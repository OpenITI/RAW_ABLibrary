[
  {"content":"\r\n\r\nزينت المجالس\r\nتأليف\r\nمجدالدين محمد الحسينى\r\nمتخلص بمجدى\r\nاز انتشارات\r\nكتابخانهء سنائى\r\n\r\n","description":"","footnote":"","page_name":" 1 ","page_number":1},
  {"content":"\r\n\r\n\r\nمقدمه\r\nبسم اللّه الرّحمن الرّحيم زينة المجالس چنانچه از نامش پيداست كتابى است تاريخى كه در موضوعات متنوعه برشتهء تاليف درآمده و مؤلف آن مجد الدين محمد بن ابيطالب الحسينى الحائرى از دانشمندان عصر صفويه ؛ اين كتاب را در نه جزء و هر جزء را در ده فصل ترتيب داده ولى دو فصل از آخر جزء نهم را گويا موفق باتمام آن نشده يا بعللى غير معلوم بنام مؤلف جزء كتاب نيامده است .\r\nچنان كه در چندين چاپ كه از اين كتاب به نظر رسيده ، نساخ در اواخر فصل هشتم متذكر اين معنى شده‌اند و سپس فصل نهم و دهم را زير عنوان ( ملحقات ) به آن افزوده و اشاره نكرده‌اند كه نويسنده و اضافه‌كننده اين دو فصل كيست ولى اين دو فصل طبق همان عنوان و ترتيبى كه مؤلف در اول جزء نهم مقرر كرده باتمام رسيده است .\r\nاين كتاب دفعات متعددى چاپ شده كه خود حاكى از مورد علاقه بودن آن براى عموم است اكنون معرفى آقاى خانبابا بامشار را كه چاپهاى متعدد آن را ديده‌اند در اينجا از كتاب ( فهرست كتب چاپى ) ايشان نقل ميكنيم « زينة المجالس سيد مجد الدين محمد بن ابى طالب حسينى حائرى متخلص بمجدى تاريخ تاليف 1004 قمرى طهران 1262 ق ، سنگى ، خط حبيب اللّه افشار قزوينى\r\nطهران 1276 ق خط محسن بن حبيب اللّه جردقانى رحلى .\r\nطهران 1269 ق رحلى بدون شماره صفحه .\r\nطهران اخوان كتابچى اسلاميه 1359 ق ، رحلى 5 ، 5 ص ( گويا . 136 ق باشد همان نسخه‌ايست كه براى مقابله در اين طبع مورد استفاده قرار گرفت ) .\r\nو 2170 ق و 1269 ق و 1266 ق\r\nايران 1309 ق سنگى 489 صفحه »\r\n\r\n","description":"","footnote":"","page_name":" 2 ","page_number":2},
  {"content":"\r\n\r\nبا اينكه به چند نسخه از چاپهاى متعدد از آن برخورديم - و با مورد علاقه بودن اين كتاب چنانچه رسم اكثر نسخه‌هاى چاپى سنگى بوده همه از هم اقتباس كرده و مغلوط چاپ كرده بودند مخصوصا جمله‌هاى عربى آنها كه غالبا غيرخوانا بطبع رسيده بود ولى تا آنجا كه ميسر بود در تصحيح آن كوشش به عمل آمد چنانچه با تطبيق اين نسخه با ساير نسخ سنگى صادق بر مدعى است\r\nمدير كتابفروشى سنائى آقاى داود شيرازى كه از جوانان فرهنگ دوست ايران و ناشر آثار بزرگان و از خدمتگذاران عالم علم و ادب است اين كتاب نفيس را از حالت اوليه خارج و با چاپ و اسلوبى زيبا بپژوهندگان دانش بارمغان ميفرستد احمد احمدى\r\nارديبهشت 1342\r\n\r\n","description":"","footnote":"","page_name":" 3 ","page_number":3},
  {"content":"\r\n\r\n\r\nفهرست كتاب زينة المجالس\r\nجزء اول - مشتمل بر ده فصل عنوان - صفحه فصل اول - در معرفت پروردگار 10\r\nفصل دوم در معجزات انبيا 15\r\nفصل سوم در كرامات اوليا 26\r\nفصل چهارم در ذكر ملوك عجم 47\r\nفصل پنجم ذكر خلفاى راشدين و مآثر ايشان 105\r\nگفتار در حكومت بنى اميه 138\r\nذكر حكومت بنى عباس 157\r\nفصل ششم - احوال پادشاهان اسلام معاصر عباسيان 204\r\nحكومت طاهريان\r\nذكر حكومت صفاريان 209\r\nذكر حكومت سامانيان 213\r\nذكر حكومت غزنويان 219\r\nذكر حكومت خوارزميان 227\r\nذكر حكومت سلاطين ديالمه 230\r\nذكر حكومت سلجوقيان 240\r\nذكر حكومت سلاطين قهستان 248\r\nفصل هفتم - در خاصيت عدالت 250\r\nفصل هشتم در سيرتهاى ملوك و اخلاق سلاطين 266\r\n\r\n","description":"","footnote":"","page_name":" 4 ","page_number":4},
  {"content":"\r\n\r\nعنوان - صفحه فصل نهم در لطايف و ظرايف سخنان اهل زمان 278\r\nفصل دهم در كياست ملوك عدالت آئين 283\r\nجزو دوم - مشتمل بر ده فصل فصل اول - در توقيعات ملوك و سلاطين 290\r\nفصل دوم در فوائد تدبيرات صائبه سلاطين 295\r\nفصل سوم در فراست ارباب كياست از سلاطين 319\r\nفصل چهارم در تدبيرات ارباب دولت و دفع اعدا 339\r\nفصل پنجم در كفايت و حسن سلوك ارباب دولت 363\r\nفصل ششم در مواعظ حكما نسبت بسلاطين 376\r\nفصل هفتم در ذكر اجوبه حسنه عقلا 382\r\nفصل هشتم در بيان غرايب احكام و نوادر قضاياى صادر از قضات 396\r\nفصل نهم - در بيان نوادر حكايات دبيران 409\r\nفصل دهم - در بيان شمه‌اى از لطائف حكايات ندما 417\r\nجزء سوم - مشتمل بر ده فصل فصل اول - در بيان معالجات غريبه صادره از اطبا 428\r\nفصل دوم در ذكر احكام غريبه صادره از منجمان ماهر 434\r\nفصل سوم ذكر مجملى از احوال شعرا 439\r\nفصل چهارم ذكر شمه‌اى از احوال مغنيان 446\r\nفصل پنجم ذكر عقلاى صاحب كياست 447\r\nفصل ششم در نوادر احكام معبران 460\r\nفصل هفتم در بيان حيا و فائدهء آن 467\r\nفصل هشتم در توصيف تواضع و مكارم اخلاق 471\r\nفصل نهم در فضيلت و صفت عفو 476\r\nفصل دهم در بيان علو همت 487\r\n\r\n","description":"","footnote":"","page_name":" 5 ","page_number":5},
  {"content":"\r\n\r\nجزء چهارم - مشتمل بر ده فصل فصل اول - در فوائد ادب 491\r\nفصل دوم در بيان شفقت و رحمت 497\r\nفصل سوم در تسليم و توكل 500\r\nفصل چهارم در فضيلت سخاوت 503\r\nفصل پنجم در فضيلت ضيافت 512\r\nفصل ششم در فضيلت شجاعت 520\r\nفصل هفتم در فائده صبورى 527\r\nفصل هشتم در فائده شكرگزارى 529\r\nفصل نهم در زهد و ورع 530\r\nفصل دهم در حزم و احتياط 536\r\nجزء پنجم - مشتمل بر ده فصل فصل اول در فوائد جهد و اجتهاد در امور 544\r\nفصل دوم در فضيلت خاموشى 548\r\nفصل سوم در وفاى بعهد 553\r\nفصل چهارم در اصلاح ذات البين 560\r\nفصل پنجم در فوائد كتمان راز 563\r\nفصل ششم در فوائد امانت 567\r\nفصل هفتم در بيان مكارم اخلاق 575\r\nفصل هشتم در ثبات نيت 584\r\nفصل نهم در فوائد مشورت 587\r\nفصل دهم در اختلاف طبايع 591\r\nجزء ششم - مشتمل بر ده فصل فصل اول در مذمت ارباب حسد 596\r\n\r\n","description":"","footnote":"","page_name":" 6 ","page_number":6},
  {"content":"\r\n\r\nعنوان - صفحه فصل دوم در مذمت حرص 596\r\nفصل سوم در مذمت طمع 600\r\nفصل چهارم در ذكر دزدان و عياران 605\r\nفصل پنجم در ذكر لطائف احوال گدايان 611\r\nفصل ششم در نكوهش دروغ 618\r\nفصل هفتم در ذكر پادشاهان ظالم 624\r\nفصل هشتم در مذمت بخل 627\r\nفصل نهم در بيان نقض عهد و خلف وعده 633\r\nفصل دهم در مذمت حمق 634\r\nجزء هفتم - مشتمل بر ده فصل فصل اول در مذمت درشتخوئى 638\r\nفصل دوم در مذمت خست و دنائت 642\r\nفصل سوم در مذمت اسراف 645\r\nفصل چهارم در مذمت خيانت 648\r\nفصل پنجم در مذمت زنا 650\r\nفصل ششم در مذمت كفران نعمت 653\r\nفصل هفتم در مذمت غمز و سعايت 656\r\nفصل هشتم در مذمت تعجيل در امور 659\r\nفصل نهم در بيان احوال مردم بداصل 662\r\nفصل دهم در ذكر زنان پارسا و نيكوسيرت 669\r\nجزء هشتم - مشتمل بر ده فصل فصل اول در فوائد خدمت ملوك 687\r\nفصل دوم در عوائد خوف و فوائد رجاء 691\r\nفصل سوم در بيان دعاهاى مستجاب 694\r\nفصل چهارم در ذكر تفألات و آثار مترتب بر آن 697\r\n\r\n","description":"","footnote":"","page_name":" 7 ","page_number":7},
  {"content":"\r\n\r\nعنوان - صفحه فصل پنجم در بيان فرج بعد الشده 700\r\nفصل ششم در ذكر مردميكه بدست قطاع الطريق گرفتار شده‌اند 705\r\nفصل هفتم در ذكر مبتلايان بچنگ سباع ضاره 709\r\nفصل هشتم در ذكر مبتلايان ببلاى عشق 716\r\nفصل نهم در ذكر جماعتى كه در ورطه هلاك افتاده و خلاص شدند 743\r\nفصل دهم در عجايب قضا و غرايب قدر 750\r\nجزء نهم - مشتمل بر ده فصل فصل اول در غرايب خلقت آدميان 753\r\nفصل دوم در ممالك جهان و احوال بعضى از آنها 760\r\nفصل سوم در بيان عمارات رفيعه 830\r\nفصل چهارم در ذكر غرايب و طلسمات 843\r\nفصل پنجم در خاصيت و طبيعت بهائم 855\r\nفصل ششم در ذكر سباع ضاره 868\r\nفصل هفتم در غرايب طيور 881\r\nفصل هشتم در بيان مطايبات اكابر و اصاغر 885\r\nفصل نهم در ذكر سلطنت مغولان 905\r\nفصل ذكر سلطنت ايلكانيان 921\r\nفصل سلطنت مظفريان 925\r\nفصل سلطنت ملوك كرت 932\r\nفصل سلطنت ملوك سربداران 937\r\nفصل ملوك تيموريان 941\r\nفصل ملوك قراقوينلو 961\r\nفصل ملوك آق‌قوينلو 966\r\nفصل دهم - ذكر سلطنت صفويه جلوس شاه طهماسب بر تخت سلطنت 993\r\n\r\n","description":"","footnote":"","page_name":" 8 ","page_number":8},
  {"content":"\r\n\r\n\r\n[ درآمد 
  ]\r\nبسم اللّه الرّحمن الرّحيم\r\n ثناى نامتناهى و حمد نامحصور * بر آن سزاست كه شد هردو كون از او معمور\r\nبه صد زبان اگرش سالها بگوئى حمد * به قدر عشر عشيرى نباشدت مقدور \r\nآراستگى آرايش فهرست فتح مودات علوى و پيراستگى و نمايش ديباچه كتب مخلوقات سفلى حمد و ثناى مالك الملكيست كه عرصهء كاينات را بكمر عقول و نفوس بسمع نمود و گوش و گردن روزگار را بدور ثوابت و سيار زيب‌وزينت افزود عالم مواليد بر خوان احسان او نواله‌ايست و فلك اندر بحر ز خارش پياله : شعر -\r\n روى زمين گوشهء از خوان اوست * * نعمت او توشهء از خوان اوست \r\nمتكلمى كه مسبحان ملاء اعلى و معتكفان سرادق بالا از ستايش ذات او عاجز و بيجانند قديميكه ساكنان مجامع قدس نسبت بقدم دانش او طفل شيرخواره‌اند فياضى كه مقيمان صوامع در اشتياق جمالش دل به صد پاره‌اند شعر -\r\n آنكه داند ز خاك تن كردن * * باد را دفتر سخن كردن *\r\nاختيار - آفرين نيك‌وبد اوست * * خالق خلق و مايهء خرد اوست * \r\nو صلوات تحيات و تسليمات فايحات كه از رايحهء آن مشك ختا دريوزه نمايد بر مرقد منور و مشهد معطر سيد انبيا و سرور اصفيا تختگاه رسالت و آفتاب آسمان نبوت و خلافت مصطفى مجتبى مقتداى راهنما - محمد سيد الكونين و الثقلين * و الفريقين من عرب و من عجم - و بر آل و اولاد و عشيرت و احباب و اصحاب او باد و بعد چنين گويد را وى اينحكايت پراكنده و ناقل اينروايات فريبنده اقل عباد اللّه مجد الدين محمد الحسينى المتخلص بمجدى كه مدتى در خاطر اين فقير عديم الاستطاعه ميگشت كه نسخهء در باب حكايات گذشتگان فراهم آورد و ورقى چند از احوال پيشينيان و لطايف مقالات و غرايب حالات ايشان در سلك تحرير كشد ليكن بواسطهء موانع متنوع از نوايب روزگار و صوارف ليل‌ونهار اينمعنى در حيز تعويق افتاد تا در اين ايام كه داخل شهور سنهء اربع و الف هجريست بعضى از ياران اهل را كه بمطالعهء كتب و تواريخ متفرق و پراكنده است در صفحهء\r\n\r\n","description":"","footnote":"","page_name":" 9 ","page_number":9},
  {"content":"\r\n\r\nچند جمعكرده شود ( كذا ) دور نيست كه مقبول قلوب و مطبوع طبايع گردد در اين باب مبالغه و الحاح فرمودند اگرچه درين تصانيف و تصنيف را درجهء زياده از پايهء خود ميدانست و پايهء از مرتبهء خويش ميديد ليكن رد التماس عزيزان بغايت صعب و دشوار مينمود لهذا استدعاى استعانت و توفيق او از بارگاه خداوند بىانباز و رفيق نموده از كتاب جامع الحكايات كه مؤلف محمد العوفيست و نزهة القلوب كه مصنف حمد اللّه المستوفى القزوينى است و تاريخ حبيب السير كه تصنيف غياث الدين بن الهام كه مشهور بخواندمير است و كتاب روضة الصفا كه تصنيف و تاليف اكابر فى العالم محمد بن خواندشاه البلخى كه مشهور بخواندمير است و كشف الغمه على بن عيسى و تاريخ ابو حنيفه دينورى و ابن خلكان و بهجة المناهج حسن بن حسن سبزوارى و نگارستان قاضى احمد غفارى و عجايب المخلوقات و فرج بعد الشدهء ابو محسن و تاريخ يافعى و تاريخ حافظ ابرو و از ديگر كتب اخبار و تواريخ كه ذكر آن موجب تطويلست سخنان دلپذير و حكايات بىنظير در سلك تنظيم و تحرير كشيده و تغيير الفاظ و عبارات نمود تا ميان اين نسخه فرقى وقوع انجامد و اين كتاب مشتمل بر نه جزو است و هر جزوى از آن ده فصل رجاء واثق و وثوق صادق كه مستعدان روزگار و مستحفظان سير و آثار اگر بر سهوى و خطائى واقف گردند آن را بر پريشانى مآل و پراكندگى احوال شكسته فرمايند و دامن عفو و اغماض بر آن پوشند غلط گفتم بقلم كرم در اصلاح كوشند و اين اوراق بزينة المجالس موسوم گرديد و من اللّه الاعانة و التوفيق\r\n\r\nجزو اول\r\nو آن مشتمل بر ده فصلست فصل اول در بيان معرفت پروردگار فصل دويم در بيان معجزات انبيا فصل سيم در بيان كرامات اوليا و مقامات اصفيا فصل چهارم در ذكر ملوك عجم و سلاطين ماتقدم فصل پنجم در تاريخ خلفا و مآثر ايشان فصل ششم در بيان احوال پادشاهان اسلام كه معاصر عباسيان بوده‌اند فصل هفتم در خاصيت عدالت فصل هشتم در سيرتهاى ملوك و اخلاق سلاطين ماضى رحمهم اللّه فصل نهم در لطايف و ظرايف سخنان اهل زمان فصل دهم در كياست ملوك عدالت آئين .\r\n\r\nفصل اول در معرفت آفريدگار تعالى و تقدس\r\n- ببايد دانست كه اول چيزى كه بر بنده مكلف واجبست معرفت آفريدگار است كه خلعت خلقت در بر موجودات انداخته و بقدرت كامله و حكمت شامله اسباب معاش و معاد ايشانرا كماينبغى ساخته و مكونات بالا و پستى بر وجود و هستى او گواهى دهند شعر برگ درختان سبز در نظر هوشيار * هر\r\n\r\n","description":"","footnote":"","page_name":" 10 ","page_number":10},
  {"content":"\r\n\r\nورقى دفتريست معرفت كردگار - و از زمان بعثت و خلافت آدم صفى تا هنگام نبوت و رسالت ادريس ( ع ) اكثر اولاد آدم بر جاده مستقيم خداپرستى ثابت بودند و چون حضرت ادريس ( ع ) ازين خاكدان محنت به فضاى جنت خراميد و از اين خارستان خاك بنگارستان افلاك برآمد جماعتى از ملازمان خدمت كه بمجاورت او مؤانست داشتند چون از صحبت آنحضرت بازماندند شب‌وروز از مهاجرت آن پيغمبر عاليمقدار مانند ابر بهار ميخروشيدند و در مفارقت او عنان اختيار و شكيبائى از دست داده در گريه و زارى ميكوشيدند درين اثنا ابليس عليه اللعنه كه مدرس مدرسهء تلبيس است خود را به صورت استادى ماهر بايشان نموده گفت چون اينهمه محنت شما بواسطهء ادريس است اگر فرمائيد من از سنك صورتى پردازم مانند ادريس چنان كه بيننده در گمان افتد كه مگر او از عالم بالا معاودت نموده است - شعر -\r\n هرآن صورت كه صورتگر نگارد * نشاندارد و ليكن جان ندارد \r\n- مرا صورتگرى آموختند و قباى جان جاى ديگر دوختند و شما بديدار آنصورت مؤانست جوئيد ايشان او را استحسان نمودند و ابليس چند صورت تراشيده آنجماعت آن تصاوير را در محراب عبادت خود نهادند و چون دور آنجماعت بگذشت نوبت به اولاد ايشان رسيد در تعظيم آنها افزودند چون چند بطن بگذشت شيطان ايشانرا وسوسه نمود كه اين بتان مسجود و معبود آباءواجداد شما بوده‌اند آنجماعت بعبادت آن تماثيل اشتغال نموده رسم مذموم بت‌پرستى در جهان شيوع يافت . بدانكه بر هستى واجب الوجود دلايل بسيار و شواهد بيشمار است و درين نسخه چند دليل مذكور ميگردد : اگر فرض كنيم كه واجب الوجود نباشد لازم ميآيد كه سلسلهء ممكنات بىآنكه مؤثرى در ايشان از خارج اثر كند موجود شوند و اين معنى بدور و تسلسل منجر ميگردد و هردو باطلند اما دور بجهة آنكه اگر ممكنات را در خارج مؤثرى نباشد بايد كه ممكن اول ممكن ثانى را ايجاد نمايد و ممكن ثانى ممكن ثالث را و رابع اول ممكنات را و اينمعنى محالست بواسطهء آنكه لازم ميآيد كه شئ بر موجد خود بسه مرتبه مقدم باشد اما دليل ابطال تسلسل آنچه مشهور است دليل تطبيق است و تقرير دليل آنكه اگر ممكناترا فاعل نباشد از خارج لازم آيد كه هريك ديگريرا ايجاد نمايند الى غير النهايه و وجود غيرمتناهى مترتب در خارج محالست بواسطهء آنكه اگر دو سلسله نامتناهى فرض كنيم كه در او اجزاى مرتبه موجود باشند\r\n\r\n","description":"","footnote":"","page_name":" 11 ","page_number":11},
  {"content":"\r\n\r\nو ده عدد از سلسلهء مذكور بيندازيم و با سلسلهء اول تطبيق كنيم آيا باز اين هريك از آحاد سلسله يكى از سلسلهء آحاد اول خواهد بود يا نه اگر باشد لازم آيد كه جزو و كل متساوى باشند بجهة آنكه غرض ما آنست كه سلسلهء اول از ثانى بده عدد كمتر است و اگر مساوى باشند از سه شق خالى نيست يا آن نقصان در اول سلسله است و اينمعنى صورت ندارد بواسطهء آنكه هردو سلسله را از مبدء معين باهم تطبيق كرده‌ايم در وسط سلسله نيز نقصان گنجايش ندارد زيرا كه انقطاع لازم ميآيد پس معلوم مىشود كه نقصان در آخر سلسله است و سلسلهء اول از ثانى بعددى چند متناهى زياده است و زياده بر متناهى به قدر متناهى متناهى مىباشد\r\n\r\nحكايت : يكى از ملاحده از امام به حق ناطق جعفر الصادق سؤال نمود\r\nكه بر وجود صانع چه دليل دارى فرمود كه هرگز در كشتى نشسته‌اى گفت بلى وقتى در كشتى نشسته بودم كه رياح مختلف دريا را بشورانيد و زورق از صدمت افواج امواج شكسته شده من بر روى تخته پارهء بماندم ناگاه موجى سخت رسيده مرا بساحل انداخت حضرت فرمود وقتى كه در كشتى بودى اعتماد تو بر كشتى بود و آنساعت كه بر تخته بودى اعتماد تو بر كه بود زنديق خاموش شد حضرت فرمود آفريدگار موجود است كه توكل تو در آنساعت بر وى بوده است و در كتاب اديان العرب آورده‌اند كه عمرو بن حصين پيش از ادراك سعادت اسلام نزد رسول اللّه ( ص ) آمد آنحضرت از وى پرسيد كه اگر در بلائى افتى اميد رفع آن از كه دارى گفت از خداى آسمان رسول فرمود كه چون چنين است بايد كه مسجودومعبود تو جز خداى آسمان نباشد عمرو بعد از اين سخن ايمان آورد\r\n\r\nحكايت : روزى ابو حنيفه در مسجد نشسته بود\r\nجماعتى از زنادقه بيرون آمدند و قصد هلاك او كردندى گفت از من يكمسئله بشنويد بعد از آن اختيار شماراست گفتند بگوى گفت سفينهء ديدم پربار و بىآنكه ملاح او را محافظت كند بر روى دريا ميرفت تا به مقصد رسيد ايشان گفتند محالست كه كشتى بيملاح بر يك نسق تواند بود ابو حنيفه گفت سبحان اللّه چون روا نيست كه سفينه بيمد برو بىحافظ حركت بنظام تواند كرد چگونه روا ميداريد كه سير افلاك و كواكب و نظام عالم بالاوپستى بيوجود هستى مدبر دانا و مقتدر توانا بفعل آيد ملاحده از اين سخن متحير شده اكثر اسلام آوردند\r\n\r\nحكايت : - شافعى را با زنديقى مباحثه افتاد\r\nزنديق گفت هرچه در عالم خاك موجود مىشود از طبيعت اركانست شافعى گفت با آنكه برگ توت همه يكطعم و يكطبع\r\n\r\n","description":"","footnote":"","page_name":" 12 ","page_number":12},
  {"content":"\r\n\r\nدارد اگر كرم پيله مىخورد ابريشم از او متولد مىشود و اگر زنبور از او تغذى مينمايد عسل ميدهد و اگر آهوى تتار مىخورد در نهاد او مشك ازفر ميگردد و اگر گوسفند از آن غذا ميسازد سرگين ميافكند و كيفيت آنبرگ يكيست و خاصيت آن نيز يك چيز است و در هر بطنى چيز ديگر از او حاصل مىشود كه آن بتقدير عليم حكيم و مدبر قديمست\r\n\r\nحكايت : - طبيب مسلمانيرا با ملحدى مناظره روى نمود\r\nزنديق با او گفت تو بارى ميدانى كه مدار كار بر طبايعست گفت مرا دو چيز راه راست نمود يكى آنكه نيش‌ونوش و لطف و قهر در زنبور عسل مجتمع است چنان كه انورى گفته است بيت :\r\n آنكه در امعاى زنبورى كمال رأفتش * نوشرا با نيش داد از روى صحبت داورى \r\n- و طبيعت عسل متضاد نتواند كرد . دويم آنكه هليله سرد و خشكست و اسهال ميآورد و كتيرا گرم و تر است و احداث قبض مىكند\r\n\r\nحكايت : از امام جعفر صادق پرسيدند كه دليل هستى مؤثر عالم چيست\r\nفرمود اعظم دلايل وجود منست زيرا كه وجود من از دو حال بيرون نيست يا آنگاه خود را موجود ساختم كه وجود داشتم و اين تحصيل حاصلست يا آنكه خود را موجود ساختم كه موجود نبودم و اين نيز محالست زيرا كه معدوم چيزيرا موجود نتوان كرد پس معلوم شد كه هست كردهء موجوديم كه نيستى بر وى راه نيابد - شعر :\r\n آنكه تغير نپذيرد يكيست * * و آنكه نمرداست و نميرد يكيست \r\nنوبتى حضرت رسالت پناه از جبرئيل سؤال نمود كه آفتاب بزوال رسيده جوابداد كه نه آرى آنحضرت از حقيقت استفسار نمود جبرئيل عرض كرد كه از آنوقت كه گفتم نه تا زمانيكه گفتم آرى آفتاب پانصد ساله راه طى كرده است و چون عاقل در بزرگى اجرام و تاثير عالم علوى تأمل كند و در سرعت سير آنها تفكر نمايد ظاهر گردد كه فاعل آن حكيميست دانا و قديميست توانا كه بقدرت كامله و حكمت شامله سير افلاك و عناصر را با يكديگر انتظام داده\r\n\r\nحكايت : آورده‌اند كه امام جعفر صادق نزد ابو جعفر منصور نشسته بود\r\nمگسان بر ابو جعفر هجوم كرده بودند ابو جعفر منصور به تنك آمده از حضرت صادق پرسيد كه يا ابا عبد اللّه حكمت در آفرينش مگس چيست فرمود تا متكبران و جبارانرا بدان خاروذليل نمايد\r\n\r\nحكايت :\r\nآورده‌اند كه حجاج بن يوسف جمعى از مردم را كه بر او خروج كرده بودند سياست ميكرد ناگاه مؤذن بانك نماز گفت و يكمرد زنده بود حجاج حاجب خود عتبه را گفت اينمرد را محافظت نماى و بامداد او را حاضر ساز تا دربارهء او اجراى سياست نموده شود\r\n\r\n","description":"","footnote":"","page_name":" 13 ","page_number":13},
  {"content":"\r\n\r\nعتبه گويد او را از خانهء حجاج بيرون آوردم در راه با من گفت كه هيچ اميد چيزى به تو توانداشت گفتم آرزوى خود را بيان نماى شايد توفيق رفيق گردد و طريقه خير مسلوك دارم گفت و اللّه كه من با هيچ مسلمانى محاربه ننموده‌ام و ازينجرم كه به من نسبت ميكنند دورم در حق من احسانى فرمائى و بگذارى تا بوثاق خود روم و فرزندانرا وداع كرده شرط وصيت بجاى آورم و حقوق مستحقانرا رد كرده بامداد بگاه نزد تو آيم احسانى بموقع و لطفى بجاى خود باشد مرا از التماس او خنده آمد جواب نگفتم وى بار ديگر همان سخن را مكرر ساخت در دل من افتاد كه او را بگذارم شايد كه بازآيد يا قضيه او از خاطر حجاج محو گردد گفتم عهد كن بامداد بازآئى آن مرد پيمان را بايمان غلاظ تاكيد داده من او را رها كردم و چون از نظر من غيبت نمود به حال خود باز آمده از آن كار پشيمان شده با خود گفتم خويش را در مخاطرهء عظيم افكندم و در معرض سخط حجاج درآمدم و به خانه رفته صورت حالرا با عيال تقرير كرده مرا ملامت كردند آنشب درين تفكر مانند مار برگزيده بر بستر استر است نغنودم و چون طلايع صبح صادق از افق مشرق ظاهر شد آنمرد را ديدم كه ميآيد مرا عجب آمده گفتم ايجوانمرد اين چه اقدامست كه نمودى گفت هر كرا سعادت خداوند حاصل شده باشد چون در امرى با او جل جلاله عهد كند در نقض پيمان نكو شد پس او را نزد حجاج برده صورت حال را تقرير كردم گفت بخواهيكه او را به تو بخشم گفتم كرامت امير راست حجاج او را به من بخشيد من ويرا اطلاقكردم او مرا عذرى نخواسته روا نشد من متأثر شده گفتم مگر اينمرد را ديوانگى دريافته روز ديگر بازآمده عذر بسيار و شكر بينهايت تمهيد كرد و بر زبان آورد كه ديروز بجهة آن ترا ثنا نگفتم و شكر تو بجا نياوردم تا شكر تو با شكر خداوند عزوعلا مقرون نگردد ديروز با قامت شكر بارى مشغول بودم و امروز آمده‌ام تا شكر نيكوكارى بر تو بگذارم\r\n\r\nحكايت : آورده‌اند كه در مصر پادشاهى بود بغايت متكبر و جبار\r\nكه ببخت‌آزماى موسوم بود روزى جمعى از تجار نزد او رفته تظلم نمودند كه در حدود اينديار فوجى از دزدان خونخوار بر سر راه آمده اموال ما را غارت كردند پادشاه از خواص تفحص اين امر نموده گفتند در فلان بيابان حصاريست مستحكم و چهل مرد شجاع در آنجا بسر ميبردند و سردار ايشان شخصى است سانوح نام كه اسفنديار را بباد حمله چون اسفند\r\n\r\n","description":"","footnote":"","page_name":" 14 ","page_number":14},
  {"content":"\r\n\r\nپريشان نشاند و مدتيست كه اينطايفه در آنحصارند و پادشاه وزير را فرمود كه با فوجى از سپاه متوجه بآنطرف شده شر دزدانرا دفع نمايد وزير گفت چنان كنم اگر خداى تعالى نصرت ارزانى فرمايد بخت‌آزماى ازين سخن در خشم شده گفت دو سه نفر دزد بيابانرا چه قدرت باشد كه تو اتمام مهام ايشان را بنصرت خداوند حواله مينمائى وزير گفت اى پادشاه نصرت و ظفر بكثرت حشم و لشكر نيست بلكه باراده و تقدير ملك مدبر است بخت‌آزماى بانك بر او زده فرمود تا او را بند كردند و گفت من بروم و ايشانرا بياورم و سياست كنم و اگر خدا مرا نصرت ندهد چون بخت‌آزماى لشكر بدر حصار رسانيد سانوح با ياران خود گفت اگر در محاربه تقصير كنيم بيگمان كشته گرديم صلاح بر آنست كه توكل بر عنايت الهى نموده بهيئت اجتماع متوجه خصم گرديم تا اگر كشته گرديم منسوب بتقصير نباشيم و بيكبار از حصار بيرون آمده حمله بردند و حشم پادشاه مصر روى بهزيمت نهادند هرچند كه بخت‌آزماى نعره زد كه شرم نداريد كه از پيش دزدى چند ميگريزيد بسخن او التفات نكردند ناچار او نيز روى در بيابان نهاده در دامن كوهى بصومعه‌اى رسيد به استغفار مشغول شد و گفت الهى دانستم كه با عون و نصرت تو موران بر شيران نر غالب آيند و بيمعاونت تو شيران زبون مورانند و بعد از چهلروز كه ناله‌وزارى نمود آوازى شنيد كه توبهء تو مقبول شد بر سر ملك خود رو و در آن ايام سانوح ملك مصر را در تصرف آورده بود با فوجى از عساكر بطلب بخت‌آزماى ميرفت در اين اثنا بخت آزماى او را پيش آمد چون امراء و سپاه پادشاه خود را ديدند بيتوقف همه پياده شدند و خدمت كردند سانوح را با ياران او گرفته مقيد و مغلول ساختند و بخت‌آزماى بر تخت نشسته بار عام داد و گفت من اعتماد بر خزانه و سپاه كرده پاى از حد خود بيرون نهادم تا رسيد به من آنچه رسيد و چون عنايت ازلى مرا دريافت طريق رشاد يافتم اكنون مرا خداشناس گوئيد نه بخت‌آزماى\r\n\r\nفصل دوم در معجزات انبيا\r\nبر ضمير مستنير فضلاى ايام و ازكياى انام پوشيده نماند كه فرق ميانهء معجزهء انبيا و كرامات اولياء آنست كه معجزه مقرون بتحدى بود يعنى هرگاه كه نبى دعوت رسالت كند و مردم از او معجزه طلبند آنمعجزه مقارن طلب قوم باشد و معجزه خارق عادتيست كه خلايق از اتبان به آن عاجز باشند اما معجزاتيكه از حضرت آدم ظاهر شده چون\r\n\r\n","description":"","footnote":"","page_name":" 15 ","page_number":15},
  {"content":"\r\n\r\nقابيل هابيلرا كشته بديار يمن رفت و بعبادت آتش قيام نمود و وحى الهى در رسيد به آدم صفى كه ميان ايشان رفته قابيل و اولاد او را بشريعت قويم دلالت فرمايد و آدم بيمن رفته مضمون رسالت كرد فرزندان ناخلف معجزه از او خواستند آنحضرت سرپاى بر سنگى كه در منازل ايشان بود زد چشمه آب صافى خوشگوار از آن در جريان آمد و درختى را كه در آن نزديكى بود طلبيد درخت با بيخ و ريشه از محل خود در حركت آمد و زمين را ميشكافت و ميآمد تا پيش آنحضرت بايستاد ديگر آنكه در مبدء حال سباع قصد بنى آدم ميكردند و انواع مضرت بايشان ميرسانيدند و اولاد نامدار شكايت نزد پدر بزرگوار بردند و آدم بميان وحوش رفته ايشانرا از آن منع كرده تمامى نصيحت آنحضرت را قبول نموده ديگر مزاحم بنى آدم نشدند .\r\nديگر آنكه روزى يكى از اعزه اولاد خود را ضيافت ميفرمود و هيزم مطبخ وفا ننمود آنحضرت دست مباركرا بر آتش داشت تا عنصر نار از آتش شعله‌بار نه‌نشيند و چندان توقف كرد كه هيزم حاضر آوردند ديگر از معجزات آنحضرت تخم كشتن و فى الفور بحاصل آمدن بود\r\n\r\nمعجزات حضرت نوح\r\nيكى از آن جمله قضيه طوفان بود و آن چنان بود كه كفار بقبول دعوت نوح اقبال ننمودند و ايذاى ايشان نسبت به دو از حد اعتدال تجاوز نمود روزى آنحضرت يكى از كفار را ديد كه پسر صغير خود را وصيت ميكرد كه زينهار سخن اينشخص نشنوى و از ايذاى او دقيقهء مهمل و تأخير نگذارى و نكنى و آن پسر بداختر با پدر گفت مرا بر زمين نشان تا سنگى بجانب او افكنم چه ميترسم كه فرصت فوت شود چون حضرت نوح اينسخن استماع نموده بغايت متألم شده دعا كرد : « رب لا تذر على الارض من الكافرين ديارا » و تير دعاى او بهدف اجابت رسيده بحسب اتفاق سبعه سياره در برج سرطان بر يكدقيقه قرا نكردند و باظهار خاصيتى كه در جمعيت ايشان وديعت نهاده شده مبادرت نمودند و بعد از اجتماع ايشان آب از زمين بطالع دلو در فوران آمده مدت چهل شبانه‌روز آب از چشمها بجوشيد و درينمدت بارانهاى بزرگ ميباريد بمثابهء كه عالم سراسر دريا شده آب مقدار چهل گز از سر كوههاى بلند بگذشت و جميع اهل عالم غريق بحر فنا گشتند به غير از هشتاد نفر كه با نوح عليه السّلام در كشتى ميبودند و معجزه ديگر چون اهل توحيد از كشتى بيرون آمدند مأكولات ايشان تمام شده بود نوح عليه السلام\r\n\r\n","description":"","footnote":"","page_name":" 16 ","page_number":16},
  {"content":"\r\n\r\nمقدارى ريگرا از زمين برداشته دعا فرمود تا گندم بريانشد و ديگر آنكه معجزهء آنحضرت بعد از خروج از كشتى اشجار مثمره نشاند على الفور آنها سبز گشته ميوه بارآورند\r\n\r\nمعجزات صالح پيغمبر\r\nمعجزات آنحضرت بسيار است از آن جمله يكى از آنها كه خالى از غرايبى نيست مسطور ميگردد آورده‌اند كه چون صالح بارشاد قوم مبعوث شد بقواعد رسالت قيام نمود آنطايفه را نصيحت فرمود و از ارتكاب خلاف و شقاق تحذير نمود و بمدتى دراز و زمانى ديرباز اندكى از ضعفاى قوم به دو ايمان آوردند و نصايح صالح دربارهء باقى قوم خود متعاقب بود و كفار آخر الامر بر آنقرار دادند كه ايشان با اصنام و اوثان و صالح با اهل ايمان در روز عيديكه موعود ايشان بود بعيدگاه رفته بدعا اشتغال نمايند تا حقيقت هر ملت كه ظاهر گردد مجموع باتفاق آنملترا اختيار نمايند و در آن روز كه كفار از اصنام كه بزعم ايشان خدايان كوچك بودند خواهش نمودند كه دعاى صالح را مستجاب نگردانند و نگذارند كه خداى بزرك التماس او را مبذول نمايد آنگاه مهتر آنطايفه جندع بن عمرو گفت ايصالح اگر در دعوى نبوت صادقى بايد كه از اين سنگ خارا كه در نواحى حجر واقعشده ناقه بزرگ شكم بسيار موى كه بچه دو ماهه در شكم داشته باشد بيرون آورى به شرط آنكه هم در همان ساعت از آن ناقه بچه مشابه مادر متولد گردد و صالح بعد از استجازه به حضرت عزت دست بدعا برداشته وحى الهى نازلشد كه ما بزمانى طويل قبل از اين بجهة اجابت دعاى تو شترى موصوف بصفات كذا درين سنك آفريده‌ايم با قوم ثمود پيمان كن كه بعد از ظهور اينمعجزه ايمان آورند و قوم پيمان كرده صالح دعا نموده آن سنگ ساعت‌بساعت بزرگتر شد تا بهئيأت شترى آبستن شد كه وضع حملش نزديك شده باشد و پشته كه سنگ مذكور بر طرفى از اطراف آن واقعشده بود در حركت آمد و آنصخرهء صما بطريق زنان باردار كه در وقت وضع حمل نالند بر خود لرزيده شكافته شده از ميان سنك ناقهء موصوفه بيرون آورد و چنان عظيم خلقت كه از يكطرف پهلوى او تا طرفى ديگر صد و بيست گز بود و فى الفور از آن ناقه نيز شترى شبيه بمادر متولد گشت و جندع ابن عمرو كه معجزهء چنين مشاهده كرد با جمعى از خواص و عشيرت خويش ايمان آورد و بعضى ديگر آنحضرت را بسحر منسوب ساخته عاقبت ناقه را پى كردند و به عذاب آجل اجل گرفتار آمدند\r\n\r\nمعجزات ابراهيم\r\nيكى از معجزات آنحضرت آنبود كه\r\n\r\n","description":"","footnote":"","page_name":" 17 ","page_number":17},
  {"content":"\r\n\r\nآتش نمرودى بر وى گلستان شد و اينمعنى از غايه شهرت احتياج بشرح ندارد و ديگر آنكه روزى در اثناى مناجات فرمود « رب ارنى كيف تحى الموتى » يعنى خدايا به من بنما كه چگونه اجزاى از هم فروريخته و استخوانهاى از يكديگر گسيخته موتى را بهم عقد ميفرمائى و درو ايجاد حيات مينمائى خطاب رب الارباب در رسيد كه « أولم تؤمن » آيا ايمان نياورده‌اى « قال بلى و لكن ليطئمين قلبى » پس فرمان در رسيد كه چهار مرغ بدست آورده و آنها را ذبح نموده رئوس طيور اربعه را بگذارد و اعضاى آنها را درهم بكوبد تا به يكديگر مضمحل و مخلوط شوند و اجزاى مرغانرا چهار حصه كرده هر حصه را بر قله كوهى بزرگ گذارد و رأوس آنها را بر دست گرفته هر مرغيرا بناميكه دارد بخواند تا قدرت الهى مشاهدهء او گردد و ابراهيم باز و طاوس و خروس و غرابرا بچنك آورده بموجب فرموده عمل نمود و رأوس طيور اربعه را بدست گرفته گفت اى باز و ايطاوس و ايخروس و ايغراب ناگاه مشاهده كرد كه از قلهء هر جبل پارهء از اجزاء و اعضاى آنمرغان برخواسته در روى هوا به يكديگر منضم شدند و بطريقيكه اول بودند بال‌وپر پيدا كرده متوجهء سرهاى خود شدند بدنها با سرها اتصال يافته مرغان حيات كامل يافتند و بپريدند . معجزهء ديگر آنكه چون خليل الرحمن از مملكت بابل كه عبارت از عراق عربست و مولد و منشاء آنحضرت بوده بجهة مزاحمت نمرود هجرت نمود و بنواحى فلسطين بموضعى افتاد كه تا معمورى مسافتى قطع ميبايست كرد و چون مأكولات ايشان تمام شد حضرت خليل الرحمن جوال برداشته بطلب گندم بيرون آمد و اصحابرا در آنجا گذاشت و چون نقدى نداشت كه چيزى بدست آورد در آن بيابان متحير شده ندانست كه چكند عاقبت جوال را پر سنك كرده بياورد تا دل‌ها جر و ساره تسلى يافته كه گندمست چون به منزل رسيد از انفعال بخواب رفت ساره و هاجر سر جوال باز كرده آن را پراز گندم يافتند قدرى برداشته دست آس كرده نان پختند ابراهيم بيدار شد او را بنان خوردن استدعا نمودند ابراهيم پرسيد كه چه خورم ساره گفت از آن گندم كه آوردى نان پختم ابراهيم درشگفت مانده بمراسم شكر منعم قيام نمود و قدرى از آنگندم را بجهة قوت خود نگاه داشت باقى را بزراعت صرف نمود و اينحكايترا بنوعى ديگر نيز روايت كرده‌اند و مآل هردو يكيست\r\n\r\nمعجزاتيكه از يوسف صادر شده\r\nاول آنكه زليخا بدعاى آنحضرت جوانگرديد ديگر آنكه چون بدعوت قابوس بن\r\n\r\n","description":"","footnote":"","page_name":" 18 ","page_number":18},
  {"content":"\r\n\r\nمصعب قيام نمود و از وى معجزه طلبكردند دعا فرمود تا هرگياه و درختى كه قريب بتخت ملك بود حرير ملون شد ديگر آنكه طفل نابينا را بخدمتش آوردند نقاب از روى خويشتن برداشته در وى نظر كرد فى الفور بينا گشت\r\n\r\n« ديگر بعضى از خوارق عادات كه از موسى عليه السّلام صادر شده »\r\nاكثر افعال موسى عليه السّلام خارق عادت بوده است و آنچه از او بظهور آمده غرابتى ميداشته و معجزات بيشتر انبيا هم در زمان ايشان متعاقب حدوث منفصل شدى الا معجزهء وى كه زمانى طويل بماند و آنچه از معجزات او مشهور است عصا است كه مشتملست بر چند موضع . در جامع اعظم آورده‌اند كه عصاى موسى عليه السّلام از چوب مورد بود و دو شاخ داشت و در پايان آن نيزهء آهنين داشت و چون جناب موسى را ضعف سير دريافتى بر وى سوار شدى و مانند اسب تازى در رفتار آمدى و در ليالى مظلمه چونچراغ رخشان بودى و اگر تشنه شدى در چاه فرو گذاشتى به مقدار بعد چاه دراز شدى در رفتار آمدى و دلوى بر سر آن پديد آمده آب بالا آوردى و اگر گرسنه شدى بهر ديوار كه اشاره فرمودى طعام يكروزه از آن بيرون آمدى و اگر ميوه خواستى به زمين فروبردى درختى سبز ميوه‌دار به نظر آوردى و اگر بوى خوش طلبيدى مشك‌وعنبر از او فايح شدى و اگر بحرب دشمن احتياج افتادى اژدهائى در غايت مهابت شدى و چنين گويند هرگاه حضرت موسى عليه السّلام او را به زمين افكندى ثعبانى گشتى سياه و دست و پايش پديد آمدى و در دهان او دوازده دندان بحدت شمشير و سنان ظاهر گشتى و آتش از دهانش بيرون جستى و چشمان او بسان برق لمعان زدى و از منخر او باد سموم وزيدن گرفتى و از حركت وى صريرى به گوش رسيدى چنان كه از آتش بهنگام افروختن صادر مىشود و ما بين الحنكين هشتاد ذراع بودى و بر تن او مويها بطريق خار مغيلان بودى و هرچند سنك و صلب در راه او افتاده بودى از مضرت قوايم او نرستى و چون سر بر آسمان كشيدى بمثال مناره سياه در نظر آمدى و ضخامت جثه‌اش برابر بشتر بختى بودى ديگر يدوبيضا كه چون دست مبارك از گريبان بيرون آوردى بنور آفتاب روشنى آن غالب آمدى و هيچكس را تاب ديدن او نماندى اما ديگر قحط آل فرعون و وقوع طوفان و نزول جرادو آنچنان بود كه چون فرعون بعد از ظهور معجزات از آنحضرت از متابعت او امتناع نمودند موسى دعا فرمود تا قحط در ميان قبطيان افتاد و ملخ مجموع محصول آنجماعترا خورده در خانهاى ايشان درآمدند چنان كه هيچ‌چيز از ايشان باقى نماند و كاسه و كوزه و زمين و هواى آنجماعترا فروگرفتند\r\n\r\n","description":"","footnote":"","page_name":" 19 ","page_number":19},
  {"content":"\r\n\r\nديگر تبديلات بود نقود و اقشمه و امتعهء آنطايفه سنك شده بود چنان كه صباح قبطيان از خواب برخاستند مجموع اموال و اسباب ايشان بسنك بدل شده بود و هرگاه يكى از آنصورتها چهره گشادى فرمون و تابعانش التماس نمودندى و وعدهء قبول دين كردندى و گفتندى كه دعا فرما تا اين بليه مدفوع گردد ايمان آوريم و چون آن بلا دفع گشتى باز بر كفر اصرار نمودندى اما ديگر از معجزات برية الحكم بود كه در ميان بنى اسرائيل تا هزار سال باقى بماند و كيفيت آن‌چنان بود كه موسى در كلهء از زر و صوف و كتان ساخته بود و در نسخ آنجواهر نفيسه تعبيه كرده و سه سطر نوشته بود و هر سطرى ملون بلونى و اسماء ابراهيم و اسحق و اسباط بر آنجا نقش كرده بود و بسبب اين اسامى حروف تهجى در آنجا ثبت شده بود و چون در ميان بنى اسرائيل مهمى حادث شدى و كيفيت آن را ندانستندى نزد امام اعظم‌ها رونى آمدندى و به‌ايستادى تا امام آنجامه كه خاصهء او بودى پوشيدى و برية الحكم را در بالاى آن ثياب دربر افكندى بعد از آن حادثه كه بر وى شرح كردندى همانلحظه از برية الحكم جواب شنيدندى و اگر سخن بسيار بودى كيفيت آنصورت از حروف تهجى بدانمحل ظاهر گشتى و از تركيب حروف چگونگى حالات منكشف شدى گويند كه در زمان يوشع بن نون شخصى مبلغى خطير بدزديد و بهيچگونه راه بدان نميبردند يوشع بدان و تيره عملنموده نام سارقرا پيدا كرد و بعد از اعتراف باستيصال او امر فرمودند و ديگر از آن جمله حوضى پر آب كرده بود و قفل و بند آن بدست هرون داده چون شخصى را نسبت بمنكوحهء خود شكى در خاطر افتادى و دربارهء وى گمانى بردى نزد هرون رفته آنحال عرض كردى و هرون قدرى آب از آنحوض در كوزه كرده و مقدارى خاك بر سر انگشت برداشته در آن آب افشاندى و دعا بر آنخواندى و دميدى و صورت حال را با نام زن برخواندى و آب بزن دادى تا بخوردى پس اگر زانيه بودى فى الحال سياه گشته بتركيدى و همانلحظه هلاك شدى و اگر صالحه بودى هيچ مضرت بوى نرسيدى و هم در آنسال از شوهر بفرزندى رشيد حامله شدى اگر اينزن عقيم بودى و اينمعجزه در ميان بنى اسرائيل تا هزار سال باقى بود نقلست كه در آنروزگار دو خواهر بودند شبيه به يكديگر چنان كه بيننده فرق ميان ايشانرا بدشوارى نمودى شوهر يكيرا نسبت بمنكوحهء خود گمانى واقعشد صورت حالرا بآنيهء هرونى عرض كرد و ايشان بطلب زن فرستادند و آنعورت مكر كرده خواهر خويش را فرستاد و آنعورت آب معمول را\r\n\r\n","description":"","footnote":"","page_name":" 20 ","page_number":20},
  {"content":"\r\n\r\nخورده چونعمل قبيح نكرده بود و چيزى از او صادر نشده بود آسيبى به دو نرسيد و بعد از آنكه آنضعيفه به خانه آمد خواهر او را استقبال نمود و در كنار گرفت نفس اينصالحه كه آب خورده بود چون بدماغ زانيه رسيد فى الحال سياه شد ورم كرده بتركيد\r\n\r\nذكر معجزات داود\r\nآورده‌اند كه قادر مختار سلسلهء بداود عليه السّلام عنايت فرموده بود كه يكطرف آن بمجره كه عوام آن را كاهكشان گويند اتصال داشت و جانب ديگر قريب بصومعهء جناب نبوى بود كه دست مردم بدان ميرسيد و آنسلسله بشدت آهن و لون آتش درنظر ميآمد و هرگاه كه حادثه نازلشدى آنزنجير در حركت آمده آوازى از وى صادر گشتى و بسمع داود رسيدى و آنحضرت كيفيت واقعه را اعلام نمودى و هر صاحب مرضيكه دست بر آن زدى از رنج‌والم شفا يافتى و بعد از نقل آنحضرت بسراى آخرت بنو اسرائيل سلسله را حكم ساخته قطع دعاوى بتوسط آن ميساختند و چونصاحب صدق و حق دست بر آن دراز كردى بقبضهء او درآمدى و ظالم و كاذب را دست بر او نرسيدى زيرا كه سلسله ميل بالا ميكرد لاجرم بمساس آن فايز نميشدند و مدتها يهود بدين شيوه عمل مينمودند تا شخصى مكرى انديشيده سلسله از ميان مرتفع شد و صورت حال چنانبود كه يكى از عظماى بنى اسرائيل جوهرى قيمتى به امينى سپرده بود و عند المطالبه انكار نمود صاحب وديعت گفت محاكمه بسلسله بريم امين مهلت خواسته جوهر را در عصاى مجرف تعبيه كرده روز موعود مدعى و مدعى عليه با اشراف و اسباط نزد سلسله حاضر آمدند و صاحب وديعت دست دراز كرده سلسله را گرفت همه را معلوم شد كه او در دعوى خود محقست آنگاه مدعى عليه عصاى مذكور را بمدعى داد كه اينرا نگاه دار تا من نيز دست در آنزنم صاحب امانت نيز عصا را گرفته مكار نزد سلسله رفت و گفت يا رب اگر تو ميدانى كه آنچه اينمرد به من سپرده بود به او تسليم كرده‌ام و حالا ذمه من از آن بريست دست مرا بسلسله برسان اينسخن گفته دست دراز كرده سلسله را بگرفت مردم از اينقضيه متعجب گرديدند كسى در آنزمان بدينحيله وقوف نيافت و شيخ امين عصا را گرفته بدين تزوير جوهر ثمين ببرد و چون صباح شده يهودان سر از خواب برداشته ديگر سلسله را نديدند « ذكر بعضى از احكام كه از سليمان بن داود صادر شده » آورده‌اند كه سليمان در صغر سن نيز در كمال فطنت و زكا و غايت فراست و كياست بود چنان كه روايت كرده‌اند كه در ايام داود عورتى زيبا كه در حسن و ملاحت همتا نداشت بواسطه دعوى مالى كه بر شخصى داشت نزد قاضى رفت و قاضى فريفتهء او شده چون\r\n\r\n","description":"","footnote":"","page_name":" 21 ","page_number":21},
  {"content":"\r\n\r\nعورت به خانه رفت معتمدى پيش او فرستاده او را ميل بخطبه نمود جميله جوابداد كه مرا ميل به تزويج نيست او را بزنا دعوت نمود جوابداد كه من از اين فعل شنيع بيزارم و چون مستوره از قاضى نااميد گشت بجهة اخذ مال خود استعانت به صاحب شرطه برد او نيز مايلشده سخنان قاضى را در ميان آورد جميله امتناع نموده چون زن از صاحب شرطه مأيوس شد پناه بحاجب حضرت داود عليه السّلام برد حاجب را نيز مانند ياران سابق يافت و چون بهيچگونه فتح البابى روى ننمود از حق خود گذشته در كنج و ابواب آمد و شد در روى خود دربست و زبان بمضمون اين قطعه بگشاد بيت :\r\n دست ابناى دهر را به مثل * سخنان همچو خارپشت درشت\r\nكس نديدم كه مردنى نبود * هيچكس نيست كش ببايد كشت \r\nاز قضا روزى قاضى و آن دو مفسد در مجلسى مجتمع شده از هر باب سخن ميگفتند تا حكايت منجر بذكر آنجميله شد از خويشتن‌دارى و استغناى آن داستانها زده اتفاق كردند كه نزد حضرت داود گواهى دهند كه او سگكى دارد كه با او مجامعت مينمايد و يكمرد ديگر را در آن باب با خويشتن يار كردند و در اداى شهادت متفق الكلمه شده نزد او رفتند و اينحديث سگرا بمبالغهء هرچه تمامتر معروض او گردانيدند آنحضرت بمقتضاى « نحن نحكم بالظاهر » برجم آنمستوره امر كرد و سليمان اينحكمرا شنيده از محكمه بيرون آمده جمعى از كودكان و طايفه‌اى كه بمحافظت و خدمتش ميپرداختند موافقت نمودند و بعد از خروج از منزل پدر در محلى بنشست و كس فرستاد كه جمعيرا كه برجم آنمستوره مامور شده بودند از آن امر بازدارند و آنگاه يكى از آنصبيانرا كه بجاى آنزن در معركه بنشست و چهار كودك ديگر بجاى آنچهار نفر تا در محكمهء داود گواهيدادند حاضر گشتند و گواهى دادند آنگاه هر چهار را از هم جدا كرده يكيرا طلبيده پرسيد كه رنك آنسك چيست گفت زرد است فرمود تا او را بگوشهء بردند ديگريرا طلبيد و هم از لون آنسگ سؤال نمود جوابداد كه سياهست و چون اقوال كودكان مختلف افتاد فرمود كه ايفسقه فجره ميخواهيد كه مرا فريب دهيد تا صالحه را سنگسار كنم و كودكان ديگر را فرمود بكشيد اينگواهانرا و ملازمان صورت واقعه را بداود عليه السّلام رسانيدند آنحضرت نيز گواهانرا از يكديگر جدا كرده از لون سگ بپرسيد و چون اقوال شهود در آن باب مختلف افتاد از موقف نبوت حكم بقتل ايشان صادر شد ديگر آنكه دو عورت كه هريك طفلى داشتند\r\n\r\n","description":"","footnote":"","page_name":" 22 ","page_number":22},
  {"content":"\r\n\r\nروزى بجامه شستن بصحرا رفته بودند از فرزندان غافل شده يك طفل را گرگ درربود و آن دو ضعيفه در طفل باقى مانده نزاع كرده مخاصمت نزد داود بردند و حضرت داود بمقتضاى آنكه يكى متصرف بود و گواه نداشت فرمود كه طفل تعلق به او ميدارد و چون خصمين از محكمه بيرون آمدند سليمان از ايشان پرسيد كه پيغمبر خدا شما را چگونه حكم كرد يكى از آن دو عورت صورت واقعه را معروض داشت سليمان كاردى طلبكرده پرسيدند كه چه خواهى كرد جوابداد كه اينرا دوپاره كرده هريك از شما را نصفى خواهم داد يكى از آن دو زن راضى شده ديگرى در گريه افتاده گفت طفل را تسليم رفيق من نما كه من به اين امر همداستان نيستم سليمان فرمود فرزند از عورتيست كه به تنصيف او رضا نداد و اينحديث معروض داود شده از كياست و فراست فرزند تعجبها نمود .\r\n\r\n« ذكر شمهء از خوارق عادت و معجزات عيسى » ( ع )\r\nيكى از معجزات آنحضرت احياى موتى بود و ديگرى صحيح ساختن اكمه و ابرص و كور مادرزاد بود كه مطلقا چشم خانه نداشته باشد و ديگر آنكه آنحضرت از گل صورت طيرى ساخته به او در دميدى و آنمرغ گلبن حيات يافته طيران نمودى تفصيل اينمعجزات از سياق كلام آينده بوضوح خواهد پيوست آورده‌اند كه عيسى ( ع ) دو نفر از حواريانرا به شهر نصيبين فرستاد تا اهل آن بلده را به نبوت او دعوت نمايند و شمعون بن حمون الصفا كه وصى آنحضرتست از عقب آن دو نفر در حركت آمد تا اگر ايشانرا عارضه واقعشود در آن امر اعانت نمايد و با حضرت مسيح گفت كه اگر از تو ياريخواهيم از ما دريغ مدارد و آن دو نفر بنصيبين رسيد و يكى آواز بر آورد كه ايمردمان عيسى روح اللّه و رسول اوست مردم او را بكذاب متهم داشته نسبت به حضرت مسيح سخنان گفتند و او را نزد ملك بردند فرمود كه از اينقول بازگرد و الا بفرمايم تا ترا بكشند آنمرد كه موسوم بنومان بود از رجوع امتناع نمود ملك فرمود تا دست او را بريده ميل در چشمش كشيدند و او را در مزبلهء انداختند و شمعون اينقضيه را شنيده بعد از ملازمت ملك بعرض رسانيد كه مامول از كرم شهريارى آنكه مرا رخصت فرمايد تا ازين مبتلا سخنى چند تحقيق نمايم ملك تجويز نمود از نومان پرسيد كه سخن تو چيست گفت ميگويم كه عيسى روح اللّه و بنده و رسول اوست شمعون استفسار نمود كه بر صدق اينسخن دليلى دارى جوابداد كه اكمه و ابرص و ساير مرض علاج مىكند شمعون گفت اطبا با وى درين فعل شريكند ديگر چه آيت دارد نومان\r\n\r\n","description":"","footnote":"","page_name":" 23 ","page_number":23},
  {"content":"\r\n\r\nگفت آنچه مردم خورند و ذخيره گذارند خبر ميدهد شمعون بر زبان آورد كه اين احوال كاهنان است ديگر هيچ علامتى دارد گفت از گل مرغى ميسازد و باد در وى ميدمد و آنمرغ حيات يافته طيران مينمايد شمعون گفت اين فعل بكردار ساحران ميماند ديگر هيچ مصداقى بر دعوى خود دارد گفت باذن اللّه تعالى مرده را زنده ميسازد شمعون بعرض ملك رسانيد كه اين مبتلا امرى عظيم دعوى كرد كه از عيسى صدور مييابد و اين كار بجز از قادر مختار يا رسول او از ديگرى صادر نميگردد و فعل رسول نيز درين باب باذن رب الاربابست و هيچ ساحر و كذابى را حى قديم به اين امر مأذون نميگرداند و اگر عيسى رسول خدا نباشد مرده زنده نتواند كرد اكنون صلاح در آنست كه عيسى را طلب كنيم و در آنچه اين مبتلا نسبت به او مىكند امتحان نمائيم اگر عيسى درين باب بقدم انكار پيش آيد فرستاده او را بقتل آوريم و اگر مرده زنده كند در اين صورت بعدى عظيم دارد ما بوى ايمان آوريم ملك را حديث مقبول نموده باحضار روح اللّه فرمانداد با شمعون گفت تا با مسيح به سؤال و جواب اشتغال نمايد شمعون با آنحضرت گفت كه اين فرستادهء تو كه بغضب پادشاه ما درآمده دعوى مىكند تو رسول خدائى فرمود راست ميگويد باز شمعون گفت او گمان ميبرد كه تو اكمه و ابرص را علاج ميكنى و ساير بيمارانرا شفا مىبخشى آنحضرت فرمود كه گمان او مطابق واقعست شمعون گفت كه مقرر چنانست كه اگر آنچه نومان به تو نسبت كرده بجا نياورى ما ترا با اصحاب تو هلاك كنيم « قال عيسى نعم فقال شمعون فابدء بصاحبك » مسيح دست و پاى نومانرا بر مفاصل نهاده دست بر آن كشيده بقدرت الهى چنان شد كه بود آنگاه دستهاى مبارك خود را بر چشمان او بماليد تا روشن گشت شمعون گفت ايملك اينست از آيات نبوت او باز به شمعون التماس نمود تا بگويد كه حضار مجلس شب چه زخيره نهاده‌اند مسيح يكيك را خطاب فرمود كه دوش چه خورده‌ايد و چه ذخيره نهاده‌ايد و شمعون گفت ايعيسى فرستاده تو گمان ميبرد كه از تو از گل هيئآت طيريكه ميخواهى ميسازى و باد در او ميدمى تا طيران مىكند ملك ميخواهد كه اين صورت غريب را مشاهده كند مسيح فرمود كه صورت كدام مرغ مطلوبست گفتند خفاش كه از عجايب طيور است پس صورت آن ساخته بادى در او دميد و آنمرغ در پرواز آمد آنگاه از عيسى ( ع ) التماس نمودند كه مرده زنده سازد آن حضرت فرمود ميتى معين گردانيد كه باذن حى لا يموت او را زنده سازم گفتند سام\r\n\r\n","description":"","footnote":"","page_name":" 24 ","page_number":24},
  {"content":"\r\n\r\nابن نوح كه پدر ما و تست اگر بيمن انفاس شريف تو زنده گردد مناسب مينمايد عيسى ( ع ) قبول نموده آنحضرت را بر سر قبر سام بردند و روح اللّه دو ركعت نماز گذارده دست بدعا برداشت و بعد از فراغ از دعا سام را ندا كرده زمين بفرمان خالق ارض‌وسما در حركت آمده منشق گرديد و شخصى ابيض الرأس و اللحيه از قبر بيرون آمده گفت لبيك يا روح اللّه عيسى از سام سؤال نمود كه در زمان شما رسم نبود كه موى سفيد گردد اين چه حالتست كه در تو مىبينم جوابداد كه آواز ترا شنيدم پنداشتم كه قيامت برپا شده از هول رستاخيز مويم سفيد شد باز عيسى از وى سؤال نمود كه از فوت تو چند سال گذشته است فرمود كه چهار هزار سال عيسى ( ع ) گفت ميخواهى دعا كنم تا چندگاه ديگر خداوند تعالى ترا عمر دهد گفت چون عاقبت كار مرگست حيات فانى را چه فايده مسيح دعا فرمود سام به حالت اول معاودت نمود ملك با توابع مسلمان شد .\r\n\r\n« ذكر شمه‌اى از معجزات خاتم الانبيا محمد مصطفى ( ص ) »\r\nمعجزات آنحضرت بيشمار است و خارق عادت آن بزرگوار بسيار است و اگر مجموع آن در قلم آيد در آن باب مجلدى ميبايد بنابرين به چند حكايت اختصار نموده ميآيد آورده‌اند كه چون حضرت رسالت‌پناه از حرب خيبر فراغت يافته متوجه وادى القرى گشته به منزل اصها نزول نموده سر مبارك بر زانوى امير المؤمنين على عليه السّلام نهاده ناگاه آثار وحى بر آنحضرت ظاهر شده زمان نزول وحى چندان امتداد يافت كه آفتاب بديار مغرب شتافت و چونوحى منجلى شد آن حضرت از على مرتضى پرسيد كه نماز گذارده‌اى جواب داد كه نه يا رسول اللّه آنسرور دست بدعا برداشت فرمود الهى اگر على در طاعت تو و در طاعت رسول تو بوده و هست آفتابرا براى او بازگردان تا باداى صلاة قيام نمايد از اسماء بنت عميس مرويست كه گفت بعد از آنكه آفتاب غارب گشته بود ديدم كه طلوع نموده بر كوه و هامون تافت چنانچه خلايق لمعان آفتابرا به راى العين مشاهده كردند حضرت امير المؤمنين على عليه السّلام نماز بگذارد و معجزهء ديگر آنكه روايت كنند كه اعرابى بطلب قوت بصحرا رفته بعد از تكاپوى ، سوسمار شكار كرد و چون به عزيمت منزل به اعلى مكه رسيد ديد خلقى مجتمع شده‌اند از شخصى پرسيد كه باعث برين اجتماع چيست گفت محمد بن عبد اللّه بن عبد المطلب است كه دعوى نبوت مىكند اعرابى بميان جمع درآمده سوسمار را از بغل بيرون آورد و گفت اگر اين از نبوت تو گواهى دهد من ايمان ميآورم حضرت فرمود بينداز اعرابى\r\n\r\n","description":"","footnote":"","page_name":" 25 ","page_number":25},
  {"content":"\r\n\r\nسوسمار را بر زمين افكند و او بهر جانب روانشدن آغاز كرد حضرت رسول اللّه فرمود « يا ضبى اقبل » سوسمار برگشته به زبان فصيح عربى گفت : « اشهد ان لا إله الا اللّه و انك رسول اللّه » اعرابى چونصورت غريب مشاهده نمود ايمان آورد ، ديگر آنكه با عبد اللّه بن زبير گفت كه واى بر مردمان از دست تو و واى بر تو از دست مردم و اينمعنى كه فرمود واى بر مردم از دست تو اين بود كه ابن زبير سعى نمود تا عايشه ببصره رفته با امير المؤمنين على عليه السّلام مخالفت نموده بدان‌سبب چندين هزار سر بىتن شد و اينكه فرمود واى بر تو از دست مردمان اينبود كه حجاج بن يوسف بفرمان عبد الملك مروان به مكه آمده ابن زبير را محاصره نمود و بعد از تسخير مكه او را بقتل آورد و بر دار كرد معجزه ديگر : آورده‌اند كه روزى عمر بن خطاب و مغيرة بن شعبه همراه يكديگر بمجلس عرش اشتباه حضرت رسالت درآمده آنسرور از ايشان پرسيد كه مگر شما را با يكديگر دوستى و محبتى هست گفتند بلى يا رسول اللّه در راه ولاى تو فرمود كه غلام يكى از شما ديگريرا بكشد و عاقبت ابو لؤلؤ غلام مغيره عمر را بكشت .\r\n\r\n[ فصل‌سوم در 
  ] كرامات اولياء\r\n\r\n« ذكر ابو اسحاق ابراهيم بن ادهم بن منصور بن نوح سامانى »\r\nاز پادشاه‌زادگان آل سامانست و حاكم بلخ بود استاد ابو القاسم بشير نام او را در رسالهء خود بر همهء مشايخ مقدم داشته است آورده‌اند كه ابراهيم بن ادهم در ايام حكومت خود روزى به شكار رفته در عقب آهوئى بتاخت و مسافت موفور قطع كرد در آن اثنا آواز قائلى شنيد « ا لهذا خلقت » آخر ترا از براى اين كار آفريده‌اند گفت لا و اللّه از اسب فرود آمده روى در بيابان نهاده مقارن حال شبانى به دو رسيده جامهء زرنگار خود را به او داد و پشمينهء خشن ويرا گرفته درپوشيد و به خدمت يكى از اكابر رسيده اسم اعظم از او ياد گرفته مستجاب الدعوه شد عبد اللّه سورى گويد كه نوبتى با ابراهيم ادهم عزيمت شام كرديم در روزيكه بر هوا حرارت مفرط استيلا داشت بپاى درخت انار رسيده در سايهء آن استراحت نموديم و چون ثمرهء آنشجره ترش بود ابراهيم به خوردن آن التفات نفرمود از درخت آوازى برآمد كه « اكرمنا بان تأكل شيئا منا » يعنى به خوردن ثمرهء من مرا گرامى كن ابراهيم انارى از آندرخت باز كرده تناول فرمود و بجانب شام رفتيم و معابد و مساجد انبيا را زيارت كرده مراجعت نموديم و نوبتى ديگر نزول ما نزد همان درخت واقعشد آندرخت را ديديم كه از همهء درختان بلندتر و ميوهء آن شيرين و خوشگوار گشته بود و اكنون محل آسايش اوليا و اوتاد است و اينمعنى دور نيست چه اثر تابش آفتاب سنك سياه را لعل ميسازد\r\n\r\n","description":"","footnote":"","page_name":" 26 ","page_number":26},
  {"content":"\r\n\r\nو اگرنه همت دوستان خدا ميوه ترش را شيرين سازد عجب نباشد و ديگرى از مشايخ ابو الفضل ذو النون مصريست و نام او ثوبان بن ابراهيم بود و بروايتى ابو الفيض كنيت اوست و در سنهء مأتين و ستين و خمس از هجرت بعالم آخرت شتافت و كرامات او بسيار است آورده‌اند كه نوبتى سالم مغربى از ذو النون مصرى پرسيد كه سبب توبهء تو چه بود جواب داد كه سامعرا طاقت استماع آن نباشد روزى از مصر بيرون آمدم كه بيكى از قرىزوم در اثناى راه ساعتى در ميان بيابان نشستم تا لحظهء از كلفت مسير و حركت بياسايم ناگاه چكاوكى نابينا ديدم كه از آشيان افتاد فى الفور زمين شكافته شده دو سه كوزه از زمين بيرون آمد يكى پر از آب ديگرى پر از كنجد و آنجا نور ضعيف از آنكنجد خورده از آن آب بياشاميد و آنسه كوزه ناپديد گرديد من اينحالت را مشاهده نموده از خواب غفلت بيدار شدم و ديگرى از مشايخ طريقت\r\n\r\nابو على فضيل بن عياض\r\nاست و او از ولايت مرو است و بعضى گفته‌اند كه او در سمرقند ولادت نموده بدينور نشوونما يافته و در مكه برحت حق پيوست فى سنة مأتين و ثمانين و سبع و او در اوايل حال قطاع الطريق بود در آن اثنا فضيل را با يكى از زنان تعلقى پيدا شده شبى بر ديوارى برآمده خواست كه به منزل جانانه رود ناگاه آواز قائلى شنيد كه اين آيت قرائت مينمود كه  « أَ لَمْ يَأْنِ لِلَّذِينَ آمَنُوا أَنْ تَخْشَعَ قُلُوبُهُمْ لِذِكْرِ اللَّهِ »  همان لحظه قايد توفيق رسيده گريبان جانش گرفته بجاده مستقيم آورد و نوشداروى عنايت ازلى زهر ضلالت و جهالت از بدنش بيرون برده با خود گفت كه وقت آن آمد كه آهن دلها از آتش توبه چونموم نرم گردد در همانشب سر در بيابان نهاد و بعد از طى مسافتى بر باطى درآمد تا لحظهء استراحت نمايد جماعتى از كاروانيان آنجا نزول كرده بودند نيمشب برخواسته گفتند برخيزيد تا روانه گرديم يكى گفت توقف نمائيد تا روز شود كه فضيل در راهست فضيلرا رقت دست داد و گفت ايجوانمردان فضيل با شما است و عادت فضيل آن بود كه هر كاروانرا كه زدى و مال هركه را بردى نام و نسب صاحبان مالرا در طومارى ثبت كردى پس مجموع خداوندان اموال را طلبيده رد مظالم نموده ايشانرا خوشنود گردانيد مگر يهوديكه از او مالى خطير در نواحى شام برده بود چون فضيل بشام رفته با يهود ملاقات كرده صورت توبهء خود را بر آينه ضمير او جلوه داد ازو حلالى طلبيد يهود گفت من سوگند خورده‌ام كه تا زر خود را نستانم راضى نشوم و چون ترا مالى نيست بايد كه بخانهء من درآئى در زير بساط من نقود موفور است آنچه از من در ذمت تست\r\n\r\n","description":"","footnote":"","page_name":" 27 ","page_number":27},
  {"content":"\r\n\r\nاز آنزر برداشته به من دهى تا من در سوگند خود خيانت نكرده و مراد تو حاصل آيد فضيل بخانهء يهود درآمده از همانجا كه نشان داده بود زر برداشته به يهود داد و چون آن حالت مشاهده نمود جحود او با قرار مبدل گشت و گفت كلمه توحيد بر من عرض كن كه من صفت امت محمد در تورات خوانده‌ام كه هركه از ايشان بصدق دل توبه نمايد خداوند عز و علا براى او خاك زر گرداند و در زير بساط من بجز خاك نبود خواستم تا ترا امتحان كنم خداوند قدير خاك از براى تو زر گردانيد مرا حقيقت آن معلوم گشت بعد از اين كار انكار محض شقاوت است و ديگرى ازين طايفه عاليشأن\r\n\r\nابو محفوظ معروف الكرخى ابن فيروز\r\nبود كه از مشايخ كبار بود و مدفون در بغداد است و خاك او ترياق مجربست و محل رواشدن حاجات و او موالى ابو الحسن على بن موسى الرضا عليه التحية و الثنا شده ايمان آورده گويند پدر و مادر معروف ترسا بودند و به غير از معروف فرزندى نداشتند او را نزد معلمى فرستادند كه انجيل بياموزد مؤدب با او گفت بگو « ثالث ثلاثة » يعنى خدا سه است معروف گفت « بل   هُوَ اللَّهُ أَحَدٌ   » معلم او را درلت كشيد معروف از دبستان فرار نموده به خدمت امام رضا رفته ايمان آورد و در سلك عتبه عالى انتظام يافته مهمات او روى در ترقى نهاد پس معروف روزى براى صلهء رحم بدر خانهء پدر و مادر رفت و حلقه بر در زده گفتند كيستى گفت معروفم و در آنمدت كه معروف از ايشان مفارقت نموده بود مادر و پدرش در فراق او ناله‌وزارى ميكردند و ميگفتند كاشكى معروف بازآيد و بر هر دين كه او اختيار كرده ما نيز درآئيم و چون معروفرا ديدند پرسيدند كه بر چه دينى گفت دين اسلام مادر و پدرش على الفور اسلام آوردند و متابعت او نمودند و ديگرى از علماى حقيقت و مشايخ طريقت\r\n\r\nابو الحسن سريست\r\nكه خال شيخ جنيد بغدادى و استاد او و شاگرد معروف كرخى از او منقولست كه گفت من در اوايل حال بخريد و فروخت مشغول بودم و دكانى داشتم روزى بدر دكان من آمد و يتيمى را با خود بياورد و گفت اى سرى اين يتيم را بپوشان سرى گويد بىتوقف آن يتيم را جامه كردم معروف خوشحال شده فرمود خداوندا دل او را از دنيا سرد گردان و او را از اين مشغولى بيحاصل فراغتى روزى كن سرى گويد چون نماز شام از دكان برخواستم اموال روى زمين درنظر همت من از برگ گاهى كمتر مينمود جنيد گويد روزى پيش او رفتم ويرا گريان يافتم پرسيدم كه چرا ميگرئى گفت دوش دخترك من نزد\r\n\r\n","description":"","footnote":"","page_name":" 28 ","page_number":28},
  {"content":"\r\n\r\nمن آمد و گفت اى پدر امشب بغايت گرمست اجازه فرما تا كوزه آب جهة تو در بلندى بياويزم كه سرد گردد و ترا از آشاميدن آن لذتى روى نمايد من اجازت دادم و بعد از لحظهء كه چشمم گرم شد در خواب ديدم كه يكى از حوريان جنت در غايت حسن و جمال ميگذرد از او سؤال نمودم كه از آن كيستى جواب داد از آنكه در دنيا آب سرد نياشامد من از خواب برخواسته كوزه را برگرفته بر زمين زدم جنيد گويد كه سفالهاى آن را بر زمين افتاده ديدم و سرى هشتاد سال حيات يافت در سنهء مأتين و خمسين و خمس درگذشت و ديگرى از كبار مشايخ ابو النصر بشر بن حارث الحافى است او در اصل از مرو است و در بغداد ساكن بود و در سنهء مأتين و عشرين و سبع هم در بغداد متوفى گشت و سبب قرب او بدرگاه آنشد كه نوبتى بر اماق ميرفت كاغذ پارهء بنظرش درآمد كه بر آنجا نوشته بود « بسم الله الرحمن الرحيم » آن را از خاك برداشته خاك از او دور كرد و آن را مطيب ساخته در شكاف ديوارى نهاد همانشب در خواب ديد كه بجزاى آنكه نام خدايرا مطيب گردانيدى خداوند ذو الجلال ترا در دنيا و آخرت مطيب ساخت و او را براى آن بشر حافى گويند كه پيوسته پاى برهنه سير مينمود و ميفرمود كه زمين بساط پادشاه بيمانند و همتاست بر بساط پادشاهان با كفش قدم نهادن ترك ادبست و در آنمدت كه پاى برهنه در بغداد سير مينمود هيچ حيوانى در كوچه و بازار روث نيفكند تا قدم او ملوث نگردد و بعد از سى سال شخصى سرگين اسب در كوچه ديد فرياد برآورد كه بشر وفات يافته چون تفحص نمودند او را در ويرانهء يافتند كه برحمت الهى و اصل شده بود از او پرسيدند كه تو اينمعنى از كجا دانستى جواب گفت كه دانستم تا او در حيات باشد هيچ حيوان در كوچه و بازار سرگين نيندازد و امروز روث اسب در بازار مشاهده شد موت او نزد من بتحقيق پيوست و بعد از وفات او را بخواب ديدند پرسيدند كه خداى با تو چه كرد گفت خطاب آمد كه اى آنكه در دنيا طعام و شراب بمراد و آرزوى خود ننوشيدى اكنون آنچه دلخواه تو باشد اينجا مهيا است گويند بشر را مدتها آرزوى باقلا بود و نخورد و ديگرى از مشايخ طريقت\r\n\r\nابو عبد اللّه حارث بن اسد الحاسبى\r\nبود كه در زهد و تقوى و ورع و عبادت فريد عصر بود و در بصره تولد او اتفاق افتاد و در بغداد فى سنة ثلاث و اربعين و مأتين وفات يافت آورده‌اند كه از پدر بابو عبد اللّه مبلغ هفتاد هزار درهم ميراث رسيد\r\n\r\n","description":"","footnote":"","page_name":" 29 ","page_number":29},
  {"content":"\r\n\r\nو او اصلا در آنمال تصرف نكرد و گفت از رسول اللّه مرويست كه اختلاف در ملت مانع ميراث ميگردد و پدر من قدرى بود راوى گويد كه او تا وقت وفات بيكدرم محتاج بود و آن اموال وافر را از غايت ورع دست نكرد آورده‌اند كه هرگاه ابو عبد اللّه دست بطعاميكه در آن شبهه بود دراز كردى رگى از دست او برخواستى و بر او ظاهر گشتى كه آنطعام بر او حلال نيست جنيد بغدادى گويد روزى اثر جوع در بشرهء ابو عبد اللّه مشاهده نمودم او را به منزل تكليف كردم اجابت فرمود قدرى طعام كه از خانهء عروسى به منزل ما فرستاده بودند پيش آوردم ابو عبد اللّه لقمهء از آن برداشته برخواست و آنلقمه را در دهليز انداخته بيرون رفت بعد از مدتى او را ديده سؤال نمودم كه سبب برخواستن و طعام نخوردن چه بود جواب داد كه ميان من و خداوند جل جلاله نشانه‌ايست كه چون طعامى كه در او شبهه باشد دست دراز كنم رگى از دست من برخيزد و مفاصل از حركت باز ايستد اكنون بگو كه آنطعام از كجا آورده بودى گفتم از منزل يكى از خويشان براى من آورده بودند ديگربار او را بضيافت استدعا نمودم او قبول فرمود او را به منزل بردم و قدرى نان خشك آوردم برغبتى تمام تناول فرمود گفت چون درويشى را طعام دهى بايد كه نان خشك را با روى تازه پيش او برى\r\n ناگه يارم بى خبر و آوازه * آمد بر من ز لطف بىاندازه\r\nگفتم كه چه ناگه آمدى عيب مكن * چشم تر و نان خشك و روى تازه \r\n- و ديگرى از پيشوايان طريقت\r\n\r\nابو سليمان داود بن مضر طائيست\r\nو او شاگرد ابو حنيفه است روزى استاد آثار رشد و نجابت در بشرهء او ديده گفت ايداود علم تمام حاصل كردى اكنون او را در عمل آر آن سخن در دل او جاىگير آمده در كنج عزلت مسكن كرده گويند او را از پدر بيست دينار زر بميراث رسيده بود و آن بيست دينار را بيست سال خرج كرد سالى يكدينار چون سيم آخر شد مدت حيات داود نيز بانجام رسيده راه عالم آخرت پيش گرفت گويند كه يكروز قبل از مرگ داود شبى او را بخواب ديدند كه ميدويد گفتند بكجا ميروى گفت اينساعت از زندان خلاصى يافتم و روز ديگر خبر مرك او شيوع يافت و از رسول اللّه مرويست كه « الدنيا سجن المؤمن » و ديگرى از اينزمرهء عاليمقدار\r\n\r\nشقيق بن ابراهيم البلخى\r\nاست كه از اكابر مشايخ خراسان و استاد حاتم اصم است و از وى منقولست كه گفت سبب توبهء من اين بود كه وقتى بعزم تجارت به زمين تركستان\r\n\r\n","description":"","footnote":"","page_name":" 30 ","page_number":30},
  {"content":"\r\n\r\nافتادم و در آنوقت جوان بودم و از تجارب روزگار بهرهء نداشتم روزى به بتخانه رفته يكى از خادمان بت را ديدم كه سر و روى او فتيلهء شده بود و جامهاى ارغوانى پوشيده خدمت بت ميكرد گفتم ترا خداوندى هست قادر و بينا و دانا و توانا او را عبادت نماى كه ازين اصنام خير و شر متصور نيست گفت اگر آنچه تو ميگوئى راستست پس او قادر است كه در شهر تو ترا روزى دهد گفتم آرى گفت پس تو چرا از خراسان بتركستان بطلب روزى ميآئى شقيق گويد از سخن بيگانه در آشنائى بر من گشوده شد و بعضى گفته‌اند كه از شقيق مرويست كه گفت سبب توبه آن بود كه سالى چنان قحطى بوقوع انجاميد كه گردهء نان مانند قرص خورشيد عزيز گشت و آب از چشمه‌ها و كاريز منقطع گرديد بيت -\r\n چنان آسمان بر زمين شد بخيل * كه لب تر نكردند زرع و نخيل \r\nدرين اثنا خلقى كثير باستسقا بيرون رفته از خداوند بخشنده بتضرع و زارى طلب باران ميكردند درين اثنا غلامكى زنگيرا ديدم كه نشاطى ميكرد و ميخنديد شقيق گويد با او گفتم اين چه نشاطست كه ميكنى آخر نمىبينى كه تيغ غلا خون اهل دنيا را ميريزد غلام گفت مرا ازين چه باك كه خواجهء من دو انبار غله دارد و از قحط باك نميدارد و ميدانم مرا ضايع نگذارد و چون من اينسخن شنيدم با خود گفتم اى بيدرد غلامى كه خواجه او دو انبار غله دارد از قحط باك نميدارد و خواجه من آنست كه آسمان و زمين در قبضه قدرت اوست كه  « وَ لِلَّهِ خَزائِنُ السَّماواتِ وَ الْأَرْضِ »  من از بهر روزى چرا غمناك باشم و بعد از آنقضيه ترك دنيا كرده روى به حضرت مولى آوردم و ديگرى از مشايخ طريقت كه قطب عالم حقيقت بود\r\n\r\nابو يزيد طفيور بن عيسى البسطامى\r\nجد اعلى ابو يزيد طيفور نام مجوسى بوده او را دو برادر موسوم به آدم و على بود و فضاى سينهء هر سه برادر بنور ايمان منور گشته بسعادت اسلام مشرف شدند و آباء ابو يزيد بزيور ورع آراسته بودند و از نوادر حالات آنكه ابو يزيد را مقامى حاصل شد كه ادراك كس بكنه او نتواند رسيد و از نوادر مقامات او يكى آنست كه او را معراجى بوده است از راه معنى و محققان آن را تصديق كرده‌اند و اينمعنى در عالم معنى توان يافت و ديگرى از مشايخ طريقت\r\n\r\nسهل بن عبد اللّه تسترى\r\nدر علم يگانه و در ورع مقتداى اهل زمانه بود از او منقولست كه گفت سه ساله بودم كه هرشب برخواستمى و در نماز گذاردن محمد سوار خال خود نظر ميكردم و او شب همه شب نماز گذاردى و در\r\n\r\n","description":"","footnote":"","page_name":" 31 ","page_number":31},
  {"content":"\r\n\r\nقيام بسر بردى و بسيار بودى كه خال مرا ميگفتى ايسهل نخسب كه دل من به تو مشغول مىباشد و چون چهار ساله شدم خال مرا گفت خداوندى كه ترا آفريده ياد كن گفتم چگونه ياد كنم گفت هرشب كه در جامهء خواب بيدار شوى در دل خود بگذران كه خدا با منست و خداى مرا مىبيند و مرا ميداند مدتى برين مواظبت كرده آنگاه خال با من گفت كه هرشب يازده مرتبه اينذكر بگوى و بعد از يكسال مرا از اينذكر حلاوتى روى نموده و مرا بمواظبت همين ذكر امر كرد و گفت ترا در دين و دنيا نفع رساند و بعد از روزگارى در خاطر من آمد كه مرا مىبيند و ميداند و با منست چگونه در حضور او به معصيت و نافرمانى اقدام نمايم پس مرا بدبستان فرستادند با خود گفتم اگر همه‌روز در مكتب باشم جمعيت خاطرم به پريشانى مبدل گردد با خال خود گفتم با معلم شرط كند كه چون سبق بخوانم مرا اجازت دهد و بدين وتيره ميگذرانيدم تا در شش سالگى قرآن ياد گرفتم آنگاه بعبادان رفتم به خدمت پيريكه او را حمزة بن عبد اللّه العبادانى ميگفتند و اشكالاتيكه در راه طريقت مرا واقعشده بود حل كردم و بتستر بازگشتم و در آنديار جو را خروارى بدرهمى ميفروختند و من هرسال يكخروار جو خريدمى و هر صباح چهلدرم از آن غذا ساختمى بىنان خورش بعد از آن با خود قرار دادم كه هر سه روز يك بار طعام خوردمى و هركه درين رياضت و مجاهدت تحمل كند مرتبهء سهل او را معلوم گردد و اللّه اعلم و ديگرى از مشايخ طريقت\r\n\r\nشيخ ابو سليمان عبد الرحمن بن عطيه دارانى\r\nاست قريه‌ايست از قراى دمشق و او در سنه خمس و عشرين و مأتين وفات يافت از وى منقولست كه نوبتى عزيمت حج كردم و بباديه درآمده از قافله بازماندم و تنها ميرفتم ناگاه ديدم كه شخصى از عقب من ميآيد چون به من رسيد ترسائى بود من اگرچه از مرافقت او اكراه داشتم اما بضرورت تن برفاقت او درآوردم و چون چند روز مسافت پيمودم توشه ما به آخر رسيد بواسطه قوت قوت ساقط گشت ترسا با من گفت اى ابو سليمان اگر درين درگاه آبرو دارى دعا كن تا خداوند بخشنده ما را طعامى فرستد ابو سليمان گويد از اينسخن متاثر شده بگوشهء رفتم و گفتم الهى مدتيست كه پيش دشمنان تو لافها زده‌ام امروز مرا در پيش اين دشمن شرمنده مساز در اين اثنا ابر پارهء از هوا نازل گشته به زمين افتاد و خوانچهء از آنميان به نظر ما آمد در آن الوان اطعمه و قدحى در ميان خوان آن را\r\n\r\n","description":"","footnote":"","page_name":" 32 ","page_number":32},
  {"content":"\r\n\r\nپيش آورده تناول كرديم و سه شبانه روز به قوت آن رفتيم و بعد از سه شبانه روز باز اثر گرسنگى و ضعف در وجود ما پيدا شد ترسيدم كه مبادا بارديگر ترسا همان التماس نمايد با او گفتم اكنون وقت آنست كه تو از خداوند ذو الجلال درخواهى تا ما را طعامى فرستد ترسا گفت چنين كنم و على الفور بگوشهء رفته روى بر زمين نهاد و كلمه چند بگفت نظر كردم اين نوبت نيز ابر پارهء بدستور اول نزول نموده خوانچهء بر او ظاهر شده قدرى طعام و قدحى آب بود در آنجا ابو سليمان گويد بعد از مشاهده اين صورت غيرت بر من مستولى شد با خود گفتم اگر از گرسنگى هلاك گردم كه اين طعام را نخورم ترسا گفت حاضر شو تا طعام خوريم من امتناع نمودم ترسا گفت اى يگانه زمان اينطعام نيز از اثر ورع و پرهيزكارى تست و من در ميانه بهانه‌ام چون تكليف كرديكه نوبت تست از فضيحت ترسيدم چو بيقدرى و بىقيمتى خويشرا در ايندرگاه ميدانم پس روى بر زمين نهادم و گفتم خداوندا اگر اينمرد را بر درگاه تو آبروئى هست مرا در روى او شرمسار مگردان و شرط كردم كه خداوندا اگر ببركت او مرا طعام فرستى بدين او درآيم و اينزنار را بگشايم پس دل من باسلام او شاد گشت و باتفاق به مكه رفتيم و ديگرى از مشايخ كه در آنروزگار بود\r\n\r\nابو عبد الرحمن حاتم ابن يوسف الاصم\r\nو او از اكابر خراسانست هم در علم و فتوى بىعديل بود و هم در ورع و تقوى بىنظير آورده‌اند : كر نبود بجهة آن با صم مشهور شد كه نوبتى عورتى نزد حاتم شد تا مسأله‌اى معلوم كند در اثناى گفتار صدائى از او صادر شد منفعل شده شيخ اثر انفعال در بشره او مشاهده نمود جهة رفع خجالت وى گفت ايعورت سخن بلندتر گوى كه گوش من گرانست زن با خود گفت شكر مر خدايرا كه شيخ كر بوده و آنصدا را نشنيده و بعد از آن او را حاتم اصم خواندند و چون وفات يافت يكى از اكابر او را بخواب ديده كه « ما فعل للّه بك » جوابداد بواسطهء يك شنيده كه ناشنيده انگاشتم رقم عفو بر جمله كرده و شنيده و گفتهء من كشيدند سعد بن محمد آذرى گويد كه مدتى مديد ملازمت حاتم اصم ميكردم هرگز او را غضبناك نديدم مگر روزيكه با او ببازار رفتم سوقى را ديدم كه مريدى از مريدان شيخ را گرفته درمى چند از او طلب مينمود و او را ميرنجانيد و آن بيچاره در دست بازارى عاجز گشته بود شيخ با سوقى گفت ايجوانمرد او را مهلت ده كه دين ترا ادا كند بتدريج\r\n\r\n","description":"","footnote":"","page_name":" 33 ","page_number":33},
  {"content":"\r\n\r\nبازارى التفات بسخن شيخ نكرده گفت من اينهمه داستان نميدانم مرا استيفاى سيم خود مطلوبست شيخ در خشم رفته ردا از دوش برگرفته بر زمين افكند و دينارهاى طلا ديدم كه از دامان او بر زمين افتادن گرفت شيخ بازاريرا فرمود كه دين خود را بردار و زياده برمگير و الا دستت خشك گردد سوقيرا حرص گريبان گرفته دينارى چند زياده برداشت على الفور دستش خشك شد شيخ احمد خضرويه از تلامذهء ابو سليمان دارانى و از اكابر مشايخ خراسان بوده و اصل او از بلخست آورده‌اند كه احمد به نيشابور رفته بخانقاه قطب الاصفيا شيخ ابو حفص حداد درآمده و احوال خود را از شيخ پنهانداشته روزى بسر چاه آمد تا براى وضو آب از چاه برآورد ناگاه دلو در چاه افتاد مريدان شيخ ابو حفص انكار او در باطن خويش گذرانيدند احمد اثر انكار خود در بشرهء آنطايفه مشاهده نمود نزد شيخ ابو حفص آمده و گفت اگر شيخ فاتحه بخواند تا ايندلو از چاه برآيد دور نباشد ابو حفص از اينسخن متأثر شده احمد بر زبان آورد كه اگر شيخ بنفس خويش مرتكب آن نميگردد مرا امر فرمايد تا بخوانم شيخ رخصت فرموده احمد خضرويه دلو حاضر ساخته از خود غايب شده و شروع در فاتحه كرده چون باتمام رسانيد دلو بر سر چاه آمده بود شيخ برخواست و كلاه پيش او نهاده سر او را بوسه داده گفت مگر احمد خضرويه توئى جواب داد كه آرى اما مريدانرا بگوى تا درون خود را ارمكر بپردازند و به چشم تهاون بمردم ننگرند مدت عمر شيخ احمد خضرويه نود و پنجسال بود و هنگام وفات غريمان گرد او نشستند چه در آنوقت هفتصد دينار وام داشت احمد روى به آسمان كرده گفت الهى من جان خود را رهن وام اينجماعت ساخته‌ام تا حق ايشان بايشان نرسد جان مرا قبض مفرماى بعد از ساعتى شخصى حلقهء بر در زده آواز داد كه ايغرماى شيخ بيائيد و حق خود بستانيد قرض‌خواهان رفته حق خود را استيفا نمودند آنگاه شيخ روى به قبله آورده روح مبارك تسليم كرد ( ذكر شيخ ابو حفص عمرو بن مسلم الحداد ) از مشايخ خراسان بود از دهيكه بر در شهر نيشابور است موسوم بردآباد آورده‌اند كه نوبتى شيخ ابو حفص با مريدان به زيارت عثمان خيرى كه يگانهء روزگار بود توجه نمود شيخ عثمان از خادم پرسيد كه در خانقاه پدر چه‌قدر روغن باشد جواب داد كه يكمن يا كمتر شيخ فرمود كه مجموع آنها را در چراغدانها كرده برافروزند خادم آنشب\r\n\r\n","description":"","footnote":"","page_name":" 34 ","page_number":34},
  {"content":"\r\n\r\nنوزده چراغ برافروخت مريدان ابو حفص در دل آوردند كه اين اسرافست شيخ عثمان بايشان خطاب كرد كه برخيزيد و هريك از اينچراغها را كه از براى خدا افروخته‌ام فرونشانيد و آنجماعت هرچند جهد كردند كه يكچراغ از آن چراغها بنشانند نتوانستند - بيت -\r\n چراغيرا كه ايزد برفروزد * هرآنكس پف كند ريشش بسوزد \r\nو ميان مشايخ آنشب جمعيتى بود روز ديگر بر سبيل تفريح بيرون آمدند و در ميان قريه درخت امرود شكوفه كرده بود و صفاى آن در نظرها مستحسن نموده دليل صنع آفريدگار گشت و از كسى كه قرآن محفوظ داشت التماس كردند كه آيتى قرائت كند آنشخص اين آيه تلاوت نمود كه  « فَانْظُرْ إِلى آثارِ رَحْمَتِ اللَّهِ كَيْفَ يُحْيِ الْأَرْضَ بَعْدَ مَوْتِها »  عكس جمال دوست بر قوم افتاده همه يكرنك شدند و جام دوستكامى بكام همه رسيده نعرهء از مستان كوى عشق برخواست و صداى آن آوازه در گنبد دماغ و خانهء همسايگان انداخت گفتند قوالى قراضه چنين آمده است اهل قريه بنظاره بيرون آمدند و در آنميان پيرى قوزپشت بود چون اقوام را بديد گفت غلط كرده‌ايم اينجماعت قوالان نواى عشقند بقراضه قانع نشوند و بمشايخ گفت تواند بود كه به منزل من درآئيد تا نانى بر نمك زنيم چون يارانرا قوت طبيعت كم شده بود و معده در انتظار قوت چشم گشوده همه برغبت برخواستند و بخانهء او رفتند پير كيسهء زر آورده پيش ايشان بر زمين نهاده و گفت اى ياران من آتش‌پرستم و شما بطعاميكه من پزم رغبت نخواهيد كرد اينوجه را در مصالح طعام مصروف داريد پيران در يكديگر نگريسته شيخ ابو حفص گفت اى برادران چون بر سر بيمار رسيديم اگر درگذريم از مروت دور باشد امروز ما را ببهانه اينجا آوردند ابو عثمان فرمود نخست نبض او را ملاحظه بايد نمود كه تا خفقان و اضطراب دارد بمعالجه قيام بايد نمود پس پير را پيش خوانده گفتند اى پير عمرى بآتش‌پرستى بسر آورده و شرر نار روى ترا در دنيا زرد ساخته و يقين است كه عبادت آن در آخرت جز روسياهى ثمره نخواهد داد و اگر نجات آخرت ميخواهى مسلمان شو تا سلامت يا بى پير گفت راستى آنكه دوش در دلم آمده بود كه از اينشيطان سوزنده بيمحابا بازگردم ، برين طاغوت طاغى عاصى شوم اما چون با حضرت او آشنائى نداشتم و شرمندهء جفاهاى ديرينه بودم گفتم اى كاش جوانمردى درين مصيبت دستگيرى كردى اگر شما توانيد كه اينقفل\r\n\r\n","description":"","footnote":"","page_name":" 35 ","page_number":35},
  {"content":"\r\n\r\nپس محكمرا كه بر دلم نهاده‌اند برگيريد و موكل بيمحابا كه بر سرم كرده‌اند دفع نمائيد غايت كرم باشد شيخان سر بر زمين نهاده گفتند خداوندا صيدى بدام ما ميآيد بلواح رحمت كرامت فرماى و بيگانه در ايندرگاه تو چه مينمايد مفتاح عنايت ارزانى دار هنوز اينمناجات تمام نكرده بودند كه پير گفت ايمهمانان مبارك‌قدم سر فرو برديد و ما را از هفت طبقهء دوزخ برآورديد و پير فى الفور زنار بريده مسلمانشد و عيال او با شانزده نفر از اقرباى پير ايمان آوردند و شيخ ابو عثمان چيزى با مريدان شيخ ابو حفص حداد گفت دوش نوزده چراغ كه افروخته بوديم يكى بجهة شيخ شما بود و هيجده ديگر براى رضاى خداى تعالى لاجرم روشنائى آن هيجده چراغ از تاريكى كفر بروشنائى اسلام رسيدند تا غافلانرا معلوم گردد كه من كان للّه كان اللّه له\r\n\r\nحكايت : آورده‌اند كه يعقوب ليث صفار نوبتى بيمار شد\r\nدر معالجه او اطباء حاذق بذل جهد نموده عاقبت بعجز اعتراف نمودند به اركان مملكت گفتند كه بدعاى مشايخ كبار و همت افاضل روزگار توسل بايد نمود شايد كه اينمرض ببركت انفاس ايشان مفقود گردد از سهل بن عبد اللّه تسترى التماس نمودند تا در حق يعقوب دعائى فرمايد سهل دست بدعا برداشته گفت بارخدايا ذل معصيت او را به دو نمودى عز طاعت بندگانخويشرا نيز به دو نما آنگاه با يعقوب گفت محبوسانرا آزاد كن تا خداوند تعالى ترا شفا دهد يعقوب فرمانداد تا جميع محبوسانرا آزاد كردند همانشب مرض او روى در انحطاط نهاد و فرمود تا اموال موفور به خدمت شيخ بردند شيخ آن را رد كرده فرمود كه ما اينعزت بناگرفتن يافته‌ايم اگر ما را بدين ميل بودى دعاى ما باجابت مقرون نگشتى\r\n\r\nحكايت : آورده‌اند كه عامر بن عبد عيس در نماز بود\r\nكه شيطان بر صورت مارى آمده بر مصلاى او برآمده و در زير پيراهن رفته سر از گريبان وى بدر آورده عامر قطع نماز نكرده حضورش بتفرقه مبدل نگشت گفتند ترا اينقوت قلب از كجا حاصل آمده كه از مارى چنين نترسيدى گفت شرم ميدارم كه در محل نماز و موقف راز به غير از خداوند بىنياز از ديگرى ترسم و چون معويهء ابو سفيان بتغلب بر ولايت اسلام مستولى گشت عامر بن عبد عيس را بواسطهء ولاى مرتضى از شهر بيرونكرده عامر از شهر بيرون آمده ميرفت تا بكوهى رسيد بر جبل آمده بنشست و بقرائت قرآن اشتغال نموده تا آفتاب غارب گشت و هنگام شام كه وقت خيل ليل تاختن آورد طلايع ظلام آشكارا شد راهبى كه در آنحوالى بود و در صومعه خود نشسته نزد عامر آمده\r\n\r\n","description":"","footnote":"","page_name":" 36 ","page_number":36},
  {"content":"\r\n\r\nبا وى گفت اينجا كه تو نشستهء جاى قرار نيست كه در اينموضع شير و انواع سباع بسيار است صلاح تو در آنست كه بصومعه من درآئى تا از آفت شير و پلنگ ايمن گردى عامر گفت تو ترسائى و من مسلمان هرگز با تو مرافقت ننمايم از خداوند تعالى شرم ميدارم كه بجهة محبت جان پناه بدشمنان برم و ترسا الحاح و مبالغه نموده مفيد نيفتاد بالضرورة در صومعه را بسته به كار خود مشغول گشت و چون پارهء از شب بگذشت ترسا را دل بجانب وى نگرانشده به بام صومعه درآمده عامر را در نماز ايستاده ديد و شيران آمده در پيش او سر بر دست نهاده بخفتند و او را پاسبانى ميكردند و چون نماز تمام كرد شيرانرا گفت اگر شما را بمهمى فرستاده‌اند به كار خود مشغول شويد و اگر به پاسبانى آمده‌ايد ما را احتياج به پاسبانى نيست بازگرديد و وقت مرا پريشان مداريد چون اينسخن بر زبان آورد شيران دم خود را در حركت آورده بازگرديدند و چون راهب اينحالترا مشاهده نمود از بام صومعه فرود آمده در پاى وى افتاد و گفت كيستى جوابداد كه من بدترين مسلمانانم و مرا بسبب بدى از شهر بيرون كرده‌اند ترسا گفت جماعتيكه بدترين ايشانرا مرتبه و منزلت بدرگاه صمديت اين باشد حال بهترين اينطايفه چه باشد فى الحال بسعادت اسلام استسعاد يافت ( ذكر شيخ ابو الحسن نورى ) بكمال باطنى و جمال ظاهرى از ابناى زمان متفرد و ممتاز بود و در كمالات نفسانى و تاييدات ربانى ممتاز و مستثنى مينمود عمرو بن مالك گويد كه وقتى تنگدست شدم و سيصد درم وام بر من جمعشد و غريمان تقاضا ميكردند و وقت مرا مشوش ميداشتند و هيچ چاره نميدانستم الا آنكه به خدمت شيخ ابو الحسن نورى روم و حال خود را با وى تقرير كنم شايد كه بهمت مدد فرمايد در طلب او شتافتم گفتند بصحرا بيرون رفت ، بر اثر او بصحرا رفتم او را ديدم در ميان درختان بر لب آب و لحافى برسر كشيده و خفته چون مرا ديد سربرآورد و گفت ايجوانمرد او زنده‌ايست كه هرگز نميرد از من چه ميخواهى پس دست در زير بغل كرده و صرهء بيرون آورد پيش من انداخت و گفت بگير و هم از اينجا باز گرد و وقت مرا پريشان مكن عمرو گويد صره برداشتم و شمردم سيصد درم در او بود بغريمان دادم و از زحمت تقاضاى ايشان خلاصى يافتم شب بخواب ديدم كه شخصى با من گفت نميترسى كه وقت دوستان خدا را مشوش ميدارى بعد از آن با آن جناب هرگز گستاخى نكردم\r\n\r\nحكايت : در كتاب ميزان الصالحين از ذو النون مصرى روايت كرده\r\n\r\n","description":"","footnote":"","page_name":" 37 ","page_number":37},
  {"content":"\r\n\r\nكه نوبتى از شهر مصر بيرون آمدم تا در صحرا روم گذرم بر كنار نيل افتاد كژدميرا ديدم كه بسرعت ميآيد گفتم بكجا خواهد رفت ناگاه غوكيرا ديدم بر كنار آب بود كژدم بر پشت غوك نشست و غوك او را از آب بگذرانيد من با خود گفتم هرآينه درين سرى خواهد بود پس بتعجيل خود را بر آب زده بشنا از نيل عبور كردم غوك نيز از آب گذشته عقرب را به خشكى رسانيد و عقرب بتعجيل روانشده من نيز از عقب او بشتافتم مرديرا ديدم در پاى درختى خفته و مارى سياه قصد او كرده نزديك شد كه برو زخم زند عقرب بر پشت مار برآمده نيشى بر وى زد چنان كه مار فى الفور هلاك شد پس عقرب بازگشته بلب آب آمد و غوك منتظر او ميبود ديگربار بر پشت او نشست و از آب عبور نمود من متحير بماندم و با خود گفتم كه اينمرد از اولياى خداست خواستم كه با او تقرب نمايم و پاى او ببوسم جوانى را ديدم مست و از مايهء عقل تهيدست تعجب من زياده گشته از آنحال بر حفظ و عصمت خداوند جل ذكره استدلال نمودم كه هرچند از بندگان خدا را عصيان پيش آيد رحمت آفريدگار در شأن ايشان بيشتر آيد پس صبر كردم چندانكه از خواب مستى درآمده مرا بر سر خويش ديد در پاى من افتاد كه اى امام زمانه و ايمقتداى يگانه بچه وسيله بر سر اين مجرم مقام فرموده‌ايد گفتم دست از اين اعتذار بدار و نظر بدينمار گمار چونمار را بديد دست بر سر زده گفت اى بزرك اينحال چگونه بود ذو النون گويد صورت واقعه تقرير كردم گفت الهى شفقت تو در حق مستان چنين است با دوستان چگونه خواهد بود و به نيل درآمده غسلى برآورد و نعره‌زنان روى بباديه نهاد\r\n\r\nحكايت : در روضه از محمد بن على مرويست كه گفت مدتى در خاطر من بود\r\nكه سهل بن عبد اللّه تستريرا ضيافت كنم اما دليرى نميكردم تا روزى در بازار بمهمى اشتغال داشتم شيخ سهل را ديدم كه در بازار درآمده و قدرى بريان خريده در مصلى بست و روانگشت من ترك مهم خود كرده در عقب او روانگشتم و چنان مستغرق او شده بودم كه از خود غايب گشتم ناگاه ديدم كه شيخ بمسجدى درآمد من نيز داخل آنمسجد شدم آنموضع چنان در نظرم نمود كه گويا هرگز آنجا را نديده‌ام بالجمله شيخ آنطعام را بر زمين نهاده و دوگانه بگذارد و بيمارى در گوشه مسجد خفته ميناليد شيخ نزد او رفته عذر خواست كه بمصلحتى مشغول بودم از آنجهة دير آمدم پس او را بنشاند و آنطعام پيش او گذاشته انواع تفقد و تعهد بجاى آورد و از مسجد بيرون رفت درين اثنا من او را گم كردم و در ميان بازار متحير بماندم\r\n\r\n","description":"","footnote":"","page_name":" 38 ","page_number":38},
  {"content":"\r\n\r\nپس بر در آنمسجد رفتم و بتعجب ايستادم چه هرگز آن بازار و مسجد را نديده بودم ناگاه كودكى در گذر آمده موجب تحير مرا استفسار نمود كودك عرب بود من عربى نميدانستم كه جواب او گويم از غايت حيرت گريانشدم كودك گفت مردى جوانى شرم نميداريكه در بازار ميگرئى گفتم از شهر خويش بيرون آمده‌ام و اكنون حيران مانده راه به جائى ندارم و كسى را نميشناسم پرسيد كه نام شهر تو چيست گفتم تستر گفت ما هرگز نام اينشهر را كه تو ميگوئى از پدران خويش نشنيده‌ايم در اينسخن بوديم كه پيرى رسيده چون از قيل‌وقال ما آگاه شد گفت بيدل مباش كه فردا آن بزرك بجهة تعهد اين بيمار اينجا آيد تو حال خود را عرض كن تا ترا به شهر تو رساند پس صبر كردم تا روز ديگر همانوقت شيخ سهل به مسجد آمده در تعهد بيمار شروع نمود و چون عزم مراجعت فرمود گوشه رداى او را گرفتم و گفتم به حق آفريدگار عالم كه مرا به وطن رسان گفت به حق پروردگار كه اينسخن با كس نگوئى تا من زنده باشم من عهد بستم گفت چشم برهم نه چشم برهم نهادم و او دست من گرفته ميرفت بعد از لحظه‌اى دست مرا بگذاشت و گفت چشم باز كن چون چشم بگشودم خود را در تستر بر در دكان خود يافتم پس خدمت او را بر خود لازم داشتم و از كسب دنيا به كلى اعراض كردم و اللّه اعلم\r\n\r\nحكايت : و هم در روضة العلما آورده‌اند كه ربيع بن خثيم كه يكى از متعبدان روزگار بود\r\nو هرگز رهزن خواب گرد خيمه ديده نميگذاشت و از غايت بيخوابى لاغر و گداخته گرديد شبى دخترش با ربيع گفت اى پدر عزيزترين خلايق نزد تو كيست جوابداد كه محمد رسول اللّه دختر گفت كه به حق محمد رسول اللّه كه لحظهء سر بر بالين نه ربيع لحظه چشم گرم كرده بخواب ديد كه او را گفتند كه در بصره زنيست موسوم بميمونه زنگى و او جفت تو خواهد بود ربيع از خواب درآمده استعداد سفر كرد و چون زهاد بصره خبر قدم او شنيدند همه باستقبال او بيرون آمدند و از سبب آنعزيمت پرسيدند گفت ميخواهم كه ميمونه زنگى را دريابم حال او چيست گفتند آنزنيست كه روزها گوسفند مردم بچرا ميبرد و اجرت آن را گرفته بدرويشان ميدهد و در موضعيكه ساكنست شب همه شب فرياد مىكند و نميگذارد كه مردم بخواب روند و ميگويد\r\n « عجبا للمحب كيف ينام * * كل نوم على المحب حرام »\r\nخواب آنكس كند كه خام بود * * خواب بر عاشقان حرام بود \r\n- ربيع نشان مسكن او خواسته بدانجا خراميد او را كه ملاحظه كرد ديد كه در شعب وادى در نماز ايستاده بود و گرگى\r\n\r\n","description":"","footnote":"","page_name":" 39 ","page_number":39},
  {"content":"\r\n\r\nآمده گله او را ميچرانيد و چون از نماز فارغ شد ربيع گفت « السلام عليك يا ميمونة » جوابداد « عليك السلام يا ربيع » ربيع پرسيد مرا چگونه شناختى گفت آنكه ترا بما نشان داد ما را به حال تو شناسا گردانيد و آنعروسى موعود در بهشت خواهد بود تا طمع محال ندارى ربيع گويد با وى گفتم گرگان از كى باز با گوسفندان آشتى كرده‌اند جوابداد از آنگاه كه من با خداوند جل جلاله آشنائى كرده‌ام و تا من عهد او نشكنم گرگ گوسفند مرا مرتكب بشكستن نميگردد پس گفت ايربيع آيتى برخوان تا بشنوم آغاز كردم كه «   إِنَّ لَدَيْنا أَنْكالًا وَ جَحِيماً وَ طَعاماً ذا غُصَّةٍ وَ عَذاباً أَلِيماً »   هنوز آيه تمام نكرده بودم كه نعرهء بزد و جان بداد من حيران بماندم ناگاه جمعى از زنانرا ديدم كه مىآمدند و كفن و حنوط او مىآوردند گفتم شما چه ميدانستيد كه او را وفات رسيده گفتند پيوسته دعاى او اين بود كه خداوندا اجل مرا نزد ربيع بن خثيم كن چون شنيديم كه تو نزد او رفته‌اى دانستيم كه دعاى او مستجاب شد\r\n\r\nحكايت : آورده‌اند كه ربيع نوبتى با جمعى از تجار در كشتى نشسته بود\r\nناگاه يكى از تجار را ياقوت قيمتى گمشد و اهل كشتى را بدان متهم ميداشتند بعضى از بازرگانان گفتند كه در ميان ما هيچكس از ربيع مفلس‌تر نيست شايد كه او برداشته باشد ربيع اينمعنى را فهميده روى به آسمان كرد آب در چشم بگردانيد اهل كشتى ماهيانرا ديدند كه سر از دريا برآوردند و در دهان هريك ياقوت آبدار بود ربيع دست دراز كرده يكى از يواقيت را بگرفت و گفت هركرا خزانه چنين در ملك خداوند باشد بمال غير دست خود نيالايد تجار بعد از مشاهدهء اين صورت در پاى ربيع افتاده زبان به اعتذار بگشادند و ربيع رقم عفو بر جريدهء جرايم آنطبقه كشيد\r\n\r\n( ذكر شيخ ابو سعيد ابو الخير )\r\nپيشواى مشايخ طريقت و مقتداى سالكان مسالك حقيقت است و مقالات او از آنمشهورتر است كه انكار را در آن مجال باشد از شيخ عمر مرويست كه گفت پدر من حسن مؤدب حكايت نمود كه در نيشابور خادم خانقاه شيخ ابو سعيد بودم و در آن ايام هنوز صفحه عذارم از خط خالى بود روزى بگرمابه رفتم پيرى نزد من آمده خواست بدلك من اشتغال نمايد من او را عذر خواسته گفتم مرا شرم مىآيد كه با وجود محاسن سفيد مغمزى كنى گفت ميخواهم كه درين اثنا با تو حكايتى تقرير كنم آنگاه گفت من روزى حلواگر بودم و در چهار سوى اين شهر دكانى داشتم و چون جز وى مايه مرا از آن حاصل\r\n\r\n","description":"","footnote":"","page_name":" 40 ","page_number":40},
  {"content":"\r\n\r\nشد هوس تجارت كردم متاعيكه مناسب بخارا بود بدست آوردم و شترى بكرى گرفته با كاروان بدانصوب روانگشتم چون بسرخس رسيديم و از آنجا بمرو توجه نموديم و شب چنانچه عادت پياده روان باشد پيش از كاروان برفتمى و لحظهء بخفتمى تا قافله به من رسيدى آنگاه برخواسته بطى مسافت مشغول شدمى نوبتى ديگر پيش رفته بخفتم چون بيدار شدم معلوم شد كه كاروان گذشته است هرچند جهد كردم قافله را نتوانستم يافت و هوا گرم شده راه را گم كردم در پاى درختى بنشستم تا حرارت كمتر شد آنگاه برخواستم و تا شب مسافت پيمودم و تشنگى و گرسنگى بر من مستولى شد اما بجهة برودت هوا تشنگى چندان تاثيرى نكرد از بيم جان تا صباح راه پيمودم چون صبح صادق از افق مشرق طالع شد خود را در بيابانى يافتم :\r\n ز تنگدستى بر دزدهاش برده هماى * ز استخوان مسافر ذخيره‌هاى گران\r\nكسى نديد نشيبش مگر به چشم گمان * كسى نرفته فرازش مگر بپاى كمان \r\nچون اثر آبادانى نديدم دلتنگ شدم عاقبت بضرورت در حركت آمدم چون هوا گرم گشت و مرا قوت رفتار نماند پشتهء ريگى به نظر درآمد بر آن پشته رفتم از دور سبزهء ديدم با خود گفتم سبزه فرع آب تواند بود و خود را بدانموضع رسانيدم چشمهء آب ديدم از آن آب بخوردم و وضو ساختم و نماز گذاردم و خداوند جل ذكره را شكر گفتم و قدرى از بيخ گياه تناول نمودم و بر آن پشتهء ريك برآمده منتظر فتح الباب بنشستم چون وقت زوال رسيد مردى بلندبالاى سفيدپوست فراخ چشم ضخيم البدن كه محاسنى كشيده داشت و مرقعى صوفيانه پوشيده و عصا و ابريقى در دست ؛ پيدا شده بكنار آب آمد و طهارت كرد و دوگانه بگذارد و سجاده برگرفته روى به راه نهاد و مرا هيبت و جلالت او مانع آمد كه خود را به خدمت او رسانم چون از نظرم غيبت نمود خود را ملامت كردم كه اين چه بود كه از تو واقعشد چرا به خدمت او نرفتى تا ترا راه نمودى و آن روز و آنشب متاسف ميبودم تا روز ديگر همانوقت همان بزرگوار در آن بيابان پيدا شد و چون از نماز و طهارت فارغ شد به خدمت او شتافتم و سلام كرده حال خود معروض داشته ساعتى سر در پيش افكنده پس دست من گرفت و براهى بيرون رفت در اثناى سير شيرى پيدا شده چون او را بديد بايستاد آنمرد پيش رفته گوش شير را بگرفت و سخنى در گوش آنسبع گفت و مرا فرمود كه همراه او باش هرجا كه بايستد بدانكه كاروان نزديكست\r\n\r\n","description":"","footnote":"","page_name":" 41 ","page_number":41},
  {"content":"\r\n\r\nزينهار كه از او نترسى كه ايشان نيز بندگان خدايند و مأسور و مسخر بقدرت اويند من از عقب شير روانشدم چون مسافتى قطع كرديم شير بر پشتهء برآمد بايستاد من بر آن پشته بالا رفتم كاروانرا ديدم در زير پشته فرود آمده خوشدل و شادمان بكاروان رسيدم و در صحبت ايشان ببخارا رفتم و از آنسفر با سود موفور مراجعت نمودم بحلوا - گرى مشغول بعد از مدتى روزى بمحله كاغذيان رفتم جمعيتى ديدم از سبب آن سئوال كردم گفتند شيخ مهنه كه او را ابو سعيد ابو الخير ميگويند به اين شهر تشريف آورده وعظ ميفرمايد با خود گفتم باستماع سخن او تقرب بايد نمود چون بخانقاه درآمدم نظرم بر همانمرد افتاد كه در بيابان به خدمت او رسيده بودم خواستم كه پيش رفته و آشنائى دهم شيخ روى به من آورده فرمود :\r\n نشنيدستى هرآنچه در ويرانى * بينند نگويند در آبادانى \r\nچون اين سخن شنيده نعره زده از هوش برفتم چون افاقت يافتم درويشى را ديدم بر سر من نشسته كه شيخ ترا ميطلبد من به خدمت او رفته بوسه بر پايش دادم فرمود تا من در حيات باشم اين سخن را با كس نگوئى و تا شيخ در حيات بود اظهار اينمعنى نكردم\r\n\r\nحكايت : خواجه ابو القاسم هاشمى روايت كرد كه پدر من كلانتر طوس بود\r\nبه خدمت شيخ ابو سعيد ارادتى تمام داشت و چون شيخ بطوس آمد هرروز پدرم مرا كه هفده ساله بودم بخانقاه ابو احمد بمجلس شيخ ميبرد در آن ايام شبى معشوق به من پيغام داد كه امشب بسورى خواهم رفت بر رهگذار من بايست تا چون بازگردم لحظهء از وصل يكديگر متمتع گرديم من در رهگذر او بنشستم و چشم انتظار بگشادم و اين بيت را تكرار مينمودم :\r\n در ديده بجاى خواب آبست مرا * زيرا كه بديدنت شتابست مرا\r\nگويند بخفت تا بخوابش بينى * اى بيخبران چه جاى خوابست مرا \r\nو بنابر آنكه مطلوب دير ميآمد خواب بر من غلبه كرده از سعادت وصال دور ماندم و على الصباح در خدمت پدر بمجلس شيخ رسيديم در اثناى موعظه فرمود كه مخلوقى كه در طلب مطلوب مجازى سعى ميكنند بيمشقت بيخوابى به منزل مقصود نميرسند پس بيرنج مجاهدت و سعى عبادت بمطلوب حقيقى چگونه فايز توان شد دوش جوانى را وعده وصال داده و او تا نيمشب در انتظار يار بيدار بود و اين بيت را تكرار ميكرد - مصرع -\r\n در ديده بجاى خواب آبست مرا \r\n- اگر در ديده بجاى خواب آب داشتى نخفتى من هيچ نگفتم و نعرهء زدم خلق در فرياد آمده و جام\r\n\r\n","description":"","footnote":"","page_name":" 42 ","page_number":42},
  {"content":"\r\n\r\nحالت در گردش آمد و خرقه‌ها در ميان آوردند چون مجلس تمام شد پدرم آنخرقها را بالتمام از ايشان خريدارى نمود طعامى ترتيب داده اصحاب شيخ بوثاق ما آمدند و من كوزهء آب بدست گرفته بر زبر سر شيخ ايستاده بودم و پدرم از شيخ درخواست كرد كه چون آب خورى از دست ابو القاسم بستان و شيخ دو نوبت آب از دست من گرفته با من گفت تو مردى نيكو خواهى شد و مرا هفتاد سال شده و از محرمات ببركت نظر شيخ مصون بوده‌ام\r\n\r\nحكايت : از شيخ مؤدب خانقاه شيخ ابو سعيد منقولست\r\nكه نوبتى چنان شد كه گوشت بخانقاه نيامد و چندروز طبخى واقع نشد و اصحاب را هوس گوشت بود روزى شيخ مجلسى ميفرمود و مرا گفت برخيز و نزديك فلان جوان رو و اشارت بجوانى كرد كه در مجلس نشسته بود با او بگو كه يكدينار بر سر بنداز ار بستهء به من ده جوان اين سخن را شنيده گريان شده دينار را گشوده بر من داد شيخ فرمود بفلان محله رو قصابى بره شير مست دارد آن را بسته است آن بره را از او بخر و او را بفلان موضع بر و آنگوشت را پيش سگان انداز تا شكمى چرب كنند من روا نشدم و همهء راه در دل با شيخ در جنك بودم كه با وجود كمال آرزوى اصحاب به گوشت چرا بايد برهء شير مست را بسگان داد ناچار مودهء بره را همچنان بر معلاق از قصاب خريدم و او را با خود برده در حضور او پيش سگان انداختم قصاب در گريه افتاده نزد شيخ آمد و توبه كرده اظهار انابت و آغاز زارى كرد شيخ گفت اى پسر چون تو بغرض خود رسيدى صورت حال را بيان كن قصاب گفت اين بره را پرورده بودم باميد آنكه از وى بهره‌مند گردم دوشينه بيك ناگاه بمرد و مرا دشوار آمد كه از سر قيمت آن درگذرم خواستم كه او را بفروشم خود شيخ مرا از اينوبال و خلايقرا از اكل مردار صيانت نمود آنگاه شيخ با من گفت ايحسن مردان خداى جز حلال نخورند بايد تا از حقيقت حال واقف نشوى انكار كس در دل نگذرانى و جوانى كه دينار داده بود برخواسته گوسفندى فربه بمطبخ آورد\r\n\r\nحكايت : خادم خانقاه شيخ ابو سعيد گويد\r\nكه نوبتى مرا شيخ نزد شحنهء نيشابور فرستاد و پيغام داد كه ترتيب ما يحتاج سفره اصحاب به تو تعلق دارد چون پيغام گذاردم شحنه مرديرا بجريمه متهم ساخته مبلغى از وى اخذ نمود و به من داد و از روى استهزا گفت اين لقمه لايق حلق اصحاب است خادم گويد كيسه را گرفته نزد شيخ بردم و صورت حال تقرير كردم شيخ فرمود تا از\r\n\r\n","description":"","footnote":"","page_name":" 43 ","page_number":43},
  {"content":"\r\n\r\nآنوجه دعوتى ترتيب داده خان بگستردند و شيخ بر سفره نشست ما مريدانرا صورت انكار در آينه ضمير نقش بسته با يكديگر گفتند كه اين نوع طعام لايق به حال ما نيست شيخ دست بطعام دراز كرده اصحاب بعضى بتقليد و بعضى به انكار و كراهت در خوردن طعام مبادرت نمودند و زمره‌اى دست خود كشيده داشتند چون سفره برگرفتند جوانى آمده در پاى شيخ افتاد و صره زر بر زمين نهاد و بر زبان آورد كه پدرم از جملهء مريدان تو بود در حين وفات دو صرهء زر جدا كرده وصيت نمود كه اين محقر را نزد شيخ بر بعد از فوت او با خود گفتم كه شيخ از خزانهء وهاب بيمنت بخوبترين رزقى مستفيد است و من اينوجه را در مصالح خود صرف كنم روز ديگر از آنعزيمت شحنه مرا به تهمتى بگرفت و يكصره از من بستد دانستم كه از اينمكر و بشومى آنعزيمت واقعشده و صرهء ديگر را به خدمت رسانيدم تا شيخ مرا بحل كرده از سر جريمه من درگذرد شيخ گفت ايجوان خاطر جمعدار كه آنوجه بما رسيد پس روى بمريدان آورده فرمود كه اگر روى زمينرا حرام فرو گيرد جز لقمهء حلال بگلوى دوستان خدا نرود\r\n\r\nحكايت : ابن سادان كه بعميد خراسان مشهور بود\r\nمريد شيخ ابو سعيد بود از وى منقولست كه گفت كه كمال اعتقاد من بشيخ جهة آنست كه ابتداى حال مرا حاجب محمد ميگفتند و هرروزه بدر خانقاه شيخ ابو سعيد رفتمى و بديدار مباركش تيمن جستمى نوبتى از ممر حلال هزار درهم بجهة من آوردند با خود گفتم كه اينوجه را نزد شيخ بايد برد و بعد از ساعتى حرص ديده عزيمت مرا بسته آخر مرا بدان داشت كه پانصد درهم از آن جدا كرده در زير بالش گذاشتم و پانصد درهم ديگر را نزد شيخ بردم فرمود آن پانصد درهم ديگر را كه زير بالش نهادى حاضر بايد كرد چون اين سخن بشنيدم مدهوش و متحير بماندم و يكى از ملازمانرا فرستادم تا آن وجه را حاضر آورد آنگاه گفتم كه از حضرت شيخ التماس دارم كه مرا به خدمت خويش امر فرمايد شيخ دست مرا گرفته فرمود تمام شد برو بسلامت عميد گويد ببركت آن حضرت روزبروز جاه و منصب مىافزودم تا آنكه مدتها متصدى امور خراسان بودم و هيچكس بر من مستولى نشد و از مطالبه و مؤاخذه پادشاهان سالم ماندم\r\n\r\nحكايت : خواجه نظام الملك طوسى\r\nكه مدت سى سال وزارت الب ارسلان و سلطان ملك شاه سلجوقى متعلق به او بود همانا از زمان آدم هيچ آفريده در امر خطيره وزارت مانند او شروع نكرده باشد در اصفهان خانقاهى ساخته سيادت پناه ولايت دستگاه مير سيد محمد را كه بزيور جاه و نسب\r\n\r\n","description":"","footnote":"","page_name":" 44 ","page_number":44},
  {"content":"\r\n\r\nو حيله قدر و حسب و صفاى باطن و تصفيه ظاهر از منتسبان دودمان نبوت در زمان خود متفرد و ممتاز بود در آن خانقاه ساكن گردانيد و عادت خواجه حميده خصال چنان بود كه هرسال از اطراف عالم مستحقان و ارباب حاجت بر درگاه مجتمع گشتند و ادارات و انعامات آنطايفه را از خزانه تسليم نمودى و همه با حصول مرام مراجعت نمودندى چنان كه در اول ماه رمضان بمساكن خود رسيدندى سالى آن انعام در حيز توقف مانده در ماه رجب و شعبان از مستحقان ياد نكرد و در ماه رمضان نيز ايشانرا تعهد نفرمود و در ماه شوال كس فرستاد و سيد محمد را طلب نمود و پيغام داد كه دو كس از اكابر متصوفه با خود بياور تا سخنى كه هست بگويم از سيد محمد منقولست كه ما دو نفر بوديم از صوفيان نزد خواجه نظام الملك رفتيم خواجه شرط اعزاز و اكرام بجاى آورد و گفت من در ابتداى نشوونما به تحصيل علم مشغول بودم در آن اثنا در خاطر آمد كه سفرى كنم چه در عزلت علم به سهولت حاصل گردد از پدر اجازت خواستم كه بمرو روم پدرم غلامى همراه من كرد و فرمود چون بمهنه رسى از كاروان التماس كن كه يكروز بجهة خاطر تو بايستد و تو به خدمت شيخ مهنه رو و قدم او را بوسه ده و از وى استمداد همت نماى و هرچه فرمايد فرمان او را مطمح نظر ساز چون كاروان بمهنه رسيد از ايشان التماس نمودم كه يكروز بجهة خاطر من توقف نمائيد ايشان قبول نمودند و بمهنه شتافتم چون نزديك بقصبه رسيدم با خود گفتم كه مرا آنمقام و منزلت نيست كه كسى باستقبال من بيرون آيد در اين اثنا خلق بسيار ديدم كه باستقبال من بيرون آمدند صورت حال تفحص كردم گفتند چون شيخ از نماز بامداد فارغ شد فرمود استقبال كنيد جوانى را كه دنيا و آخرت بدست آرد و مرا از اين سخن قوتى حاصل شد\r\n\r\nذكر حسين منصور حلاج حلاج\r\nرا حالات عجيب و مقامات غريب بوده كه بر شير سوار شده و مار را تازيانه ميساخت و در زمستان ثمار تابستانى و برعكس حاضر ميساخت و دست برميداشت و چون فرود مى - آورد دستش مملو از درهم و دينار بود سكه آن   قُلْ هُوَ اللَّهُ أَحَدٌ   و از ضماير خلايق خبر ميداد روزى از حمام بيرون آمده شخصى از منكران وى سيلى بر قفاى حسين زد حسين سؤال نمود كه چرا چنين كردى منكر جوابداد كه خداى فرمود حسين گفت به حق خداى كه ديگر بزن آنشخص دست برآورد كه سيلئى ديگر به كار برد دستش خشك شد و چون كلمه انا الحق از وى استماع كردند بعضى از مردم را در حق وى سوء اعتقادى پيدا شد\r\n\r\n","description":"","footnote":"","page_name":" 45 ","page_number":45},
  {"content":"\r\n\r\nابو القاسم صوفى روايت كرد كه جمعى از صوفيه در تستر نزد حلاج رفته از او وجهى طلب كردند كه خرج سفره كنند حسين با ايشان بآتشكده گشوده شد در باز كرده بدرون رفت قنديلى در سقف خانه بنظرش آمد كه آتشى در آن مشتعل بود در آناء الليل و اطراف النهار قطعا آن نار منطقى نمىشد حسين از پير ديرانى پرسيد كه اين آتش را كه افروخته است گفت خليل اللّه افروخته و ما اين قنديل را تعظيم تمام ميكنيم و مجوس از اقطار ايران نذر باينجا مىآورند حسين گفت اطفاى اين قنديل را كسى دست داده يا نه پير جوابداد كه در زند به نظر ما رسيده كه عيسى بن مريم بدين قادر باشد حسين آستين بر افشانده به آن قنديل اشاره كرد همان لحظه قنديل فرود آمد و مرد پير در اضطراب و زارى افتاده قيامت از وجودش برخاست حسين گفت اكنون كسى بر اشتعال اين قادر باشد پير گفت همانكس كه او را منطفى ساخت مشتعل تواند كرد اين سخن گفته در پاى حسين افتاده حسين گفت چيزى دارى كه بمشايخ دهى تا در وجه سفره مصروف سازند پير صندوقچهء مملو از جواهر نفيسه آورده بايشان داد حسين بآستين بجانب قنديل اشاره كرد همان لحظه اشتعال يافت ابو عبد اللّه محمد بن خفيف گفت چون حسين منصور را گرفته حبس كردند روزى بمجلس وى درآمدم چون وقت نماز رسيد حسين برخاست و مجموع بندوغل كه با او بود از او جدا شد و حسين وضو ساخته باقامت فرايض پرداخت آنگاه بگريست گفتم اى حسين تو كه بر دفع قيد قادرى چرا خود را خلاص نميكنى گفت اى پسر خفيف امروز ارادهء رفتن بكدام شهر دارى گفتم ميل نيشابور دارم گفت چشم بر هم نه بر هم نهادم گفت ديده بگشاى چون ديده باز كردم خود را در نيشابور ديدم در محله كه مراد من بود گفتم مرا ببغداد بر گفت چشم بخوابان اكنون گفت چشم باز كن ديده باز كردم خود را در مجلس ديدم و چون بتحريك حامد وزير و امير قادر عباسى خواستند كه او را صلب كنند جمعى از او استدعاى نفعى كردند گفت بعد از صلب مرا بخواهند سوخت شما پارهء از خاكستر من برداريد در اين چند روز آب دجله چنان طغيان خواهد نمود كه بغداد را غريق سازد در آن ريزيد كه آب ساكن گردد و بعد از حرق وى چون آب زياده شد چنانكردند آب ساكن شد و از خاكستر او بر روى آب نقش اللّه مكتوب گشت گويند چون او را طلب كردند شخصى از منكران در مقابل او ايستاده گفت الحمد اللّه الذى جعلك نكالا للعالمين و عبرة للناظرين\r\n\r\n","description":"","footnote":"","page_name":" 46 ","page_number":46},
  {"content":"\r\n\r\nناگاه ديدند كه حسين ديگر از عقب ديوارى بيرون آمده دست بر پشت حسين مصلوب زده گفت «  وَ ما قَتَلُوهُ وَ ما صَلَبُوهُ وَ لكِنْ شُبِّهَ لَهُمْ  » و اين واقعه در سنهء تسع و ثلاثمأة بود و اللّه اعلم .\r\n\r\nفصل چهارم از جزء اول در ذكر ملوك عجم و سلاطين ما تقدم\r\nبر ضمير مستنير واقفان فن تاريخ اخبار و خاطر مهر تنوير خداوندان سير و آثار مخفى نماند كه ملوك عجم كه از زمان آدم تا بعثت حضرت خاتم در ملك ايران و بعضى اوقات كه در اكثر ربع مسكون حكومت كرده‌اند منحصر در چهار طبقه‌اند اما\r\n\r\nطبقه اول كه ايشانرا پيشداديان خوانند\r\nده پادشاه بوده‌اند اول ايشان\r\n\r\nكيومرث\r\nبود\r\n نخستين خديوى كه كشور گشود * سر تاجداران كيومرث بود \r\nبعضى را عقيده آنست كه كيومرث از احفاد آدم بوده و عقيده مسود اوراق آنكه از احفاد سام بن نوح بوده چه قبل از طوفان نيز اگرچه كسى بر سرير سلطنت نشسته آثار و احوال او مهجور گشته زيرا كه بعد از طوفان بجز نوح و سه پسر او كسى در روى زمين زنده نماند و مجوسان را اعتقاد آنست كه كيومرث عبارت از آدم صفى است و او مردى سبز چهره نيكو رخسار مناسب اندام بود گويند مسكن او در كوهها و غارها بود و لباس او از پوست سباع و بهايم بوده\r\n\r\nهوشنگ\r\nنبيرهء كيومرث بوده و بغايت صاحب فطنت و زكى الحسن و نيكو اخلاق بوده و بعمارت جهان مايل و در عهد او خلايق بسيار شدند و اهل فساد سربرآوردند هوشنك آهن از معدن بيرون آورده آلات حرب ترتيب داده مفسدانرا گوشمال داد چون مدت چهلسال سلطنت كرد متقاضى اجل خيمهء بر در او زد :\r\n چو روز كيومرث و هوشنك شد * مزين بطهمورث اورنك شد \r\n\r\n« طهمورث »\r\nبعد از هوشنك سيصد سال جهانرا پادشاه و كدخدا بود بعد از اين مدت طهمورث كه بقولى از احفاد هوشنك بود بر سرير سلطنت نشست و جمعى از بنى آدم بطوع و رغبت و زمرهء از خوف كمر انقياد او برميان بستند و او اهل شهر را از روستا و روستا را از اهل شهر جدا كرد و صحرانشينانرا بتربيت گله و رمه امر فرمود و او شكار دوست داشتنى و پيوسته سير فرمودى و بيكموضع مقام نساختى و لقب او پناوند\r\n\r\n","description":"","footnote":"","page_name":" 47 ","page_number":47},
  {"content":"\r\n\r\nاست يعنى تمام سلام و او را ديوبند هم گويند مدت عمرش هشتصد سال بود و زمان سلطنتش سيصد سال\r\n\r\n« ذكر سلطنت جمشيد »\r\nگويد اينكلمه اسم و لقب اوست اسم او جمست و لقبش شيد و بقولى بعد از آدم بهزار سال شمسى پادشاه شد ابو حنيفه دينورى گويد كه جمشيد پسرزاده ارفخشد بن سام بن نوح است فارسيان گويند كه او بر اقاليم سبعه فرمان - فرما شده طوايف جن و انس را مسخر گردانيده سليمان عبارت از اوست و او از خداوند عز و علا مسئلت نمود كه در زمان او مرض موت و هرم از ميان خلايق برگيرد و دعاى او بشرف اجابت مقرونشد و سيصد سال هيچكس در مملكت او بيكى از ايندو چيز مبتلا نگشت و جمشيد بتجربه و امتحان مفردات و مركبات ادويه و اغذيه پرداخته طبيعت هريك از آنها را شناخته ضار از نافع جدا كرده باستخراج قز و ابريشم پرداخته و حرفت خياطت و رشتن و بافتن اختراع نمود و شراب ارغوانى كه مقوى روح حيوانيست در زمان او ظاهر شد آورده‌اند كه جمشيد خواست تا انگور كه لطيف‌ترين ثمار است در زمستان نيز از او محفوظ شوند چون نگاهداشتن آن بواسطهء سرما ممكن نبود فرمود تا آب او را از پوست و دانه جدا كرده در انائى ريختند و خود همه روز بر سر ظرف آمدى و عيار آن را بر محك مذاق عرض كردى چون طعم مرارت ظاهر گشت پادشاه گمانكرد كه مگر زهرى قاتلست و جمشيد را كنيزكى بوده در غايت صباحت و ملاحت درد سر بر او طارى شد و سه روز نتوانست كه سر بر بستر نهد از آن رنج به تنك آمده با خود گفت كه از آن زهر كه پادشاه ضبط كرده قدرى بايد خورد تا از اين درد و الم خلاص گردم\r\n بسر خم كه نيايم بدر از ميخانه * تا در آندم كه مرا پر نشود پيمانه \r\nپس بر سر خم رفته جرعهء چند دركشيد و بعد از آنكه چند روز بود كه صورت خواب در آئينه ديده‌اش نقش نبسته بود بخواب رفته بعد از آنكه سلطان منام از سراپرده ديده‌اش خيمه بيرون زده خود را از جميع علل و امراض مبرا يافته صورت واقعه بعرض جمشيد رسانيده و پادشاه مست قدح سرور گشته بر شرب مدام قيام نمود\r\n\r\nحكايت : آورده‌اند كه كيقباد در ايام سلطنت خود مستى را ديد\r\nكه پاى درختى افتاده و زاغى آمده چشمهاى او را از حدقه بيرون آورده پادشاه را اين معنى ناخوش آمده فرمان داد كه هركه جام شراب در كف نهد خون او را در شيشه كنند و مدتى خلايق از شراب خوردن ممتنع گشتند تا روزى شيرى از شيرخانهء پادشاه زنجير گسيخته روى بكوچه‌وبازار آورد و خلايق\r\n\r\n","description":"","footnote":"","page_name":" 48 ","page_number":48},
  {"content":"\r\n\r\nاز صولت او گريزان شدند ناگاه جوانى از گوشهء در آمد هردو گوش شير را محكم بگرفت و شير را مانند روباه عاجز ساخته نگاهداشت تا شيربان دررسيد اينمعنى بپادشاه رسيد فرمود تا از حال و نسب او تحقيق نمايند جوانگفت من مردى كفشدوزم و مدتيست تا سلطان محبت دختر عم شهرستان دلم را تسخير كرده شحنهء عقل را معزول كرده است و بجهة تنگدستى و عدم هستى صورت مراد در آينهء مرام جلوه‌گر نميگردد امروز نائرهء عشق بيشتر از پيشتر در اشتعال آمده نزديك بود كه خرمن وجود را خاكستر سازد انديشيدم كه اگر آبى برين آتش نريزم اينشعله دود از دودمان حيات برآرد لاجرم جرعهء چند از شراب كهن نوش كردم و لحظهء غم اشتياق فراموش كردم اكنون فرمان پادشاه راست جمشيد در تحصيل مراد جوان سعى فرموده او را بوصال رسانيد و فرمود كه تا ندا كردند كه شراب چندان خورند كه شيرگير بوده باشند بالجمله چون چهار صد سال از سلطنت جمشيد بگذشت بخار پندار بكاخ دماغ او راه يافته دعوى الوهيت كرده لاجرم غيرت الهى او را از درجه شاهى بيفكند و سرداران ايران از اينمعنى برآشفته ترك خدمت جمشيد كردند و كمر ملازمت ضحاك بر ميان جان بستند و ضحاك ضميرى ( حميرى ظ ) از يمن با سپاه گران بايران آمده جمشيد بالضروره فرار برقرار اختيار نموده عاقبت بدست ضحاك افتاده بقتل رسيد گويند كه در حين قتل بر زبان جمشيد گذشت كه هركه دين را بزرگ ندارد دين او را هلاك گرداند مدت سلطنتش را بعضى پانصد و بيست سال گفته‌اند\r\n\r\nذكر سلطنت ضحاك ضحاك\r\nمتهورى بود بيباك و ظالمى سفاك در نسب او اختلافست برخى او را برادرزادهء شداد حميرى گويند كه بهشت ساخته و فرقهء او را برادرزادهء جمشيد ميدانند اما عقيدهء مسود اوراق آنست كه ضحاك خواهرزاده جمشيد و برادرزاده شداد است .\r\n قضا كرده ملك اقاليم سبع * مقرر بضحاك بهرام طبع .\r\nاساسى كه آن دشمن دين نهاد * نه بر وجه شاهان پيشين نهاد\r\nدر ايام او اينسخن عام بود * كه ايام او شر ايام بود \r\nاو را بيورسب ميگويند يعنى صاحب ده هزار و چون همواره ده هزار اسب در طويلهء او جو ميخوردند به اين لقب ملقب گشته و عجم لفظ ضحاك را معجم ساخته ده آك گفتند يعنى خداوند ده عيب و آن عيوب اينست : قلت ، حيا قصر قامت ؛ كثرت\r\n\r\n","description":"","footnote":"","page_name":" 49 ","page_number":49},
  {"content":"\r\n\r\nاكل ؛ زشتى روى ؛ نخوت ، افراط ظلم و فحش در گفتار ؛ تعجيل در امور بلاهت ؛ بددلى و اول امرى قبيح و فعلى شنيع كه از او صادر شد قتل پدر بود در ايام سلطنت سفاكانرا بركشيد و گوش از سخن متظلمان دركشيد گويند جنى را با ضحاك دوستى بود و آن جن قلم زرين مجوف بضحاك داده گفت هرگاه ترا ميل بزنى يا پسرى باشد اين قلم را در دهان گير و بجانب او بدم فى الفور مطيع تو گردد و شيفتهء تو گردد بالجمله در ايام سلطنت دو قطعهء گوشت بهيأت دو مار از دوشهاى ضحاك برآمده المى عظيم بضحاك ميرسيد و اطبا از معالجهء او عاجز گشته جن مذكور كه با او دوستى ميورزيد گفت علاج اين وجع مرهمى است كه از مغز سر آدمى ساخته شود ؛ بنابراين هر روز دو نفر از رعيت را ميكشتند و مغز سر ايشان را مرهم ميساختند بعد از مدتى نفير عام برآمده كاوهء آهنگر اصفهانى كه دو پسر او را بفرمان كشته بودند خروج كرده چرم پارهء كه حدادان در وقت كار بر كمر بندند بر سر چوبى كرده فرياد برآورد كه هركه طالب شاه افريدونست با من موافقت كند خلايق با او اتفاق نموده بالبرز كوه رفتند فريدونرا بر سرير سلطنت نشانيده متوجه دفع ضحاك شدند و ضحاك را گرفته دوالى از پس سرش تا كمرگاه او بريده بر دست او بستند و ويرا بدماوند كوه برده بقتل آوردند\r\n\r\nذكر سلطنت فريدون\r\nدر مروج الذهب مسطور است كه فريدون پسر اسقيان بن جمشيد است و در بعضى از تواريخ هشت واسطه ميان او و جمشيد اثبات كرده‌اند و الاول هو الاصح و باتفاق ائمه تاريخ فريدون پادشاهى بود عادل و عالم سياست سلطانى با فضايل نفسانى جمع داشت و در زمان او قواعد مردى و مردمى تمهيد پذيرفت آورده‌اند كه چون خاطر جهانيان از ظلم ضحاك فراغت يافت و فريدون بر سرير سلطنت نشست اين روز كه اول مهرماه بود عيد كردند و مهرجان كه عيد فارسيان بوده عبارت از آنست و فريدون طبقات حشم و فرق رعايا را بمواعيد خوب و سخنان مرغوب نوازش نمود و اساس ظلم كه در زمان ضحاك ممهد گشته بود منهدم ساخت و آن چرم پاره را كه كاوه در حين خروج بر سر نيزه كرده بود بيواقيت و جواهر گرانبها ترصيع نموده بدرفش كاويان موسوم ساخت و هريك از سلاطين كيانى كه بر سرير سلطنت مىنشست از جواهر چيزى بر آن مىافزود تا به حدى رسيد كه مقومان از قيمت آن عاجز ماندند و در فتح قادسيه آن علم بدست اهل اسلام افتاد و در ميان مهاجر و انصار تقسيم يافت و بعد از نظام احوال ايران افريدون كاوه را\r\n\r\n","description":"","footnote":"","page_name":" 50 ","page_number":50},
  {"content":"\r\n\r\nبا لشكر بسيار به اطراف جهان فرستاده كاوه مدت بيست سال گرد معموره آفاق برآمده و با هر پادشاهى كه محاربه نمود غالب آمده جهانرا از خاروخاشاك معاندان ملك مصفا گردانيد به خدمت فريدون بازآمد فريدون اصفهان را باقطاع او داد\r\n\r\nحكايت : آورده‌اند كه فريدون سه پسر داشت\r\nو والدهء دو پسر او از دختر ضحاك بود و مادر يكفرزند او از احفاد جمشيد و هيچكدام از ايشانرا به اسمى موسوم نساخته بود تا روزى كه هر سه برادر از پيش پادشاه يمن كه بخواستگارى سه دختر او بدانموضع رفته بودند به طرف دار الملك پدر مىآمدند هريك به اسمى موسوم گشتند تفصيل اين اجمال آنكه فريدون كه در علم شعبده مهارتى تمام داشت به صورت اژدهائى سر راه بر اولاد گرفت پسر بزرك راه سلامت پيش گرفته از نزد اژدها تحذير نمود لهذا او را متسم بسلم گردانيد و طالع او برج حمل بود و قابل تدبير زحل و پسر اوسط دليرى نموده خواست كه بحرب اژدها قيام نمايد از اين جهة بتور موسوم شد و بطالع اسد و مستولى بر طالع مريخ و پسر كهتر كه مادرش از احفاد جمشيد بود با اژدها خطاب كرد كه اگر تو ندانسته قصد ما كردهء بدانكه ما فرزندان شاه افريدونيم و اگر دانسته جرأت كردهء باز گرد و الا به زخم شمشير بازگردى و چون وى نخست دست در حجت زده بدليل سخن گفت فريدون او را ايرج نام نهاد و طالع او برج سرطان بود و خداوند آن قمر بود هم در سرطان و چون هر سه پسر بسن تميز رسيدند مملكت روم را بسلم مسلم داشته ولايت ماوراء النهر را و تركستان بتور تفويض فرمود و واسطهء عقد عالم و بهترين مواضع كه عبارت از ايرانست بجهة ايرج ذخيره گذاشت اما در اين باب خطا كرد چه اين تدبير منجر بفساد عظيم شد زيرا كه برادران بزرگتر بر ايرج حسد بردند و بمخالفت پدر كمر بستند و فريدون ايرج را فرمود كه لشكر كشيده با ايشان محاربه نمايد اما ايرج از غايت سلامت نفس صلاح ذات البين را منظور داشته از پدر التماس نمود كه پيش برادران رفته در رضاى ايشان سعى نمايد فريدون ملتمس او را مبذول داشته چون با برادران ملاقات كرد آن ناجوانمردان بقتل برادر مبادرت نمودند سر او را نزد پدر فرستادند و پيغام دادند كه اين سريست كه سزاوار تاج ميدانستى چون فريدون ازينواقعه عظمى آگاهى يافت عقل و هوش را وداع كرد با ناله و زارى و گريه و سوگوارى همخانه گشت و زبان حالش بدينمقال مترنم بود :\r\n\r\n","description":"","footnote":"","page_name":" 51 ","page_number":51},
  {"content":"\r\n\r\n تا دور شدى شدستم اى غيرت ماه * اندوه فزون صبر كم و حال تباه\r\nتن چون نى و بر چو نيل و رخسار چو كاه * انگشت بلب گوش بدر ديده به راه \r\nو هميشه زبان بنفرين فرزندان گشاده از مسبب الاسباب مسئلت مينمود كه از نسل ايرج شخصى ظاهر گردد تا كين او از اين دو بىباك بازخواهد و بعد از قتل ايرج باندك وقتى بروايت ثعالبى كه از اكابر مورخانست پسرى از ماه آفريد زوجهء ايرج متولد شد و چون فرزند را نزد فريدون بردند بنابر مشابهتى تمام كه در چهره و اندام با فريدون داشت او را منوچهر نام كرده به تربيت او پرداخت و منوچهر بسن رشد رسيده فريدون او را وليعهد گردانيد چون اين خبر بسلم و تور رسيد نامه‌ها به يكديگر نوشته هر دو برادر از مشرق و مغرب در حركت آمدند و آذربايجان را محل ملاقات ساختند و در باب منوچهر كعبتين شرارت در طاس فكرت انداخته رأى ايشان بر آن قرار گرفت كه بنقش تزوير مهرهء خود را از آن ششدر برهانند و نايرهء جدال را به آب تدبير فرونشانند ليكن از مضمون اين بيت بى خبر بودند :\r\n مجو نقش مراد از طاس چرخ و مهرهء انجم * كه هرگز كعبتين دردمندان راست ننشيند \r\nلاجرم نامه بنزد پدر فرستادند و معذرت بسيار تمهيد نمودند و هديهء موفور و تحف غير محصور ارسال داشته پيغام دادند كه چون استماع افتاد كه از ايرج فرزندى متولد شده خواستيم كه با او ملاقات كرده عذر خواهيم و خزانهء كه در اين مدت اندوخته‌ايم نثار او كنيم فريدون جواب داد كه :\r\n نه‌بينيد رويش مگر با سپاه * بسر بر نهاده ز آهن كلاه \r\nو چون سلم و تور جواب پدر شنيدند دانستند كه تبر تزوير ايشان بر سر تدبير فريدون كارگر نخواهد آمد لاجرم بر آن قرار دادند كه پيش از آنكه منوچهر لشكر بجانب ايشان كشد ايشان به طرف او حركت نمايند تا كارى ساخته شود و لشكرها جمع آورده روى بدار الملك پدر نهادند و صحن زمين از خون دليران رنگ اديم گرفت و سطح زمين از اجساد مقتولان با سقف فلك همراز گشت و سقف فيروزه‌فام از عكس خون مبارزان گونهء ياقوت رمانى گرفت .\r\n زمين شد بحر خون از قاف تا قاف * در آن كشتى سوار و كينه لشكر \r\nعاقبت سلم و تور بدست منوچهر بقتل رسيدند و آن سپاه موفور گسسته عنان\r\n\r\n","description":"","footnote":"","page_name":" 52 ","page_number":52},
  {"content":"\r\n\r\nو شكسته ركاب روى باوطان خود نهادند و معدودى چند به مقصد رسيدند .\r\n\r\nذكر سلطنت منوچهر\r\nبعد از قتل سلم و تور منوچهر باستقلال تمام بر مسند سرورى تكيه كرده گردنكشان عالم سر بر خط فرمانش نهادند و در آن ايام جزويات و كليات امور سپاهى و رعيت در كف كفايت سام نريمان بود و او را جهان پهلوان ميخواندند و كابل و زابل و هند در اقطاع سام و در آن ايام از زوجهء سام فرزندى متولد گشت كه موى سر او چونروى او سفيد بود و جهان پهلوان از اين صورت آشفته شده فرمود تا او را بكنار هيرمند برده بينداختند و به اعتقاد مسود اوراق حكيمى سيمرغ‌نام آن طفل را برداشته بتربيت او اقدام نمود تا بسن رشد رسيده سام را از او خبر شد و نزد حكيم رفته تمهيد معذرت نموده پسر را به خانه آورده مشروط به آنكه در حصول مرام او كوشد و زال بكابل رفته برودابه دختر مهراب عاشق شده صرصر محبت بنياد وجودش را متزلزل ساخت چون شهريار عشق بر مملكت دلش استيلا يافت بيطاقت گشت سام را از حال خود آگاه نموده در تزويج او مبالغه و الحاح نمود و سام بجد تمام رخصت تزويج دختر مهراب بجهة زال از منوچهر طلب كرد و چون مهراب از تخم ضحاك بود منوچهر انديشناك شد كه در جواب چه گويد لاجرم منجمانرا طلب داشته فرمود كه بنگريد كه از اين دو مهتر فرزنديكه متولد گردد چگونه باشد اهل نجوم گفتند كه از زال و رودابه پسرى متولد گردد كه عرصهء عالم را به تيغ مسخر سازد خنك پادشاهى كه در عهد وى باشد منوچهر چون اين سخن بشنيد اسباب جشن ترتيب داده سام را بازگردانيد و چون رودابه را با زال اتصال روى نمود رستم دستان از ايشان متولد شد و چون مدتى از ولادت او درگذشت و هلالش از محاق صغرى بدر آمده بدر شد سام از اشتياق جمال او بىآرام شده از هندوستان بزابل آمد و چون ديده بديدار نبيره روشن كرد به زبان آورد كه چون هلال از فلك جمال نمايد هنگام غروب آفتاب باشد و چون گل سورى آغاز شكفتن نمايد وقت پژمردن نرگس بود اكنون نوبت ما بسر آمده وقت شما درآمد پسر و نبيره را وداع نموده بهندوستان مراجعت نمود و چون صد و بيست سال از ايام سلطنت منوچهر بگذشت خلل در امور ملكى بوقوع پيوسته منوچهر صلاح بر آن ديد كه پسر خود نوذر را وليعهد گرداند اكابر اطراف و اعيان اكناف را طلب نمود تا با نوذر بيعت نمودند و بعد از اندك روزگارى\r\n\r\n","description":"","footnote":"","page_name":" 53 ","page_number":53},
  {"content":"\r\n\r\nروى بعالم بقا آورد\r\n\r\nذكر سلطنت نوذر بن منوچهر\r\nچون منوچهر چهره در نقاب تراب كشيد مزاج جهان كه بواسطهء تدبير منوچهر روزى چند باعتدال آمده بود روى باعتلال و اختلال آورد زيرا كه نوذر از عهدهء تنظيم امور جمهور و دارائى سپاهى و رعيت نزديك و دور بيرون نمىتوانست آمد فرومايگانرا تربيت كرده اعيان و اشراف را از نظر التفات بينداخت از اينجهة اركان مملكت و اعاظم دولت گردن از طوق اطاعت پيچيدند و اين خبر بتركستان رسيده پشنك كه از احفاد تور بن فريدون بود پسر خود افراسياب را طلبيده فرمود كه وقت آن آمد كه كينهء تور از اولاد منوچهر خواسته گردد بايد كه با لشكرى آراسته و دليرانى از صفت جبن و بددلى پيراسته .\r\n همه زره تن و شمشير دست و تير انگشت * همه سپه‌شكن و ديوبند و شير شكار \r\nعزيمت ايران مصمم سازى و تخت را از وجود نوذر بپردازى افراسياب با سپاهى بعد دمور وصولت پيل مانند درياى نيل از آب جيحون عبور نموده چون نوذر را از توجه او خبر شد قاصدى نزد سام نريمان فرستاده از توجه خصم و مخالفت اعيان ايران جهان‌پهلوانرا خبر داد و سام بپايهء سرير نوذر درآمده اكابر و اشراف باستقبال شتافته و جهان‌پهلوان ايشانرا ملامت و سرزنش كرده از مخالفت صاحب تاج و سرير تحذير نمود ايرانيان در جواب گفتند كه ما اين عنايت بجهة روح منوچهر كرده‌ايم و الا نوذر قابليت رياست قريهء ندارد تا بامر پادشاهى كه نظام كليست چه رسد اكنون ما فى الضمير ما آنست كه همه باتفاق در خدمت تو كمر بنديم تا ملك ايران را نظامى و مهام سپاهى و رعيت را انتظامى پيدا شود و اعدا مخذول و منهوب و احبا خوشحال و مسرور گردند سام از قبول اين سخن اعراض نموده گفت اگر زنى كور از خاندان منوچهر بماند كه من بجهة رعايت حقوق در خدمت كمر بندم آنگاه نزد نوذر پادشاه سام را تعظيم نموده او را با خود در تخت نشانيد و سام نوذر را نصيحت كرده او را از امور نالايق منع نموده نوذر نصايح جهان پهلوانرا بسمع رضا اصغا نموده سام خللها كه در امور ملكى روى نموده بود باصلاح آورده احوال مملكت استقامت يافت در اين اثنا سام بجهة تربيت سپاه و استعداد لشكر بجانب سيستان رفته بود نوذر را نيز باستجماع عساكر و تراضى خاطر وصيت نمود تا با افراسياب محاربه نمايند چون جهان پهلوان بسيستان شتافت بار ديگر پريشانى باحوال مملكت نوذر راه يافته\r\n\r\n","description":"","footnote":"","page_name":" 54 ","page_number":54},
  {"content":"\r\n\r\nافراسياب بمملكت ايران درآمد و مقارن حال جهان پهلوان سام نريمان بجهان جاودان خراميد نوذر از وصول افراسياب آگاهى يافته بدهستان آمد و چون تلاقى فريقين بتقارب انجاميده تسويه صفوف دست داد اول بارمان كه از سپاه تركان بمزيد تهور ممتاز بود بميان هردو صف خراميده مبارز خواست قباد بن كاوه كه برادر بزرگ قارن بود در برابر او رفته بضرب سنان بارمان روى بآنجهان نهاد قارن از اينمعنى برآشفته مردم خود را جمع ساخته بيكبار كوچ كرده حمله آورد و خلق بسيار از جانبين بقتل رسيدند و چون از نوذر آثار ضعف بر صفحهء احوال خود مشاهده نمود فرمان داد تا قارن كوچ و بنه او و اعيان سپاه بحصارى محكم برند از قلاع فارس و قارن بصوب فارس شتافته افراسياب از اينحال آگاه شده شيرويه را با لشكرى از عقب قارن فرستاد تا آن بنه‌ها را بازگردانيد و چون اعيان سپاه شنيدند كه افراسياب فوجى از لشكر در عقب كوچ و بنه ايشان فرستاده از فضيحت انديشيدند و بجهة استخلاص خويش عزيمت فارس نموده با نوذر گفتند كه التماس آنكه تا زمان وصول ما از آنجا شهريار از حصار بيرون نيايد و سپاه افراسياب بقارن رسيده جنگ در پيوستند و قارن تيغ جلادت آخته پسر و پدر را كه سردار سپاه افراسياب بود با اكثر آنجماعت بر خاك هلاك انداخت در اين اثنا شخصى از فرومايگان كه بتربيت نوذر اختصاص يافته مشار اليه گشته بود با او گفت صلاح پادشاه در آنست كه او نيز بجانب فارس حركت نمايد و بنه‌ها را در اصطخر مستحكم ساخته باتفاق امرا بازگردد مبادا كه او را در اين حصار آفتى رسد نوذر از حصار با چهار هزار سوار بيرون آمده افراسياب را خبر شده مانند برق خاطف از دنبال او شتافته او را دريافت و بعد از كوشش و كشش لا تعد و لا تحصى نوذر را با هزار سوار از اكابر ملك اسير و دستگير گردانيد و چون خبر قتل جمعى كه ببازگردانيدن كوچ و بنه ايرانيان رفته بودند بافراسياب رسيد بقتل نوذر فرمان داد و چون خواست كه مجموع اسيرانرا بكشد برادرش اغريرث شفيع شد و افراسياب اسيرانرا در قلعه سارى موقوف داشته اغريرث را بر طبرستان والى گردانيد و خود برى رفته بر تخت نشست و دست بظلم و بيداد برآورده قحط و غلا علاوهء ظلم او شده مدت دوازده سال كه افراسياب مالك ممالك ايران و راه يافت اعيان ايران روى بزابل نهاده جمعيتى كردند اغريرث باسيران گفت كه مىترسم\r\n\r\n","description":"","footnote":"","page_name":" 55 ","page_number":55},
  {"content":"\r\n\r\nبرادرم از اجتماع ايرانيان آگاه شده شما را بكشد و سعيى كه در استخلاص شما كرده‌ام ضايع شود نامهء بزال بنويسيد تا سپاهى باينجانب فرستد و من بوصول لشكر متمسك شده ولايت را گذاشته بروم و در استخلاص شما بهانهء داشته باشم چون مكتوب اسيران بزال رسيد گودرز و گشواد را بدانصوب فرستاده اغريرث ملك و اسيرانرا رها كرده نزد برادر رفت و افراسياب او را بمحبت ايرانيان متهم ساخته بكشت و زال خبر شنيده نايره غضبش اشتعال يافته لشكر بجانب افراسياب كشيد و افراسياب نيز متوجه او شده هر دو لشكر در برابر يكديگر فرود آمدند چنان كه بين العسكرين مسافت يكفرسخ بيش نبود و بسبب قحط آدمى و چهارپايان بسيار تلف مىگشتند در اين اثنا ايرانيان خواستند كه سرير سلطنت را بوجود شخصى تزيين دهند تا باعتضاد او خصم را از ولايت بيرون توانند كرد چه بىوجود سردار آنكار دشوار ميسر نگردد\r\n پادشه چون سر است و ملك چو تن * تن بيسر دهد بخارى تن \r\nقرعهء اختيار بنام ژوبن طهماسب كه برادرزادهء فريدون بود افتاد او را بر تخت نشاندند ژوبن طهماسب بافراسياب پيغام فرستاد كه بسبب ظلم و اراقه دماء مزاج جهان فاسد شده است و خرمى مانند عنقاروى از جهانيان پوشيده اگر صلاح دانى روزى چند جادهء مصالحه مسلوك داريم تا اين آتش فساد كه افروخته شده است فرونشيند و اين رايت عناد كه افروخته شده است فرود آيد افراسياب بمصالحه راضى بجهة تنگى علف به طبرستان رفت و ميعادى از براى اتمام امر مصالحه معين ساخت و چون ژوبر سرير سلطنت نشست جهان معمور شده بارانهاى متعاقب آمد و قحط و غلا بفراوانى و ارزانى مبدل گشت\r\n\r\nذكر سلطنت ژوبن طهماسب\r\nچون موعد مصالحه رسيد سفر در ميان آمده بر آن قرار دادند كه ارش از سر كوه دماوند تيرى بيندازد و در هر موضع كه تير بر زمين آيد فاصله در ميان دو مملكت آنجا باشد و ارش مرد پير بود و در علم سحر و شعبده ماهر از چوبى معين تيرى مجوف ساخته پر عقابى كه او را بطريقى پرورده بود بر آن نشاند و جوف تير را به سيماب و ديگر ادويه پر ساخته هر دو پادشاه نشان خويش تير تيز كردند و ارش بر قله جبل برآمده هنگام طلوع آن تير را در كمان نهاده بينداخت و آن تير از صباح تا وقت زوال حركت كرده در صحراى باعيس بر زمين آمد و چون آفتاب راست بايستاد بىآنكه دست انسانى به آن تير رسد\r\n\r\n","description":"","footnote":"","page_name":" 56 ","page_number":56},
  {"content":"\r\n\r\nبه قوت ادويه كه در آن ترتيب كرده بودند از زمين برخاسته در روى هوا حركت ميكرد تا وقت غروب آفتاب در موضعى كه قريب به رود جيحون بود فرود آمده جمعى از ثقات از جانب هر دو پادشاه رفته آن تير را آوردند و نزد افراسياب گواهى دادند كه بكدام موضع رسيده بود افراسياب باينمعنى راضى شده روى بماوراء النهر نهاد و بعضى از مورخان اين قضيه را در زمان منوچهر نوشته‌اند بالجمله در ايام ژوبن طهماسب خلايق در مهد امن و راحت آسوده بودند اما روزگار دولت او مانند فصل گل اندك بقا بود و زياده بر پنجسال سلطنت نكرد كه قضاى مبرم عنانش گرفت :\r\n روزى دو سه مانند گل نو بشكفت * و آخر ز ميان همچو گلش باد ببرد \r\nبعد از فوت برادرزادهء او گرشاسف مدتى سلطنت كرده او نيز بعالم ديگر رفت\r\n\r\nذكر طبقه دوم از ملوك عجم كه ايشانرا كيان خوانند\r\nو اول اين طبقه\r\n\r\nكيقباد\r\nاست بعد از وفات گرشاسف كه برادرزاده ژوبن طهماسب بود مدتى ديگر تخت ايران از پادشاه خالى مانده اعيان مملكت بمشورت زال كيقباد را كه از احفاد منوچهر بود بايران آورده بر تخت نشاندند و چون در آن ايام بسمع افراسياب رسيده بود كه سرير سلطنت ايران از وجود صاحب شوكت خاليست بار ديگر لشكر گران بعزم تسخير ايران جمع آورده .\r\n ز آب آهو گذشت و آمد نيز * در خراسان فكند رستاخيز \r\nو خبر توجه او بزال رسيده خشمناك گشته باحضار سپاه فرمان داد و بعد از استجماع عساكر بر زبان آورد كه حمايت مملكت ايران و رعايت حال سپاهى براى من بود و اكنون من پير گشته‌ام و ليكن رستم جوانيست رسيده منصب خود را به او تفويض ميكنم بعد ازين در سوانح امور از رأى رزين او استفاضه نمائيد و در شدائد و مصائب از قوت بازوى او استقامت جوئيد اما هيچ مركبى تاب سوارى او ندارد اگر يكى از شما اسبى داشته باشد لطف فرمائيد كه من منت بسيار تقلد نمايم و او را از سيم و زر بينياز گردانم اعيان ايران گفتند كه جان و سر و مال ما فداى او باد ما جان از او دريغ نداريم اسب چيست و اكابر ايران و زابل قرب پنجاه هزار اسب به نظر رستم رسانيدند اما هيچكدام مقبول نيفتاد ناگاه ماديانى كه كره كميت همراه داشت به نظر رستم درآمد و صورت آن كره رستم را بشگفت آورده از نگاهبان پرسيد كه\r\n\r\n","description":"","footnote":"","page_name":" 57 ","page_number":57},
  {"content":"\r\n\r\nاين اسب كيست گفتند كه ما اين كره را رخشك رستم ميخوانيم و تا غايت كسى نتوانسته كه زين بر پشت او نهد و آن كره مانند رخش قمر سريع السير و تيزگام بود و چون توسن آفتاب زيبا هيكل و خوشخرام خورشيد شكل رعد سهيل و ستاره چشم گردون نورد و بادپيماى راه‌بر\r\n چون وهم تيزپاى و چو حس زود آگهى * چون عقل دوربين و چو انديشه پرحذر\r\nدر هند را كبش اگر الحمد سر كند * للّه بر زبان وى آيد بباختر \r\nو رستم اسب را بكمند گرفته بزين زرين و لجام سيمينش بياراست و زال و رستم با سپاه زابل بكيقباد پيوسته پادشاه در جمال رستم خيره بماند و در تعظيم و تكريم زال دقيقهء نامرعى نگذاشت و چون افراسياب قريب بلشگرگاه ايران رسيد و هر دو لشكر در برابر يكديگر صف كشيدند رستم زال گرز سام را بر دوش گرفته خود را بر قلب لشگر توران زده صفوف را مانند پرده عناكب برهم‌شكافته خود را بافراسياب رسانيد و شاه تركانرا از اسب افكنده پالهنك در گردنش كرده بجانب سپاه خويش روانشد و ايرانيان از اينمعنى خبر يافته امراء و اشراف بجانب رستم آمده زبان تهنيت گشودند و رستم بايشان مشغول شده افراسياب بعلم شعبده خود را از بند خلاص ساخته يكى از آن كشتگانرا بر كمند رستم بست و خويش را در ميان كشتگان انداخت و رستم آن كشته را كشان‌كشان به نظر شاه جهان رسانيده چون دانست حال چيست بغايت منفعل شد و بر زبان آورد كه :\r\n چرا بر كمر كردمش دست خويش * چرا گفت نگرفتمش زيركش \r\nو كيقباد زبان بنوازش رستم گشاده گفت فتح امروز بواسطهء قوت بازوى تو بود گو افراسياب دست تو كشته نگردد منوچهر كه دست به خون اعمام آلوده كرد چندين فتنه روى نمود اگر افراسياب نيز بر دست تو كشته شدى شورش موفور صدور يافتى و افراسياب از بيم تيغ رستم در جوف ليل كوچ كرده روى بماوراء النهر نهادند مدت سلطنت كيقباد صد سال بود\r\n\r\nذكر سلطنت كيكاوس\r\nاو پادشاهى مختلف العزم بود و در امور كلى بغايت تعجيل نمودى در جزئيات ثبات و تأنى فرمودى و باستصواب طوس و گودرز بلخ را دار الملك ساخت و بدان سبب ملك ايران از هجوم تركان محفوظ ماند و كيكاوس در مبدء سلطنت هوس تسخير ديار شام و يمن نموده كه آن\r\n\r\n","description":"","footnote":"","page_name":" 58 ","page_number":58},
  {"content":"\r\n\r\nمقصد به هاماران تعبير كرده بعد از طى مسافت چون به آن حوالى فرود آمد ذو الاذعار ملك يمن بجنك پيش رفته چون شوكت كاوس را مشاهده نموده با او مصالحه كرد مقرر برآنكه هزار هزار مثقال طلا و هزار اسب تازى تسليم كاوس و دختر ذو الاذعار كه فارسيان سودابه گويند و به عربى او را شعراى يمانى خوانند در حبالهء نكاح آورده بينهما صداقت مؤكد شده ذو الاذعار پادشاه و امناى فارس را بضيافت طلبيده مجموع را بند كرده كيكاوس را در چاه كرد و خواست كه سودابه را بقصر خود درآورد دختر روى و موى را كنده بمفارقت شوهر رضا نداد و اينخبر بايران رسيد رستم زال با دوازده هزار سوار بصوب يمن رفته ذو الاذعار نوبتى با رستم محاربه نموده دانست كه روباه را طاقت مقاومت شير نيست لاجرم خائف شده بقدم صلح پيش رفت مشروط به آنكه شاه و امرا را با آنچه از ايشان گرفته تسليم نمايد و تهمتن تن به صلح درداده ملك يمن بعد از تسليم اموال سودابه را نيز با هزار كنيز در صحبت كاوس روانكرد\r\n\r\nحكايت : [ سياوش 
  ]\r\nآورده‌اند كه كيكاوس را پسرى بود سياوش نام از منكوحهء غير سودابه كه در حجر تربيت رستم زابلى بود چون شاهزاده بسن رشد رسيد پادشاه او را طلبيد رسم شاهزاده را بپايهء سرير ارسال داشت و سياوش صباحت و شجاعت با هم جمع كرده بود و در آن روزگار بحسن و جمال او مثل زدندى و چون سودابه از حال سياوش خبر يافت از كيكاوس التماس نمود كه پسر را بحرم فرستد تا لحظهء بمشاهده جمال او پردازد و كاوس سياوش را بحرم فرستاد چون سودابه را نظر بر او افتاد در نگاه اول دل بباد داده\r\n از يك نگاه خرمن صبرم بباد رفت * اى واى اگر نگاه دگر سوى من كند \r\nدر همين مجلس باشارات و حركات چنانكرد كه شاهزاده را بر ما فى الضمير او اطلاع حاصل شد بنابراين در حرم زياد توقفى ننمود نوبتى ديگر سودابه او را ببهانهء در حرم طلبيده و چون خاست ما فى الضمير خويشرا از قوه بفعل آورد شاهزاده را پاكيزگى طينت از آن حركت مانع آمده دست بر دست سودابه زده از حرم عزم بيرون آمدن كرد و سودابه ديد كه تير تزوير او بر دل فولاد سياوش كارگر نيامد و ايضا انديشيد كه بافشاى اسرار او پردازد بنابراين فرياد و افغان بمحدب آسمان رسانيد شهريار ايران بحرم رفته از سبب آن وحشت سؤال كرد سودابه گفت سياوش قصد آنكرد كه به من درآويزد و شير با شكر بياميزد چون او را از آنحركت قبيح منع كردم روى مرا خراشيد و پيراهنم\r\n\r\n","description":"","footnote":"","page_name":" 59 ","page_number":59},
  {"content":"\r\n\r\nبدريد و از حرم بيرون دويد كيكاوس از استماع اينسخن پريشان‌خاطر شده سياوش را طلبيده گفت از تو سخنى غريب به من رسانيده‌اند اگرچه ميدانم كه تو در رفتن بحرم راغب نبودى ليكن تو را منسوب ساخته‌اند بايد كه صورت راستى بر آينهء ضمير من جلوه دهى مصرع\r\n راستى آور كه شوى رستگار \r\nسياوش صورت واقعه را براستى تقرير كرده كيكاوس بسخن سودابه التفات ننمود و پسر را در اخفاى آن سر وصيت نموده گفت اين صورت به جهت سوء تدبير من روى نمود كه تو را بحرم فرستادم و سودابه چون ديد كه سنان تزوير او بر جوشن عصمت سياوش كارگر بيامد زنى حامله را كه بحرم آمدوشد مينمود مبلغى زر داد تا نوعى كند كه حمل وى ساقط گردد و آن عورت داروئى خورده بچه از وى بيكبار بيفتاد و سودابه در جوف ليل بر بستر افتاد كنيزان فغان بركشيدند و كيكاوس از خواب درآمده پرسيد كه باعث بر اين شورش چيست جوابدادند كه سودابه را حملى بوده و بواسطهء مزاحمت سياوش و مقاومت سودابه با وى جنين ساقط گشته و كاوس بر بالين سودابه رفته كنيزان دو بچه را در طشتى زرين نهاده به نظر شهريار عدالت شعار رسانيدند كيكاوس را از مشاهدهء آن حالت نسبت بسياوش شكى در دل افتاده باحضار منجمان فرمان داد و صورت حالرا با ايشان درميان آورده فرمود كه احتياط نمائيد كه اين بچه‌ها از شكم سودابه و صلب او منفصل شده يا قضيه نوعى ديگر است منجمان بعد از ملاحظه اوضاع اختران و مشاهدهء دقايق كواكب هفت آسمان بر زبان آوردند كه از قواعد نجوم چنين وضوح مىپيوندد كه اين دو بچه\r\n نه از پشت شاهند و نه زين زنند * ز پشت يكى بدگهر ريمنند \r\nآنگاه نشان دادند كه مادر آن دو بچه زنى است به اين هيأت وصفت ملازمان بارگاه سلطنت به پيدا ساختن آن عورت مأمور شدند و او را بعد از تفتيش و تفحص پيدا ساخته به خدمت شهريار آوردند و بعد از تهديد و تخويف اقرار نمود كه اين دو بچه از آن منند و سودابه آغاز زارى كرده گفت اين زن را بزر فريب داده‌اند يا از بيم رستم تهمتى چنين بر خود مىبندد و اين ستم كه در حق من روا ميدارى پاداش آنست كه از سر جان و خان‌ومان گذشته خدمت تو اختيار كردم و موافقت و مرافقت تو بر مخالفت پدر گزيدم كه با وجود چنين ظلمى كه بر من رفته مرا تصديق نميكنى كيكاوس علماء را طلبيده با ايشان قرعهء مشورت گردانيدن گرفت آن جماعت گفتند كه اين محاكمه\r\n\r\n","description":"","footnote":"","page_name":" 60 ","page_number":60},
  {"content":"\r\n\r\nجز آتش نتواند كرد صلاح در آنست كه آتش عظيم برافروزيم و هر دو را تكليف كنى از آنجا گذر كنند تا هركه كاذب و گنه‌كار باشد خاكستر ادبار بر چهرهء احوال او نشيند و كيكاوس بر آن نهج عمل نموده فرمود تا آتشى بلند برافروختند و طريقى درميان گذاشته با سودابه و سياوش گفت برخيزيد و قدم در آتش نهيد تا صادق از كاذب جدا گردد سودابه گفت من گواه خود گذرانيدم و حجت خويش نمودم وقت آنست كه سياوش حجت خويش ظاهر سازد و باقامت برهان خويش پردازد كاوس با پسر گفت كه اگر امرى از تو صادر شده است استغفار كن و دست در حبل المتين توبه و انابت زن كه اينمعنى بهتر از آن باشد كه دست بر آتش يازى و خود را فضيحت سازى اگر بى - گناهى زبان مردم را از خود كوتاه ساز سياوش جامهاى سفيد پوشيده بر اسبى نشسته خود را بر بحر آتش غوطه داده از جانب ديگر بساحل سلامت بيرون و كاوس باستقبال او شتافته از روى تعجب گفت مصراع\r\n از اين درياى آتش چون گذشتى \r\n- و على الفور بسياست سودابه فرمانداده سياوش در آن باب شفيع شد تا پادشاه از سر خون او درگذشت مقارن حال افراسياب ببلخ آمده عيش بر اهل خراسان تلخ ساخت و كاوس خواست كه بنفس نفيس خود متوجه گردد ليكن سياوش از پدر التماس نمود كه او را به اين خدمت نامزد فرمايد چه از تهمت سودابه كوفته‌خاطر بود كاوس التماس پسر را مبذول داشته خزانه و لشكر به او سپرد و فرمانداد تا بسيستان رفته رستم را مصحوب خويش سازد شاهزاده بزابل رفته با رستم ملاقات نموده باتفاق روى بحرب افراسياب نهادند و مقارن وصول سياوش چند شب متعاقب خوابهاى پريشان ديد خوفناك گشت و برادر خود گرسيوز را نزد رستم و سياوش ارسال داشته تحف و هداياى غير محصور فرستاد و سخن صلح درميان آورد سياوش در آن باب با رستم مشورت كرده تهمتن به صلح راضى شده بواسطهء گرسيوز به افراسياب پيغام فرستاد كه وقتى صورت مصالحه از آينه مراد عكس نمايد كه آنچه از ولايت ايران بردهء بازدهى و هر موضعى كه بسبب عبور لشكر تو خراب گشته معمور سازى و صد كس از اقرباى خويش برسم نوا پيش ما فرستى و افراسياب شروط مذكوره را قبولنموده بلكه همه از قوه بفعل آورده سياوش نيز در باب قبول مصالحه نزد افراسياب فرستاده شاه تركان از آنمصالحه مسرور گشته با اركان دولت خويش گفت عاقبت كودك بمال فريفته شد و چون امر صلح مؤكد گشت\r\n\r\n","description":"","footnote":"","page_name":" 61 ","page_number":61},
  {"content":"\r\n\r\nسياوش با رستم گفت اين مهم بىفرمان كيكاوس ساخته نگردد چه ميترسم كه اگر بعد از آتمام صلح بر اين قضيه اطلاع يابد از ما برنجد و رستم تحف و هداياى افراسيابرا نزد كاوس برده صورت حال بازگفت كيكاوس متأثر و مضطرب گشته گفت زود بتزوير افراسياب فريفته شديد و به صد مجهول كه سر ايشان به مزد حجامى نيرزد از راه رفتيد وى آنجماعت را نزد شما فرستاده تا مؤنت ايشان از او مدفوع گردد وظيفه آنكه همين لحظه بازگردى و تحف افراسيابرا رد كنى و آنصد نفر را نزد من فرستى تا چوبهء دار را بوجود ايشان زينت دهم و لشكر بتوران برى و از عمارت و زراعت نشان نگذارى رستم گفت اى شهريار جمعيكه با ما جنگ نكنند ما با ايشان چگونه جنگ كنيم و ديگر آنكه سياوش عهدى كرده و پيمان بسته و پسر و اقرباى افراسيابرا بنوا گرفته و نقض عهد لايق حال ملوك و سلاطين نباشد و نيز اگر سياوش اينسخن بشنود آزرده گردد كاوس گفت اين همه بسبب غفلت و تهاون تو واقعشده رستم گفت من آنچه صلاح دولت و استقامت مملكت بود عرضكردم اگر شهريار بر اينمعنى اصرار خواهد فرمود ديگرى نزد سياوش فرستد اين پيغام به او رساند كه من اينسخن به او نميتوانم گفت كاوس گفت كفايت امور منحصر بوجود تو نيست .\r\n ايزد ز جهان برنگرفته است عنايت * گر زيد بشد عمرو كند كار كفايت \r\nرستم آزرده‌خاطر از مجلس برخاست گفت تصور تو آنست كه آنچه از من آيد از ديگرى نيز صدور خواهد يافت هيهات اينمعنى كى تواند بود\r\n اگر مرا تو ندانى فلك مرا داند * كه من كيم ز سر تيغ من چه كار آيد\r\nبهر قرون و بهر دهر چون منى نبود * بروزگار چو من كس بروزگار آيد \r\nآنگاه كاوس اشاره كرد تا طوس نوذر اين پيغام بسياوش رساند اگر او سر از فرمان برتابد خزانه و لشكر را بوى سپارد طوس ببلخ رسيده خزانه و سپاهرا به او داده گفت مردم افراسيابرا به تو نميدهم زيرا كه نميخواهم كه بسبب من جمعى كشته شوند و خون ايشان در گردن من بماند و ايشانرا نزد افراسياب فرستاده پيغام داد تا او را راه دهد كه از ولايت تركستان گذشته بولايت كشمير رود افراسياب در آن باب با پيران ويسه كه مشير صايب تدبير و وزير صاحب راى او بود مشورت نموده پيران افراسيابرا بتربيت سياوش تحريص نموده و افراسياب نامه نوشته انواع تفقد و دلجوئى بجاى آورده تعهدات\r\n\r\n","description":"","footnote":"","page_name":" 62 ","page_number":62},
  {"content":"\r\n\r\nنموده التماس قدوم سياوش فرموده گفت اگر آنفرزند بدينجانب تشريف آورده آنچه شرط محبت و مودت و طريقهء پدر و فرزندى و مروت باشد دربارهء او بتقديم رسانم و شاهزاده بتركستان رفته نخست افراسياب انواع تعظيم و تكريم و اصناف اكرام و تبجيل نسبت بسياوش بجاى آورد و دختر خود را در حباله نكاح او درآورد و عاقبت بسعايت گرسيوز نسبت بوى بدگمان شده و آن همه دوستى و محبت بعداوت مبدل شده بىآنكه تفحص احوال او نمايد كه آنچه گرسيوز ميگويد مطابق نفس الامر است يا در آن باب غرضى فاسد دارد در وقتى كه پيران بموضعى رفته غايب بود سياوش را گرفته سرش را در طشت بريدند\r\n گلى بود بشكفته در باغ عمر * از آن همچو گل بوده اندك بقا \r\nو بشومى اينحركت فتنها روى نمود و خونها ريخته گشت و شهرها خراب شده افراسياب از آن فعل شنيع پشيمانشده با برادر خود گرسيوز گفت تو مرا بر اين عمل باعث آمدى و نميدانم كه عاقبت اين كار چگونه خواهد نمود و چه قسم خواهد بود و چون اين خبر بايران رسيد ناله و زارى و خروش و بيقرارى از عامه خلايق و كيكاوس تاج شاهى بر زمين زده خاك بر سر كرد و زبان بمضمون گويا ساخت\r\n تا در ز درد او بجگر در گشاده‌ام * صد جوى خون ز ديدهء اختر گشاده‌ام\r\nتا برده باد غم ز سر من كلاه صبر * شايد كه من ز بىكلهى سر گشاده‌ام \r\nو رستم از اين قضيه آگاه شده گريان و بريان بجانب دار الملك كيكاوس شتافت و زبان بسرزنش و ملامت وى گشوده بىرخصت وى بحرم‌سراى سلطنت درآمده سودابه را بيرون آورده در برابر كاوس دو نيم زد و لشكرها جمعكرده بعزم محاربهء افراسياب متوجه ماوراء النهر شد و افراسياب نيز از وصول رستم آگاه شده به اجتماع لشكر فرمان داد و پسر خود را در مقدمه روانكرده چون رستم بلشكر توران رسيد در حملهء اول پسر افراسياب سرخه را با اكثر معارف سپاه بر خاك هلاكت انداخت و روز ديگر افراسياب بنفس خود رسيده آسياى جنگ به خون دليران تيزچنك گردان شد زبان تير پيغام مرگ بسمع مبارزان ميرسانيد و سنان آبدار بجاى جوهر عقل در دماغ گردان جاى ميساخت\r\n نيزه‌ها در مغزها گشته روان همچون خرد * تيرها در شخصها گشته دوان همچون روان\r\nهمچو برق اندر هوا در مغزها جسته حسام * همچو باد اندر شمر در قلبها رفته سنان \r\n\r\n","description":"","footnote":"","page_name":" 63 ","page_number":63},
  {"content":"\r\n\r\n حلقهء بند اجل در پاى جباران ركاب * رشته دام فنا در دست قهاران عنان \r\nو بعد از كوشش و كشش بسيار افراسياب آثار ضعف و انكسار و علامت هزيمت و فرار در چهره حال حشم خويش مشاهده نموده بدست نامرادى عنان از معركه برتافت\r\n عنان برتافت ترك از بيم خنجر * گريزان شد چو روباه از غضنفر \r\nو رستم بولايت ماوراء النهر و تركستان استيلا يافته آنچه ممكن و متصور بود از قتل و غارت و خرابى شهر و ولايت دقيقهء نامرعى نگذاشت و بدار الملك افراسياب رفته خزانه و اسباب او را در حيطهء ضبط آورد و بعد از مدتى كه در آنولايت سير كرد انديشيد كه كيكاوس بعقل و نفس ضعيف شده است شايد كه افراسياب از گوشهء بيرون آيد و در ولايت ايران فتنهء حادث گردد كه تدارك آن دشوار باشد لاجرم مراجعت نموده خزاين افراسياب را نزد كاوس برد و افراسياب بشومى نقض عهد و خلاف پيمان مدتها در اطراف جهان سرگردان بود .\r\n\r\nذكر ولادت كيخسرو و رسيدن او بدرجه سلطنت گويد\r\nمورخان فصاحت شعار مرقوم خامهء عنبربار گردانيده‌اند كه سياوش قبل از قتل خويش به روزى چند خوابى ديد كه دلالت بر اعدام و افناء او ميكرد ، چون بيدار شد دختر افراسياب فرنگيس كه منكوحه او بود طلب نموده گفت اراده ازلى متعلق به اين شده كه من بدست پدرت هلاك گردم و همچنين قصد قتل تو كند ليكن پيران مانع آيد چون من اخلاص و محبت ترا نسبت به خود ميدانم ترا از اين قضاياى مقدر كه البته بوقوع خواهد پيوست اخبار مينمايم اول آنكه حملى كه دارى اگر پسر باشد او را كيخسرو نام كن و در تربيت او غايت سعى و كوشش كن چون گيو گودرز بطلب كيخسرو ( آيد تاظ ) در ايران بتخت سلطنت نشيند مگذار كه آرام گيرد تا كين مرا از افراسياب نخواهد بالجمله چون افراسياب سياوش را بقتل رسانيد بر حمل فرنگيس واقف شده خواست نوعى نمايد كه حمل ساقط گردد در اين اثنا پيران ويسه را از واقعه سياوش خبر شده بر باد پاى زمين نورد نشسته :\r\n تكاورى كه بيك لحظه زير پاى آرد * اگر در ازى اميد باشدش ميدان \r\nباندك مدتى بدرگاه افراسياب حاضر شده مشاهده نمود كه فرنگيس را از حرم بيرون كشيده‌اند پيران خشمناك‌شده زبان بدشنام روزبانان گشوده ايشانرا فرمود تا\r\n\r\n","description":"","footnote":"","page_name":" 64 ","page_number":64},
  {"content":"\r\n\r\nدست از فرنگيس بداشتند و نزد افراسياب آمده او را از ارتكاب اين فعل شنيع ملامت كرد افراسياب جواب داد كه چون كارى ناصواب كرده‌ام از مكافات اين عمل محظورم و نميخواهم كه تخم سياوش در جهان باشد پيران گفت زينهار كه اين خيال از خاطر بيرون بر كه اهل روزگار اينمعنى را بر قساوت قلب و زكاكت رأى تو حمل كنند و چون تو بقتل فرزند خود مبادرت نمائى ديگرانرا بر تو اعتمادى نماند افراسياب بدين سخنان رام شده آهن دلش از نفس پيران نرم گشته دختر را بپيران سپرده بعد از اندك روزگارى از فرنگيس پسرى تولد نموده كه آفتاب از رشك جمالش در نقاب سحاب متوارى ميگشت و در صورت به پدر مشابهتى تمام داشت . پيران در اخفاى آن ميكوشيد و از آشنا و بيگانه ميپوشيد تا روزى افراسياب را خوشحال يافته قصهء ولادت كيخسرو را با او درميان آورد افراسياب قصد قتل وى نموده پيران زبان بنصيحت او بگشاد شاه تركان به زبان آورد كه مرا نيز شفقت پدرى از اين حركت مانع ميآيد و ليكن او را از مادر بستان و بشبانى بسپار تا او را در بيابان بپروراند تا با صحرانشينان نشوونما يافته بطبع ايشان برآيد شايد كه از قضاياى گذشته ياد نيارد .\r\n چو كار گذشته نيايد به ياد * ز بد شاد و ما نيز باشيم شاد \r\nپيران بموجب فرموده بتقديم رسانيده بعد از روزگارى حال او از شبان پرسيده راعى گفت بىآنكه از كسى تعليم گيرد از چوب تيروكمان ساخته روباه و خرگوش مىافكند و فرايزدى از جبينش مىتابد پيران باحضار كيخسرو فرمان داده چون او را حاضر ساخته پيران شيفتهء جمال او شده او را به خانه برد و بعد از چندگاه از افراسياب ترسيده او را نزد وى برد عرق ابوت افراسياب در حركت آمده بعد از مشاهده جمال كيخسرو فرمود تا او را پيران با مادرش بسياوش‌آباد فرستد و چون ايشان بدانموضع رسيدند دفاين سياوش را بدست آورده بفراغت روزگار مىگذرانيدند در اين اثنا هفت سال متعاقب در ايران باران نيامده قحطى عظيم روى نمود گودرز شبى بخواب ديد كه تا كيخسرو بن سياوش بايران نيايد حال مملكت نيكو نشود و چونروز ديگر كه صبح صادق از افق مشرقى طلوع كرد گيو را كه باصابت رأى و تدبير و شجاعت و شهامت موصوف بود بتوران فرستاد تا كيخسرو را بايران آورد و گيو هفت سال در آنديار گشته آخر كار كيخسرو را در حين شكار كردن ديده بشناخت و كيخسرو نيز بطور فراست\r\n\r\n","description":"","footnote":"","page_name":" 65 ","page_number":65},
  {"content":"\r\n\r\nدانست كه آنشخص گيو است او را پرسشى گرم كرده نزد مادر برد و همانشب فرنگيس و كيخسرو و گيو بر بادپايان هامون نورد سوار شده روى بايران نهادند روز ديگر اهل سياوش‌آباد را خبر شده قاصدى نزد افراسياب فرستادند و از فرار ايشان او را اعلام دادند و افراسياب جمعى را در عقب فرستاد اما بگرد آن سه سوار نرسيدند و چون كيخسرو بجيحون رسيد بواسطه مضايقه كشتىبانان در دادن كشتى و خوف رسيدن افراسياب اسب در آب رانده هر سه بسلامت از آنجا بيرون آمدند و چون ايرانيانرا خبر شد باستقبال شتافته فوج‌فوج بتقبيل ركاب ظفر انتساب مشرف ميگشتند و از قضيه سياوش ياد آورده زار - زار ميناليدند و بشكرانه وصول شاهزاده روى بر زمين مىماليدند و چون بدار الملك كيكاوس رسيدند كيخسرو به خدمت جد رفته كيكاوس گريانشده از تخت برخاست و نبيره را در پهلوى خود جايداده بروايتى بىتوقف امر او اعيانرا به بيعت او امر فرمود و بقول صاحب شاهنامه طوس خواست كه فريبرز كاوس را بسلطنت بردارد گودرزيان كيخسرو را بر تخت نشاندند و عاقبت كاوس گفت كه هركه قلعه بهمن‌دز و اردبيل را فتح نمايد شاه او باشد و آنقلعه بدست كيخسرو مفتوح شد و چون كيخسرو در امر سلطنت مستقل شد كيكاوس او را بر محاربه افراسياب تحريص نموده و كيخسرو چند نوبت لشكر بتوران كشيد و نوبت آخر در صحراى خوارزم افراسياب را شكستى رسيد كه ديگر جبرويرا ميسر نشد\r\n در آن غوغا كه تاج آن را گره بود * سرى برد از ميان گر تاج به بود \r\nو كيخسرو در عقب افراسياب بچين رفته خراج بر آنمملكت نهاده مجموع ديار تركستانرا تسخير نموده و افراسياب مدتى از خلايق روى پنهانكرده عاقبت در آذربايجان بتوسط زاهدى در دست كيخسرو گرفتار شد و كيخسرو خواست كه او را امان دهد اما گودرز بىرخصت كيخسرو بضرب عنق افراسياب اقدام نموده مدت ملك كيكاوس صد و پنجاه سال بود و زمان سلطنت كيخسرو شصت سال و بعد از قتل افراسياب باندك روزگارى كيكاوس وفات يافته فرمان كيخسرو بر شرق و غرب نافذ گرديد در آن اثنا هواى انزوا و اعتزال بر خاطر خسرو ايران استيلا يافته لهراسب را وليعهد ساخت و روى در بيابان نهاده و ديگر كسى از وى نشان نداد\r\n\r\nذكر سلطنت لهراسب\r\nلهراسب نبيرهء برادر كيكاوس بود چون بر مسند سلطنت نشست مستوفيان و اصحاب ديوان نصب\r\n\r\n","description":"","footnote":"","page_name":" 66 ","page_number":66},
  {"content":"\r\n\r\nنمود و دفترى ترتيب كرد و جمع و خرج ممالك بر آن ثبت كرد و سپاهيان را از رعايا جدا ساخته مراتب و درجهء هريك متعين فرمود و بدين تدبير مملكت معمور و خلايق مرفه گشتند و لهراسب را دو پسر بود گشتاسب و زرير اما گشتاسب بغايت شجاع و صايب رأى بود و چون لهراسب فرزندان كيكاوس را بر اولاد خود ترجيح ميداد گشتاسب از پدر آزرده‌خاطر شده بولايت روم رفت و در آن اوان قياصره را رسم چنان بود كه چون دختران ايشان بسن رشد ميرسيدند محفلى ترتيب داده بار عام ميدادند و دختر ترنجى در دست بر آن محفل گذشته هركه بنظرش مستحسن مينمود ترنج را بجانب او مىافكند و آنشخص داماد قيصر ميگشت و در آن ايام گشتاسب در روم بود محفلى چنين دست داده گشتاسب بان محفل درآمد تا زمانى بتفرج خويش را مشغول داشته غم غربت فراموش كند كتايون دختر قيصر بدان مجلس شتافته نظرش بر او افتاده رعونت قامت و لطافت رخسار و تناسب اعضاى گشتاسب در نظر بصيرتش خوش نموده سلطان محبتش را در سراپردهء دل فروآورد و عنان اختيار از دست داده ترنج را از دست داده بجانب گشتاسب انداخت و چون در آنولايت كسى گشتاسب را نميشناخت قيصر از دختر برنجيده فرمود كه او را به همان جامه كه دربر دارد به شوهر تسليم كردند و چون دختر را بگشتاسب دادند با دختر گفت تو بناز و نعيم خو كردهء و در حجر سلطنت پرورده شدهء من امروز تجملى ندارم و صلاح چنين مينمايد كه ترك اين عزيمت اختيار كنى دختر قيصر جواب داد كه من حرمت ترا بمال و اسباب نگزيده‌ام و راحت روح را بر فراغت جسم اختيار كرده‌ام و دست گشتاسب را گرفته به حجرهء او درآمد و گردن‌بندى از جواهر ثمين كه در گردن داشت بيرون آورده بگشتاسب داد تا آن را فروخته اسباب معيشت مهيا كرد و موضعى در سواد شهر اختيار كرده آنجا ساكن شدند و گشتاسب هرروز به شكار ميرفت و شكار بسيار مىانداخت و مردم اسب تاختن و تير انداختن او را ملاحظه كرده صورت حال بعرض قيصر رسانيدند و قيصر داماد را طلب نموده بامتحان او پرداخته او را به همه فنى كامل و نادر ديده لاجرم زبان بمعذرت گشوده از نام و نسب او استفسار نموده در آن باب مبالغهء تمام بجاى آورد گشتاسب نام و نسب خويش بيان كرده قيصر مسرور و خرم گشته دختر را طلب نموده و شرايط احسان تقديم نمود و با گشتاسب گفت دل فارغ دار كه من ترا بملك موروث رسانم و مملكت ايرانرا در تصرف تو\r\n\r\n","description":"","footnote":"","page_name":" 67 ","page_number":67},
  {"content":"\r\n\r\nآورم و على الفور رسولى نزد لهراسب فرستاده پيغامهاى خشونت‌آميز بر زبان راند نامهء بر قلم درآورد ؛ مضمون آنكه هرسال مبلغى زر و مال بر سبيل خراج از من ميستانى و تو استحقاق آن نداريكه از همچو منى خراج گيرى اگر آنچه در اين مدت گرفتهء باز دهى فهو المطلوب و الا محاربه را آماده باش و چون نامه بلهراسب رسيد دانست كه قيصر بيموجبى بر اين جرأت اقدام نتواند نمود لاجرم زبان بجواب نگشوده رسول را اعزاز و اكرام نموده بيكى از اعيان سپرده آنشخص را در خلوتى طلبيده با او گفت كه رسول را بقدحهاى مالامال مست ساخته در وقتى كه دانى كه عنان خويشتن‌دارى از دست داده است از وى معلوم كن كه باعث بر اين رسالت چيست و سبب اين جرأت و جلادت باستظهار كيست آن شخص بموجب فرموده عمل نموده با شاه ايران تقرير كرده لهراسب مصلحت در آن ديد كه ملك به پسر رشيد سپارد پس پسر ديگر خويش زرير را نزد گشتاسب فرستاده كه من ملك و سلطنت از تو دريغ نميداشتم ليكن چون تو هنوز بتجارب روزگار مهذب نگشته و سردوگرم نچشيده بودى در تسليم ملك و سلطنت به تو توقفى ميرفت اكنون كه بدين خصال حميده آراسته شدى بايد كه بر سبيل تعجيل بازآئى كه تاج و تخت منتظر تواند و زرير بروم رفته پيغام پدر ببرادر رسانيد و گشتاسب متوجه ايران گشته قيصر دختر خويش را بتجملى كه ديدهء گردون پير شبيه و نظير آن نديده بود همراه او ساخت و گشتاسب بايران رسيده لهراسب ملك به او گذاشته ببلخ رفت مدت سلطنت او صد و بيست سال بود\r\n\r\nذكر سلطنت گشتاسب\r\nگشتاسب پادشاهى عالىقدر بلندهمت بود اما او را خطائى افتاد كه دين زردشت قبول كرد صورت قضيه آنكه زردشت مردى بود از فلسطين كه مدتها خدمت يكى از انبياى بنى اسرائيل نموده علوم غريبه ياد گرفته بود و آن نبى بسببى از اسباب رنجيده او را دعاى بد كرد زردشت مبروص شده از وطن هجرت نموده بآذربايجان رفته دعوى نبوت كرده بعلم شعبده امرى چند در غايت غرابت بمردم نمود و آن را معجزهء خود نام كرد .\r\nو از آن جمله گويند زمستان خفت با يكرطل رويرا گرم كرده بر سينهء او ريختند و آنروى بر سينهء وى دانه‌دانه منعقد گشته ضررى بوى نرسيده ديگر آنكه آتش در دست داشت و دست او نميسوخت و بدست هركه ميرسيد دست آنشخص نيز نميسوخت و\r\n\r\n","description":"","footnote":"","page_name":" 68 ","page_number":68},
  {"content":"\r\n\r\nبروايات صاحب جامع الحكايات چون مهم گشتاسب ضعيف گشته امرا اطاعت وى نمينمودند به جهت آنكه لهراسب از او آزرده‌خاطر بود خواست كه مهم خويش را باعانت متابعان زردشت تقويت دهد لاجرم متابعت دين نمود به اين تدبير لشكريانش بسيار شدند و مهم مملكتش قرارى يافت و بقول بعضى از مورخان نخست گشتاسب زردشت را حبس كرده بعد از مشاهده اموريكه بعضى از آن مذكور شد باطاعت رغبت نمود بالجمله در ممالك ايران قتلى بافراط روى نمود تا دين زردشت را رواج داد و قاصدى نزد ارجاسب پادشاه توران فرستاده او را بمتابعت ملت مجوس دعوت نمود و ارجاسب از اين معنى آزرده خاطر شده با سپاه گران متوجه بلاد ايران گرديده و گشتاسب از توجه وى خبر يافته او را استقبال نمود در اين اثنا زردشت بدست شخصى از اهل فساى شيراز بقتل رسيد و گشتاسب جاماسب برادر خود را بجاى او نشانده و جاماسب كه در فنون علوم بتخصيص علم نجوم سرآمد اهل روزگار بود شبى در اثناى راه گشتاسب از وى سؤال نمود كه مآل اين كار كه ما در پيش گرفته‌ايم چگونه خواهد بود جاماسب سر در پيش افكنده بعد از لحظهء سر برآورد و گفت كاش من تا اين هنگام نزيستمى و چون زيستم علم نجوم ندانستمى گشتاسب از سبب آن سخنان پرسيده جاماسب گفت در اين حرب اكثر برادران و فرزندان و اقارب و عشاير و اكابر لشكر پادشاه طعمه شمشير تيز و صيد سنان خونريز گردند ما عاقبت خصم منهزم گشته ظفر شهريار را باشد و چون گشتاسب روى بازگشتن نداشت توكل بر عنايت ازلى كرده بمحاربهء ارجاسب شتافت و چون تسويهء صفوف نمود مبارزان از جانبين بجولان آواز كوس پيام اجل به گوش عافيت‌طلبان ميرسانيد و خياط قضا بسوزن تير جان پردلان ميدوخت و بمقراض سيوف پيراهن بقاى دلاوران چاك ميكرد .\r\n نار كفيده گشت سر سروران بتيغ * ز آن نار سنگريزهء ميدان چو ناروان\r\nاز عكس تيغ چهرهء دشمن همى نمود * كآبستن است تيغ يمانى بزعفران \r\nو آن روز در ميدان معركه سه پسر گشتاسب و شش نفر از امراى ايرانرا سر بريدند و زرير و اسفنديار اين صورت مشاهده نموده با ساير عساكر حمله بردند و خاك معركه را به خون تركان گل ساختند و در اثناى محاربه زرير كشته گرديد اسفنديار بضرب شمشير آتشبار خرمن وجود مبارزانرا در معركهء كارزار گداخته بنبل شبرنگ مغز سر\r\n\r\n","description":"","footnote":"","page_name":" 69 ","page_number":69},
  {"content":"\r\n\r\nدليران تيزچنگ با خاك ميدان برآميخت و جهان روشن را در چشم تركان تيره و تاريك گردانيد و ارجاسب روى از معركه برتافت و سپاه ايران مظفر و منصور با فرح و سرور بازگشتند و گشتاسب در بلخ ساكن شده اسفنديار را بعراق فرستاد و اسفنديار بعراق آمده هوس سلطنت بر ضميرش مستولى شده انديشه خلع پدر در خاطرش جاى كرد و ارباب اخبار پدر را از عزيمت پسر آگاه ساختند و گشتاسب جاماسب را بطلب اسفنديار بعراق فرستاده اسفنديار اطاعت نموده چون بپايه سرير گشتاسب رسيده مقيد كرده در يكى از قلاع حصين محبوس گرديده و گشتاسب چون پسر را بقلعه فرستاد خود بسيستان رفت چون خبر حبس اسفنديار بارجاسب رسيد فرصت غنيمت شمرده با سپاه جرار از آب جيحون عبور نموده و متوجه بلخ شد و لهراسب پير كه در بلخ بعبادت مشغول بود حشرى فراهم آورده بمدافعه ارجاسب شتافت و در آن پيرى صد مبارز نامدار را از پشت زين به زخم نيزه بر روى زمين انداخته و چون هوا گرم گرديد از تشنگى بيتاب شده پايش از ركاب جدا شده بر زمين افتاد يكى از مبارزان بسروقتش رسيده ريش سفيد آن شهريار را به خون ارغوانى ساخت و ارجاسب ببلخ در آمده آتشكده‌ها را خراب ساخت و هفتاد نفر از علماى مجوس را بردار كرده آتش زردشتى را به خون مجوسان انطفاء داد و خزاين گشتاسب را غارت كرده دختران او را اسير ساخته بتركستان برد و گشتاسب از اين حادثه آگاهى يافته باستقبال ارجاسب شتافت و كارزارى بين العسكرين روى نمود كه ديده مثل آن نديده بود و روز ديگر چون خطيب شمشير بر منبر رقاب اجل آغاز كرد و اكثر پسران گشتاسب و بسيارى از مبارزان ايران عرضه تيغ و هدف تير گشتند و گشتاسب مجال قرار نديده روى بفرار آورد و بكوهى بلند تحصن فرمود و جاماسب را نزد اسفنديار فرستاده تمهيد معذرت نموده او را بپادشاهى نويد داده همراه بياورد و نخست اسفنديار از قبول آن امر ابا و امتناع نمود و عاقبت بنصيحت جاماسب دلش نرم گشته سر رضا بجنبانيد و چون آهنگريرا كه بجهة برداشتن قيود او طلبيده بودند دير مىآمد شهزاده به زور و بازو آن بندهاى فولاد را چون تار عنكبوت از هم كنده از قلعه قدم بيرون نهاد و به خدمت پدر شتافته منظور نظر اشفاق و مهربانى گشته و آنشب باستراحت پرداخته روز ديگر چون سيل از آنكوه فرودآمده بباد حمله آتش در خرمن اعمار تركان زده و به آب\r\n\r\n","description":"","footnote":"","page_name":" 70 ","page_number":70},
  {"content":"\r\n\r\nتيغ چشمهء حيات تورانيانرا به خاك بينباشت و ارجاسب گسسته عنان و شكسته ركاب روى بوادى گريز نهاد و اسفنديار فتح و نصرت همعنان و بخت و دولت در ركاب روى به خدمت آورده گشتاسب او را در كنار گرفته نوازش فرمود و زبان روزگار او را به اين خطاب مخاطب نموده :\r\n فلكى را كه آنچنان قمر است * پدريرا كه اينچنين پسر است\r\nآفتابش در آستين قبا است * ماهتابش بر آستان در است \r\nو بعد از اين فتح نامدار اسفنديار طالب وعدهء گشتاسب شاه بار ديگر بهانه پيش آورده گفت روا باشد كه تو فرمانده جهان باشى و خواهران تو در دست ارجاسب اسير بمانند از اين سخن عرق حميت اسفنديار در حركت آمده دوازده هزار نامدار از لشكر ايران زمين اختيار نموده روى بتوران زمين نهاد بر ضمير منير از كياى صاحب فطنت مخفى نماند كه قضيهء هفتخوان كه بعضى از مورخان در مصنفات خويش ايراد نموده‌اند از موضوعات عجم است كه عقل مستقيم داند كه از ايران به هيچ راهى در مدت هفت روز باقصاى تركستان نميتوان رفت بنابراين قلم مشكين رقم بايراد آن جرأت نكرده ميگويد كه اسفنديار با آن سپاه چون بحوالى جيحون رسيد عنان از طريق پيچيده از طريق غير مسلوك متوجه تركستان شده شب همه شب مسافت طى نموده روز در شعاب وادى پنهان ميگشت و هركرا در راه ميديد بقتل ميرسانيد تا كسى خبر توجه او بارجاسب نرساند و چون بروئين دز كه دار الملك ارجاسب بود رسيد خزانه و سپاه را ببرادر خود سپرده فرمود تا در درهء فرود آيد و ديده‌بانان به اطراف فرستاده تا نوعى نمايد كه كسى از احوال او وقوف نيابد و هركه در آنحوالى به‌بينند بقتل رسانند و در شبى كه از جانب حصار ارجاسب روشنى آتش بينند بقدم محاربه نزديك شهر آيند و بنفس خويش بهيأت تجار با اموال بسيار به شهر درآمده تحف بيقياس نزد ارجاسب برد و ارجاسب او را نوازش نموده در موضعى فرود آورد كه قريب بقصر سلطنت بوده چون شب درآمد اسفنديار آتش بسيار بر بام خانه خويش برافروخت و پشوتن چون روشنى آتش از جانب شهر پديدار شده ايلغار كرده نيمشب گذشته بحصار رسيده آتش بدروازه زد و تركان از لشكر بىآگاه آگاهى يافته بپاى ممانعت و مقاومت از شهر بيرون آمدند تا خصم را از در شهر بازگردانند\r\n\r\n","description":"","footnote":"","page_name":" 71 ","page_number":71},
  {"content":"\r\n\r\nو دور كنند و اسفنديار صداى گيرودار از بيرون شنيده صد و پنجاه مبارز نامدار كه بجاى امتعه در صندوقها نهاده به شهر آورده بود بيرون آورد و باتفاق متوجه قصر ارجاسب گشتند و هركرا مىيافتند مىكشتند و تركان از درون و بيرون شهر نعرهء دليران و صداى گيرودار پهلوانان شنيده سراسيمه شدند و اسفنديار بدر قصر ارجاسب رسيده حارسان و محافظانرا طعمهء نهنك شمشير ماهى اندام ساخت و آنگاه قدم در حرم نهاده و ارجاسب را بر تخت خفته يافته سرش از مركب بدن جدا ساخته متوجه دروازه‌ها شده ابواب شهر مفتوح گردانيد و لشكر ايران بدار الملك توران درآمده دست بقتل و غارت درآوردند و اقارب و عشاير ارجاسب را بقتل رسانيد و خزاين و دفاين او را برداشته و اسفنديار خواهران خويش ماه آفريد و هماى را بدست آورده مظفر و منصور با غنايم نامحصور روى بديار ايران نهاد و بعد از وصول گشتاسب زبان باستحسان پسر گشوده گفت سلطنت حق تست اما رستم كه در وسط مملكت ماست هنوز اطاعت تو نكرده و بدين ما در نيامده مصلحت آنست كه بسيستان رفته او را باطاعت خود دعوت نمائى اگر قبول كند او را بند كرده نزد من آورى و زبان بشفاعت او در پايهء سرير سلطنت بگشائى تا نوبت ديگر او را بسيستان فرستيم و اگر قبول نكند كار او بسازى اسفنديار گفت اى شهريار سوابق خدمت رستم را نسبت بخاندان خود يادآر و خدمات چندين سالهء او را بيك گناه تباه مگردان گشتاسب گفت دندان كه مدار لذت طعام برده است چون فاسد گردد از معدن دهان به اختيار برآرند و چون آكله بر دست افتد بجهة سلامت ساير اعضا بقطع آن مبادرت نمايند اسفنديار بجز اذعان و انقياد چاره نديده متوجه سيستان شد و پسر خود بهمن را برسم رسالت نزد رستم فرستاده پيغام داد كه مدتيست كه ديدهء شهريار ايران از نظارهء ديدار تو محروم گشته و بدين سبب نام بد عهدى و بيوفائى بر تو نهاده‌اند اگر رعايت حقوق ولىنعمت نموده شرط اطاعت بجاى خواهى آورد تا من ترا بند كرده نزد شهريار برم و شفاعت كنم تا حقوق ترا منظور داشته منصب افزون سازد و اگر بقدم انقياد پيش نيائى بدانكه من به هيچ معذرتى فريفته نگردم و به هيچ بهانهء دست از تو ندارم و ميان من و تو حاكم عدل جز شمشير نخواهد بود و جز تيغ تيز اين مهم را بفيصل نخواهد رسانيد و بهمن بسيستان رفت زال بشكارگاه نزد رستم فرستاد و بهمن بشكارگاه رفته رستم را ديد كه گورى\r\n\r\n","description":"","footnote":"","page_name":" 72 ","page_number":72},
  {"content":"\r\n\r\nبر آتش ميگرداند و خيك شرابى نزد خود نهاده بود بهمن سلام كرده رستم سيماى بزرگى در ناصيه او ديده بجهة تعظيم او برخاست و بهمن پيغام پدر گذارده رستم گفت اگر جواب اين رسالت من خود گويم مناسب بود بهمن را نشانده چون گور پخته شد نزد بهمن آورده هر دو به خوردن كباب و شراب مشغول شدند و بهمن لقمهء تناول نموده باقى گور را رستم افشانده استخوانهاى او را بيفكنده گوشتهاى گور را با آن خيگ شراب پاك بخورد بهمن در شكل و شمايل و اكل و شرب او حيران مانده دانست كه اسفنديار حريف او نخواهد بود و رستم با بهمن بكنار هيرمند آمده او را فرستاد تا اسفنديار را از قدوم وى آگاهى دهد و بهمن پدر را از آمدن رستم اخبار نموده اسفنديار كس بطلب رستم فرستاد چون رستم نزد اسفنديار رسيد او را تعظيم كرده برخاست و كرسى زرين طلبيده رستم را بدانجا نشانيده و سخنى كه بوسيله بهمن با تهمتن گفته بود مكرر گردانيد و رستم از دست به بند دادن ابا و امتناع نموده هرچند شاهزاده او را بمملكت و مال تطميع نموده و بر زبان آورد كه هرچه مطلب تست در ايالت و امارت متقبلم كه در خدمت بتقديم رسانم فايدهء بر آن مترتب نگشت رستم گفت اگر غرض اطاعت فرمانست عنان بر عنان شهزاده پيوسته به خدمت شهريار جهان آيم اسفنديار گفت حكم چنانست كه ترا دست بسته بپايهء سرير رسانم رستم گفت كه دست بستن من امريست كه سپهر دوار قدرت بر آن كار ندارد .\r\n كه گفتت برو دست رستم به‌بند * نه‌بندد مرا دست چرخ بلند \r\nو بعد از قيل‌وقال بسيار رستم سوگند ياد كرد كه شاهزاده از در مصالحه درآيد كه او را بايران برده بر تخت سلطنت نشانم و خود مانند بندگان در خدمت او كمر بندم اما اسفنديار بر سخن خويش اصرار نموده مهم بر محاربه قرار يافت و رستم بازگشته روز ديگر كه خسرو شير شكار به اعلم زرنگار از ديار مشرق برآمد رستم سلاح پوشيده در برابر لشكر اسفنديار آمده .\r\n فغانكرد كاى فرخ اسفنديار * هم‌آوردت آمد بر آراى كار\r\nبه دو گفت كآرى برآراستم * بدانگه كه از خواب برخاستم \r\nرستم بار ديگر زبان بتملق و چاپلوسى گشوده اسفنديار بيشتر از پيشتر اظهار غلظت و شدت نمود و رستم روى به آسمان كرده گفت الهى ميدانيكه در اين مدافعه\r\n\r\n","description":"","footnote":"","page_name":" 73 ","page_number":73},
  {"content":"\r\n\r\nدافعم و صلح را طالبم و او بر من ظلم مىكند و سر بمصالحه درنمىآرد آنگاه مقرر كردند كه جانبين هيچكس بنصرت ايشان نپردازد و هردو دلاور دست بتيغ و خنجر برده تا وقت زوال مصاف كردند و هنگام پيشين كه محل زوال دولت اسفنديار بود تيرى از شست رستم جداشده بر مردمك ديدهء اسفنديار آمد و شاهزاده لجاجت شعار بر خاك هلاك افتاده و در روضة الصفا مسطور است كه آنچه عجم گفته كه تيغ و تير بر اسفنديار كارگر نميشد و رستم بتعليم سيمرغ تير گزى بر چشم او زده اسفنديار را بقتل آورد از طريق صدق و صفا دور مينمايد مسود اوراق گويد كه اينمعنى محال نيست چه ميشايد كه حكما داروئى بر بدن طلا كنند كه مادام كه آنطلا بر حال خود باشد هيچ سلاحى بر بدن انسان كار نكند و در آخر اين كتاب مذكور خواهد شد در فصلى كه مشتمل است بر اشياء غريبه و سنگى چند هست كه چون آنها را در روغن كنجد بجوشانند و بر بدن آدمى طلا كنند هيچ آهنى بر بدن او كار نكند بالجمله چون خبر قتل اسفنديار بايرانيان رسيد سر و پاى برهنه بسوى او شتافتند و خاك بر سر كرده بر خاكستر نشستند و رستم نيز سلاح انداخته گريبان چاك زده نوحه آغاز كرد و اسفنديار چشم باز كرده رستم و اعيان ايرانرا بر بالين خود ديده روى برستم كرده گفت اين شربت كه من چشيدم چشيدنى بود و اين ضربت كه به من رسيد رسيدنى و عاقبت همين جام فنانوش ميبايست كرد و اين بد از بدسگالى پدر به من رسيد نه از تو اكنون التماس دارم كه بتربيت بهمن پردازى و مهر سياوش بر او اندازى رستم انگشت قبول بر ديده نهاد اسفنديار عهد توحيد تازه كرد و جان بجانان سپرد و رستم بهمن را به خانه برده كمر تربيت او بر ميان بست و بشوتن برادر اسفنديار نعش او را برداشته پيش گشتاسب برده و گشتاسب از كرده پشيمان شده از تخت فرود آمده بر خاك نشست و زبان روزگار او را به اين خطاب كه « الان قد ندمت و ما ينفع الندم » و زال در خلوتى با رستم گفت كه بقتل اسفنديار اهانت خاندان خود كردى اى كاش بر اينحركت اقدام نمينمودى چه از اوضاع كواكب چنان مستفاد ميگردد كه قاتل اسفنديار بعد از او باندك زمانى كشته گردد و خاندان او مستاصل شود و رستم از اين سخن انديشناك ميبود تا بعد از اندك فرصتى كه بمكر برادرش شغاد و سعى ملك كابل چاهى بر سر راه او كنده بودند افتاده بقتل رسيد و اينخبر بزابلستان رسيده\r\n\r\n","description":"","footnote":"","page_name":" 74 ","page_number":74},
  {"content":"\r\n\r\nزال فرامرز را بانتقام خون پدر تحريص نموده فرامرز لشكر بكابلستان كشيده پادشاه كابل را با چهل نفر از اقارب وى كشته جسد آنطايفه را بر آتش نهاده دود از دودمان برآورد و شغاد خود به زخم تير رستم بعالم ديگر انتقال كرد\r\n\r\nذكر سلطنت بهمن بن اسفنديار\r\nچون مدتى از قتل اسفنديار برآمد گشتاسب قاصدى نزد رستم فرستاده بهمن را طلب نموده رستم شاهزاده را با تجملى كه ديدهء دوران نديده بود و در حوصلهء خيال نميگنجيد بايران فرستاده گشتاسب بهمن را وليعهد گردانيد بعد از اندك روزگارى راه سفر آخرت پيش گرفت مدت سلطنت گشتاسب صد و بيست سال بود و چون بهمن بر سرير سلطنت نشست ابواب عدل و احسان بر روى جهانيان گشاده در جور و اعتساف مسدود گردانيد و دست تصرف در اكثر معمورهء عالم دراز كرده از آنجهة او را اردشير دراز دست ميخواندند و بعد از تمكن در امر سلطنت عزيمت سيستان كرده فرامرز پسر رستم را بكين پدر بكشت و اقارب و عشاير او را بقتل آورد و زال را گرفته در قفس كرد و بعد از مدتى بشفاعت اركان دولت او را اطلاق فرمود بعد از آنكه صد و چهارده سال بدولت و اقبال گذرانيد لباس حياتش بمقراض اجل مقطوع گشت .\r\n ايام عمر بهمن اگرچه بهار بود * آخر ز جور گردش افلاك تيره گشت \r\nبهمن در وقت نزع وصيت كرد كه پسرش ساسانرا در امر سلطنت مدخل ندهند و دختر خويش هماى را كه از پدر حامله بود وليعهد گردانيده با اركان دولت گفت اگرچه رسم نيست كه زمام مملكت بزن سپارند اما هماى حامله است چونمدت حمل او بسر آيد اگر از وى پسر آيد پادشاه پسر او باشد اگر ولد پسر نباشد و دخترى از هماى متولد گردد به استصواب شما ملك را بهركه خواهد تسليم كند\r\n\r\nذكر سلطنت هماى بنت بهمن\r\nچون هماى بر تخت كيانى نشست رسوم آباواجداد را احيا نموده با رعيت و سپاه باحسن وجهى زندگانى كرد و بعد از اندك فرصتى از ملكه پسرى متولد شد كه اشعه جمالش طپانچه بر رخسار آفتاب ميزد و صفاى ديدارش داغ رشك بر ديدار ماه مينهاد و ملكه وضع حمل خود را پوشيده داشته انديشيد كه اگر اينمعنى ظاهر گردد جميله ملك كه عروسى است عقيم جمال از وى پنهان كند لاجرم تابوتى ساخته اندرون و بيرون او را بقير اندوده و كودك را با مقدارى زر و جواهر در آنجا نهاده سر آن را استوار گردانيده در آب دجله انداخت و با اركان دولت گفت كه آنچه در زمان\r\n\r\n","description":"","footnote":"","page_name":" 75 ","page_number":75},
  {"content":"\r\n\r\nبهمن ظهور يافته بود حمل نبود بل علتى بود و آن صندوق در روى آب ميرفت تا روزى گازرى بجهة شستن رخت و مصفا نمودن اثواب بكنار دجله آمده صندوق را ديده خويش را در آب انداخت و صندوق را گرفته پوشيده و پنهان به خانه آورد و سر آن را برگشوده ديده‌اش بديدار كودكيكه فر بزرگى از جبين او ميتافت روشنى پذيرفت و بر جانب راست كودك نگريسته ديد مشتى از طلا بر سر هم ريخته‌اند و بر طرف چپش دراهم نقره و بر بالينش دانهء چند از جواهر ثمين در رشته كشيده و در آن ميان ياقوتى بود كه در شب تار ميتافت گازر پسر وزر ديده خندان و فرحناك گشت و به‌تربيت و پرورش او پرداخته طفل را بداراب موسوم گردانيد اتفاقا زن گازر را فرزندى طفل وفات يافته بود و شير در پستان او باقى مانده همواره در مفارقت آن طفل ميناليد چون آنطفل را ديد محنتش بسرور مبدل شد در پرورشش نهايت كوشش ميكرد تا آنكه داراب بسن رشد رسيد روزى با گازر گفت مرا بخاطر چنان ميرسد كه فرزند تو نيستم چو من در ذات خود حالتى مشاهده ميكنم و علو همتى ملاحظه مينمايم كه آن معنى مناسب حركت تو نيست گازر جوابداد كه لعل خوشرنك از نتيجهء سنك و طلاى پاك از مآثر خاك چرا نشايد كه از من درويشى مانند تو بلندهمتى در وجود آيد داراب گفت دست از اين سخن‌آرائى بدار و صورت راستى با من در ميان آر گازر البته مزاج سخن نگردانيده هم بر آنقول اصرار نمود روزى داراب زن گازر را تنها يافته تيغ از نيام بركشيده بتهديد تمام حال خود از وى استفسار نمود زن گازر از بيم شمشير سرگذشت او را من اوله الى آخره بيان نمود و جواهريكه مانده بود حاضر ساخت و بر زبان آورد كه اين از جملهء اموال تست و ليكن طمع داريم كه ما را محروم نگردانى و از ما دورى نجوئى داراب جوابداد كه حق تربيت شما در گردن منست اگر خداوند قدير توفيق رفيق گرداند حق شما گذارده شود داراب از آن اموال اسباب سپاهيگرى مهيا كرده به خدمت يكى از امراى هماى رفت تا روزى كه هماى بر غرفهء بلند نشسته بعرض لشكر پرداخته بود سواران فوج‌فوج از پيش او ميگذشتند و چون لشكر اصفهان در موقف عرض آمدند نظر هماى بر داراب افتاد نايرهء شفقت مادرى اشتعال يافته عنان تمالك از دست او بيرون برد با يكى از معتمدان گفت اين جوانرا نگاهدار و بعد از عرض لشكر نزد من آر و چون از عرض لشكر بازپرداخت پسر را پيش خود طلبيده از نام و نسب او پرسيد داراب آنچه آنزن گازر\r\n\r\n","description":"","footnote":"","page_name":" 76 ","page_number":76},
  {"content":"\r\n\r\nبه او گفته بود عرض كرد و آن ياقوت و لعل را به دو نمود و هماى جواهر خود را شناخته برخاست و سر و روى پسر را بوسيده ساعتى بگريست و گفت بدانكه من مادر توام و تو پسر بهمنى آنگاه اعيان و اركان دولت را طلبيده حكايات گذشته را تقرير نمود و تاج شاهى را بر سر داراب نهاده ملك به او سپرد و گازر و زنرا طلب نموده شرف احماد ارزانى داشت و مالى خطير بگازر داده گفت ترك گازرى كن و از مناصب عالى و اعمال خطير هر چه خاطرخواه تو باشد تقلد نماى گازر گفت من هرگز ترك حرفتى كه مرا بچنين سعادتى رسانده نكنم چون داراب استقلال يافت سلاطين جهان و خواقين نافذ فرمان داغ خراج‌گذارى او بر جبين نهادند مگر فيلقوس قيصر روم كه سر بچنبر اطاعت او در نياورد و داراب بروم لشكر كشيده فيلقوس را بدست آورده در آنمرزوبوم آتشخانها بنا نهادند و آخر الامر قيصر را اطلاق فرموده با او صلح كرد و دختر مهتر او را در عقد خويش آورد و هر سال هزار بيضهء زرين كه هريك به وزن چهل مثقال باشد خراج بر قيصر مقرر كرده دوازده سال سلطنت كرده بعالم ديگر خراميد\r\n\r\nذكر داراى ابن داراب\r\nداراب از غايت محبتى كه به پسر داشت او را باسم خويش موسوم گردانيد و چون داراب وفات يافت دارا چهارده ساله بود و بتجارب روزگار مهذب ناگشته لاجرم دست تعدى دراز كرده امرا و اعيان ايرانرا آزرده ساخت و با ملوك اطراف طريق تجبر و تكبر پيش گرفته عاقبت بواسطهء مخالفت اسكندر رومى بقتل آمد و دست قضا صحيفهء دولت كيانرا درنوشت\r\n\r\nذكر سلطنت سكندر رومى\r\nسابقا سمت گذارش يافت كه داراب دختر فيلقوس را در حباله نكاح و بعد از روزى چند بواسطهء آنكه بوى ناخوش از دهان او مىآمد دختر قيصر را حامله نزد پدر فرستاد و چون اسكندر از آندختر متولد شد فيلقوس ننگداشت كه مردم بدانند كه داراب دختر او را با وجود حمل نزد پدر فرستاده لاجرم گفت كه اسكندر فرزند منست و به جهت آنكه بوى دهان دختر را حكما بسندروس معالجه كردند پسر را اسكندروس نام نهاده بكثرت استعمال اسكندر گفتند و فيلقوس اسكندر را در وقت نزع كه بسى عاقل و دانا و بر امر سلطنت قادر و توانا بود وليعهد گردانيد و در باب نسب اسكندر روايات ديگر در كتب تواريخ مذكور است خوفا للتطويل بايراد يك روايت كه نزد اصحاب خبرت به صحت اقربست اقتصار نموده بالجمله چون امر سلطنت بر اسكندر مقرر شد داراى بن داراب رسولى فرستاده خراج مذكور را كه فيلقوس\r\n\r\n","description":"","footnote":"","page_name":" 77 ","page_number":77},
  {"content":"\r\n\r\nقرار گذارده بود طلب نموده جوابداد كه آن مرغى كه از او بيضها تولد مينمود پرباز كرده بعالم آخرت شتافت چون نامه بدارا رسيد چوگانى و گوئى و انبانى كنجد نزد اسكندر فرستاد يعنى ترا مانند طفلان لعب بگوى و چوگان بايد نمود و عدد لشكر مرا اگر بر تو پوشيده است از دانهاى كنجد قياس كن اسكندر با رسول دارا گفت بگوى كه گوى و چوگان كه بجهة من فرستاده‌اى دلالت بر آن مىكند كه گوى زمين و كرهء ارض در خم چوگان من خواهد آمد و كنجد دليل برآنست كه سپاه او را عساكر من چونمرغان كه كنجد برچينند از روى زمين بردارند و رسول او را رخصت انصراف داده خود تغيير لباس كرده با چندنفر از خواص برسم رسالت نزد او رفت و بر زبان آورد كه قيصر شهريار ايرانرا تحيت رسانيده ميگويد كه بواسطهء نزاع پادشاهان خون بيگناهان ريخته خواهد شد و و بال آن در گردن ما و تو خواهد ماند صلاح در مصالحه است من عذر خويش تمهيد نمودم و دامن همت خويش را از اين و بال مبرا و معرا گردانيدم در اين اثنا رسول دارا كه بروم رفته بود در آن مجلس درآمده اسكندر را بشناخت و بايما و اشاره بدارا رسانيد كه حريف كيست و دارا تيزتيز در اسكندر نگاه كرد اسكندر از كمال فراست دريافت كه او را شناخته‌اند على الفور ببهانهء قضاى حاجت از مجلس دارا بيرون رفت و بر اسب نوبتى كه در دهليز بارگاه حاضر بود سوار شده روى بلشكرگاه خود نهاد و چون اسكندر بيرون رفت طايفهء بمحافظت وى نامزد كرد تا صيد در دام آمده باز از دست بيرون نرود و آنجماعت بخيمه وى رفته كسى را نديدند و دارا فوجى از عقب اسكندر فرستاد اما بگرد او نرسيدند و هرچند بلا از وى بخير گذشت اما اين حركت از جمله خطاهاى او بود و هيچ عاقل خود را بىضرورتى در مخاطر و مهالك نيندازد بالجمله ميان هردو پادشاه مهم از تيغ زبان به زبان تيغ خون‌فشان رسيد و چندمرتبه محاربه واقع شد و هربار شكست بر دارا ميافتاد و در كرت اخير دو كس از خواص دارا بزخمهاى متعاقب پادشاه خود را كشته پناه باسكندر بردند و ايرانيان از اين صورت آگاه شده سلاحها افكنده بامان پيش اسكندر رفتند و اسكندر پيش دارا رفته سر او را در كنار نهاد و سوگندان بر زبان آورد كه اين معنى موافق رضاى من نبود و اگر من آگاه شدمى جان خود را سپر تو ساختمى اكنون چون امكان تدارك ندارد وصيتيكه دارى بفرماى تا به آن قيام نمايم دارا گفت سه وصيت دارم اول آنكه دختر من روشنك را در حباله نكاح آورى و\r\n\r\n","description":"","footnote":"","page_name":" 78 ","page_number":78},
  {"content":"\r\n\r\nقاتلان مرا قصاص فرمائى و بيگانگان بر ملك ايران مستولى نسازى اسكندر قبول وصاياى دارا كرده بدانچه دارا گفته بود عمل نمود بعد از آنكه ملك ايران اسكندر را مسخر شد عزم تسخير بلاد هند نموده با فور هندى كه از ساير ملوك هند بافزونى مال و كثرت رجال ممتاز و مستغنى بود مصاف داده در اثناى محاربه اسكندر با فور مقابل افتاده فور بضرب تيغ اسكندر بعالم ديگر شتافت و عساكر هند بامان نزد اسكندر آمدند و همچنين مجموع ربع مسكون در مدت دوازده سال بحوزهء تسخير و حيز تصرف ذو القرنين درآمد و عجايب فتوحات و غرايب طلسمات اسكندر را بمجلدى عليحده بايد و شرح او در اين محل نگنجد و چون مدت چهارده سال از ابتداى سلطنت او منقضى شد سى و هشت مرحله از مراحل زندگانى قطع كرد از جيحون ترمد گذشته خواست كه بعراق در آيد و در آنجا متوطن شود چون فوتش رسيد بطليموس حكيم دانست كه كار او باتمام رسيده حكم كرد كه مكان وفات او جائى باشد كه زمينش از آهن و سقف او از طلا بود و اسكندر از كثرت تحمل مشقت اسفار زار و ناتوان شده بود و با وجود آن مسافت مى - پيمود تا هم از ولايت قومس از اردع پيش رفته در اثناى سير رعافى مفرط بر وى استيلا يافته در ميان راه فرود آمده و بسبب عدم فرش زرهى چند را گستردند تا شهريار بر بالاى زره ها نشسته و بجهة دفع حرارت آفتاب چند سپر زرينرا بر هم نزديك وضع كردند و اسكندر را نظر بر آنصورت افتاد دانست كه آنچه بطليموس گفته بود كه مرگ او در مكانى واقع شود كه زمين آهنين و هوا زرين باشد بوضوح پيوسته لاجرم وصيت نامه بمادر نوشت مضمون آنكه چون خبر وفات من به تو رسد صبر و شكيبائى شعار خود ساز و اگر خواهى كه مرهمى بجراحت خود نهى بايد كه مائدهء ترتيب دهى و خلايق را دعوت كنى ليكن كه هيچ صاحب مصيبت را از آن طعام بهره ندهى و چون تابوت اسكندر بروم رسيد مادرش بموجب وصيت طعامى ترتيب داده خلايق روم را حاضر گردانيد و گفت هركرا مصيبتى رسيده و عزيزى وفات يافته از اين طعام تناول ننمايد و هيچكس به آن مائده دست دراز نكرد مادر اسكندر از سبب امتناع خلايق پرسيد جواب دادند كه ملكه شرط نمود كه هركه بداغ مصيبت عزيزان سوخته باشد از اين طعام نخورد و هيچكس در ميان ما نيست كه بدين صفت موصوف نباشد مادر اسكندر دانست كه غرض پسرش از آنوصيت اين بود كه بر وى ظاهر گردد كه او تنها در عالم خستهء تير فراق و بستهء دام اشتياق فرزند نيست\r\n\r\n","description":"","footnote":"","page_name":" 79 ","page_number":79},
  {"content":"\r\n\r\nبلكه در اين امر شريك و سهيم بسيار دارد آورده‌اند كه اسكندر بقتل دزدى فرمانداد دزد گفت اى پادشاه من در اين امر كاره بودم ذو القرنين فرمود در كشته شدن نيز كاره باش\r\n\r\nذكر طبقهء سوم از ملوك عجم كه ايشانرا ملوك طوايف خوانند\r\nآورده‌اند كه چون مملكت عجم بر اسكندر مسلم شد و ابناى ملوك فرس در خدمت او كمر بستند اسكندر از ايشان خايف شد كه مبادا فتنه انگيزند در اين باب از رأى استاد خويش و معلم اول كه ارسطاطاليس بود استفاده نموده كه با ابناى ملوك چكنم اگر ايشانرا بگذارم از فتنه خايفم و اگر بكشم از خداوند جل ذكره كه خالق عالى و سافل و عادل و قهار است مىانديشم ارسطو جواب داد كه هريك از ملكزاده‌ها را حاكم ولايتى گردان و بايد كه ديگريرا بر ديگرى ترجيح ننهى مجموع را اقطاعات بيكدستور باشد تا بضبط ملك خود مشغول گردند و بخلاف كلى نپردازند و اسكندر بدين شيوه عمل نموده بتدبير صايب حكيم سيصد سال آنطايفه به همان دستور بماندند و هيچيك را ميسر نشد كه بر مملكت ديگرى استيلا يابد و بعضى زمان مملكت آنجماعت را پانصد و بيست و سه سال گفته‌اند از كنار جيحون تا سرحد شام هشتاد پادشاه باستقلال بوده‌اند آورده‌اند كه بعد از اسكندر يكى از ملوك روم كه موسوم بابطحش بود بسرحد ايران لشكر كشيده از كنار فرات تارى تسخير كرد و چندنفر از ملوك طوايف را اسير و قتيل گردانيد در اين اثنا اشك بن داراب بن بهمن بن اسفنديار كه در زمان اسكندر مخفى و مستور زندگانى ميكرد در مملكت رى خروج كرده از ملوك الطوايف استمداد نموده مشروط به آنكه بعد از تسلط بر ابطحش خراج از ايشان نطلبد و به همان مقدار ولايت كه ابطحش تصرف نموده قناعت كند و بعد از تأكيد پيمان ملوك او را مدد كردند و اشك بر ابطحش مستولى شده او را بقتل آورد و به همان مملكت قناعت كرد و ملوك طوايف به جهت بزرگى خاندان نام او را بالاى نام خود مينوشتند و او را تعظيم ميكردند اما كسى خراج به او نميداد و درفش كاويانى و تاج‌وتخت كيان نزد اشك بود بعد از ابطحش قسطنطين قيصر روم قصد ايران نموده اشك بار ديگر از ملوك طوايف استعانت خواست و همه او را مدد كردند و پادشاه حيره كه از شهرهاى عراق عربست بنفس خود پيش اشك آمد و اشك او را تعظيم بسيار كرده صد هزار سوار كه از اطراف مملكت ايران بمدد او آمده بودند با پادشاه حيره بحرب قسطنطين فرستاد و ايرانيان ظفر يافته روميان مقهور و منكوب گشتند و قسطنطين\r\n\r\n","description":"","footnote":"","page_name":" 80 ","page_number":80},
  {"content":"\r\n\r\nبروم گريخته از بيم اشك شهرى محكم بجهة سكناى خويش بنا كرده باسم خود موسوم ساخت و آن شهر قسطنطنيه است كه اكنون باستنبول اشتهار دارد و بعد از اشك اسامى ملوك طوايف در كتب تواريخ مذكور است و احوال ايشان چنانچه بايد در هيچ نسخهء مسطور نيست بنابراين محرر اوراق به مجرد اسامى ايشان اقتصار نمود شاپور بن اشك و او ملقب ببرزين بود بهرام بن شاپور گودرز نرسى بن هرمز كه او سالار بود بهرام هرمز و لقب او روشن بود نرسى بن بهرام و آخرين ملوك طوايف اردوان بود كه اردشير بابكان بر وى خروج كرده ملك از او به ساسانيان انتقال يافت\r\n\r\nذكر طبقه چهارم از پادشاهان عجم كه ايشانرا ملوك بنى ساسان خوانند\r\nو اول آن طايفه اردشير بابكست\r\n\r\nاردشير بابكان\r\nاز نسل بهمن اسفنديار است اما در كيفيت خروج و حقيقت و آبا و اجداد آن شهريار عالمدار عاليمقدار اختلاف بسيار است آنچه متفق عليه اكثر ارباب اخبار است آنست كه چون بهمن زمام مهام ملك و مال بدست دختر داد پسرش ساسان از حرمان سلطنت سر در جهان نهاده سياحت پيشه كرد و جمعى درويشان تابع او گشته در هيچ مكان توطن نمينمودند و از اين جهة گدايان بسيار را ساسانى گويند و رسم قلندريرا او در ميان آورد و اين ساسان را پسرى بود ايضا ساسان نام داشت و بعد از فوت پدر بفارس افتاده در سلك ملازمان بابك كه از قبل اردوان حاكم اصطخر بود منتظم گرديد ؛ طايفهء از مورخان از اين ساسان تا ساسان بن بهمن شش واسطه اثبات كرده و بابك بسبب آنكه آثار بزرگى در جبين او لايح ميديد او را تربيت ميكرد تا شبى در خواب ديد كه آفتاب از پيشانى ساسان طالع شده صباح او را طلبيده صورت واقعه را بيان كرد ساسان گفت من نيز در اين شبها بخواب ديدم كه نورى از پيشانى من جدا گرديده ميل هوا كرد و اكثر ممالك جهان از آن نور روشن شده و بابك بعد از استماع اين حكايت از ساسان التماس نمود كه نسب خود را بيان نمايد و ساسان اظهار نسب خويش نمود نزد بابك بيقين پيوست كه از نسل ساسان دولتمندى ظهور خواهد نمود كه وارث ملك فريدون باشد ؛ دختر خود را در حبالهء ساسان آورده بعد از اتفاق زفاف ساسان بعالم آخرت انتقال يافت و بعد از زفاف او باندك مدتى از دختر بابك پسرى خورشيد هيأت مشترى ماهيت تولد نمود كه مخايل بزرگى و\r\n\r\n","description":"","footnote":"","page_name":" 81 ","page_number":81},
  {"content":"\r\n\r\nشمايل پادشاهى در جبين او كالشمس فى وسط السماء ظاهر و هويدا بود بابك او را باردشير نام گردانيد و چون اردشير بسن رشد رسيد شمهء از لطف گفتار و حسن ديدار او و شجاعت و جلادتش نزد اردوان بيان كردند و اردوان آن را طلب داشته بابك با ارباب تجربه در آن باب مشورت نموده ايشان گفتند صواب آنست كه او را نزد اردوان فرستى تا در حجر تربيت او پرورش يافته آداب خدمت ملوك بياموزد و بابك اردشير را روانه اردوى اردوان گردانيد نوبتى اردشير در مصاحبت اولاد اردوان به شكار رفته پادشاه خواست كه ملاحظهء جوانان در شكارگاه نمايد بكوهى كه در مقابل شكارگاه ايشان بود بالا رفت و اردشير را نظر بر آنكوه افتاده گفت مرا از آنكوه شكوهى در نظر مىآيد همانا سايهء پادشاهى بر آن جبل افتاده مقارن اين حال اردوان از آنكوه فرودآمده جوانانرا طلب نموده همه را بنواخت و چون ديد كه اردشير باسب تاختن و صيد انداختن مشغول است و در پيش است نايرهء حسد در باطن او اشتعال يافته با اردشير گفت پدر تو عالمى بيش نيست ترا اين همه مهارت در امر مبارزت به كار نيايد منصب آخور سالارى به تو ارزانى داشتم بايد كه در طويلهء خاصه مقيم باشى و اگرچه همت اردشير از آن عالىتر بود كه بچنين شغل خسيسى سر فرود آرد ليكن از بيم جان متعذر به آن شغل گرديده رخت بطويلهء اردوان برد روزى در آنموضع نشسته بود كه از گوشهء قصر اردوان سنگى آمد اردشير سر بالا كرده كنيزكى ديد كه در حسن و جمال بىنظير .\r\n مهش مشك‌ساى و شكر ميفروش * دو نرگس كمانكش دو گل درع‌پوش \r\nاردشير را نظر بر او افتاده بجهة وقوف بر اسرار اردوان حسن دعوت او را بقبول تلقى فرمود و آن كنيزك را هرگاه با اردشير خلوتى ميسر شدى او را از خفاياى اسرار و خباياى اطوار اردوان خبردار ساختى تا خبر مرگ بابك رسيده اردشير غمناك گرديد و از اردوان منصب جد خود را التماس نموده مقبول نيفتاد و اردوان پسر مهتر خود را بحكومت فارس تعيين نمود شبى كنيزك نزد اردشير بر زبان آورد كه دوشينه پادشاه خوابى ديده منجمان و معبرانرا در وثاق من حاضر گردانيده طلب تعبير فرمود گفتند نوبت انتقال ملك تو رسيده و مملكت از تو به شخصى رسد كه فردا از دار الملك تو فرار نمايد اردشير اراده فرار نموده با كنيزك گفت من بخواهم رفت اگر با من مرافقت نمائى ترا ضايع نگذارم كنيزك جواب داد كه تا جان دارم چون سايه از دنبال\r\n\r\n","description":"","footnote":"","page_name":" 82 ","page_number":82},
  {"content":"\r\n\r\nتو جدا نگردم اما مرا مهلت ده تا به منزل روم از نقود و جواهر چيزى بردارم اردشير باينمعنى همداستان شده كنيزك بقصر رفته همان لحظه بازگرديد و اردشير زين برد و بادپاى تازىنژاد نهاده با كنيزك سوار شد و مانند برق خاطف متوجه فارس گرديدند و روز ديگر اردوان از آن قضيه خبردار شده جماعتى را در عقب اردشير روان ساخت و ايشان مسافتى طى كرده بىنيل مقصود بازگشتند و اردوان از آن غفلت پشيمان گشته اما وقتى بود كه ندامت سود نداشت و چون اردشير باصطخر رسيد جمعى از خواص بابك را پيدا كرده از ايشان بيعت ستد و ايشان گروهى انبوه در مطاوعت اردشير درآمدند و ناگاه پسر اردوانرا گرفته بقتل رسانيدند و اردشير بر تخت نشسته از ملوك طوايف استمداد نموده و لشكرها از اطراف بمعاونت او روى نهادند و اردوان بدفع او لشكر كشيده در اثناى حرب گرفتار شده بقتل رسيد و محمد بن جرير گويد اردشير او را به‌نيزه از اسب انداخته فرود آمده لگد بر سر اردوان ميزد تا مرغ روحش از قفس قالب رميده پرواز نمود و آن روز را اردشير به شهنشاه ملقب گرديد و لشكر بهمدان كشيد مملكت نهاوند و دبورزر و جبال را مستخلص ساخت و از آنجا بآذربايجان شتافته موصل و ارمنيه و سواد عراق را تصرف نمود و همچنين مجموع ملوك طوايف را مستأصل گردانيده مملكت ايشانرا در حوزهء تصرف آورد و چون مدت چهارده سال بدولت و اقبال گذرانيد ماه حياتش بمحاق فنا گرفتار گشت و پسرش شاپور پادشاه شد\r\n\r\nذكر شاپور بن اردشير\r\nبعد از آنكه شاپور بر ممالك ايران مستولى شد جمعى از پيران كهن با او گفتند كه جد تو ساسان سوگند خورده بود كه اگر ملك به او رسد نسل جماعت اشكانيانرا منقطع گرداند و چون او را اين سعادت مساعد نگشت وصيت نمود كه هركه از فرزندان من بايندولت برسد بايد كه سوگند مرا راست گرداند بنابراين اردشير تيغ كين در ذريت ملوك طوايف نهاده بر ذكور و اناث اين طايفه ابقا نمينمود روزى بقصر خود درآمده دخترى ديد كه ماه جمالش طعنه بر آفتاب ميزد از او پرسيد كه چه كسى جواب داد كه از خدمتكاران حرمم شهريار عاليمقدار مايل ديدار او شده ازالهء بكارتش نمود و بتدريج صحبت ميان ايشان درگرفته روزى دختر با اردشير گفت كه من كنيزك نيستم بلكه از نسل اشك بن اشكانم اردشير غمناك شده وزير را طلبيده و گفت اين جاريه را\r\n\r\n","description":"","footnote":"","page_name":" 83 ","page_number":83},
  {"content":"\r\n\r\nدر شكم زمين جاى ده وزير او را به خانه برده خواست كه بفرموده عمل نمايد دختر گفت من از اردشير حملى دارم وزير در زير زمين براى او منزلى ساخته آلت تناسل خود را بريده در حقه نهاد و نزد اردشير آورده گفت امانتى است پادشاه بخاتم همايون مهر كرده بخزانه‌دار سپرد و پادشاه ملتمس وزير را مبذول داشته بعد از اندك روزگارى خورشيد منظرى از آندختر تولد نموده وزير بىرخصت پادشاه پسر او را نام نكرده شاپور ميخواند يعنى پسر شاه و مدتى از اينواقعه گذشته روزى وزير اردشير را غمناك يافته از سبب آن پرسيد جواب داد كه اكثر ربع مسكونرا در تحت تصرف درآورده‌ام و اكنون فرزندى كه وارث مملكت باشد ندارم و مع ذلك برف پيرى بر سرم نشسته و بهار جوانى گذشته .\r\n برف پيرى مىنشيند بر سرم * همچنان طبعم جوانى مىكند \r\nوزير گفت پادشاه را از اين جهة غمناك نبايد بود كه فرزندى رشيد در حجر تربيت من دارد اردشير از سر آن سخن پرسيد وزير گفت تا آن حقه را كه به مهر پادشاه رسانيده‌ام خزانه‌دار نياورد بافشاى اين راز نپردازم خزانه‌دار حقه را حاضر گردانيد اردشير حاصل و باقى وزير را در آنجا ديد از آنحقه‌بازى استفسار نمود وزير صورت حال را من اوله الى آخره تحرير كرد اردشير فرحناك شده فرمود تا شاپور را با چند پسر ديگر كه با او مشابهتى داشته باشند به نظر من رسان تا به‌بينم كه مهر ابوت مرا به او نشان ميدهد يا نه و چون گودرز وزير كودكانرا احضار نمود اردشير پسر خود را براه‌نمائى محبت جبلى شناخته در تربيت او كوشيده ويرا وليعهد گردانيد و چون اردشير شكار پلنگ اجل گشت شاپور بر تخت نشسته عمال اردشير را تبديل و تغيير نفرموده و نهال محبتى كه او در زمين دلها نشانده بود به آب تربيت بپرورد و بجهة همين تدبير خلايق خواهان او گشته و قيصر روم قسطنطين بعهد سلطنت شاپور در نصيبين كه سرحد شام است ساكن شده با شاپور آهنگ مخالفت سازداده شاپور لشكر بجانب او كشيد و قيصر بروم رفت تا استعداد سپاه كند و شاپور به نصيبين شتافته آن بلده را بعد از محاصره گرفته خزاين و دفاين قيصر را بر لشكر قسمت نمود و قسطنطين از شاپور انديشناك شده خراج بر دمه گرفت مدت سلطنت شاپور دوازده سال بود و بقولى سى سال و بعد از فوت شاپور\r\n\r\nذكر هرمز بن شاپور\r\nبر مسند سلطنت نشست و ابواب عدل و احسان\r\n\r\n","description":"","footnote":"","page_name":" 84 ","page_number":84},
  {"content":"\r\n\r\nبر روى خلايق گشوده دروب جور و اعتساف مسدود گردانيد آورده‌اند كه شاپور در ايام سلطنت اردشير به شكار رفته بود در اثناى صيد از سپاه دور افتاد تشنه شد مقارن به خانه شبانى رسيده آب طلبيد اتفاقا دختر مهرك كه يكى از ملوك طوايف بود و از بيم شمشير اردشير پناه به آن شبان برده بود قدحى آب بشاپور داد و شاپور در شكل شمايل و لطف جمال آنجميله متحير مانده او را به خانه آورد و آندلير خورشيد رخسار مدتى شاپور را پيش خود نمىگذاشت چه آندلبند بغايت زورمند بود روزى شاپور از سبب امتناع آن سؤال نمود دختر گفت من از نسل ملوك طوايفم و از اردشير بدينجهة خايفم شاپور عهد كرد كه صورت تزويج او را بر آئينهء ضمير اردشير جلوه‌گر نگرداند و بعد از آن اجتماع ميان ايشان روى نمود و از آن دختر پسرى متولد شد و بهرمز موسوم گرديد و تولد شاهزاده مدتى از اردشير مخفى بود تا روزى اردشير بىخبر به خانه پسر درآمده هرمز دلش به او ميل نمود پرسيد كه ابن كيستى هرمز گفت پسر پسر تو شاپور ؛ و اردشير او را در كنار گرفته شاپور را طلبيده از حقيقت آنحال سؤال نمود شاپور قضيه تزويج دختر مهرك را تقرير كرد ؛ اردشير گفت الحمد للّه كه خاطر من از دغدغهء سخن منجمان فارغ گرديد كه مىگفتند ملك ايران بيكى از فرزندان مهرك انتقال خواهد يافت بالجمله شاپور هرمز را در ايام سلطنت خود حاكم سيستان و خراسان ساخته بود و بعضى از غمازان او را نزد پدر سعايت كردند كه هواى مخالفت دارد و هرمز از اين قضيه اطلاع يافته دست خود را بريده نزد پدر ارسال داشت چه در آنزمان معيوبانرا بسلطنت موسوم نميساختند و چون اين تحفه بشاپور رسيده تاسف بسيار خورده بهرمز پيغام داد كه اگر فى المثل اعضاى خود را ريزه‌ريزه كنى كه من جز تو كسى را وليعهد نخواهم ساخت و بعد از پدر هرمز امر سلطنت را ضبط كرده رسوم عدل و انصاف نهاد و شيوهء جور و اعتساف برانداخت اما مدت سلطنت او زياده بر يكسال نبود\r\n\r\nذكر سلطنت بهرام بن هرمز\r\nمردى باوقار و سكون بود رسوم نيكو نهاده بدعتها برانداخت و خروج مانى نقاش در زمان او بود مقدسى آورده كه دين الحاد موضوع مانى است و هر بيدينى كه دست در آنزده آن را نامى نهاده و ملاحده در اصل آن دين فاسد تغييرات كرده به چند شعبه منشعب ساختند حروفى نقطوى و تناسخى و غير ذلك مدت سلطنت بهرام سه سال و سه ماه بود\r\n\r\nذكر بهرام بن بهرام\r\nبهرام بن هرمز بجهة تعلق كه به فرزند خود داشت او را بهرام نام كرد و بهرام ثانى در مبدء حال بظلم مايل\r\n\r\n","description":"","footnote":"","page_name":" 85 ","page_number":85},
  {"content":"\r\n\r\nبود و آخر الامر بسعى مؤبد مؤبدان از آن شيوه ناستوده توبه كرد مؤلف كتاب آورده كه مانى در زمان بهرام ثانى ظاهر شده و او نقاش مهندس بود و بعضى از سخنان او اينست كه روح در بدن آدمى چونمرغ در قفس محبوس است و چنانچه مرغ در قفس همواره مترصد خلاص است او نيز پيوسته منتظر آنست كه اين قفس را بگشايد تا بمطار و مقصد خود رود و اكنون جهد بايد كرد كه روح صافى از كدورت جسم حافى خلاص يابد و بدين تزوير خلق را بفريفت چون كلمات او را ببهرام نقل كردند مانى را طلبيده پرسيد كه آنچه از تو نقل ميكنند مطابق واقعست جواب داد كه چنين است بهرام گفت ما به تو موافق رضاى تو به عمل آوريم و فرمود تا او را بر دار كردند مدت ملك بهرام ثانى هفده سال بود\r\n\r\nذكر بهرام بن بهرام بن بهرام\r\nاو را بهرام ثالث گويند و اعراب بجهة كثرت او در ملبوسات و غيرها ويرا صلف ميخواندند و او بگناه اندك عقوبت بسيار كردى و تأديب او جز بتحريك شمشير روى ننمودى خلايق درمانده شدند نزد حكماى مجوس رفتند و صورت بازنموده ايشان جواب دادند كه ما از شما درمانده‌تريم مؤبد مؤبدان گفت اگر مجموع امرا و اركان دولت و اهل خدمت متفق شوند من مهم او را باصلاح آرم عجم گفتند ما باتفاق گوش و چشم باشارهء تو داريم مؤبد گفت بايد كه فردا هيچيك از اهل خدمت و غير هم بدر خانهء پادشاه نروند اين جماعت بيكبار از خدمت تخلف نمودند بهرام حيران مانده تا چاشت مصابرت نمود و چون گرسنه شده و بيطاقت مؤبد نزد او رفته گفت :\r\n تنها مانى چو يار بسيار كشى * بييار شوى چون بستم ياركشى \r\nاى شهريار هرگاه اينطايفه ترا مطاوعت ننمايند امرونهى تو بر كه نافذ گردد\r\n چو من نباشم حسن تو بر كه ناز كند \r\nپادشاه از اين سخن متنبه شده شرط كرد كه من بعد طريقه خوشخوئى و شفقت پيش گيرد و بدين تدبير زندگى نمايد و در مدت ملك او اختلاف كرده‌اند محمد بن جرير طبرى چهارده سال گفته و ابو منصور ثعالبى در غررسير چهار ماه آورده .\r\n\r\nذكر نرسى بن بهرام\r\nو پسر بهرام ثانى و برادر بهرام ثالث بود پادشاهى كريم‌طبع ، خوش‌خلق بود و خلايق در ايام او مرفه بودند مدت دولتش بقول اصح نه سال بود\r\n\r\nذكر هرمز بن نرسى\r\nدر اوايل حال بدخوى و ترش‌روى بود چونملك پدر به او منتقل شد كافهء برايا را جمع ساخته بايشان خطاب نمود كه مال ديوانى را\r\n\r\n","description":"","footnote":"","page_name":" 86 ","page_number":86},
  {"content":"\r\n\r\nكماينبغى بعمال رسانيد و گوش بفرمان داشته خيال مخالفت به خود راه ندهيد تا از سطوت من در امان باشيد مردم بتوهم تمام بآواز بلند گفتند خدا ترا نيكى دهاد و رعيت را فرمان‌بردار تو گرداناد كه پادشاهى ترا اين دو چيز از لوازم است نرسى دانست كه مراد خلايق از ايندعا چيست لاجرم گفت پيش از آنكه ضبط امور ممالك براى ديگرى بود از سوء اخلاق ما نبود اگر ضررى به كسى ميرسيد كنون كه سرانجام مهام جمهور منوط برأى ما باشد عادت پدر را باخلاق نيكو مبدل ساختيم و رسوم جور و جفا برانداختيم رعايا زبان بدعاى او گشوده شاكر بازگشتند مدت ملك او بقول صاحب مروج الذهب هفت سال و پنجماه بود\r\n\r\nذكر شاپور ذو الاكتاف\r\nچون هرمز بر بستر مرك افتاد ( گفت عورت من حمل دارد اگر ظ ) از او فرزندى متولد گردد و پسر باشد وليعهد من اوست اين بگفت و رخت بربست و ملك عجم ضايع ماند و ليكن بعد از دو سه ماهى از اينواقعه از آن عورت پسرى متولد شد كه در جمال و كمال و صورت و سيرت يگانه زمان بود و خلايق بولادت آن شاد گشتند و تاج شاهى بر سر او بياويختند و در تربيت او مبالغه‌ها نمودند و چون بسن هفت سالگى رسيد سؤال نمود كه اين چه غوغا است گفتند بجهة عبور آينده و رونده اين دجله اين شور و شعف بر سر جسر بوقوع مىانجامد شاپور گفت جسرى ديگر بربنديد تا هريك از آينده و رونده را جسرى عليحده باشد و اين شورش ننمايد اعيان ايران اينسخن شنيده بغايت اميدوار گشتند چون شاپور پانزده ساله شد بانتقام جمعى از اعراب كه در زمان طفوليت او بتاراج سرحد ايران اقدام نموده بودند لشكر كشيده در استيصال اينطبقه جد تمام نمود و چون از قتل ايشان ملول گشت شانهاى عربانرا سوراخ كرده ريسمان در آن مىكشيد از اينجهة به ذو الاكتاف ملقب گشت و بعد از قتل اعراب شاپور جريده بروم رفته تا بمشاهدهء آنمرزوبوم پرداخته طريق مداخل و مخارج آن را معلوم كند در روزيكه جشنى عظيم ترتيب داده بود به آن مجلس درآمده يكى از مقربان قيصر كه از ديار ايران بود شاپور را در آنمجلس ديده بشناخت و بقيصر رسانيده و قيصر شهريار عجم را گرفته در خام گاوى پيچيده در قصر خود محبوس ساخت بايران آمد و دست بقتل و غارت و خرابى شهر و ولايت برآورد و در وقتى كه بمحاصرهء جند شاپور بودند از بند نجات يافته و طريق خلاصى وى چنان بود كه كنيزكى در حرم قيصر معتمد بود شاپور را شناخته بشير گرم آنچرم را از بدن وى جدا ساخت و هر دو بر اسبان نشسته بايران آمدند و ايرانيان از\r\n\r\n","description":"","footnote":"","page_name":" 87 ","page_number":87},
  {"content":"\r\n\r\nوصول شاپور خبر يافته به خدمت شتافته و با شاپور با قيصر محاربه نموده قيصر را با جمعى از اكابر روم گرفته تكليف نمود كه مصالح عمارت از روم آورده هر خرابى كه از روميان در ايران صادر شده بود باصلاح آورد آنگاه مالى خطير قبول نموده شاپور او را اطلاق كرد و بقولى هر دو پاشنهء پاى او را سوراخ ساخته مهارى در بينى او كرده ويرا بر خرى نشانده بروم فرستاد مدت ملك ذو الاكتاف هفتاد سال و مدت عمرش نيز همين بود\r\n\r\nذكر اردشير بن بهرام\r\nچون شاپور ذو الاكتاف عالم فانى را وداع نموده از او دو پسر صغير السن ماندند : يكى موسوم ببهرام و ديگرى متسم بشاپور لاجرم عم ايشان اردشير بر سرير سلطنت نشست تا وقتى كه وارثان ملك بسن رجوليت رسيده حق ايشانرا بديشان سپرد و نخست اردشير سپاهى و رعيت را استمالت داد و چون استقلال يافت دست بقتل خواص و مقربان شاپور درآورد و در محو آثار برادر كوشيده چون چند نفر را بكشت ديگران بترسيدند و هجوم كرده او را از سلطنت عزل كردند\r\n\r\nذكر شاپور بن شاپور\r\nچون بر سرير سلطنت نشست عمش اردشير اطاعت امر او را نموده و بخوشخوئى رقبه سركشان ملك را در ربقهء اطاعت خود در آورد و بعد از آنكه پنجسال و كسرى از سلطنت او بگذشت روزى به شكار رفته بود و از آنكار فارغ در خيمه نشست ناگاه بادى تند برخاسته ميخهاى خيمه را بركند و چوب خيمه بر سر آمد و مغزش پريشان گشت\r\n\r\nذكر بهرام بن شاپور\r\nچون در زمان پدر و برادر حاكم كرمان بود بكرمانشاه ملقب شد گويند بغايت نيكوسيرت و پاكيزه سريرت بود بعد از يازده سال از سلطنتش سپاه بر او هجوم آورده در آن غوغاى عام تيرى بر مقتل او آمده بدان درگذشت\r\n\r\nذكر يزدجرد بن بهرام\r\nعجم او را يزدجرد پرويزه‌گر گويند يعنى اندوزندهء گناه و عرب اثيم نامند بعضى يزدجرد را پسر بهرام و برخى برادر او گفته‌اند و قبل از سلطنت بدانش و تميز و محاسن افعال و كرايم اخلاق اشتهار داشت چون بر مسند حكومت بنشست خون فراوان ريخت و با علما استخفاف مينمود و با سپاه و رعيت اهانت ميكرد و بعضى از مورخين آورده‌اند كه هر فرزنديكه در عهد يزدجرد متولد شدى مانند گل اندك بقا بودى و نهال عمر او از تندباد حوادث در همان چند روز منقطع شدى و چون چند روز از چنگ اجل امان يافت پدر بوجود او اميدوار شده از موضعيكه بعذوبت ماء و لطافت هوا موصوف باشد استفسار مينمود تا فرزند را آنجا فرستد جمعى بلدهء حيره را كه از سواد\r\n\r\n","description":"","footnote":"","page_name":" 88 ","page_number":88},
  {"content":"\r\n\r\nعراق عربست و باقطاع نعمان بن منذر مقرر بود اختيار كردند و يزدجرد نعمانرا كه از قبل او والى ولايت عرب بود طلب داشت و بهرامرا به او سپرد و نعمان بهرام را بولايت خود برد و از براى رضاى او سه دايه اختيار كرد : دو عربيه و يك عجميه و سنمار نام معماريرا از روم آورد تا دو قصر عالى متوالى هم بنا كرد : يكيرا عجم خورنگاه ميگفتند و يكيرا سه ديرچه مشتمل بر سه گنبد بود و عرب آن را معرب ساخته خورنق و سدير ميگفتند و در آن ايام نعمان بت‌پرست بود و بارشاد وزير خود نصرانيت اختيار كرده بود و سر در جهان نهاد و ديگر كسى از وى نشان نداد و پسرش منذر بتربيت بهرام پرداخته در دانش و علم و آداب فروسيت درجهء كمال يافت در اين اثنا خبر فوت پدرش يزدجرد بسمع بهرام رسيد و كيفيت وفات يزدجرد چنان بود كه روزى يزدجرد در قصر نشسته بود اسبى توسن پيدا شد ملك فرمود تا آن اسبرا زين كرده حاضر سازند و آخور سالاران متوجه او شده و آنفرس توسنى كرده يزدجرد بنفس خود نزديك اسب رفته اسب تن درداد يزدجرد زين بر پشت او نهاده چون خواست كه زين را بپاردم بر پشت فرس مستحكم سازد كه اسب چنان لگدى بر سينهء يزدجرد زد كه تا در تنگناى لحد در هيچ‌جا مقام نگرفت و بعد از فوت او عجم دفتر مشورت بجهة امر سلطنت بازكرده گفتند اگر پسر يزدجرد را كه در ميان عرب پرورش يافته بطلبيم و ملك را به او بسپاريم با ما همين طريق معاش كند كه پدرش ميكرد و بعد از استشاره خسرو نامى را از اولاد اردشير بابكان بمداين آورده بر تخت نشاندند و عرب‌ها خسرو را كسرى ميخواندند و چون خبر سلطنت كسرى بسمع بهرام رسيد بىآرام شد و صورت حادثه را با منذر درميان نهاده منذر قبايل عرب را جمع آورده مجموع گردنكشان بسلطنت بهرام همداستان شدند بعد از تهيهء اسباب كروفر منذر پسر خود نعمانرا با دوازده هزار سوار برسم مقدمه بمداين فرستاد با او گفت هركه در مقام محاربهء تو آيد مقاتله نماى و در قتل‌وغارت تقصير مكن و نعمان قريب بمداين رسيده در سرحد سوار بنشست و شورشى از توجه عرب در خاطر عجم افتاده منذر با سى هزار نفر در ركاب بهرام از عقب رسيد و اكابر عجم باستقبال شتافته ميان ايشان و بهرام قال‌وقيل بسرحد تطويل كشيده بر آن مقرر شد كه تاج شاهى را در ميان دو شير گرسنه نهند و هريك از بهرام و كسرى كه آن را بردارند پادشاه آنكس باشد و بسطام كه در سلك سرداران عجم انتظام داشت دو شير شرزه\r\n\r\n","description":"","footnote":"","page_name":" 89 ","page_number":89},
  {"content":"\r\n\r\nحاضر گردانيده تاج شاهى را بين السبعين وضع كرد بهرام با كسرى گفت قدم پيش نه و تاج بردار كسرى گفت طالب ملك توئى و صاحب تاج من بايد كه اين جرأت كنى و بهرام بر پشت يك شير جسته چون شير ديگر بر او حمله آورده پيكرش را بضرب گرز نرم ساخت آنگاه گرزى ديگر بر سر مركوب خويش زده مغزش را پريشان ساخت و تاج را برداشته تارك همايونرا زينت داد اول كسى كه با او بيعت كرد كسرى بود\r\n\r\nذكر سلطنت بهرام گور\r\nچون بهرام بر سرير ملك استقرار يافت نعمان بن منذر را از خواص خويش بمزيد قرب ممتاز ساخته پدرش منذر را عذرها خواسته اموال بسيار داد و عامه سپاه عرب را بانعامات محظوظ گردانيد تغار و علوفه مقرر كرده روى به نشاط و شكار آورده همواره بشرب مدام و مصاحبت دلبران سيم - اندام اشتغال مينمود و اهل بازار در اين باب تقليد پادشاه نموده از صباح تا چاشت بكسب اشتغال نموده بقيهء روز را بعيش و طرب بسر ميرسانيدند و چون خبر بخاقان چين رسيد كه بهرام مانند نرگس و لاله يك لحظه بىقدح و پياله بسر نميبرد طمع در ملك ايران كرده با سيصد هزار سوار از آب آمويه عبور كرده چون اين خبر ببهرام رسيد در باب اجتماع سپاه و استعداد پيكار تغافل نموده هرچند بزرگان ايران او را بتهيهء قتال ترغيب مينمودند قبول نكرده ميگفت اعتماد نه بر لشكر بسيار است بلكه بلطف آفريدگار است و چون خاقان بولايت ايران درآمد بهرام با هزار سوار كه هريك رستم و اسفنديار را قابل غاشيه‌كشى ميدانستند باسم شكار بآذربايجان رفت عوام گمان بردند كه بهرام از خاقان گريخته التجا بقيصر مىبرد و امرا از بيم جان عرضداشتها بخاقان نوشتند و از فرار بهرام اعلام دادند و تحف و هدايا فرستادند و اظهار بندگى و سرافكندگى كرده ملتزم باج و خراج شدند و خاقان از اين صورت مسرور شده آنجا كه رسيده بود رحل اقامت انداخته بود بعيش و طرب اشتغال داشته دشمن قويرا ضعيف شمرد بىپاسبان و طلايه رحل اقامت انداخته بىحارس و نگهبان در مرغزارهاى خراسان بمى خوردن نشست و از مضمون اين قطعه غافل مانده كه :\r\n دانيكه چه گفت زال با رستم گرد * دشمن نتوان حقير و بيچاره شمرد\r\nديديم بسيكه آب سرچشمهء خورد * چون بيشتر آمد شتر و بار ببرد \r\nبهرام از آذربايجان راه گردانيده بسرحد خوارزم رفت و ناگاه بمرو رسيده\r\n\r\n","description":"","footnote":"","page_name":" 90 ","page_number":90},
  {"content":"\r\n\r\nشبى بكنار معركهء خاقان درآمده مردم خود را به چهار حصه كرده فرمود تا از چهار جانب شبيخون كنند و بنفس خويش بسراپردهء خاقان درآمده سر پرشر او را از بدن جدا كرده پسران خاقان سواره بدرگاه پدر آمدند تا صورت حال معلوم كنند ناگاه بدست بهرام افتاده ايشان نيز به پدر ملحق شدند و بهرام خزانهء خاقانرا بدست آورده هرچه در آن ايام تركان از رعاياى ايران گرفته بودند برعيت باز داد و اعيان ملك از اين فتح نامدار خبر يافتند مؤبد مؤبدان به خدمت پادشاه ظفر پناه شتافته بجهة نامه‌ها كه بخاقان نوشته بودند از جريمهء خويش هراسان بودند و چون بپايهء سرير خسرو جهانگير رسيدند مؤبد مؤبدان مضمون اين قطعه را بر زبان راندند :\r\n گناه خورد بنزديك عفو خورد برند * بخورد مايه گنه نزد عفو تو نايم\r\nبه پيش عفو تو آرم از آن گناه بزرك * كه تا بزرگى عفوت بخلق بنمايم \r\nو عذر امراى عجم را كه بخلق و خاقان نامه‌ها نوشته بودند پذيرفته قلم عفو بر جرايم جرايد ايشان كشيد و قيصر كه او نيز در آن ولا به قصد بهرام كمر بسته بود بعد از استماع اين خبر ملتزم باج و خراج گرديد و بهرام بعد از اين فتح نامدار مملكت ايرانرا ببرادر خود نرسى سپرده جريده بهند رفت و در آنسرزمين امور غريبه مانند كشتن فيل و كرگدن و اژدها از او بظهور آمد و بعد از مدتى با دختر ملك هند كه در حبالهء نكاح آورده بود بايران بازآمد و او را بهرام گور بجهة آن گويند كه نوبتى با منذر بن نعمان به شكار رفته در آن اثنا گورى ديد كه شيرى بر پشت او جسته بود بهرام تيرى چنان بر شير زد كه از سينهء گور گذشته بر زمين نشست و شير و گور هردو بيفتادند و منذر آنزخم را ديده بر آن ساعد آفرين كرد و بر زبان آورد كه اگر نه آنبود كه من اينمعنى را برأى العين ديدمى و از ديگرى شنيدمى هرگز باور نكردمى و عادت بهرام چنان بود كه چون به شكار رفتى از لشكر جدا شده تنها بديها شتافتى و بخانهء رعايا برسم مهمانى فرود آمدى و در حق ايشان انعامات فرمودى و دختران زيباروى كه در خانهاى ميزبانان ديدى به عقد نكاح درآورده بحرم فرستادى و بدين طريق هزار و دويست دختر حورى سرشت در حريم او جمعشدند و شبها تا صباح با ايشان صحبت داشتى و شدت امتزاجش با ايشان بمرتبهء بود كه آن دختران تاب اتصال او نمىآوردند و از وى به تنك آمده از خلوتخانه بيرون ميدويدند :\r\n\r\n","description":"","footnote":"","page_name":" 91 ","page_number":91},
  {"content":"\r\n\r\n چو دال و نون همه قد الف قدان خم گشت * ز بسكه كرد الف در شكاف كاف همه \r\nچونمدت شصت و سه سال از ملك او بگذشت و بروايتى بعد از چهل سال روزى گورى از پيش او گريزانگشت بهرام اسب از عقب او برانگيخت و اسب در چاهى عميق افتاده چون اين خبر بلشكرگاه رسيد لشكريان بسر چاه آمدند و اسب بركشيدند اما بهرام را زنده و مرده درنيافتند و مادر بهرام مدتى در سر آنچاه بنشست و فرمود تا چندان گل از آنچاه برآوردند كه اگر كلوخى در آن افتادى به پشت گاوماهى رسيدى اما چون از بهرام اثرى نيافت نوميد بازگشت و با درد و الم انباز .\r\n آنقصر كه بهرام در او جام گرفت * رو به بچه كرد و شير آرام گرفت\r\nتا جاى گرفته است بهرام بگور * ديريست كه گور جاى بهرام گرفت \r\n\r\nذكر يزدجرد بهرام\r\nبعد از بهرام يزدجرد كه خلف صدق او بود قايم‌مقام پدر گشت و او بحسن كردار و لطف گفتار و خوبى صورت و پاكيزگى سيرت يگانه زمان بود چونمدت هيجده سال از ملك او برآمد ايام عمرش بسر آمد و او را دو پسر بود يكى موسوم بهرمز و ديگرى كه مهتر بود فيروز نام داشت و يزدجرد در مرض موت هرمز را كه پسر كهتر بود وليعهد ساخته با اعيان ايران گفت :\r\n اگر چند فيروز نيكو خصال * ز هرمز فزونست چندين بسال\r\nز هرمز همى بينم آهستگى * خردمندى و شرم بايستگى \r\nچون هرمز بر سرير سلطنت نشست .\r\n تو فيروز را ويژه گفتى بخشم * فرو ريخت از خشم آبش ز چشم \r\nفيروز كه پدر او را بحكومت سيستان نامزد كرده بود از پادشاه ماوراء النهر و بدخشان كه آنولايت را هياطله گويند استمداد نموده با هرمز محاربات نمود عاقبت - الامر فيروز غالب آمده و هرمز را محبوس ساخت و پادشاه شد\r\n\r\nذكر سلطنت فيروز بن يزدجرد\r\nچونفيروز بر تخت سلطنت نشست هفت سال متعاقب سحاب در آسمان و آب در زمين به چشم هيچ آفريدهء نيامد .\r\n چنان آسمان بر زمين شد بخيل * كه لب تر نكردند زرع و نخيل \r\nو آب دجلهء فرات خشك شد تا بچشمه‌ها و كاريزها چه رسد و فيروز حكم كرد كه در آنمدت مال از رعايا نگيرند بلكه حاصل خزانهء خود را صرف بينوايان كرد و ايضا\r\n\r\n","description":"","footnote":"","page_name":" 92 ","page_number":92},
  {"content":"\r\n\r\nفرمود كه هر درويشى در شهر يا قريهء از گرسنگى بميرد توانگر را بقصاص او بر دار اعتبار كشند لاجرم در آنمدت يكنفر از رهگذر معاش تنگى نكشيد و بعد از اين مدت ابواب رحمت الهى مفتوح شده بارانهاى پيوسته آمده باغات و بساتين خضرت و نضرت آغاز\r\n نسيم مشك نفس گشت و ابر قطره‌فشان * ز لاله شد سپر سيم خاك لعل‌نشان \r\nعدل پادشاهرا چندان اثر است كه خراب را آبادان سازد گفته‌اند « سلطان عادل خير من مطر و ابل »\r\n شه چو عادل بود ز قحط منال * عدل سلطان به از فراخى سال \r\nو چون فيروز بيست و شش سال سلطنت كرد برزم پادشاه هياطله رفته در آن محاربه رقم فنا بر جريدهء عمر او كشيده آمد تفصيل اين اجمال آنكه ملك خوشنواز كه فيروز از وى استمداد نموده بود دست تعدى بر رعايا دراز كرده در ميدان شهوت پاى چپ پيش نهاده و هركس را كه پسرى نيكوصورت بود از او بعنف ميگرفت و خلايق از آنحادثه بفرياد آمده تظلم بدرگاه فيروز آوردند و فيروز رسولى را فرستاده خوش‌نواز را نصيحت كرد تا آهنگ فساد ساز ندهد اما مؤثر نيفتاد و چون ارسال رسل مكرر شد خوشنواز بسخن فيروز التفات نكرد فيروز با سپاهى گران قصد خوشنواز كرده خوشنواز از اينمعنى خبر يافته اعيان ملك را طلب نموده گفت ميدانم كه مرا تاب مقاومت فيروز نيست در اينباب تدبيرى كنيد يكى از امرا گفت اگر بازماندگان مرا در ظل حمايت خويش محفوظ دارد چنان كه خاطر من به كلى از ايشان جمع گردد شر فيروز را مندفع سازم خوشنواز متكفل اين امر شده مالى خطير به او داد و بنابر فرمودهء آنمحيل هر دو دست و پاى او را بريده در رهگذر فيروز افكندند و چون موكب فيروز بدانموضع رسيد آنمجروح را بدانحال ديد از حال او استفسار نمود جواب داد كه بنابر آنكه خوشنواز را نصيحت كردم كه با فيروز مخالفت مكن و دست تعدى بر خلق خداى كوتاه ساز خشمناك شده بقطع يدى و ارجل من فرمان داد و مرا بر سر راه پادشاه انداخت اكنون ميخواهم كه شهريار جهان داد من از او بستاند فيروز فرمود تا او را در محفهء نشاندند آنگاه فيروز از وى سئوال نمود كه خوشنواز كجا بوده باشد جواب داد كه از اينجا كه شمائيد تا پيش او بيست روزه راه است من شما را راهى برم كه در پنجروز به او رسيده ناگاه او را فروگيريد فيروز\r\n\r\n","description":"","footnote":"","page_name":" 93 ","page_number":93},
  {"content":"\r\n\r\nبسخن دشمن فريفته شده ندانست كه دشمن دوست‌تر نگردد :\r\n ز دشمنان كهن دوستان نو كردن * بدست ديو بود عقل را گرو كردن \r\nو سپاه را فرمود تا پنجروزه آب و علف برداشتند به بيابانى برد كه وهم اگر بر مركب باد نشستى كران او را درنيافتى و سير جاسوس فكر بمسافت آن وفا نكردى چنان كه شاعر گويد :\r\n نه هيچ ساكن و جنبان در او بجز انجم * نه هيچ ساير و طاير در او مگر صرصر\r\nچو شير رايت شير عرين او بيدل * چو شاخ آهو شاخ درخت او بىبر\r\nبچاره كردى باد اندر آن حدود گذر * بياره جستى مرغ اندر آن‌چه دود گذر \r\nو چند روز قطع بيابان كرده صورت آب و علف در نظر او مرئى نشد و حيات را وداع كرده صورت حيلهء خود را بر آئينهء ضمير فيروز جلوه داد و فيروز بقتل او اشارت كرده مدت بيست شبانه‌روز در آن بيابان بماند و از جملهء پنجاه هزار كس كه داشت هزار نفر زنده ماندند و از آنمغاره به طرفى از مملكت خوشنواز بيرون آمدند و به حكم ضرورت قاصدى نزد خوشنواز فرستادند عذر خواست و گفت تو بىسابقهء خدمتى در حق من نيكوئى كردى اگرچه من بر بدى اقدام نمودم تو سعى خود را كه دربارهء من كرده ضايع مكن خوشنواز با قاصد گفت فيروز عهد كند كه ديگر قاصد ولايت ما نگردد تا بار ديگر او را بدار الملك ايران رسانيم و فيروز پيمان بر اينجمله بسته خوشنواز فرمود تا منارهء از سنگ تراشيده به گچ در سرحد ولايت محكم كردند مقرر بر آنكه فيروز از آنجا تجاوز جايز ندارد و آنگاه علوفه و پيشكش نزد او فرستاد فيروز بدار الملك خود رفت و بعد از سه سال از اينقضيه نوبت ديگر داعيه انتقام در خاطر شهريار ايران مستولى شده لشكر جمع كرده قصد مملكت خوشنواز نمود . مؤبدان جمعشده نزد فيروز گفتند نقض عهد لايق ملوك نيست و خلاف آن بر هيچ خاندان مبارك نيامده و بزرگان گفته‌اند\r\n ما چو پيمان با كسى بستيم ديگر نشكنيم * گر همه زهر است چون خورديم ساغر نشكنيم \r\nو هرچند در اين باب سخنان گفتند مؤثر نيفتاد و فيروز لشكر را سر كرده چون به آن مناره رسيد فرمود تا او را بينداختند و بر گردونها نهاده پنجاه فيل آن را ميكشيدند و خوشنواز اينخبر شنيده حيله ديگر پيش آورد كه گفته‌اند :\r\n برأيى لشكريرا بشكنى پشت * بشمشيرى يكى تا ده توان كشت \r\n\r\n","description":"","footnote":"","page_name":" 94 ","page_number":94},
  {"content":"\r\n\r\nو فرمود تا در صحرا خندقى كردند و سر آن را بچوبهاى باريك پوشيده در ميان خندق راهى بگذاشت و چون تلاقى فريقين دست داد خوشنواز عهدنامه فيروز را بر سر نيزه كرده فرمود تا او را در برابر لشكر بداشتند و گفت همين عهدنامه داد من از تو بستاند آنگاه با فوجى از دلاوران از راه مذكور گذشته و آغاز محاربه نمود و چون لشكر فيروز حمله آوردند لشكر خوشنواز روى بفرار آورده از راهى كه ميان دو خندق گذاشته بودند بيرون رفتند و لشكريان فيروز بىمحابا در عقب ايشان تاختند و بدان خندق رسيده در آب افتادند خوشنواز برگشته تيغ در ايشان نهاده قتلى بافراط كرد چون ايرانيان بهزيمت رفتند خوشنواز فرمود تا فيروز را مرده از خندق برآوردند و در بازوى او تعويذى بود كه نسخه گنجهاى او بود\r\n\r\nذكر پادشاهى بلاش بن فيروز\r\nدر زمان توجه خويش بهياطله فيروز مملكت خود را بسوخرانامى كه در بعضى كتب بسوقرا از او تعبير كرده‌اند سپرده بود و چون خبر قتل فيروز بسمع سوقرا رسيد عرق حميتش در حركت آمده سپاهى جمعكرده روى بولايت خوشنواز نهاد و خوشنواز رسولى نزد سوقرا فرستاده پيغام داد كه عذر من بر عالميان ظاهر است و غدر فيروز بر جهانيان روشن و مرا با شما عداوتى نيست و قصد مملكت شما نكرده‌ام و در مهم فيروز دافع بوده‌ام اگر صلح كنى صلاح كافه برايادر آنست و الا خداى تعالى بكرم خود شر ترا از من دفع مىكند و سوقرا صلاح در مصالحه ديده قرار بر آن داد كه هر اسب كه از ايرانيان نزد او و لشكر اوست با آن تعويذ كه از بازوى فيروز باز كرده است باز دهد و از خزانه آنچه برده رد كند و بر آن جمله كه مصالحه ديده مؤكد شده سوقرا مراجعت نمود اعيان حشم خواستند كه او را بسلطنت بردارند قبول ناكرده بلاش بن فيروز را بسلطنت برداشتند و قباد بن فيروز فرار نموده بخاقان پيوست و بلاش امور مملكت بسوقرا سپرد و سوقرا بر وفق دانش خود احوال ملك را انتظام ميداد و قباد در اثناى راه به نيشابور رسيده در خانهء دهقانى فرود آمد دهقان اگرچه او را نمىشناخت اما شرط ضيافت بجاى آورد و قباد در منزلى كه بود دخترى ديد كه از نمكدان لبش تنگناى لبش شكر تولد نمودى و از روضهء جمالش گلهاى آرزو شكفتى دختر را از دهقان بزنى خواسته دختر را از قباد حملى واقعشد و قباد او را باعتماد پدرش گذاشته بتركستان رفت و از دختر در غيبت قباد پسرى تولد نمود كه نور جمالش طعنه بر\r\n\r\n","description":"","footnote":"","page_name":" 95 ","page_number":95},
  {"content":"\r\n\r\nثوابت و سيار ميزد دهقانى او را بجهة شيرينى حركات و تناسب اعضا نوشين‌روان نام نهاد و قباد چهار سال در تركستان مانده خاقان لشكرى بر او داد و چون قباد به نيشابور رسيد او را از تولد پسر خبر دادند و مقارن اينحال خبر رسيد كه برادرش رخت از اينسراى فانى بربسته تخته و تابوت بر تخت و تاج اختيار كرده اعيان مملكت ايران باستقبال او مىآيند قباد قدم پسر خود را بر خود مبارك دانسته\r\n\r\nذكر پادشاهى قباد بن فيروز\r\nچون قباد بر تخت سلطنت نشست همچنان زمام بدست سوقرا بود و همواره بيمشورت قباد بفيصل مهمات مىپرداخت قباد از اين معنى به تنگ آمده با يكى از سپهسالاران كه او را شاپور ميگفتند از سوقرا گله كرده شاپور متعهد دفع او شده روز ديگر در مجلس قباد سوقرا را مخاطب داشته گفت ترا چه حد آنكه بر ارتكاب اموريكه باعث آزار خاطر پادشاه بوده اقدام نمائى و كمر از ميان گشوده در گردنش كرده او را بزندان برد و در همآنشب بقتلش مبادرت نموده خانوادهء قديمرا برانداخت و بعد از او قباد بر مملكت استيلا يافته از جادهء معدلت انحراف نموده اوباش و اراذلرا تربيت نمود و اعظم مفاسد وى قبول دين مزدك بود مفصل اين قضيه آنكه علماى دين مجوس بسبب اختلافيكه كردند و اصول دين خويش را باقاويل مختف مختل ساختند و بدين جهة اعتقاد عوام ضعيف شده مزدك كه مردى ملحدپيشه بود فرصت غنيمت شمرده مذهب اباحت ظاهر گردانيد و او بفصاحت و بلاغت و كياست اتصاف داشت چنانچه چون زبان به بيان گشادى صد باطل را در لباس حق جلوه دادى و اصل مذهب او اينست كه خداوند عز و علا مال و نعمت دنيا را براى مجموع اولاد آدم آفريده است و اينمعنى كه اغنيا از آن محظوظند و فقرا بىنصيب محض ظلم است و ترجيح بلامرجح چه اولاد آدم همه در انسانيت شريكند و هرچه در اموال و فروج تصرف نمايند بر كس حرام نباشد آنگاه حيله كرده بمجلس قباد راه يافت و او را بكلمات مزخرف خويش فريب داد و چون گستاخ شد نوبتى با قباد گفت سؤالى از پادشاه دارم قباد از مضمون آن پرسيد مزدك گفت اگر شخصى را مار بگزد و ديگرى ترياق داشته باشد و به دو ندهد مار گزيده را رسد كه آن ترياق را بعنف از او بستاند تا سبب بقاى او گردد يانى قباد گفت آرى مزدك بيرون آمده اتباع خود را فرمود تا در فروج و اموال اغنيا به قدر حاجت تصرف نمايند و اينخبر بقباد رسيد مزدك را معاقب ساخت كه چرا بر من افترا كردى مزدك گفت\r\n\r\n","description":"","footnote":"","page_name":" 96 ","page_number":96},
  {"content":"\r\n\r\nآنچه پادشاه باجمال گفت من بتفصيل با خلايق گفتم و كدام زهر گزاينده‌تر از جوع خواهد بود و كدام ترياق نافع‌تر از غذا كه قوام خلايق در آنست و قباد بسخنان او فريفته گشته دين او رواج يافت و بدين‌سبب فرياد از نهاد خلايق برآمده هجوم كردند و قباد را گرفته تاج از سرش برداشتند و او را محبوس ساخته برادرش جاماسب را بجاى او نشاندند و قباد بحيلهء خواهر خويش از بند رهائى يافته بجانب هياطله شتافت و خوشنواز مقدم او را باعزاز و اكرام تلقى نموده گفت شكر حق القدوم تو چگونه گذارم كه مرا بر خاقان ترك اختيار كردى مگر آنكه بىتوقف سپاهى همراه تو كنم فى الحال باحضار عساكر فرمانداده بيست هزار سوار بقباد تسليم نمود و قباد بار ديگر بايران رسيده اعيان ملك بالضرورة باستقبال او استعجال نموده پيشانى عذر بر زمين نهادند و قباد رقم عفو بر جريدهء جرايم برادر و امرا كشيده بار ديگر بر سرير ملك نشست و ديگر از مزدك و مزدكيان ياد نكرد و سبب سوء اعتقاد قباد نسبت بمزدك اين شد كه قاضى ناصر الدين بيضاوى در تاريخ خويش آورده كه چون قباد از مملكت توران متوجه ايران شده بر تولد نوشيروان اطلاع يافته انديشه كرد كه مبادا اين فرزند از نسل من نباشد چه مدتى مادر او را گذاشته بودم بنابراين مادر و پسر را بدون اينكه بيند بدار الملك خود رفته فرمود كه در عقب او بيايند و چون نوشيروان بدار الملك پدر رسيد قباد فرمان داد تا در باغى بزمى ترتيب دادند و چند كس كه با او فى الجمله مشابهتى داشتند پيدا كرده همه را بلباسى كه خود پوشيده بود ملبس گردانيده بود فرمود تا بطريق دايره نشستند و خود در ميان ايشان و نوشيروانرا بار داده فرمود تا به او گفتند كه اين شاخ نركس را بدست پدر خود ده و دستش ببوس و غرض قباد آن بود تا مشاهده نمايد كه مهر ابوت بوى راه مينمايد يا نه و سبب دايره‌وار آنكه صدرى ظاهر نباشد كه نوشيروان بر آن فريفته به پدر راه برد كه گفته‌اند . -\r\n در تن دايره هرجا كه نشينى صدرى \r\n- و چون نوشيروان در آن مجلس در آمده ساعتى به اطراف نگريسته پيش پدر زمين بوسه داده نرگس بدست قباد داد و قباد بغايت خوشدل شده بتربيت او پرداخت و بعد از چندگاه از اين قضيه روزى در ايام استيلاى مزدك قباد در اثناى محاورهء انوشيروان سؤال نمود كه آن روز در ميان آنهمهء مردم چه دانستى كه من پدر توام نوشيروان گفت چون بمجلس درآمدم بهر\r\n\r\n","description":"","footnote":"","page_name":" 97 ","page_number":97},
  {"content":"\r\n\r\nكه نظر انداختم در نظرم حقير نموده همت خود را از آن عالىتر يافتم و چون بر پادشاه نظر انداختم شكوهى و محبتى در ديده و دل من پديد آمد دانستم كه حال چيست قباد او را نوازش نموده نوشيروان گفت باعث بر آزمايش چه بود كه پادشاه نسبت به من فرمود قباد گفت خواستم كه ترا وليعهد گردانم بامتحان تو پرداختم تا بيقين بر من ظاهر گردد كه تو فرزند منى نبايد كه ملك به ديگران رسد و به بيگانگان منتقل شود نوشيروان گفت بنابر مذهب مزدك اين احتياط شرط نيست چه او ميگويد كه زنان خلايق بر همه‌كس حلالند و چون با يك عورت چند كس مقاربت كنند و فرزندى از او متولد گردد كس چه داند كه فرزند كيست قباد از اين سخن متأثر شده نوشيروان دانست كه سخن او تأثير تمام نمود لاجرم زبان باظهار فواحش ملت مزدك گشوده گفت او اموال خلايق را حلال ميداند اگر وقتى خزانهء پادشاه را برندان تفويض كند مانع نتوان شد قباد گفت اى پسر مرا از خواب بيدار ساختى وقتيست كه به استغفار گناهان پردازم و ملك را به تو سپارم كه تو بدفع مزدك و تنظيم امور مملكت از من داناترى و بعد از چندگاه امرا و اعيانرا طلبيده بر بيعت نوشيروان تكليف كرد و خود عصا بدست گرفته پسر را بر تخت نشاند و چون آن مجلس را باتمام رسانيد بعبادت‌خانه رفته بقيهء عمر را آنجا بسر برد و مدت ملك قباد چهل سال بود\r\n\r\nذكر پادشاهى نوشيروان\r\nچون نوشيروان بر مسند ملك برآمد صحن زمين را به آب عدالت ملك شسته دامن عالم را از لوث ظلم پاك ساخت و تخت با او نيكبخت گرديد و اول حكمى كه از او صادر شد قتل مزدك بود آورده‌اند كه نوبتى انوشيروان در وقتى كه اكابر و اعيان بمجلس او رفته بودند فرمود كه هميشه دو آرزو پيش از امر سلطنت در خاطر من بود اول آنكه منذر بن عمرو را كه حاكم سواد عراق و جزيرهء عرب بود و بجهة آنكه كيش مزدك قبول ننمود پدرم او را عزل نمود بار ديگر بحكومت رسانم دوم آنكه مزدك و مزدكيانرا براندازم مزدك گفت تو همهء خلق را چگونه توانى كشت نوشيروان گفت ايسك تو اينجا بودهء فى الفور بقتل او فرمانداد و اتباع او خواستند كه هجوم كنند اما او تدبير كار چنان كه بايد كرده و عساكر جمع آورده بود چون ملحدان دانستند كه تاب مقاومت ندارند فرار نمودند و در اطراف جهان متفرق گشتند و كسرى ايشانرا بلطايف الحيل بدست آورده هشتاد هزار نفر را در يكروز بقتل آورد مدت سلطنت نوشيروان چهل و هشت سال بود\r\n\r\n","description":"","footnote":"","page_name":" 98 ","page_number":98},
  {"content":"\r\n\r\n\r\nذكر پادشاهى هرمز بن نوشيروان\r\nنوشيروانرا اولاد متعدد بودند اما هرمز كه از دختر خاقان متولد شده بود وليعهد ساخت و هرمز در تقويت ضعفا و استيصال علما كوشيده در اندك روزگارى سيزده هزار از متقيان ايرانرا بقتل آورد و باقى اعيان از او رنجيدند و اينخبر بروم و تركستان رسيد خاقان تركستان ساوه شاه بطمع ملك او با سيصد هزار سوار از جيحون عبور نموده و قيصر روم از طرف ديگر هجوم آوردند ولايت شام كه انوشيروان ضبط كرده بود بگرفت و حاكم دشت قبچاق از دربند گذشته بآذربايجان آمد هرمز اعيان حشم را جمع كرده قرعهء مشورت در ميان آورد مؤبد مؤبدان گفت هرگاه خصمان از اطراف روى به كسى آورند بعضى را به صلح و برخى را بحرب دفع بايد كرد اما قيصر اگر شام را به او گذارى از تو ممنون گشته بازگردد و فوجى از عساكر بمدد حاكم آذربايجان فرست و فرمان ده تا بر سر حاكم دشت قبچاق تاخته و غالب آنكه چون اين صورت روى نمايد ملك خود را از آذربايجان راضى شده بازگردد و ليكن دشمن حقيقى تو خاقانست دفع او را مهيا باش كه او از تو به هيچ تدبيرى بازنگردد مگر بضرب شمشير تيز و استعمال سنان خونريز و هرمز با قيصر صلح كرده فرمود تا حاكم آذربايجان با عساكر آنولايت متوجه قبچاقيان شدند و آنطايفه به منزل خود مراجعت نمودند آنگاه هرمز با اعيان مملكت در باب مهم خاقان مشورت نموده يكى از آن زمره گفت كه دوش پدرم مهرانشاد كه از خواص معتمدان نوشيروان بود ميگفت كه مرا در قضيه ساوه شاه بايد گفت هرمز كس بطلب پدر او كه پيرى منحنى بود فرستاد تا در محفهء او را بمجلس آوردند و از وى پرسيد كه در مهم خاقان چه سخن دارى مهرانشاد گفت چون پدرت مرا بتركستان فرستاد كه دختر خاقانرا بجهة او خواستگارى كنم فرمود جهد كن كه تا دختر خاقان بزرگ را بياورى و بنات كنيزكانرا اختيار ننمائى كه من بخاقان نوشته‌ام كه دختران خود را به تو نمايد هركدام را كه تو پسندى پسنديدهء ما باشد و چون بتركستان رسيديم خاقان مرا بحرم فرستاد تا دخترانرا ببينم و خاتون بزرگ يكدختر داشت و نميخواست كه از او جدا شود لاجرم بنات جواريرا بآرايش تمام به من نموده دختر خويش بىآرايش نزد من آورد و من شرط تفحص بجا آورده آن ملكه را كه بزينت نسب آراسته بود اختيار نمودم و خاتون چون دانست كه مرا فريب\r\n\r\n","description":"","footnote":"","page_name":" 99 ","page_number":99},
  {"content":"\r\n\r\nنميتواند داد منجمانرا طلبيده فرمود كه در مآل حال دختر نگاه كنند و ايشان بعد از تامل بسيار گفتند كه از دلايل نجومى چنان بوضوح مىپيوندد كه ايندختر را از شهريار ايران فرزندى متولد شود كه بدرجهء بلند پادشاهى عروج نمايد شخصى از اين خاندان به قصد او لشكر كشد و آن پسر مردى بلندبالاى خشك اندام پيوسته ابروگشاده پيشانى گندم‌گون بزرك‌بينى كه خالى سياه بر رخسار وى باشد و چند موى بر زنج او رسته باشد بدفع او منازع ملك فرستد و شخص مذكور بر آن ظفر يابد چون سخن پير باينمقام رسيد هم در مجلس جان بداد هرمز بتفحص شخص مذكور فرمان داده بعد از تفحص بسيار بهرام چوبينه را ماصدق اين مفهوم دانستند و اين بهرام از قبل هرمز حاكم آذربايجان بود كس بطلب شخص مذكور فرمانداده چون حاضر شد سپهسالارى سپاه به او تفويض نمود و بهرامرا تربيت كرده او را مخير ساخت كه چندانكه خواهد از لشكر اختيار كند بهرام دوازده هزار سوار كه در سن سى و پنجاه بود جدا كرده متوجه ساوه شاه شد و بعد از تلاقى فريقين خاقان بيك چوبهء تير بهرام ملك را وداع كرده سپاه وى متفرق گشتند و بهرام نفايس خزاين خاقان را با فتح نامه نزد هرمز فرستاد هرمز شرط استحسان بجاى آورده خواست كه او را به تشريف فاخر مخصوص گرداند يزدان‌بخش وزير كه هيچ پادشاهى را وزير نادان مباد بعرض رسانيد كه آنچه بهرام از خزانهء خاقان فرستاده گوشى است از گاوى و اينسخن در هرمز كه مردى متلون المزاج بود تأثيرى عظيم كرد بجهة بهرام غلى و دوك‌دانى فرستاد و او را بمخاطبات عنيف بيازرد و بهرام غل را بر گردن نهاده و دو كدان پيش گرفت و سرداران سپاه را بار داد ايشان او را بدانحالت ديده آشفته گشتند گفتند اى سپهبد جهان و ايدلاور زمان اين چه رسوائيست كه ما مشاهده ميكنيم گفت اين تشريف شهريار است امراى لشكر باتفاق بر هرمز لعنت كرده بر مخالفت او با بهرام همداستانشدند و بهرام بنام پرويز سكه را زده بمداين فرستاد پيغام داد كه مادام كه پرويز بر تخت نشيند انديشه نكند هرمز بر پسر بدگمانشده پرويز اينمعنى دريافته بارمنيه گريخت و در غيبت پرويز خالان او بندويه و بسطام با جمعى از عساكر هجوم كرده هرمز را گرفتند و ميل در چشم جهان‌بينش كشيدند و كس فرستاده پرويز را طلبيده بر تخت نشاندند و بهرام بعد از استماع اينخبر پرويز را بكور ساختن پدر متهم ساخته بدفع او لشكر كشيد و پرويز\r\n\r\n","description":"","footnote":"","page_name":" 100 ","page_number":100},
  {"content":"\r\n\r\nنيز در برابر او رفته بسبب نقض عهد و بيوفائى امرا از پيش بهرام روىگردان شد و چون پرويز از بهرام چوبينه فرار نمود بهرام سياوشانرا در عقب او با چهار هزار سوار فرستاد تا او را گرفته بازگردانند و پرويز بمداين رفته صورت حال را بعرض پدر رسانيد هرمز با وى گفت كه صلاح تو در آنست كه پناه بقيصر برى و از وى استمداد نمائى و پرويز با فوجى از خواص بيرون آمده روى به راه نهاده در اين اثنا خالان وى بندويه و بسطام از بيم آنكه مبادا بهرام بمداين رسيده بهرام ( هرمز ظ ) كور را بپادشاهى بردارد بىرخصت پرويز بازگشته هرمز را بزه كمان از ميان برداشته باز بخسرو پيوستند و خسرو از معاودت ايشان صورت پدر دانست اما چونمحل بازخواست نبود تغافل نموده در سير مسارعت تمام بجاى آورده بعد از سه روز بديرى رسيده به جهت استراحت فرود آمده بخواب رفت و چون آفتاب به حد زوال رسيد گرد سپاه بهرام برخاسته بندويه خسرو را بيدار ساخته از آمدن لشكر خبر داد خسرو بغايت مضطرب گشته چه اسبان او بغايت مانده بودند بندويه گفت غمناك مباش مرا تدبيرى دربارهء تو بخاطر رسيده برخيز و لباس خود را به من ده و جامهاى من بپوش و با مردم خود روى به راه نه كه من جان خود را فداى تو كردم خسرو بدان نهج عمل نموده روى بگريز نهاد بندويه جامهاى خسرو را كه در آن عهد مخصوص پادشاهان بود پوشيده به بام دير برآمد و چون لشكر بهرام را از دور نظر بر وى افتاد تصور نمودند كه پرويز است و بندويه از بام فرود آمده تغيير لباس كرد باز به بالا رفت فرياد برآورد كه سردار آن سپاه كيست بهرام سياوشان پيش رفته بندويه با وى گفت كه شهريار پرويز ميگويد كه من امروز بغايت كوفته و مانده‌ام مرا در اين خرابه مهلت دهيد تا فردا بيرون آيم و با شما بمداين توجه نمايم بهرام با سپاه مشورت كرده ايشان گفتند كه از پادشاهان بدين‌قدر مضايقه نتوان لاجرم بهرام بر گرد دير فرود آمده آنشب تا صباح پاس داشت و صباح نوبت ديگر بندويه به بام برآمده گفت از بهرام يكروز ديگر مهلت طلبيده بهرام با سپاه گفت خسرو جوانيست دلير و با او جمعى از بهادران همراهند اگر مضايقه كنيم مهم ما بمحاربه انجامد و كار دشوار شود ناچار باينمعنى رضا داد و روز سيم بندويه از حصار بيرون آمد و صورت تزوير خود را بيان نمود و بهرام سياوشان حيران شده بندويه را نزد بهرام چوبينه برد و چوبينه ويرا محبوس ساخت چون خسرو بروم\r\n\r\n","description":"","footnote":"","page_name":" 101 ","page_number":101},
  {"content":"\r\n\r\nرسيد قيصر دختر خويش مريم را به او داده هفتاد هزار سوار نامى را بسر دارى پسر خود نياطوس بمعاونت خسرو نامزد كرد و خسرو بايران آمده نوبت ديگر با بهرام محاربه نموده ظفر و نصرت قرين روزگار خسرو گشت و بهرام فرار نموده بتركستان رفت و آخر الامر بسعى خسرو و نادانى حرم خاقان بقتل رسيد\r\n\r\nذكر سلطنت خسرو پرويز\r\nلفظ خسرو پرويز مرادف ملك عزيز است چون پرويز بر تخت سلطنت نشست اطراف ممالك را ضبط نموده دولت او روى در ترقى نهاد و اشيائى چند او را حاصل شد كه هيچ يك از ملوك عجم به آن فايز نشده بودند اول آنكه تاجى داشت به وزن شصت من از زر ناب كه مرصع بود بجواهر نفيسه چنانچه از شعاع يواقيت آن شب تار چون روز روشن شدى و قطعهاى زمرد كه چشم افعى را بچكانيدى و آن تاج را بسلسله زر از سقف ايوان مستحكم كرده بودند بر محاذى تخت او چنان كه هرگاه بار عام دادى آنتاج بر سر وى بودى ديگر آنكه تختى داشت از عاج و ساج كه مدت سه سال سى استاد كه هريك بيست شاگرد داشتند در آن كار كرده بودند و صد و چهل هزار ميخ نقره در اطراف آن به كار برده بودند و شكل كرهء زمين و اقاليم سبعه و صورت دوازده برج و كواكب ثوابت و سياره بر او نقش كرده بود چنان كه حضرت قدوة الاوليا شيخ نظامى گنجهء عليه الرحمة و المغفرة فرمود :\r\n ز ميخ ماه تا خرگاه كيوان * در او پرداخته ايوان بايوان\r\nكواكب راز ثابت تا به سيار * دقايق درج بنموده به مقدار\r\nبه ترتيب گهرهاى شب‌افروز * خبر داده ز ساعات شب‌وروز\r\nشناسائيكه از انجم رصد راند * از آن تخت آسمانرا تختهء خواند \r\nو بر آن تخت طاقى برآورده بودند و طلسمى ساخته بر مثال شيرى و گوئى زرين و طاسى بر محاذى دهان شير ترتيب داده كه هرگاه يكساعت از روز برآمدى گوى زرين از دهان شير در آن طاس افتادى و ديگر آنكه چهار دست فرش داشت كه در هر فصلى از فصول سال يكى از آن فرش‌ها را بگسترانيدى از آن جمله فرشى كه در زمستان مىانداخت استادان ماهر صورت گل و رياحين و صورت درختان و آبهاى روان و ماهيان و نخجير و سباع و غير ذالك در آنفرش بافته بودند و جواهرهاى ثمين از دانهاى مرواريد و يواقيت و فيروزه و زمرد و غير ذلك از تارهاى طلا گذرانيده چنان در آنفرش تعبيه كرده\r\n\r\n","description":"","footnote":"","page_name":" 102 ","page_number":102},
  {"content":"\r\n\r\nبودند كه هرجا كه شكل شكوفه بود هيأت شكوفه از مرواريد بود كه بالتمام آن مرواريد گون و همچنين گل سورى از لعل و لاله از ياقوت و على هذا القياس و چون در ايام خلافت عمر ابن الخطاب سعد بن ابى وقاص بمداين آمده آن مملكت را مسخر گردانيد و خزاين و دفاين ملوك عجم را با آن فرش‌ها بمدينه فرستاد ، عمر چون آنفروشرا در ميان مهاجر و انصار قسمت كرده مقدار كفدستى بدست على مرتضى آمد و حضرت ولايت منقبت آن را به بيست هزار طلا يا نقره على اختلاف الروايتين بيع نمود ، ديگر آنكه شطرنجى داشت كه نصف مهره‌هاى آن از ياقوت بود و نصف ديگر از زمرد تراشيده بودند و نردى كه يكطرف آن از فيروزه بود و طرفى ديگر از عقيق يمانى و مقدار دويست مثقال طلاى دست افشار داشت كه بىعمل نار هرچه ميخواست از آن ميساخت و آن زر از كانيست كه در نواحى بيت المقدس واقع بوده و او را خوانى بود از طلاى مرصع بجواهر نفيس و كاسهاى آن از زمرد و تره آن در هر فصل از طلا ساخته در آن بنهادند و خاقانى گويد :\r\n پرويز بهر بزمى زرين‌تره گستردى * كردى ز بساط زر زرين‌تره را بستان\r\nبس بند كمر ديدى در بند سرش پيدا * صد مار نو است اكنون در مغز سرش پنهان \r\nو او را صد گنج بود كه يكى از آنگنج‌ها را باد آورد ميگفتند و حقيقت آن گنج آنكه نوبتى از بيم خسرو قيصر خزاين خود را در هزار كشتى نهاده بموضعى حصين ميفرستاد و باد مخالف كشتيها را بموضعى آورد كه در تصرف گماشتگان خسرو بود و سى هزار زين مرصع داشت و در حرم سه هزار دختر حر الاصل ماه‌سيما و دوازده هزار كنيزك قمر طلعت زيباى سازنده كه هريك در حسن ماهى تمام بودند بسر مىبردند آورده‌اند كه روزى مير شكار خسرو شاهينى را نزد پادشاه آورد و عرض كرد شاهينى بدين خوردى عقابى بدين بزرگى را صيد كرده خسرو فرمود تا سر شاهين را كنده بر زبان آورد كه هر خوردى كه بر بزرگان مستولى گردد سزاى او اينست تمثيل آورده‌اند كه با چنگيز خان گفتند كه صيادى زنبوريرا تعليم داده است كه كلنگ ميگيرد خان باحضار صياد فرمانداده حكم كرد تا كلنگى آورده آنجا رها كردند چون كلنگ عزم پرواز كرد ، صياد بندنى بيرون آورده زنبورى از سوراخ نيز بيرون آورده پرواز داد فورا زنبور از عقب كلنگ پرواز كرده هردو چشم او را به زخم نيش كور ساخت و كلنگ معلق‌زنان بر زمين افتاده حاضران تعجب كرده بر\r\n\r\n","description":"","footnote":"","page_name":" 103 ","page_number":103},
  {"content":"\r\n\r\nصياد آفرين گفتند چنگيز حكم كرد كه آن زنبور را گشتند و دست صياد را بريدند و گفت هر خوردى كه بر بزرگى دليرى كند سزاى آن قتلست و هركه دست آنخورد را قوى دارد دستش بريد نيست و چونمدت سى و هشت سال از مملكت پرويز گذشت عادات حسنهء خود را بسيئه مبدل ساخت امرا و اركان دولت اتفاق نموده آن را گرفتند و پسرش شيرويه را پادشاه كردند\r\n\r\nذكر شيروية بن پرويز\r\nچون شيرويه بر تخت متمكن شد يكى از لشكريانرا كه پدرش به تيغ كشته شده بود فرمود تا پرويز را بقصاص رسانيد و هفده برادر خود را نيز به پدر ملحق ساخت و چون آوازهء جمال شيرين بشيرويه رسيده بود طمع در او كرد شيرين گفت موافقت من نسبت با تو مشروط به دو شرط است اول آنكه فرمائى تا اموال مرا كه برده‌اند به من دهند و رخصت دهى تا به زيارت قبر پرويز بروم شيرويه التماس او را قبول نمود شيرين مجموع آن اموال را به صدقه داد و بر سر قبر رفته او را در كنار گرفته قدرى زهر كه همراه داشت برمكيد و جان تسليم كرد\r\n بيادش خاكرا بوسيد و جان داد \r\nشيرويه فرمود تا او را پهلوى پرويز دفن كردند آورده‌اند كه چون شيرويه از انتظام مهام ملك فراغت روى بتنعم آورد در خزانه حقهء يافتند كه بر سر آن حقه نوشته بودند كه اين دارو حب الجماع مجربست و نزد شيرويه آوردند چون شيرويه به جماع مولع بود قدرى از آن تناول نموده و على الفور جان بداد گويند كه چون پرويز خلاف سپاه و ناخلفى شيرويه را ملاحظه نمود معجونى ساخت و مقدارى زهر هلاهل در آن تعبيه كرد و بر سر آن نوشت كه اين دارو از براى جماع مجربست به شرط آنكه شيرويه را نظر بر آن افتد و بخورد آخر چنانشد مدت ملك شيرويه شش ماه بود\r\n\r\nذكر اردشير بن شيرويه\r\nچون بر سرير سلطنت نشست خسرو فيروزنامى از امراى عجم مدبر ملك و مشير دولت او بود و شهرآزاد كه از امراى سرحد بود نامهء نوشت بخسرو فيروز كه اگر كار اردشير بسازى عرصهء مملكت ميان من و تو سمت مشاركت پذيرد و الا اول كار تو بسازم و خسرو فيروز اردشير را زهر داده شهرآزاد بمداين آمد و امور ملك از پيش گرفت مدت ملك اردشير يكسال و پنجماه بود\r\n\r\nذكر شهرآزاد\r\nچون شهرآزاد بپادشاهى نشست جمعى از امرا از خدمت او عار داشتند چه او از خاندان سلطنت نبود و شهر آزاد شبى بطواف شهر بيرون آمد تيرى بر حلق او آمده و بدان تير هلاك شد و لشكر با پوران - دخت بنت پرويز بيعت كردند و پنداشتند كه از او آن آيد كه از هماى بنت بهمن آمده\r\n\r\n","description":"","footnote":"","page_name":" 104 ","page_number":104},
  {"content":"\r\n\r\nاما نه ، هر شمشيرى جوهردار نبود و اين خبر به حضرت سيد عالم صلى اللّه عليه و إله نقل نمودند فرمود هرگز فلاح نيابند گروهى كه كارهاى خود را بزن بازگذارند . مثنوى\r\n چه تاج كيانى به پوران رسيد * نكوئى در آن خاندان كس نديد\r\nبه ياد آور اين قول سنجيده را * بخوان شعر مرد جهانديده را\r\nنكوئى نماند در آن خاندان * كه بانك خروس آيد از ماكيان \r\nمدت ملك او هشت ماه بود و بعد از وى اعيان عجم خواهرش آزرمىدخت را بجاى او نشاندند و هرچند او در كياست بيبدل بود اما مصرع\r\n چونسعادت نبود كوشش بسيار چه سود \r\n- و او نيز بعد از ششماه بعالم آخرت شتافت و مهمات ملك مختل مانده پريشانى باحوال عباد و بلاد راه يافت در اين اثنا عجم شنيدند كه يزدجرد بن شهريار بن خسرو پرويز كه از بيم شيرويه باصطخر گريخته بود در آنولايت پوشيده و پنهان روزگار ميگذرانيد و اعيان عجم خوش‌حال شده او را از اصطخر آورده بر تخت نشاندند و زر و گوهر بر سرش فشاندند و فى الجمله احوال عالم انتظام يافت اما چون تقدير چنان بود كه رايت ملت بيضا و شريعت غرا سر بفلك مينا كشيده هماى دين قويم سايهء شرف بر مفارق عالميان بكستراند باندك روزگارى از سلطنت يزدجرد سعد بن ابى وقاص لشكر بمداين كشيده ميان او و عجم محاربات دست داده آخر الامر فرار بر قرار اختيار نموده بخراسان شتافت و در آن ولايت بقتل رسيد و ماه اقبال عجم به مغرب فنا افول يافته اقبال متابعان ملت از مشرق جاه‌وجلال برآمد .\r\n\r\nفصل پنجم در ذكر خلفاء راشدين و مآثر ايشان\r\n\r\n[ ذكر خلافت ابو بكر بن ابى قحافه 
  ]\r\nبعد از وفات رسول الله صلى اللّه عليه و إله خلايق بابو بكر بن ابى قحافه بيعت كردند و تفصيل اين قضيه آنكه در روز وفات سيد عالم صلى اللّه عليه و إله انصار در سقيفهء بنو ساعده جمع آمده خواستند كه سعد بن عباده انصاريرا خليفه سازند و در اينحال مغيرة بن شعبه نزد ابو بكر و عمر آمد صورت حادثه را نقل كرد و ايشان باتفاق بسقيفه رفتند بعد از قيل‌وقال ابو بكر گفت بخداى شما را سوگند مىدهم كه از رسول اللّه نشنيده‌ايد كه الائمة من قريش يعنى امامت و خلافت از قريش است و مائيم خويش و عشيرت آنحضرت بشر بن سعد انصارى گفت چنين است ابو بكر بر زبان راند كه من اين امر را از براى خود نميخواهم اينك ابو عبيدة بن جراح و عمر بن خطاب با هريك ميخواهيد بيعت كنيد ايشان هردو\r\n\r\n","description":"","footnote":"","page_name":" 105 ","page_number":105},
  {"content":"\r\n\r\nگفتند تو از ما فاضل‌ترى و تقديم مفضول بر فاضل جايز نيست و ما با تو بيعت ميكنيم پس نخست كسى كه بابو بكر بيعت كرد عمر بن خطاب بود و بقولى بشر بن سعد و ميان قبيلهء انصار اختلاف روى نمود قوم خزرج بيعت نكردند چه اراده داشتند كه با سعد بن عباده بيعت كنند و در آن روز بنى هاشم به تجهيز و تدفين سيد عالم صلى اللّه عليه و إله مشغول بودند و بعد از سه روز كه از آنكار فراغت يافتند ابو بكر على مرتضى را طلبيد آنحضرت به مسجد رفت مجلسى ديد مشحون بوجود اكابر مهاجر و انصار فرمود كه مرا بچه جهة طلبيده‌ايد عمر گفت براى بيعتى كه مسلمانان بر آن اتفاق كرده‌اند على مرتضى فرمود كه من بيعت نميكنم با كسى كه او اوليست به بيعت كردن با من عمر گفت تا بيعت نكنى دست از تو ندارم على مرتضى ابو بكر را مخاطب ساخته گفت شما بر انصار غلبه كرديد خويشى پيغمبر صلى اللّه عليه و إله را حجت خود را ساخته ايشان شما را مسلم داشتند اگر دليل شما صحيح است من نيز همان سخن را بر شما حجت ميسازم انصاف دهيد كه من بر رسول خدا نزديك‌ترم يا شما بشر بن سعد انصارى گفت يا ابو الحسن اگر در روز سقيفه اين سخن از تو بما ميرسيد دو كس از امت مخالفت تو نمىنمود اما تو در خانه نشستى و ما را گمان اين بود كه قطعا ميل خلافت ندارى و ترسيديم كه بواسطهء عدم تعيين امام اختلال فاحشى بامور ملت راه يابد شاه ولايت منزلت جوابداد كه اى بشر همچنين بر من واجب بود كه رسول خدايرا غسل دهم آخر غسل ناداده دفن ناكرده در خانه بگذارم و با شما در باب خلافت منازعت نمايم ابو عبيدة بن جراح گفت يا ابا الحسن اكنون بيعتى واقع شده نقض آن بر عرب دشوار مينمايد و ايضا ابو بكر پير است و تو جوانى بعد از وى خلافت ترا باشد على فرمود اى ابو عبيده تو امين امتى امريكه مقرون بصواب نباشد مفرماى و از خداى انديشه نماى ابو بكر گفت يا ابا الحسن اگر من دانستمى كه تو در اين امر با من مخالفت خواهى نمود من اين كار را قبول نميكردم اكنون اگر بيعت كنى گمان من خطا نشده باشد و الا ترا بجبر بر آن ميدارم على مرتضى بيعت ناكرده از مسجد بيرون آمد و فرقهء از اهل سنت و جماعت گويند كه على مرتضى بعد از چهل روز با ابو بكر بيعت كرد قوميرا عقيده آنست كه بعد از وفات فاطمه عليها الف الف السلام و التحية با ابو بكر بيعت كرد و طايفهء بعد از شش ماه و در غنيه مسطور است كه چون امر خلافت بر ابو بكر قرار گرفت بريدة بن حصيب الاسلمى كه از كبار صحابه\r\n\r\n","description":"","footnote":"","page_name":" 106 ","page_number":106},
  {"content":"\r\n\r\nرسول صلى اللّه عليه و إله بود در قبيله خود علمى نصب كرده با هزار سوار در مدينه آمد و آن علم را در وثاق على مرتضى نصب كرده گفت من بيعت نميكنم الا با صاحب اين بيت ابو بكر از اينمعنى آگاه شد كس بطلب بريده فرستاد و مهاجر و انصار را در مسجد جمع از بريده پرسيد كه چنين سخنى از تو نقل ميكنند حال چيست بريده جواب داد كه نوبتى رسول اللّه صلى اللّه عليه و إله مرا و خالد وليد را با جمعى همراه على مرتضى بيمن فرستاد و بعد از فتح موضعى غنايم وسيعى بدست اهل اسلام افتاد على مرتضى با يكى از كنيزكان مقاربت نموده غسل فرمود و من اثر اغتسال در موى سر او مشاهده نمودم و با خالد گفتم اين چيست كه از اين مرد صادر مىشود و در آنوقت على را دشمن ميداشتم چنانچه هيچ قربى نزد من صعب - تر از قرب او نبود و هيچ بعدى از بعد او دوست‌تر نميداشتم و خالد وليد نيز از او رنجيده بود باتفاق نامه‌اى برسول اللّه نوشتيم و آنچه از على صادر شده بود در آن مكتوب درج كرديم و من نامه را بمدينه برده برسول صلى اللّه عليه و إله دادم آنحضرت احوال على عليه السّلام از من پرسيد و من شكايت‌گونه از او بر زبان آوردم ديدم كه رنگ مبارك آنحضرت متغير شده نامه را از دست بينداخت و فرمود اى بريده مگر على را دشمن ميدارى گفتم آرى گفت على را دشمن مدار چه عداوت با على بمنزله عداوت با خداست و اگر او را دوست مى دارى بر دوستى او بيفزاى و چون از مضمون نامه اطلاع يافت فرمود احداث نفاق ميكنى در حق كسى كه بعد از من اولى است بامر شما اى بريده نميدانيكه بيش از آن كنيزك نصيب عليست و در آنزمان خواستم كه زمين شكافته شود و مرا فرو برد آنگاه گفتم يا رسول اللّه توبه كردم و بخداى بازگرديدم براى من استغفار نما فرمود صبر كن تا على بيايد و بعد از چند روز على را ديدم آمده و در گوشهء مسجد نشسته باصلاح نعلين مشغول بود نزد رسول رفتم و گفتم على آمده است اكنون بوعده وفا فرماى آنحضرت با من نزد على آمده خطاب فرمود يا خاصف النعل بريده نزد من از تو نفاقى احداث فرمود و من با او گفتم احداث نفاق ميكنى در حق كسى كه هو اولى الناس بكم بعدى و اكنون بنابراين حديث جز با على بيعت نخواهم كرد و هم در غنيه مسطور است كه چون على مرتضى شنيد كه با ابو بكر بيعت كردند فرمود اى ابو سفيان تو همواره در جاهليت احداث فتنه مينمودى اكنون ميخواهيكه در اسلام به همان طريقه معاش نمائى « قال حجة الاسلام الغزالى فى كتابه المسمى بمعالم\r\n\r\n","description":"","footnote":"","page_name":" 107 ","page_number":107},
  {"content":"\r\n\r\nالسراير فى المقالة الرابعة التى وضعها فى تحقيق امر الخلافة بعد الابحاث و ذكر الاختلافات ما هذه عبارته . لكن اصفرت الحجة وجيها و اجمع الجماهير على من ( متن ظ ) الحديث من خطبته فى يوم غدير الخم باتفاق الجميع و هو يقول من كنت مولاه فعلى مولاه و قال عمر بخ بخ يا ابا الحسن لقد اصبحت مولاى و مولى كل مؤمن و مؤمنة فهذا التسليم و الرضا و التحكيم ثم بعد هذا غلب الهوى بحب الرياسة و عمل عمود الخلافة و عقود البنود و خفقان الهوى فى قعقعة الرايات و اشتباك ازدحام الخيول و فتح الامصار سقاهم كاس الهوى فعادوا الى خلاف الاول فنبذوه وراء ظهورهم و اشتروا به ثمنا قليلا فبئس ما يشترون و لما مات رسول اللّه قال وقت وفاته ايتونى بدواة و بيضاء لا زيل عنكم مشكل الامر و اذكر لكم من المستحق لها بعدى فقال عمر دعوا الرجل فانه ليهجر و قيل يهذى ثم قال فان بطل تعلقكم بتاويل النصوص فعدتم الى الاجماع و هذا منقوض ايضا فان العباس و اولاده و عليا و زوجته لم يحضروا حلقة البيعة و خالفكم اصحاب السقيفه فى مبايعة الخزرجى و دخل محمد بن ابى بكر فقال يا بنى ايت بعمك عمر لاوصى له الخلافة فقال يا ابت كنت على حق او باطل فقال على حق وصى الاول انكان حقت ثم صرح الى على فجرى ما جرى و قوله على منبر رسول اللّه اقيلونى اقيلونى و لست خيرا لكم فقال له جدا او هزلا او امتحانا فان هزلا فى الخلفاء نزل عن الهزل و ان قاله امتحانا و تركنا ما فى صدورهم من غل فاذا ثبت هذا اجماعا منهم » راقم حروف گويد عجب مىآيد از حجة الاسلام غزالى كه در تصنيف خود سخنى چنين آورده آيا از روى چه ذكر اين مقدمات كرده باشد بالجمله در زمان ابى بكر طلحة بن خويلد اسدى و مسيلمهء كذاب حنفى و سجاعهء ثعلبيه و اسود عنسى دعوى نبوت كردند و قبايل عرب كه در خارج مدينه بودند مثل بنو تميم و بنو قراضه و بنو اسد و بنو حنيفه و بنو ثعلب و غير هم ايشانرا اجابت كرده مرتد گشتند و خالد بن وليد به حكم ابو بكر بحرب آنجماعت شتافته اول مهم طلحه را كفايت كرد و سجاعه از حربگاه گريخته بعد از چندگاه بمدينه آمده اسلام آورد آنگاه بحرب مسيلمه رفته در اثناى حرب بدست وحشى قاتل حمزه كشته شده و آن فتنه فرونشست و بنو تميم بجهة آنكه سجاعه نزد مسيلمه رفته بىمهر بزوجيت او رضا داد از او برگشتند و كس نزد ابو بكر فرستاده تمهيد معذرت نمودند و بارديگر اسلام آوردند و اهل يمن عنسى را در جامهء خواب سر بريدند و چون مهم جمعى كه دعوى نبوت كردند بمقطع رسيد در سال دوازدهم\r\n\r\n","description":"","footnote":"","page_name":" 108 ","page_number":108},
  {"content":"\r\n\r\nاز هجرت مثنى بن حارثه شيبانى كه امير ولايت جزيره و سواد عراق بود احوال عجم را بىنظم و نسق ديده بمدينه آمده اسلام آورد و از ابو بكر التماس كه امارت عراق را به من ده تا هرچه از آنولايت تسخير كنم مرا باشد و ابو بكر قبول ملتمس مثنى نموده و گفت تو بعراق برو و مترصد باش كه من ترا بلشكر مدد خواهم كرد بعد از رفتن مثنى نامهء بخالد وليد كه از حرب مسيلمه فراغت يافته بود نوشت كه بمدد مثنى بعراق شتابد و عرصه آنولايت را به آب تيغ جهاد از لوث شرك و فساد فروشويد و خالد با سپاهى كه از پرتو تيغ يمانى شب ظلمانيرا روز روشن ميساختند متوجه موضعى كرد كه بعد ازين شهر بصره را در آنجا بنا كردند و اهل آنجا تاب مقاومت نياورده بقبول جزيه با خالد مصالحه نمودند و خالد از آنجا بجزيره رفته مثنى به او پيوست و امير جزيره كه از معارف عراق بود نزد خالد آمده جزيه قبول كرد و امر مصالحه را تاكيد داد و در آن نواحى قصبهء بود و يكى از اعيان عجم كه او را جابان ميگفتند حاكم آن قصبه بود و جابان سركشى آغاز كرد و خالد مثنى را بحرب او فرستاد تا آن قصبه را غارت كرده مردم آنجا را به تيغ بگذرانيد و از آنجا متوجه بصره شدند و عبد المسيح بن عمرو بن نفيل كه خواهرزادهء سطيح كاهن بود سيصد سال از عمر او گذشته بود از قبل اهل بصره نزد خالد آمده امر مصالحه را بقبول جزيه باتمام رسانيد و ابو بكر قعقاع بن عمرو تميمى را با سپاهى بمدد خالد فرستاده منشور امارت عراق و سردارى سپاه باسم خالد قلمى نموده مصحوب قعقاع گردانيد و چون خالد مهم ولايت حيره و جزيره را انتظام داد با ده هزار سوار بعراق عرب درآمده و امراى سرحد مثل مثنى و هرمله و سلمى با هشت هزار سوار به او پيوستند و هرمز نامى از قبيل اردشير بن شيرويه حاكم عراق بود و هشت هزار سوار جلد داشت خالد نامه به او نوشت كه اسلام آر تا بسعادت دو جهان فايز گردى يا جزيه قبول كن تا از اردشير امان يا بى و هرمز نامه خالد را بمداين فرستاده باستقبال خالد شتافت و تلاقى صفين در بيابانى روى نمود و آب بر اهل اسلام تنگ شد همانشب بارانى باريد كه در آن بيابان جويها روانگرديد اما قطرهء بمعسكر عجم نچكيد و چونصفوف از جانبين راست گشت هرمز بميدان آمده خالد را بمبارزت خواند و خالد چونمار ارقم بميدان آن اژدهاسيرت درآمده او را از پشت زين بيفكند و سرشرا از بدن جدا كرده بجانب سپاه عجم انداخت سر هرمز را گذاشته سر خويش گرفتند و سپاه خالد ايشانرا تعاقب نموده جمعى كثير را\r\n\r\n","description":"","footnote":"","page_name":" 109 ","page_number":109},
  {"content":"\r\n\r\nاسير و قتيل ساختند و خزاين بسيار بدست اهل اسلام افتاده خالد تاج مرصع هرمز را با فيل او بمدينه فرستاد ابو بكر مجموع بلاد جزيره و حيره و سواد عراق كه مفتوح شده بود با بصره بابن حارثه تفويض نمود و فرمود تا خالد بجانب شام توجه نموده آن مملكت را در حوزهء تصرف اسلام آورد و خالد بشام رفته بسيارى از ممالك را به صلح و قهر مسخر گردانيد آورده‌اند كه چون ابو بكر بر مسند خلافت استقرار يافت حضرت فاطمه عليها الف الف السلام و التحية طلب فدك نمود ابو بكر گفت كه من از رسول اللّه شنيدم كه فرمود : « نحن معاشر الانبياء لا نورث ما تركناه صدقة و قال صاحب كشف الغمة روى عن عايشه و حفصة اللتان شهدتا بقوله نحن معاشر الانبياء لا نورث و مالك بن اوس النضرى » پس ابو بكر فدك را بعايشه داد و لما ولى عثمان قالت له عايشة اعطنى ما كان يعطينى ابى و عمر فقال لا اجد له موضعا فى الكتاب و لا فى السنة و لكن كان ابوك و عمر يعطيانك من طيبة انفسهما و انا لا افعل قالت فاعطنى ميراثى عن رسول اللّه فقال اليس جئت و شهدت انت و مالك بن اوس فابطلت حق فاطمة و جئت تطلبه لا افعل قال فكان اذا خرج الى الصلاة ثابت و ترفع القميص انه قد خالف صاحب هذا القميص فلما انه صعد المنبر فقال انه هذه الرغرا وعدو اللّه ضرب اللّه مثلها و مثل صاحبها حفصة فى الكتاب امرأة نوح و امرأة لوط كانتا تحت عبدين من عبادنا صالحين فخانتا هما الى قوله و قيل ادخلا النار مع الداخلين فقالت له يا نعثل يا عدو اللّه انما سماك رسول اللّه نعثل الذى باليمن فلا عنه و لا عنها و حلفت ان لا تساكنه بمصر ابدا و خرجت الى مكة » مدت خلافت ابو بكر دو سال و سه ماه و بيست روز بود و بيعت او در سنهء احدى عشر من الهجره واقع شده روز دوشنبهء دوازدهم ربيع الاول و چون ابو بكر به مرض موت گرفتار شد عمر بن خطابرا وليعهد گردانيد\r\n\r\nذكر خلافت عمر بن خطاب\r\nكنيت او ابو حفص است و اسم او عمر بن خطاب بن نوفل بن عبد العزى بن رياح بن قرظ بن زراح بن عدى بن كعب بن لوى بن غالب و مادر او جسمه خواهر ابو جهل بود و بروايتى كنيزكى بود حبشيه لاجرم در وقت عتاب اعراب او را ابن صهاك حبشيه خواندندى و مدت خلافت او ده سال و شش ماه بود و قتل او در روز چهارشنبهء بيست و سوم ذيحجه سنهء ثلاث و عشرين واقعشد مدت عمر او شصت و سه سال و بقولى پنجاه سال بود و كاتب او زيد بن ثابت انصارى بود و در زمان عمر مجموع بلاد شام و بلاد عجم و فارس و كرمان و ارمنيه و آذربايجان و بعضى از خراسان بحوزهء تصرف اهل ايمان درآمده هزار و چهار صد منبر بجهة خطبهء\r\n\r\n","description":"","footnote":"","page_name":" 110 ","page_number":110},
  {"content":"\r\n\r\nاسلام در اطراف بلاد معين كردند\r\n\r\nذكر فتح قادسيه\r\nدر سال شانزدهم از هجرت سعد بن ابى وقاص بموجب فرمودهء عمر متوجه تسخير مداين شد و چون اينخبر بيزدجرد بن پرويز رسيد كه معارف حشم و مالك عجم بود اعيان خود را جمع آورده با ايشان در اينباب مشورت نمود جوابدادند كه صلاح ما در آنست كه دست از محافظت مداين بازداشته بخراسان رويم و استعداد سپاه نموده مراجعت نمائيم و ملك موروث از دست متغلبان انتزاع نمائيم و هرچند اين معنى موافق مزاج يزدجرد نبود اما بالضروره تن برفتن درداد و در زمان بيرون رفتن از مداين جالينوس كه شجاعى بود نامدار و از امراى عاليمقدار بود پيش‌پيش يزدجرد ميرفت و يزدجرد را نظر بر او افتاده گفت ايسوار ( عادت اكاسره آنبود كه چون شخصى را به تعظيم نام بردندى از او به سوار تعبير كردندى ) جالينوس گفت اى خداوند و خدمت كرد يزدجرد گفت آن تيراندازى تو كه در شب تار ديده مور را برهم ميدوختى كجا رفت كه قدم در ميدان مبارزت نمىنهى جالينوس دست در ساق موزه كرده گوئى بيرون آورد و به هوا انداخت و تير در كمان نهاده گويرا از هوا به تير بزد و همچنين آنگويرا سه كرت در روى هوا بنوك تير بدوخت و بر زبان آورد كه همان تيراندازى برقرار است اما دولت نيست و چوندولت نبود مردى و قوت مفيد نبود چون يزدجرد از مداين به تير حسرت با دلى خسته و خاطرى از بار آرزو شكسته فرار نمود سعد بن ابى وقاص با بيست هزار سوار عرب قصد مداين كرد و چون اهل مداين دانستند كه يزدجرد محاربه نخواهد نمود از عرب و عجم كه باسلام درآمده بودند چهل هزار سوار به خدمت سعد پيوستند و سعد بن منازعى بمداين درآمده در قصر كسرى نزول كرد و نخست هشت ركعت نماز بگذارد بيك سلام و فرمود تا بجمع غنايم اشتغال نمايند و بعد از استجماع اموال خمس او را افراز نمود بمدينه فرستاد و باقى را بر آنشصت هزار سوار قسمت كرده هريك را دوازده هزار درهم رسيد و بعضى اشيا را داخل قسمت نساخته همچنان بدار الخلافه فرستاد از آن جمله قعقاع بن عمرو در فتح نهروان ديد كه جمعى انبوه از عجم شتريرا احاطه كرده‌اند قعقاع با قوم خود روى بر آنطايفه كرده ايشانرا متفرق گردانيد و آنشتر را با دو صندوق كه بار بر آن كرده بودند به خدمت سعد آورد و چون بفرمودهء سعد سر صندوق را بگشادند در آنصندوق جامهء ديدند از مرواريد غلطان بافته كه هر دانهء برابر بيضهء عصفورى بود و گوشوارى ديدند مرصع بجواهر ثمين و بيست\r\n\r\n","description":"","footnote":"","page_name":" 111 ","page_number":111},
  {"content":"\r\n\r\nانگشترى از ياقوت كه مقومان از قيمت آن عاجز و بعجز و قصور معترف بودند و كسرى در روزبار آن جامه را پوشيده و آن گوشوار را در گوش كردى و هر ده انگشتريرا در انگشت تعبيه نمودى و تاجى مرصع و ده دست جامهء زربفت ديبا كه ديدهء بيننده مثل آن نديده بود و اعراب خمهاى آبگينه يافتند مملو از كافور و گمان ايشان آن بود كه نمكست و چون آش ايشان بسبب ريختن كافور در آن تلخ شد دانستند كه نمك نيست و آن را بنمك معاوضه كردند و از فتح مداين ميان عرب و عجم جنگ واقعشد يكى در جلولا و يكى در همدان و نهاوند و فتح نهاوند را فتح الفتوح نامند چه عجم را بعد از آن اجتماعى روى ننمود و بعد از فتح نهاوند فوج‌فوج از لشكر ببلاد عراق و فارس و آذربايجان و كرمان شتافتند و آن ممالك را متصرف شدند\r\n\r\nذكر خلافت عثمان بن عفان\r\nچون عمر ابن خطاب به زخم كارد ابو لؤلؤ غلام مغيرة بن شعبه بر بستر موت افتاد و اصحاب در باب تعيين خلافت با او سخن گفتند جواب داد كه شش نفر لايق اين منصب‌اند اما هركدام را صفتى است كه بواسطه آن صفت در تعيين ايشان اشاره نمينمائيم اول على بن ابيطالب است و حرص او بر اين امر مرا از تعيين او بخلافت مانعست دويم عثمان بن عفان و او خويشان خود را دوست ميدارد و آنجماعت را بر مردم مسلط خواهد ساخت و سيم عبد الرحمن « فهو قارون هذه الامة » چهارم طلحه و او متكبر است پنجم زبير و آن تندخو است ششم سعد بن ابيوقاص پس بايد كه اين شش نفر در امر خلافت مشورت نمايند و يكيرا از ميان خود در اين امر تعيين كنند و اگر پنجكس با هم در قولى اتفاق كنند و يكنفر بر قولى آن يكنفر را بكشند و اگر چهار كس بر رائى متفق گردند و دو نفر سرباززنند آن دو نفر را بقتل درآرند و اگر سه نفر برطرفى باشند و سه نفر بر طرف ديگر جانب آنجماعت كه عبد الرحمن عوف بدان طرفست مرجح دانند و ابو طلحهء انصاريرا با پنجاه نفر معين كرد كه موكل ارباب شورى باشند و ايشانرا تكليف نمايند كه به زودى امر خلافت را صورت دهند و بعد از دفن عمر ابو طلحه اصحاب شورى را در خانهء جمع كرده هر يك فصلى از مناقب خويش بيان كردند عبد الرحمن بن عوف گفت امر خود را بسه نفر تفويض كنيد زبير گفت من زمام اختيار خود را بر على تفويض نمودم طلحه گفت من زمام اختيار خود را در كف اقتدار عثمان نهادم و سعد بن ابى وقاص گفت من عبد الرحمن را متولى امر خويش گردانيدم عبد الرحمن گفت من خود را و سعد را\r\n\r\n","description":"","footnote":"","page_name":" 112 ","page_number":112},
  {"content":"\r\n\r\nعزل كردم آنگاه عبد الرحمن با على و عثمان گفت اگر به من راضى شويد اين مهم را قرار دهم على مرتضى فرمود بشرطيكه بهواى نفس عمل نكنى و از جادهء صواب انحراف ننمائى عبد الرحمن گفت چنين كنم اما با من عهدى در ميان آريد كه خلاف ننمائيد و از جانبين عهد بسته و صباح روز چهارم از فوت عمر صناديد مهاجر و انصار و امراى عرب در مسجد حاضر شدند عبد الرحمن گفت ايها الناس بگوئيد كه سزاوار منصب خلافت كيست عمار ياسر گفت اگر ميخواهى كه در حوزهء اسلام اختلافى ظاهر نگردد و اختلافى پيدا نشود و روح مطهر پيغمبر صلى اللّه عليه و إله خوشنود گردد با على بيعت كن كه امام همام و سرور انام است ابا ذر غفارى و مقداد بن اسود كندى و جمعى از اكابر اصحاب تصديق عمار نمودند اما عبد اللّه بن سعد بن ابى سرح كه مرتد شده و حضرت رسالت پناه صلى اللّه عليه و إله خون او را در واقعه مكه هدر نموده بجهة آنكه برادر رضاعى عثمان بود گفت اگر ميل تو آنست كه در ميانه قريش مخالفتى ظاهر نشود با عثمان بيعت نماى عمار با عبد اللّه خطاب نمود كه تو در كدام زمان ناصح و مرشد اهل ايمان بودى و ميان بنو هاشم و بنو اميه گفتگو شد عمار گفت يا معاشر المسلمين حقسبحانه و تعالى ما را به نبى خود مكرم و بدين قويم عزيز و محترم ساخت چرا عنان اختلاف ( خلافت ظ ) بدودمان ديگران معطوف ميسازيد و اين امر را از خاندان نبوت مصروف ميگردانيد آنگاه عبد الرحمن دست على مرتضى عليه السّلام را گرفته گفت تو بخلافت احقى اما با من عهد كن كه چون اين مهم به تو رسد با ما بكتاب اللّه و سنت رسول اللّه و سيرت شيخين عمل نمائى آنحضرت فرمود اميد ميدارم كه چنين كنم و حال آنكه علم مرا در سوانح مهمات دخلى خواهد بود جناب ولايت‌مآب اين سخن بجهة آن فرمود كه متصف بود بصفات اجتهاد و عبد الرحمن كه بجانب عثمان مايل بود هواى نفس او را بر آنداشتكه دست از دست حضرت ولايت پناه كشيده دست عثمانرا گرفته با عثمان مثل آن سخن گفت او گفت آنچه گفتى قبول كردم و عبد الرحمن رو بسوى آسمان آورده گفت بارخدايا گواه باش كه قلادهء محبت خلافت را در گردن عثمان انداختم امير المؤمنين على فرمود كه اى پسر عوف غرض تو از اينحركت آن بود كه مرجع خلايق گردى و اين نه اول روزيست كه شما بر من غلبه كرديد « و سيعلم الذين ظلموا اى منقلب ينقلبون » نسب عثمان بر اين نهج است كه عثمان بن عفان بن ابى العاص بن امية بن\r\n\r\n","description":"","footnote":"","page_name":" 113 ","page_number":113},
  {"content":"\r\n\r\nعبد شمس بن عبد مناف و كنيت او ابو عمر است بيعت او در دوشنبه عشرين محرم سنهء اربع و عشرين واقعشد و در آن روز شصت و نه ساله بود و يازده سال و يازده ماه و نه روز خلافت كرد و در روز آدينهء بيست و دويم ذى الحجه سنه خمس و ثلاثين بقتل رسيد وزير او مروان الحكم بود و حاجبش عمران بن ابان و جماعتى كه بر قتل او اتفاق كرده بودند اهل مصر و كوفه و بصره بودند و جماعتى از مهاجر و انصار نيز با ايشان متفق گشتند و جسد او را سه روز در مزبله انداختند تا متعفن گرديد و بعد از سه روز مطعم بن جبير و عبد اللّه بن حرام ميان خفتن و شام جسد او را بر درى كهنه انداخته بمقبرهء بقيع بردند و چون خواستند كه او را در گورستان مسلمانان دفن كنند انصار مانع شدند و جسد او را در مقبرهء يهودان در بن ديوارى در زير خاك پنهان ساختند\r\n\r\nذكر امامت و خلافت امير المؤمنين على بن ابى طالب صلوات الله عليه\r\nامير المؤمنين على بن ابيطالب امام اول است از ائمه اثنا عشر سلام اللّه عليهم الى يوم المحشر مادر آنحضرت فاطمه بنت اسد بن هاشم بن عبد مناف است و ولادت باسعادتش در حرم كعبه واقع شده\r\n گوهر چه پاك بود و صدف نيز پاك بود * آمد ميانهء حرم كعبه در وجود \r\nبيعت آنحضرت بحسب ظاهر در آخر ذى حجه سنهء خمس ثلاثين واقع شد و دبير امام المتقين عليه السّلام سعيد بن مروان همدانى بود و حاجبش قنبر و نقش خاتم آن سرور الملك للّه الواحد - القهار بود گفته‌اند كه اين كلمه بود كه « نعم القادر اللّه »\r\n\r\nذكر بعضى از مفاخر و مناقب اسد الله الغالب عليه السّلام\r\nباتفاق مفسران كريمه انما وليكم اللّه و رسوله و الذين آمنوا الذين يقيمون الصلاة و يؤتون الزكوة و هم راكعون در شان عاليشان شاه مردان نازل گشته و سبب نزول آنكه روزى سيد عالم نماز گذارد و اصحاب باداى نوافل اشتغال داشتند و سائلى در ميان صفوف ميگشت و سئوال مينمود و هيچكس چيزى به او نداد و چون نزديك امام المتقين رسيد آنحضرت در ركوع بود انگشترى نقره كه در دست مبارك بود آن را بيرون كرده بنزد سائل انداخت ديگر آنكه آورده‌اند كه چون حضرت رسالت پناه از حجة الوداع بازگرديده به منزل غدير خم رسيد اين آيه نازل شد كه يا ايها الرسول بلغ ما انزل اليك من ربك الى آخره و رسول اللّه صلى اللّه عليه و إله در آنموضع نماز\r\n\r\n","description":"","footnote":"","page_name":" 114 ","page_number":114},
  {"content":"\r\n\r\nپيشين گذارده روى باصحاب كرده فرمود مرا بعالم بقا استدعا نموده‌اند و من اجابت كرده‌ام و معلوم شما باد كه در ميان شما دو امر عظيم ميگذارم كه يكى از ديگر اعظم است و آن قرآنست و اهل بيت بنگريد كه بعد از من با اين دو امر عظيم چگونه سلوك ميكنيد و رعايت اين بچه كيفيت بجاى خواهيد آورد و آن دو امر از هم متفرق نخواهند شد تا كنار حوض كوثر به من رسند شما مادام كه دست در دامن ايندو امر زنيد گمراه نگرديد آنگاه فرمود كه بدرستى كه خداوند تعالى مولاى منست و من مولاى جميع مؤمنانم آنگاه دست على مرتضى را گرفته چنان برداشت كه قدمهاى امير المؤمنين بزانوى سيد المرسلين رسيد فرمود « من كنت مولاه فهذا على مولاه اللهم وال من والاه و عاد من عاداه و انصر من نصره و اخذل من خذله » و بروايت صاحب ربيع الابرار و اعلام الورى چون سيد عالم بغدير خم رسيد فرود آمده فرمود تا زير درختان آنموضع را صفائى دادند و پالانهاى شتر را جمع آورده بر زبر يكديگر نهادند باشارت آنسرور مؤذن ندا كرد كه الصلاة الجامعة و بروايتى الصلاة ، حى على خير العمل خلق مجتمع شدند و رسول بر بالاى پالانها برآمده على مرتضى بفرمودهء آنحضرت بر آنموضع برآمده در پهلوى راست آنسرور بايستاد و حضرت ختمى پناه زبان خجسته بشكر و سپاس الهى گشوده خلايق را نصيحت فرمود و ايشانرا از موت خود خبر داده فرمود مرا بدار بقا ميخوانند و زود باشد كه اجابت كنم و از ميان شما بيرون روم و در ميان شما دو چيز ميگذارم كه اگر دست در آن زنيد گمراه نگرديد و آن دو چيز كتاب خداست و اهلبيت من و اين هردو از هم جدا نگردند تا در لب حوض كوثر به من رسند پس آنگاه فرمود ايگروه مردم الست اولى بالمؤمنين من انفسهم آيا من نيستم اولى از مؤمنان بنفسهاى ايشان همه گفتند بلى يا رسول اللّه فرمود من كنت مولاه فهذا على مولاه بار خدايا دوست دار هركه على را دوست دارد و دشمن دار هركه على را دشمن دارد و فروگذار هركه على را فروگذارد و يارى ده هركه على را يارى دهد پس فرود آمده در خيمهء خاص بنشست و فرمود تا على مرتضى در خيمهء ديگر بنشيند بعد از آن طبقات خلايق را فرمود تا بر در خيمه على روند و زبان به تهنيت شاه ولايت پناه بگشايند و چون مردان از اين امر فارغ گشتند امهات مؤمنين بفرموده خاتم النبيين صلى اللّه عليه و إله نزد امام المتقين رفته تهنيت گفتند و ازجمله اصحاب عمر بن خطاب گفت بخ بخ يابن ابيطالب اصبحت مولاى و\r\n\r\n","description":"","footnote":"","page_name":" 115 ","page_number":115},
  {"content":"\r\n\r\nمولى كل مؤمن و مؤمنة - ديگر آنكه چون حضرت رسالت پناه ميان اصحاب عقد اخوت بست ميان ابو بكر و عمر برادرى داده عبد الرحمن بن عوف را با عثمان و همچنين هردو نفر را از مهاجر باهم برادر ساخت و امير المؤمنين سر در پيش افكنده آنگاه برخاست تا برود رسول اللّه صلى اللّه عليه و إله سؤال نمود كه كجا ميروى گفت يا رسول اللّه هريك از مهاجر را برادرى تعيين فرمودى و مرا ذكر نكردى آنحضرت بر زبان معجز بيان خود گذرانيد كه ترا از براى خود خواستم تا ميان من و تو عقد اخوت منعقد گردد و جبرئيل مرا باينمعنى امر فرموده بيا با تو عقد مواخات كنيم تا در حقيقت و طريقت برادر باشيم و همچنين سيد المرسلين با امام المتقين فرمود يا على انت منى بمنزلة هارون من موسى الا انه لا نبى بعدى يعنى اى على نسبت تو به من چون نسبت هارونست با موسى الا آنكه بعد از من پيغمبرى نخواهد بود اگر بعد از من پيغمبرى مبعوث شدى تو بودى .\r\n\r\nذكر بعضى از آيات قرآنى كه در شأن شاه مردان نازل شده\r\n « يُوفُونَ بِالنَّذْرِ وَ يَخافُونَ يَوْماً كانَ شَرُّهُ مُسْتَطِيراً  ، أأشفقتم ان تقدموا بين يدى نجويكم صدقة  يا أَيُّهَا الَّذِينَ آمَنُوا أَطِيعُوا اللَّهَ وَ أَطِيعُوا الرَّسُولَ وَ أُولِي الْأَمْرِ مِنْكُمْ »  از جابر بن يزيد جعفى مرويست كه گفت از جابر بن عبد اللّه انصارى شنيدم كه چون اين آيه نازلشد گفتم يا رسول اللّه اصحاب امر كيستند كه خداوند اطاعت ايشان را باطاعت خويش و اطاعت رسول خويش مقرون ساخته فرمود : « هم خلفائى من بعدى يا جابر و ائمة الهدى اولهم على بن ابيطالب ثم الحسن ثم الحسين ثم على ابن الحسين ثم محمد بن على المعروف فى التوراة بالباقر و ستدركه يا جابر فاذا لقيته فاقرءه منى السلام ثم الصادق جعفر بن محمد ثم موسى بن جعفر ثم على بن موسى ثم محمد بن على ثم على بن محمد ثم حسن بن على ثم سميى حجة اللّه فى ارضه و بقيته من عباده محمد بن الحسن ذلك الذى يفتح اللّه على يديه مشارق الارض و مغاربها و ذلك الذى يغيب عن شيعته و اوليائه غيبة لا يثبت فيها على القول بامامته الا من امتحن اللّه قلبه للايمان » جابر گويد گفتم يا رسول اللّه آيا در ايام غيبت شيعهء او از او انتفاع يابند فقال اى و الذى بعثنى بالنبوة يستضيؤن بنوره و ينتفعون بولايته و غيبته كانتفاع الناس بالشمس تحت الغيم -  الَّذِينَ يُنْفِقُونَ أَمْوالَهُمْ بِاللَّيْلِ وَ النَّهارِ سِرًّا وَ عَلانِيَةً  -   السَّابِقُونَ السَّابِقُونَ أُولئِكَ الْمُقَرَّبُونَ -   در كشف الغمه از ابن عباس مرويست كه بعد از نزول اين آيه از رسول اللّه سئوال نمودم كه كيستند اينجماعت\r\n\r\n","description":"","footnote":"","page_name":" 116 ","page_number":116},
  {"content":"\r\n\r\nكه محبت ايشان بر ما واجب است آنحضرت فرمود سه مرتبه كه على و فاطمه و دو پسر ايشان و از ام سلمه مرويست كه گفت رسول اللّه در ميان ما نشسته بود ناگاه فاطمه كه در آنجا عصيده بود درآمد « فقال النبى صلى اللّه عليه و آله فاين على و ابناه قالت فى البيت قال ادعيهم لى » و فاطمه عليها السلام بازگشته با على و حسن و حسين عليهم السلام نزد آنحضرت آمدند و چون رسول اللّه صلى اللّه عليه و آله ايشانرا بديد كسائيكه در وقت خواب بر خود مىپيچيد بر خويش و على و فاطمه و حسن و حسين ( ع ) پوشيده بعد از آن فرمود « اللهم هؤلاء اهل بيتى و احب الخلق الى فاذهب عنهم الرجس و طهرهم تطهيرا فانزل اللّه تعالى هذه آلاية  إِنَّما يُرِيدُ اللَّهُ لِيُذْهِبَ عَنْكُمُ الرِّجْسَ أَهْلَ الْبَيْتِ وَ يُطَهِّرَكُمْ تَطْهِيراً »  و بروايتى چون ام سلمه اين دعا شنيد گفت يا رسول اللّه من اهلبيت تو نيستم آنحضرت فرمود كه انك على خير - ديگر  « وَ مِنَ النَّاسِ مَنْ يَشْرِي نَفْسَهُ ابْتِغاءَ مَرْضاتِ اللَّهِ »  در شان شاه مردان نازل گشته و سبب نزول آنكه چون كفار قصد رسول اللّه كردند آنحضرت از مكه هجرت نموده امير المؤمنين عليه السّلام را در جامهء خويش خوابانيد تا كفار تصور نمايند كه رسول اللّه در منزلست و چون نصفى از شب گذشته سيد عالم از مكه بيرون رفته بغار ثور رسيده مخفى گشت ابو جهل و ابو لهب و ابو سفيان و غير هم در خانه آنحضرت شكسته بدرون رفتند على مرتضى از جامهء خواب برخاسته پرسيدند كه محمد كجا رفت جواب داد كه شما بهتر دانيد كه شب بطلب او بروز آورده‌ايد و چون على عليه السّلام نفس خود را فداى رسول اللّه كرده و اين جوانمردى از او صادر شد اين آيه در شأن او نازل گشت آيه ديگر  « أَ فَمَنْ كانَ مُؤْمِناً كَمَنْ كانَ فاسِقاً لا يَسْتَوُونَ »  اهل تفسير در سبب نزول اين آيه آورده‌اند كه نوبتى بسببى ميان على مرتضى عليه السّلام و وليد بن عقبة بن ابى معيط نزاعى واقع شد وليد بآنحضرت گفت خاموش باش كه هنوز تو داخل صبيانى و لسان و سنان من فصيح‌تر و تيزتر است آنحضرت فرمود كه اسكت فانك فاسق و خداوند تعالى جهت تصديق على مرتضى عليه السلام اين آيه فرستاد و همچنين كريمه  فَإِنَّ اللَّهَ هُوَ مَوْلاهُ وَ جِبْرِيلُ وَ صالِحُ الْمُؤْمِنِينَ  كنايت از امام المسلمين است و بطرق متعدده بثبوت پيوسته كه چون كريمهء  إِنَّما أَنْتَ مُنْذِرٌ وَ لِكُلِّ قَوْمٍ هادٍ  نازل شد پيغمبر اشارت بسوى على مرتضى عليه السّلام كرده فرمود « بك يهتدى المهتدون بعدى » و در كشف الغمه بر اسناد متصل از عبد اللّه ابن مسعود روايت كرده كه كنا نقرء فى عهد رسول اللّه بلغ ما انزل اليك من ربك ان عليا\r\n\r\n","description":"","footnote":"","page_name":" 117 ","page_number":117},
  {"content":"\r\n\r\nمولى المؤمنين فان لم تفعل فما بلغت رسالته و اللّه يعصمك من الناس و از ابن عباس مرويست كه نيست در قرآن آيتى كه نازل شده باشد در شان مهاجر و انصار مگر آنكه على رأس و قايد آن زمره است و هم از وى منقولست كه گفت نازل نشده است در شأن هيچ احدى آنچه نازل شده است در شأن على مرتضى عليه السّلام و از مجاهد مرويست كه گفت هفتاد آيه در شأن على عليه السّلام نزول يافته و حافظ ابو بكر احمد بن موسى بن مردويه روايت كرده است بسند خود از امير المؤمنين على صلوات اللّه عليه كه گفت قرآن نازل شده است بر چهار ربع ربعى در شأن ما و ربعى در شأن دشمنان ما و يكربع ديگر در سير و امثال و ربعى در احكام و فرايض ديگر آنكه خداوند سبحانه و تعالى در آيت مباهله على مرتضى را نفس رسول اللّه خواند آنجا كه فرمود كه « انفسنا و انفسكم و نسائنا و نسائكم و ابنائنا و ابناءكم ثم نبتهل فنجعل لعنة اللّه على الكاذبين »\r\n\r\nذكر بعضى از كرامات و خارق عادات كه از امير المؤمنين ( ع ) صادر شده\r\nاز اصبغ بن نباته روايت كرده‌اند كه گفت نزد امير المؤمنين على عليه السّلام در مسجد كوفه نشسته بودم در اثنا جمعى به مسجد آمدند سياهى را آوردند و گفتند يا امير المؤمنين اين اسود دزدى كرده است آنحضرت فرمود يا اسود بر سرق اقدام نمودهء گفت يا امير المؤمنين بلى پرسيد قيمت آنچه دزديدهء بدانكى و نيم ميرسد جواب داد كه زياده برآنست امير المؤمنين على عليه السّلام فرمود يك بار ديگر از تو سؤال مينمايم اگر اعتراف كنى حدشرا بر تو جارى گردانم و نوبت ديگر از او استفسار نمود آنمرد اعتراف نمود شاه ولايت منقبت از نام و نسب او پرسيد اسود گفت مرا عمرو بن كريه ميگويند و از قبيلهء بنى ثعلبه‌ام آنگاه امام المتقين بمقتضاى شريعت متين بقطع يد يمين او امر فرمود و آن اسود دست بريدهء خود را بدست گرفته بيرون آمد و خون از دستش ميرفت عبد اللّه بن كوا او را پيش آمده گفت ترا كه دست بريده‌اى اسود جواب داد كه امير مؤمنان و سيد اوصيا و ابن عم مصطفى و بهترين خلق خدا بعد از پيغمبر مؤيد بجبرئيل او بود و منصور بميكائيل مولاى من و مولاى جميع مسلمانان على بن ابيطالب عبد اللّه گفت او دست تو بريده و تو مدح او ميگوئى جواب داد كه دست مرا بموجبى كه حق او بر من واجب شده بود بريده و عبد اللّه نزد امير المؤمنين\r\n\r\n","description":"","footnote":"","page_name":" 118 ","page_number":118},
  {"content":"\r\n\r\n( ع ) آمده گفت امرى عجيب ديدم و آنچه شنيده بود تقرير كرد امير المؤمنين فرمود كه در ميان اعداى ما كسى باشد كه اگر شهد در گلوى او چكانيم جز عداوت ما نيفزايد و در ميان دوستان ما جمعى هستند كه اگر ايشانرا پاره كنيم محبت ما از دلهاى ايشان بيرون نرود آنگاه فرمود تا آن اسود را باز آوردند امير المؤمنين فرمود دست بريده خود را به من ده اسود بفرموده عمل نموده آنحضرت دست او را بموضع قطع نهاده برداى خود محكم به‌بست و دو ركعت نماز گذارده و خلايق از جانب آسمان آمين آمين شنيدند و هيچكس را نديدند ؛ چون ردا از دست او باز كردند دستش به حالت اصلى معاودت نموده بود ديگر آنكه آورده‌اند كه مردى و زنى بخصومت دعوائى پيش امير المؤمنين على عليه السّلام آمدند مرد خارجى بود آواز بركشيد آن حضرت در غضب رفت و فرمود اخسأ در حال سر آنمرد چون سر سگ شد يكى گفت يا امير المؤمنين بانك بر اينمرد زدى و او سگى شد پس مانع چيست ترا از دفع معويه فرمود ويحك اگر خواستمى معويه را با تختش يا با جنازه پيش من آوردندى و ليكن ما خازن خداونديم نه بزر و سيم بل باسرار مكتوم و اغراض مخزون ديگر آنكه آورده‌اند كه روايت كرده على بن حمزه از على بن الحسين عليه السّلام كه فرمود على مرتضى بعد از رسول اللّه صلى اللّه عليه و إله كه هركرا در ذمت حضرت رسالت پناه وامى يا دعوائى باشد نزد على آيد و خلايق متوجه امام المتقين شده هركدام كه موعود بوعدهء از رسول اللّه ( ص ) بودند طلب آن ميكردند و امام المتقين مصلاى خويش برميداشت و آن شئ موعود را به صاحبش ميداد و اين خبر فاش شد ابو بكر نيز فرمود تا بر آن موجب منادى كردند چون خبر بعلى مرتضى عليه السّلام رسيد فرمود زود باشد كه از اين ندا پشيمان شود روزى ديگر اعرابى بمجلس ابو بكر درآمده گفت كيست از شما وصى رسول اللّه اشارت بابو بكر كردند اعرابى گفت رسول خدا به من وعده كرده است كه چون با قوم خود ايمان بياورم هشتاد شتر سرخ موى به من دهد و من مسلمان آمده‌ام اكنون بوعده وفا كن ابو بكر از او گواه طلبيد اعرابى گفت وصى پيغمبر ( ص ) از چيزى كه پيغمبر صلى اللّه عليه و آله او را ضمان كرده است بايد گواه نطلبد و سلمان از آن مجلس برخاسته با اعرابى گفت بيا تا وصى رسول اللّه را به تو دلالت كنم اعرابى باتفاق سلمان نزد شاه مردان آمد قضيه عرض كرد آنحضرت فرمود كه ايمان آوردهء اعرابى گفت گواهى مىدهم كه تو وصى رسول خدائى چه ميان من\r\n\r\n","description":"","footnote":"","page_name":" 119 ","page_number":119},
  {"content":"\r\n\r\nو او اينمعنى شرط بوده بلى ايمان آورده‌ام آنحضرت امام حسن را فرمود با مسلمانان و اعرابى بشعب احد رفته ندا دهد كه يا صالح ابن عم رسول اللّه ميفرمايد كه شترانى كه رسول اللّه بجهة اين اعرابى ضمان كرده است تسليم نماى و چون به آن وادى رفتند امام حسن آن پيغام را رسانيد آواز آمد كه سمعنا و اطعنا بعد از آن مهار ناقهء از زمين برآمد امام حسن عليه السّلام آن مهار را بدست گرفته به آن اعرابى داده فرمود كه بكش اعرابى شتر ميكشيد و شتران از زمين بيرون ميآمدند تا هشتاد شتر بيرون آمد ديگر آنكه جمعى از ثقات روات از عمار ياسر روايت كرده‌اند كه امير المؤمنين على ( ع ) بجهة مهمى از كوفه بيرون آمده بولايت بابل شتافت و در آنموضع كه در قديم شهر بابل بوده و در آنوقت قصبه ؛ بمهمى اشتغال نموده نماز نگذارد تا آفتاب به حد غروب رسيد در اين اثنا جوانى آمده گفت يا امير المؤمنين عيال من از عدم قوت ضايع خواهند ماند بفرياد من رس آنحضرت از صورت حال استفسار نموده جواب داد مزرعه نفيس دارم كه معاش من از آنجا است و سه سال شده كه شيرى قوىهيكل در آن محل مسكن گرفته هيچ برزگريرا مجال تخم افشاندن و درودن نيست امام المتقين پرسيد كه آنمزرعه كجا است گفت به اين قريه نزديكست عمار گفت على مرتضى با من گفت با اين جوان برو و چون شير را به تو نمايد تو انگشترى مرا بشير نماى و بگوى ايشير على بن ابيطالب ميفرمايد كه ديگر در اين صحرا مقام مكن از عمار مرويست كه گفت من متحير ماندم چه از مخالفت امير - المؤمنين عليه السّلام مىانديشيدم و از شير مىترسيدم عاقبت توكل بر خداوند كرده روانشدم و چون بآنمزرعه نزديك رسيديم جوان اشاره بتلى كرده گفت شير در پس اين پشته است و جوان در بالاى كوشكى رفته بايستاد و گفت من از اينجا پيشتر نيايم عمار گفت من ترسان و لرزان رفتم شيرى برابر گاوميشى ديدم فرو خفته بترسيدم و مضطرب شدم شير مرا ديد بغريد و روى در من نهاد انگشترى امير المؤمنين عليه السّلام به دو نمودم و پيغام بگذاردم هنوز سخن تمام نكرده بودم كه شير روى به خاك ماليده آغاز تملق كرد و بازگشته روى در بيابان نهاد و از آنحال تعجب نموده امرى ناشايست در خاطرم خطور كرده از آن استغفار كردم چون نزد امير المؤمنين ( ع ) آمدم آفتاب فرو رفته بود آنحضرت برخواست و دستها برداشته دعا كرد بانگشت اشاره كرد و\r\n\r\n","description":"","footnote":"","page_name":" 120 ","page_number":120},
  {"content":"\r\n\r\nآفتاب از مغرب طلوع كرده به آن برج آمد كه وقت نماز عصر باشد و اصحاب را امامت نموده بعد از فراغ به من نگريسته فرمود يا عمار اگر امر شير سحر بود مهم آفتاب نيز سحر بود گفتم يا مولى امرى بخاطرم درآمد و من در آن بىاختيار بودم و مع ذلك توبه كردم ديگر آنكه جعفر بن محمد الدارمى روايت كرده كه فى سنة احدى و اربعمأة در بغداد بمجلس شيخ مفيد درآمدم ابو عبد اللّه را نزد او ديدم كه از تعبير خوابى سؤال مينمود من از شيخ پرسيدم كه مولانا علم تعبير خوانده‌اند جواب داد كه آرى ( مراد از اين علم مؤلفات و تصانيف است ) آنگاه فرمود قلم بردار و آنچه تقرير نمايم تحرير كن من بفرموده عمل نمودم شيخ مفيد فرمود كه در بغداد يكى از علما را كه مذهب شافعى داشت و كتب بسيار جمع آورده بود وفات رسيد چون ولدى نداشت مرديكه بجعفر دقاق موسوم بود وصى خود ساخته گفت چون از دفن من فارغ شوى اين كتابها را ببازار عروس برده فروخته بهاى آن را بر نهجيكه در اين طومار تفصيل داده‌ام صرف كن و جعفر دقاق بعد از فوت او كتابهاى ويرا ببازار برده بمعرض بيع درآورد و من نيز به آنجا رفتم تا كتابى چند بيع كنم و از آنجا چهار كتاب برداشتم در علم تعبير و چون خواستم كه برخيزم جعفر گفت اى شيخ لحظه‌اى توقف نماى كه امرى غريب در اين دورها ديده‌ام با تو نقل كنم كه آن موجب نصرت مذهب تست گفتم بگوى گفت در محله باب البصره مردى محدث بود و من با رفيقى كه داشتم هرروز پيش او ميرفتم و احاديث را تصحيح ميداديم و او را ابو عبد اللّه مجدر ميگفتند وى هرگاه كه حديثى در فضايل اهل البيت روايت كردى در آن حديث و راويان او طعنى زدى و سخنى ناشايست بر زبان آوردى نوبتى در فضايل على مرتضى عليه السّلام و فاطمه زهرا سخنى بد مكرر گفته من با رفيق گفتم كه ما را نشايد كه پيش اينمرد تردد كنيم چه او بىمذهب و بىدينست و زبان بطعن اهل البيت طاهرين ميكشد و عزم كرديم كه ديگر او را نبينيم همانشب بخواب ديدم كه به مسجد جامع ميرفتم و ابو عبد اللّه مجدر با من ميآمد كه ناگاه ديدم كه امير المؤمنين على عليه السّلام بر حمارى مصرى سوار رسيد ، با خود گفتم واويلا بضرب ذو الفقار دمار از روزگار اين خاكسار برخواهد آورد و چون آنحضرت نزديك ما رسيد چوبى كه در دست همايونش بود در چشم ابو عبد اللّه زده فرمود ايملعون چرا مرا و فاطمه را دشنام ميدهى مجدر دست بر چشم نهاده فرياد بركشيد كه آه مرا كور كردى\r\n\r\n","description":"","footnote":"","page_name":" 121 ","page_number":121},
  {"content":"\r\n\r\nجعفر گفت از خواب بيدار شدم عزم آن كردم كه نزد رفيق خود روم و صورت واقعه تقرير نمايم چون از خانه بيرون آمدم رفيقم بر در وثاق من نشسته بود رنگش متغير شده با من گفت كه دوش خوابى چنين ديده‌ام در حق مجدر و بعينه ديدم كه به همان طريق بود كه من مشاهده نموده بودم گفتم من نيز چنين خوابى ديدم پيش تو ميآمدم تا با تو بگويم بيا تا مصحف برداشته به خانه ابو عبد اللّه رويم و صورت واقعه را با او گفته و سوگند خوريم كه اين خوابرا نساخته ايم و او را نصيحت نمائيم تا از آن اعتقاد مذموم رجوع كند چون بدر خانه او رفته حلقه بر در زديم كنيزكى بيرون آمده گفت امروز ابو عبد اللّه را نميتوانى ديد گفتيم چه واقعشده است گفت نيم شب تا حال دست بر چشم نهاده فرياد مىكند و ميگويد كه على بن ابيطالب چشم مرا كور كرد جعفر گفت ما هردو بخوابهاى خود اعتقاد حاصل كرديم و كنيزك را گفتيم در را بگشاى كه ما نيز بجهة همين قصه آمده‌ايم و چون در گشود ما بدرون رفتيم مجدر را ديديم كه دست بر چشم نهاده بزشت - ترين وجهى افتاده فرياد ميكرد كه من با على چكرده‌ام كه او دوش چوب بر چشم من زده مرا كور كرده است جعفر گفت ما هردو خوابهاى خود را بيان كرديم و او را برجوع از آن اعتقاد مذموم ترغيب نموديم گفت خدا شما را جزاى خير دهاد اگر على چشم ديگرم را كور گرداند من او را بر صحابه تفضيل ننهم خصوصا شيخين ما هردو برخاسته گفتيم در اينمرد هيچ خيرى نيست بعد از سه روز نزد او رفتيم چشم ديگرش كور شده بود گفتيم آخر عبرت نميگيرى گفت من از اعتقاد خود برنميگردم و بعد از هفته حالش پرسيدم گفتند بمرد پسرش از خشم على مرتد شده بروم رفت ما بازگشته كريمهء  « فَقُطِعَ دابِرُ الْقَوْمِ الَّذِينَ ظَلَمُوا وَ الْحَمْدُ لِلَّهِ رَبِّ الْعالَمِينَ »  بر زبان رانديم ديگر آنكه از اصبغ بن نباته مرويست كه گفت با امير مؤمنان بگورستان گذر كردم گفت ميخواهى كه آيتى به تو نمايم گفتم نعم يا مولاى سرپائى بر قبرى زده گفت برخيز اى صاحب قبر فى الحال زمين شكافته شده پيرى برخاست كفن در خود پيچيده گفت « السلام عليك يا خليفة رسول اللّه » امير المؤمنين عليه السّلام از او سؤال نمود كه نام تو چيست جواب داد كه مرا عمرو بن دينار الهمدانى گويند و اصحاب مرا با امير انبار كشتند آنحضرت فرمود برو بجانب منزل خود آنچه ديدهء بيان نماى و عمرو بن دينار مدتى ديگر زيست .\r\n\r\n","description":"","footnote":"","page_name":" 122 ","page_number":122},
  {"content":"\r\n\r\n\r\nذكر بعضى از احكام قضايا كه در زمان حيات رسول اللّه ( ص ) و بعد از وفات از آن سرور ظهور يافت\r\nآورده‌اند كه دو مرد يمانى كنيزكى بمشاركت داشتند و هردو در يك قرء با او مقاربت كرده فرزندى متولد گشته بود پنداشتند كه اينمعنى جايز است و در پسر كنيزك هردو دعوى ميكردند و محاكمه نزد امير المؤمنين على عليه السلام بردند آنحضرت قرعه زده بنام يكى برآمد فرزند را به او داده فرمود كه مبلغى از قيمت ولد بشريكش دهد و بر زبان آورد كه اگر دانستمى كه بعد از آنكه حرمت اين امر بر شما ظاهر شده ارتكاب اين فعل نموده‌ايد شما را تأديبى بليغ ميكردم و اين خبر برسول اللّه رسيده فرمود كه الحمد للّه كه در اهلبيت من مرديست كه بسنت داود حكم مىكند يعنى قضاياى او موقوف بالهام ربانيست ديگر آنكه دخترى ببازى دختر ديگر را بر دوش گرفته بود ديگرى از بنات او را چنگلى گرفته آندختر از جاى جسته طفلى كه بر دوش او بود افتاده هلاك شد داورى نزد على مرتضى بردند فرمود ثلثى از ديت از دخترى بستانند كه چنگل گرفته و ثلث ديگر از آنكه او را بر دوش گرفته و ثلث ديگر از ديت دختر مرده ساقط گردد چه او بر بازى بر دوش آن ديگر نشسته بود و اين حكم برسول اللّه صلى اللّه عليه و إله رسيد فرمود بدرستى كه ابو الحسن عليه السّلام حكمى كرده كه مطابق حكم خداوند است جل ذكره ديگر آورده‌اند كه در عهد رسول اللّه گاوى حماريرا كشته صاحب حمار بر خداوند گاو دعوى كرده نزد رسول اللّه آمدند آن سرور ايشانرا نزد ابو بكر فرستاد ابو بكر گفت كه اين فعل از بهيمهء صادرشده بر خداوندش چيزى نيست اينخبر بآنسرور رسيده خصمين را نزد عمر ارسال داشت عمر گفت همان ميگويم كه ابا بكر گفت آنگاه رسول اللّه مدعى و مدعى عليه را پيش على مرتضى فرستاد جناب ولايت‌پناه عليه السّلام فرمود كه اگر گاو بخانه‌ايكه خر در آنجا بوده رفته است و آن را كشته غرامت بر صاحب بقر است و اگر حمار بر خانه‌ايكه گاو بوده رفته و كشته شده است بر صاحب گاو چيزى نيست رسول اللّه را خبر دادند فرمود حمد مر خداونديرا كه در اهلبيت من شخصى ايجاد فرمود كه در احكام مانند داود نبى است ديگر آنكه از عبد اللّه عباس مرويست كه گفت در زمان خلافت ابا بكر تاجرى صاحب ثروت زنى از انصار خواسته بود و اين زن از شوهر ديگر پسرى صغير داشت و تاجر مذكور نيز از زنى ديگر پسرى\r\n\r\n","description":"","footnote":"","page_name":" 123 ","page_number":123},
  {"content":"\r\n\r\nداشت نوبتى به سفر رفت پسر خود را همراه برد اتفاقا در اثناى آنسفر رخت آخرت بربست و اموال و اشيائى فراوان كه در مدينه داشت پسر زنش تصرف نموده چون پسر تاجر بعد از فوت پدر بمدينه رسيد مال پدر طلب نموده پسر زن گفت او پدر من بود و مال ميراث منست بينهما منازعت و مخاصمت روى نموده به مسجد رسول اللّه صلى اللّه عليه و إله آمدند و صورت حال بابو بكر گفتند وى در آنباب با اصحاب مشاورت نمود هريك سخنى گفتند و قال‌وقيل بسرحد تطويل رسيده بهيچوجه قطع آن نزاع واقع نشد عمار ياسر گفت اگر شما حكمى نميتوانيد كرد من ايشانرا نزد شخصى برم كه محاكمه فرمايد مقارن اينحال اسد اللّه الغالب به زيارت روضه رسول اللّه آمده مردم صورت حال را بر راى منير او جلوه دادند فرمود كه به حق تربت رسول اللّه كه ميان ايشان حكمى كنم كه ملائكه آسمان تعجب نمايند آنگاه سلمانرا فرستاد تا مردى فصاد حاضر كرد و قنبر را فرمود كه قبر متوفى را شكافته استخوان او را حاضر ساخت بعد از آن فصاد به حكم آنسرور عباد يك پسر را فصد كرد و قنبر باشارهء حيدر استخوان تاجر را در آن خون انداخت و چون استخوانرا بيرون آوردند اصلا از آن خون به خود نگرفته بود على مرتضى فصاد را فرمود تا پسر ديگر را فصد كرد قنبر استخوان در آن طشت خون افكند چون بيرون آوردند سفيدى او بسرخى مبدل شده بود شاه اوليا فرمود تا مال تاجر را به پسر دوم تسليم كردند و فرمود اين پسر اوست حضار مجلس بر رسول اللّه صلوات فرستادند و بر آنحضرت ثنا گفتند ديگر آنكه از عبد اللّه بن عباس و عبد الرحمن ابن ابو بكر مرويست كه گفتند چهار برادر خواهر خود را نزد ابو بكر آورده گفتند ما ايندختر را چنانچه بايد محافظت مينموديم اما او ما را ميان مردم خوار و خجل و منفعل گردانيده بزنا آبستن گشته ابو بكر فرمود تا گودى محاذى سينهء او كندند و برجم دختر فرمان داد در اين اثنا على مرتضى ( ع ) به زيارت روضهء رسول اللّه ميرفت ابو بكر باستقبال او شتافت آنحضرت را در محراب رسول اللّه بنشاند و صورت حال بيان كرد شاه اوليا دختر را در خلوتى نزد خود طلبيده تا از كماهى حال او استفسار نمود ؛ دختر گفت عالم الغيب و الشهادة دانا است كه هيچ دست نامحرمى به من نرسيده و كبر بطن و تغير لون من از حمل نيست آنحضرت فرمود برخيز و پشت بگردان زن چنان كرد آنگاه گفت كه روى به طرف من كن دختر بفرموده عمل نمود امام\r\n\r\n","description":"","footnote":"","page_name":" 124 ","page_number":124},
  {"content":"\r\n\r\nالمتقين بر زبان آورد كه بدان خداى كه دانه شكافت و خلق آفريد كه هيچ مردى با اين زن مقاربت نكرده فرمانداد تا قابله را حاضر كردند و پارهء يخ آوردند و على اشاره فرمود تا قابله آندختر را بر بالاى يخ بنشاند چون زنرا بر زبر يخ بنشاند بعد از لحظهء مانند مار بر خود پيچيده كرمى سياه از او بيفتاد امام المتقين برادران او را گفت عظم شكم خواهر شما بدين علت بود و در كشف الغمه آورده‌اند كه ثابت ابن عمرو انصارى جوانى بود در غايت زهد و تقوى و بحسن رخسار و ملاحت گفتار موصوف و رسول اللّه با او التفات بسيار داشت و ثابت بن عمرو در زمان خلافت عمر نزد على مرتضى آمده گفت يابن عم رسول اللّه داعيهء حج دارم ملتمس آنكه حاجيانرا بمراعات من وصيت فرمائى و هنگام رحيل كاروان على ( ع ) و عمر از مدينه بيرون آمده و اهل قافله را برعايت ثابت امر كردند و گفتند او وديعت ما است ويرا بشما سپرديم و چون كاروان منزلى چند رفته زنى صاحب ثروت كه به حج ميرفت او را ديده عنان شكيبائى از دستش بيرون رفت و ثابت چون نزول نمودى بگوشهء رفته بعبادت اشتغال نمودى زن طاقت مفارقت نياورده نيمشب خود را بثابت رسانيده اظهار محبت خويش نمود ثابت گفت ايعورت مرا به حال خويش گذار كه مراد تو از من برنيايد و عورت بارديگر الحاح نمود ثابت گفت از پيش من برو و الا فرياد ميكنم تا اهل قافله آگاه شوند زن از بيم رسوائى بخانهء خود رفت و در منزلى ديگر بهمانشيوه خود را بثابت رسانيده جواب و سؤال شب دوشين بوقوع پيوست زن چون ديد كه ثابت را فريب نميتواند داد در مقام انتقام برآمده صد دينار طلا و گردن‌بندى مشتمل بر پنجاه دانه مرواريد و يك ياقوت رمانى كه نام شوهرش در آن منقوش بود در دستارچهء بسته هنگام سحر خود را برحل ثابت رسانيد و آن دستارچه را در ميان بار او نهاد و چون روز شد آغاز فرياد كرد كه نقود و جواهر مرا رفقا برده‌اند قافله‌سالار فرمود تا بارهاى مردم تفحص نمايند و همچنان كردند از گم‌شده اثرى نيافتند زن گفت اينمرد صالح را بجوئيد چون اسباب او را ديدند دستارچه پيدا شد زن نشان نقود و جواهر چنانچه بود داد مال را تسليم نمودند و ثابت را درلت كشيدند و خواستند كه بقتل او مبادرت نمايند امير حاج گفت ابن عم رسول اللّه و خليفه او را بما سپرده‌اند بايد كه ويرا مقيد ساخته بمدينه بريم و بايشان سپاريم و صورت حال عرض كنيم آنگاه دست ثابت را گرفته او را بر شترى\r\n\r\n","description":"","footnote":"","page_name":" 125 ","page_number":125},
  {"content":"\r\n\r\nانداختند چون به مكه رسيدند ثابت را در بن كوهى در مروه دست بسته بيفكندند و خود بمناسك حج اقدام نموده در اين اثنا آنملعونه بر سر آنمرد صالح آمده گفت برخيز و آتش محبت مرا به آب مواصلت فرو نشان تا ترا از اين قيد نجات دهم ثابت گفت دور شو از پيش من و الا فرياد برآورم تا مردمان جمع شوند و ترا عقوبت كنند از نزد ثابت رفته بميان كوهها درآمد و چون شهوت بر او غلبه كرده بود غلامى سياه مملوك مغيرة بن شعبه را به خود خوانده او را بمجامعت خويش ترغيب نمود على الفور از آنغلام حمل گرفت و چون كاروان متوجه مدينه شدند آن زانيه گفت من از اينمرد دزد حامله‌ام گفتند چرا پيش از اين نگفتى گفت از فضيحت انديشيدم و چون قافله بمدينه رسيدند اسد اللّه الغالب و عمر بن الخطاب باستقبال حاجيان مبادرت نمودند و از امير حاج احوال آنجوان صالح پرسيدند گفت صالح مگوئيد كه او دزد و زانى است و اينك در آخر قافله مىآيد چون جوان پيدا شد امام المتقين فرمود تا او را به مسجد رسول اللّه بردند و امير المؤمنين عليه السّلام حسن و حسين را فرمود كه به سقيفه بنى النجار رويد و در آن محله خانه‌ايست در فلان موضع عورتى كه خصم ثابت است در آن منزلست او را حاضر سازيد سبطين رسول اللّه بموجب فرموده بتقديم رسانيدند امام المتقين فرمود اى عورت چه ميگوئى در حق اينجوان زاهد زن گفت يابن عم رسول اللّه چگويم در حق مرديكه مالم را دزديده و با من زنا كرده و من از او حامله‌ام و اهل قافله گواهند امير المؤمنين عليه السّلام سلمانرا گفت كه بخانهء حضرت فاطمه عليها السلام رو و عصاى رسول اللّه نزد من آر و فلان حقه را نيز بياور سلمان بفرموده عمل نموده امام المتقين فرمود كه ايزن بر جانب راست بخواب آنگاه رداى خود را بر او انداخته عصاى رسول اللّه « ص » بر پهلوى او نهاده فرمود بسم اللّه الرحمن الرحيم سخن گوى اى طفل بفرمان خداى ، جنين در رحم مادر به زبان آمده گفت السلام عليك يابن عم رسول اللّه ( ص ) على مرتضى فرمود كه اى بندهء خداى پدرت كيست آزاد است يا بنده ، سفيد است يا سياه ، از حلال وجود آمده يا از حرام اينجوان پدر تست يا نى ؟ كودك گفت پدرم بندهء مغيرة بن شعبه است حضرت فرمود كه اين قضيهء ناشايست بشهوت پدرت بوقوع انجاميده يا بشهوت مادرت جواب داد كه بشهوت هردو اهل مسجد پس از مشاهدهء اين صورت برسول اللّه صلوات فرستاده تكبير گفتند و امام المتقين فرمود كه ايسلمان آن حقه را بياور سلمان حقه را بياورد آن\r\n\r\n","description":"","footnote":"","page_name":" 126 ","page_number":126},
  {"content":"\r\n\r\nحضرت سر آن را گشوده آلت رجوليت از آن حقه بيرون آورد و خشك شده خلايق گفتند يابن عم رسول اللّه صلى اللّه عليه و إله اين چيست فرمود روزى پيغمبر ( ص ) بر بالاى منبر اين آيت را تفسير ميفرمود كه  « الزَّانِيَةُ لا يَنْكِحُها إِلَّا زانٍ »  اينجوان به خانه آمده حاصل و باقى خود را قطع كرده و جبرئيل آنحضرت را از حال او خبر داد رسول اللّه به منزل او رفته فرمود اى ثابت چرا چنين ميكردى آنگاه دست مبارك بر موضع جراحت ماليد فى الفور التيام يافت و آلت رجوليت او را فرمود تا در حقه نهادند و با من گفت يا على اينجوانرا بزنا متهم سازند بايد كه تو چنين و چنين كنى و من بموجب فرموده عمل نمودم عمر در غضب رفته حكم برجم زن كرد شاه اوليا فرمود رجم بر او واجب نيست زيرا كه طفلى در شكم دارد و بيگناهى بگناه ديگرى نتوان كشت صبر بايد كرد تا وضع حمل نمايد و بچه از شير باز كند آنگاه زنرا بكفيل دادند تا فرزند را دو ساله كرد بعد از آن او را سنگسار كردند .\r\n\r\nذكر خلافت امام حسن ( ع )\r\nچون امير المؤمنين على بجوار رحمت الهى و اصل شد مهاجر و انصار و تابعين و اخيار با حسن بن على عليهما السلام بيعت كردند در هيجدهم رمضان سنهء اربعين و مدت خلافت آن حضرت بقولى ششماه و سه روز بود چون ملاحظه نمود كه معوية بن ابى سفيان در شام استيلا يافته و اهل عراق نيز در مقام نفاقند با معويه صلح فرموده امور ملكى را به او باز گذاشتند وفات امام حسن عليه السّلام در سنهء اربع و اربعين در مدينه واقعشد بزهريكه حرم آنحضرت جعده بنت اشعث بن قيس باغواى معاويه و مروان به سيد جوانان اهل بهشت داد مدت عمر آنحضرت چهل و چهار سال بود و فضايل او از آن زياده است كه اين مختصر احتمال آن تواند نمود آورده‌اند كه چون امام حسن عليه السّلام با معويه صلح فرمود بمدينه تشريف برد و مردم از شيعه با مجلس آنحضرت آمدند يكى گفت السلام عليك يا مسود وجوه المؤمنين امام حسن فرمود بنشين كه من مسود وجوه مؤمنان نيستم آنمرد گفت چرا زمام امر خلافت را در قبضه اقتدار معويه نهادى و حال آنكه معويه طليق بن طليق و ظالم و غدار است آنحضرت جواب داد كه بر حضرت رسالت پناه مكشوف شده بود كه بنو اميه بر منبر او متعاقب يكديگر مىآمدند و اين صورت بر طبع همايونش گران آمده سورهء   إِنَّا أَعْطَيْناكَ الْكَوْثَرَ   و سورهء   إِنَّا أَنْزَلْناهُ فِي لَيْلَةِ الْقَدْرِ   جهة تسلى خاطر مباركش\r\n\r\n","description":"","footnote":"","page_name":" 127 ","page_number":127},
  {"content":"\r\n\r\nنزول يافت و در بعضى از نسخ به نظر مسود اوراق رسيده كه نوبتى حضرت سيد عالم در خواب ديد كه خوانى از آسمان نازل شده نزد آنحضرت فرود آمد و آنحضرت لقمهء از آن تناول نموده پيش ابو بكر نهاد و ابو بكر نيز لقمهء خورده نزد عمر گذاشت و عمر لقمهء به كار برده پيش عثمان گذاشت و عثمان نيز تناول كرد بعد از آن على مرتضى و بعد از آن امام حسن و بعد از او معاويه و جمعى از بنى اميه و چون بنى اميه بعضى از آن تناول نمودند عباس ابن عبد المطلب آنخوان برداشته نزد اولاد خود نهاد و چون حضرت رسالت پناه از خواب برآمد از تعبير آن رؤيا ملول و محزون گرديد چنانچه راوى گويد كه بعد از آن هيچ كس حضرت رسالت پناه را خندان و خوشحال نديد\r\n\r\nذكر اولاد امجاد امام حسن مجتبى\r\nاولاد ذكور امام حسن بروايت اكثر مورخان پانزده نفر بودند اول حسن 2 عمرو 3 حسين 4 زيد 5 عبد اللّه الاكبر 6 عبد اللّه الاصغر 7 عبد اللّه الرحمن 8 اسماعيل 9 محمد 10 يعقوب 11 جعفر 12 طلحه 13 حمزه 14 ابو بكر 15 قاسم و آنحضرت بقول طايفهء از علما يكدختر داشته فاطمه نام و بروايتى بنات مكرمات آنحضرت پنج نفر بودند اسامى ايشان اينست : فاطمه كه والدهء امام محمد باقر عليه السّلام است و ام عبد اللّه و ام الخير و ام سلمه و ام خشاب اولاد ذكور آن حضرت را يازده نفر گفته‌اند و حافظ عبد العزيز دوازده نفر و شيخ مفيد افاده نموده كه اولاد ذكور و اناث آن حضرت پانزده نفر بودند و بر اين روايت پسران آن حضرت هشت نفر و دختران هفت نفر\r\n\r\nذكر امام ثالث حسين بن على المرتضى ( ع )\r\nاكثر مورخان آورده‌اند كه سيدة - النساء بعد از ولادت امام حسن عليه السّلام به پنجاه روز به امام حسين عليه السّلام حامله شد و تولد آن حضرت در چهارم يا پنجم ماه شعبان سال چهارم از هجرت روى نموده بروايت بعضى از فضلاى كبار مدت حمل امام عاليمقدار شش ماه بود و به غير از حسين بن على عليه السّلام و يحيى بن زكريا هيچ فرزندى ششماهه متولد نشده است كه زيسته باشد و چون خبر ولادت آن غنچه چمن ولايت به حضرت رسالت پناه ( ص ) رسيد به خانه فاطمه ( ع ) تشريف برده آن قرة العين نبوت را در دامن خود جاى داده بانك نماز در گوش راست و اقامت در گوش چپ او گفت و او را حسين نام نهاد و حسين عليه السّلام مرادف شبير است و شبير نام پسر دوم هارونست و براى او كبش عقيقه فرمود و بعضى از متأخرين دو كبش گفته‌اند و سر آنسرور را تراشيده به وزن موى عنبر بويش نقره صدقه كردند و امام حسين عليه السّلام\r\n\r\n","description":"","footnote":"","page_name":" 128 ","page_number":128},
  {"content":"\r\n\r\nابو عبد اللّه كنيت داشت و رشيد و طيب و وفى و سبط از جملهء القاب آن جنابست و آن امام عاليمقام در وقت وفات حضرت خير الانام شش ساله بود و چند ماهه در زمان شهادت امير المؤمنين عليه السّلام سى و شش ساله و در حين انتقال امام حسن عليه السّلام چهل و شش ساله بود بعد از فوت برادر عالىگهر ده سال و كسرى در دنيا زندگانى كرد و در روز جمعه يا شنبه دهم محرم سنه احدى و ستين در كربلا با هفتاد و دو مرد از شيعه و اهلبيت شهادت يافت و بروايت يافعى با هشتاد و دو نفر رايت عزيمت بفردوس اعلى برافراشت و از آن جمله شانزده نفر از اولاد و اخوان و برادرزاده و بنى اعمام آنحضرت بودند\r\n\r\nذكر اولاد امام ثالث امام حسين\r\nبروايت شيخ مفيد و صاحب مستقصى و ابو الكرام عبد السلام امام حسين عليه السّلام شش فرزند داشت على اصغر كه مادرش شهربانو بنت يزدجرد بن شهريار بود و على اكبر از ليلى بنت مرة بن مسعود الثقيفه متولد شد و در كربلا شهيد گرديد و جعفر كه مادر او قضاعيه است و در زمان پدر بمرضى فوت گرديد و عبد اللّه كه در كربلا به زخم تير اعدا در حالت طفوليت شهيد شد و سكينه و فاطمه كه از ام اسحق بنت طلحة بن عبد اللّه در وجود آمد و بعضى از اولاد ذكور آنحضرت را پنج نفر نوشته‌اند و يكيرا عمر گفته‌اند و باتفاق مورخان بجز امام زين العابدين را هيچيك از اولاد ، نسل آنحضرت نمانده\r\n\r\nذكر امام چهارم على بن الحسين ( ع )\r\nزمخشرى در ربيع الابرار آورده كه تولد آنحضرت در شعبان سنهء ثمان و ثلاثين روى نمود در مدينه كنيت شريفش ابو محمد و ابو الحسن و ابو القاسم نيز گفته‌اند و القاب آن جناب سيد العابدين و زين العابدين و سجاد و ذو الثفنات بود و آنحضرت در زمان شهادت شاه ولايت عليه السّلام دو ساله بود و در واقعهء كربلا بيست و دو ساله و بعد از آن حادثه سى و چهار سال ديگر عمر يافت و در سنهء خمس و تسعين ببهشت برين خراميد و در گورستان بقيع در پهلوى عم خويش امام حسن عليه السّلام مدفون گرديد حمد اللّه مستوفى گويد كه به اعتقاد علماى شيعه وليد بن عبد الملك آنحضرترا زهر داد و در كشف الغمه از طاوس يمانى كه يكى از عباد و زهاد يمن بود روايت كرده كه گفت سالى به حج برفتم چون خواستم كه ميان صفا و مروه سعى نمايم بر كوه صفا برآمدم جوانى در غايت صفا مشاهده نمودم جامهء كهنه پوشيده و نزار و لاغر گشته در اين اثنا نظر جوان چون بر كعبه افتاد دست برداشت و گفت « انا عريان كما ترى و انا جائع كما ترى فما ترى يا من يرى و لا يرى » از اين سخن اعضاى من بلرزه درآمد مقارن ايندعا دو طبق از هوا نازل گشت در يكطبق دو برد يمانى بود\r\n\r\n","description":"","footnote":"","page_name":" 129 ","page_number":129},
  {"content":"\r\n\r\nدر غايت تكلف و در طبق ديگر نقلهاى لطيف چنانچه در بلاد خراسان باشد و من چون آن حالت مشاهده نمودم حيرت بر من مستولى شد جوان بجانب من التفات نموده فرمود اى طاوس گفتم لبيك سيدى حيرت من زياده شد كه نام مرا از كجا دانست فرمود كه تو را احتياجى به اين اشياء هست گفتم بجامه محتاج نيستم اما از آنچه در اين طبق است آرى و مشتى دو از آن به من داد و من بر طرف جامه احرام خود بستم و او از آن دو برد ازار و ردا ساخته آنچه پوشيده بود برداشت و روانشد و من در عقب او بشتافتم ناگاه شخصى او را پيش آمد آنچه پوشيده بود بآنشخص داد من از او پرسيدم كه اينمرد كه بود گفت او را نمىشناسى گفتم نه گفت فرزند رسول خداست على بن الحسين عليه السّلام و در باب عدد اولاد آن جناب اختلاف بسيار است بعضى برآنند كه آنحضرت را پانزده فرزند است هشت پسر و هفت دختر و عبد اللّه بن خشاب و بعض ديگر گويند اصلا دختر نداشته و صاحب گزيده گويد يازده پسر و نه دختر داشته و از اسامى اولاد ذكور آنحضرت هفت اسم متفق عليه است اول امام محمد باقر عليه السّلام 2 زيد كه در كوفه شهيد شد 3 عمرو 4 عبد اللّه 5 عبيد اللّه 6 حسن 7 حسين 8 على كه بقول گزيده افطس لقب داشت و مادر اين هشت امامزاده ام ولد بود و شيخ مفيد اسامى بنات آنحضرت را چنين آورده خديجه ؛ فاطمه ، عليه ، ام كلثوم\r\n\r\nذكر امام پنجم محمد بن على بن الحسين ( ع )\r\nامام پنجم هاشمى است و از دو هاشمى تولد نموده علويست و از دو علوى در وجود آمده ولادت باسعادت آنحضرت در مدينه فى صفر سبع و خمسين اتفاق افتاد و برخى در غرهء رجب سنه مذكوره گفته‌اند و لقب او باقر است « بقره‌اى توسع فى العلم » و امام محمد باقر مكنى بابو جعفر بود و در وقت شهادت جد خويش امام حسين عليه السّلام سه ساله بود و در زمان وفات پدر خويش سى و هشت ساله و در سنهء اربع عشر و مأة بجنت مخلد خراميد و اين مدت عمرش پنجاه و هفت سال و زمان امامتش نوزده سال بوده در تاريخ گزيده مسطور است كه بروايت شيعه هشام بن عبد الملك آن جناب را زهر داد مدفن همايونش گورستان بقيع است نزد پدر بزرگ فرزندان امام محمد باقر چهار نفر بودند سه پسر و يك دختر : جعفر : عبد اللّه ابراهيم ؛ ام سلمه شيخ مفيد و بعضى از علماى صاحب تأييد گفته‌اند كه آنحضرت هفت فرزند داشته شش پسر و يك دختر امام جعفر و عبد اللّه كه والدهء ايشان فروه بنت قاسم بن محمد بن ابو بكر ، ابراهيم و عبيد اللّه كه از ام حكيم بنت اسد بن مغيره ثقفى تولد\r\n\r\n","description":"","footnote":"","page_name":" 130 ","page_number":130},
  {"content":"\r\n\r\nنمودند و زينب كه مادر ايشان ام ولد بود\r\n\r\nذكر امام ششم جعفر بن محمد الصادق ( ع )\r\nولادت آن مهر سپهر سيادت بقول ثقفى بمدينه فى سنة ثمانين من الهجرة اتفاق افتاد و قيل فى سنه ثلاث و ثمانين در دوشنبهء هفدهم ربيع الاول كنيت او ابو عبد اللّه و صابر و طاهر و فاضل از القاب همايون اوست و اشهرها الصادق بروايت ثانى امام جعفر در حين وفات جد خويش دوازده ساله بود و در زمان انتقال پدر خويش سى و يك ساله و فوت او در سنه ثمان و اربعين و مأه روز دوشنبه پانزدهم رجب روى نمود و مدت عمرش بروايت اول شصت و هشت سال و بقول ثانى شصت و پنجسال باشد مدفن همايونش مقبره بقيع است و بقول شيعه ابو جعفر منصور دوانقى حضرت صادق را زهر داد و شيخ كمال الدين محمد بن طلحه و عبد اللّه بن خشاب آورده‌اند كه امام جعفر را شش پسر و يكدختر بود و بقول شيخ مفيد اولاد آن حضرت دو نفر بودند و حافظ عبد العزيز آورده كه آن حضرت هفت پسر و چهار دختر داشت موسى كاظم و اسحق و محمد از حميدهء بربريه تولد نمودند اسمعيل و عبد اللّه و ام فروه كه مادر ايشان فاطمه بنت حسين بن امام زين العابدين بود عباس و على و فاطمه كه از امهات اولاد در وجود آمدند\r\n\r\nذكر امام هفتم امام موسى الكاظم ( ع )\r\nولادت امام هفتم در ابواء كه منزليست ميان مكه و مدينه فى سنة ثمان و عشرين و مأه اتفاق افتاد و قيل فى سنة تسع و عشرين و مأه و كنيتش ابو الحسن و ابو ابراهيم و ابو عبد اللّه نيز گفته‌اند و آن امام عاليمقدار را بواسطه وفور حلم و كظم خشم كاظم ميخواندند و صابر و صالح و امين نيز القاب اوست و امام موسى در وقت فوت امام جعفر بيست ساله بود و بروايت اصح در ماه رجب ثلاث و ثمانين و مأه در بغداد بفرمودهء هرون الرشيد سندى بن شاهك با يحيى بن خالد برمكى آنحضرت را زهر دادند و بدان واسطه درگذشت و در تاريخ گزيده مسطور است كه بروايت علماى شيعه سرب در دهان امام مظلوم ريختند و مرقد منورش در خطه بغداد مشهور است و بقول اكثر علماى كرام كاظم را بيست پسر بود و هيجده دختر و اسامى اولاد ذكور آن جناب اينست على الرضا و زيد و ابراهيم و عقيل و هرون و حسن و حسين و عبد اللّه و عمرو و احمد و جعفر و يحيى و اسحق و عباس و حمزه و عبد الرحمن و قاسم و جعفر الاصغر و بعضى عوض عمرو محمد نوشته‌اند و اسامى بنات مكرماتش اينست : خديجه و ام فروه و اسما و عليه و فاطمه كبرى و فاطمه صغرى و ام كلثوم و آمنه و زينب كبرى و زينب صغرى و ام كلثوم صغرى و ام القاسم و كلبه و اسماء صغرى و محموده\r\n\r\n","description":"","footnote":"","page_name":" 131 ","page_number":131},
  {"content":"\r\n\r\nو امامه و ميمونه و حمد اللّه مستوفى گويد كاظم سى و هشت پسر و هشت دختر داشت و در كشف الغمه از شيخ مفيد منقولست كه كاظم عليه السّلام سى و هفت ولد داشته\r\n\r\nذكر امام هشتم على بن موسى الرضا ( ع )\r\nميلاد اسعاد آن امام عالى نژاد در يازدهم ذيحجه سنه ثلاث و خمسين و مأه بمدينه اتفاق افتاد و بقولى يازدهم ربيع الاخر سنه مذكوره دست داد و قيل فى سنة ثمان و اربعين و مأه باتفاق اهل تاريخ والدهء آنحضرت ام ولد بود اما نام آن مخدره مختلف فيه است از حافظ عبد العزيز منقولست كه آن مستوره مسماة بسكينه نوبيه بود و كنيت امام هشتم با نام و كنيت اسد اللّه الغالب موافق است و القاب آن جناب بسيار است و رضا و مرتضى و صابر از آن جمله است وفات آنحضرت در سناباد طوس بزهر مأمون عباسى بوقوع انجاميد و در قبهء كه اكنون مطاف طوايف انام است مدفون گرديد و قبل از آن هرون الرشيد را در آن قبه دفن كرده بودند فى سنه ثمانين و مأتين مدت حياتش پنجاه سال بود و زمان امامتش بيست سال خواجه ابو القاسم جعفرى از ابراهيم موسى الكاظم عليه السّلام روايت كرده كه گفت روزى از امام رضا نقدى طلبيدم و او مرا وعده داد در آن روزها استقبال حاكم مدينه ميفرمود و من با او همراه بودم در اثناى راه به زير درختى فرود آمديم من گفتم عيد بزرك شد و من مالك يكدينار نيستم آنحضرت بتازيانهء خود زمين را كنده درجى مملو از دينار طلا پيدا شد آن را به من داده گفت آنچه مشاهده نمودى مخفى دار و از دعبل خزاعى مرويست كه گفت چون قصيده « مدارس آيات » را در سلك نظم كشيده به خدمت امام رضا بردم و چند بيت بر او خواندم امام دست در زير مصلاى خويش كرده كاغذى بيرون آورده به من داد چون در آن نگريستم قصيدهء كه گفته بودم در آن مسطور بود حيران فرو مانده گفتم يابن رسول اللّه و اللّه كه اين قصيده شعر منست و از ديگرى نبرده‌ام فرمود بلى چنين است اما بر ما ظاهر شد كه تو قصيدهء چنين در مدح ما گفتهء ابيات آن را در قلم آورديم آنگاه صد هزار درم به من عطا فرموده گفت تا من نگويم اين قصيده را بر كسى مخوان اينسخن بمأمون رسيده مرا طلبيده تكليف كرد كه قصيده مدارس آيات را بخوان چون امام مرا نهى فرموده بود توقف فرمودم مأمون بآنحضرت گفت يابن عم رخصت فرماى تا دعبل اين قصيده را بخواند امام رخصت داد من او را بر مأمون خواندم و او نيز صد هزار درم به من داد و در وقت خروج از خراسان به خدمت ابو الحسن على الرضا رفتم وداع كردم قطيفه و پيراهنى كه پوشيده\r\n\r\n","description":"","footnote":"","page_name":" 132 ","page_number":132},
  {"content":"\r\n\r\nبود به من انعام فرمود كه بواسطه اين از آفات محفوظ خواهى ماند در اثناى راه چون به منزل رسيديم ناگاه كردان قطاع الطريق از كمين غدر بيرون آمده قافله را درميان گرفتند و همه اموال كاروان بستدند و مرا پياده كردند و كردى كه سردار دزدان بود بر اسب من سوار شد و بر هيچ چيز متأسف نبودم كه در آن قطيفه و پيراهن شريف و در سخن امام كه فرموده بود بواسطه آن از بليات مصون خواهى بود در آن اثنا كردى كه بر اسب من سوار شده بود آغاز قصيده من نمود كه\r\n « مدارس آيات خلت من تلاوة » \r\nو من با خود گفتم سبحان اللّه اين كرد دعوى دوستى آل محمد مىكند و در وقت خواندن اشك از ديده كرد چون باران مىباريد من نزد او رفتم گفتم يا سيدى اين شعر كيست گفت ترا با اين چه مهم گفتم در اين سرى هست كه عرض خواهم كرد جواب داد كه اينشعر دعبل خزاعيست شاعر آل محمد صلى اللّه عليه و إله گفتم و اللّه كه دعبل منم و اين قصيده را من گفته‌ام كرد متعجب شده دستم را بوسه داده اموال و اسباب اهل قافله را جمع كرد و به صاحبان باز داده ما را بدرقه كرد و از محل خطر بگذرانيد و از قصيدهء مذكور چند بيت اينست :\r\n ذكرت محل الربع من عرفات * فاسبلت دمع العين من عبرات\r\nمدارس آيات خلت من تلاوة * و منزل وحى مقفر العرصات\r\nو قال رسول اللّه بالخيف و المنى * و بالبيت و التعريف و الحجرات\r\nديار على و الحسين و جعفر * و حمزة و السجاد ذى الثفنات\r\nديار عليها جور كل معاند * و لم تعف بالايام و السنوات\r\nديار ابن عبد اللّه كانت و صنوه * سليل رسول اللّه ذى الدعوات\r\nمنازل كانت للصلوة و للتقى * و المعصوم و الطهر و الحسنات\r\nمنازل وحى اللّه معدن علمه * سبيل رشاد واضح الطرفات \r\nو چون دعبل اين قصيده را بر امام رضا عليه السّلام ميخواند به اين بيت رسيد كه :\r\n و قبر ببغداد لنفس زكية * تضمنها الرحمن بالغرفات \r\nامام فرمود كه در اين موضع دو بيت از شعر من داخل ساز تا قصيدهء تو باتمام پيوندد .\r\nمن كلام حضرت امام رضا ( ع )\r\n و قبر بطوس يالها من مصيبة * الحت على الاحشاء بالزفرات\r\nالى الحشر حتى يبعث اللّه قائما * يفرج عنا الهم و الكربات \r\n\r\n","description":"","footnote":"","page_name":" 133 ","page_number":133},
  {"content":"\r\n\r\nو بقول اكثر اهل خبر امام عالىگهر پنج پسر داشته و يك دختر و اسامى ايشان اينست امام محمد تقى حسن ابراهيم جعفر حسين عايشه و بعضى برآنند كه آنحضرت را سواى امام محمد تقى فرزندى ديگر نبوده و بزعم حمد الله مستوفى شاهزاده حسين از اولاد آن امام عالى نژاد است كه در شهر قزوين مدفونست\r\n\r\nذكر امام نهم محمد بن على الرضا\r\nولادت امام نهم در هفدهم رمضان سنهء خمس و تسعين و مأه بود امام نهم در نام و كنيت با امام محمد باقر موافقست بنابراين آن جناب را ابو جعفر ثانى خوانند و لقبش تقى و جواد و مرتضى و منتخب بود و ابو جعفر ثانى در زمان وفات امام رضا بقول اصح هفت ساله و چند ماهه بود و در ذيحجه عشرين و مأتين بفردوس اعلى خراميد و در مقبره بنو هاشم پهلوى جد عاليمقدار خود كاظم ببغداد مدفونست و بقول علماى شيعه معتصم عباسى آن امام عاليمقام را زهر داد اوقات حياتش بيست و پنجسال بود و از آنحضرت دو پسر و دو دختر يادگار ماند على نقى و موسى و فاطمه و امامه\r\n\r\nذكر امام دهم على بن محمد بن الرضا\r\nتولد امام دهم بروايت اصح در اواسط ماه رجب سنه اربع و عشرين و مأتين بمدينه اتفاق افتاد و قيل فى سنة اثنتى و عشرين و مأتين مادر نيك اخترش ام ولد بود مسماة بسمائه و يقال ان امه ام الفضل بنت المامون و آنحضرت نيز در اسم و كنيت با على مرتضى و على الرضا موافق بود بناء على هذا او را ابو الحسن ثالث گويند و القاب شريفش نقى و هادى و ناصح و متوكل است و امام على هادى در زمان پدر بزرگوار خود شش ساله بود و متوكل عباسى در زمان حكومت خود يحيى بن هرثمة بن اعين را بمدينه فرستاد تا آنحضرت را بسر من راى كه حالا بسامره اشتهار يافته بياورد و هادى بعد از آنكه ده سال و چند ماه و چند روز در آنجا مقيم بود در ماه جمادى الاخره يا رجب سنه اربع و خمسين و مأتين برياض قدس انتقال نموده در سرائى كه ملك آنحضرت بود مدفون گشت و بروايت شيعه معتضد بن متوكل او را زهر داد و مدت عمر عزيزش چهلسال بود و اوقات امامتش سى و سه سال و اولاد او پنج نفر بودند حسن عسكرى و حسين و محمد و جعفر و عايشه\r\n\r\nذكر امام يازدهم امام حسن العسكرى ( ع )\r\nولادت همايون اين امام ذوى - الاحترام در مدينه مكرمه فى سنة احدى و ثلاثين و مأتين گفته‌اند مادر آن جناب ام ولد بود مسماة بسوسن و امام يازدهم در كنيت و نام با امام ثانى حسن بن على المرتضى ( ع )\r\n\r\n","description":"","footnote":"","page_name":" 134 ","page_number":134},
  {"content":"\r\n\r\nموافقست و لقبش عسكرى و سراج و خالص و زكى نيز گفته‌اند و زكى در زمان فوت پدر خود هادى بيست و سه ساله بود يا بيست و دو ساله و در ربيع الاخر در سنهء ستين و مأتين در ايام دولت معتمد عباسى بجوار رحمت الهى پيوست ظهيرى گويد « و ذهب كثير من اصحابنا الى انه مضى مسموما و كذلك ابوه وجده و جميع الائمة » مدت عمر امام زكى ابو محمد بروايت اول بيست و نه سال و بقول ثانى بيست و هشت سال بود مرقد همايونش بسر من راى در جنب قبر پدرش واقعست و امام يازدهم به غير از امام محمد بن حسن المهدى فرزندى نداشت\r\n\r\nذكر امام دوازدهم ابو القاسم محمد بن حسن المهدى\r\nتولد همايون درى درج ولايت بقول اكثر اهل روايت در منتصف شعبان خمس و خمسين و مأتين روى نمود و مادر آن امام عالى كرام ام ولد بود مسماة بسوسن و قيل نرجس و آن امام ذوى الاحترام در كنيت و نام با حضرت خير الانام مطابقست و مهدى و منتظر و صاحب الزمان و حجة و قائم از جمله القاب آنجنابست و در وقت وفات پدر خود بروايت اول كه به صحت اقربست پنجساله بود و بقولى دو ساله و حضرت واهب - العطايا آن شكوفه چمن ولايت را مانند يحيى بن زكريا كه در طفوليت حكمت كرامت فرمود او را در صغر سن امام ساخت و چنانچه زكريا را در وقت صبى بمرتبه بلند رسالت رسانيد صاحب الزمان نيز در زمان معتمد خليفه فى سنة خمس و ستين و ماتين در سردابه سرمن راى از نظر فرقه برايا غايب شد و بنابر مذهب اثنا عشريه تا غايت مختفى است و هر گاه ارادهء ازلى بظهور او تعلق گيرد نقاب اختفا از چهرهء آفتاب‌آسا برخواهد گرفت و بنابر صحاح اخبار كه از سيد ابرار نزد علماى عاليمقدار به صحت پيوسته جميع فرق امت نبوى و تمامى طوايف ملت مصطفوى اتفاق دارند كه ظهور مهدى بوقوع خواهد انجاميد اما اينمسئله مختلف فيه است كه مهدى موعود محمد بن الحسن است يا از بنى فاطمه ديگر اعتقاد اهل سنت و جماعت آنست كه قايم آل رسول شخصى خواهد بود از اولاد بتول كه در آخر الزمان تولد نمايد و آنجنابرا فرقه اماميه دو غيبت ثابت كرده‌اند يكى غيبت صغرى و آن از زمان ولادتست تا زمان انقطاع سفارت دوم طولى و آن از زمان انقطاع سفارتست تا وقتى كه اراده ازلى بظهور او تعلق گيرد و در غيبت صغرى مهدى را سفيران بوده‌اند كه حاجات خلايق به او رسانيده جواب ميگرفته‌اند و آنسفارت بر شخصى على ابن محمد نام اختتام يافته و على بن محمد در سنه اربع و عشرين متوفى شده ديگر هيچ سفيرى\r\n\r\n","description":"","footnote":"","page_name":" 135 ","page_number":135},
  {"content":"\r\n\r\nامام را نديده و حافظ ابو نعيم احمد بن عبد اللّه چهل حديث در باب ظهور مهدى روايت كرده چنانمعلوم مىشود كه ظهور آنحضرت در قريهء خواهد بود كه آن را كرعه گويند و از امام به حق ناطق جعفر صادق منقولست كه چون قايم ظاهر شود پشت بر ديوار خانه كعبه نهد و سيصد و سيزده مرد بر او جمع گردند اول كلامى كه به آن ناطق گردد اين آيه بود كه  « بَقِيَّتُ اللَّهِ خَيْرٌ لَكُمْ إِنْ كُنْتُمْ مُؤْمِنِينَ »  در كشف الغمه از رشيق حاجب مرويست كه گفت معتضد مرا با دو شخص ديگر طلب داشته گفت حسن بن على در سرمن راى وفات يافته بتعجيل برويد و خانه او را احاطه كنيد و هركرا آنجا يابيد بكشيد و سر او را نزد من آوريد و ما بموجب فرموده بسامره شتافته ناگاه بسراى عسكرى درآمديم منزلى ديديم در غايت نزاهت كه گويا همين زمان باتمام رسانيده‌اند و در آنجا پردهء ديديم از درى فروگذاشته آن را برداشتيم سردابهء به نظر ما درآمد به آنجا درآمديم دريائى ديديم در اقصاى آن حصيرى بر روى آب انداخته و شخصى بخوب‌ترين صورتى بر زبر آن حصير در نماز ايستاده آنشخص اصلا بما التفات نكرد و يكى از آن دو نفر كه با ما بودند سبقت گرفته خواست كه پيش وى رود در آب غرق شد و آغاز اضطراب نمود تا من دستش گرفته او را خلاص ساختم بعد از آن ديگرى خواست كه پيش رود او را نيز همين حالت روى نمود من متحير گشته گفتم اى صاحب خانه از خداى و از تو عذر ميخواهيم و الله كه من ندانستم كه حال چيست و بكجا ميآيم و هرچند از اين گونه سخنها گفتم به من ملتفت نشد لاجرم مراجعت نموده نزد معتضد رفتم و كيفيت حال بازگفتم گفت اين راز پنهان داريد و الا بفرمايم تا شما را گردن زنند\r\n\r\nحكايت : در شواهد النبوه و كشف الغمه مسطور است\r\nكه اسمعيل بن حسن هرقلى گفت برفخذايسر من ريشى ظاهر شد كه همهء اطبا از مداواى آن عاجز آمدند و در بهار آنريش منشق شده خون وريم بسيار از آن ميرفت و الم آنرنج مرا مانع ارتكاب شغل ميشد هرقله گويد روزى بمحلهء رفته بمجلس سيد رضى الدين على بن طاوس درآمدم و از آنمرض شكايت نمودم سيد اطباء حله را طلبيده ريش مرا بايشان نمود و استعلاج فرمود همه گفتند اين قرحه به زير عرق اكحلست و علاج آن منحصر بقطع است و اگر آن را ببرند اين مرد هلاك مىشود سيد فرمود كه من ببغداد ميروم با من مرافقت نماى شايد كه طبيبان آنجا از عهدهء معالجهء آن بيرون توانند آمد چون ببغداد رسيديم طبيبان آنجا نيز اظهار عجز كردند و من مايوس شده بمشهد\r\n\r\n","description":"","footnote":"","page_name":" 136 ","page_number":136},
  {"content":"\r\n\r\nروح‌افزاى سرمن راى رفتم و بعد از طواف مشاهد ائمه بسردابه درآمدم و بايزد سبحانه و تعالى استغاثه نمودم از ائمه استعانت جستم و چند شبانه‌روز بعبادت و قيام گذرانيدم در آن اثنا روزى بكنار دجله شتافته غسل كردم و جامه پاك پوشيدم و متوجه مشهد شريف گرديدم ديدم كه از كنار بيابان چهار سوار پيدا شدند تيغها بر ميان و يكى نيزه بدست داشت و ديگرى فرجى دربر گمان بردم كه از اشراف مشهدند چون به من رسيدند سلام كردند جواب دادم آن نيزه‌دار در طرف راست فرجىدار بايستاد و دو شخص ديگر در طرف چپ او قرار گرفتند پس فرجىپوش به من گفت كه فردا بجاى خود نزد اهل بيت خود خواهى رفت گفتم آرى گفت پيش من آى تا ريش ترا به‌بينم پيش رفتم دست دراز كرد و ريش مرا بيفشرد چنان كه درد بسيار كرد نيزه‌دار مرا گفت « افلحت يا اسمعيل » من متعجب شدم كه نام مرا چون دانست گفتم « افلحنا و افلحتم » و همان شخص مرا تنبيه كرد كه اين امام است پيش دويدم و ركابش ببوسيدم پس روانشدم فرمود بازگرد گفتم هرگز از ملازمت تخلف ننمايم بارديگر فرمود مراجعت نماى كه صلاح در آنست من همان جواب گفتم نيزه‌دار فرمود شرم ندارى كه امام دو نوبت ترا بمراجعت امر فرمود اطاعت ننمودى لاجرم بايستادم چون اندك مسافتى طى فرمود روى به من بازكرده گفت چون ببغداد رسى ابو جعفر يعنى مستنصر ترا خواهد طلبيد از وى چيزى قبول نكنى و من چندان بايستادم كه ايشان از نظرم غايب گشتند آنگاه بمشهد رفتم و از احوال سواران استفسار نمودم گفتند آنها شرفاى اين نواحى بودند من گفتم امام بودند سئوال كردند كه امام صاحب نيزه يا فرجىدار بود گفتم صاحب فرجى گفتند جراحت خود را به او نمودى گفتم آرى پس ران خود را برهنه كردم از آن قرحه اثرى نيافتم از غايت دهشت در شك افتادم كه آنمرض در اين پاى يا در آن پاى بود آن را نيز برهنه كردم صحيح‌تر يافتم پس مردم بر من ازدحام كردند و پيراهن مرا بدريدند سادات روضه مقدسه مرا از چنگ ايشان خلاص ساخته بخزانه درآوردند و نام و نسب مرا پرسيدند و سئوال نمودند كه كدام روز از بغداد بيرون آمدهء من حقيقت حال را به صورت راستى تقرير نمودم و آنشب آنجا بودم نماز صبح گذاردم و بجانب بغداد بازگشتم و چون بدانجا رسيدم خواص و عوام دار السلام بر من جمعشدند زيرا كه آن واقعه را شنيده بودند و كثرت و ازدحام\r\n\r\n","description":"","footnote":"","page_name":" 137 ","page_number":137},
  {"content":"\r\n\r\nبمرتبهء انجاميد كه نزديك بود كه در زير دست و پاى خلايق هلاك شوم در آن اثنا وزير مستنصر كه قمى الاصل بود سيد رضى الدين را طلبيده از وى خبر تحقيق نمود سيد بدان مجمع شتافته مرا از آن ازدحام مردم نجات داده پياده شده ران مرا احتياط نمود چون از آنمرض اثرى نديد بيهوش گشت بعد از افاقت بمجلس وزير شتافته مرا پيش وى برد تا كيفيت حادثه را تقرير كردم وزير اطبا را طلبيده از حقيقت حادثهء من استفسار نمود گفتند علاج به اين قرحه منحصر است بقطع و در آن موت متصور است وزير گفت بر تقديريكه آن را قطع كنيد و اين شخص نميرد بچندگاه علاج پذيرد گفتند به دو ماه اما در موضع قطع مغاكى سفيد خواهد ماند كه موى از آنجا نرويد باز وزير پرسيد كه شما اين ريش را چندگاهست كه ديده‌ايد گفتند كه ده روز است پس من باشارت وزير ران خود را برهنه كرده همكنان ملاحظه نمودند كه اصلا اثر مرض در آن نمانده بود يكى از حكما صيحهء زده گفت « هذا من عمل المسيح » بعد از آن مرا نزد مستنصر بردند و او چون آن امر غريب شنيد مبلغ يكهزار دينار به من انعام فرمود و من بنابر نهى امام آن وجه را نگرفتم صاحب كشف الغمه گويد كه من در بعضى از ايام اين حكايت را بجمعى كه نزد من مىبودند گفتم چون سخن تمام شد يكى از آنمردم گفت من پسر شمس الدين محمد ولد صلبى اسمعيلم كه صاحب اين واقعه است لاجرم از آن حسن اتفاق متعجب شدم و از وى پرسيدم كه تو ران پدر خود را در وقت مرض ديده بودى گفت من در آن اوان خردسال بودم اما بعد از صحت مشاهده كردم موى بر آنموضع برآمده بود و اثرى از آن جراحت نبود شمس الدين محمد در آنموضع حكايت كرد كه بعد از وقوع آن قضيه پدرم در مفارقت حضرت امام بغايت محزون ميبود تا آنكه در زمستانى رخت اقامت ببغداد كشيد باميد آنكه شايد يك بار ديگر آن سعادت را دريابد و در هرچند روز يك مرتبه بسامره ميرفت و باز ببغداد مراجعت ميكرد چنانچه در آن زمستان چهل نوبت آمدوشد فرمود\r\n\r\nگفتار در حكومت بنى اميه كه اول ايشان معوية بن ابى سفيان بود\r\nملوك بنى اميه چهارده نفر بوده‌اند و اين رقم مشتمل بر اسامى ايشانست :\r\n\r\n","description":"","footnote":"","page_name":" 138 ","page_number":138},
  {"content":"\r\n\r\n بودند از سران اميه چهارده * بگرفته‌اند جملهء آفاق سر بسر\r\nاول معويه پسر هند بيوفا * وز بعد او يزيد جفاكار بدگهر\r\nآنگه معويه به دو مروان بعد از او * عبد الملك وليد و سليمان ، پس عمر\r\nآنگه يزيد و باز هشام است و پس وليد * وز بعد او يزيد و براهيم بر اثر\r\nمروان بن محمد آنكش لقب حمار * بود آخرين و نيست جز اين چارده دگر \r\n\r\n[ معاويه 
  ]\r\nمادر معويه هند بنت عتبة بن ربيعه است و معويه را ابن آكلة الاكباد بجهة آن گويند كه مادرش هند در حرب احد جگر حمزه سيد الشهداء را در دهان گرفته بخائيده و ابن يمين اين قطعه در باب معويه بغايت نيكو گفته است :\r\n داستان پسر هند مگر نشنيدى * كه از او و دو كس او به پيمبر چه رسيد\r\nپدر او لب و دندان پيمبر بشكست * مادر او جگر عم پيمبر بمكيد\r\nاو بناحق حق داماد پيمبر بگرفت * پسر او سر فرزند پيمبر ببريد\r\nبر چنين قوم كسى لعنت و نفرين نكند ؟ * لعن اللّه يزيدا و على آل يزيد \r\nآورده‌اند كه هند پيش‌از آنكه پدر معويه او را نكاح كند در حبالهء ابو عمرو حفص بن مغيرهء مخزومى بود و حفص بجمال مروت و كمال سخاوت اتصاف داشت و پيوسته در احسان او گشاده و خوان ضيافت او نهاده بود و بجهة مهمانان بر در سراى خود مهمانخانه ساخته بود و او را بفرشهاى لطيف ملون آراسته روزى در محل استوا كه حرارت عظيم بر هوا استيلا داشت حفص از صحرا رسيده چون كسى در مهمانخانه نبود در آنجا درآمده لحظهء باستراحت مشغول شد و هند بطلب او بيرون آمده او را آنجا خفته ديد در پهلوى او بخفت و بعد از لحظهء حفص برخاسته بمهمى بيرون رفت و هند را نديد و چون بازآمد جوانى نيكو روى را ديد كه از آنخانه بيرون آمد چون بدرون خانه رفت هند را خفته ديد با او گفت كه اينمرد كه بود جواب داد كه او را نديدم حفص را غيرت برآنداشت كه با هند گفت « الحقى باهلك » هند بخانهء پدر رفته از شوهر گله كرد و عتبه بمخاصمت حفص برخاسته گفت چرا فرزند مرا بامرى متهم ميسازى كه از خاندان ما بغايت دور است بيا تا نزد حاكم رويم در آن اوان حاكم عرب افعى نجران بود و او كاهنى بود كه از خفايا و اسرار مردم خبر ميداد عتبه با بنى عبد الشمس و حفص با بنى مخزوم ساز سفر كرده با جمعى از زنان روى به راه آوردند در اثناى راه عتبه با\r\n\r\n","description":"","footnote":"","page_name":" 139 ","page_number":139},
  {"content":"\r\n\r\nهند گفت كه ايدختر ما كار نكردنى كرديم چه اين سخن اول امرى بود مخفى و اكنون آشكارا شد و اگر اين كاهن رقمى بر تو كشد اينحال عار بر صفحهء خاندان ما بماند ، هند از اين سخن متغير شده عتبه گفت مرا از تغيير لون تو چنان بخاطر ميرسد كه از تو فعلى نابايست در وجود آمده هند جواب داد كه من از زنا مبرايم ليكن شما مرا نزد مردى مىبريد كه كذب او محتملست اگر دروغى گويد امكان تدارك نماند اول او را امتحان كنيم آنگاه ماديانى را نزد كره فحل داشتند تا كره بر پشت ماديان جسته و دانهء گندم بر سر احليل او پنهان كردند و پيش افعى بردند و گفتند ما از راه دور بجهة حكمى به خدمت تو آمده‌ايم و پيش‌از آنكه از مدعا سخن گوئيم چيزى پنهان كرده - ايم بگوى كه چه چيز است افعى ساعتى تحمل كرده گفت « ما هى الا حبة فى احليل » آنگاه يك‌يك از زنانرا پيش افعى مىنشاندند و افعى ميگفت برخيز كه تو او نيستى و چون هند نزد او بنشست گفت پاكى و بىآلايش زود باشد كه ملكى از تو تولد كند و چون حفص اين سخن بشنيد در هند آويخت اما هند قبول نكرد و بعد از آن ابو سفيان او را بخواست و طعن كرده‌اند كه چون حفص هند را طلاق نداده بود پس بر ابو سفيان حلال نشده باشد و بر هر تقدير معويه حرام‌زاده است و اين بيت كه فردوسى گفته در مدح على مرتضى اشارت بدينمعنى است :\r\n نباشد بجز بىپدر دشمنش * كه يزدان به آتش بسوزد تنش \r\nآورده‌اند كه از منكوحهء عبد مناف كه سرور قريش بود دو پسر توأمان متولد شد و پشت هردو بهم چسبيده بود عبد مناف بشمشير هردو را از هم جدا كرده يكى را هاشم نام نهاد و ديگريرا عبد شمس اميه و چون عبد مناف هردو فرزند را بشمشير از يكديگر جدا كرده ميان اولاد ايشان همواره شمشير قايم بود و غبار نفاق ارتفاع داشت شاهد اين سخن آنكه ميان عبد المطلب و اميه هميشه كلفت و نزاع امتداد داشت ديگر اميه را قدرت مقاومت با عبد المطلب نبود و همچنين ميان حضرت مصطفى ( ص ) و ابو سفيان آن شمشير قايم بود و همچنين ميان شاه مردان و معوية بن ابى سفيان آن تيغ در ميان بود و يزيد پليد با امام حسين عليه السّلام همان عداوت داشت آورده‌اند كه يزيد پليد بعد از واقعهء كربلا چند بيت انشاد كرد و اين بيت از آنجاست :\r\n لعبت هاشم بالملك فلا * خبر جاء و لا وحى نزل \r\n\r\n","description":"","footnote":"","page_name":" 140 ","page_number":140},
  {"content":"\r\n\r\nيعنى بازى كرد هاشم با پادشاهى نه خبرى آمده بود نه وحيى منزل شده بود و بيتى ديگر هم در اين قصيده گفت كه مضمونش اينكه كاشكى پدران ما كه در حرب بدر كشته شدند حاضر بودندى تا ملاحظه نمودندى كه من انتقام ايشان از فرزندان محمد چگونه كشيده‌ام\r\n\r\nحكايت : آورده‌اند كه روزى امام حسن بعد از مصالحه نزد معويه\r\nو او بر بالش تكيه كرده بود و آنحضرت بر دست راست بنشست معويه افتتاح سخن كرده گفت سخنى عجب با تو بگويم جمعى نقل ميكنند كه عايشه ميگويد كه معاويه مستحق خلافت نيست زيرا كه طليق است چه بر هيچكس فضيلتى ندارد امام حسن فرمود كه من طرفه‌تر از اين دارم معويه گفت بيان فرماى آنحضرت فرمود تكيه كردن تو بر بالش در حضور من معويه تمهيد معذرت نمود و اموال فراوان به منزل امام فرستاد كه او را عفو فرمايد\r\n\r\nحكايت : جمعى از اهل بصره با شاه مردان صفاى باطنى نداشتند\r\nو معويه را كافر ميدانستند با يكديگر گفتند كه اگر ما را در قتال على بن ابيطالب شكى بود در محاربهء معويه هيچ شك نداريم بنابراين بر معويه خروج كردند و گفتند كه اكنون در دفع اين فاسق فاجر بايد كوشيد و چون اين خبر بابن هند رسيد نامهء نزد امام حسن فرستاد كه با لشكرى متوجه دفع خوارج گردد امام حسن در جواب نوشت كه من براى آن ترك محاربهء تو كردم كه خون مسلمانان ريخته نگردد و اگر محاربه ميكردم اول ابتدا به تو ميكردم و چون من از براى مصلحت خود حرب با تو نكردم از براى مصلحت تو محاربهء با ديگران نخواهم كرد\r\n\r\nحكايت : آورده‌اند كه بعد از شهادت شاه ولايت شخصى در مجلس معويه ذكر آنحضرت ميكرد\r\nمعاويه گفت « كان على ولى اللّه كالاسد اذا غزا و كالبدر اذا رأى و كالمطر اذا غدى » يعنى على ولى اللّه مانند شير بود چون در محاربه سعى فرمودى و چون ماه چهارده بود هرگاه كه پيدا شدى و چون قطرهء باران بود كه صبحگاه آيد .\r\n آن قطرهء شبنم كه نسيم سحرى * از ابر جدا كند به صد حيله‌گرى\r\nپس بر سر گل چكاند اى رشك پرى * حقا كه هزاربار پاكيزه‌ترى \r\nحاضران گفتند تو فاضل‌ترى يا على عليه السّلام معويه گفت « خطوة من آل ابيطالب خير من آل ابى سفيان » گفتند حق با تو بود يا با على گفت حق با على بود پرسيدند كه پس چرا با او محاربه كردى جوابداد كه « الملك عقيم »\r\n\r\nحكايت :\r\nآورده‌اند كه نوبتى\r\n\r\n","description":"","footnote":"","page_name":" 141 ","page_number":141},
  {"content":"\r\n\r\nمعويه با خاصان خود نشسته بود و در عواقب امور خود مىانديشيد در اين اثنا گفت آيا كسى داند كه عاقبت ملك و سلطنت بر على قرار گيرد يا بر من هركس در اين باب سخنى گفتند معويه گفت هيچكس اينمعنى نداند الا على مرتضى آنگاه سه نفر از كوفيان شوم را امر كرد تا هريك بر جمازهء سوار شده متعاقب يكديگر بكوفه روند و هرسه خبر مرگ معويه را بيكطريق بيان كنند پس روز اول يكى از آنجماعت بكوفه درآمده خلق از او سؤال كردند كه از كجا ميرسى جواب داد كه از شام و چون حال معويه پرسيدند گفت وفات يافت و دروغى كه مقرر شده بود در باب تجهيز و تدفين او بيان كرد اهل كوفه او را بملازمت امير المؤمنين بردند و بعد از تقرير آنحكايت آن حضرت بدان سخن التفات نفرمود و روز ديگر ديگرى از آن سه نفر رسيده به همان طريق خبر موت معويه را اظهار نمود او را نيز به خدمت شاه ولايت پناه بردند آنحضرت تكذيب وى نمود روز سوم شخص ثالث به شهر درآمده زبان بخبر مرگ معويه برگشود ايشان گفتند يا امير - المؤمنين اينخبر به حد تواتر رسيد شايد كه راست باشد آنحضرت فرمود كه معويه نميرد « حتى يخضب هذا من هذا » اشاره بسر مبارك خود كرده دست بمحاسن شريف خود فرود آورد يعنى كه تا محاسن من به خون سر من رنگين نگردد معويه نميرد چون اين سخن بمعويه رسيد بدلى قوى و املى قبيح در طلب رياست سعى نمود و آن همه در تحصيل اموال و تطويل آمال و خروج بناحق و ايذاى خليفهء مطلق تقديم نمود باآنكه ميدانست كه بناحق دعوى خلافت مىكند محبت دنيا و دوستى جاه و رياست او را باعث رفض آمد تا بشومى اينحركت جمعى كثير از اصحاب بدر و اصحاب بيعة الرضوان كه خداوند تعالى در شأن آنطايفه فرموده « لقد رضى اللّه عن المؤمنين اذ يبايعونك تحت الشجرة » به تيغ ظلم او شربت شهادت چشيدند حافظ ابرو در تاريخ خويش آورده كه جماعتى از اهل سنت معويه را در خلافت با شاه مردان مجتهد مىپندارند اما اين غايت تغافل و تجاهلست و اين قطعه را بجواب سخن مذكور آورده :\r\n دوست‌دار پسر هند مگر آگه نيست * كه از او و دو سه كس او به پيمبر چه رسيد\r\nپدر او لب و دندان پيمبر بشكست * مادر او جگر عم پيمبر بمكيد\r\nخود بناحق حق داماد پيمبر بگرفت * پسر او سر فرزند پيمبر ببريد\r\nبر چنين قوم چرا لعنت و نفرين نكنم * لعن اللّه يزيدا و على آل يزيد \r\n\r\n","description":"","footnote":"","page_name":" 142 ","page_number":142},
  {"content":"\r\n\r\nبيعت معوية بن ابى سفيان بن حرب بن امية بن عبد الشمس در ربيع الاخر سنه احدى و اربعين روى نمود و آن روز معويه پنجاه و هشت ساله بود و مدت ملك او نوزده سال و سه ماه و سيزده روز بود و دبيرش عبيد بن اوس و حاجب او صفوان بن ايوب و نقش خاتمش اين بود كه « لكل عمل ثواب فاخش ما استطعت » و اول كسى كه هزار هزار درهم بيك كس بخشيد عادت او نهاد كه هرسال هزار هزار درم به امام حسن دادى و هم‌چندان بعبد اللّه عباس چون معويه بدار الجحيم شتافت يزيد پليد قايم‌مقام او شد عبد اللّه عباس پيش وى رفت و گفت پدر تو هزار هزار درهم هرسال به من ميداد التماس ميكنم كه آن را به همان قرار برسانى يزيد گفت آن را مجرى داشتم و هزار هزار درهم ديگر بخشيدم عبد اللّه عباس گفت غرض من از اين جز آنمقدار نبود گفت هزار هزار درم ديگر مجرى داشتم و همان روز سه بار هزار هزار درم بوى بخشيد\r\n\r\nذكر تغلب و استيلاى يزيد بن معاويه\r\nكنيت آن ملعون شقى ابو خالد بود مؤلف جامع الحكايات آورده كه نوبتى شخصى از من پرسيد كه باوجود كمال نقصان يزيد را چرا يزيد گويند بايستى كه نام او انقص باشد گفتم چون متاع ظلم و فسق را ببازار كاينات آوردند ابليس در مقام خريدارى آمد در اين اثنا يزيد مزاد كرده شيطان دست از آن بازداشته بيزيد گذاشت بنابراين او را يزيد گويند و بيعت او در رجب سنه ستين روى نمود و مدت سه سال بگمراهى و بدبختى و ظلم و فسق و جور گذرانيده بجهنم و اصل شد لعنة اللّه على الظالمين و مادرش ميسون بنت نجدك كلبى بود و اين قضيه مبارك در سنهء ثلاث و ستين هفتم ماه صفر واقع شد تهيهء سفر سقر پذيرفت و سى و هفت سال و هفت ماه و پنجروز عمر يافت و بدمشق مدفون گشت و چون يزيد بر مسند حكومت نشست و بالش از وجود ناپاكش در نالش آمد و تخت بجلوس آن بدبخت تخته شد و در عهد نامبارك او بفرمودهء آن لعين بن لعين سيد الشهداء امام حسين عليه السّلام با هفتاد و دو تن بروايت مشهور در كربلا روز آدينه يا شنبه دهم محرم سنهء احدى و ستين بسنان سنان بن انس الحمى يا بشمشير شمر ذى الجوشن اصبحى لعنة اللّه عليهما بدرجهء شهادت رسيد سر مبارك آنحضرت را خولى بن يزيد عليه اللعنه از تن همايونش جدا كرد آورده‌اند كه يزيد عليه اللعنه در حين حيات معويه بر زوجهء عبد اللّه زبير عاشق شده عنان اختيار و اصطبار از دست بداد و عاقبت راز خود را با پدر در ميان نهاده گفت اگر مرا در اينواقعه دست نگيرى از پاى درآيم معويه بعد از تفكر و تدبير ابن زبير را طلبيده او را بمزيد\r\n\r\n","description":"","footnote":"","page_name":" 143 ","page_number":143},
  {"content":"\r\n\r\nرعايت و عنايت مخصوص گردانيد و جمعى را برآنداشت تا با عبد اللّه زبير گفتند كه معويه با تو در كمال شفقت است بايد كه دختر او را خطبه كنى كه باعث مزيد خصوصيت گردد عبد اللّه باغواى آنجماعت دختر معويه را خطبه كرده معويه گفت عبد اللّه كفوى كريمست اما جماعت زنان ميگويند كه او زنى صاحب جمال دارد اگر اين مصاهرت بوقوع انجامد شايد كه دختر من طاقت استيلاى رشك نياورد و اگر عبد اللّه او را طلاق دهد من دختر خود را در حبالهء نكاح او درآورم و امارت هر ولايت كه خواهد بوى تفويض نمايم ابن زبير بدين كلمات واهى فريفته شده زن خود را طلاق داد و معويه در امر نكاح تغافل آغاز نهاده ببهانهء متمسك گشت تا عدت آن عورت منقضى شد آنگاه ابو موسى اشعريرا فرستاد تا آنزن را براى يزيد خطبه كند در اثناى راه قثم ابن عباس بن عبد المطلب پرسيد كه كجا ميروى ابو موسى صورت حال را بيان كرد قثم گفت اگر ميسر گردد بجهة من نيز سخنى بگوى بعد از آن امام حسين عليه السّلام ابو موسى را ديده پرسيد كه قصد كجا دارى ابو موسى گفت ميروم تا مطلقهء ابن زبير را جهة يزيد خطبه كنم امام حسين عليه السّلام گفت اگر به عقد يزيد راضى نگردد براى من نيز سخنى بگو - تا يار كرا خواهد و ميلش بكه باشد - چون ابو موسى بخانهء آنعورت رسيد پيغام هر سه بگذارد زن گفت اى ابو موسى تو از اصحاب رسول اللهى ميدانم كه حق امانت بجاى خواهى آورد با من بگوى كه بفراش كدام رغبت نمايم ابو موسى گفت اگر دنيا ميخواهى يزيد و اگر جمال مى - خواهى قثم و اگر دنيا و آخرت و جمال و نسب و كمال و حسب ميخواهى حسين ابن على عليه السّلام زن بمصاهرت امام حسين رضا داده عقد بستند چون يزيد از اينمعنى آگاه شد همدم محنت و آه شد و اين قضيه موجب عداوت شد نسبت بقرة العين مصطفى صلى اللّه عليه و إله و نور ديدهء مرتضى عليه السّلام حركتى چنان از وى صادر گرديد كه تا قيام قيامت در مساجد و منابر در خلاء و ملاء خورد و بزرك زبان بطعن و لعن او گشودند اين خود حال دنياى اوست و عذاب آخرت بجهة وى آماده و مهيا است و از هرچند گمان برى زياده است\r\n\r\nذكر ابو ليلى معوية بن يزيد بن معويه\r\nچون يزيد بن معويه رخت بهاويه كشيد شاميان با پسرش معويه در نهم صفر سنهء اربع و ستين بيعت كردند مادرش ام هاشم خلده بنت ربيعه بود و بعد از چهل روز خود را از خلافت عزل كرده در همانسال وفات يافت و نقش خاتم او « انما الدنيا غرور » بوده است نقلست كه معويه بعد از چهل روز از حكومت خود بر منبر رفته گفت\r\n\r\n","description":"","footnote":"","page_name":" 144 ","page_number":144},
  {"content":"\r\n\r\nايها الناس گوشت و پوست و استخوان من طاقت آتش دوزخ ندارد و من بيش از اين بر گناه اصرار ندارم شما شخصى كه شايستهء اين امر ميدانيد بر سرير حكومت نشانيد اين سخن گفته فرود آمده روى بعبادت آورد و مروان بن حكم از ميان مردم برخاسته شمشير كشيده گفت :\r\n انى أرى فتنة يغلى مرا جلها * و الملك بعد ابى ليلى لمن غلبا \r\nو عاقبت بسعى زياد عليه اللعنه حكومت بر مروان قرار يافت\r\n\r\nذكر مروان بن حكم\r\nبن العاص بن امية بن عبد الشمس و مروان در جمادى الاول سنه 64 بر مسند حكومت نشست بعد از چهارده ماه در غرهء رمضان قالب تهى ساخت و پسر خود عبد الملك را وليعهد ساخت\r\n\r\nذكر حكومت عبد الملك بن مروان\r\nدر اوايل سنهء خمس و ستين بتجديد او پرداختند و مدت بيست سال و هشت ماه حكومت كرده و در خمس و ثمانين وفات يافت و بدمشق مدفون گشت و عبد الملك را بواسطهء كمال بخل رشح الحجاره ميگفتند گويند كه چون مگسى بر لبش نشستى از نتن دهانش فى الحال به مردى و او را بدان سبب ابو - الذباب ميگفتند و چون عبد الملك استقلال يافت مصعب بن زبير عراقين و خراسان و جزيره را كه در تصرف داشت لشكر كشيده روى بشام نهاد و عبد الملك نيز بضرورت از شام بيرون آمده بناكام عزم قتال كرد چه بر لشكر اعتمادى نداشت بنابراين رسولى نزد مصعب فرستاده التماس مصالحه نموده گفت صلاح در مصالحه است چه شمشير دو روى محاربه مشيت است تا خداوند تعالى چه خواهد و از پس پرده غيب چه روى نمايد جواب داد كه چون من شخصى از چنين جائى بازنگردد مگر اسير گردد و چون محاربه دست داد لشكر مصعب فرار نمودند و او پاى ثبات بيفشرد تا بقتل رسيد و چون عبد الملك بر مصعب ظفر يافت بكوفه درآمده در قصر اماره نزول نمود و سر مصعب را پيش او بردند يكى از حضار گفت طرفه صورتى از اين قصر مشاهده كرده‌ام سر حسين بن على بن ابيطالب را نزد ابن زياد ديدم و سر ابن زياد پيش مختار به نظر آوردم و سر مختار را پيش مصعب ملاحظه كردم و اكنون سر مصعب را پيش تو مىبينم عبد الملك ازين سخن متوهم شده از كوفه بيرونرفت و بتخريب آن قصر فرمانداد\r\n\r\nحكايت : در روضة الصفا مسطور است كه عبد الملك با سعيد بن مسيب گفت\r\nاگر عمل خيرى كنم از آن خوش‌دل نميشوم و اگر شرى از من صادر گردد از آن محزون نميگردم\r\n\r\n","description":"","footnote":"","page_name":" 145 ","page_number":145},
  {"content":"\r\n\r\nسعيد گفت اين نشان موت قلب تست و هم در كتاب مذكور به نظر رسيده كه اول كسى كه مهمات ديوانى را به فارسى كرد و اول كسى كه مردم را از تكلم نزد خلفا مانع آمد او بود چه قبل از وى هركس هرچه خواستى گفتى و اول از سلاطين كه بخل ورزيد او بود\r\n\r\nحكايت : آورده‌اند كه چون عبد الملك از مهم مصعب فراغت يافت\r\nخواست كه بدفع عبد اللّه زبير پردازد هرچند اكابر سامره را بر حرب او ترغيب نمود هيچكس بواسطه حرمت حرم قبول ننمود تا روزيكه حجاج بن يوسف كه بغايت بىاعتبار بود نزد عبد الملك رفته گفت بخواب چنان ديدم كه ابن زبير را پوست مىكندم عبد الملك سه هزار سوار به او داده و حجاج بطايف رفته بلطايف الحيل سوارى ديگر جمع آورد عبد اللّه چند نوبت لشكر بحرب او فرستاده لشكر او شكست مىيافت عاقبت حجاج بدر مكه رفته عبد اللّه زبير در شهر متحصن شده مدتى امر محصره امتداد يافت اهل مكه بجهة قحط و غلا متفرق گشتند و عبد اللّه بن زبير اين نوبت هم پناه به خانه كعبه برده و حجاج در آن ايام نسبت بحرم خداوند استخفافها كرده منجنيق نهاده سنگ نجاست آلوده به خانه كعبه انداخت و عاقبت شهر را مفتوح گردانيده خانه را خراب كرده ابن زبير را صلب نموده بقتل آورد و با اصحاب رسول اللّه بىادبيها كرده ايشانرا در پيش خود برپاى ميداشت و ميگفت شما عثمانرا يارى نكرديد و اين خبر بعبد الملك رسيده حجاج را بعراق فرستاده حكومت خراسانرا نيز به او داد و ولايت مصر و مغرب و حجاز و يمن را بموسى تفويض نمود و مدار ملك عبد الملك به اين دو نايب بود موسى بن نصر را خليفة اللّه و حجاج را عدو اللّه ميگفتند\r\n\r\nذكر شمهء از احوال مختار\r\nبر سبيل اجمال مختار بن ابى عبيده ثقفى از شجاعان روزگار و مبارزان كارزار بود چون ابن زبير بعد از واقعهء كربلا دعوى امامت كرد مختار را طلبيده به بيعت خود دعوت نمود مختار گفت با تو مبايعت ميكنم بسه شرط اول آنكه هرگاه خواهم بىرخصت و زحمت حاجب و دربان نزد تو آيم ديگر آنكه امارت كوفه به من دهى سوم آنكه با اولاد امير المؤمنين عليه السّلام تعرضى نرسانى ابن زبير قبول اين شروط نموده مختار بمبايعت مبادرت نمود و در دفع خصمان كمر سعى بر ميان بسته چند نوبت سپاه شام را كه به حكم يزيد قصد عبد اللّه داشتند شكست داد و چون يزيد بجهنم شتافت مهم عبد اللّه زبير قوت گرفت و به هيچيك از آن شروط عمل ننموده\r\n\r\n","description":"","footnote":"","page_name":" 146 ","page_number":146},
  {"content":"\r\n\r\nامارت كوفه را بعبد اللّه زيد انصارى داد و مختار از ابن زبير آزرده‌خاطر شده با عبد اللّه ابن مطيع عدوى كه از مخصوصان ابن زبير بود شكايت نمود ابن مطيع جواب داد كه عبد اللّه بن زبير بسبب آنكه گفتى كه يكى از شروط بيعت من با تو آنست كه اولاد على مرتضى را مزاحمت نرسانى از تو رنجيده است و اگر تو به اين شرط زبان نميگشودى دربارهء تو الطاف موفور بظهور مىرساند بالجمله ابن مطيع سخن مختار را بابن زبير گفت عبد اللّه گفت شنيدم كه او به خدمت محمد بن حنفيه تردد مىكند و اولاد على را امام به حق ميداند و من جمعيرا بر اين داشته‌ام كه چون مختار بوثاق محمد بن حنفيه رود او را گرفته بنزد من آرند و من او را پندى ميكنم كه عالميان از او پند گيرند و ابن مطيع صورت مختار را گفته و او را بر فرار ترغيب نمود نيمشبى به خدمت محمد حنفيه پناه برده و حال آنكه آن جناب عزلت اختيار نموده بود و بجز وقت طعام خوردن در خانه نميگشود مختار با محمد گفت اى مخدوم‌زاده جگر من بواسطهء واقعه كربلا سوراخ‌سوراخ است :\r\n خونين مىشود دل ما چون گل حسين * هرجا كه ذكر واقعهء كربلا رود \r\nاگر رخصت فرمائى بكوفه روم و خون امام حسين را از ظلمه و فساق و ارباب نفاق و شقاق طلب نمايم و معويه بىحجتى طلب خون عثمان كرد پس ما كه از خادمان آستانيم طلب خون فرزند پيغمبر خود چرا ننمائيم و سيد محمد بعد از تفكر بسيار به خانه درآمده كاغذى بيرون آورده بمختار داد و مضمون آنكه مختار را اجازت دادم كه خون امام حسين عليه السّلام را از ارباب ظلم و ظلام بخواهد و قاتلان آنحضرت را قصاص نمايد و مختار بر باد پاى هامون نورد :\r\n تكاورى كه بيك لحظه زير پاى آرد * گر از درازى اميد باشدش ميدان\r\nسمش صلابت سندان نمود و اين عجبست * كه گاه پويهء او باد مىبرد سندان \r\nسوار شده روى بكوفه نهاد و شيعه را جمعكرده رقعهء محمد حنفيه را بايشان نمود و فوج‌فوج بخانهء مختار آمده با او بيعت ميكردند و ابراهيم بن مالك اشتر را نيز به بيعت خود دعوت كرده كوفه را در حوزهء تصرف آوردند و مختار ابراهيم بن مالك را با دوازده هزار سوار جرار بحرب ابن زياد فرستاد و ابراهيم ابن زياد را با چهل هزار شامى بقتل رسانيده سر پسر زياد را و سر حصين بن نمير و سر سى نفر از سرداران\r\n\r\n","description":"","footnote":"","page_name":" 147 ","page_number":147},
  {"content":"\r\n\r\nشام را بكوفه فرستاد و مختار تيغ انتقام بركشيد و چهل و هشت هزار و پانصد كس از دشمنان اهلبيت را كه عمر بن سعد و شمر ذى الجوشن و سنان بن انس و خولى بن يزيد و عمرو بن حجاج و شبث بن ربعى و قيس بن اشعث از آن جمله بودند بعقوبات متنوع بقتل رسانيد و سرهاى ايشانرا به مكه نزد محمد بن حنفيه ارسال داشت و ابن زبير از اينمعنى بىآرام شده محمد حنفيه را طلبيده او را تعظيم نمود و بر دست راست خود نشانده گفت اعتقاد من دربارهء تو آنست كه هيچكس با تو امروز در زهد و ورع برابرى نتواند كرد و ذكر حسب و نسب تو از آنمشهورتر است كه محتاج به بيان باشد و من از تو ايمنم چه ميدانم كه تو دل از دنيا برگرفته و روى به منزل عقبى آوردهء ليكن جمعى از شيعهء تو فتنه مىانگيزند بايد كه با من بيعت كنى تا آن فتنه فرونشيند محمد گفت ببايد دانست كه در دل من هيچ ميل دنيا نيست ابن زبير گفت چگونه ميل دنيا ندارى كه از مشرق تا مغرب خلايق پيش تو مىآيند و انتظام مهام ايشان منوط برأى دوربين تست اگر امير المؤمنين منم بايد كه نزد من آيند محمد گفت اين جماعت شيعه مايند و به خدمت ما تقرب و تبرك مينمايند ابن زبير گفت دو ماه ترا امان دادم اگر با من بيعت كنى و نامهء بمختار نويسى تا ترك فضولى كند فهو المراد و الا نخست بقتل تو اقدام نمايم آنگاه بدفع مختار و توابع او پردازم و او را بدست موكلان داده آنجماعت در كنار چاه زمزم خيمه زدند و آن جناب را محبوس ساختند محمد حنفيه نامه بمختار نوشته او را از صورت حال آگاه ساخت مختار ابراهيم بن مالك اشتر و معارف و اشراف كوفه را طلبيده نامه محمد را بر ايشان خواند فى الفور ششهزار سوار و سه هزار پياده نامزد كرد به مكه روند و در اعلى مكه مجتمع گشته به آن بلده طيبه درآيند و محمد بن على را از حبس بيرون آورند و اگر كسى بقدم ممانعت پيش‌آيد دمار از روزگار او برآرند و نخست هانى بن قيس الباهلى را با پانصد سوار و پنجاه پياده مقدم لشكر ساخت و فرمود كه در ظاهر مكه بوادى بطن الرمه توقف نمايند و روز دوم از عقب او عمرو بن طارق را با دويست سوار و صد پياده ارسال داشت و طفيل بن عامر را همانروز با سيصد سوار و سيصد پياده روان گردانيد و روز سوم دو هزار سوار و دو هزار پياده ترتيب داده عمرو بن ظبيان التميمى را سپهسالار گردانيده با طبل و علم بجانب مكه فرستاد و چون اين لشكر جرار در ظاهر مكه مجتمع گشتند و هنوز\r\n\r\n","description":"","footnote":"","page_name":" 148 ","page_number":148},
  {"content":"\r\n\r\nهيچكس از اهل حرم وصول ايشانرا نميدانست هانى بن قيس باده سوار و پنجاه پياده به مكه درآمده چون بخيمهء رسيد كه محمد بن على در آنجا محبوس بود با موكلان گفت مهدى يعنى محمد بن حنفيه را بيرون آريد و الا همه را گردن زنم و محمد آواز هانى شنيده از خيمه بيرون خراميد و هانى از اسب پياده شده دست و پاى محمد را بوسه داد گفت اى سيد عاليمقدار اجازت فرماى تا اين بادپيمايان خاكسار را به آب تيغ آتشبار غريق بحر فنا گردانم محمد حنفيه فرمود كه معاذ اللّه كه بحرم خداى بمقاتله فرمان دهم در اين اثنا بعبد اللّه زبير خبر رسيد كه از عراق بجهة نصرت محمد حنفيه لشكر آمده‌اند ابن زبير برادران و اتباع خود را سوار كرده آواز در مكه افتاد كه سپاه محمد حنفيه را از حبس بيرون آوردند و اهل مكه از اينخبر خوشحال شده شادمان گشتند و ابن زبير با پنجاه سوار بكنار چاه زمزم رسيده با محمد حنفيه گفت بجهة آن دو ماه از من مهلت خواستى تا فتنه‌انگيزى محمد در جواب گفت من همواره فتنه - نشان بوده‌ام نه فتنه‌انگيز ابن زبير گفت از روى حقيقت اين فتنه من انگيخته‌ام كه ترا امان داده‌ام تا بمختار نامه نوشته و مدد طلبيدهء و گمان تو چنانست كه از دست من خلاص يا بى همين لحظه لشكرها جمع آرم و تمامت مخالفانرا مقهور گردانم چون مهم بدينجا رسيد اگر بيعت نكنى بضرب تيغ تيز پيكرت را ريزريز گردانم هانى گفت چرا سخن به حد خويش نميگوئى و از اندازه خويش تجاوز ميكنى تو نميدانيكه او با تو بيعت نميكند چه بحسب و نسب و علم و فضل از تو و امثال تو بهتر است و بمسند خلافت اولى و احقست و الا آنكه او را ورع و تقوى از اشتغال بامور دنيا مانعست عبد اللّه زبير با هانى گفت تو با اين گروه جاهل قصد ما كرده و ندانستهء كه امروز تمامت حجاز و يمن در قيد بيعت منند همين ساعت دمار از روزگار تو برآرم و گمان ابن زبير اين بود كه مگر سپاه عراق منحصر در آن جماعتند بنابراين شمشير كشيده خواست كه بر هانى حمله كند كه در اين اثنا عمرو بن طارق با صد سوار و صد پياده پيدا شد تيغهاى كشيده در دست و زرهها دربر از گرد راه بر ابن زبير حمله كردند و چون محمد حنفيه را ديدند فرود آمده سلام كردند و محمد ايشان را نوازش نموده امر كرد كه تيغها در نيام كنند و از عقب عمرو بن طفيل بن عامر با سيصد سوار و سيصد پياده دررسيد سواران نيزه‌ها بر بناگوش اسبان نهاده و پياده‌ها تيرها در كمان پيوسته و متعاقب او قيس بن ثعلبه با خيل خود ظاهر شد بر\r\n\r\n","description":"","footnote":"","page_name":" 149 ","page_number":149},
  {"content":"\r\n\r\nاسبان نقره خنك نشسته و زرههاى داودى پوشيده و تيغهاى يمانى حمايل كرده آنگاه نعمان بن عاص با خيل خود رسيده ابن زبير بعد از مشاهدهء اينحال متعجب و متحير مانده با هانى بن قيس گفت كه سوار و پيادهء خود را متفرق ساخته‌ايد بعزم آنكه دستبردى نمايند و اگر من اشاره نمايم اهل مكه متنفسى از شما زنده نگذارند هانى گفت دريغا اگر مهدى اجازت فرمودى قوت بازوى مردان و ضرب تيغ بران به تو مى - نمودند ابن زبير از اين سخن در خشم شده تيغ كشيد و خواست كه با آن اندك مرديكه داشت بمحاربه اشتغال نمايد هانى سوارى به ظبيان بن عمرو كه امير لشكر بود فرستاده از صورت حال اعلام نمود و ظبيان با دو هزار سوار و دو هزار پياده متوجه ابن زبير بود و گمان عبد اللّه زبير آن بود كه اهل مكه او را نصرت خواهند كرد در اين اثنا هانى بن قيس گفت اى اهل مكه از ميان ما بيرون رويد كه شما اهل حرم خدائيد مبادا كه بغلط يكى از شما را زخمى رسد مردم مكه روى بمنازل خويش نهادند و ابن زبير پريشان و دلتنگ سپاه عراق بيكبار در حركت آمدند و محمد در ميان آمده نگذاشت كه مهم بمقاتله انجامد در اين اثنا ظبيان بن عمرو با طبل و علم رسيده عبد الله زبير از غايت خوف و هراس مدهوش شده و محمد ايشانرا از محاربه منع فرمود و ابن زبير به خانه خود رفته معارف مكه و سادات حرم را طلب نموده با ايشان عتاب كرد كه مرا با شما بيش از اين اعتماد بود كه مرا گذاشته بخانهاى خويش رويد گفتند ما در بيعت توايم اما ما با عترت طاهره محاربه نمينمائيم و تيغ در روى اولاد امير المؤمنين على ( ع ) نميكشيم و رعايت جانب ايشان بر خود واجب ميدانيم و يقين است كه محمد بن على ابن ابيطالب را داعيهء حكومت نيست و صلاح تو در آنست كه با او مصالحه نمائى تا اين فتنه فرونشيند و اگر امروز محمد سپاه عراق را رخصت ميداد يكساعت ترا زنده نميگذاشتند و ابن زبير ازين سخن بيرون نرفته خير خود را در آن ديد و با محمد صلح نموده پيمانرا تأكيد داده سپاه عراق را بازگردانيد و چون مصعب بن زبير كه حاكم بصره و خراسان بود بعزم محاربهء مختار لشكر بيرون كشيد ، مختار نيز در برابر او رفته انهزام يافت و در قصر اماره متحصن گشت و بعد از چندروز با هفده نفر كفن پوشيده از قصر بيرون آمده چندان با لشكر مصعب محاربه نموده كه شهيد شد و ششهزار نفر كه با مختار در قصر بودند از مصعب امان خواسته بيرون آمدند اما همان لحظه بقتل رسيدند\r\n\r\n","description":"","footnote":"","page_name":" 150 ","page_number":150},
  {"content":"\r\n\r\n\r\nذكر خلافت وليد بن عبد الملك\r\nبعد از وفات عبد الملك شاميان با وليد بن عبد الملك بيعت كردند و روز منتصف جمادى الاخرى سنهء سته و تسعين وفات يافت مدت عمرش چهل و شش سال و نقش خاتمش « انك ميت و انهم ميتون » بود و در وقت نزع سليمان بن عبد الملك را وليعهد ساخت\r\n\r\nذكر خلافت سليمان بن عبد الملك\r\nكنيت او ابو ايوب بود و مدت حكومتش يكسال و نه ماه و در روز آدينهء دهم صفر سنهء ثمان و تسعين بدمشق وفات يافت و ابن عبد العزيز را وليعهد ساخت نقش خاتمش « حسبى اللّه و نعم الوكيل » بود و سليمان در ايام حكومت خود فرمود تا ترك خونريختن كردند و بساط عدل ممهد ساخت آنگاه به حج رفته و چون از مناسك حج فراغت يافت بمدينه آمده سلمة بن عبد الملك را كه بغزاى روم رفته بود فتحى دست داده هزار اسير بمدينه فرستاد و سليمان اسلام را بر ايشان عرضه كرد آنجماعت امتناع نمودند سليمان فرمود تا ايشانرا در پيش روضه گردن زدند عبد اللّه بن امام حسن عليه السّلام از سليمان التماس نمود كه يكى از ايشان به من ده تا گردن زنم تا مرا نيز ثوابى حاصل آيد سليمان مهتر آنطايفه را طلبيده عبد اللّه شمشير بر آورده خواست كه بر گردن او زند سليمان گفت بر گردنش مزن كه غل دارد بر سرش زن و غلى به وزن پنج من آهن در گردن آنكافر بود عبد اللّه چنان تيغى بر سرش زد كه آهن بريده بر سينه‌اش رسيد خلايق بر دست و بازوى او آفرين كردند سليمان آن تيغ را طلبيده ملاحظه نموده گفت اين شمشيريست كه اگر ديگرى بر برك تره زند نبرد ليكن شما شمشير زدن را از حيدر كرار ميراث داريد و فرمود كه صد هزار درم به منزل عبد اللّه فرستادند و در آن ايام كه در مدينه بود اولاد مهاجر و انصار را صلات فراوان داده هرسال صد هزار درهم به منزل محمد بن على ميفرستاد\r\n\r\nذكر خلافت عمر بن عبد العزيز\r\nروز آدينه دهم صفر سنهء ثمان و تسعين من الهجرة با عمر ابن عبد العزيز بن مروان بيعت كردند مدت خلافتش سى ماه بود و زمان عمرش سى و نه سال مادرش ام عاصم بنت عاصم بن عمر بن الخطاب بود و وزير او سليمان بن نعيم الخمرى و حاجبش مزاحم كه مولاى او بود و نقش خاتمش « يؤمن باللّه » و از زمان معويه تا بعهد عمر بن عبد العزيز خطبا بر منابر حضرت امير المؤمنين عليه السّلام را سب ميكردند چون نوبت حكومت به او رسيد از آن فعل ناشايست منع كرد بيان اين مجمل آنكه جهوديرا برآنداشت تا در مجلس او برخاسته دختر ويرا خطبه كند و يهودى در حينى\r\n\r\n","description":"","footnote":"","page_name":" 151 ","page_number":151},
  {"content":"\r\n\r\nكه عمر در منبر بود اين اراده نموده عمر گفت اين وصلت چگونه صورت پذيرد كه تو از دين ما بيگانهء جوابداد كه پيغمبر شما دختر خود را بعلى بن ابيطالب داده بود اگر تو نيز دختر به من دهى شايد عمر گفت اى خبيث على مرتضى از عظماى ملت قويم و ركن دين مستقيم بود و اول كسى كه قبول اسلام نمود او بود و باقى قبايل بضرب ذو الفقار او قبول ملت كردند يهود گفت اگر چنين است پس شما بكدام دليل و بچه تاويل زبان بسب و ناسزاى چنين بزرگوارى ميگشائيد عمر با اهل مجلس گفت جواب او بگوئيد همه سرها در پيش انداختند آنگاه فرمان داد كه هركه بعد اليوم زبان بسب عترت الطاهره بگشايد ؛ زبانش ببرند\r\n\r\nذكر خلافت يزيد بن عبد الملك\r\nدر سنهء احدى و مأه بر سرير حكومت نشست و چهار سال و يك ماه حكومت كرد روز پنجشنبه بيست و پنجم شعبان سنهء خمس و مأه وفات يافت بدمشق مدفون شد مادرش عاتكه بنت يزيد بن معويه بود حاجبش مولاى وى سعيد و چون يزيد حاكم شد عمالان ويرا برآنداشتند تا بقاياى خراج كه در عهد عمر بن عبد العزيز نزد ارباب ولايات مانده بود طلب كند و او برادر خود سلمة بن عبد الملك را بعراق و خراسان فرستاد تا تحصيل اموال نمايد بنابراين خلايق از او آزرده شدند آورده‌اند كه يزيد بن عبد الملك عبد الرحمن بن ضحاك بن قيس را بحكومت حجاز و يثرب فرستاد و آن مدبر مال بسيار جمع آورده فاطمه بنت امام حسين عليه السّلام را خطبه نموده جوابداد كه من پسر دارم و مرا اكنون وقت شوهر نيست عبد الرحمن پيغام داد كه اگر بمناكحت من تن در ندهى بگويم كه پسران تو خمر ميخورند و زنا ميكنند و ايشانرا گرفته حد زنم آن سيده به اين قضيه درمانده رقعهء نزد يزيد بن عبد الملك فرستاد و از ابن ضحاك شكايت كرد يزيد گفت عبد الرحمن مالى بسيار پيدا كرده ميخواهد كه نبيرهء پيغمبر را به عقد خويش درآرد من چنان كنم كه در مدينه دست سؤال پيش مردم دراز كند آنگاه عبد اللّه بن عبد الواحد را امارت مدينه داده فرمود او را گرفته بند كند و چهلهزار دينار از او بستاند و اگر چيزى از اينوجه باقى ماند و ما يعرف آن بدان وفا نكند در مدينه گدائى كند و آن مبلغرا تمام سازد و عبد اللّه او را گرفته مهم عبد الرحمن به جائى رسيد كه در مدينه ميگشت صوفى پوشيده و غلى بر گردن گدائى ميكرد و چون يزيد سلمة بن عبد الملك را بحكومت خراسان فرستاد و يكسال تمام\r\n\r\n","description":"","footnote":"","page_name":" 152 ","page_number":152},
  {"content":"\r\n\r\nشد و سلمه چيزى از خراسان بشام نفرستاد و يزيد خواست كه او را عزل كند حيا او را مانع آمد كه مثال عزل ببرادر فرستد يزيد عمرو بن هبيره را حاكم عراق و خراسان ساخته بدان جانب فرستاد و در سه منزلى دمشق سلمه بعمرو رسيده از مقصد او سؤال كرد عمرو منشور حكومت خود را به او نمود سلمه گفت راست است كه الملك عقيم\r\n\r\nذكر حكومت هشام بن عبد الملك\r\nدر شعبان سنهء خمس و مأه حاكم جهانيان شده نوزده سال و ششماه حكومت كرد روز چهارشنبهء ربيع الاول سنهء خمس و عشرين و مأه وفات يافت مدت عمرش پنجاه و چهار سال بود مادرش عايشه بنت اسمعيل مخزومى بود و او را در اوايل عهد خود فرمود تا ارباب استحقاق را در جميع ولايات اسلام عطا دادند از دويست دينار و ده دينار و در زمان حكومت او زيد بن على بن الحسين عليه السّلام در كوفه ظهور كرد و يوسف بن عمرو ثقفى كه از قبل او حاكم كوفه بود با آن جناب محاربه كرده در اثناى محاربه زيد به زخم تيرى شهادت يافت .\r\n ظلمى چنين قبيح نديده است هيچ‌بار * تا شيوهء ستمگرى آموخته است چرخ \r\nو شيعه جسد او را در جوف ليل بنهر آبى دفن كردند و يوسف او را از قبر بيرون آورده صلب نمود و بعد از چند روز جسد همايونش بيرون آورده بسوخت گويند كه در همانساعت كه زيد را صلب كردند عنكبوت بر عورت او تنيد تا از نظر خلايق غايب شد و غيلانى معتزلى در زمان او بود و هشام او را طلبيده گفت اى غيلان از تو سؤال مسئلهء دارم اگر جواب گوئى ترا بگذارم و الا بقتل آرم آنگاه گفت خداوند تعالى راضيست كه كافر ايمان نياورد و عاصى معصيت كند گفت نه هشام گفت كافر بيرضاى خداست گفت چنين است هشام گفت بر اين تقدير رضاى ايشان بر رضاى خدا غالب است غيلان گفت يكروز مرا مهلت ده تا جواب گويم هشام قبول نكرده بقتل او فرمانداد\r\n\r\nذكر وليد بن يزيد بن عبد الملك\r\nدر بيست و پنجم ربيع الاول سنهء خمس و عشرين و مأه بر سرير حكومت نشست و بعد از يكسال و دو ماه او را گرفته رقم خلع بر او كشيدند و بعد از خلع بقتل آوردند مدت عمرش سى و هشت سال بود ، مادرش ام الحجاج بنت محمد بن يوسف ثقفى بود و در ايام حكومت فرمود تا در عراق و خراسان هرمسخره و مطرب و مخنثى كه بود بشام آوردند و شب و روز به شراب خوردن مشغول شده با امهات پدر خود و اولاد آنها مباشرت نمودى و بمذهب تناسخ ميل نمود و علما را پرسيد كه رسول فاضلتر است يا\r\n\r\n","description":"","footnote":"","page_name":" 153 ","page_number":153},
  {"content":"\r\n\r\nنايب گفتند نايب وليد پليد گفت بر اين تقدير از محمد رسول اللّه من فاضلترم زيرا كه او رسول خدا بود و من نايب خدايم از كنيزكى مغنيه كه محبوبهء او بود منقولست كه نوبتى با وليد شراب خوردم و چون مست شديم باز با من مجامعت كرد در اين اثنا مؤذن بانك نماز گفت وليد با من گفت رخت مردانه پوشيده به مسجد رو و اينجماعترا امامت كن گفتم اى امير المؤمنين نيكو تأمل كن كه چگونه جنب و مست چگونه مسلمانانرا امامت كنم گفت اگر نروى بقتل تو ملجأ گردم و من بالضروره دستار بر سر بسته و طيلسان بر روى كشيده و بيرونرفته برسم عرب آنجماعت را امامت كردم\r\n\r\nذكر يزيد بن وليد بن عبد الملك\r\nكنيت او ابو الوليد است و در جمادى الاخرى سنهء ست و عشرين و مأه به بيعت او اقدام نمودند مادرش ماه‌آفريد بنت فيروز بن يزدجرد بن شهريار بود و مادر ماه‌آفريد دختر اردشير بن شيرويه بود و قتيبة بن مسلم حاكم خراسان در يكى از حروب ماه‌آفريد را اسير كرده نزد حجاج بر سبيل هديه او را نزد وليد بن عبد الملك ارسال داشت و وليد ويرا نكاح كرده يزيد از وى متولد شد و يزيد بن وليد را يزيد ناقص گفتندى به چند وجه يكى آنكه اعرج بود دوم آنكه مدت ملكش پنجاه و چند روز بيشتر نبود سوم آنكه علوفه و مرسوم سپاهيانرا كم كرده بود مسود اوراق گويد كه باوجود آنكه صاحب جامع الحكايات در كتاب خود آورده كه حجاج ماه‌آفريد مادر يزيد بن وليد را نزد وليد بن عبد الملك فرستاد وليد او را خواسته يزيد از او متولد شد و در اثناى ذكر يزيد بن وليد ميگويد كه يزيد بن عبد الملك است و امرا او را فريفتند تا پدر خود وليد را كشته بر مسند خلافت نشست و باتفاق مورخان حجاج معاصر وليد بن عبد الملك مروانست و از زمان فوت حجاج تا عهد وليد بن يزيد كه مخلوع كشته شد بيست و پنجسال بود پس چگونه تواند بود كه حجاج ماه‌آفريد را پيش وليد مخلوع فرستاده باشد تا آنكه يزيد از او متولد شد\r\n\r\nذكر ابراهيم بن وليد بن عبد الملك\r\nمدت ملك او هفتاد روز بود در آن ايام نيز مهم او رواجى نداشت مروان بن محمد بن مروان در ارمنيه پنجاه هزار سوار جمع كرده بدمشق آمد و ابراهيم از او گريخته بعد از آن از او امان طلبيده با او بيعت كرد\r\n\r\nذكر مروان بن محمد بن مروان الحكم\r\nدر چهاردهم صفر سنه سبع و عشرين و مأه بر سرير حكومت نشست و مادرش كنيزكى بود مملوك ابراهيم بن مالك اشتر مدت ملك او پنج سال و دو ماه بود و در ذيقعده سنهء اثنى و ثلاثين و مأه\r\n\r\n","description":"","footnote":"","page_name":" 154 ","page_number":154},
  {"content":"\r\n\r\nدر راه مصر سپاه سفاح او را بقتل آوردند و او را حمار بجهة آن گويند كه عرب سر هرصد سال را حمار گويند و چون از عهد معويه تا زمان او صد سال بود بدين لقب ملقب شد و وجه ديگر در اين باب آنكه مروان در حين طفوليت انگشت در حلقه آهنين كه بر در خانه كوفته بودند كرده چونخواست كه اصبع خويش را از آن بيرون آورد نتوانست و انگشتش ورم كرده بعد از محنت بسيار آن حلقه را شكستند تا اصبع مروان از آن قيد رهائى يافت و بعد از چندگاه نظر مروان بر حلقهء ديگر افتاد كه بر درى زده بودند با خود گفت كه امتحان كنم و به‌بينم كه اين حلقه واسع‌تر است يا حلقهء كه انگشت من در آن مانده بود پس انگشت در آن حلقه كرده نتوانست كه بيرون آورد دستش در آن قيد بماند و پدر مروان بر اينحال اطلاع يافت گفت يا مروان و اللّه انت الحمار بنابراين بمروان حمار اشتهار يافت و در زمان مروان ابو مسلم مروزى كه قبل از اين بمدتى ابراهيم بن محمد بن على بن عبد اللّه بن عباس او را بخراسان فرستاده امارت شيعهء خود داده بود بواسطه آنكه ميان امراء مروان نفاق راه يافته بدفع يكديگر مشغول گشته بودند خروج كرده قوت گرفت و بعد از تسخير خراسان قحطبهء شبيب طائى را به تسخير عراق عرب و شام فرستاده و قحطبه بجرجان شتافته در آن ديار قتلى بافراط كرده قرب سى هزار كس مقتول گردانيد و بدين‌جهة دلها هراسان و خاطرها از نهيب او ترسان گشت و با هركه جنگ كرد غالب آمد و چون قحطبه برى رسيد عامر بن سياره و معن زايده كه يكى حاكم عراق بود و ديگرى والى ولايت آذربايجان با صد هزار سوار جرار در برابر قحطبه تيغ جلادت انداختند قحطبه آن لشكر بسيار را باندك زمانى متفرق گردانيد و عراق عجم را مفتوح ساخت و چون خبر توجه لشكر خراسان بابراهيم رسيد با برادران خود عبد اللّه سفاح و ابو جعفر منصور و ابناى اعمام خود بجانب كوفه شتافت و در راه قاصد مروان به اولاد عباس رسيده پرسيد كه در ميان شما سفاح كدامست ابراهيم گفت منم قاصد صفاتيكه مروان بيان كرده بود در ابراهيم نديد گفت شما را باجمعهم نزد امير برم ابراهيم گفت در حكم تو اين نوشته‌اند كه سفاح را نزد امير ببرى و سفاح منم و با تو مىآيم و ابراهيم برادر خود عبد اللّه را كه بسفاح اشتهار داشت وليعهد ساخت و با قاصد مروان روانشده چون مروان مطلوب خود را نديد قاصد را سياست نمود كه چرا همهء قوم را با خود نياوردى\r\n\r\n","description":"","footnote":"","page_name":" 155 ","page_number":155},
  {"content":"\r\n\r\nو سر ابراهيم را در انبان نوره نهاده هلاك ساخت و سفاح با برادر خود بكوفه رسيده به منزل ابو سلمه خلال نزول نمود و چون قحطبه بهمدان رسيد يزيد بن عمرو بن هبيره كه حاكم عراقين بود لشكر بسيار جمع آورده متوجه محاربه قحطبه شده از آب دجله عبور نمود در اين اثنا شنيد كه قحطبه بخانقين نزول نموده و هم بر ضمير هبيره مستولى شده بكوفه مراجعت نمود و قحطبه از عقب وى شتافته چون بكنار فرات رسيد طايفهء از لشكر خراسان از آب گذشته و با جمعى از مردم ابن هبيره كه در آن جناب آب فرود آمده بودند جنك درپيوستند و چون قحطبه براينحال وقوف يافت اسب در آب فرات راند تا از آب گذشته بر اعدا ظفر يابد و جميع لشكريان تتبع قحطبه كرده اسب در آب انداختند و بسلامت از آب گذشته ابن هبيره را بهزيمت فرستادند و چون قحطبه را نديدند بتفحص او مشغول شدند ناگاه اسب او را با زين ترشده و لجام گشته در كنار آب به نظر درآوردند و ايشانرا مشخص شد كه قحطبه غريق بحر فنا شده لاجرم با پسرش حسن بن قحطبه بيعت كرده متوجه كوفه شدند و چون خراسانيان بكوفه آمدند حسن بن قحطبه نامه‌ايرا كه ابو مسلم بابو سلمه خلال نوشته بود و او را بوزير آل محمد تعبير نموده بود بوى داد و دست ابو سلمه را بوسه داد و در آن نامه مسطور بود كه چون قحطبه بكوفه رسيد بايد كه وزير آل محمد عمال بولايات فرستاده ممالك را ضبط نمايد و اگر ابراهيم بن محمد در حيات باشد او را پيدا كرده بر مسند خلافت نشاند و الا شخصى از خاندان نبوت كه لايق منصب امامت باشد اختيار كرده در دفع مروان مساعى جميله مبذول دارند و بنابرآنكه خاطر ابو سلمه مايل بر آن بود كه حق را بمركز قرار دهد قاصدى بمدينه فرستاده و سه نامه مصحوب او گردانيد با وى گفت نامهء اول را به امام جعفر الصادق عليه السّلام رسان و مضمون نامه آن بود كه به حمد اللّه و المنه كه نسيم اقبال از مهب جاه‌وجلال در وزيدن آمده رايت دولت اعدا منكوب و مخذول گشته اعلام ظفر انجام اولياء سر بثريا رسانيد :\r\n خوش كرد چرخ گوش ممالك به اين خطاب * كآمد نهنگ رزم چه دريا در اضطراب\r\nاى مملكت طرب كه رسيدى بآرزو * وى روزگار مژده كه رستى ز انقلاب\r\nاى جور دلشكسته برافراز سر بچرخ * وى عدل رخ نهفته برون آى از حجاب \r\nاكنون ملتمس آنكه بىتوقف پاى سعادت در ركاب آورده همعنان ظفر و نصرت\r\n\r\n","description":"","footnote":"","page_name":" 156 ","page_number":156},
  {"content":"\r\n\r\nباينطرف خرامى كه مسند خلافت آرزومند ذات كامل الصفات تست و قاصد را وصيت نمود كه چون آنحضرت وصيت‌نامهء مرا قبول نموده باينجانب خرامد اين دو نامه ديگر پاره ساز و الا آن دو كتابت را به ترتيب باسم هركس كه نوشته شده برسان و قاصد همعنان باد و برق شده شب هنگامى به منزل امام رسيده چون نامه بمطالعه اشرف رسيد در چراغدان نهاده بسوزانيد و با قاصد فرمود كه جواب تو اين بود و قاصد آن دو نامه ديگر را كه يكيرا بعبد اللّه بن حسن بن امام حسن عليه السّلام و ديگريرا بعمر بن امام زين العابدين عليه السّلام نوشته بود بآندو بزرگوار رسانيد ايشان بموجب مشورت امام قبول مسئول ابو سلمه ننموده پيش از مراجعت قاصد امراى خراسان پى به منزل عباسيان برده سفاح را بر مسند خلافت نشاندند و سفاح عم خود عبد اللّه بن على بن عبد اللّه را بمحاربه مروان فرستاده و در كنار آب زاب تلاقى فريقين روى نمود و در اثناى محاربه مروان بجهة اراقت بول از اسب فرود آمده اسب وى رم كرده بىخداوند در ميان صفوف شام درآمد شاميان اسب مروانرا بىخداوند ديده تصور نمودند كه او را واقعهء پيش‌آمده روى بهزيمت نهادند و بعضى از ظرفا گفته‌اند « ضيعت الدولة بالبول » و عبد اللّه مروانيانرا تعاقب نموده چون بدمشق رسيد برادر خود صالح را با ابو عون در عقب مروان فرستاد و ايشان در حوالى مصر او را دريافته بقتل رسانيدند و در آن حالت مروان اين الفاظ بر زبان ميراند « اذا انتهت المدة لا ينفع العدة » و آفتاب دولت عباسيان از مطلع اقبال طالع شده جاه بنى مروان در مغرب فنا غروب نمود\r\n\r\nذكر حكومت خلفاى بنى عباس و احوالات ايشان\r\nخلفاى عباسى سى و هفت نفر بودند و مدت ملك ايشان پانصد و بيست سال بود اول ايشان ابو العباس عبد اللّه سفاح و آخر آنقوم مستعصم بود و اين ابيات مشتمل بر اسامى ايشانست :\r\n از بنى عباس سى و هفت تن بودند امير * كز سنان و تيغشان شد سينه اعدا فكار\r\nبود سفاح آنگهى مهدى و منصور از عقب * هادى و هارون بدند آن دو امير كامكار\r\nمعتصم آنگاه واثق بعد از او متوكل است * منتصر پس مستعين بوده است مرد پيشكار\r\nمهتدى و معتضد باشد پس آنگه مكتفى * مقتدر پس قاهر و راضى امير روزگار\r\nمتقى و مستكفى آنكه مطيع و طايع است * قادر و قايم پس آنكه مقتدى شد آشكار \r\n\r\n","description":"","footnote":"","page_name":" 157 ","page_number":157},
  {"content":"\r\n\r\n بعد از او مستظهر و مسترشد است و راشد است * مقتضى مستنجد آن كش شير گرد و نشد شكار\r\nمستضىء و ناصر و طاهر دگر مستنصر است * آخرين قوم مستعصم بامر كردگار \r\n\r\nذكر ابو العباس سفاح\r\nآورده‌اند كه سفاح بن محمد بن على بن عبد اللّه عباس بغايت عابد و زاهد بود و او را سجاد گفتندى چه روزى هزار ركعت نماز گزاردى نقلست كه امير المؤمنين على عليه السّلام نماز بامداد را گذارده عبد اللّه عباس را در صف نديد پرسيد كجا است گفتند او را امروز پسرى متولد شده بر آن مشغول است آنحضرت به‌تهنيت او رفته از او پرسيد كه يابن عم پسر خود را چه نام كردهء عبد اللّه گفت يا امير المؤمنين مرا چه حد آنكه بىاذن تو او را نام كنم امير المؤمنين فرزند او را طلبيده روى او را بوسه داد و فرمود تا او را على نام كردند و ابو الحسن كنيت بدادند آنگاه عبد اللّه عباس را مخاطب ساخته كه « خذ ابا الملوك » و نام جميع ملوك و سلاطين بنى عباس را كه مذكور شد بيان كرد ، و چون معويه استيلا يافت با على بن عبد اللّه بن عباس گفت اسم يا كنيت خود را تغيير ده كه من دوست نميدارم كه شخصى به اين كنيت و اسم مكنى و موسوم باشد من ترا ابو محمد كنيت دادم واقدى گويد بنى اميه اولاد عباس را از تزويج بنات بنى حارث بن كلاب منع ميكردند زيرا كه منجمان با ايشان ميگفتند كه بعد از صد سال از دولت بنى مروان از اولاد عباس شخصى بر مسند دولت نشيند كه مادر او از بنى حارث باشد و چون عمر بن عبد العزيز بر مسند حكومت نشست محمد بن على بن عبد اللّه از او رخصت طلبيده يكى از دختران بنى حارث را عقد نمود ابو العباس سفاح از آنعورت تولد نمود و در كتب تواريخ مسطور است كه چون خراسانيان ابو العباس را با اقربا از خانهء ابو سلمه بيرون آورده به مسجد بردند خلايق با او بيعت كردند چنانچه مذكور شد عم خود عبد اللّه بن على را بحكومت شام فرستاد و چون عبد اللّه در شام مستقل گشت اكابر بنى اميه نزد وى تردد آغاز نهاده در روزيكه هفتاد نفر از آن طايفه در مجلس او حاضر بودند يكى از موالى بنى هاشم قصيدهء غرا مشتمل بر مدح آل عباس و ظلمى چند كه از بنى اميه نسبت بآل محمد صادر شده بود انشاء نموده در آن مجلس برخاسته برخواند و چون بدينجا رسيد كه بنى اميه امام حسين را با اهل بيت و برادران كشتند و مراكب بر بدن ايشان دوانيدند و عورات و اهلبيت طاهرين را بشتران نشانده بشام بردند و زيد بن على بن حسين را بعد از دو سال كه مرده بود از قبر بيرون آورده\r\n\r\n","description":"","footnote":"","page_name":" 158 ","page_number":158},
  {"content":"\r\n\r\nبردار كردند و عاقبت بسوختند آتش غضب عبد اللّه بنوعى در اشتعال آمد كه دود از دودمان آنطايفه برآورد و فرمود تا بضرب چماقهاى آهنين استخوانهاى آن هفتاد نفر را مانند پنبه محلوج ساختند و فرشهائى بر زبر ايشان انداخته شيلان كشيدند و بقيهء بنو اميه را گرفته گردن زدند و اجساد آنطايفه را بر سر راهها انداختند تا كلاب و ذئاب طعمه ساختند و قبور تمامت بنو اميه را سواى قبر عمر بن عبد العزيز شكافتند در گور معويه قدرى خاك سياه و در گور يزيد پارهء خاكستر ديدند و كله سر عبد الملك مروان با ساير رميم و جسد هشام بن عبد الملك را كه هنوز از هم نريخته بود در آتش انداخته بسوختند آورده‌اند كه چون سفاح مفتاح ابواب خلافت را بدست آورده خصمانرا مقهور ساخت بواسطهء تهاونيكه ابو سلمه كشته گردد و شايد كه اگر ابو مسلم را بر خلافت وى اعتمادى نمانده خوفى در دل وى راه يابد ابو جعفر منصور را گفت بايد كه تو بنفس خود نزد ابو مسلم روى و بيعت من از او بستانى و خراج خراسان كه جمع شده اخذ نمائى و رخصت قتل ابو سلمه حاصل كنى بلكه بگوئى تا ابو مسلم يكى از معتمدان خود را بدين امر نامزد كند ابو جعفر گفت ابو مسلم چند نفر از داعيان دولت ما را كشته و با ما مشورت نكرده ما بچه وجه با او مشورت كنيم سفاح گفت ما در آن هنوز مستور بوديم و مهم ما مستقيم نشده بود القصه ابو جعفر بخراسان رفته ابو مسلم باستقبال او شتافته و چون بدروازهء مرو رسيدند ابو مسلم پياده شده در ركاب ابو جعفر روانشد هرچند ابو جعفر اسب كشيده و تكليف نمود تا سوار شود ابو مسلم قبول ننمود و همچنان پياده ميرفت تا بمنزليكه ابو جعفر نزول كرد چون ابو مسلم پيغام سفاح را شنيد در باب ابو سلمه گفت كه ما بندگان امير المؤمنينيم هرچه فرمايد بجان فرمان كنيم ابو جعفر گفت صاحب اين دولت توئى و آثار پسنديدهء تو در احياى اين دودمان بر جهانيان ظاهر است هركه سر از طوق متابعت امير المؤمنين بتابد بايد كه سزاى او در كنارش نهى و دو ماه ابو جعفر در مرو اقامت نموده ابو مسلم هر روز صد هزار درم نقد از براى او ميفرستاد و نزول و علوفه از حيزاحصا بيرون بود و چونقصد مراجعت نمود مال خراسانرا مصحوب او گردانيد و معتمديكه او را حريف مروزى نام بود بجهة دفع ابو سلمه همراه كرد و از اول رفتن ابو جعفر تا بازآمدن او دو سال و سه ماه بود چون به خدمت برادر رسيد حال تقرير كرد و سفاح مبتهج و مسرور شد و همانشب حريف مروزى بقتل\r\n\r\n","description":"","footnote":"","page_name":" 159 ","page_number":159},
  {"content":"\r\n\r\nابو سلمه مبادرت نمود گويند كه در آنمدت ابو سلمه تا نيمشب خدمت سفاح كردى و چون سفاح بخواب رفتى به منزل خود مراجعت نمودى و در آن نيمشب كه ابو سلمه از دار الخلافه بازگشته بود او را بكشتند و صباح هيچكس ندانست كه او را كه كشته آورده‌اند كه چون سفاح ميخواست كه لشكر بجنگ مروان فرستد بر زبان آورد كه از فرزندان عباس هركه سردارى سپاه قبولنموده دفع مروان كند وليعهد من باشد و عمش متعهد سردارى آنسپاه شد مروانرا بقتل آورد بنابراين سخنى كه از سفاح صادر شده بود عبد اللّه طمع ولايت عهد داشت و چونسفاح برادر خود ابو جعفر منصور را وليعهد گردانيد با او گفت اگر ميخواهى كار تو رونق بگيرد بخراسان رفته از ابو مسلم بيعت خود بستان ابو جعفر بخراسان رفته ابو مسلم چون دانست كه ابو جعفر بسبب اخذ بيعت مىآيد اين نوبت او را خدمتى نكرد و از سفاح آزرده‌خاطر شده گفت ميبايست كه در اين امر كلى با من مشورت نمودى و ابو جعفر از ابو مسلم آزرده شده در اين اثنا روزى ابو مسلم با او گفت چون به خدمت امير المؤمنين رسى از وى التماس نمائيد تا عمهء خود آمنه بنت على را به من دهد ابو جعفر منصور نيز از اين سخن آزرده چه ابو مسلم نسبى عالى نداشت و ليكن با او مدارا كرده سه ماه در مرو بسر برد از ابو مسلم بيعت بستد و چون بعراق عرب رسيد نزد سفاح زبان بغيبت ابو مسلم گشوده او را بر قتل وى اغوا مىنمود و سفاح التفاتى بسخن برادر نميكرد مقارن اينحال ابو مسلم اراده گذاردن حج اسلام نموده با هشت هزار سوار بكوفه آمده سفاح نهايت اعزاز و اكرام تقديم نموده ابو مسلم ميخواست كه خليفه او را امير حاج گرداند و در آن ايام روزى ابو مسلم به خدمت سفاح نشسته بود ابو جعفر درآمد ابو مسلم برنخواست و او را تعظيم نكرد سفاح گفت مگر ابو جعفر را نشناختى كه از جهة او قيام ننمودى ابو مسلم جواب داد كه من در حضرت تو جز ترا نشناسم و در پيش تو جز از تو تعظيم نكنم ابو جعفر از اينمعنى بغايت رنجيده كينهء ابو مسلم در دل او زياده گشت و با سفاح گفت كه ميخواهد كه چون به مكه رسد يكى از اولاد على مرتضى عليه السّلام را بر سرير خلافت نشاند و الا هشت هزار كس كجا ميبرد سفاح گفت ابو مسلم احياى ايندولت نموده اگر نوبت اول كه به خدمت ما رسيده او را براى جريمتى بقتل رسانيم خلايق زبان طعن بما دراز كنند و ديگر كسى را بر ما اعتماد نماند ليكن امارت قافلهء حاج را از من التماس نماى و با او به مكه رو تا ابو مسلم آنچه در\r\n\r\n","description":"","footnote":"","page_name":" 160 ","page_number":160},
  {"content":"\r\n\r\nخاطر داشته باشد نتواند بظهور رسانيد و چندانكه خواهى لشكر با خود ببر و چونموسم نزديك شد ابو مسلم تحفه و هدايا نزد ابو جعفر برده التماس نموده كه امارت قافله را از براى او درخواهد ابو جعفر گفت امسال من نيت گذاردن حج دارم و امير المؤمنين مرا بامارت قافله نامزد كرده اين نوبت بمرافقت يكديگر حج گذاريم و سال ديگر امارت قافله ترا باشد ابو مسلم از اينمعنى آزرده شده در مرافقت ابو جعفر به مكه روانشد و در آن سفر هفتصد شتر مطبخ ابو مسلم را مىكشيدند و او يكمنزل از ابو جعفر پيشى گرفته امر كرد كه هيچكس در قافله طعام نپزد و روزى دو نوبت بر سر خان ابو مسلم آمده طعام خوردند و در آن سفر ابو مسلم شخصى را ديد كه طعام مىپخت بسياست او حكم كرد آنشخص گفت بيمارى دارم و بجهة وى مزوره مىپزم ابو مسلم فرمود تا بعد از آن غذاى بيمار نيز پختند و چونحج گذارده مراجعت نمودند باز ابو مسلم يكمنزل راه پيشى گرفته در اثناى راه در منزل ذات عرق خبر رسيد كه عرق قابض سفاح از حركت بازايستاد و ابو جعفر در سير مسارعت كرده خود را بابو جعفر ( ابو مسلم ظ ) رسانيده و در تجديد او بيعت خود بگرفت و بكوفه رفته بر سرير خلافت نشست بيعت ابو العباس روز آدينه دوازدهم ربيع الاول سنه اثنان و ثلاثين و مأه بود بكوفه و نام او مرتضى بود و بقولى عبد اللّه مادرش ريطه حارثيه بود و مدت خلافتش چهار سال و هشت ماه بود و زمان عمرش بقولى بيست و چهار سال و بروايتى بيست و هشت سال بود\r\n\r\nذكر حكومت ابو جعفر منصور دوانيقى\r\nارباب تواريخ در مصنفات خود آورده كه ابو جعفر مردى صاحب رأى و زيرك بود اما بخل و امساك در طبيعتش مستولى بود از اينجهة او را دوانيقى گويند و چون بر مسند حكومت متمكن شد منادى فرمود كه امير المؤمنين ميخواهد كه اهل عراق را عطا دهد بايد كه از كودك هفت ساله تا پير هفتاد ساله اسامى خود بنويسند و چون تفصيل اسامى كوفيان نوشته به او دادند خلايق را جمع كرده آن بيچارگان باميد عطا نزد وى رفتند و دوانيقى بايشان فرمود كه شهر شما در صحراست و حصارى ندارد و اگر خصمى تاختن آرد اموال بر باد تاراج و غارت رود صواب آنست كه بر گرد شهر خندقى بكنيد آنگاه گفت هر كس كه خندق از او نيايد چهل درم بدهد تا ديگرى به آن مشغول گردد و بدين سبب ايذاى بسيار بخلق رسيد و چون خبر موت سفاح بعبد اللّه بن على رسيد كه حاكم شام بود دعوى خلافت كرده صد هزار مبارز با او بيعت كردند ابو جعفر ابو مسلم را بحرب عم\r\n\r\n","description":"","footnote":"","page_name":" 161 ","page_number":161},
  {"content":"\r\n\r\nخود فرستاده ابو مسلم دوازده روز با سپاه شام حرب كرده روز سيزدهم عبد اللّه بن على اسير شده شاميان منهزم گرديدند و ابو جعفر اينخبر شنيده دبير خود عطية بن حمزه را فرستاد تا غنايم سپاه شام را ضبط كند و تفصيل نسخهء آن ترتيب دهد چون عطيه به لشكرگاه ابو مسلم رسيد صاحب دول او را تمكين نكرده نگذاشت كه تفصيل غنايم در سلك تحرير آورد و گفت هركه جان شيرين كه متاعيست بغايت نفيس بذل كند هرچه در معسكر خصم يابد بايد كه ازو باشد و امير المؤمنين را دفع خصم كافيست و ابو جعفر شمشير عباس بن عبد المطلب را كه عبد اللّه على داشت طلبيده بود و چون عطية بن حمزه از آن تيغ استفسار نمود گفتند ابو مسلم دارد و چون از ابو مسلم طلب نمود به او نداد و ابو مسلم عبد اللّه على را با اسيران بكوفه فرستاده خود بجانب خراسان شتافت و چون عبد اللّه بكوفه رسيد با ابو جعفر پيغام نمود كه تمامت خزاين بنو مروان و آنچه من جمع كرده بودم ابو مسلم از ميان برده است و ابو جعفر مضطرب شده عطية بن حمزه را از عقب ابو مسلم فرستاده پيغام داد كه چون ولايت شام را گرفتى نگاه بايست داشت چه امروز كسى جز تو صلاحيت آن ندارد كه بجاى عم خود بنشانم و عهدنامه نوشته سوگند ياد كرد كه با تو بهيچوجه بدى نكنم و عطية بن حمزه بهمدان با ابو مسلم رسيده پيغام بگذارد و ابو مسلم در همدان رحل اقامت انداخته دو كس از خواص خود بكوفه فرستاد تا به ابو جعفر سوگند دادند كه قصد ابو مسلم نكند و ابو مسلم خاطر جمع نموده نزد او رفت اما بعد از سه روز ابو جعفر نقض عهد نموده بقتل او فرمان داد و ابو جعفر در سنه صد و سى و شش حاكم شده مدت دولتش بقولى بيست و دو سال بود و كمتر از اين گفته‌اند و در راه مكه در سنه ثمان و خمس و مأه در منزل بئر ميمون به مرض هيضه وفات يافت مادرش كنيزكى بربريه نام او هيجده سال از سفاح بزرگتر بود در شب وفات او ستارهء از آسمان فرود افتاده روشنائى تا روز بماند در يكى از تواريخ معتبر به نظر رسيده كه نوبتى ابو جعفر منصور سليمان داين را كه از امراى معتبر بود بامارت موصل فرستاد و هزار سوار عجمى همراه او كرده گفت يا سليمان هزار سوار از شياطين همراه تو كردم تا در تنظيم امور معاون تو باشند چون سليمان بموصل رسيد عجميان دست تعدى باموال موصليان دراز كرده رعايا شكايت نزد ابو جعفر بردند ابو جعفر بسليمان نوشت كه « كفرت النعمة يا سليمان » سليمان در جواب نوشت : « و ما كفر سليمان\r\n\r\n","description":"","footnote":"","page_name":" 162 ","page_number":162},
  {"content":"\r\n\r\nو لكن الشياطين كفروا » ابو جعفر را از جواب او خوش آمد و هزار مرد عرب نزد او فرستاده و عجميانرا طلب نمود\r\n\r\nذكر حكومت مهدى بن منصور\r\nچون ابو جعفر تخت خلافت را بپرداخت اقبال رايت دولت مهدى برافراخت و چون اطراف ممالك را مضبوط ساخت به نيت حج اسلام و طواف روضهء خير الانام در حركت آمده امر كرد تا هيچكس در راه طعام نپزد دوازده هزار پياده را زاد و راحله داد و پانصد شتر برف و يخ بار كرد و در راه به تشنگان باديه آب يخ ميدادند و چون به مكه رسيد ارباب حرم عرض كردند كه خانهء كعبه را كثرت جامه‌ها گران شده نزديكست كه اركانش بيفتد چه از عهد رسول اللّه تا اين غايت جامه در خانه پوشانيده‌اند و حكام بنو اميه را رسم چنان بود كه چون حج گذاردندى جامهء قيمتى در خانه پوشيدندى و مهدى فرمانداد كه جامها فروگرفته بر فقرا قسمت كردند و دو دست جامهء زربفت به خانه پوشانيدند و ديوار و بام خانه را بزعفران بيندودند و چون بمدينه رسيد خرد و بزرك آن بلدهء طيبه را عطا داد و در وقت مراجعت ببغداد نويسندگان خراجاتيكه در آنسفر واقع شده بود در قلم آوردند هزار هزار درم و دويست هزار مثقال طلا برآمد و در زمان دولت او خلايق مرفه و آسوده بودند و مهدى بساط عدل و داد بگسترد و ابواب ظلم و جور مسدود ساخت احوال مقنع تناسخى در عهد او مرديكه بمقنع مشهور بود در خراسان و ماوراء النهر خروج كرده مذهب تناسخ در ميان آورده و اين مقنع مردكى قبيح الوجه واحد العين بود تا مردم بر قباحت صورتش اطلاع نيابند چهرهء از طلاى احمر ساخته در روى خود مىبست و مهدى از خروج او آگاه گشته حاكم خراسان مسلم بن معاد را بدفع او امر كرد و مسلم قصد مقنع كرده آن ملعون به شهر كش گريخته و بيكى از قلاع ماوراء النهر كه او را قلعهء منيع گويند متحصن گشت و در علم شعبده مهارتى تمام داشت چنان كه هرسال از فصل خريف تا آخر تابستان هرشب از چاهيكه در ولايت نخشب واقع بود صورتى مبدور و منور بيرون آورد كه سه فرسنك در سه فرسنك پرتو مىانداخت و حكيم سوزنى گويد :\r\n سود اوفتاده خيره سريرا كه از خرى * هرسال ماهتاب برآرد ز چاه‌كش\r\nدعوى كند خدائى و مر هيچ خلق را * نتوان كه دست گيرد از جوع و ز عطش \r\nو جمعى كثير از اهل نخشب كه ايشانرا سفيدجامگان گويند متابعت او كرده مسلم ابن معاد لشكر بدر حصار او برده مقنع چون دانست كه قلعه مسخر خواهد شد اهل قلعه را\r\n\r\n","description":"","footnote":"","page_name":" 163 ","page_number":163},
  {"content":"\r\n\r\nجز كنيزكى كه در كنجى گريخته بود زهر داده اجساد مردگانرا بسوخت و خود در خم تيزاب درآمده گداخته شده كنيزك در قلعه را گشوده اهل اسلام چون در قلعه كسى را نديدند از صورت حال پرسيدند كنيزك آنچه ديده بود بيان كرد و چون بر سر خم رفتند جز موى سر آن گمراه هيچ اثرى از وى نديدند و مدتى سفيدجامگان ميگفتند كه مقنع با اصحاب به آسمان رفته عنقريب خواهد آمد و اكنون نسل آن طايفه در ماوراء النهر هستند و كشاورزى ميكنند و كسى را بر حقيقت مذهب خود اطلاع نميدهند نام مهدى محمد بود و چون پانزده سال و يك ماه حكومت كرد ، در سنهء تسع و ستين و مأه در قريهء اسفيدان وفات يافت و هم‌آنجا مدفون گشت و كنيزكان او گليم پوشيده مادام الحيوة گليم‌پوش بودند و اين بيت ورد زبان داشتند :\r\n آخر بدوام خاك پوشيدندت * چون خاك همه جهان بسر ميكردند \r\nو محمد بن منصور دو پسر داشت هادى و هارون بنام هردو بيعت از مردم گرفته مقرر كردند كه اول هادى كه برادر بزرگتر بود خليفه باشد\r\n\r\nذكر حكومت هادى بن مهدى\r\nدر زمان فوت مهدى هادى در جرجان بود هرون الرشيد بنام برادر بيعت از مردم گرفته قاصدى فرستاد تا بوى اعلام دهد و قاصد از برق و باد سرعت وام كرده روى بجرجان آورد و بعد از آگاهى هادى بايلغار تمام ببغداد آمده بر سرير حكومت بنشست و در زمان او چند نفر از سادات عاليدرجات بطلب ملك برخاستند از آن جمله حسين بن على بن الحسين عليه السّلام در مدينه خروج كرده جمعى از سادات او را متابعت كرده و او عامل مدينه را اخراج كرده بيت المال را غارت نمود و هادى عيسى بن موسى را بحرب او فرستاد و بين الجانبين حربى صعب روى نموده اصحاب حسين متفرق گشتند و او اسير شده بقتل آمد و عيسى سر او را ببغداد فرستاد و ادريس بن عبد اللّه بن حسين بن امام حسن عليه السّلام باندكى بفكر خلافت افتاده بر آن ولايت استيلا يافت و اكنون نسل او در آن ولايت هستند هرثمة بن اعين روايت كرد كه من از مخصوصان هادى بودم و چون او بغايت سفاك و بيباك بود من هميشه ترسان و هراسان بودم و هادى ميخواست كه برادر خود هارونرا از ولايت عهد خلع نمايد و پسر خود جعفر را وليعهد گرداند و يحيى ابن خالد برمكى هارونرا از خلع خويش منع ميكرده هادى يحيى را بزندان فرستاده روزى در گرمگاه مرا طلبيد و گفت مدتيست كه خاطر من از اين سگ ملحد يحيى\r\n\r\n","description":"","footnote":"","page_name":" 164 ","page_number":164},
  {"content":"\r\n\r\nابن خالد آزرده است چه او نميگذارد كه هرون خود را خلع كند اكنون بايد كه همين لحظه بقتل او پردازى كه من امشب بنفس خود مهم هارونرا كفايت خواهم نمود من گفتم يا امير المؤمنين هارون برادر اعيانى تست اگر بيجرمى بقتل او اقدام نمائى خلايق از تو متفرق گردند از سخن من نايرهء خشم او اشتعال يافته گفت ترا به اين فضولى چكار آنچه فرمايم بتقديم رسان و الا سر ترا تخته بند پايت گردانم من انگشت بر ديده نهادم هادى برخاست و گفت در همين موضع اقامت نماى اما اى هرثمه بايد كه با فوجى از سپاه بزندان روى و يحيى را با مجموع آل على كه در زندانست بقتل آرى و بكوفه شتابى و اولاد و اتباع بنى عباس را از آنجا بيرون كرده آتش در آن بلده زنى آنگاه بحرم در آمده من همانجا نشسته‌ام و چون پاسى از شب گذشت خادمى آمده گفت امير المؤمنين ترا ميخواهد من كلمهء شهادت بر زبان آورده روان شدم چو ميترسيدم كه شايد مرا بجهة آن نصيحت كه ويرا كرده‌ام بكشد و ميرفتم تا بموضعى كه آواز عورات بسمع من رسيد توقف نموده بآواز بلند گفتم تا امير المؤمنين بنفس شريف خود نطلبد از اينجا پيشتر نيايم ناگاه آواز زنى شنيدم كه گفت ويلك يا هرثمه منم خيزران مادر هادى و هارون بيا بنگر ما را چه حال پيش آمده و تو و كافه برايا از ظلم او نجات يافتيد آنگاه گفت چون هادى بحرم درآمد من مقنعه از سر گرفته زارى كردم تا از سر خون برادر درگذرد و قبول نكرد و گفت از پيش من دور شو و الا بهلاك خويش متيقن باش و من در دعا ايستادم و از درگاه الهى دفع اين بلا استدعا نمودم مقارن آنحال قطرهء چند در گلوى او جسته بسرفيد سرفيدنى عظيم و عجيب و همان لحظه تسليم شد من بدرون رفتم و جامهء خواب از روى او برداشتم با هزار سالگان برابر شده بود و هم در آنشب نزد يحيى رفته او را از زندان بيرون آورده و از مجارى احوال خبردار گردانيدم و باتفاق به خدمت هرون رفتيم و تمامت حال از روى عيش و طرب بيان كرديم و تمامت اهل بغداد را در آنشب به بيعت او درآورديم و هادى در سنه سبعين و مأه وفات يافت و مدت ملكش يكسال و يك ماه بود و مدت عمرش بقولى بيست و پنجسال\r\n\r\nذكر حكومت هرون الرشيد\r\nدر شبى كه هادى وفات يافت با هرون بيعت كردند و همانشب مأمون متولد شده پس در يكشب خليفهء وفات يافت و ديگرى بجايش نشست و خليفهء متولد شد و آنشب را ليله هاشميه گويند و اين قضيه از نوادر اتفاقاتست آورده‌اند كه انگشترى ياقوت از پرويز بن\r\n\r\n","description":"","footnote":"","page_name":" 165 ","page_number":165},
  {"content":"\r\n\r\nهرمز بن نوشيروان كه در فتح مداين بدست اعراب افتاده بود نزد مهدى آوردند خليفه آن را به صد هزار درم خريده بهارون بخشيد و هادى در زمان حكومت خويش كس نزد هارون فرستاده آن انگشترى طلبداشت و هرون در غضب رفته گفت من روى زمين را به او ارزانى ميدارم و او انگشتريرا كه نزد ارباب همت معلوم نيست چه قدر داشته باشد به من نميتواند ديد فى الفور انگشتريرا بيرون كرده در رودخانه انداخت و چون نوبت حكومت بوى رسيد همانروز سوار شده غواصانرا بكنار دجلهء بغداد برده نشانداد كه در فلان موضع انگشتريرا انداخته‌ام و غواصان بدجله فرورفته بعد از ساعتى آن انگشتريرا بيرون آوردند و هارون بعد از اخذ بيعت از مردم وزارت خود بيحيى بن برمكى داد و امارت خراسانرا بعباس بن جعفر بن محمد بن اشعث بن قيس تفويض نموده علويانرا امان داده غنايم بجهة بنو هاشم بيرون كرد و آن را در ميان آن جماعت قسمت نموده هرمرديرا هزار درم و هرزنيرا پانصد درم رسيد و ابناى مهاجر و انصار را بانعامات وافر مخصوص ساخت مورخان فصاحت شعار در مصنفات خود مرقوم كلك عنبر بار كرده‌اند كه چون هادى بجهة پسر خود جعفر بيعت از اعيان و امرا ميگرفت عبد اللّه بن مالك خزاعى كه از اكابر امراى نامدار بود عقد بيعت جعفر را مؤكد به حج پاى پياده و پاى برهنه گردانيد و چون دست قضا سجل عمر هاديرا هم در آن زودى طى كرد منشور مملكت را هارون بتوقيع « تؤتى الملك من تشاء » موشح گردانيد هارون در همانشب فرمود تا جعفر خود را خلع كرده حج پياده بر ذمهء عبد اللّه بن مالك مانده فرمود تا فراشان از بغداد تا مكه فرشها ميگستردند و او پاى برهنه بر آن مينهاد و ميرفت و بدين هيأت تمامت باديه را قطع كرده مناسك حج بجاى آورد و هرون اين معنى را از او پسنده شرف احماد ارزانى داشت و هرچند برمكيان در باب انهدام عرض و خون و مال عبد اللّه سعى نمودند هرون سخن ايشانرا حمل بر غرض كرده عبد اللّه را بحكومت ارمنيه فرستاد و در آن ايام كه عبد اللّه حاكم ارمنيه بود يكى از اعيان بواسطهء بىسامانى و عدم الطاف اهل ديوان از زبان يحيى بن خالد مكتوبى مزور بعبد اللّه در قلم آورد مضمون آنكه فلانرا نزد تو فرستادم بايد كه در رعايت جانب او خود را معاف و معذور ندارى و بنابرآنكه از كدورت خاطر يحيى و عبد اللّه خبر نداشت بارمنيه رفته آن مكتوب را بعبد اللّه رسانيد عبد اللّه چون نقار خاطر يحيى را\r\n\r\n","description":"","footnote":"","page_name":" 166 ","page_number":166},
  {"content":"\r\n\r\nبا خود ميدانست گمان برد كه آنمرد تزويرى كرده آن كتابت بتزوير و دروغ آورده است لاجرم با او گفت كه من اين كتابت را بدار الخلافه ميفرستم اگر تو راستگو باشى نصف حكومت خود را به تو دهم و الا ترا بعقوبتى عظيم معاقب گردانم اكنون راست بگوى آنمرد گفت اى امير دروغ بر اموات توان بست الحمد اللّه كه يحيى در سلك احيا انتظام دارد عبد اللّه آن مكتوب را نزد يحيى فرستاد و يحيى در مجلسى كه مشحون بامرا بود بر زبان آورد كه اگر شخصى از ديوان امير المؤمنين مكتوبى بدروغ و حيله بيكى از امرا نويسد سزاى او چه باشد بعضى گفتند دست بريدن و برخى بر زبان آوردند كه گردن زدن يحيى بن خالد مكتوب عبد اللّه را باعيان و اشراف نموده گفت بيچاره كه از بغداد بارمنيه رفته مكتوب ما را سبب حصول مقاصد خود شناسد مروت اقتضاى آن مىكند كه در جواب نويسم كه او را رعايت نمايند آنگاه دوات و قلم برداشته بعبد اللّه بن مالك نوشت كه چون در اينولايت غبار نقار آن جناب را رفع نموده‌ايم فتح ابواب كرده آن شخص را كه ما سفارش كرده‌ايم آنچه در باب او بجاى آورند منت بر اينجانب خواهد بود و چون مكتوب يحيى بعبد اللّه رسيد آنمرد را طلبيد گفت نصف حكومت خود را به تو دادم وى جواب داد كه حكومت امير را مىزيبد مرا رعايتى فرمايد عبد اللّه هزار مثقال طلا با دوازده دست جامهء زيبا و پنج استر و پنج اسب و پنج غلام و پنج كنيز به او داد و در سال صد و هفتاد و شش هرون حج گذارده امين و مأمونرا همراه برده فرمود تا نوبت ديگر با مأمون بيعت كرده بعد از آن مملكت خود را ميان پسران قسمت كرده ايشانرا سوگند داد كه با يكديگر مخالفت نكنند و بر اين جمله اكابر جهانرا گواه گرفت و قسمت مملكت را چنان كرد كه از گريوه اسدآباد همدان تا نهايت مغرب از امين باشد و همچنين از گريوه مذكور تا نهايت مشرق از مأمون باشد و در سال صد و هشتاد و سه هرون با مامون مرو را تختگاه خود سازد و امين در بغداد باشد و هريك از برادران كه پيشتر وفات يابند ملك او از برادر ديگر باشد آورده‌اند كه يكى از الطاف الهى كه بهارون واقع شده بود آنست كه او را وزيرى مانند يحيى بن خالد برمكى روزى كرد و يحيى در علم و فضيلت و فراست و كياست و صباحت و سخاوت عديل و نظير نداشت و او را چهار پسر بود جعفر و فضل و محمد و موسى جعفر و فضل بنيابت پدر مهم وزارت را رونق ميدادند و محمد و موسى\r\n\r\n","description":"","footnote":"","page_name":" 167 ","page_number":167},
  {"content":"\r\n\r\nاز امراى ولايت بودند و از زمان ايام خلافت الى يومنا هذا هيچ وزيرى بشأن و عظمت و استقلال و حشمت و مروت و سخاوت آل برمك نبوده و هيچكس وزيرى بمكنت آل برمك نشان نداده و با وجود آن چون مدت وزارت ايشان بتطويل انجاميد هرون را از ايشان ملالت روى نموده و اول وهنى كه به حال ايشان راه يافت آن بود كه نوبتى جبرئيل بن بختيشوع طبيب كه ترسا بود در خلوتى نزد هرون رفته و هرون از او حال مزاج خويش استفسار مينمود كه يحيى درآمد و يحيى هرگاه كه به خدمت خليفه ميرفت رخصت نميطلبيد و چون آن روز بدستور معهود درآمد بجاى خود بنشست هرون از جبرئيل پرسيد كه كسى بىرخصت شما در خانهاى شما درمىآيد گفت نه هرون بر زبان آورد كه بايد منازل ما از خانهاى شما كمتر نباشد يحيى از جاى برخاسته گفت حال دولت امير المؤمنين بزينت خلود مزين باد چون بارها بنده را به اين عنايت كه هرگاه خواهى بيرخصت بمجلس خلافت درآى مخصوص فرموده‌ايد اين جرأت از من صادر شده اكنون توبه كردم كه ديگر مثل اينحركت نكنم هارون خاموش گرديده از غايت حيا سر در پيش انداخت و ديگر يحيى بيرخصت او بمجلس نرفت\r\n ز خنديدن شه نگردى دلير * نه خنده است دندان نمودن ز شير \r\nو اسباب تغيير مزاج هرون با برامكه بسيار است اما سبب اعظم كه جزء اخير و علة تامه آن قضيه بود آنست كه رشيد جعفر بن يحيى را دوست داشتى و خواهرى داشت عباسه نام كه بصحبت او نيز مفتون بود و چون در مجلس طرب نشستى عباسه خواهر را حاضر كردى و جعفر را نيز طلب نمودى و جعفر از دخول در آن مجلس بسبب عباسه امتناع نمود تا نوبتى رشيد با جعفر گفت ميدانم كه سبب تخلف تو از مجلس بزم حرمت عباسه است او را در نكاح تو آرم مشروط به آنكه ميان شما جز مشاهده و مكالمه امرى ديگر روى ننمايد و اينمعنى را بجهة آن ارتكاب مينمايم كه تو محرم او باشى و بىدهشت بحرم ما توانى آمد و بدين شرط عقد عباسه و جعفر منعقد شده جعفر بىدهشتى بمجلس رفتى و با عباسه مكالمه نمودى\r\n و ليكن بيك چيز رنجور بود * كه انگشت از انگشترى دور بود \r\nو چون جعفر جوانى نيكومنظر و شيرين‌گفتار بود عباسه دل از دست داده طالب وصال شد و بجعفر پيغام فرستاد :\r\n\r\n","description":"","footnote":"","page_name":" 168 ","page_number":168},
  {"content":"\r\n\r\n دل چو نار و رخ چو آبى كرده‌ام * از غم امرود و شفتالود تو \r\nو چون اين پيغام بجعفر رسيد در جواب گفت بنده را چه حد آنكه اين تمنا بخاطر گذراند و جامهء وصال آن دلدار را در كارگاه خيال امثال ما فقيران نبافته‌اند و ذره بيمقدار را بجرم خورشيد نيافته‌اند اگرچه مانع شرعى از ميان ما ارتفاع يافته و دست نكاح پردهء امتناع برداشته ليكن از سياست سلطنت ترسانم و از سطوت خلافت هراسان\r\n بر آن لب تشنه بايد زار بگريست * كه بر لب آب و بايد تشنه‌اش زيست \r\nو چون از هردو جانب رغبت در ازدياد نهاد ؛ خوف سپر انداخت و از جانبين حيا و شرم مرتفع شده و هم در دار الخلافه فرصتى يافته خلوت كردند و مدتى مديد كس را بر حال ايشان اطلاع نبود و هرگاه كه فرصت يافتندى صورت اجتماع چهره گشودى تا عباسه را از جعفر دو پسر آمد و از بيم آنكه مبادا آنراز آشكارا گردد عباسه فرزندان خود را بخادمه داده به مكه فرستاده عاقبت اين سخن بهرون رسيد بيان اين مقال آنكه چون دولت آل برمك سپرى حواست شد ميان عيان عباسه و يكى از كنيزكان هرون مقالتى رفت آن كنيزك اينمعنى بهارون عرضه داشت و ذكر پسران بازراند هارون برنجيد و در سنه ثمان و ثمانين و مأه به مكه رفته بعد از تحقيق در وقت مراجعت به منزل رفته خادمى را فرمود كه جعفر را بكشت بعد از قتل جعفر هردو پسر را طلبيده بقول طبرى بكشت و بروايت مقدسى هردو را در چاه انداخت و يحيى بن خالد را در بغداد گرفته اول بفرمود تا هردو پسران او را گردن زدند و مثالها به اطراف ممالك نوشت كه مجموع منتسبان و متعلقان برامكه را گرفته اموال و ضياع و عقار ايشانرا در حيز تصرف درآوردند و يحيى بن خالد را بر سر جسر بياويختند و از آل برمك بجز محمد بن خالد برادر يحيى ديگر زنده نماند و او مردى بود كه بامور ملك اشتغال ننمودى بنابراين رشيد او را نياورد و در تاريخى به نظر بندهء احقر رسيده كه نوبتى هرون الرشيد با موسى بن جعفر گفت كه فدك را حدود كن تا به تو گذارم چون بر من روشنست كه در اخذ آن بر اهلبيت ظلم كرده‌اند و حضرت رسالت پناه صلى اللّه عليه و إله در حال حيات خود آن قريه را بفاطمه بخشيده است امام فرمود اگر من فدك را محدود كنم ترا دل نخواهد داد كه آن را به من گذارى هرون سوگند خورد كه در اين باب مضايقه نكنم امام فرمود كه حد اول آن عدنست رنگ روى هرون از اين متغير گشت\r\n\r\n","description":"","footnote":"","page_name":" 169 ","page_number":169},
  {"content":"\r\n\r\nامام فرمود كه حد ديگرش سمرقند است رنگ و روى هرون زرد گشت و از غايت اضطراب بر زبان آورد كه حد ثالث كدامست امام فرمود كه حد سوم آن افريقيه مغربست لون هرون از زردى بسرخى مايل گشت و از حد چهارم پرسيد امام فرمود حد چهارم آن ارمنيه است رنگ روى هرون از سرخى بسياهى مبدل شد و در غضب رفته سر در پيش انداخت آنگاه سر برآورده گفت اى موسى تو حدود ممالك را نام بردى يعنى ملك بنو فاطمه است و بنو عباس بظلم و غصب تصرف نموده‌اند امام جواب داد كه من اول به تو گفتم كه رضاى تو بتسليم حقوق اهلبيت مقرون نخواهد بود و نشنيدى هرون كينهء آنحضرت را در دل گرفت و كمر قتل او برميان بست و يحيى بن خالد برمكى و جعفر بن يحيى بجانب آن حضرت برخاستند و هرون بسبب اينحال برمكيان را برانداخت و امام را زهر داد از روضة الصفا چنان مستفاد مىشود كه جعفر حمايت آنحضرت ميكرد و چون يحيى ديد كه هارون به جهت آن بر ايشان غضب خواهد نمود ؛ قبول كرد كه آن حضرت را زهر دهد و آن عمل بظهور رسانيد شخصى از اهل سياقت روايت كرد كه دفتر اخراجات هرون الرشيد به نظر من درآمد در ورقى نوشته ديدم كه در فلان تاريخ چندين زر و سيم و عطر و فرش بفرمان امير المؤمنين تسليم جعفر بن يحيى برمكى نموده شد و چون آنها را ميزان كردم صد هزار مثقال طلا برآمد و در ورقى ديگر نوشته ديدم كه بهاى نفت و بوريا كه جعفر برمكى را به آن سوختند چهار مثقال و يكدانگ و نيم نقره بود\r\n افسوس كه در دفتر عمرم ايام * آن را روزى نويسد اينرا روزى \r\nاز محمد بن يزيد الدمشقى مرويست كه نوبتى فضل بن يحيى را پسرى متولد شد شعرا در تهنيت مولود پسر او قصايد غرا انشاد كردند و هيچكدام موافق طبع فضل نيفتاد اما ايشانرا بصلات كرامند اختصاص داد و مرا گفت تو نيز چند بيتى بگوى و من دو بيت گفتم فضل دوازده هزار مثقال طلا به من داد و من از آنوجه ضياع و عقار خريده صاحب ثروت گشتم و چون قضيهء زوال برامكه روى نمود روزى بحمام رفتم و حمامى را گفتم كسى نزد من فرست تا مرا خدمتى كند و او پسرى صبيح الوجه را نزد من فرستاد و پيش از آنكه بدلك من اشتغال نمايد حد كمال برمكيان بخاطر من گذشته آن ابيات كه در شان ولد فضل گفته بودم خواندم آنجوان نعره زده از هوش برفت من بيرون رفته حمامى را گفتم كه روا باشد كه مصروعى به خدمت من ميفرستى\r\n\r\n","description":"","footnote":"","page_name":" 170 ","page_number":170},
  {"content":"\r\n\r\nگفت و اللّه كه مدتيست كه اين پسر به پيش منست هرگز اثر صرع و جنون در وى مشاهده نكرده‌ام چون جوان افاقه يافت صورت حال از او پرسيدم جواب داد كه قائل اين بيت كه خواندى كيست گفتم من گفته‌ام سؤال نمود كه از براى كه گفتهء گفتم از براى ولد فضل برمكى پرسيد كه آن ولد كجاست گفتم نميدانيم گفت آن پسر منم چون ابيات را ز تو شنيدم روزگار پيشين بيادم آمد عالم در نظرم سياه شد گفتم ايجوان بسبب انعام پدر تو مال بسيار مرا جمع شده و ارثى ندارم بيا تا در حضور شهود عدول آنها را در حق تو اصراف كنم آنجوان آب در چشم آورده گفت هرچند محتاج باشم اما آنچه پدرم به تو داده باشد نستانم و هرچند مبالغه نمودم قبول نكرد يكى از اعيان گويد كه روز عيدى بخانهء مادر رفتم كه او را تهنيت كنم عورتى را ديدم نزديك مادرم نشسته و جامهء كهنه پوشيده در اثناى محاوره مادر با من گفت كه ايشانرا مىشناسى گفتم نه گفت عباسه است مادر يحيى برمكى لاجرم متوجه او شده گفتم اى مادر از عجايب روزگار سخنى بگوى با من گفت اى فرزند عيدى بر من گذشت كه صد كنيز كمر زرين پيش من ايستاده بودند و من هنوز پسر خود را بعقوق منسوب ميداشتم و اكنون عيدى بر من ميگذرد كه راضيم كه دو پوست گوسفند داشته باشم كه يكيرا بستر و ديگريرا الحاف كنم و آن نيز دست نميدهد فرمود كه تا پانصد مثقال نقره آورده به او دادند و نزديك بود كه از خوشحالى فجاء شود آورده‌اند كه هرون الرشيد دو نوبت در ايام دولت خود بخراسان رفت نوبت اول بواسطهء آنكه برمكيان على بن عيسى را كه حاكم خراسان بود بعصيان منسوب ساختند و هرون بنفس خويش متوجه او شده على باستقبال او شتافت و تحف و هداياى بيرون از حيز احصا با خود آورد هرون دانست كه آنسخن بنابر غرض است بارديگر حكومت خراسانرا بعلى بن عيسى تفويض نموده مراجعت فرمود نوبت ديگر در آخر عمر خود متوجه خراسان شده بسبب آنكه گفتند على بن عيسى در خراسان ظلم و تعدى آغاز نهاده اموال مردم بتغلب گرفته است و ديگر آنكه رافع بن ليث بن نصر سيار خروج كرده و ماوراء النهر را تسخير نموده اهل خراسان بجهة ظلم على بن عيسى برافع پيوسته‌اند و على بن عيسى نيز تاب مقاومت رافع نياورده صورت حال را برشيد نوشته مدد خواسته بود هرون بنفس خود متوجه خراسان شده دانست كه آنهمه بسبب برانداختن برمكيان پيدا شده است اما پشيمانى مفيد نبود و پيش از توجه هرثمة بن اعين را طلبيده\r\n\r\n","description":"","footnote":"","page_name":" 171 ","page_number":171},
  {"content":"\r\n\r\nبيست هزار سوار به او داده گفت بخراسان رو و نامه بعلى بن عيسى نويس مضمون اينكه خليفه مرا بمدد تو فرستاده و با حشم خويش بگو كه بمدد على بن عيسى ميروم تا با رافع حرب كنم و چون بخراسان رسى هرگاه كه فرصت يا بى او را گرفته بند كرده نزد من فرست و هرثمه بتعجيل متوجه خراسان شده نامه‌اى مشتمل بر آنچه رشيد گفته بود بعلى نوشت و چون هرثمه بولايت خراسان درآمد على بن عيسى او را استقبال نموده هردو همعنان ميرفتند تا بسر پلى رسيدند على عنان بازكشيده با هرثمه گفت تقديم نماى كه تو اميرى و من مامور كه بمدد و معاونت تو قيام نمايم ترا پيش بايد رفت و على بن عيسى ازين سخن قويدل شده چون بمرو رسيدند هرثمه به منزل على بن عيسى نزول نمود و چون على بن عيسى را تنها يافت او را گرفته بند كرد و مثال عزل به او نمود و فى الفور به مسجد جامع رفته منشور امارت خود بر مردم خواند و تمامت اموال على را ضبط كرده بدار الخلافه فرستاد و رشيد در وقت توجه بخراسان رنجور بود پسر خود محمد امين را در بغداد گذاشته وصيت كرد كه زينهار با برادر خود مامون مخالفت نكنى و طمع در ولايت او نكنى و من بخراسان ميروم و مآل حال معلوم نيست آنگاه مأمون را در مقدمه با بيست هزار كس فرستاده و بنفس خويش آهسته‌آهسته مسافرت مينمود و چون برى رسيد بيمارى او اشتداد يافت و چون بطوس رسيد وفات يافت و در آن اثنا هرثمه با رافع حربى كرده او را گريزانيده بود و مأمون در مقدمه با بيست هزار كس بمرو رسيد خراسان و ماوراء النهر را ضبط نموده مدت خلافتش بيست و سه سال و زمان عمرش چهل و هفت سال وفات او در سنه ثلاث و تسعين و مأه اتفاق افتاد\r\n\r\nذكر حكومت محمد امين بن هارون\r\nامين بعد از پدر بر مسند خلافت نشست و اهل بغداد به تجديد بيعت او پرداختند و مأمون نيز در مرو و خراسان بيعت برادر را از مردم بستد و روزى چند ميان برادران طريق اتفاق مسلوك بود عاقبت بنفاق انجاميد تفصيل اين آنكه چون هرون بطوس رسيد امين ميدانست كه چون پدرش از آنمرض كه دارد جان نخواهد برد بنابراين بكر بن معقور را بخراسان ارسال داشت و مكتوبات به او داده گفت اگر پدرم در حيات باشد فلان مكتوب را تسليم وى بنماى و فلان رقعه را پنهان دار و مضمون مكتوبيكه بكتمان آن امر كرده بود كه امين بفضل بن ربيع وزير پدرش نوشته بود كه چون واقعه امير رو نمايد آنچه از خزانه و سلاح و غيرهما\r\n\r\n","description":"","footnote":"","page_name":" 172 ","page_number":172},
  {"content":"\r\n\r\nهمراه باشد مصحوب خود گردانيده به بغداد رسان و بيعت من از سپاه بستان و حال آنكه هرون وصيت كرده بود كه بعد از وفات من آنچه همراه داشته باشم حق مأمونست و امين را در آن نصيبى نيست و چون بكر بطوس رسيد هرون هنوز در حيات بود مكتوبيكه امين به پدر نوشته بود تسليم كرد و با هرون گفته بودند كه بكر مكاتيب ديگر دارد و هرون آن مكاتيب را طلبيده بكر انكار كرد رشيد گفت كه اگر مكاتيب ديگر داشته باشى ترا سياست كنم گفت آرى اما همان لحظه هرون به راه عدم رفته فرصت تفتيش مكاتيب نيافت بكر نامها را بفضل داده و فضل خزاين و اسباب را برداشته متوجه بغداد شد و حال آنكه هرون وصيت كرده بود كه آنچه همراه هست بمامون دهند و بايد كه امين تعرض به او نرساند و چون فضل بن ربيع ببغداد رسيد امين وزارت خود را به او داده زمام مهام خود در قبضه اقتدار او نهاد و بنفس نفيس خويش بعيش و عشرت و طرب مشغول شد و مأمون چون خبر فوت پدر شنيد و مخالفت فضل بن ربيع را در باب وصيت پدر مشاهده نمود زمام مهام امر خطير وزارت خود در قبضه درايت فضل بن سهل نهاد و فضل بن سهل در كفايت مهمات و فراست آيتى بود و در علم نجوم و حكمت مهارتى كامل داشت آورده‌اند كه چون خبر بردن اموال بمامون رسيد بغايت تنگدل شده با فضل بن سهل بساط مشورت منبسط گردانيد فضل گفت اول مرا آنقدر بر عهد و پيمان عراقيان اعتمادى نيست و مامونرا برآنداشت تا بساط عدل و رافت ممهد ساخته مال يك ساله را برعايا بخشيد و حاجب را از در خانه منع كرد تا هركه حاجتى داشته باشد بىكلفت دربان و حاجب نزد او تواند رفت و هرروز به مسجد رفته با علما و فضلا در مهمات و قطع معاملات مشورت مينمود و بنفس خود بانتظام دين و دولت مىپرداخت و امين در بغداد بلهو و لعب و شرب خمر و عشرت مشغول شده قطعا پرواى مملكت نداشت و فضل بن ربيع در مجارى احوال امين و مأمون نظر كرده دانست كه عنقريب مأمون بواسطه بىپروائى امين بدرجه خلافت خواهد رسيد لاجرم جريمه‌اى كه از او بمأمون صادر شده بود هراسان شده امين را تحريص نمود كه صلاح در آنست كه برادرت مأمونرا خلع نمائى و اين منصب را به پسر خود موسى دهى و امين مأمونرا به بغداد طلبيده مأمون در آن باب با فضل مشورت نموده فضل جواب داد كه از اوضاع افلاك و كواكب چنان معلوم مىشود كه عنقريب تو بر مسند خلافت نشينى و بر امين غالب آئى\r\n\r\n","description":"","footnote":"","page_name":" 173 ","page_number":173},
  {"content":"\r\n\r\nاكنون بايد كه سكونرا بر حركت ترجيح نهى و از مرو بيرون نروى و مأمونرا از رفتن بنزد او امتناع نموده امين نام او را از خطبه و سكه بيفكند و شخصى را به مكه فرستاد تا آن صحيفه كه هارون در باب اولاد نوشته بر در خانه كعبه آويخته بود برداشته پاره‌پاره كردند و مردم را تكليف كرد تا با پسر او بيعت كنند بعضى بيعت نموده قبول كردند و او را « الناء بالحق » لقب دادند اين قضيه همه بشومى فضل بن ربيع بود كه هيچ پادشاهرا وزير بىتدبير مباد كه از رأى او منجر بر آن شد كه ميان برادران مخالفت روى نموده خزاين قديم بر باد رفت و امين بقتل رسيد .\r\n وزير نيك كه از زور احتراز كند * دليل دولت و اقبال پادشه باشد\r\nوگر وزير هوا را مشير خود سازد * از آن هواش همه مملكت هبا باشد \r\nو محمد امين على بن را عيسى كه پدرش حبس كرده بود اطلاق كرده دويست هزار درم به او انعام فرمود و پنجاه هزار سوار به او داده فرمود كه بخراسان رود و مأمونرا گرفته بند كرده ببغداد فرستد ارباب تواريخ گويند كه هيچ لشكرى بآراستگى سپاه على بن عيسى از بغداد بيرون نيامده و چون خبر توجه آن لشكر بمأمون رسيد بفضل بن سهل مشورت نموده گفت از اوضاع نجوم و سير كواكب چنين معلوم مىشود كه اين مهم را طاهر بن الحسين بن مصعب كفايت كند او را تربيت بايد كرد و طاهر مردى شجاع و دلاور بود اما چندان اعتبارى نداشت مأمون او را امارت داده بيست هزار مرد مصحوب او گردانيده و طاهر برى رفته چون على بن عيسى آنجا رسيد محاربهء روى نموده كه دامن افلاك از عكس خون پردلان لاله‌ستان شده و در حملهء اول امارت نصرت طاهر ظاهر شده على بن عيسى بقتل رسيد و طاهر فتحنامه نوشته با سر على بن عيسى بمرو نزد مأمون فرستاد آورده‌اند كه چون مأمون طاهر را بحرب على بن عيسى فرستاده خبر كثرت لشكر از عراق بسمع اهل خراسان رسيده با يكديگر گفتند كه معلوم نيست كه طاهر با على مقاومت تواند كرد و غالب ظن آنكه مغلوب خواهد گشت صواب آنست كه مأمونرا پيش‌از آنكه على بن عيسى بمرو آيد نزد امين فرستيم تا بعنايات او مخصوص گرديم و بدين عزيمت هجوم كرده طلب علوفه را بهانه ساختند و چون بواسطهء استعداد سپاه طاهر خزانه و بيت المال از نقود خالى مانده خواص مأمون لشكريانرا خواستند كه بوعده تسكين دهند سپاهيان قبول ننموده آغاز تشدد كردند\r\n\r\n","description":"","footnote":"","page_name":" 174 ","page_number":174},
  {"content":"\r\n\r\nو فضل فرمود تا در قصر بستند و خود بر بالاى غرفه رفته پيش او بنشست از مأمون مرويست كه چون بىادبى و حرارت عساكر از حد اعتدال تجاوز نمود چند نوبت قصد آن كردم كه از آن غرفه فرود آمده خود را بايشان نمايم كه حيا مانع آن جماعت گشته ترك آنحركات كنند اما فضل اشاره ميكرد كه بنشين و اللّه تو از اين غرفه بيرون نيائى مگر اينكه خليفهء روى زمين باشى و من تصور ميكردم كه فضل بجهة تسكين خاطر من سخنى ميگويد و بغايت آشفته‌خاطر و پريشان ضمير بودم و ليكن فضل قطعا متأثر نگشت و تغييرى در او ظاهر نميشد و اسطرلاب در دست گرفته در آن نظر ميكرد در اين اثنا با غلامان كه در خدمت او ايستاده بودند گفت احتياط نمائيد كه سوارى از راه ميرسد ايشان ملاحظه كرده گفتند پيدا نيست بعد از لحظهء نوبت ديگر گفت نيكو بنگريد كه شترسوارى از راه عراق ظاهر شده كه بتعجيل شتر ميراند من برخاسته امعان نظر بجا آوردم سواد سوارى به نظر من درآمد گفتم اى فضل سياهيى مىبينم اما نميدانم كه مركوب او شتر است يا فرس چون نزديك رسيد معلوم شد كه جمازه سوار است فضل گفت اين سوار بشارتى مىآورد و به مجرد رسيدن او خليفه روى زمين خواهى شد و در اينوقت سپاهيان تهيه آن ميكردند كه در دار الخلافه را بشكنند كه ناگاه آمدن شتر سوار را معلوم كرده متوجه او شدند و همان لحظه آوازهء بشارت برآمده فوج‌فوج از عساكر بدر قصر آمده پياده شدند و زمين بوسيدند و آنشتر سوار قاصد طاهر بود كه سر على بن عيسى با فتحنامه آورده بود همان لحظه خلايق بتجديد بيعت مأمون پرداختند و او را امير المؤمنين گفتند و طاهر بعد از قتل على بن عيسى متوجه بغداد شده مامون هرثمة بن اعين را با سى هزار بمدد او فرستاده هرثمه از راه آذربايجان و طاهر از طرف همدان در حركت آمده بغداد را محاصره كردند و بعد از مدتى كاربر امين تنگ شده خزانه‌اش از نقود خالى مانده و مردم از او برگشتند لاجرم خواست كه نيمشبى نزد هرثمه رفته خود را از خلافت خلع كند طاهر از اينمعنى آگاه شده سر راه بر او بگرفت و فى الحال بقتلش مبادرت نمود ، مدت خلافتش چهار سال و هشت ماه مادرش زبيده بنت جعفر بن ابو جعفر دوانيقى بود و زبيده در مرثيه پسر قصيدهء گفته كه مضمون بعضى از آن ابيات اينست :\r\n اى حال جهان تمام ناخوش بيتو * بعد از تو پريشان و مشوش بيتو \r\n\r\n","description":"","footnote":"","page_name":" 175 ","page_number":175},
  {"content":"\r\n\r\n رفتى تو و من بيتو بماندم فرياد * تو در خاكى و من در آتش بيتو \r\n\r\nذكر حكومت مامون الرشيد\r\nچون امر سلطنت بر مامون قرار گرفت فضل بن سهل با او گفت كه خليفه را ببغداد بايد رفت كه دار الخلافه آنجاست مامون جواب داد كه مرا هواى خراسان خوشتر مىآيد و در مرو ساكن شده امارت عراق ببرادر فضل حسن بن سهل ارزانى داشت و امارت شام را بطاهر ذو اليمينين تفويض نموده و چون بعراق رسيد در ديار عراق حوادث متنوع بوقوع انجاميده ابراهيم ابن امام موسى الكاظم عليه السّلام بطلب خلافت برخاست و اين اخبار بمامون رسيده با فضل در دفع آنحادثه مشورت نمود فضل جواب داد كه صلاح در آنست كه يكى از اكابر اهلبيت را وليعهد گردانى تا سادات عالى درجات باينمعنى رضا داده ديگر فتنه نينگيزانند و قرعهء اختيار بنام امام ابو الحسن على بن موسى الرضا عليه التحية و الثنا افتاد مأمون خال خود رجاء بن ضحاك را بمدينه كه مسكن آنحضرت بود فرستاد تا امام را بمرو آورد يا بواسطه يا بيواسطه با آنحضرت گفت ميخواهم كه دست از سرانجام مهام خلافت كوتاه كرده حق را به مستحق گذارم و التماس دارم كه اين مهم را از من قبول نمائى امام رضا عليه السّلام قبول نفرموده گفت اگر بالفعل از قبول اين مهم امتناع ميكنى از قبول ولايت عهد چارهء نيست آنحضرت نيز از آن سخن امتناع نموده و چون كار بتهديد رسيد امام عليه السّلام سر رضا جنبانيده مأمون فرمود تا مجموع اولاد عباس از صغير و كبير بمرو حاضر شوند و سى هزار نفر از آنطايفه در شمار آمدند و همچنين مجموع علويان و معارف بنى هاشم را احضار نموده اول فرمود تا پسرش عباس بن مأمون با امام رضا عليه السّلام بيعت كرد آنگاه ساير علويان و عباسيان و امرا و اعيان مبايعت نمودند و الباس و اعلام اسود بود ؛ برايات و البسهء سبز مبدل ساخت و مجموع متوطنان اقصى از اين خبر اظهار مسرت كردند مگر جمعى از عباسيان و غلات شيعهء ايشان كه در بغداد استيلا داشتند گفتند كه مأمون از صلب رشيد نيست چه نعمت را از خاندان خود بدودمان ديگر نقل مىكند و بر مأمون لعنت كرده دست بيعت بعم او ابراهيم بن مهدى دادند و ابراهيم چند نوبت با حسن بن سهل محاربه نموده در جميع معارك ظفر ابراهيم را بود و اخبار بمرو رسيده فضل از مأمون بجهة مصلحت برادر خود پنهان ميداشت تا روزى امام رضا عليه السّلام را خلوتى روى نمود بتقريبى سخن بذكر عراق شد آنحضرت كماهى\r\n\r\n","description":"","footnote":"","page_name":" 176 ","page_number":176},
  {"content":"\r\n\r\nحالات آنجا را با مأمون بيان كرده مأمون گفت كه فضل با من گفت كه مردم ابراهيم را باستصواب حسن بن سهل بامارت نشانده‌اند امام فرمود كه فضل خيانت و با تو دروغ گفته و فضل چنان كرده بود كه هيچكس از امرا و خواص را زهرهء آن نبود كه بخلاف مزاج او با مأمون كلمهء بگويند چون مأمون اين سخن از امام عليه السّلام شنيد اعيان دولت را طلبيده از ايشان استفسار احوال نمود ايشان گفتند چنانست كه فرزند رسول اللّه صلى اللّه عليه و آله ميفرمايد و ما از خوف فضل هيچ نميگفتيم و بعد از اطلاع بر احوال عراق روى توجه ببغداد نهاده چون بسرخس رسيد فضل بن سهل را در حمام بكشتند و فضل از علم نجوم استخراج كرده بود كه در فلانروز خون وى در ميان آب و آتش ريخته گردد ، با خود گفت كه اين دو ضد در موضعى كه با هم علاقه داشته باشند حمام تواند بود پس بحمام رفته قصد فصد كرد تا خون او در ميان آب و آتش ريخته گردد و خواست كه تقدير آسمانى بتدبير انسانى مندفع گردد و همان‌لحظه كه از فصد فراغت يافت پنج كس با تيغهاى برهنه بحمام آمده و او را پاره‌پاره ساختند و اين خبر بمأمون رسيده آغاز اضطراب نمود و ابو العباس دينوريرا به پيدا ساختن قاتلان فضل مأمور ساخت و چون ابو العباس ايشانرا پيدا كرده نزد مأمون برد از ايشان پرسيد كه چرا اينحركت كرديد گفتند يا امير المؤمنين از خدا بترس نه تو ما را زر و خلعت وعده فرموده بقتل وى امر كردى مأمون گفت دانستم كه شما در جواب من به اين بهانه تمسك خواهيد جست و فرمود تا آنجماعت را گردن زدند و سرهاى آنجماعت ببغداد نزد حسن بن سهل فرستاد و او را تعزيت رسانيد و وزارت خود را به او تفويض كرد و دختر او توران دخت را خطبه نمود و چون قاصد بتوران رسيد علت صرع و ماليخوليا بر حسن بن سهل عارض شده بود او را بند كرده بودند خزاين و لشكر را بابو حميد طوسى سپرده و چون اينخبر بمأمون رسيد فى الحال طبيب خود را نزد او فرستاد خادمى را بجهة محافظت طبيب تعيين كرد و ايشانرا وصيت كرد كه زينهار كه بند از پاى حسن برگيريد كه اگر ما را بند بر پاى حسن بايستى نهاد خزانه در آنكار مصروف نميشد و چون مأمون با على بن موسى الرضا بطوس رسيد خاك بيمروتى در چشم انسانيت كشيده آنسرو بوستان نبوت و ولايت را انگور زهرآلوده داد تا بجنت الاعلى خراميد آورده‌اند كه مأمونرا گل خوردن عادت شده بود بسبب آن امراض مهلك\r\n\r\n","description":"","footnote":"","page_name":" 177 ","page_number":177},
  {"content":"\r\n\r\nبر وى طارى شده هرچند معالجات مينمودند مفيد نمىافتاد چه مأمون ترك گل خوردن نميتوانست نمود عاقبت جمعى از اقرباى مأمون نزد على بن موسى الرضا عليه السّلام آمده گفتند يابن رسول اللّه دست قدرت طبيبان از معالجهء پسر عمت كوتاه گشته اكنون وقت آنست كه در باب وى عنايتى فرمائى كه هلاك خواهد شد امام بر سر بالين مأمون رفته فرمود اى مأمون تو پادشاهى عاقل و دانائى و ملك مدبر صاحب رائى و ملوك را عزمهاى درست مىباشد كه بر هرچه عزم جزم كنند چرخ گردون بر تبديل آن قادر نباشد بر ناخوردن گل عزم جزم كن و همت بر آن گمار كه ديگر گرد آن نگردى مأمون از سخن امام عليه السّلام متأثر شده بر ترك آن عزم جزم كرد و از آن بليه خلاص يافت بالجمله چون مأمون ببغداد رسيد فضل بن ربيع و ابراهيم بن مهدى بر زواياى اختفا خزيده اهل بغداد بمراسم استقبال استعجال نمودند و مامون به بغداد آمده ندا كرد كه هركه ابراهيم را نزد من آرد صد هزار مثقال طلا به او دهم و هركه فضل را آرد صد هزار مثقال نقره بوى انعام كنم و شاهك بن سنديرا مقرر گردانيد تا ايشانرا پيدا كند بعد از مدتى فضل بن ربيع را كه در خانه سوداگرى پنهان شده بود گرفته نزد مأمون برد و فضل تضرع بسيار نموده در باب فضيلت عفو و اغماض داستانها پرداخته مامون گفت از سر خون تو درگذشتم اما بيان نما كه در ايام اختفا ترا چه صورتها روى نمود فضل گفت نوبتى از آن نهان‌خانه كه بودم بيرون آمده بجهة پيدا كردن زاويهء ديگر رو به راه آوردم و هيأت خود را مشابه ساربانان ساخته جوالى بر دوش گرفتم تا كسى در بادية المنظر مرا نشناسد و بىآنكه مقصدى داشته باشم در محلات ميگشتم تا شايد آشنائى پيدا كنم و به خانه او درآيم در اين اثنا سوارى و پيادهء به من رسيدند و پياده مرا شناخته سوار را خبر كرد و سوار بجهة گرفتن من اسب برانگيخت من جوالى كه در پشت داشتم حركت داده اسب رميده او را بر زمين زد و من به قوت هرچه تمامتر آغاز دويدن كردم ناگاه بر در خانهء رسيده پيرزنى در آنخانه نشسته ديدم گفتم ايمادر توانى كه مرا يك لحظه در منزل خود جاى دهى اشاره ببالاخانه كرده گفت باينجا درآى و من ببالاخانه درآمده هنوز ننشسته بودم كه سوار بر در آنخانه رسيده از پيرزن پرسيد كه شخصى به اين هيأت از پيش تو نگذشت زن گفت من كسى را نديدم سوار دست بر دست زده گفت ايمادر امروز فضل بن ربيع را كه خليفه فرموده كه بجهة\r\n\r\n","description":"","footnote":"","page_name":" 178 ","page_number":178},
  {"content":"\r\n\r\nادراك او صد هزار مثقال نقره بدهد در اين كوچها يافتم و اسب مرا بر زمين زده او از پيش من بگريخت در اين اثنا چندان هول و ترس بر من استيلا يافت كه بىاختيار بسرفيدم سوار شنيده گفت كه در اين بالاخانه كيست گفت برادرزادهء منست كه قبل از اين بمدتى به سفر دريا رفته بود و درحين بازگشتن قطاع الطريق او را غارت كرده - اند و اكنون آمده در اين بالاخانه مقيمست سوار گفت او را نزد من آر تا او را به‌بينم پيره‌زن گفت او را دزدان عريان كرده‌اند و شرم ميدارد كه برهنه در برابر مردم بيايد سوار جامهء خود را بيرون كرده گفت اين را در او پوش پيره‌زن گفت ايمادر سه روز است كه او چيزى نخورده است من بجهة او بر در اينخانه نشسته‌ام تا شخصى را پيدا كنم كه براى او مقدارى طعام بخرد اگر ميتوانى اين انگشترى مرا بستان و مرهون ساخته قدرى طعام بياور تا ترا نزديك او برم سوار انگشترى پيره‌زن گرفته بطلب طعام رفت و پيره‌زن نزد من آمده گفت ايها الشيخ آنمرد گريخته تو نباشى گفتم آرى منم گفت برخيز و سر خود گير من برخاسته بتعجيل متوجه طرف ديگر شدم و ساعتى در كوچها تردد كردم و نهانخانه نيافتم بدرخانهء عالى رسيدم با خود گفتم كه نبايد كسى مرا بشناسد همان بهتر كه ساعتى در اين دهليز بنشينم تا كوفتگى و ماندگى من زايل گردد بعد از آن بيرون آيم و نهانخانهء پيدا كنم پس به آنجا درآمده بنشستم بعد از لحظهء صداى سم اسبان به گوش من رسيد نگاه كردم شاهك بن سنديرا ديدم كه خليفه او را معين ساخته بود كه مرا پيدا سازد و اين خود منزل شاهك بود با خود گفتم از آنچه ترسيدم رسيدم مصرع\r\n صيد را چون اجل آيد سوى صياد رود \r\n- و چون شاهك بدهليز خانه درآمد من پشت بر ديوار نهاده راست ايستاده بودم نظرش بر من افتاده گفت :\r\n يار در خانه و ما گرد جهان ميگرديم * آب در كوزه و ما تشنه لبان ميگرديم \r\nاى فضل چون اينجا افتادى گفتم پناه به تو آوردم گفت « مرحبا بك قدمت قدوما خير مقدم » و مرا به منزل برده سه روز نگاه داشت و انواع الطاف نموده روز چهارم گفت رخصت است بهرجا كه خواهى روان شو من از منزل شاهك بيرون آمده بوثاق سودا - گرى رفتم كه در ايام اعتبار از من نفعها ديده بود او مرا ديده اظهار استبشار نمود و مرا به منزل نشانده خود بيرون آمده نزد شاهك رفت و او را اخبار نموده شاهك آمده مرا نزد خليفه آورد مامون فرمود تا هزار درم به آن پيره‌زن انعام كردند و شاهك را بجهة\r\n\r\n","description":"","footnote":"","page_name":" 179 ","page_number":179},
  {"content":"\r\n\r\nمروتى كه كرده بود باداء احسان مخصوص ساخته مرتبهء او را زياده ساخت و حكم كرد تا آن تاجر را هشتاد تازيانه زدند و از بغداد اخراج كردند و بعد از چندگاه ابراهيم بن مهديرا عسسان گرفته نزد مامون بردند فصلى مشبع در فضيلت صلهء رحم و ترك انتقام بر زبان آورده مضمون اين قطعه بيان نمود :\r\n گناه خورد بنزديك عفو خورد برند * بخورد مايه گنه نزد عفو تو نايم\r\nبنزد عفو تو آرم از آن گناه بزرگ * كه تا بزرگى عفوت بخلق بنمايم \r\nمامون از جريمه عم درگذشت فرمود تا او را در همان لباس در خانه نشاندند و اكابر و معارف بل ارازل و اصاغر در آنخانه رفته ويرا در آن لباس مشاهده نمودند و بعد از آن او را نديم مجلس گردانيد از ابراهيم بن مهدى منقولست كه نوبتى در ايام اختفا از موضعى كه بودم بيرون آمده بجهة نهانخانه ديگر روانشدم چون از آن محله بيرون آمدم مسافتى قطع كرده آواز سم اسبان شنيدم از بيم بكوچهء گريختم و بحسب اتفاق آنكوچه را پيش بسته بود و در آخر آنكوچه مردى سياه چرده را ديدم كه بر در سرائى ايستاده با او گفتم اى جوانمرد توانيكه يك لحظه مرا در منزل خود جاى دهى گفت بدينخانه درآى چون بقول او عمل نمودم در خانه را از بيرون بسته ناپيدا شد با خود گفتم همين‌لحظه عسسانرا خواهد آورد تا مرا گرفته بنزد مامون برند در اين انديشه بودم كه صاحب‌خانه درآمده و مقدارى گوشت و كاسه و كوزه نوى و فرشى پاكيزه همراه آورده گفت من مردى حجامم با خود انديشيدم كه شايد ترا از اشياء معمول من تنفرى حاصل شود بنابرآن زمانى از خدمت تخلف نمودم و به خريدن اين اشيا مشغول گشتم ابراهيم گويد برخاستم و طعامى لذيذ پختم و چون از طعام پختن و خوردن فراغت حاصل شد گفت اگر خواهى قدرى شراب حاضر سازم و در خدمت تو امروز بلهو و سرور و عيش و حضور بشب رسانيم گفتم اختيار با تست حجام صراحى حاضر كرده چون هركدام دو پياله خورديم عودى بيرون آورده گفت هر چند گستاخى ميكنم پاس خاطر تو بر من واجبست اما ملتمس چنانست كه اين بنده را بسرود عودى محظوظ گردانى پرسيدم كه ترا از كجا معلوم شد كه من در اين فن دخلى مينمايم جواب داد كه تو معروف‌تر از آنى كه بتعريف احتياج داشته باشى ابراهيم بن مهدى توئى كه خليفه قبول نموده كه هركس ترا به او نشان دهد صد هزار\r\n\r\n","description":"","footnote":"","page_name":" 180 ","page_number":180},
  {"content":"\r\n\r\nدينار بوى بخشد ابراهيم گفت چون اين سخن شنيدم آن عود را در كنار نهاده خواستم كه بسرود زبان بگشايم گفت ملتمس آنست كه نخست من ترنم كنم و صوتهائيكه به عمل آورده‌ام تو آن را بآهنك عود بنوازى و من گوش بقول او كردم و حجام عملى چند خواند كه من متعجب شدم و از او پرسيدم كه اين اصوات را از كه آموخته‌اى گفت مدتى ملازم اسحق بن ابراهيم موصلى بودم اين هنر از او كسب نموده‌ام و چون شب درآمد و عزم آن كردم كه از منزل حجام به جائى ديگر روم خريطهء پر از دينار پيش او نهادم و گفتم اين محقر را در ما يحتاج خود صرف كن گفت عجب حالتى مشاهده ميكنم كه با آنكه من ميخواهم كه هرچه داشته باشم نثار قدم تو كنم تا بقبول آن بر من منت نهى تو داعيهء آن داريكه بانعام و صله خود مرا ممنون گردانى و هرچند مبالغه كردم فلسى برنگرفت و مأمون در سال دويست و هيجده پسر خود عباس ابن مامونرا كه وليعهد ساخته بود او را خلع كرده برادر خود ابراهيم بن معتصم را ولايت عهد داد و سبب عزل عباس آنكه نوبتى مأمون شنيد كه عباس خادم خود را مىگفت كه بفلان موضع رو و يكدرم بتره‌فروش ده و يكدانگ تره بستان و پنج دانك ديگر از او پس بگير مأمونگفت كسى كه حساب يكدانك و يكدرم داند قابل سلطنت نيست و زمام مهام مسلمانانرا بدست چنين كسى نميدهم فى الفور او را خلع نمود آورده‌اند كه نوبتى هرون الرشيد بسائلى صد دينار انعام فرمود يحيى بن خالد برمكى بگوشهء چشم اشاره نمود كه خطا كردى و چونمجلس خلوت شد هرون از يحيى پرسيد كه چه خطا كردم يحيى گفت بايد كه خلفا كمتر از هزار حساب ندانند بايستى گفت تا هزار درم بوى دهند تا شامل صد دينار باشد و عدد ناقص بر زبان خليفه جريان نيابد و بالجمله مأمون در سال مذكور عزم روم نمود و چون بآنمرزوبوم رسيد بر لب آب روديكه آن را ايدون‌بندرود گويند فرود آمده لشكرها به اطراف فرستاد روزى بر لب آنرود نشسته بود پايها در آب نهاده گفت هرگز آبى به اين سردى و لطافت نديده‌ام طعامى خواهم كه اشتهاى آب آورد چه‌چيز بخوريم معتصم گفت آنچه رأى خليفه اقتضا كند مأمون گفت خرماى آزاد نيكوست و اكنون در بغداد آنخرما رسيده باشد در اين اثنا صداى جرس برآمده مأمون گفت بنگريد كه چه آورده‌اند چون تفحص كردند خرماى آزاد بود مأمون از آن حسن اتفاق مسرور شده و از آن خرما بسيار مىخورده در همانشب\r\n\r\n","description":"","footnote":"","page_name":" 181 ","page_number":181},
  {"content":"\r\n\r\nتب كرد و بعد از هيجده روز در سنه 219 وفات يافت مدت عمرش چهل و هشت سال بود و زمان حكومت او بيست سال و پنجماه بود\r\n\r\nذكر خلافت المعتصم بالله ابو اسحق محمد بن رشيد\r\nبعد از برادر روى مهام جمهور او را بود او اول خليفه‌ايست كه غلامان ترك خريده و ايشانرا تربيت كرد و بجهة اين مهم امراى عرب روى در تنزل آورده غلامان قوت گرفتند و چون اينطايفهء بداصل بىبنياد استيلا يافتند بر ولينعمت‌زادگان بيرون آمدند و هركرا نميخواستند مىكشتند هركرا مىخواستند خليفه ميكردند و از قوت ايشان ضعف قوى باساس قصر خلافت بنى عباس راه يافته امور مملكت مختل شد و اطراف ممالك از دست ايشان بيرون رفته چنانچه از سياق كلام آينده بوضوح خواهد پيوست بالجمله باندك زمانى قريب هشت هزار غلام ترك بر معتصم جمع شدند و از حركات ناشايست آن طايفه اهل بغداد كمر عداوت ايشان برميان بستند و چون آن فرقه را تنها ميديدند بقتل مىآوردند بنا - براين معتصم شهر سامره را كه در زمان ملوك عجم شهرى معمور بود و در آنزمان خراب شده بود بتجديد بنا نهاده دار الملك ساخت و سابقا هرون الرشيد ارادهء تعمير آن شهر كرده حصارى كشيده بود اما فرصت اتمام نيافت و معظمات وقايع زمان معتصم خروج بابك خرم دين بود\r\n\r\nذكر خروج بابك خرم دين\r\nو آنملعون ملحدپيشه بود و دين مزدك داشت و انكار حلال و حرام كرده امرونهى را باطل ميدانست گويند كه پدر او معلوم نبوده و مادرش زنى واحد العين بود از قريهاى آذربايجان و گفته‌اند كه مردى نبطى از سواد عراق با آن عورت بزنا مقاربت كرده بابك متولد شد و چون آنحرامزاده به حد بلوغ رسيد مردى از اهل قريه او را از مادرش به اجاره گرفت تا رمهء او را بصحرا بچراند گويند كه مادرش هرروز براى بابك بصحرا طعام بردى روزى بدستور معهود بصحرا طعام برده پسر خود را ديد كه در پاى درختى خفته است و مويها بر اندام او راست ايستاده از هربن موى او قطرهء خون ميچكيد بالجمله در آنكوهسار طايفهء از ملاحده بودند و آنقوم متفرق به دو فرقه شدند و هر طايفهء رئيسى داشتند يك رئيس موسوم بجادوان بود و ديگرى عمران نام داشت روزى جادوان بابك را ديده آثار شهامت و هيبت و جلادت در او مشاهده نمود او را بملازمت خود ترغيب نمود بابك بخانهء او رفته منكوحهء جادوانرا به او تعلقى روى نمود بابك را بر اسرار\r\n\r\n","description":"","footnote":"","page_name":" 182 ","page_number":182},
  {"content":"\r\n\r\nشوهر و خزاين و دفاين او اطلاع داد و بعد از مدتى ميان جادوان و آنطايفهء ديگر محاربه روى نمود و جادوان بقتل آمد زن جادوان با اتباع وى گفت كه او بابك را وليعهد ساخته بود و زوجهء خود را بوى تسليم كرده و وعده داد كه شما را بسبب وى فتوح ميسر گردد و آن جماعت بمتابعت بابك رضا داده و بابك دفاين جادوانرا بر آنطايفه قسمت كرده فرمود تا به ترتيب اسلحه و ادوات محاربه اشتغال نمودند و با ايشان قرار داد كه نيمشبى خروج كرده مردم آن قريه را كه در كيش الحاد نبودند بقتل آورند و آن ملاعين نيمشب تيغها كشيده مرد و زن و خورد و بزرگ اهل اسلام را كه در آنقريه توطن داشتند عرضهء شمشير ساختند و مردم آن نواحى از استماع اينخبر ترسان و هراسان شدند و بابك مجموع آنولايت را تاخته مسلمانانرا گردن زده و اموال و اسباب ايشانرا تصرف كرده دست بخشش برگشاده و از اطراف ديار آذربايجان و ارمنيه دزدان و مفسدان روى بوى نهادند و باندك مدتى خلقى عظيم مجتمع گشتند و آنطايفه چون چند نوبت بر قتل عام ولايت اقدام نمودند چنان سفاك و بيباك گشتند كه هيچ‌چيز از خونريختن نزد ايشان لذيذتر نبود و آن بدبخت مسلمانانرا گرفته مثله كردى و به آتش سوختى و فسادى چند بنياد نهاد كه پيش از او هيچ آفريده بر او اقدام ننموده بود در بعضى از تواريخ آورده‌اند كه از مرديكه جلاد بابك بود پرسيدند كه تو چند كس را كشته‌اى جواب داد كه بابك ده جلاد داشته است و جمعى كه به تيغ من كشته شده‌اند عدد ايشان به بيست هزار ميرسد و مقدسى آورده كه عدد مقتولان بابك بهزارهزار رسيد و چون معتصم بر فساد او وقوف يافت حيدر بن كاوس را كه از اكابرزادگان ماوراء النهر بود و افشين لقب داشت تربيت كرده با سپاه موفور بدفع بابك فرستاد و افشين بعد از محاربات او را بدست آورده بسامره فرستاد و در سنهء ثلاث و عشرين و مأتين معتصم فرمود تا دست و پاى او را بريده گردنش زدند گويند كه چون جلاد دست او را ببريد بر دست ديگر خون خود را گرفته بر روى ماليد و گفت زهى آسانى و چنين بمردم مينمود كه او از قتل باكى ندارد و از قطع اعضا المى به او نميرسد مدت حيات معتصم چهل و هشت سال بود و زمان خلافتش هشت سال و هشت ماه و هشت روز در سنه 321 وفات يافت و او هشتمين خلفاى بنى عباس بود و هشت واسطه بود از او تا عباس بن عبد المطلب و هشت هزار غلام و هشت هزار كنيز\r\n\r\n","description":"","footnote":"","page_name":" 183 ","page_number":183},
  {"content":"\r\n\r\nداشت و هشت شهر بنا نهاده باتمام رسانيد و هشت هزارهزار مثقال طلا و هشت هزارهزار درم نقره داشت كه بميراث گذاشت بنابراين او را خليفه مثمن ميگفتند گويند كه قوت بازوى او بمرتبهء بود كه دو گوسفند را بهر دو نگاه داشتى تا قصاب پوست كندى\r\n\r\nذكر خلافت الواثق بالله هارون بن المعتصم\r\nبالله كنيت او ابو جعفر بود و وزير او محمد بن عبد الملك الزباب و او مذهب اعتزال داشت بنابراين نضر بن مالك بن هشيم خواست بر او خروج كند عاقبت پيش از خروج گرفتار شده بقتل رسيد\r\n\r\nخروج نضر بن مالك بن هشيم\r\nبيان اين مجمل آنكه نضر پيشواى اشاعرهء بغداد بود و با ياران خود مقرر كرده بود كه در شبى از شبهاى معين كه آواز طبل بشنويد مستعد شده خروج نمائيد اتفاقا قبل از موعد طايفهء از يارانش در حين مستى طبل بىهنگام زدند و حاكم بغداد خبردار شده بعد از تفتيش نضر را گرفته نزد خليفه بسامره فرستاد واثق هرچند مبالغه نمود كه نضر بمخلوقيت و حادثيت قرآن مجيد اقرار نمايد تا از چنگ خليفه امان يابد مفيد نيفتاد و خليفه در خشم شده بدست خويش بشمشير عمرو بن معديكرب الزبيدى گردنش را بزد و در سنهء ثلاث و ثلاثين و مأتين واثق باستسقا متوفى شد مدت دولتش پنجسال و نه ماه بود عمرش چهل و شش سال يكى از اعيان روايت كرده كه در وقت نزع واثق بنزديك او رفتم بگوشهء چشم از روى غضب به من نگاه كرد من از بيم بازپس رفته از صفه بيفتادم و شمشيرم بشكست و همان لحظه واثق درگذشت و چادرشبى در روى او پوشيدند بعد از لحظهء كه چادرشب از روى او برداشتند موشى از زير آن ظاهر شد . قضا را پلك همان چشم او را كه بغضب بجانب من نگريسته بود موش خورده بود فاعتبروا يا اولى الابصار\r\n\r\nذكر المتوكل على الله جعفر بن المعتصم\r\nبعد از فوت واثق محمد بن عبد الملك وزير خواست تا با پسر واثق كه در صغر سن بود بيعت كند صيف با برغاى كبير كه مهتر اتراك بود گفت شرم نميدارى كه با كسى بيعت ميكنى كه نماز در عقب او جايز نيست پس جعفر بن معتصم را از حبس بيرون آورده با او بيعت كردند آورده‌اند كه جعفر در زمان برادر خود واثق در خواب ديد كه از آسمان رقعهء بسوى او افتاد كه بر او نوشته بود المتوكل على اللّه و خبر اينخواب بواثق رسيده جعفر را حبس كرده و بعد از واثق چون با او بيعت كردند به « المتوكل على اللّه » ملقب شد در زمان خود فرمود كه عمارتى را كه بر سر مرقد مطهر حضرت امير المؤمنين عليه السّلام ساخته بودند خراب كردند و\r\n\r\n","description":"","footnote":"","page_name":" 184 ","page_number":184},
  {"content":"\r\n\r\nآن را با زمين هموار ساخته خلايق را از مجاورت آن مشهد منع كرد و حمد اللّه مستوفى در تاريخ گزيده آورده كه متوكل فرمود تا براى زراعت آب در صحراى كربلا بردند و چون آب به محلى رسيد كه حضرت امام حسين عليه السّلام و شهداء رضوان اللّه عليهم مدفون بودند پيش نرفت و آن صحرا را بالتمام آب گرفته مانند دريائى شد اما صد گز در صد گز خشك مانده آب متحير شد و آن موضع بحاير متسم شد و مقارن آنحال متوكل بمدينه رفته حربهء رسول اللّه ( ص ) را كه نزديكى از ابناى صحابه بود آن را گرفته بجواهر ثمين مرصع و چون سوار شدى آن را پيش وى بردندى خلايق زبان باعتراض او گشودند و گفتند چوبى را كه پيغمبر صلى اللّه عليه و إله روزى بدست گرفته اينهمه عزت ميدارد و نسبت به فرزند عزيز بزرگوارش بيحرمتى روا ميدارد و اينمعنى غايت ملامت و بىبصيرتيست آورده‌اند كه متوكل را پنج پسر بود از آن جمله منتصر و معتز و مؤيد را حاضر ساخته فرمود كه اول مردم با منتصر بولايت عهد بيعت كردند آنگاه معتز و مؤيد هركدام را اقطاعى مقرر كرده معتمد و موفق را در نظر نياورد اما قضاى الهى اقتضاى آن فرمود كه دولت منتصر و معتز باندك زمانى بسرآمد و مؤيد بحكومت نرسيد و معتمد سالها بر سرير خلافت تكيه كرده بعد از وى دولت بدودمان موفق بماند و ساير خلفاى عباسى از معتمد تا معتصم از نسل موفق بودند « يفعل اللّه ما يشاء و يحكم ما يريد »\r\n\r\nنقل بعضى از ظرافتهاى بارده متوكل عباسى\r\nو متوكل با نديمان ظرافتهاى خنك كردى و حركات بارد صادر گشتى گاهى مارى در آستين بيچارهء انداختى و چون او را بگزيدى بترياق مداوا كردى و گاهى شير را در مجلس باز فرمودى تا يكى را در زير پاى آوردى و در آخر حكم كردى كه تا آن مستمند را از زير دست و پاى شير بيرون آوردندى و بسيارى سبوهاى پرعقرب بمجلس او آورده مىشكستند و آنجانوران ارذل دور در آنمحفل بهرطرف متفرق ميشدند و ندما و اهل مجلس قدرت حركت نداشتند و پسر وليعهد منتصر را شراب وافر داده سيليهاى پىدرپى بر پشت و سر و رويش زده گفتى ترا منتظر بايد گفت نه منتصر چه انتظار مرگ من ميكشى و عاقبت منتصر اتراك را اغوا كرده تا روزيكه متوكل از شراب انگور بيشعور شده با تيغهاى كشيده بمجلس او درآمدند يكى از ندما آن طايفه را ديده تصور كرد كه آن بفرمودهء متوكلست لاجرم گفت يا امير المؤمنين نوبت مار و شير و عقرب گذشت اكنون نوبت شمشير است متوكل متأثر شده پرسيد\r\n\r\n","description":"","footnote":"","page_name":" 185 ","page_number":185},
  {"content":"\r\n\r\nكه چه گفتى و هنوز سخن تمام نكرده بود كه تركى شمشير بر دوش او رسانيد كه تا جگرگاهش دريد وزيرش فتح بن خاقان برخاسته بقدم ممانعت پيش رفت غلامان گفتند ترك فضولى كن و حيات را غنيمت دان فتح متوكل را مخاطب ساخته گفت اى امير المؤمنين مرا بىتو حيات نميبايد تركان فتح را نيز پاره‌پاره كردند عطاى مسخره بالشى بزرگ كه آنجا افتاده بود برداشته بر بالاى خود انداخت گفت يا امير المؤمنين بيتو صد سال زندگانى ميخواهم در كشف الغمه از سعيد حاجب متوكل روايت كرده كه متوكل بنابر عداوتيكه بر اهلبيت طاهره داشت همواره بر آن مصروف ميداشت كه ايشانرا در نظر خلايق بىاعتبار گرداند روزى امر كرد كه حضرت على بن محمد بن على بن موسى الرضا عليه السّلام روزى دوبار پياده بسلام آيد فتح ابن خاقان وزير با او گفت كه اگر تو على بن محمد بن على را در اينباب مستثنى سازى خلايق ترا ملامت كنند و اگر لابد اين حكم خواهى كرد بفرماى تا جميع اكابر و معارف پياده بيايند و متوكل بر اينموجب حكم كرد سعيد گويد در آن روز على بن محمد بن على عليه السّلام را ديدم كه پياده مىآيد غرق عرق گرديده و غبار بر رخسار همايونش نشسته چون بدهليز دار الخلافه درآمد من پيش او رفته سلام كردم و برداى خود از روى مباركش غبار پاك كرده گفتم يابن رسول اللّه صلى اللّه عليه و إله پسر عمت را از اينمعنى مراد جز ايذاى تو نبود فرمود كه دست از اين سخن بدار « تمتعوا فى داركم ثلاثة ايام ذلك وعد غير مكذوب » يعنى تمتع گيريد در خانهاى خود سه روز كه اين وعده‌ايست كه خلاف نخواهد شد و من به خانه رفتم و مردى معلم را كه در وثاق من ميبود و اطفال مرا تعليم مينمود و مذهب اثناعشرى داشت و گاهى با او مطايبه نموده او را رافضى خواندمى آن روز آن را مخاطب ساخته گفتم اى رافضى امروز امام تو چنين فرمود وى گفت اى سعيد من مدتيست كه نمك تو ميخورم بخداى بر تو سوگند كه اين سخن از وى شنيدى گفتم آرى گفت ضبط اموال كن و در مهمات خود سعى نماى و آنچه كردنيست بكن كه بعد از سه روز ديگر متوكل را بكشند يا بمرضى طبيعى درگذرد و من زبان بدشنام او گشوده او را از پيش خود براندم بعد از لحظهء با خود گفتم مرا چه زيان رسد اگر شرط احتياط بجاى آورم و نفايس اموال خود را بخانهاى ابنا فرستادم قضا را روز سوم متوكل را بكشتند در بعضى از نسخ به نظر مسود اوراق رسيده كه متوكل بخواب ديد كه امير المؤمنين\r\n\r\n","description":"","footnote":"","page_name":" 186 ","page_number":186},
  {"content":"\r\n\r\nعلى بن ابيطالب عليه السّلام هفت تازيانه بر وى زد و گفت اى فاسق چند اولاد مرا ايذا كنى و بعد از چند روز از اينخواب متوكل را بقتل آوردند منتصر فرمود تا بنگريد كه او را به چند پاره كرده‌اند بعد از تفحص گفتند او را بشش پاره كرده‌اند منتصر گفت كه پدرم بخواب ديد كه على بن ابيطالب عليه السّلام او را هفت تازيانه زده و تازيانهء آنحضرت ذو الفقار است البته ميبايد كه او را هفت پاره كرده باشند چون نيك تفحص كردند انگشت او با انگشتر بگوشه‌اى افتاده بود مدت دولت متوكل چهارده سال و نه ماه بود و در سنه 253 مقتولشد\r\n\r\nذكر المنتصر بالله محمد بن المتوكل\r\nچون منتصر بر سرير حكومت نشست و سيف ترك را بغزاى روم فرستاد و مثالى به او نوشت كه بايد همانجا مقام كنى و هرسال با كفار مقاتله كنى گويند منتصر شبى متوكل را بخواب ديد كه با او ميگفت يا محمد مرا بظلم كشتى به خدا كه از دولت و خلافت زياده تمتعى نيابى بعد از ششماه از مدت خلافت منتصر وفات يافت مدت عمرش بيست و پنجسال بود\r\n\r\nذكر المستعين بالله احمد بن المعتصم بالله\r\nبعد از فوت منتصر احمد بن خصيب كه وزير منتصر بود تركانرا جمع كرده گفت اگر خلافت به پسران متوكل دهيم خون پدر طلب كنند اولى آنكه يكى از اولاد معتصم را بخلافت نشانيم كه او خداوند شما بود و احمد ابن المعتصم را طلبيده با او بيعت كردند و در ابتداى خلافت مستعين تركان بر احمد بن خصبب خروج كرده او را بكشتند و امور ملك و ملل مختل گشته و از اطراف خصمان پيدا شده مملكت ضبط كردند از آن جمله يعقوب بن ليث بر سيستان و بعضى از ولايت خراسان استيلا يافت و تركان قصد قتل مستعين كردند و خليفه نقود و جواهر خزانه را در كشتيها نهاده در جوف ليل مانند باد در روى آب روانشده ببغداد آمد و عبد اللّه بن طاهر كه از قبل او امير بغداد بود خليفه را استقبال كرده صباح تركان به قصد مستعين بدار الخلافه رفته ابواب را گشاده يافتند و هيچكس را نديدند دود حيرت بكاخ دماغ ايشان بالا رفته بعد از استشاره خادمى سلام نام را ببغداد نزد خليفه فرستاده تمهيد معذرت كردند مستعين جواب داد كه آمدن من از بغداد بسامره ممكن نيست اما تركانرا امان دادم و قلم عفو بر جريدهء جريمهء ايشان دركشيدم و اتراك چون از آمدن مستعين مأيوس شدند معتز بن متوكل را سردار ساخته بحرب مستعين فرستادند و عبد اللّه بن طاهر از محاربه بستوه آمده مستعين را برآنداشت تا خود را خلع كرد مشروط بر آنكه معتز او را امان دهد و بدستور\r\n\r\n","description":"","footnote":"","page_name":" 187 ","page_number":187},
  {"content":"\r\n\r\nامارت بغداد را بعبد اللّه طاهر گذارده و عاقبت معتز نقض عهد كرده مستعين را بقتل آورد و مدت دولت مستعين سه سال و نه ماه بود\r\n\r\nذكر المعتز بالله عمر بن المتوكل على الله\r\nچون معتز بسرير حكومت نشست وزارت را باحمد بن اسرائيل داد و حسن بن مخلد را مستوفى گردانيد و بعد از چهار سال و ششماه از خلافت تركان احمد بن اسرائيل و حسن بن مخلد را بطمع مال بگرفتند و چون از ايشان وجه معتدبه حاصل نشد بدار الخلافه رفته معتز را بيرون طلبيدند جواب فرستاد كه مسهل خورده‌ام بيرون نميتوانم آمد تركان بحرم درآمده بالش را گرفته او را بر زمين ميكشيدند و او فرياد ميزد كه از من چه چيز ميخواهيد گفتند خود را از خلافت خلع كن وى قبول كرده از معتز مال بسيار گرفتند آنگاه او را در خانه كرده در به گل برآوردند از گرسنگى و تشنگى قالب تهى كرد و اينواقعه در سنه 255 بوقوع انجاميد\r\n\r\nذكر المهتدى بالله محمد بن الواثق بالله\r\nاو بغايت زاهد و عابد بود و بمجالست علما ميل تمام داشت بعد از معتز با او بيعت كردند و بعد از پانزده روز او را نيز بقتل آوردند\r\n\r\nحكايت : آورده‌اند كه طبيبى حاذق بمجلس مهتدى آمده\r\nگفت اى خليفهء زمان براى تو سه تحفه آورده‌ام كه هيچ پادشاه مثل آن ندارد اول خضابى كه سفيد را سياه گرداند بر وجهى كه ديگر سپيد نشود دوم معجونيكه هرچند طعام غليظ خورى معده گران نشود و آن طعام هضم صحيح يابد سوم تركيبى كه پشت و كمر را قوى سازد و قوت افزايد كه هرچند مباشرت نمائى قوى ضعيف نشوند خليفه لحظهء تأمل نموده گفت من ترا داناتر از اين گمان داشتم و عاقل ميدانستم اما خضابيكه گفتى سرمايهء غرور است و فريب كه سياهى موى ظلمت و سفيدى آن نور است زهى مغرور كسى كه در آن كوشد تا نور را بظلمت بپوشد اما معجونيكه گفتى من از آن قبيل نيستم كه طعام بسيار خورم و به آن لذت گيرم و چه از آن ناخوش‌تر كه هرلحظه به جائى روم كه در او ناديدنى بايد ديد و ناشنيدنى بايد شنيد و نابوئيدنى بايد بوئيد اما تركيبى كه نام آن بردى بدانكه مباشرت شعبه‌ايست از جنون و از قاعدهء خود بغايت دور است كه خليفهء روى زمين پيش زنكى به دو زانو درآيد و تملق و چاپلوسى كند و عبد الرحمن جامى گويد :\r\n اى زده لاف خرد چند بشهوت گيرى * گيسوى شاهد و زنجير جنون جنبانى \r\n\r\nذكر المعتمد على الله احمد بن متوكل\r\nبعد از قتل مهتدى اتراك با او بيعت\r\n\r\n","description":"","footnote":"","page_name":" 188 ","page_number":188},
  {"content":"\r\n\r\nكردند و چون معتمد بر سرير خلافت نشست امور ملك و دولت را رواجى پيدا شده تركانرا بطريق سابق ياراى تسلط و تغلب نماند و معتمد عبد اللّه بن يحيى بن خاقان را وزارت داد و برادر خود ابو محمد را بامارت حرمين شريفين ارسال داشت و در سال دويست و شصت و سه يعقوب بن ليث پادشاه شد و تحف و هدايا بدار الخلافه فرستاده امارت خراسان به دو تفويض نمود و ايالت بغداد را نيز به او داد و عبد اللّه بن طاهر را به نيابت او در بغداد حاكم ساخت و در سنه 280 عمرو بن ليث لشكرها بفارس كشيده خليفه از او رنجيده فرمود تا بر منابر او را لعنت كردند و عمرو سپاه ببغداد كشيده معتمد بنفس خود حركت نموده بحرب او رفت و همانجا وفات يافت مدت خلافت معتمد پنجسال بود برادرش ابو احمد با عمرو ليث صلح كرده امارت بغداد را بعمرو گذاشت و ابو احمد را الموفق باللّه لقب بود و علتى در آن ايام عارض موفق شده كه از جاى برنميتوانست برخواست و چون ببغداد رسيد وفات يافت و موفق در ايام حيات معتمد فوت شد و معتمد اول پسر خود را وليعهد ساخته او را مفوض لقب داد و بعد از مدتى از پسر رنجيده برادرزادهء خود معتضد بن موفق را وليعهد گردانيد\r\n\r\nذكر المعتضد بالله ابو العباس احمد بن موفق بالله\r\nمعتضد مردى سايس عادل بود به پاكى اعتقاد پسنديده اتصاف داشت و يكى از افعال حسنه او اين بود كه نسبت بسادات رفيع الدرجات محبت ورزيدى و با ايشان تعرض ننمودى و حكم كرد كه بر سر منابر بر معويه لعنت كنند اركان دولت مانع شدند و گفتند موجب خروج علويان مىشود و دولت را مضر تست اما در رعايت سادات بغايت كوشيدى و اموال بسيار بر ايشان بخشيدى آورده‌اند كه در بغداد تاجرى بود محمد وردنام و حسن بن زيد علوى حاكم طبرستان كه به الداعى بالحق ملقب بود هرسال سى هزار مثقال طلا نزد آن تاجر ميفرستاد تا بر بنى فاطمه قسمت نمايد و غلام معتضد بدرنام كه شحنهء بغداد بود اينمعنى را دانسته سالى آن اموالرا گرفته نزد معتضد برد خليفه برد آن امر كرده گفت من شبى پيش از خلافت بخواب ديدم كه با سپاهى به سر جسر رسيدم مرديرا ديدم در بالاى جسر به نماز ايستاده و هيچكس زهرهء آن نداشت كه از پيش او بگذرد و چون سلام نماز داد پيش رفته سلام كردم جواب داد و دست سوى دجله دراز كرده تمامت آب در كف دست او مجتمع شد و چون دست از دجله برآورد آب بدستور معهود روانگشت بيلى آنجا افتاده بود با من گفت اين بيل را بردار\r\n\r\n","description":"","footnote":"","page_name":" 189 ","page_number":189},
  {"content":"\r\n\r\nو اين زمين را بكن من آن بيل برداشته چون بيل چند بر زمين زدم فرمود مرا ميشناسى گفتم لا و اللّه فرمود منم على بن ابيطالب و بعدد هر بيلى كه بر زمين زدى يكى از اولاد تو بسلطنت خواهد رسيد و عنقريب امر خلافت به تو متعلق گردد بايد كه اولاد مرا نيازارى و فرزندان خود را وصيت كنى تا بر ايذاى ايشان اقدام ننمايند بالجمله معتضد بعد از آنكه مدت ده سال و نه ماه حكومت كرد در سنهء تسعين و مأتين وفات يافت\r\n\r\nذكر المكتفى بالله محمد بن احمد المعتضد بالله\r\nاز معتضد دو پسر ماند محمد و جعفر و جعفر با محمد كه مهتر بود بيعت كرده او را مكتفى لقب كردند خروج ذكرويه قرمطى و از معظمات وقايع زمان مكتفى خروج ذكرويه قرمطى بود و ذكرويه دو پسر داشت يحيى و حسن اما حسن خالى سياه بزرك در روى داشت و ميگفت اين علامت امامت است و خود را صاحب الشامة السوداء خواندى و در باديه طايفهء از بنى كلاب را دعوت كرده ايشان متابعت وى نمودند و صاحب الشامه بشام رفته دمشق و حمص را گرفته قتل عام كرد و مكتفى با لشكر فراوان برقه رفته محمد بن سليمانرا با بيست هزار سوار در مقدمه فرستاد و او چون بخوارج نزديك رسيد كسان محمد بن سليمان هزار من نفت بياوردند و در گوشهء ميدان ريختند و بر خوارج حمله كردند و بعد از لحظهء روى بهزيمت نهادند خوارج ايشانرا تعاقب نمودند و محمد فرمود تا آتش در آن زدند و شعله نار بالا گرفته خوارج را فروگرفت و محمد عنان گردانيده هركس كه از شرر آتش خلاص يافته بود بضرب شمشير آبدار گرفتار گشت و صاحب الشامه و هردو پسر او گرفتار شدند خروج ابو سعيد قرمطى و هم در زمان مكتفى ابو سعيد قرمطى كه در زمان معتمد خروج كرده بود اما در باديه بسر ميبرد و معتضد يكنوبت لشكرى بر سر او فرستاده آن سپاه او را نيافتند و ديگر ابو سعيد در زمان معتمد در ميان آبادانى نيامد تا در زمان مكتفى متوجه عراق عرب شد و مكتفى يوسف بن ابى التاج را با شصت هزار نفر سوار بحرب او نامزد كرد و چون ميان ابو سعيد و يوسف آشنائى قديم بود يوسف رسولى نزد ابو سعيد فرستاد كه از سر راه من برخيز تا ضررى به تو لاحق نگردد و در آنوقت زياده از شصت سوار با ابو سعيد نبود چون رسول يوسف پيغام بگذارد ابو سعيد از وى پرسيد كه يوسف چندكس دارد گفت شصت هزار كس ابو سعيد بر زبان آورد كه و اللّه شصت كس ندارد آنگاه سه نفر از مردان خود را فرمود تا يكى از بلندى خود را به زير انداخته بجهنم\r\n\r\n","description":"","footnote":"","page_name":" 190 ","page_number":190},
  {"content":"\r\n\r\nپيوست و ديگرى شكم خويش بدشنه شكافته و يكى خود را در آب فرات انداخته غريق گرديد پس با رسول گفت يوسف با مردمى كه بدينگونه مطيع فرمان منند چگونه حرب خواهد كرد و اشارت بسگى سياه كرد كه نزديك او بزنجير بسته بودند گفت فردا با اين سك يوسف را بيك زنجير خواهم بست و چون روز ديگر تلاقى فريقين دست داد ، سپاه مكتفى هزيمت يافتند و يوسف بدست ابو سعيد گرفتار گشت و هم در زمان مكتفى قرامطه به مكه رفته بموسم حج بر سر حاجيان ريختند و قتل بافراط و فساد بينهايت از آن در حرم ظهور يافت آنگاه حجر الاسود را از جاى خود بركنده بجانب بحرين بردند و تا زمان دولت اسماعيليان مصر حجر الاسود در دست ايشان بود و چون المعز لدين اللّه علوى اسماعيلى در مصر بر سرير خلافت نشست كس نزد آن طايفه فرستاد تا حجر الاسود را به مكه بردند و گويند كه چون قرامطه حجر الاسود را از مكه بيرون بردند در حين بردن چهار شتر پرقوت در كشيدن آن سقط شدند و در وقت بازآوردن يك شتر لاغر آن را به مكه رسانيد و مكتفى در ذيقعده سنه 286 وفات يافت مدت دولتش شش سال و يكروز بود\r\n\r\nذكر حكومت المقتدر بالله ابو الفضل جعفر بن احمد المعتضد بالله\r\nبعد از مكتفى برادرش مقتدر بر سرير خلافت نشست پنجهزار ( هزار ظ ) دينار كه در بيت المال بود فرمود تا از آن جمله هزارهزار دينار بر بنو هاشم تقسيم كردند و هزارهزار دينار بدرويشان و مستحقان قسمت فرمود و ابو العباس هاشمى را وزارت داد اما در مدت بيست و چهار سال و يازده ماه و شانزده روز كه خليفه بود دوازده نوبت بعزل و نصب وزرا فرمانداد و در زمان او وزرا و جوارى و نساء امور ملكى را انتظام ميدادند چنانچه يكى از كنيزان مادرش در ديوان مظالم با فقها و قضات همزانو نشستى و مهمات ديوانرا فيصل ميدادى و مقتدر مردى كريم النفس بود برفق و مدارا با خلايق زندگانى ميكرد و بر مقتدر دوبار سپاه خروج نموده او را خلع نمودند و با عبد اللّه بن معتضد بيعت كردند يكى از معارف حكايت كرد كه در آن روز كه با ابن معتضد بيعت كردند من پيش محمد بن جرير طبرى صاحب تاريخ رفته گفتم كه خلايق با عبد اللّه بن معتضد بيعت كردند گفت وزير كه خواهد بود گفتم داود بن محمد جراح گفت قاضى كه خواهد بود گفتم حسن مثنى ساعتى تأمل نموده گفت اين كار باتمام نخواهد رسيد گفتم از كجا ميگوئى جواب داد كه اين هر سه كس در منصبى كه بر\r\n\r\n","description":"","footnote":"","page_name":" 191 ","page_number":191},
  {"content":"\r\n\r\nايشان رجوع شده كمال استحقاق دارند و روزگار در تراجع است و مستحق بايد كه محروم باشد و همچنان بود كه او گفته بود و آن منصب يكشب با ايشان بيش نبود تا عاقلانرا معلوم شود كه هنر در جميع ازمنه باعث حرمان بوده است .\r\n گناه موجب حرمان بسى است در عالم * و ليك صعبترين موجبى هنر ديدم \r\nبالجمله چون دو نوبت مقتدر را خلع كردند و باز بخلافت رسيد نوبت سوم مونس غلام بىاسباب از خليفه رنجه‌شده بموصل رفت ابناء حمدان ناصر الدوله و برادرانش بفرمودهء مقتدر با مونس حرب كردند با وجود آنكه با مونس زياده از هشتصد نفر نبود و ايشان سى هزار نفر بودند مونس غالب آمده موصل را ضبط كرده لشكر ببغداد كشيد و مقتدر بنفس خود متوجه او شد و بعد از محاربه جمعى از مغلوبه مقتدر را در حربگاه گرفتند و او هرچند گفت من امير المؤمنينم قبول نكردند و گردنش را زدند و با قاهر بيعت كردند و اين واقعه در سنه 321 بوقوع انجاميده مدت ملك مقتدر بيست و پنجسال بود و در ابتداى خلافت مقتدر ابو العباس هاشمى وزير بود و بعد از عزل او ابو الحسن على بن الفرات و بعد از او محمد بن عبد الملك پس يحيى بن خاقانرا وزارت داد پس از او داود بن محمد الجراح وزير شد و بعداز وى بارديگر ابو الحسن على بن الفرات وزارت يافت پس حامد بن عباس الوسطى پس ابن فرات نوبت سوم بوزارت و در زمان مقتدر امير خراسان اسماعيل سامانى بود و بعداز او نصر بن احمد بن اسماعيل\r\n\r\nذكر حكومت القاهر بالله ابو منصور محمد بن معتضد\r\nو او مردى بلند بالاى پهن بينى سياه‌چرده بود و سر و ريش كشيده داشت و در وقت بيعت بيست و دو ساله بود و مدت خلافتش يكسال و پنجاه و هشت روز بود و در بيستم جمادى الاول اثنى و عشرين و ثلاث مأه وفات يافت وزيرش محمد بن على مقله بود واضع خط نسخ چون قاهر مستقل شد مونس خادم و على بن حاپليق حاجب را بكشت با آنكه ايشان در بيعت او سعى تمام كرده بودند و حرم برادر خود مقتدر را گرفته مصادره كرد و پسران او را شكنجه كرد ، و چوب بر سر مادر مقتدر ميزد تا همه مالش بستد و او در آن عقوبت بمرد و برادر خود احمد بن مكتفى را گرفته چهارميخ كرد عاقبت مردم از او رنجيده تركان او را ميل كشيدند و بعداز خلع او را بكشتند و در بعضى تواريخ به نظر مسواد اوراق رسيده كه قاهر بعداز ميل كشيدن مدتى زنده بود و مانند ساير كوران بر در مسجد جامع گدائى ميكرد و ميگفت ايها الناس\r\n\r\n","description":"","footnote":"","page_name":" 192 ","page_number":192},
  {"content":"\r\n\r\nصدقه دهيد بر شخصى كه خليفهء شما بود و تا عهد متقى خود را از خلافت خلع نكرد و چون با متقى بيعت كردند متقى از قاهر رخصت خواست قاهر گفت بجهة رعايت اولى كه تو كردى خود را از خلافت خلع كردم\r\n\r\nذكر خلافت الراضى بالله ابو العباس احمد بن المقتدر بالله\r\nاو مردى ميانه‌بالا مرواريدگون دراز موى بود بعداز آنكه قاهر را مقهور ساختند با او بيعت كردند و او خليفهء فاضل فصيح بود و اشعار آبدار گفتى و فرمود تا درم و دينار را از نقره و طلاى خالص كنند و نقود كم‌عيار كه در ميان بود برگرفت آورده‌اند كه قاهر راضى و برادرش ابراهيم را كه هردو در صغر سن بودند محبوس گردانيده بود بعداز مقهور شدن قاهر با امرا بمجلس ايشان درآمده هردو برادر را بيرون آوردند و ايشان هردو متحير مانده نميدانستند كه با ايشان چه خواهند كرد راضى گفت اى مسلمانان ما كودكان خورديم پدر ما را كشتند اكنون از ما چه ميخواهيد ايشان گفتند ما شما را بيرون آورده‌ايم تا بر سرير خلافت بنشانيم برادران گفتند ما را بگذاريد كه روزى چند حيات عاريتى را در ظلال عافيت و سلامت بگذرانيم امرا گفتند ناچار شما را بقبول امر خلافت اقبال بايد نمود اكنون بگوئيد از شما هردو مستحق اين منصب كيست ابراهيم گفت برادر بزرگترم احمد مستحق اين شغل است گفتند اگر چنين است نخست تو بمبايعت او مبادرت نماى پس ابراهيم اول با راضى بيعت كرد آنگاه ساير اعيان بيعت كردند و اول كسى كه از خلفاى بنى عباس در امامت و خطابت نايب تعيين كرد او بود و راضى در شانزدهم ربيع الاخر سنه 329 وفات يافت مدت خلافتش هفت سال بود و وزير او ابن مقله بود و بواسطهء آنكه ابن مقله بىرضاى راضى نامه به حاكم ماكانى نوشته او را ببغداد طلبيده بود خليفه بر اينمعنى واقف شده بود فرمانداد تا دست ابن مقله بريدند و هرچند فرياد كرد كه دستيكه واضع خط نسخ است و چندين مصحف نوشته مبريد كسى گوش بقول او نكرد گويند كه بعداز آن ابن مقله قلم بر ساعد بسته چيزى نوشتى\r\n\r\nذكر حكومت المتقى بالله ابو اسحق ابراهيم بن مقتدر\r\nو او مردى بلند بالاى سفيد پوست بودى و گردروى و كوتاه‌بينى و جعد موى بود و رنگ محاسنش بسرخى مايل بود و بعداز او راضى بر مسند خلافت نشسته سه سال و يازده ماه و شش روز حكومت كرد و روز سه‌شنبه بيست و يكم صفر سنهء 333 تركان او را گرفته ميل\r\n\r\n","description":"","footnote":"","page_name":" 193 ","page_number":193},
  {"content":"\r\n\r\nكشيدند و در همين سال وفات يافت وزير او احمد بن ميمون بود\r\n\r\nذكر حكومت المستكفى بالله ابو القاسم عبد الله بن المكتفى\r\nو او مردى ميانه‌بالا سرخ و سفيد و نيكوروى و سياه چشم گوژبينى سياه موى خفيف العارضين بود بعداز ميل كشيدن متقى در روز سه‌شنبهء بيست و يكم سنهء 333 مستكفى را بر سرير خلافت نشاندند و او شانزده ماه اسم خلافت داشت و در عهد معز الدوله احمد بن ديلمى روز شنبه شانزدهم جمادى الاولى سنه 333 بغداد را گرفته امير الامرا شد آورده‌اند كه چون معز الدوله بر اهواز استيلا يافت مستكفى ابو جعفر نامى را نزد او فرستاده احمد بن بريد را ببغداد استدعا نمود و او را در قلع‌وقمع اتراك تحريص نمود و احمد با بيست هزار نفر متوجه بغداد شده در سه فرسنگى مدينة السلام فرود آمد و تركان بالضرورت بجهة دفع او از بغداد بيرون آمدند و جمعى از اهل سواد عراق را گفتند كه آب دجله را بلشكرگاه احمد بايد گشود تا بناكام مراجعت كند چنان كه با يعقوب بن ليث كرده بوديم آنگاه بندها را گشودند و آب روان كردند لشكرگاه ديالمه پرآب گشت و احمد بالضروره مراجعت نمود و چون يكسال بر اينمعنى بگذشت جور و تعدى اتراك از حد اعتدال تجاوز نموده ابن شيرزاد كه امير - الامرا بود از آن طايفه به تنك آمده باحمد بويه پيغام داد كه متوجه بغداد بايد شد احمد ببغداد آمده تركان يكروز با او محاربه نموده منهزم شدند و احمد به شهر در آمده مستكفى او را تشريف داده ويرا معز الدوله لقب داد و برادرانش على و حسن را بعماد الدوله ملقب گردانيد و معز الدوله در بغداد متمكن شده گردنكشان سر بر خط فرمان او نهادند و امر وزارت بعلى بن عيسى تفويض نموده و در تاريخ تاجى آورده كه چون معز الدوله بر بغداد استيلا يافت نامها بملوك اطراف نوشته ايشانرا بر قلع وقمع اتراك اعلام داده بمطاوعت خليفه دعوت نمود از روى دورانديشى بعبد الملك ابن نوح سامانى نوشت و مدد خواست تا اهل شام بدانند كه امير خراسان و ماوراء النهر مأمور امر خليفه‌اند و آن نامه بفارس نزد برادر خود عماد الدوله فرستاد و پيغام داد كه مرا بر اهل بغداد اعتماد نيست و اين مكتوب را بر معتمدى سپار تا بسمرقند برد و بحسب اتفاق على نامى از اهل بغداد كه در ديوان خليفه باعمال خطير قيام نموده بود در آن وقت معزول و معطل مانده چنانچه عادت معزولان باشد همت بر تغيير و تبديل دولتها مصروف ميدارند به تزوير از زبان مستكفى نامهء بعبد الملك نوشت كه پيش از اين به\r\n\r\n","description":"","footnote":"","page_name":" 194 ","page_number":194},
  {"content":"\r\n\r\nتسلط و استيلاى اتراك درمانده بودم و اكنون بتجبر و تكبر احمد بويه و ديالمه گرفتارم اين طايفه را ببغداد استدعا نمودم تا مواد فتنه منقطع گردد و خود فتنه ايشان زياده بود .\r\n سفر كردم كه صد دردوغمم شايد يكى گردد * ولى در منزل اول غم‌ودردم يكى صد شد \r\nاگر امير رشيد لطف كند بنفس خود با سپاه بدين جانب آيد و شر اينجماعت را دفع نمايد امارت بغداد به او مسلم باشد و چون امير عبد الملك بر مضمون نامه مطلع شد در انديشهء استعداد لشكر بود كه نامهء معز الدوله رسيد امير رشيد گفت ميان اين دو نامه كه از دار الخلافه رسيد تناقضى تمام هست و رسول معز الدوله را طلبيده نامهء اول را به او نمود و سخنان درشت بر زبان آورد كه شما حرمت موقف خلافت نميداريد و اگر من بعد بدين دستور عمل خواهيد كرد من با لشكرى كه از سم ستور ايشان روى خورشيد گردآلود گردد ببغداد آيم و در خدمت خليفه كمر بندم و چون رسول ببغداد مراجعت نموده آنچه از امير عبد الملك شنيده بود تقرير نمود معز الدوله نسبت بمستكفى بدگمان شده قصد او كرده او را از تخت خلافت فروكشيد و باستخفاف تمام به منزل خود ببرد و راه بصر او را مسدود گردانيد و مستكفى بعداز ميل كشيدن زندگانى نداشت و در روز دوشنبهء جمادى الثانى سنه 335 وفات يافت و معز الدوله فضل بن مقتدر را بر سرير خلافت نشاند و او را المطيع لامر اللّه لقب داد\r\n\r\nذكر حكومت المطيع لامر الله فضل بن المقتدر بالله ابو القاسم فضل بن مقتدر\r\nمردى ميانه‌بالاى سفيدپوست نيكوروى بود و بيست و دو سال و ششماه و پنجروز خليفه بود و در سنه 366 وفات يافت و پسرش و معز الدوله قصد قتل او كردند سبكتكين از اينمعنى واقف شده و تركانرا جمعكرده با معز الدوله مصاف داد و در اين اثنا سبكتكين و جمعى مطيع را كه مرض مفاصل بر او مستولى بود برآنداشتند كه خود را خلع كرده مسعود عبد الكريم را وليعهد ساخت\r\n\r\nذكر الطايع بامر الله ابو بكر عبد الكريم بن المطيع لامر الله\r\nمردى ميانه‌بالاى ازرق‌چشم بود كه چشمان او فرورفته بود هفده سال و هفت ماه و پنجروز خليفه بود و در عهد او عز الدوله بواسطهء دفع اتراك پسر عم خود عضد الدوله را بمدد طلبيده و عضد الدوله ببغداد آمده طمع در ولايت آن امارت كرده عز الدوله را بقتل آورد و بعداز فوت او پسر او بهاء الدوله قايم‌مقام شده طايع را گرفته بند كرد و اسباب او را غارت كرد و اينواقعه در سنه 386\r\n\r\n","description":"","footnote":"","page_name":" 195 ","page_number":195},
  {"content":"\r\n\r\nبوقوع انجاميد\r\n\r\nذكر القادر بالله ابو العباس اسحق بن المقتدر\r\nبعداز خلع طايع قادر بطيحه نزد مهذب الدوله ديلمى بود از طايع توهم ميداشت و بهاء الدوله او را ببغداد طلبيده بر مسند خلافت نشاند و مدت خلافت او چهل سال امتداد يافت و در سنهء سبع و عشرين و اربعمأه درگذشت مدت عمرش هفتاد و دو سال بود وزير او ابو الفضل حاجب بن معمر بود\r\n\r\nذكر خلافت القايم لامر الله ابو جعفر عبد الله بن قادر بالله\r\nبعداز فوت قادر بر سرير حكومت نشست و در زمان او مهم خلافت را رواجى پيدا شده تسلط تركان و ديلميان روى در نقصان نهاد و از زمان او تا عهد متوكل هيچ خليفهء بجز وى مستقل نبود مگر معتضد و معتمد مدت خلافت قايم چهل و چهار سال و هشت ماه و در سنهء 482 وفات يافت\r\n\r\nذكر المقتدى بالله ابو القاسم عبد الله بن قايم\r\nمردى بود تمام‌بالاى نحيف اندام اسمر اللون سياه‌چشم گردمحاسن و در زهد و ورع مانند پدر خود قايم بود مدت خلافتش دوازده سال و دو ماه و در سنه احدى و تسعين و اربعمائه متوفى و در زمان او ملكشاه بن الب رسلان سلجوقى پادشاه ديار اسلام بود و اكثر معمورهء اسلام در تصرف داشت و مقتدى دختر سلطان را خطبه كرده ملكشاه دختر خود را از اصفهان با وزير خود خواجه نظام الملك و مادر دختر با تجملى كه ديدهء گردون نديده بود مثل آن ببغداد فرستاد و از جملهء اسباب عروس يكصد و سى قطار شتر بود همه با ديباى رومى و زربفت پوشيده و بار آنها اقمشه و امتعه نفيسه و طلا و نقره بود و بر شش شتر دوازده صندوق نقره بار كرده بود و آن صندوقها مشحون بود بجواهر قيمتى و سه جنيبت پيش‌پيش عمارى مىبردند با زينهاى مرصع بدر و ياقوت و آندختر سه عمارى مرصع داشت كه بر شتران كوه‌پيكر بار كرده بودند و خلخالهاى مرصع بر دست‌وپاى شتران انداخته و چون آندختر ببغداد رسيد طوى كردند كه در آن طوى چهل هزار من شكر صرف شد و باقى اشيا را بر اين قياس بايد كرد\r\n\r\nذكر خلافت المستظهر بالله ابو العباس احمد بن مقتدى\r\nمردى بود تمام‌بالاى ترك‌چشم سفيد پوست و بعداز مقتدى به حكم ولايت عهد بر سرير خلافت نشست و بر كيارق ملكشاه كه در آن اوان در بغداد بود با او بيعت كرد و مدت خلافت مستظهر بيست و پنجسال و كسرى بود و وفاتش در سنه 516 وقوع يافت\r\n\r\nذكر حكومت المسترشد بالله ابو منصور\r\n\r\n","description":"","footnote":"","page_name":" 196 ","page_number":196},
  {"content":"\r\n\r\nفضل بن مستظهر جوانى اشقرموى ميش‌چشم سرخ‌روى كشيده‌محاسن فراخ‌پيشانى بود و در عهد مسترشد جمعى از خرم‌دينان كه از بقاياى متابعان بابك خرم - دين بودند در آذربايجان آغاز فتنه و فساد كردند و مسترشد بنفس خود لشكر بدان طرف كشيده ملاحده در روزيكه مجلس او خلوت بود بخرگاه خليفه درآمده او را بضرب كارد كشتند و مدت خلافتش هفده سال و ششماه بود و در سنه 534 اين قضيه بوقوع انجاميد اما در روضة الصفا و حبيب السير و بعضى از كتب معتبر مسطور است كه مسترشد با سلطان محمود بن مسعود بن محمد بن ملكشاه سلجوقى محاربه نموده گرفتار گشت و عم مسعود سلطان سنجر رسولى بمسعود فرستاد كه خليفه را ببغداد فرستاده و آنچه از او و سپاه او گرفته بود بازپس دهد و سلطان مسعود باستقبال رسول سنجر شتافته فرمود تا خليفه را بقتل آوردند و آوازه انداختند كه ملاحده او را كشتند\r\n\r\nذكر الراشد بالله ابو جعفر منصور بن المسترشد\r\nچون خبر شهادت مسترشد ببغداد رسيد در سنهء أربع و ثلاثين و خمسمأه با راشد بيعت كردند و سلطان مسعود در همان ايام ببغداد آمده چون تاب مقاومت او نداشت به طرف موصل شتافت و مسعود راشد را خلع كرده با مقتفى بيعت كرد و راشد بعداز يكسال كه در اطراف عراق و آذربايجان سرگردان بود در ظاهر اصفهان به زخم كارد فدائيان اسماعيليه بقتل رسيد مدت خلافتش بقولى يكسال بود\r\n\r\nذكر المقتفى لامر الله ابو عبد الله محمد بن المستظهر\r\nچون سلطان مسعود با او بيعت كرد مملكت بغداد را ضبط كرده بمقتفى پيغام داد كه تفصيل نماى كه هرروز خرج تو چند است تا بر موضعى حواله نمايم كه وكيل تو زر را بستاند مقتفى جواب داد كه هرروز چهل استر آب بدار الخلافه ميكشند باقى ما يحتاج را از اين قياس بايد نمود مسعود گفت ما مردى رفيع الشأنرا بر مسند خلافت نشانده‌ايم خداى تعالى شر ما را از ساحت عزما بگرداند و تا مسعود زنده بود مهم خلافت رواجى نداشت و بعداز فوت او مقتفى ديگر سلاطين سلجوقيرا ببغداد راه نداد و مدت خلافت او بيست و چهار سال و سه ماه بود و در سنهء تسع و خمسين و خمسمأه وفات يافت\r\n\r\nذكر المستنجد بالله يوسف بن المقتفى لامر الله\r\nچون بر سرير خلافت نشست خيرات و مبرات بسيار كرد و يازده سال خلافت كرده و در سبعين و خمسمأه وفات يافت\r\n\r\nذكر المستضيىء بنور الله ابو محمد حسن بن المستنجد\r\nدر آن روز\r\n\r\n","description":"","footnote":"","page_name":" 197 ","page_number":197},
  {"content":"\r\n\r\nكه خليفه شد قرب هزار جامهء قيمتى بمردم بخشيد ابن عطاء وكيل در خانهء او را اجازت شده بود كه كم از دو هزار دينار بمستحقان رساند و چون به دو هزار دينار رسد اجازت از خليفه طلب نمايد مدت خلافت او نه سال و هشت ماه بود و در سنه 590 وفات يافت و در زمان مستضيئ قطب الدين قيمار كه امير الامرا بود پاى از حد خود بيرون نهاده طريق ظلم مسلوك داشتى و خليفه از عجز قوت منع او نداشت تا يكروز قيمار خواست كه ظهير الدين عطار را كه از خواص خليفه بود بگيرد ظهر الدين پناه بدار الخلافه برده قيمار با اتباع خود سوار شده قصد آنكرد كه او را بعنف از مستضيئ بستاند خواص و عوام بدار السلام بتماشا جمع آمده كثرتى روى نمود كه از وز محشر نشان ميداد خليفه بر بام رفته خود را بر مردم نمود و بر زبان آورد كه ايها الناس قيمار پاى از حد خود بيرون نهاده اكنون سر او از من و مالش از شما خلايق كه اين سخن از خليفه شنيدند روى بخانهء قيمار نهادند و بغارت اشتغال نمودند قيمار خود را بهزار حيله در خانه انداخت و هرچند خواست كه خلايق را از غارت منع كند ميسر نشد و بواسطه كثرت خلايق كه بر در كوچه و خانهء او جمعشده بودند مجال بيرون آمدن نداشت لاجرم ديوار خانه را شكافته بصوب موصل گريخت و در راه از تشنگى بمرد و اهالى بغداد چندان مال از خانهء او بردند كه زبان از احصاى آن عاجز است گويند كه زنجيرى طلا در بيت النجاسه آويخته بود كه هركس بعد از قضاى حاجت برخيزد دست در آن زند و درختى بزرگ كه مشبك از طلاى احمر و مملو از عنبر در آنخانه نهاده بودند تا نتن نجاست بمشام قاعد نرسد يكى از صعاليك در خانه رفته همه را درربود و ديگرى سى و پنج كيسهء اشرفى يافته در بيرون آوردن آنها متأمل شد زيرا كه مردم به قوت بر سر راه نشسته آنچه ميديدند از غوغائيان ميگرفتند در آن اثنا بمطبخ درآمده ديگهاى آش پخته ديد فى الفور آن كيسه‌ها را در ديگى انداخته بر سر نهاده بيرون آمد خلايق او را بدان هيأت ديده در خنده شدند وى گفت من چيزى بچنگ آورده‌ام كه عيال من بالفعل از آن محظوظ گردند\r\n\r\nذكر حكومت الناصر لدين الله ابو العباس احمد بن مستنصر\r\nو ناصر در سنهء اثنى و سبعين و خمسمأه بر سرير خلافت نشست عالميانرا بعدل و داد نويد داد و در آدينه بيست و دوم شهر شوال سال مذكور در اقطار جهان خطبه\r\n\r\n","description":"","footnote":"","page_name":" 198 ","page_number":198},
  {"content":"\r\n\r\nبنام او خواندند و در اواخر دولت مستضئ قحطى عظيم در بغداد روى نموده بوبا منجر شد و خلق بسيار تلف شدند و چون ناصر خليفه شد ابواب رحمت الهى مفتوح شده باران بسيار باريد و قحط و غلا بوسعت مبدل گشت مدت خلافت ناصر چهل و هفت سال بود و در اواخر سنه سبع و عشرين و ستمأه بعالم ديگر خراميد و ابن الجوارى بقتل او قيام نموده بود جمال الدين ابو القاسم كاشى در تاريخ خويش آورده كه چند نوبت منبهان بسمع ناصر رسانيدند كه طلبهء علم در مدرسهء نظاميه اكثر اوقات بشر و زناء و لواطه اقدام مينمايند و ناصر بغايت نيكوروى و زيبامنظر بود و در آن ايام هنوز سبزه‌اش بر گرد گل ندميده بود خواست كه اينمعنى را بنفس خود تحقيق كند چون در آن زمان خلفاى بنى عباس از بيم خنجر فدائيان اسماعيليه روى بخلايق نمينمودند و كسى ايشانرا نميشناخت ناصر در گرمگاه روز بيرون خراميده بمدرسهء مذكور درآمد و در صحن مدرسه جلوه‌گر شده بهرطرف مينگريست تا صورت حال تحقيق كند در اين اثنا طالب علمى را نظر بر چهره خليفه افتاده هوس وصال او از خاطرش سر بر زد و از كنج حجره بيرون آمده آغاز نياز نموده آهنگ محبت ساز كرد و ناصر از اينحركت معلوم نمود كه آنچه در باب متوطنان آن مدرسه ميگويند بيان واقعست لاجرم فى الفور مراجعت نموده حكم كرد تا طلبه علوم را از مدرسه اخراج نموده مدرسه را بخربندگان داد تا اسب و استر بدان بستند و بعد از چندگاه حضرت مقدس نبويرا صلى اللّه عليه و إله بخواب ديده كه بانى مدرسه خواجه نظام الملك طوسى در ملازمت او بود ناصر پيش رفته بآنحضرت سلام كرد حضرت رسالت‌پناه صلى اللّه عليه و إله روى خود را از او بگردانيد ناصر در پاى آنسرور افتاده گفت يا رسول اللّه از بنده كمينه چه گناه صادر شده كه روى انور از من ميگردانى آنحضرت اشارت بنظام الملك كرده فرمود كه تا او از تو راضى نگردد جواب سلام تو ندهم ناصر از نظام الملك سؤال نمود كه موجب تنفر از من چيست خواجه گفت من مدرسه از براى طالبان علوم بنا نهاده‌ام تا در آنجا بمباحثه و مذاكره و افاده و استفاده اشتغال نمايند و تو باندك جريمه‌اى تفضيح ايشان نمودى و مدرسه مرا مربط دواب گردانيدى ناصر سر در قدم خواجه نهاد بمراسم معذرت قيام نموده گفت قبول كردم كه مدرسه را به حالت اول رسانم و در آنموضع كتابخانهاى ديگر بنا نهم و كتب تفسير وقف آنسازم و از خواب بيدار شده خربندگان را از مدرسه\r\n\r\n","description":"","footnote":"","page_name":" 199 ","page_number":199},
  {"content":"\r\n\r\nبيرونكرده كتابخانه ساخته مدرسه را عمارت نمود\r\n\r\nذكر الظاهر بالله ابو منصور محمد بن ناصر لدين الله\r\nو ناصر او را در ايام حيات خود وليعهد ساخته شانزده سال در منابر بعد از ذكر ناصر او را دعا ميكردند اما در اينمدت محبوس بود و بعد از پدر بر سرير خلافت نشسته اول حكمى كه كرد اين بود كه تمغاى ممالك و باج و خراج را برانداخت و ندا فرمود كه هركه در ذمت پدرم ناصر چيزى داشته باشد كه بملازمت آمده آن را طلب نمايد و جمعى كثير بدار الخلافه آمده هرچند دعوى كردند بعد از تحقيق بديشان داد و املاك و ضياع و عقار اهل سواد عراق و بغداد را كه ناصر بعضى از آن را به علت خراج و برخى را باسم جريمه و مصادره گرفته بود بديشان بازداد و قباله‌هاى آنها را در خزانه يافته به صاحبان آن رد كرد و از صاحب جامع الحكايات مرويست كه از امير بدر الدين كه برسولى در دار الخلافه آمده بود در زمان سلطان عتمش پادشاه دهلى و لاهور بود شنيدم كه گفت نوبتى شنيدم كه رشيق سرائى حكايت كرد كه بعد از فوت ناصر در خدمت الظاهر بخزينه درآمدم و دفاين و نفايس را به دو مينمودم حوضى بود سى گز كه در عهد ناصر طلاها گداخته در آن ميريختند ظاهر فرمود كه شايد خداوند تعالى مرا چندان امان دهد كه اين زرها به مصرف وجوب رسانم من بخنديدم خليفه از سبب تبسم پرسيده گفتم روزى در ملازمت ناصر باينجا رسيدم و اين بركه هنوز پر نشده بود بر زبان آورد كه آيا خداى تعالى مرا چندان امان دهد كه اين بركه را پر كنم اكنون مرا از اين دو مدعاى مختلف خنده آمد مدت خلافت او نه ماه و چهارده روز بوده در سنه ثمان و عشرين و ستمأه وفات يافت\r\n\r\nذكر المستظهر بالله ابو جعفر طاهر بن منصور\r\nمستظهر نيز سيرتى پسنديده داشت و مردى رحيم‌دل بود و هرمالى كه در مدت پانصد و كسرى خلفاى بنى عباس جمعكرده بودند جمله را ببخشيد و در عهد او ملك عرب رشگ بهشت برين شد و نشان خرابى نماند و در بغداد ضيافتخانها ساخته و در ساعات روز و شب الوان اطعمه و انواع فواكه حلاوات در آنجا مهيا بود و هركس كه بيكى از ضيافت‌خانها رسيدى تا سه روز هرچه خواستى ميسر بودى و مستظهر بر سر جسر مدرسهء بنا نهاده باتمام رسانيد و در آنجا كتابخانهء ساخته محتوى بر كتب بسيار در انواع علوم و چهار مدرس كه هريكى مذهبى داشته نصب كرده فرمود تا هر مدرسى را شصت و يكنفر از طلبه ملازمت\r\n\r\n","description":"","footnote":"","page_name":" 200 ","page_number":200},
  {"content":"\r\n\r\nنمايند و از جهة ايشان نان و گوشت و اصناف فواكه و غذا و انواع حلاوت و غير ذلك مقرر كرده و توليت ابواب البر را در كف كفايت مؤيد الدين ابو طالب علقمى نهاد و مدت خلافت مستظهر شانزده سال و دو ماه و هفت روز بود و در سنه اربع و اربعين و خمسمائه وفات يافت\r\n\r\nذكر المستعصم بالله عبد الواحد بن مستنصر باللّه\r\nاو ولد بيست و پنجم است و خليفه سى و هفتم از اولاد عباس بن عبد المطلب بن هاشم بن عبد مناف و مستعصم بتجبر و تكبر و كثرت اموال و نفايس جواهر و غيره از ساير خلفا ممتاز و مستثنى بود و از ملوك اطراف و سلاطين اكناف و اكابر و معارف هيچكس را در حضرت او بار نبود و در آستانه دار الخلافه قطعهء سنك برنك حجر الاسود انداخته بودند و از پيش طاق قصر آستينى از اطلس سياه بر روى افكندى مردم هركه به آنجا ميرسيد آنسنگ را ميبوسيد و آنجامه را مانند جامه كعبه بر ديده ميماليد و چون سوار شدى طيلسان سياه بر صورت افكندى مردم بر گذار او غرفها و منظرها ساخته بودند و در روز سوارى او آنها را بكرايه ميدادند نوبتى حساب اجارهء آنها را ميكردند هزار مثقال طلا برآمد گويند چهل هزار سوار از ديوان خليفه علوفه ميخوردند سواى عساكرى كه در عهده ضبط امراء و اركان دولت بودند و مستعصم وزارت خود را بابن علقمى تفويض نموده بود نوبتى ميان ساكنان محله كرخ بغداد كه شيعىمذهب بودند و ميان محله ديگر كه اهل سنت و جماعت بودند در روز عاشورا نزاعى بوقوع انجاميد و امير احمد ولد مستعصم جانب محله اهل سنت گرفته محله كرخ را غارت كرد و بسيارى از سادات بنى فاطمه را اسير كرده و دختران ايشانرا سر و پابرهنه بر اسبان نشانده در بازار بگردانيدند و ابن علقمى كه شيعىمذهب بود با خليفه گفت كه امير احمد نسبت به اولاد رسول اللّه صلى اللّه عليه و إله استخفافى چنين نمود التماس از امير المؤمنين آنكه او را منع فرمايد مستعصم بسخن وزير التفات نكرد و ابن علقمى در صدد استيصال آل عباس برآمده شنيد كه هلاكوخان ابن چنگيز خان از آب آمويه عبور كرده قلاع ملاحده تسخير بنابراين وزير با تزوير بعرض مستعصم رسانيد كه الحمد للّه و المنه امروز جميع حكام انام و سلاطين ايام داغ عبوديت و اخلاص امير المؤمنين بر جبين دارند و هرسال چندين زر و مال بىسببى در وجه سپاهيان مصروف ميگردد اگر امير المؤمنين فرمايد ايشانرا باشتغال اعمال فرستم تا هم مواجب ايشان بآنطايفه رسد و هم خزانه عامره را توفيرى حاصل آيد مستعصم از غايت\r\n\r\n","description":"","footnote":"","page_name":" 201 ","page_number":201},
  {"content":"\r\n\r\nمحبت مال ؛ صلاح و فساد اين مهم را بر رأى او برگذاشت و ابن علقمى باندك روزگارى جميع متجنده بغداد را در اطراف متفرق گردانيده عرضه داشتى نزد هلاكو فرستاد مضمون آنكه من بعد مواجب سپاهيان بغداد در اجتماع عساكر اينولايت مانند سررشتهء حسن اعتقاد من بسنت مقطوع خواهد بود و اگر خان عظيم متوجه اينديار گردد من نوعى نمايم كه بغداد مسخر او شود هلاكو در بادى الرأى اين مكتوب را وقعى ننهاد تصور كرد كه ابن علقمى حيله كرده ميخواهد كه او را ببغداد كشد نوبت ديگر ابن علقمى مكتوب ديگر ارسال داشت هلاكو خواجه نصير الدين محمد طوسى را كه از غايت اشتهار احتياج بتعريف ندارد طلبيده مكاتيب وزير دار الخلافه را به او نمود با خواجه مشورت كرد خواجه جواب داد كه آنچه ابن علقمى نوشته در باب فساد اعتقاد خود نسبت بمعتصم راست است و اگر خان متوجه آنصوب شود او را فتح آن شهر ميسر گردد چه اوضاع كواكب دلالت بر آن مىكند كه دولت بنى عباس بنهايت رسيده و هلاكو خان در سنهء اثنى و خمسين و ستمائه متوجه بغداد شده نايجوبانرا با دوازده هزار سوار در مقدمه روان ساخت و در آن ايام هرچند معارف امرا خواستند كه خليفه را بكنايه و صريح از خواب غفلت بيدار سازند ميسر نشد و چون خبر توجه هلاكو بايشان رسيد بىآرام شده صورت حال عرض كردند و خليفه با ابن علقمى مشورت نموده وزير گفت سپاه تتار را چه زهره و يارا كه ببغداد توانند آمد اگر عورات اطفال از بام خانها ايشانرا سنگ‌باران كنند مجموع در كوچها ناچيز گردند و چون آمدن نايجو بتحقيق پيوست مستعصم امير مجاهد الدين و امير فتح الدين را با دوازده هزار سوار باستقبال فرستاد و آن دو خيل در نواحى دجيل بهمرسيده در يكديگر تاختند و چون آن روز غالب از مغلوب مميز نشد شب‌هنگام در برابر يكديگر نزول نموده سپاه تتار در آنشب تار آب دجله را بر لشكر بغداد گشودند و احمال و اثقال ايشانرا بباد فنا و طوفان بلا دادند در روز ديگر اكثر آنطايفه را سيل مرگ و فنا از سر گذشت و جمعى كه از غرق شدن خلاص شده بودند بضرب شمشير كفار كشته و غرق بحر فنا گشتند و امير مجاهد الدين با سه نفر جان از آنغرقاب بساحل نجات كشيده ببغداد خراميد و خليفه آمدن او را معلوم كرده سه بار زبان به كلمه الحمد للّه على سلامة مجاهد الدين گشوده همچنان در مقام غفلت ميبود و هلاكو ببغداد رسيده مستعصم در شهر متحصن\r\n\r\n","description":"","footnote":"","page_name":" 202 ","page_number":202},
  {"content":"\r\n\r\nشده بعد از دو ماه خليفه از طول ايام محاربه و محاصره ملول شده با ابن علقمى مشورت نمود وزير با تزوير جوابداد كه صلاح درآنست كه ابواب نزاع و جدال مسدود ساخته دروازهاى بغداد را بگشائيم و سلسلهء مصالحه را حركت داده و مخدرهء از خاندان چنگيز خان بجهة خليفه در حباله زوجيت درآوريم تا بدين حيله و وسيله بار ديگر عقد خلافت و سلطنت انتظام يابد و مستعصم بكلمات واهى او فريفته شده با دو پسر ابو بكر و عبد الرحمن و جمعى كثير از علويان و عباسيان و فضلا و علما و اعيان ميان خوف و رجا از دروازهء بغداد بيرون آمده روى باردوى هلاكو نهاد چون بدرگاه خان رسيد او را با دو پسر او بار داده باقى را موقوف گردانيدند و همان لحظه آنطايفه را گردن زده رعد خروش بحر جوش روى بقتل و غارت آوردند و از كثرت كشتگان آب دجله خون‌ناب گرديد گويند عدد مقتولان بغداد بهزار هزار و هشتصد هزار رسيد و تركى نايجونام به خانه يكى از معارف رفته چهل طفل رضيع بقتل رسانيد و آتش قهر و صاعقهء غضب چنان برافروخت كه اسواق و محلات و سور و قصور بغداد را پاك بسوخت و از آن همه نعمت اثرى نماند .\r\n از روى ماه خرگهى ايوان همى بينم تهى * و ز قد آنسرو سهى خالى همى بينم چمن\r\nبر جاى رطل و جام مى گوران نهادستند پى * بر جاى چنگ و ناى و نى آواز زاغست و زغن \r\nگويند ايلخان روز جمعهء نهم صفر سنه 656 بدار الخلافه رفته امرا را طوى داده باحضار خليفه فرمان داد و چون حاضر گشت با او گفت تو ميزبانى و ما ميهمان آنچه درخور ما دارى بيار مستعصم اين را حقيقت انگاشته در آنحال چندان خوف و رعب در او استيلا داشت كه مفاتيح خزاين را نميشناخت فرمود تا قفلهاى ابواب خزاين را شكستند و دو هزار جامه و هزار دينار زر سرخ و مرصع‌آلات به نظر خان رسيد ايلخان التفاتى به آنها نكرده مجموع را بحاضران قسمت نمود و با خليفه خطاب كرد كه اموالى كه در ظاهر است از بندگان ما است اما از مخفيات بگو مستعصم اشاره بصحن سراى دار الخلافه كرده آنزمين را كندند صحنى مملو از سبيكه‌هاى طلا يافتند هريك به وزن صد مثقال آنگاه خان در باب خليفه با خواص مشورت نموده ايشان گفتند اهل اسلام او را خليفه به حق ميدانند و بر نفوس و اموال خود حاكم مىشناسند و اگر از اينورطه خلاص شود يمكن كه از اطراف لشكر بر او پيوندند و استعداد حرب\r\n\r\n","description":"","footnote":"","page_name":" 203 ","page_number":203},
  {"content":"\r\n\r\nاز سر گيرد و دشمن را زندانى بهتر از تنگناى لحد و منزلى بهتر از معموره عدم نبود و ايلخان چون دانست كه نصيحت از شايبهء غرض و ريا مبراست بقتل خليفه بناحق فرمانداد حسام الدين منجم اين خبر شنيده گفت اگر خليفه كشته گردد عالم تاريك و سياه گردد و آثار قيامت ظاهر شود از اين كلمات ايلخانى متوهم شده با خواجه نصير الدين محمد طوسى در اين باب مشورت نمود خواجه ترسيد كه مبادا هلاكو درصدد امتحان او باشد لاجرم گفت زكرياء معصوم و امام حسين مظلوم را بقتل رسانيدند و هيچ ازين علامات بظهور نيامد حسام الدين از كجا ميگويد كه اين اقوال بر قتل امير عباسى مرتب گردد و ايلخان در اينباب از حسام الدين مجلگاه خواسته و آن احمق مجلگاه داده بعضى گفتند كه شمشير را به خون خليفه رنگين نتوان ساخت لاجرم هلاكو توهم نموده فرمود تا خليفه را در نمد پيچيده بر شيوهء آنكه نمد ميماليدند تا اعضا و اجزاى او را چنان ساختند كه از حس و حركت بازمانده جاه بنى عباس بچاه مغرب فنا غروب نموده آفتاب دولت مغولان از مشرق اقبال طالع شد و شيخ سعدى شيرازى تسليل مرثيه ساخت و خوب گفته :\r\n آسمانرا حق بود گر خون بگريد بر زمين * بر زوال ملك مستعصم امير المؤمنين \r\n\r\nفصل ششم از جزو اول در بيان احوال پادشاهان اسلام كه معاصر عباسيان بوده‌اند\r\nو ايشان چند طبقه‌اند اول\r\n\r\nطاهريان\r\nو ابتداى دولت ايشان از سنهء خمس و مأتين بود مدت پنجاه و سه سال در آنخاندان بماند و پنج نفر بودند ديگر صفاريان و ابتداى دولت ايشان از سنهء خمس و مأتين و سه نفر بودند بر اكثر ايران مدت سى و پنجسال استيلا داشتند و باقى بسيستان تنها قناعت كردند ديگر سامانيان و ابتداى دولت ايشان در خراسان در سنه 285 بود در ماوراء النهر از اثنى و مأتين اما پادشاهى ايشانرا از تاريخ او حساب كنند و مدت حكومتشان صد و دو سال و نيم بود آنگه بخت النصر برادر اسماعيل در سنه 289 وفات يافت و امير اسمعيل پادشاه گشت و اول دولت سامانيه از اينسال اعتبار كنند و در سنه 289 وفات يافت و ايلك خان در ماوراء النهر پيشوا شد دولت از آنخاندان برتافت و ايشان سه نفر بودند از نسل بهرام چوبينه ديگر آل سبكتكين بودند ابتداى حكومت ايشان از سنهء 471 تا سنهء . . . نود و هشت سال بود ديگر اسماعيليان\r\n\r\n","description":"","footnote":"","page_name":" 204 ","page_number":204},
  {"content":"\r\n\r\nو ايشان در ديار مغرب و مصر و شام و حجاز و يثرب اسم خلافت داشتند ابتداى دولتشان در سنهء اثنى و ثلاث مأه است و چهارده نفر حكومت كرده‌اند و مدت دويست و شصت سال حكم راندند ديگر ديلميان كه ايشانرا آل بويه گويند و ايشان هفده نفر بوده‌اند و ابتداى دولتشان از سنهء عشرين و ثلثمائه است كه تاريخ زوال دولت سامانيه باشد و ايشان چهارده نفر بوده‌اند و مدت دولتشان صد و پنجاه سال بود ديگر سلجوقيان و ايشان در سنهء ست عشر و اربع مأه از ماوراء النهر بخراسان آمدند و در سنهء تسع و عشرين و اربع مأه بمنصب سلطنت رسيدند و ايشان سه فرقه‌اند\r\nفرقه اول چهارده نفر بودند كه در وسط جهان سلطنت كردند مدت ملكشان صد و شصت و يكسال فرقه دوم قادريانند يازده نفر صد و پنجاه سال بكرمان حكومت كرده فرقه سوم سلاجقهء رومند چهارده نفر دويست و بيست سال در آن ملك حاكم بودند ديگر اتابكان شام كه اول ايشان آق‌سنقر سلغرى بود و از ملازمان سلطان ملكشاه و به حكم سلطان در سنه احدى و ثمانين و اربعمأه حاكم آنديار شده حكومت در خاندان او صد و هشتاد سال باقى ماند و نه اتابك بر مسند دولت نشستند اسماعيليان اول ايشان حسن صباحست و او در سنهء ثلاث و ثمانين و اربعمأه بر قلعه الموت استيلا يافته آغاز دعوت كرد و صد و هشتاد سال او و خلفاى او حكومت كردند ديگر خوارزمشاهيان و ابتداى دولت ايشان در سنهء احدى و تسعين و اربعمأه است اول ايشان قطب الدين محمد نوشتكين غرجه است و مدت صد و سى و هفت سال حكومت كردند و ايشان نه نفر بودند و ديگر اتابكان لر بزرك و آنطايفه در سنه خمسمأه از خيل اليان شام بايران آمده و آغاز دولت ايشان از سنهء خمس و خمسمأه بود و اول ايشان ابو طاهر محمد بن على بن ابو الحسن فضلوى و دو تن از آنطايفه قرب دويست سال حكومت كردند ديگر خانيان آغاز دولت ايشان از سنه 532 دو نفر از ايشان مدت نود سال در بلاد ساغان و بلاد ايغور و ختن سلطنت كردند و اكثر اوقات سلاطين ماوراء النهر و خراسان باج‌گذار ايشان بودند ديگر غوريان و آغاز دولت ايشان از سنه 545 پنج پادشاه مدت شصت و چهار سال حكومت كردند ديگر آل ايوب در سنه ست و خمسين و خمسمائه دولت از علويان مصر بآل ايوب منتقل شد اول ايشان صلاح - الدين بن يوسف بن نجم الدين ايوب است و مدت صد سال چهار نفر از آنقوم حكومت\r\n\r\n","description":"","footnote":"","page_name":" 205 ","page_number":205},
  {"content":"\r\n\r\nكردند و بعداز آن بغلامان چركس كه مماليك آل ايوب بودند انتقال يافته و در سنهء ثمان و تسعمأه هجرى درميان آنجماعت بود و در سنهء مذكور قانصو سلطان چركس با سلطان سليم عثمانى بعزم محاربه مقابل شده در شبى كه روزش وعدهء محاربه بود بقولنج درگذشت و مملكت مصر و شام داخل ديوان قياصره گشت ديگر اتابكان لر كوچك ابتداى دولت و رفعت ايشان از سنه ثمانين و خمسمائه بود و مقدم ايشان شجاع الدين خورشيد تا امروز كه سنه اربع و الف هجريست سردارى و دولت در آنخاندان باقيست قراتبائيان اول دولت ايشان از سنه احدى و عشرين و ستمأه بود و نه نفر بودند مدت هشتاد و چهار سال در كرمان حكومت كردند اكنون شمهء از احوال هر طايفه بر سبيل اجمال و ايجاز ياد كنيم گفتار در حكومت طاهر چون طاهر بن حسين بن مصعب خزاعى محمد امين را كشته خلافت بمأمون قرار گرفت و مأمون از مرو ببغداد آمد طاهر در سلك ملازمان خليفه انتظام داشت تا روزى در حين شراب خوردن مأمون طاهر در آنمجلس درآمد خليفه حسين شراب‌دار را فرمود تا كاسهء چند بطاهر داد و در اين اثنا گريه بر مأمون غلبه كرده طاهر گفت يا امير - المؤمنين عرصه ربع مسكون در تصرف ملازمانست و جميع مرادات و مرامات حاصل سبب گريه چيست از اين سخن گريه و اضطراب مأمون زياده شد طاهر را ديگر مجال دم‌زدن نماند و چون به خانه آمد يكى از مخصوصان حسين شرابدار را طلبيده مبلغ صد هزار درم به او داده گفت ميخواهم كه حسين از خليفه سبب گريهء ديروز را استفسار نمايد خادم آنوجه را بحسين رسانيده التماس طاهر را عرض كرد و حسين روز ديگر چون به نظر خليفه رفت و خليفه از وى مىطلبيد گفت شراب نميدهم تا خليفه سبب گريهء ديروز با من نگويد مأمون گفت ترا با امثال اين امور چكار حسين گفت از ديروز خاطرم بسبب آنكه از خليفه صدور يافته بسى پريشانست ميخواهم سبب آن را معلوم كنم مأمون گفت بگويم اما بايد كه با كس نگوئى و الا سرت را از بدن بردارم حسين گفت من هرگز بافشاى راز متهم نبوده‌ام مأمون گفت هرگاه چشم من بر طاهر مىافتد از قتل برادرم محمد امين ياد ميآيد و از آنسبب گريه بر من مستولى شده و خود را نگاه نتوانم داشت و حسين اين سخن را بطاهر رسانيد طاهر از مامون ترسيده نزد احمد بن ابى خالد وزير رفت و گفت هركه با من احسانى كند ضايع نماند آنگاه\r\n\r\n","description":"","footnote":"","page_name":" 206 ","page_number":206},
  {"content":"\r\n\r\nالتماس نمود كه نوعى سازد كه خليفه او را به حدى از حدود ولايات فرستد و احمد بن ابى خالد متقبل شده به خدمت مأمون آمده احوال مملكت پرسيد وزير گفت كه چند شب است كه نديم خواب رخت از سراپردهء ديدهء من بربسته و مرا بدست خيالات رديه داده مأمون از موجب آن سؤال نمود جوابداد كه احوال خراسان نامضبوط است و غسان كه حاكم آنجاست از عهدهء دارائى آن مملكت كماينبغى بيرون نتواند آمد مأمون گفت مصلحت چيست وزير بر زبان راند كه طاهر را بامارت آنولايت بايد فرستاد مأمون گفت من از او ايمن نيستم وزير عرض كرد كه هر حادثه كه از طاهر سرزند بنده بتدارك آن پردازم مامون راضى شد و احمد منشور امارت خراسان بنام طاهر نوشت و طاهر بخراسان رفته بعداز يكسال و شش ماه كه كمال استقلال يافت روز جمعهء از جمعات بر منبر رفته نام مأمونرا از خطبه بينداخت و خطبه بنام يكى از اولاد موسى كاظم عليه السّلام خواند و در همان شب به خانه رفته صباح او را مرده يافتند گويند كه پسرش طلحة بن طاهر از زوال دولت انديشيده همانشب پدر را خفه كرد خبر اول ببغداد رسيده وزير را تكليف نمود تا به حكم ضمانيكه كرده متوجه دفع طاهر شود و احمد بن ابى خالد مستعد رفتن شده بعداز دو روز خبر فوت طاهر رسيد و او را طاهر ذو اليمينين براى آن گويند كه چون با حضرت امام رضا عليه السّلام بيعت ميكرد گفت دست راست من به بيعت مأمون مشغول است و بدست چپ با حضرت امام عليه السلام بيعت كرد و گفت يساريكه در بيعت امام مشغول شد او را نيز يمين توان گفت و از اين سخن او را ذو اليمينين لقب كردند و يك چشم او از نور بهرهء نداشت و شاعرى در اينباب گويد :\r\n يا ذو اليمينين و عين واحدة * نقصان عين . . . زايده \r\n\r\nذكر طلحة بن طاهر\r\nچون خبر فوت طاهر بمأمون رسيد در سنه 229 جهة طلحه مثال و تشريف فرستاد و در ايام طلحه حمزه‌نامى در سيستان خروج كرده طلحه بجهة دفع او بسيستان رفته شر او را دفع كرد و در سنه 233 طلحه بيمار شده وفات يافت و پسرش على بن طلحه قايم‌مقام او شده و جمعى بر او خروج كرده او را نيز كشتند\r\n\r\nذكر عبد الله بن طاهر\r\nدر آن ايام كه عبد الله بن طاهر بفرمان مأمون در دينور نشسته استعداد محاربه بابك خرم دين مينمود امور خراسانرا أهم دانسته عبد الله را بايالت خراسان نامزد كرد و عبد الله بخراسان آمده متمردان و مفسدانرا گوشمال\r\n\r\n","description":"","footnote":"","page_name":" 207 ","page_number":207},
  {"content":"\r\n\r\nداد و در آن اوان قحطى عظيم در خراسان روى نموده بود و باران از آسمان ايستاده مردم از راحت مايوس گشته چون عبد اللّه به نيشابور رسيد ابواب رحمت الهى مفتوح شده باران بسيار باريد و خراسان در زمان عبد اللّه بغايت معمور شده و بغايت عادل و سايس بود و در زمان او هيچ آفريده را قدرت آن نبود كه بر ديگرى ظلم كند و چون مامون وفات يافت و معتصم خليفه شد بجهة عبد اللّه منشور ولايت خراسان فرستاده پسرش محمد بن عبد اللّه را در بغداد تربيت فرموده چون معتصم وفات يافت و پسرش الواثق خليفه شد او نيز در تعظيم عبد اللّه فزود عبد اللّه در سنه 230 وفات يافت\r\n\r\nذكر حكومت طاهر بن عبد الله بن طاهر\r\nچون خبر وفات عبد اللّه بن طاهر بسمع واثق رسيد طاهر بن عبد اللّه را بر مجموع اعمال پدرش والى گردانيد و هريك از برادران او را منصبى مقرر گردانيد و بعداز دو سال از حكومت طاهر بن واثق وفات يافته متوكل خليفه گشت و بجهة طاهر منشور مجدد نوشته فرستاد و برادرش محمد بن طاهر را صاحب شرطهء بغداد كرد و طاهر در زمان مستعين وفات يافت\r\n\r\nذكر محمد بن طاهر و محمد بن عبد الله طاهر\r\nچون خبر مرگ طاهر بن عبد اللّه مسموع مستعين شد امارت خراسانرا به پسرش محمد بن طاهر مفوض داشت و محمد بن عبد اللّه طاهر را بر عراق عرب و حرمين امير ساخت و محمد بن طاهر بفضل و ادب موصوف بود و بلهوولعب بدين جهة از احوال مملكت غافل مانده سپاهى و رعيت خراسان از او مأيوس شده اطاعت يعقوب ليث كردند و يعقوب بخراسان آمده دست محمد را از امور مملكت كوتاه گردانيد و او را گرفته بند كرد و دولت طاهر به آخر رسيد .\r\n در خراسان ز آل مصعب شاه * طلحه و طاهر است و عبد اللّه\r\nباز طاهر دگر محمد دان * كو بيعقوب داد تخت و كلاه \r\nو ازجمله سخاوتهاى محمد بن طاهر يكى آنست كه در نيشابور مردى بود محمود وراق نام و كنيزكى داشت در غايت حسن و جمال و آوازهء حسن كنيز بامير محمد رسيده شيفتهء جمال او گشت و بكرات كس نزد محمد فرستاد تا آنجاريه نفيسه را خريدارى نمايد و محمود بنابرآنكه شيفته جمال آنجميله بود بفروختن تن درنداد و چون مدتى از اين قضيه بگذشت و محمود هرچه داشت صرف آن كنيز كرد هردو بمحنت و بيچيزى\r\n\r\n","description":"","footnote":"","page_name":" 208 ","page_number":208},
  {"content":"\r\n\r\nگرفتار گشتند و از كاس تنگدستى شربت بينوائى چشيدند آخر الامر كس نزد امير فرستاده بفروختن جاريه رضا داد و امير چندان خرم شد كه چهار بدرهء سيم برداشته به خانه محمود رفت و محمود نزد جاريه رفته با او گفت برخيز و به خانه امير رو كه ترا ميفروشم جاريه چون اين سخن بشنيد فرياد از نهادش برآمد و گريه و زارى باوج آسمان رسانيد چنان كه آوازش بسمع امير رسيد محمود گفت ايجاريه موجب اين قلق و اضطراب چيست بايد كه اظهار فرح و سرور كنى زيرا كه چون تو بدولت‌سراى امير روى پيوسته در راحت باشى و نصيب من از فراق تو غم و الم بود كنيزك جواب داد كه آخر - كار مراد چنين است كه مرا از خود جدا سازى محمود گفت چون در دست من از متاع دنيا چيزى نيست و تو محنت ميكشى من اين فكر كردم تا تو باقى عمر را بفراغت بگذرانى جاريه گفت از سربيع من درگذر كه من عهد كردم كه بكسبيكه لايق عورات باشد مدت العمر معاش ترا مهيا گردانم محمود گفت اگر چنين است ترا آزاد گردانيدم و در حباله نكاح درآوردم چون امير محمد اين ماجرا را شنيد محمود را طلبيده فرمود كه اين چهار بدره سيم را به تو بخشيدم تا بعداز اين برفاهيت روزگار گذرانى و دست در دامن زده برخاسته بيرون رفت\r\n\r\nگفتار در حكومت صفاريان\r\nاول اين طبقه\r\n\r\nيعقوب ليث صفار\r\nاست پدر يعقوب رويگرى بود ساكن سيستان و سه پسر داشت يعقوب و عمرو و على و هر سه پسرش حكومت كردند اما سلطنت على زياده امتدادى نداشت و يعقوب در مبدء حال رويگرى كردى و از آن صنعت هرچه بدست آوردى كودكانرا ضيافت كردى و چون بسن رشد رسيد جمعى از جوانان غاشيه متابعتش را بر دوش گرفته براه‌زدن مشغول شدند تا اسباب سردارى يعقوب مهيا شد اما در آنكار انصاف نگاه داشتى و هرگز مال مردم را بتمامى نبردى بلكه به دو دانگ مال از كاروانى راضى شدى در سنه 307 كه خراسان و توابع آن بطاهر بن عبد اللّه متعلق بود صالح بن نصر بتغلب بر سيستان مستولى شد و يعقوب نوكر صالح گشت و طاهر بن عبد اللّه لشكريرا فرستاد تا صالح را از حوالى سيستان راندند و بعداز اين قضيه درهم بن نصر خروج كرده سيستانرا بگرفت و سپاه طاهر را از آنجا بيرون كرد و يعقوب را سردار لشكر ساخت و بعداز فوت يا گرفتارى درهم يعقوب پاى بر معارج سلطنت نهاده بدرجات عاليه ترقى نمود و ياران و ملازمان يعقوب چنان فرمان او ميبردند كه مزيدى بر آن متصور نبود لاجرم\r\n\r\n","description":"","footnote":"","page_name":" 209 ","page_number":209},
  {"content":"\r\n\r\nدر اندك روزگارى مجموع ديار خراسان و فارس و كرمانرا در تصرف آورده با خود جزم ساخت كه تا معتمد خليفه را از تخت خلافت نيندازد از پاى ننشيند و بنابراين عزيمت دو نوبت لشكر ببغداد برده در كرت اول معتمد برادر خود موفق را بحرب او نامزد كرد و او در اثناى محاربه تدبيرى كرده يعقوب را بشكست و بار دوم كه متوجه بغداد شد به مرض قولنج گرفتار شده هرچند اطبا معالجه كردند و مبالغه كردند كه حقنه بايد كرد تا از اين مرض خلاصى روى نمايد قبول نكرده و به همان بيمارى در گذشت مدت سلطنت يعقوب يازده سال بود .\r\n\r\nذكر سلطنت عمرو بن ليث\r\nبعد از يعقوب متصدى امر سلطنت شده عرضه داشتى بپايه سرير خلافت مصير اظهار داشته اظهار اطاعت و انقياد نمود و از دار الخلافه منشورى فرستاده حكومت عراق عجم و فارس و خراسان و شحنگى بغداد را به او دادند و اسم او را با اسم خليفه در خطبه شريك كردند و پيشتر از او سواى خليفه كسى را دعا نكردندى و عمرو خلعت معتمدى را پوشيده شخصى از جانب خود بشحنگى بغداد فرستاده و بقزوين رفت و از آنجا متوجه رى شد و در آنولا عامل فارس محمد بن ليث نايب عمرو متوجه آنصوب گشته و با محمد حرب كرده او را منهزم گردانيد و چون در شيراز قرار گرفت سيصد هزار دينار و پنجاه من مشك و عنبر و دويست من عود و سيصد جامه زربفت خطائى و سيصد ظرف طلا و نقره و سيصد اسب برسم هديه بنزد موفق برادر خليفه فرستاد كه صاحب اختيار مملكت او بود و در سنه 271 اهالى خراسان نزد خليفه از عمرو شكايت كردند خليفه گفت من او را معزل ساختم و ساعد بن مخلد را با پنجاه هزار سوار بر سر عمرو فرستاد بعد از تلاقى فريقين نايرهء قتال التهاب يافته ساعد ظفر يافت و چند نفر از امراى وى بقتل آمدند و عمرو با بقية السيف جان بتك پاى بيرون برده بفارس رفت و اين خبر بخليفه رسيده موفق برادر خود را بدفع او فرستاد و عمرو چون تاب مقاومت نداشت بكرمان رفت و از آنجا بسيستان داخل شد و در آن اوان رافع بن هرثمه در خراسان خروج كرده خطبه بنام محمد ابن زيد بن علوى حاكم طبرستان خوانده بود و آن مملكت را متصرف گشته عمرو استعداد سپاه كرده بر سر رافع تاخت آورده سرش بدار الخلافه فرستاد بنابراين خليفه از او فى الجمله راضى شده دست از او بازداشت در اين اثنا ميان امير اسمعيل سامانى و عمرو بن ليث محاربه روى نمود و عمرو گرفتار گشت تفصيل اين اجمال آنكه چون مجددا\r\n\r\n","description":"","footnote":"","page_name":" 210 ","page_number":210},
  {"content":"\r\n\r\nمنشور مملكت خراسان از دار الخلافه بعمرو رسيد و حكام ماوراء النهر همواره تابع حاكمان خراسان ميبودند بلكه عزل و نصب ايشان منوط و مربوط بر رأى حاكم خراسان ميبوده در اين اوان عمرو محمد بن بشير را كه از اخص خواص او بود بضبط ماوراء النهر فرستاد و امير اسمعيل سامانى از جيحون گذشته و با محمد بن بشير حرب كرده او را بقتل آورد و سپاه او منهزم شده بعمرو بن ليث پيوستند و امير اسمعيل بعمرو پيغام داد كه خداوند جل ذكره ممالك وسيع به تو ارزانى فرموده و من گوشهء از اين جهان دارم بايد كه مرا به حال خود بگذارى و شكر نعمت حضرت منعم گذارى عمرو قبول ننموده خواست كه بنفس خود متوجه او گردد و هرچند امرا گفتند كه صلاح در اين نيست كه پادشاه بنفس خود متوجه حرب اسماعيل گردد نشنيد و عاقبت چون دو لشكر در برابر يكديگر صف كشيدند و آواز كوس حربى برآمد اسب عمرو آغاز چالغى كرده سر از دست وى دركشيد و جولان مينمود تا بصف اعدا رسيد عمرو گرفتار شده مقيد گرديد و امير اسمعيل او را ببغداد فرستاده خليفه او را محبوس كرده دو سال در حبس بود و در وقت وفات معتمد از او فراموش كردند تا از گرسنگى قالب تهى كرد و مدت سلطنت او ده سال بود\r\n\r\nذكر طاهر بن محمد بن ليث صفار\r\nچون اعيان سيستان از گرفتار شدن عمرو وقوف يافتند طاهر را بر سرير سلطنت نشاندند و او در سنه 289 لشكر بفارس كشيده عامل خليفه را از آنجا بيرون كرد و عزم تسخير آهوان نمود و قبل‌از آنكه در مملكت تمكن يابد مكتوبى از امير اسمعيل سامانى بوى رسيده بسيستان بازگشت و به همان ولايت قناعت كرد و بروايت ابن جوزى خليفه بنا بر التماس امير اسمعيل بعضى از مملكت موروثى را به طاهر بن محمد بازگذاشت و در سنه 293 غلام عمرو بن ليث شكرى نام بر طاهر خروج كرده ميان ايشان محاربه اتفاق افتاده شكرى غالب آمد و طاهر و برادرش يعقوب را اسير ساخت و بدار الخلافه فرستاد و بعد از طاهر برادر ديگرش معدل و عمزاده‌اش ليث بن على بن ليث چند روزى كروفر نمودند اما هيچكدام بسلطنت نرسيدند و حكومت نيمروز بر نواب آل سامان منتقل شد تا زمانيكه خلف بن احمد ظاهر گشت\r\n\r\nذكر حكومت خلف بن احمد\r\nبروايت ابن بشير خلف نبيرهء دختر عمرو ليث بود و مادرش بانو نام داشت و برخى ديگر از مورخان او را نبيرهء يعقوب گفته‌اند و بديع همدانى در قصيدهء كه در مدح خلف\r\n\r\n","description":"","footnote":"","page_name":" 211 ","page_number":211},
  {"content":"\r\n\r\nگفته او را بهردو پادشاه نسبت كرده مولانا معين الدين اسفراينى در تاريخ مرآت النسب خلف را چنين آورده كه خلف بن احمد بن جعفر بن ليث بن فرقد بن سليمان بن مامان ابن كيحفرو بن اردشير بن قباد بن خسرو پرويز و خلف در زمان منصور بن نوح سامانى خروج نموده زمام ايالت نيمروز بدست آورد و در بعضى از كتب آمده كه نوبتى احمد ابن اسماعيل در حرم‌سراى خود عمارتى ميكرد در ميان شاگردان بناجوانى بنظرش درآمد كه آثار بزرگى از بشرهء او واضح و لايح مينمود فرمود تا از نسب او سئوال كردند جواب داد كه از نسل بنو صفارم احمد را بر حال او رقت آمده امر كرد تا او را بر حمام بردند و اسباب سلطنت او را مهيا ساخته حكومت سيستانرا به او داد و خلف ابن احمد مدتى در آن دولت بماند و خلف پادشاهى بغايت فاضل كامل بود و در تربيت فضلا و علما به تقصير از خود راضى نگشتى و در جوايز و صلات شعر او ارباب هنر مبالغه نمودى ابو الفتح بستى گويد كه من در مدح خلف سه بيت گفته بودم و قصد آن نداشتم كه به گوش او رسد اما ابيات در افواه افتاده بسمع شريفش رسيد برسم جايزه سيصد دينار نزد من فرستاد و در سنه 273 خلف به حج رفته طاهر بن حسين را كه خويش او بود در سيستان گذاشت و چون مراجعت نمود طاهر او را در سيستان راه نداد لاجرم خلف ببخارا رفته از منصور بن نوح سامانى استمداد خواسته و منصور لشكرى فرستاده خلف را در سيستان متمكن ساخت و پيش از وصول خلف طاهر مرده و پسرش حسين قايم‌مقام او شده حسين كس ببخارا فرستاده امان خواست و منصور او را امان داده ببخارا طلبيد و خلف او را با متعلقان او گذاشت كه بماوراء النهر رفتند و بعد از اين وقايع خلف را با سلاطين سامانى و غزنوى محاربات و مخالفات دست داده در اواخر دولت سلطان محمود غزنوى اسير شده در قلعهء جوزجونان محبوس گشت و از آنجا بقلعهء ديگرش نقل كردند و در حبس ثانى وفات يافت و بعد از خلف حكومت سيستان گاهى بگماشتگان ملوك باستقلال تعلق ميداشت و احيانا در آن ملك يكى از صفاريه رايت حكومت برافراشت طاهر بن محمد بتقويت سلطان الب ارسلان و سلطان ملك شاه سلجوقى بحكومت سيستان رسيده سراى امارت سيستان كه بقصر قاهرى مشهور است از آثار اوست تاج ابو الفضل نصر بن طاهر در سنه ثمانين و اربعمائه بحكومت نشست و او بغايت شجاع و كريم و عادل بود و در دولتخواهى سلطان سنجر مساعى جميله مبذول\r\n\r\n","description":"","footnote":"","page_name":" 212 ","page_number":212},
  {"content":"\r\n\r\nميداشت و در سنه 538 در جنگى كه در ميان سنجر و قراختاى واقعشد آثار جلادت بتقديم رسانيد و در آخر گرفتار شد و بعد از آن خلاص در سنه 559 وفات يافت عمرش زياده از صد سال و مدت ملكش هشتاد سال بود ملك شمس الدين محمد تاج الدين ابو الفضل بعد از پدر بجاى او بنشست و بغايت بيباك بود چنان كه در يكروز سيزده برادر خود را بكشت و برادر ديگرش عز الملوك را ميل كشيد و آخر فوجى با خواهرش اتفاق نمودند و او را بكشتند\r\n\r\nذكر ملك تاج الدين عزب بن عز الملوك\r\nباوجود پدر مكحول او را بر تخت نشاندند و آخر از بسيارى عمر صد و بيست سالگى فى سنه 611 درگذشت و پسرش ملك ناصر الدين بولايت او والى بود از جهة آنكه پدرش معمر شده چندگاه كر بود و هم در زمان پدر فوت گرديد ملك يمين الدين بهرام شاه بن ناصر الدين هم در حيات جد بعد از پدر متصدى امر حكومت گرديد مكررا لشكر بر سر ملاحده بقاين برد بنابراين فدائيان او را در روز جمعه سنه 680 بكشتند و ابو نصر فراهى صاحب نصاب در مدح او قطعهء گفته :\r\n شه نيمروزى و در روز ملكت * خجسته هنوز اول بامداد است \r\nملك ناصر الدين بهرام شاه بعد از پدر والى شده در آنوقت برادرش ركن الدين در بند بود از قيد خلاص شده در حرب با برادر غالب آمد اما بارديگر ملك ناصر الدين با او محاربه نموده فايق آمد و آخر در اوايل فترت مغول هردو برادر بر دست مغولان كشته شده هرج‌ومرج به حال آنديار راه يافته چند روزى شهاب الدين محمود ولد ملك ناصر الدين كه از خوارزمشاهيه بود حاكم گشت و او نيز بر دست مغول بقتل آمد و آخر حكومت آنجا بملك قطب الدين رسيده و او معاصر امير تيمور گوركان بود و بعد از او ملكشاه يحيى و ملكشاه محمود پسرش كه معاصر سلطان ابو سعيد و سلطان حسين ميرزاى بايقرا بودند حاكم شدند و آخر سيستان متعلق بديوان حضرت سادات عاليات سلطان ابو المظفر شاه اسمعيل و خاقان جمجاه شاه طهماسب شد .\r\n\r\nذكر شمهء از احوال ملوك سامانى\r\nباتفاق مورخان بنى سامان نه نفرند و اين رباعى مشتمل بر اسامى ايشانست :\r\n نه تن بودند ز آل سامان مشهور * هريك بامارت خراسان مذكور\r\nاسمعيل و احمد است و ابن نصرى * دو نوح و دو عبد الملك و دو منصور \r\n\r\n","description":"","footnote":"","page_name":" 213 ","page_number":213},
  {"content":"\r\n\r\nو نسب سامان جد اعلى امير اسمعيل سامانى ببهرام چوبينه مىپيوندد و پدر سامانى در تركستان بسبب نوايب روزگار و مصايب ليل و نهار ساربان يكى از اكابر بود و ليكن سامانرا از علو همت سر بدانكار در نيامده پاى در وادى قطع طريق نهاده چون اندك شركتى پيدا كرد شهر اسباش را در تصرف آورد و در زمان مأمون خليفه پسر سامان اسد با چهار پسر بمرو رفته منظور نظر خليفه گشت و اسد در مرو فوت شده وقتى كه مأمون عزيمت دار السلام بغداد نمود امارت خراسان و ماوراء النهر را بغسان بن عباد عمزادهء فضل بن سهل داده او را گفت كه اولاد اسد را بمناقب بلند سرافراز گردان و غسان نوح بن اسد را والى سمرقند گردانيده احمد بن اسد را حاكم فرغانيه ساخت و اسباس وافر و نشسته بيحيى بن اسد مسلم داشت و الياس بن اسد را حاكم هرات گردانيد و بعد از عزل غسان طاهر و اولادش نيز اولاد اسد را از آن عمل معزول نساختند و در زمان طلحة بن طاهر نوح بن اسد وفات يافت طلحه امارت سمرقند را ببرادران يحيى و احمد سپرد و احمد مردى پرهيزكار عادل بود و هفت پسر داشت نصر و يحيى و يعقوب و اسمعيل و اسحق و اسد و حميد و چونمدتى امارت سمرقند نمود آنشغل را به پسر بزرگتر خود نصر سپرد و بعد از انقضاء دولت طاهريه و يعقوب معتمد خليفه منشور حكومت ماوراء النهر را بنام نصر نوشته فرستاد و نصر خود در سمرقند نشسته برادر خود اسماعيل را ببخارا فرستاد و مدتى ميان برادران دوستى بود تا مفسدان نصر را از اسماعيل متوحش ساختند و نصر لشكر بر اسماعيل برده اسماعيل بجهة حفظ مال و جان بمقام رافعه شتافته و از غايت سلامت نفس دست برادر بزرگتر خود را بوسيده گفت من بدستور پيشتر در بخارا نايب تو خواهم بود بايد كه تو بسمرقند رفته بحكومت خويش مشغول و ديگر سخن مفسدان نشنوى و نصر بسمرقند رفته بعد از مدتى از اينحال در سنه 279 وفات و حكومت تمام ماوراء النهر باسماعيل رسيد و امير اسماعيل پادشاهى بود كه بزيور عدل و احسان و كثرت و بدل و امتنان بر اكثر سلاطين جهان شرف و عزت ترجيح داشت و امير اسماعيل بعد از برادر افسر سرورى بر سر نهاده و ابتداى دولت سامانيه از او گيرند و او را پادشاه اول شمارند و چون استقلال او در ماوراء النهر استكمال يافت در سنه 280 لشكر بتركستان برد و پادشاه بخارا را با اخوانش اسير كرد و در آنسفر غنيمت بسيار بدست لشكريان افتاد و\r\n\r\n","description":"","footnote":"","page_name":" 214 ","page_number":214},
  {"content":"\r\n\r\nدر سنه 287 چنان كه مذكور شد مهم عمرو بن ليث را بقطع رسانيده بر تمام ماوراء النهر و خراسان و سيستان و مازندران و رى و اصفهان بموجب فرمان خليفه استيلا يافت و در غايت اقبال و دولت بسر ميبرد تا در سنه 295 وفات يافت مدت دولتش چهارده سال بود وزيرش ابو الفضل ثعلبى بود\r\n\r\nذكر ابو النصر احمد بن اسماعيل\r\nاحمد بعد از فوت پدر در بخارا قدم در مسند امارت نهاده مكتفى خليفه جهة او خلعت و نوا فرستاد و تمام مماليك پدر را به او داد و خروج عمرو بن ليث در نيمروز در ايام دولت او واقع شد و احمد ابن حسين على المرويرا فرستاد تا خاطر از ممر او فارغ گرداند آنگاه احمد سيمجور دوانى را بايالت آن ولايت فرستاده و در سنه احدى و ثلاثمأه احمد به شكار رفته در منزلى فرود آمده و در وقت كوچ فرمود تا آتش در آنمرحله زدند و در همان لحظه كه خبر آمد كه حسين بن على اطروش العلوى بر طبرستان مستولى شد احمد ازين خبر برآشفته در همان لحظه كه آنموضع سوخته بود نزول فرمود اتفاقا احمد در همانشب بدست غلامان كه به جهت مصاحبت او با علما بد بودند كشته شد و سبب فرصت غلامان در آنشب آن بود كه هرشب دو شير شرزه بر در خيمهء پادشاه مىبستند تا كسى بدرون خوابگاه او نتواند رفت آنشب فراموش كرده بودند لاجرم غلامان فرصت يافته بخيمه درآمدند و پادشاه را بقتل درآوردند مدت دولتش شش سال و چهار ماه بود وزيرش عبد اللّه بن محمد بن احمد بود\r\n\r\nذكر امير السعيد ابو الحسن نصر بن احمد\r\nدر آنوقت كه امير شربت شهادت چشيد ولد ارشدش نصر هشت ساله بود و شحنهء بخارا احمد بن محمد ليث او را بر دوش گرفته بود و مردم آن بلده را بمتابعتش قيام ميفرمود و چون مردم بخارا با او بيعت كردند متوطنان ساير بلاد ماوراء النهر بسلطنت عم پدرش اسحق كه حاكم سمرقند بود ميل داشتند و گفتند باوجود شيخ سامانيه پيداست كه از اين كودك چه آيد چون عنايت ايزد شامل حال امير نصر بود مرتبه او از مراتب آباء و اجداد او درگذشت و هنگامه دولت مخالفانش باندك زمان درهم شكست و او پادشاهى بود بحلم و كرم موصوف و بعدل و سخا معروف در ايام جوانى با وصول آمال و امانى و غرور دولت و كامرانى علم زهد و تقوى برمىافراشت و تخم نيكنامى ميكاشت و در اوايل سنه احدى و ثلاثين و ثلاثمأه زحمت سل عارض ذات همايون امير نصر شده و آن جناب بر قصر خود دار العباده ساخته بود و در آنجا متمكن ميبود و در ماه رجب سال مذكور درگذشت مدت عمرش سى و\r\n\r\n","description":"","footnote":"","page_name":" 215 ","page_number":215},
  {"content":"\r\n\r\nهشت سال و زمان سلطنتش سى سال بود وزيرش ابو عبد اللّه محمد بن احمد بود و رودكى شاعر تربيت يافته اوست\r\n\r\nذكر امير جمشيد نوح بن امير حميد نوح بن احمد\r\nامير نصر در زمان حيات خود منصب وليعهدى را بپسر خود امير نوح مفوض گردانيده بود و امير احمد ابو الفضل محمد بن احمد الحاكم را وزير ساخت و اين وزير بىتدبير باندك چيزى با امراء عظام مناقشه مينمود بنابراين ابو على محمد بن محتاج و بعضى ديگر از اعيان ملك نسبت بامير نوح در مقام مخالفت آمدند مفصل اين اجمال آنكه امير نوح شنيد كه ركن الدوله ديلمى ملك رى را تسخير نموده بنابرآن على بن احمد محتاج را كه از اكابر امراء بود با سپاه بلاانتها بدانجا فرستاد و ابو - على بركن الدوله رسيده جمعى از كردان كه داخل سپاه خراسان بودند بركن الدوله پيوستند بدين‌جهة لشكر ابو على منهزم شده بخراسان آمدند و در نيشابور وشمگير بن بن زياد از نزد ابو نوح آمده حكمى بابو على رسانيد كه حسن فيروز انرا از جرجان بيرون كرده وشمگير برادر او را در آنديار بنشاند و ابو على امتثال مثال ننموده ابراهيم بن احمد بن اسمعيل كه در نيشابور بود بپادشاهى برداشت و بمخالفت ابو نوح مبادرت نمود در اين اثنا امراى بخارا بامير نوح رسانيدند كه ابو على عاصى گشته وزير مبلغى از مرسومان ما بازگرفته اگر او را بدست ما ندهى بملازمت عمت ابراهيم رويم و امير نوح عاجز شده وزير را بامرا سپرد تا كشتند مقارن حال ابو على بمرو نزديك رسيده اكثر سپاه از امير نوح جدا شده بابراهيم پيوستند و امير نوح بكشتى نشسته بسمرقند گريخت و ابو على ببخارا گريخته بعداز چند روز بواسطه سخن مفسدان ابو على از ابراهيم بدگمان شده بتركستان رفت و ابراهيم از ضبط امور سلطنت عاجز آمده امير نوح متوجه بخارا شد و بين الجانبين صلح روى نمود مقرر آنكه نوح پادشاه و ابراهيم لشكركش باشد و هردو امير بهم پيوسته روى بابو على نهادند و ابو على بضرب تيغ هردو پادشاه گريزانيده و ببخارا آمد و برادر امير نوح محمد بن نصر را بپادشاهى برداشت و از امير نوح گريزان شده رفت و امير نوح بارديگر بدار الملك آمده عم خود ابراهيم و طغان حاجب را بقتل آورده برادران خويش را ميل كشيد و ميان او و ابو على رسل و رسايل درميان آمده گناه ابو على را عفو كرده ابو على به خدمت مبادرت نمود مدت سلطنت امير نوح سيزده سال بود وفاتش در ربيع الاخر سنه 342 روى\r\n\r\n","description":"","footnote":"","page_name":" 216 ","page_number":216},
  {"content":"\r\n\r\nنمود\r\n\r\nذكر ابو الفارس عبد الملك بن نوح سامانى\r\nبعداز امير نوح بكر بن مالك كمر اهتمام برميان بست تا امير عبد الملك بر مسند سلطنت نشست و در اوايل دولت خود عبد الملك بن البتكين كه از مرتبه ملازمت بامارت رسيده بود بحكومت خراسان سرافراز ساخت و البتكين در آن ولايت باندك زمانى مال و جهات بسيار و توابع و لواحق بيشمار جمع كرده در سنه 351 امير عبد الملك درحين گوىباختن از اسب افتاده از مركب جان پياده گشت سلطنتش هفت سال و كسرى بوده او را در زمان پادشاهى امير مؤيد و بعداز فوت امير موفق خواندند\r\n\r\nذكر ابو صالح منصور بن نوح سامانى\r\nاكثر ارباب اخبار منصور را ولد نوح بن نصر شمرده‌اند و اما از كلام حمد اللّه مستوفى چنان مستفاد ميگردد كه امير منصور پسر عبد الملك بن نوح بوده بهرتقدير چون عبد الملك هلك بر ملك اختيار نمود امرا قاصدى پيش البتكين كه در خراسان مكنت بينهايت پيدا كرده بود فرستادند تا استمزاج نمايند كه شايسته سلطنت از اولاد سامان كيست البتكين رسول را گفت كه منصور جوانست و سزاوار اين كار عم اوست و قبل‌از مراجعت قاصد امرا و اركان دولت بر سلطنت منصور اتفاق نموده بودند و چون بر مسند فرماندهى متمكن گشت البتكين را ببخارا طلب داشت و البتكين از وى متوهم شد بقدم اطاعت پيش نيامد بلكه با سه هزار نفر غلامان خاصه خود بصوب غزنين شتافت و آنولايت را مسخر ساخت و امير منصور اين خبر شنيده ابو الحسن محمد بن ابراهيم سيمجور دوانى را بحكومت خراسان فرستاد و ابو الحسن سيمجور بموجب فرموده لشكر بر سر ركن الدوله برده ميان ايشان مصالحه بوقوع انجاميد مقرر آنكه هرسال ركن الدوله پنجاه هزار دينار بخزانه امير منصور درآورد و امير منصور در يازدهم شهر رجب سنه 366 وفات يافت مدت سلطنتش يازده سال بود و او را امير سديد ميگفتند و وزير امير سديد ابو على بن محمد بلعمى كه مترجم تاريخ طبريست بود\r\n\r\nذكر ابو القاسم نوح بن منصور\r\nچون طاير روح منصور بن نوح بمرغزار عقبى پرواز كرد باتفاق اعيان بخارا نوح بن منصور روى بضبط ممالك آورده منصب وزارت را با ابو الحسن عتبى كه جهان فضل و هنر بود مسلم داشت در اوايل سلطنت امير نوح البتكين در غزنين وفات يافت غلامش سبكتكين رايت سلطنت بر افراشت و در سنه 366 ملك بيستون كه بعداز وفات پدر خود در جرجان بر تخت ايالت نشسته فوت شده برادرش قابوس بسرانجام امور مملكت اشتغال نموده و در ايام\r\n\r\n","description":"","footnote":"","page_name":" 217 ","page_number":217},
  {"content":"\r\n\r\nدولت امير نوح در اطراف ولايات ماوراء النهر جرجان و سيستان فتنها روى نمود و ابو الحسن عتبى كشته شده امير نوح را با مخالفان چندين كرت محاربات و مكاوحات اتفاق افتاد و آخر الامر بيمن شجاعت سبكتكين و پسرش محمود بعضى از آن فتنها ساكن شد و آخر امير على سيمجور و موفق كه ماده فتنه و فساد بودند مأخوذ و مغلول شدند در ماه رجب سنه 389 امير نوح بعالم آخرت شتافت لقبش امير رضى بود مدت دولتش بيست و دو سال و ازجمله معاصران امير نوح دقيقى شاعر بود و در مدح او اشعار نظم مينمود\r\n\r\nذكر سلطنت منصور بن نوح\r\nبعداز وفات نوح بن منصور جمهور اعيان بخارا بسلطنت منصور اتفاق كردند و او را برتخت نشاندند و امير منصور اموال موفور بعساكر قسمت نموده منصب سردارى سپاه به بيكتوران ارزانى داشت و چون ايلك خان خبر فوت نوح شنيد از آنجا روانشد و منصور از اين جهة هراسان شد از آب آمويه بگذشت و فايق ببخارا آمده چنان ظاهر ساخت كه بنابر رعايت نمك سامانيان به يارى منصور آمده‌ام و اكابر بخارا در اين باب از او عهدنامه گرفته و در اين اثنا سيف الدوله قاصدان نزد منصور فرستاده طلب منصب موروث نمود رسول بىنيل مرام مراجعت نموده محمود نوبتى ديگر ابو الحسن حمولى را با تحفه و تبركات جهة همان مهم فرستاد و چون ابو الحسن در آنكار دخل كرده از سفارت خود فراموش نمود محمود ازين غضبناك گشته لشكر به نيشابور كشيد و بيكتورانرا از اينديار گريزانيد چون منصور اينخبر را شنيد بعزم محاربهء محمود روانشد و محمود ملاحظهء حقوق ولينعمت - زادهء خود كرده نيشابور را گذارده بمرغاب رفت و در اين اثنا بيكتوران وفايق فى اواسط صفر در سنه 389 طوى طرح انداخته منصور را بدانجانب طلبيدند و آن شاهزادهء بيچاره را گرفته ميل كشيدند مدت سلطنتش يكسال و هفت ماه بود ابو المظفر عيسى وزيرش بود\r\n\r\nذكر حكومت عبد الملك بن نوح\r\nچون ديدهء دولت منصور بميل بيوفائى نابينا شد فايق بيكتوران و برادرش را كه در صغر سن بود بپادشاهى بر داشتند و محمود غزنوى از استماع اين حركت ناشايست متأثر شد و با سپاهى وافر عزم انتقام نمود وفايق و بيكتوران از اين حال خبر يافته رسولان زبان‌دان پيش او فرستاده اظهار اطاعت كردند و عذر تقصيرات ماضى خواستند و متقبل شدند كه در مستقبل بخلاف آن عمل نمايند و بنابرآنكه سيف الدوله از تزوير و حيل واقف\r\n\r\n","description":"","footnote":"","page_name":" 218 ","page_number":218},
  {"content":"\r\n\r\nبود و ميدانست كه قول ايشانرا اعتماد نشايد بر سير مسارعت نموده بر مرو رسيد فايق و بيكتوران مضطرشده عبد الملك را از شهر بيرون آورده و در برابر محمود غازى فرود آمدند و چون قدرت بر مقاومت او نداشتند رسل و رسايل درميان انداخته طالب مصالحه گشتند محمود قبول نمود چونخواست كه مراجعت نمايد جمعى از سپاه بخارا از عقب اردوى محمود درآمده دست بتاراج دراز كردند محمود ازين حركت خشمناك شده عطف عنان كرده جماعتى را كه پاى از حد خود فراتر نهاده بودند سر از بدن جدا ساخت و ميمنه و ميسره آراسته به قصد بخارائيان بازايستاد و مخالفان نيز با حشم بيشمار بپاى اضطرار پيش رفتند نخجير هرچند چالاك بود در پيش صياد چالاك چه سنجد لاجرم باندك زمانى محمود ظفر يافته فايق و بيكتوران روى بفرار نهادند عبد الملك و فايق ببخارا رفتند و عاقبت ايلك خان بتحريك فايق منافق خام طمع در ملك سامانيان كرده و فايق بايلك خان منضم گشته باتفاق متوجه ببخارا شدند و در روز سه‌شنبه دهم ذيقعده سنه 389 در بخارا نزول كرده عبد الملك و برادرانش كه متوارى شده بودند پيدا كرده محبوس ساخت\r\n\r\nذكر اسمعيل بن نوح المكنى بابو ابراهيم و الملقب بمنتصر\r\nاز بند ايلك خان گريخته بقاياى سامانيان بر او جمع شدند و او را با گماشتگان سلطان محمود و ملازمان و امراى ايلك خان محاربات لا تعد و لا تحصى روى نمود و الحق در حق آن معارك داد مردى و مردانگى داده در اكثر اوقات با اندك مردمى با لشكرهاى گران در مقام انتقام آمده اما چون دو خصم قوى مانند سلطان محمود و ايلك خان بود و اقبال نيز مساعدت نمينمود كارش استقامتى نيافت در مدت هشت ماه چند نوبت ماوراء النهر را با مداد تركمانان غزن تسخير نمود و باز ايلك خان هجوم نموده آنولايت را بدست آورد و منتصر بخراسان افتاده ميان اعراب بنى بهيج رفت و آنجماعت باغواى ماه‌روى غلام سلطان محمود كه شحنهء آنجماعت بود آن پادشاه‌زاده شجاعت شعار را بقتل آوردند چون اينواقعه در ربيع الاول سنهء خمس و تسعين و ثلاثمأه روى نمود بعرض سلطانمحمود رسيد ماه‌روى سياه‌رويرا بقتل آورد و فرمانداد تا آن قبيله را قتل‌عام كردند و كوكب دولت سامانيان غروب نموده آفتاب دولت سبكتكينيان كه غلام و غلام‌زادگان ايشان بودند از افق جاه‌وجلال طلوع يافت\r\n\r\nذكر سلطنت اولاد سبكتكين كه ايشانرا ملوك غزنويه گويند\r\nسبكتكين غلام البتكين بود و\r\n\r\n","description":"","footnote":"","page_name":" 219 ","page_number":219},
  {"content":"\r\n\r\n\r\nالبتكين\r\nغلام عبد الملك بن نوح سامانى بود بنابر قابليت و استعداد روزبروز درجهء او مىافزود تا امير عبد الملك او را والى خراسان گردانيد و چون عبد الملك هلاك بر ملك و حيات بر ممات اختيار نمود پسرش امير منصور در صغر سن بود امرا و اركان دولت سامان چنانچه مرقوم رقم كلك بيان گشت از البتكين استمزاج نمودند كه قابل سلطنت كيست او اسحق را بمنصور ترجيح نمود و چون امير منصور بدرجهء سلطنت رسيد خواست كه از البتكين انتقام كشد كس فرستاده او را ببخارا طلبيد و البتكين دانست كه اگر پيش منصور رود بجان امان نيابد لاجرم غلامان خود را جمع آورده با ايشان مشورت كرد ايشان جواب دادند كه ما بندگان توايم و از مقتضاى امرونهى تو بهيچوجه تخلف نخواهيم جست - هرچه فرمائى بجان فرمان بريم - البتكين بصوب غزنين در حركت آمده منصور ده هزار سوار بگرفتن او فرستاد و البتكين در دره تنك فرود آمده بود سپاه منصور دررسيدند او با هفتصد غلام خويش مسلح شده سر راه بر لشكر بخارا گرفت و چون آن محل مضيق بود و قلت و كثرت لشكر را در آنجا ترجيحى نبود سپاه منصور را كارى از پيش نرفته البتكين بغزنين شتافته در شنبه سيزدهم سنه 355 شهر و قلعهء بخارا جبرا و قهرا بگرفت و بعد از مدتى كه بحكومت آنجا اشتغال نمودند در بيستم شعبان سنه 359 وفات يافت\r\n\r\nذكر اسحق بن البتكين\r\nبعداز پدر سرور غلامان شده ايشان كما ينبغى اطاعت او مينمودند و اسحق از غزنين ببخارا رفته سبكتكين را در آنسفر با خود برد و در غيبت امير منصور نشان ايالت غزنين بنام او صدور يافت و اسحق از بخارا مراجعت نموده بر ابو على غالب آمده غزنين را مسخر ساخت وفاتش در بيست و پنجم ذى قعده سنه 355 روى نمود و بعداز وى امير كه سرور حجاب و مقدم نواب البتكين سرور آنطايفه شد بعداز چندگاه متوجه قلعه كردين شد و در پاى حصار تيرى بر مقتل او آمده در شهور سنه 362 وفات يافت و بعداز وى به بشر كه غلام نامدار البتكين بود سردار تركان غزنين شد و چون او بشرب مدام و مصاحبت ساقيان سيم‌اندام مشعوف بود پرواى ملك‌دارى ننمود حكومت بسبكتكين كه او نيز از مماليك البتكين بود قرار گرفت و در ايام حكومت او بر چيپال راى سند باغواى ابو على و كمك او بمحاصرهء غزنين آمده سبكتكين نهايت سعى در دفع او بجاى آورده\r\n\r\n","description":"","footnote":"","page_name":" 220 ","page_number":220},
  {"content":"\r\n\r\nلاجرم تركان آن پير مفسد را معزول ساختند و با او بيعت كردند\r\n\r\nذكر سلطنت سبكتكين\r\nصاحب طبقات ناصرى از تاريخ ابو القاسم محمد حمارى نقل كرده كه چون يزدجرد شهريار در مرو كشته شد اولاد و اتباعش بتركستان افتادند و قصرهاى ايشان در آنديار برقرار است و با تركان پيوند كردند و چون بطنى چند بگذشت ترك شدند و سبكتكين بدين موجب بآنطايفه ميرسيد سبكتكين بن قراحق كه او را از كمال بهادرى قرا محكم گفتندى ابن قرا ارسلان بن قرا نعمان بن بايجان بن فيروز بن يزدجرد شهريار راقم حروف گويد كه صحت اين روايت بطبع سليم پوشيده است بالجمله در زمان عبد الملك ابن نوح سامانى تاجرى سبكتكين را ببخارا آورد چون البتكين آثار عقل و خرد در جبين او مشاهده كرد ويرا خريدارى نموده دختر خود را به او داد و اسمعيل بن سبكتكين بعداز فوت البتكين و عزل پير چنان كه گذشت با چتر مرصع و علم زرنگار به نماز جمعه آمدى و چون حكومتش قريب بيست سال گذشت در بلخ بيمار شده هواى غزنين كرد در راه بقريهء دردبوى در شعبان سنه 385 وفات يافت و او ملقب بناصر الدين بود و امير ناصر الدين سبكتكين در شدت و محنت صبور و در دين متعصب و غيور بود چنان كه از او روايت كرده‌اند كه گفت نوبتى بغزاى هند رفتم و چون ميان من وراى بزرك چيپال ملاقات واقع شده در برابر هم فرود آمديم روز ديگر ابتداى حرب كرديم و ايام محاربه امتداد يافته قحط به جائى رسيد كه از جو و گندم و ساير اطعمه در لشكر ما اثر نماند و از طرفى هم آوردن ممكن نبود امرا و لشكريان مضطر شده نزد من از بىقوتى شكايت كردند و در كارخانه و مطبخ من چند خروار آرد باقى مانده بود آن را بر مردم قسمت كردم چنان مقرر شد كه هرروز مردى بيك كف آرد قناعت كند در اين اثنا بخيمه درآمده روى بر زمين ماليده از حضرت رزاق على الاطلاق و بخشندهء بىمنت فرجى و مخلصى مسئلت نمودم ناگاه شخصى آمده گفت در اين نزديكى چشمه‌ايست كه هرگاه قاذورات در آن اندازند با دو صاعقه بمرتبهء ظاهر ميگردد كه مزيدى بر آن متصور نتوان نمود فى الفور كس به آنجا فرستادم تا قدرى نجاست در آنچشمه افكند در همان لحظه طوفان و صاعقهء عظيم ظاهر شد و سرما بحيثيتى روى نمود كه دست‌وپاى هنديان از كار و رفتار بازماند و چيپال رسولان فرستاده التماس مصالحه نمود مشروط آنكه هرچه از اسباب و اموال همراه داشته باشند با بيست زنجير فيل تسليم نمايند و امير سيف الدوله محمود بمصالحه رضا نميداد و\r\n\r\n","description":"","footnote":"","page_name":" 221 ","page_number":221},
  {"content":"\r\n\r\nرسول بازگشته بار ديگر آمدند و از زبان چيپال گفتند كه ما مردم هنديم و بغايت غيور و جهوليم اگر بمصالحه رضا ندهيد اول آتش بلند برافروزيم و هرچه از اموال و اسباب كه داريم بسوزيم آنگاه ازواج و اولاد را بقتل آوريم و اسبان و پيلانرا بكشيم و خود را نيز در معرض تلف آوريم و حاصل شما جز مشتى خاك و خاكستر نماند چون دانستم كه ما فى الضمير خود را بيان ميكنند بدينجمله بمصالحه رضا دادم\r\n\r\nذكر سلطان محمود سبكتكين\r\nسلطان محمود از دار الخلافه به يمين الدوله و امين الدوله ملقب گشته بود و در اوايل حال كه با پدر بمدد امير نوح بر ابو على غالب آمدند امير نوح سبكتكين را ناصر الدين و سيف الدين لقب داده بود بجهة آنكه مادرش دختر امير زابل بود بزابل اشتهار داد و اول كسى كه از سلاطين بسلطان ملقب شده اوست و بسعى جميل او قرب هزار بتخانه و آتشكده در ديار هندوستان به مسجد و خانقاه مبدل گشت و از همدان تا كلكنده كه از ديار دكن است و اقصاى هند مسخر گردانيد و از قديم الايام هر ملكى كه مالك بتخانهء سومنات بوده حكمش بر كجرات و دكن جريان ميداشت و عنصرى بعد از فتح آنديار قصيدهء در مدح سلطان گفته كه مطلع آن اينست :\r\n تا شاه خسروان سفر سومنات كرد * كردار خويش را علم معجزات كرد\r\nشطرنج ملك باخت چه او با هزار شاه * هر شاه را بنوع دگر شاه مات كرد \r\nو در اوايل وزير سلطانمحمود ابو العباس اسفراينى بود و بعد از آنكه حاسدان و همكنان سعيها كردند و پيوسته مزاج سلطانرا متغير ساختند احمد بن حسن ميمندى را كه با سلطان بزرك شده بود و بهنگام طفلى هم سبق بودند وزير شد و بعد از آنكه او نيز معزول گشت و بمؤاخذه و مصادره گرفتار گرديد خسك ميكال بمرتبهء وزارت رسيد و تا آخر وفات سلطان در وزارت بود و از جلايل آثار سلطان محمود غازى عمارت روضهء رضويه است عليه التحية و الثناء و صاحب كامل التواريخ گويد كه سبكتكين گنبد امام رضا عليه السّلام را خراب ساخته مردم طوس خلايق را از زيارت او منع ميكردند تا شبى سلطان محمود اسد اللّه الغالب على بن ابيطالب عليه السّلام را بخواب ديد كه اشارت به آن گنبد خراب كرده فرمود كه اين تا كى خراب خواهد بود صباح آن روز سلطان معمار را بطوس فرستاد تا عمارتيكه اكنون بر سر مزار حضرت رضا عليه السّلام است بنا نهاده باتمام رسانيد و پسر عميد خراسان سورى سر كار آنعمارت بود مدت سلطنت سلطان محمود چهار\r\n\r\n","description":"","footnote":"","page_name":" 222 ","page_number":222},
  {"content":"\r\n\r\nسال بود ولادتش در شب عاشورا سنه ستين و ثلاث مائه بوقوع پيوست وفاتش از مرض سل در شب پنجشنبه سوم ربيع الثانى در شبى كه باران ميباريد او را در قصر فيروزهء غزنين دفن كردند و در روضة الصفا مسطور است كه سلطان در آن دو سه روز كه فوت ميشد فرمود تا خزانه و اموال او را بيرون آورده در صفهء كه مقابل مجلس او واقع بود ريختند و اسبان و اشتران و فيلان اصطبل در ميدانى كه محاذى قصر سلطانمحمود آوردند بازداشتند و غلامان زرين كمر كه مماليك او بودند در برابرش صف كشيدند و آن صفه كه زر و جواهر در آن ريخته بودند مانند گلستانيكه گلهاى رنگارنگ در آن شكفته باشد به نظر در مىآمد و سلطان به نظر حسرت در آنها مىنگريست و اشك چشمش ميريخت و سه روز على الاتصال همچنين اموال و اسباب را به نظر او مىآوردند و با وجود آنكه ميدانست كه بيش از دو سه روز زنده نخواهد بود فلسى از آنمال كه گنج قارون عشرى از عشير آن نبود به هيچ مستحق نداد صاحب روضة الصفا گويد تا اين حكايت از آنپادشاه عظيم الشأن مسموع من گشته در سياق عبارات بنا محمود تعبير ميكنم نه سلطان محمود گويند نوبتى سلطانمحمود يكى از بزرگانرا از دولت سامانى سؤال نمود چه مقدار جواهر در خزانهء آل سامان بودى جوابداد كه در خزانهء امير نصر بن احمد سامانى هشت رطل ياقوت و الماس و مرواريد كه هر مرواريدى برابر بيضهء عصفورى موجود بودى سلطان گفت به حمد اللّه در خزانهء ما زياده از پنجاه من جواهر است\r\n\r\nذكر حكومت محمد بن محمود الملقب بجلال الدوله\r\nوليعهد پدر بود از اقصاى هندوستان تا نيشابور خطبه بنام او خواندند و برادرش مسعود در آن حين اصفهان بود از پدر وى به همين راضى شده كه در خطبه نام او مقدم باشد و مسعود از فرمودهء پدر نگذشت و محمد قبول ننموده مهم بنزاع انجاميد و اكثر امراى محمودى بواسطهء مهترى و بهترى جانب مسعود را گرفتند در كتب تواريخ مسطور است كه سلطانمحمود در آخر ايام حيات چون خواست كه محمد را وليعهد سازد انديشه نمود كه مسعود برادر بزرگتر است شايد كه با محمد در اين امر منازعت نمايد و مهم او متمنى نگردد و به همين واسطه متوجه عراق عجم شده ولايت ريرا از مجد الدوله ديلمى استخلاض نمود و از رى تا همدان مسخر ساخته بمسعود سپرد و با او گفت كه سوگند خور كه با برادر خود محمد خصومت ننمائى مسعود جوابداد كه اگر او بيايد و قسم ياد كند كه بعد از تو مجموع اموال خزانه ترا با من على كتاب اللّه قسمت\r\n\r\n","description":"","footnote":"","page_name":" 223 ","page_number":223},
  {"content":"\r\n\r\nنمايد من نيز سوگند خورم كه با او خصومت نورزم اكنون من در همدان و او در غزنين اينمعنى چگونه صورت بندد و هرچند سلطانمحمود سعى نمود مسعود قبول ننمود بالجمله سلطانمسعود از عراق متوجه غزنين شد محمد نيز با سپاه آنديار در حركت آمده على الصباح بيك ناگاه كلاه از سر پادشاه بيفتاد و عقلا اينمعنى را بفال بد گرفتند و اركان دولت بجهة ميل محمد بعيش و عشرت و از بىپروائى او در سرانجام مهام مملكت برنجيدند و در روز ديگر يوسف بن سبكتكين و على خويشاوند و جمعى ديگر از اكابر گرد خرگاه پادشاه را فروگرفتند و او را از آنجا بيرون آوردند و مقيد گردانيدند و در شب سوم شوال سنه 421 او را از سلطنت خلع كردند و مسعود در هشتم جمادى الاخر سنه 423 بغزنين رسيد و بر تخت موروثى بنشست و برادر خود را ميل كشيد و خسك ميكال را كه وزير بود به حلق آويخت\r\n\r\nذكر مسعود بن محمود سبكتكين الملقب بنصر الدوله\r\nبرادر را ميل كشيده او را در قلعه گشادناى محبوس ساخت و در زمان او كار سلاجقه بالا گرفته در شوال سنه 431 مسعود از ايشان شكست يافته بغزنين رفت و بعد از وصول خود به آن بلده پسر خود مودود را با لشكرها در ربيع الاول سنه 431 بدفع آنطايفه فرستاد و خود بعزم قشلاق هند با برادر مكحول خود محمد روان شده در حينى كه از آب سند بگذشت غلامان به روى خروج كردند در سيزدهم ربيع الثانى سنه 431 احمد ولد سلطانمحمد را بسلطنت برداشتند و سلطان مسعود با ايشان مصاف كرده و شكست يافته اسير گشت و هم در آن چند روز بر دست احمد ولد سلطان محمد برضاى سلطان محمد كشته گشت و سلطان محمد را دو پسر بود عبد الرحمن و احمد در روضة الصفا مسطور است كه چون سلطان مسعود اسير گشت و احمد بخيمهء كه او را بازداشته بودند درآمده كلا از سر عم برداشته عبد الرحمن او را دشنام داده و قبه از سر خود بر گرفته بر سر عم نهاده بواسطهء همين رعايت ادب كه نمود چون سلطان مودود بن مسعود برعم استيلا يافته احمد را بقتل آورد و از سر خون عبد الرحمن درگذشت\r\n\r\nذكر حكومت مودود بن مسعود لقبش شهاب الدوله\r\nكنيتش ابو الفتح است و چون خبر واقعهء پدر شنيد دو كلمه بعم نوشت مضمون آنكه « اطال اللّه عمر العم و رزق ولده المعتوه احمد عقلا يعيش به فقد ركب امرا عظيما » و از يورش كه بدان مأمور بود برگشته در شعبان سنه 437 دست يافته او را با بعضى از اولاد بكشت و دختر جعفر بيك سلجوقى را خواسته با سلاجقه\r\n\r\n","description":"","footnote":"","page_name":" 224 ","page_number":224},
  {"content":"\r\n\r\nمصالحه نمود و در بيستم ربيع الاول سنه 441 به مرض قولنج درگذشت مدت عمرش بيست و نه سال و ملكش نه سال و دو ماه پس از او پسر طفل او على را نامزد آنكار كردند و پس از پنجروز خلع كردند\r\n\r\nذكر حكومت على بن مودود الملقب ببهاء الدوله\r\nبعقيدهء صاحب گزيده دو سال پادشاهى كرد\r\n\r\nذكر حكومت عبد الرشيد بن سلطانمحمود لقبش سيف الدوله\r\nبه حكم مودود بر قلعهء كه بر سر راه بست بود محبوس بود در حينى كه عبد الرزاق با لشكرهاى سيستان برگشته بود و بدان نزديكى رسيده وى از قيد خلاص شده آن لشكر را به خود دعوت كرد و ايشان او را بسلطنت برداشته طغرك نام بزرگترين حجاب او بود گرفته دعوى سلطنت نموده دختر سلطانمحمود را در حباله نكاح آورد و تيغ كين بر اولاد سلطان محمود نهاده استقلال يافت عاقبت امراى غزنويه بتحريك خرجنين كه امير هندوستان بود او را بقتل آوردند\r\n\r\nذكر حكومت فرح‌زاد الملقب بجمال الدوله\r\nبعد از قتل طغرك كافر نعمت در شنبه نهم ذيقعده سنه 444 بحكومت نشست و غلامى چند بر او عاصى شده قصد او كردند و او تيغ از دست يكى از آنطايفه گرفته با ايشان چندان تلاش كرد كه ملازمانش رسيده دفع غلامان كردند بعد از اينواقعه فرح‌زاد از اشتغال دنيوى دل سرد شده پيوسته ياد مرك كردى تا در سنه 444 به مرض قولنج درگذشت\r\n\r\nذكر حكومت ابراهيم بن مسعود الملقب بظهير الدوله\r\nولادتش در سنه 444 اتفاق افتاده بعد از برادر بر تخت سلطنت نشست روز دوم از جلوس بعزم زيارت اجداد سوار شده تمامى امرا و اعيان پياده در ركابش رفتند و اينمعنى موجب ازدياد شوكت و مهابت او شده استقلال تمام يافت و او هميشه ماه رجب و شعبان و رمضان روزه داشتى و خط بغايت نيكو نوشتى و هر مصحفى كه به خط خود نوشته با اموال فراوان به مكه معظمه ارسال داشتى و او را سيد السلاطين نوشتندى مدت سلطنتش چهل سال بود\r\n\r\nذكر حكومت مسعود بن ابراهيم الملقب بعماد الدوله\r\nبعد از پدر بر تخت سلطنت نشست و او كريم و عادل و خليق بود و در زمان او خلايق در مهد امن و امان و آسايش غنوده بودند و او خواهر سلطان سنجر را در حباله نكاح داشت و از آن دختر دو پسر متولد شد ارسلانشاه و بهرام شاه وفاتش در شوال سنه 581 بوقوع انجاميد\r\n\r\nذكر حكومت ارسلان شاه\r\nچون ارسلانشاه بن مسعود ابن ابراهيم پادشاه شد خواست كه برادر خود بهرام شاهرا بقتل درآورد بهرام شاه پناه بخال خود سلطان سنجر برد سلطان سنجر او را شفاعت نموده ارسلانشاه قبول نكرد\r\n\r\n","description":"","footnote":"","page_name":" 225 ","page_number":225},
  {"content":"\r\n\r\nلاجرم سلطان سنجر لشكر بغزنين كشيده در سنه عشرين و خمسمائه او را شكست داده و او پناه بقلعه برده آخر بدست بهرام شاه افتاده بقتل رسيد اين قضيه در سنه 521 روى نمود\r\n\r\nذكر بهرام شاه ابن مسعود لقبش معز الدوله\r\nبعد از فوت برادر باستعانت سلطان سنجر بر تخت سلطنت غزنين عروج نموده يكى از امراى هند كه او را محمد باچلم ميگفتند نسبت ببهرام شاه اظهار عصيان نموده بهرام شاه بدفع او از غزنين متوجه دهلى شده و او تا سمنان پادشاه را استقبال نموده در اثناى محاربه گرفتار شد و بهرام شاه بر او ترحم نموده نوبت ديگر او را بحكومت سرافراز ساخت و آنكافر نعمت كرة بعد اخرى اظهار طغيان نموده بهرام شاه بحرب او شتافته در روز مصاف آن نمك به حرام را با دو پسرش زمين فروبرد و ميان بهرام شاه و علاء الدين حسين جهانسوز غورى نزاع و خصومت روى نمود و علاء الدين لشكر بغزنين كشيده و بهرام شاه از او منهزم شده علاء الدين غزنين را ببرادر خود سورى سپرد و خود باغور مراجعت كرده و بهرام شاه با سورى محاربه كرده او را بگرفت و بر گاوى نشانده گرد غزنين برآورد آنگاه بقتل وى مبادرت نمود سرش را نزد سلطان سنجر فرستاده در آن هنگام جمعى از امراى سنجرى با ولينعمت خود عصيان ورزيده مأخوذ و مقهور شده بودند لاجرم يكى از شعرا رباعى گفته بسلطان سنجر فرستادند :\r\n آنان كه بخدمتت نفاق آوردند * سرمايهء عمر خويش طاق آوردند\r\nدور از سر تو سام بسر سام نماند * اينك سر سورى بعراق آوردند \r\nو علاء الدوله چون از قتل برادر خود خبر يافت با سپاهى آراسته بغزنين شتافت و بهرام شاه تاب مقاومت نياورده بهندوستان رفت و علاء الدين حسين غزنين را گرفته فرمود تا مدت سه روز بقتل و غارت پرداخته آتش در شهر زدند و استخوانهاى ملوك غزنويه از قبر بيرون آورده بسوختند لاجرم علاء الدين بجهانسوز ملقب شد و بعد از اين قضيه بهرام شاه در سنه 548 وفات يافت مدت حكومتش سى و شش سال بود كتاب كليله و دمنه را بفرمان او از لغت عربى به فارسى نقل كردند و حكيم سنائى غزنوى از اوايل حال مداح او بود و قصيدهء كه مطلعش اينست در مدح او فرموده :\r\n عرش اگر بارگاه را شايد * شاه بهرام شاهرا شايد \r\n\r\n","description":"","footnote":"","page_name":" 226 ","page_number":226},
  {"content":"\r\n\r\n\r\nذكر احوال خسرو شاه بن بهرام شاه\r\nبعد از پدر پادشاه شد در زمان دولت او غزنويه ضعف تمام پيدا كرده غوريه غزنين و بست را تصرف نمودند خسرو شاه بمبادر رفته در سنه 555 وفات يافت\r\n\r\nذكر خسرو ملك بن خسرو شاه الملقب بتاج الدوله\r\nبعد از پدر حاكم شده از كثرت مشغولى بعيش و طرب پرواى مملكت نداشت لاجرم سلطان شهاب الدين غورى او را گرفته مملكت هند را متصرف گشت و دولت غزنويه بالكليه زوال يافت\r\n\r\nذكر ملك خوارزم [ آل فريدون 
  ]\r\nاين طايفه را آل فريدون خوانند و بخوارزم شاه موسوم بوده‌اند و نسبت بسلطان محمود غزنوى و اولاد او در مقام اطاعت زندگانى ميكردند\r\n\r\nمأمون بن محمد\r\nمدتها بسلطنت خوارزم مشغول بوده‌اند افاضل جهان از او رعايتها يافته‌اند ابو على سينا و ابو على مسكويه و ابو ريحان منجم مدتى در مصاحبت او بسر مىبردند آخر در سنهء . . . وفات يافت\r\n\r\nابو نصر بن احمد بن مامون\r\nهمچنان در اعزاز و اكرام علما ميكوشيد و ميان او و سلطانمحمود صداقت روى نموده سلطان خواهر خود را به او داده در سنه احدى و اربعمأه نماند\r\n\r\nابو الملوك مامون بن مامون\r\nبعد از فوت برادر حاكم شده مخلفه برادر خود خواهر محمود را بخواست و حسب الاستدعاى سلطان خواست كه سكه و خطبه بنام او كنند امرايش مانع شدند و او را در سنهء سبع و اربعمأه بقتل آوردند و لشكر سلطانمحمود بدانجا رسيده قاصدان او را بچنگ آورده در نزديك مقبرهء او همه را بر دار كردند و بر قبر ابو العباس نوشت كه اين قبر مأمون ابن مأمون خوارزم شاه است كه غلامانش او را بكشتند و خداوند تعالى محمود غازيرا بر سر ايشان گماشت تا همه را گرفته صلب نمود فاعتبروا يا اولى الابصار\r\n\r\nدر حكومت سلاطين كرمان\r\nكه معاصران سامانيان و غزنويان بوده‌اند\r\n\r\nابو على بن الياس بن اليسع بن السعدى\r\nاز جمله اقوام امير نصر بن احمد سامانى بود و بسببى محبوس گشته مغضوب گرديد و محمد بن على بن عبد اللّه البلعمى الوزير شفيع شده او را خلاص كرده مصحوب امير محمد بن مظفر گردانيد و بجرجان مكانداشت و در حينى كه يحيى برادر امير نصر بيرون آورده و امير نصر چون از مهمات برادر بازپرداخته ماكان بن كالكى را بآنديار فرستاد محمد بن الياس كرمانرا گذاشته بدينور رفت و چون ماكان از كرمان بيرونرفت بار ديگر محمد آنولايت را مسخر ساخت و سالها در آنجا متمكن بود و در آخر مرض مزمن فالج عارض او شده اليسع بر او خروج كرده\r\n\r\n","description":"","footnote":"","page_name":" 227 ","page_number":227},
  {"content":"\r\n\r\nبتغلب بر كرمان استيلا يافت و محمد ببخارا رفته در سنه 356 وفات يافت\r\n\r\nاليسع بن محمد\r\nچون پادشاه شد ميان او و معز الدوله ديلمى محاربات روى نمود آورده‌اند كه چون عماد الدوله على بن بويه بر فارس مستولى شد برادران خويش حسن و احمد را بجهانگيرى فرستاد احمد بكرمان شتافت و اليسع چون تاب مقاومت او را در صحرا نداشت در چهار ديوار شهر متحصن شده روز تا شب با ديالمه بجنگ و پيكار مىپرداخت و شب‌هنگام جهة ايشان طعامهاى الوان و جو و كاه و ساير ما يحتاج بيرون ميفرستاد و معز الدوله از اينحال تعجب نموده از حقيقت اينحال پرسيد اليسع جواب داد كه روز چون قصد جان و مال ما داريد لاجرم حفظ مال و نفس خود نموده بجان ميكوشيم و شب چونغريب و مهمانيد بمحقريكه دست‌رس داريم شرط ضيافت بجاى مىآريم معز الدوله از در كرمان برخاسته گفت با چنين كس محاربه كردن از مروت نيست و همچنين ميان او و عضد الدوله قياصر الدين بن بويه نزاعى روى نموده بعضى از امراى اليسع نزد عضد الدوله رفته مراعات يافته و او را بر بقاياى ايشان اعتماد نماند و با امرا كم‌لطف شده لاجرم بيكبار هزار سوار از معارف ملازمانش از او روگردان شدند و او ناچار با خواص خود در سنه 358 راه بخارا پيش گرفت و عضد الدوله بر كرمان استيلا يافت اليسع از آنجا بخوارزم شتافته در راه او را درد چشمى روى نموده از غايت صعوبت وجع هردو حدقهء خود بيرون آورده بدان درگذشت\r\n\r\nامير ابو على سليمان بن الياس\r\nدر عهد برادرزاده والى سيرجان بود و اليسع بتحريك بشر بن مهدى او را از آنجا بيرون كرد و او ببخارا رفته امير منصور بن نوح در سنه 359 با لشكر گران ويرا به تسخير كرمان فرستاده سپاه عضد الدوله با او حرب كرده او را بكشتند و ايندولت به او ختم شد . و اللّه اعلم\r\n\r\nگفتار در احوال زيار مسبوق نسبت از حالات ماكان بن كمالكى\r\nماكان مدتى بتقريب دخترزادهء خود اسماعيل بن ابو القاسم جعفر بن اطروش علوى جملة الملك طبرستان بود و بعداز وى پناه بآل سامان برده امير نصر بن احمد نيشابور را بوى داد و آخر بر ايشان عاصى شده امير نصر ابو على بن محمد محتاج را بدفع او فرستاد و بينهما در ديهء مهر آورد كه در يك منزلى برى واقعست در پنجشنبه دوازدهم ربيع الاول سنه 345 حربى روى نموده از شصت قضا تيرى بر خود ماكان آمده از پس سرش بيرونرفت و ابو على با منشى خود اسكافى گفت كه در اينباب دو كلمه موجز بامير يونس\r\n\r\n","description":"","footnote":"","page_name":" 228 ","page_number":228},
  {"content":"\r\n\r\nاسكافى در قلم آور كه « اما ماكان صار كاسمه »\r\n\r\nاسفار بن شيرويه ديلمى\r\nمدتى ملازم ماكان بود و بجهة سوء خلق از وى متنفر گشته بخراسان رفته ملازم بكر بن محمد اليسع كه از قبل آل سامان حاكم نيشابور بود شد و بعداز فوت بكر قايم‌مقام وى شد و چون اقتدار يافت مرداويج بن محمد را سپه‌سالارى داد چون بر ماكان غالب شد از رى تا زنگان و تمامت طبرستان را بحيز تسخير درآورده هواى قزوين كرد و مقتدر عباسى پسر خال خود هارون بن حرب را بدفع وى فرستاد و اهالى قزوين با هرون اتفاق نمودند و اسفار بر هرون غالب آمده قزوين را قتل عام كرده زنان و كودكان اسير گرفت و آثار اتحاد را ظاهر ساخت و مرداويج در آن اثنا بدعوت حاكم طارم سالار را فرستاد و چون همكنان از ناهموارى و افعال قبيحهء اسفار به تنگ آمده بودند سالار و مرداويج با يكديگر در دفع او اتفاق نموده متوجه معسكروى كه در حوالى قزوين بود شدند و اسفار آگاه گشته با چند غلامزاده راه فرار پيش گرفت و امراى او باستقبال مرداويج رفته با او بيعت كردند\r\n\r\nمرداويج بن زياد ارقش\r\nاز اولاد قتن است كه در زمان كيخسرو حاكم گيلان بود در اوايل حال او نيز ملازمت ماكان ميكرد و چون مرداويج اردوى اسفار را ضبط نمود بعزم شكار سوار شده از دور جماعتى را ديد كه بسرعت ميروند طايفهء را فرستاد تا از ايشان احوال اسفار استفسار كنند بعداز وصول آنجماعت را معلوم شد كه اسفار درميان آن مردمست و مرداويج را آگاه كردند وى با لشكر اسفار را در ميان گرفته بقتل رسانيدند و اين قضيه در سنه 361 روى نمود و چون اهالى همدان سر از فرمان مرداويج تافتند مرداويج جبرا قهرا آن بلده را گرفته قتل عام فرمود گويند دو خروار بند شلوار قيمتى از ازار مقتولان بيرون آورده بودند و مرداويج از همدان باصفهان شتافته بر تخت سلطنت نشست و تاج مرصع بر سر نهاده و سپاه باهواز و رامهرمز فرستاده آنولايت را مسخر ساخت و با اتراك بغايت منحرف‌مزاج بود و ايشانرا از شياطين ميخواند از اينجهة قومى از غلامان چون توذون و يحكم و بقرا با هم اتفاق نموده در سنه 323 او را در حمام صفاهان كشتند\r\n\r\nذكر وشمگير بن زياد\r\nدر زمان استيلاى برادر خود مرداويج در گيلان بود مرداويج او را نزد خود طلبيده بحكومت رى فرستاد و اصحاب مرداويج تابوت او را از اصفهان برى نزد وشمگير بردند و با وشمگير بيعت كردند و اكثر اوقات ميان وشمگير و ركن الدوله حسن بن بويه نزاع و خصومت\r\n\r\n","description":"","footnote":"","page_name":" 229 ","page_number":229},
  {"content":"\r\n\r\nقايم بود تا وشمگير در محرم سنه 377 از اسب افتاده وفات يافت\r\n\r\nبهروز بن وشمگير\r\nبعداز وفات پدر قايم‌مقام شد و در سنه 366 وفات يافت\r\n\r\nقابوس بن وشمگير\r\nبعداز برادر در استراباد و جرجان بر سرير سلطنت نشست و ملقب بشمس المعالى و خالهء فخر الدوله بن ركن الدوله در خانهء او بود و دختر قابوس در خانهء فخر الدوله بنابراين فخر الدوله در حين قصد برادران پناه بقابوس برد و قابوس در حمايت او بتقصير از خود راضى نشد و ملك و مال بر سر فخر الدوله كرد ليكن فخر الدوله بعد از آنكه بدولت رسيد بيمروتى پيشه كرده در ملك قابوس تصرف نمود و بالجمله مؤيد - الدوله را تعاقب نموده لشكر بجرجان كشيده قابوس بعداز محاربات با فخر الدوله از وى روگردان شده بخراسان رفتند و پناه بابو العباس حسام الدوله كه از قبل امير نوح حاكم خراسان بود بردند و حسام الدوله بفرمان امير نوح بمعاونت ايشان لشكر بر سر مؤيد الدوله كشيده منهزم بازگشت و چون نوبتى ديگر خواست كه جبر آن كسر كند معزول شده فرصت نيافت و قابوس سيزده سال در آنغربت بسر برده و در آنمدت از جاه‌وعظمت او هيچ كم نشد و همچنان علما و اكابر را رعايت مينمود تا بعداز فخر الدوله در سنه 388 حكومت جرجان بوى رسيد و عاقبت بواسطهء آنكه در سفك الدماء دلير بود امراء از وى متنفر شده ويرا گرفته در قلعهء محبوس ساختند و در سنه 431 بقتل او مبادرت نمودند\r\n\r\nذكر منوچهر بن قابوس\r\nبفلك المعالى ملقب بوده و او بجهة واقعهء پدر بغايت آزرده‌خاطر بود اما چون اهل حل‌وعقد بر آن اتفاق نموده بودند او را مجال تمرد نمانده بود و بعداز آن با سلطان محمود غزنوى آغاز دوستى كرده خطبه و سكه باسم و لقب وى مزين ساخته دختر سلطانرا بخواست و از قاصدان پدر انتقام كشيده و آخر در سنه 434 وفات يافت\r\n\r\nابو كالنجار بن امير نوشيروان ابن منوچهر\r\nبشرف المعالى ملقب بود وفاتش در سنه 442 واقعشد .\r\n\r\nذكر كاوس بن اسكندر بن قابوس\r\nكه كاوس‌نامه از مؤلفات اوست بعد از پدر حاكم شده در سنه 464 وفات يافت ليلانشاه آخر آن طبقه است و او در سنهء سبعين و اربعمائه رحلت كرد و قلاع او به تصرف حسن صباح درآمد\r\n\r\nگفتار در بيان شمهء از مآثر حالات آل بويه و سلاطين ديالمه\r\nنسب\r\n\r\nبويه\r\nبر اين موجبست بويه بن فنا خسرو بن تمام بن لوى شبن شرحبيل الاكبر بن شيرانشاه بن فيروز بن سيقول بن\r\n\r\n","description":"","footnote":"","page_name":" 230 ","page_number":230},
  {"content":"\r\n\r\nبهرام گور و بويه ساكن بديه كليس ديلمون بود و مردى متوسط الحال بود و در كمال بيم معاش ميكرد صاحب روضة الصفا گويد كه بويه را با والدهء فرزندان خود محبتى تمام بود اتفاقا مفرق الاحباب ميان ايشان جدائى افكنده در مفارقت چون ابر بهارى خون از ديده مىباريد و چون رعد آزارى ميخروشيد شهريار بن رستم ديلمى گويد ميان من و بويه محبتى تمام بود روزى به منزل او رفته ويرا بوثاق خويش آوردم تا غم‌والم وى كمتر گردد در آن اوقات كه در منزلم بود صبحگاهى مرديكه دعوى دانستن علوم نجوم ميكرد به منزل من درآمد بويه با وى گفت امشب خوابى ديده‌ام منجم از صورت واقعه پرسيد بويه گفت در عالم رؤيا مشاهده نمودم كه آتشى از صلب من بيرون آمده سه قسم شد و بعضى از ممالك ايرانرا روشن ساخت و خلايق پيش آن نار تضرع و تخشع مينمودند منجم گفت سه پسر تو بدرجهء بلند پادشاهى رسند بويه بخنديد و اشاره به پسران خود على و حسن و احمد كرد و گفت اولاد من اينهااند آيا بكدام استعداد بسلطنت خواهند رسيد منجم در آن باب مبالغه نموده گفت زايچهء طالع فرزندانت را به من نماى بويه تاريخ مولود اولاد به او داده منجم بعداز تامل دست على بزرگتر فرزندان بويه را بوسه داده گفت اول اين دولتمند بسلطنت رسد آنگاه آن دو سعادتمند ديگر منجم از بويه خلعت طلبيده پسران در آنباب الحاح بوى كردند تا بويه چيزى بوى داد سوداى حكومت در دماغ آل بويه جاى گرفت و على بن بويه كه در زمان حكومت بعماد الدوله موسوم شد ملازمت مرداويج اختيار نمود و مرداويج كره‌رود را بعلى داد\r\n\r\nذكر سلطنت على بن بويه\r\nبمرتبهء سلطنت مرداويج چند نفر از سرهنگانرا ولايت داده بعراق فرستاده كرهرود را بعلى بن بويه نامزد كرده او را نيز با ايشان بدانصوب روانه نمود و چون على برى رسيد به خدمت وشمگير رفته چونخواست كه باقطاع خود رود از جهة بعضى از ضروريات اشتر سرخى كه داشت در معرض بيع درآورد و حسين عميد وزير وشمگير پدر ابو الفضل بن عميد او را به دويست دينار خريدارى نموده قيمت بوى فرستاد على ده دينار از آنوجه گرفت باقى با تحفهء لايق نزد حسين فرستاد قضا را مرداويج از تفويض عمل پشيمان شده دو كلمه به توقيف او و سرهنگان ديگر كه عمل داده بود ببرادر نوشت و نماز شام اين نوشته به نظر حسين رسيده كس نزد على فرستاد و او را از آن خبر آگاه ساخت و در باب رفتن مبالغه نموده صباح وشمگير طالعهء حكم برادر\r\n\r\n","description":"","footnote":"","page_name":" 231 ","page_number":231},
  {"content":"\r\n\r\nكرده و رفقاى على را نگاه داشته خواست تا كس از عقب على بفرستد حسين مانع آمد و على چون به مقصد رسيد حسن سلوك او اقارب و عشاير را تسخير نمود و از آنجا در سنه 321 قاصد اصفهان گرديد و مظفر بن ياقوت كه غلام‌زادهء عباسيان بود با ده هزار نفر در برابر على آمده على با نهصد تن بر او فايق آمده اصفهانرا تصرف نمود و اين خبر بمرداويج رسيده از او بغايت در حساب شده قصد اصفهان كرد على تاب مقاومت نياورده باستصواب ابو طالب زيد بن على توبندجانى بفارس نهضت نمود و نخست باوجان رفته از آنجا بشيراز شتافت و بهمه‌حال خود را از شر مرداويج نگاه داشته تا در سنه 323 خبر واقعهء او شنيده لشكر بشيراز كشيد بعداز حرب و قتال آنديار را از ياقوت نايب خليفه بغداد بگرفت و خلقى كثير از لشكر او بكشت و جمعى را اسير و دستگير كرده در بند نگاه ميداشت و چون بر مسند فارس متمكن شد آن اسيرانرا از بند خلاص ساخته با ايشان احسان نمود و خلعت داده بنواخت و از غايت جودوكرم كه طبيعى او بود اموالى بسيار كه از اصفهان بدست آورده بود باندك روزى بر لشكر تقسيم نمود و چون روزى چند بگذشت لشكريان طلب علوفه نمودند عماد الدوله ديد كه در خزانه چيزى نيست و امور سلطنت اختلال مييابد لاجرم خاطر ملول گرديد روزى از غايت پريشانى بر قفا افتاده در كاخود متفكر بود بسقف خانه نظر ميكرد ناگاه مارى از آنخانه بيرون آمد به خانه ديگر رفت پس امر كرد كه خانه را بشكافند و مار را بيرون آورده بكشند در اثناى شكافتن خانه مال بسيارى كه قريب بپانصد هزار دينار سرخ بود ظاهر گرديد لوازم شكر الهى بجاى آورده بعضى از آنمال را بلشكرى داد و باقى را در خزانه نگاه داشت و در آن ايام روزى سوار شده بطريق سير بهرطرف نگاه ميكرد و تماشاى عمارات سلاطين ماضيه نموده از احوال ايشان پند و عبرت ميگرفت ناگاه دست اسب او بر زمين فرورفته امر بحفر آن كرده مال بسيار از آنموضع بيرون آمد و ازجمله تائيدات او آنست كه قماشى چند از سر كار او بخياطان شيراز داده بودند و خياط در دوختن آن تاخير مينمود پس او را حاضر ساخته وعيد و تهديد مينمود اتفاقا آن مرد كر بود گوش او نمىشنيد چنان تصور نمود كه آن تهديد جهة مال ياقوت حاكم سابق شيراز است كه نزد او برسم امانت مانده فى الحال از بيم جان سوگند بر زبان آورد كه و اللّه اى امير كه از مال ياقوت زياده از دوازده صندوق نزد من نيست و هنوز ندانسته‌ام كه در آنها چه‌چيز\r\n\r\n","description":"","footnote":"","page_name":" 232 ","page_number":232},
  {"content":"\r\n\r\nاست پس عماد الدوله امر كرد كه آن صندوقها را حاضر ساختند سيصد هزار دينار نقد و جنس بيرون آمد و بعداز اين لطايف غيبى خزاين و دفاين يعقوب ليث و عمرو ليث كه پادشاهان فارس و عراق و خراسان بودند و مقدار آن از حد و حصر بيرون بود بدست او افتاد كار او قوت تمام گرفته بيكبارگى بلوازم سلطنت قيام نمود حسن و احمد برادران خود را بجهانگيرى روا نداشت و خود شيراز را دار الملك خود ساخت تا آنكه در جمادى الاخر سنه 328 وفات يافت\r\n\r\nحسن بن بويه الملقب بركن الدوله\r\nبر اصفهان و كاشان و قم و قزوين و رى استيلا يافت و وشمگير همواره با او منازعت داشت تا آنكه در آخر عمر لشكر عظيم فراهم آورده ركن الدوله انديشه‌مند گشته در اين اثنا ناگاه در شكارگاه اسب وشمگير از گرازى رميده و او را بر زمين زده گراز او را بكشت و ابن عميد وزير ركن الدوله سرآمد فضلاى دهر بود در صدر فتحنامه كه به اطراف ميفرستاد اين عبارات را مىنوشت كه « الحمد للّه الذى يكفى بالوحوش عنا الجبوش » آخر در محرم سنه 366 ركن - الدوله وفات يافت و او سه پسر داشت عضد الدوله و مؤيد الدوله و فخر الدوله\r\n\r\nمعز الدوله احمد بن بويه\r\nدر وقت تسخير كرمان يكدستش را انداختند از اين جهة با قطع مشهور شد آخر كرمان و خوزستانرا در حيطهء تصرف درآورده ببغداد شتافت و منصب امير الامرائى آنجا به دو تعلق نموده بفرمودهء او در ربيع الاخر سنه 351 در كنار عمارات بغداد نوشتند « لعن اللّه معوية بن ابى سفيان و من غصب فاطمة عليها السلام فدكا و من اخرج العباس من الشورى و من نفى اباذر من الربذة و من منع دفن الحسن عند جده » و اقامة در صلوة در غدير خم در هيجدهم ذى حجه ادا كرد و در روز عاشورا تعزيت امام حسين عليه السّلام را او بنياد نهاد او و همگى آل بويه شيعهء آل امير المؤمنين على عليه السلام بودند و در آخر سيزدهم ربيع الاخر سنه 355 وفات يافت\r\n\r\nعز الدين بختيار معز الدوله\r\nعز الدوله را با ابن عم خود عضد الدوله مخاصمت افتاده در شوال سنه 366 در جنگ او اسير شده بقتل رسيد\r\n\r\nذكر مؤيد الدوله بن حسن\r\nبفرموده برادر بزرگتر عضد الدوله قصد ولايت برادر خود فخر الدوله كرد و فخر الدوله پناه بقابوس برد و مؤيد الدوله جرجانرا تسخير نموده دار السلطنه ساخت آخر در سيزدهم شعبان سنه 363 به مرض خناق در آنجا فوت شد و نسبش منقرض گرديد\r\n\r\nذكر فخر الدوله على بن حسن\r\nدر قريهء از نيشابور بود و بعد از فوت مؤيد الدوله صاحب عباد غير از او كسى را مستحق\r\n\r\n","description":"","footnote":"","page_name":" 233 ","page_number":233},
  {"content":"\r\n\r\nحكومت نديده مسرعى بطلب او فرستاد و در سوم رمضان بطالع قوس او را بجرجان آورده بر تخت نشاندند آخر در قلعهء طبرك رى در شعبان سنه 387 وفات يافت\r\n\r\nمجد الدوله ابو طالب رستم بن فخر الدوله\r\nمادرش سيده دختر شيروين بن مرزبان بولايت مازندران صاحب اختيار ملك پسر گشت و تا او زنده بود مهم مجد الدوله رونقى تمام داشت و او چون در سنه 451 وفات يافت مجد الدوله را دماغ پريشان شد و هرج‌ومرج بولايت او راه يافته امرا فرمان او نمى - بردند بنابراين كس باستدعاى سلطان محمود فرستاده صباح دوشنبه شانزدهم جمادى الاول سنه 422 در قريهء دولاب رى نزول نمود مجد الدوله را با پسرش ابو دلف گرفته بخراسان فرستاد و ديگر از ايشان كسى نشان نداد و آن شعبه به او انتها يافت .\r\n\r\nعضد الدوله ابو شجاع فنا خسرو بن حسن\r\nنخست كسى كه در اسلام او را شهنشاه گفتند عضد الدوله بود و او بغايت فاضل و عالم و فضيلت‌پرور و صاحب توفيقى بوده است بعد از عم خود والى فارس گرديد و بعد از پدر مملكت معز - الدوله را به تصرف آورده امير الامراء بغداد شد و در روز دخول او به بغداد خليفه باستقبال بيرون آمد و خلفا پيشتر از او كسى را استقبال نكردندى و بر سر روضهء امير المؤمنين على و امام حسين عليهما السلام عمارات عالى طرح انداخته باتمام رسانيد و در بغداد دار الشفائى تعمير كرد و حصار مدينه حضرت رسول صلى اللّه عليه و آله را عمارت كرد و بند امير فارس هم از آثار اوست وفاتش در بغداد فى يوم الاثنين ثامن شوال سنه 372 به مرض صرع روى نمود گويند روزى سير بستانى ميكرد نزاهت آن ويرا خوش افتاده آرزوى بارانى كرد فى الفور باران باريدن گرفت عضد الدوله اين دو بيت بگفت :\r\n ليس شرب الراح الا المطر * و غنا بما يجوز و فى الشجر\r\nعضد الدولة من سطوته * فلك الافلاك و علامات القدر \r\nبعد از گستاخى نادم شده به مرض موت گرفتار گرديد و در حين نزع پيوسته اين آيه بر زبان جارى بود « ما اغنى عنى ماليه * هلك عنى سلطانيه » چند روزى واقعهء او را مخفى داشتند و در دار الاماره مدفون بود بعد از آن بموجب وصيتش او را در نجف اشرف در پهلوى مسجد جامعى كه بنا كرده معمار همت او است دفن كردند و در تاريخ هبوط مذكور است كه او به مرض صرع وفات يافت و در وقت نزع او وصيت كرد از مقبرهء او\r\n\r\n","description":"","footnote":"","page_name":" 234 ","page_number":234},
  {"content":"\r\n\r\nتا پائين پاى قبر امير المؤمنين عليه السلام نقب‌زده زنجير نقره در گردن او نهادند و ميخ زنجير را در زير پاى حضرت بر زمين فروبرده بر تخته نوشتند « و كلبهم باسط ذراعيه بالوصيد » و در زير روى او نهادند\r\n\r\nذكر حكومت شرف الدوله مرزبان بن عضد الدوله\r\nلقبش صمصام الدوله بود در زمان فوت پدر در بغداد بود لاجرم قايم‌مقام گرديد و پس از چهار سال و ششماه برادرش شرف الدوله والى كرمان لشكر ببغداد كشيده او را گرفته در قلعهء بند كرد بعد از آن از آن بند خلاص شده نه ماه و شش روز در فارس حكومت كرد و بواسطه آنكه ميخواست به غير از ديالمه ديگريرا علوفه ندهد جماعتى بر او خروج كرده اولاد عضد الدوله را بسلطنت برداشتند و او را در ذيحجه سنه 388 در قريه دودمان شيراز كشتند\r\n\r\nابو النصر بهاء الدوله\r\nشريك بن عضد الدوله مشهور بشرف الدوله در زمان پدر والى كرمان بود و بعد از پدر طمع ببغداد كرده در سنه 356 به آن نواحى آمده برادرش صمصام الدوله باستقبال او بيرون آمده گرفتار شد و شرف - الدوله امير الامرا شده در جمعه دوم جمادى الاخر سنه 379 به مرض استسقا درگذشت و او را بمشهد نجف برده پهلوى پدرش عضد الدوله مدفون ساختند\r\n\r\nصمصام الدوله خسرو ابن عضد الدوله مشهور بابو النصر\r\nبهاء الدوله بعد از برادر در بغداد فرمانروا شده در پنجم جمادى الاخر در سنه 379 به مرض صرع درگذشت و جسدش را بنجف اشرف برده دفن كردند مدت ملكش بيست و چهار سال و عمرش چهل و دو سال بود\r\n\r\nسلطان الدوله ابو شجاع بن بهاء الدوله\r\nبعد از پدر پادشاه شد و برادر خود ابو الفوارس را بكرمان فرستاد و برادر ديگر جمال الدوله را ببصره فرستاد و آخر در شوال در سنه 416 در شيراز وفات يافت مدت عمرش بيست و دو سال و پنجماه بود\r\n\r\nذكر شرف الدوله ابو على حسين بن بهاء الدوله\r\nدر بغداد استيلا يافته پنجسال و پنجروز حكومت كرد و در ربيع الاول سنه 416 درگذشت ولادتش در ذيحجه سنه 393 بود .\r\n\r\nذكر قوام الدوله ابو الفوارس بن بهاء الدوله\r\nحاكم كرمان بود بعد از فوت برادر خود سلطان الدوله طمع در ملك فارس كرده ميان او و برادرزاده‌اش ابو كالنجار نزاع روى نمود تا او در ذى قعده سنه 419 فوت شد ملازمانش از سوء اخلاق او رهائى يافتند مورخان از وى حركات طرفه نقل كرده‌اند\r\n\r\nذكر جلال الدوله ابو طاهر بن بهاء الدوله\r\nبعد از برادر خود شرف الدوله در بغداد حكومت يافت\r\n\r\n","description":"","footnote":"","page_name":" 235 ","page_number":235},
  {"content":"\r\n\r\nو شانزده سال و يازده ماه باعدم استقلال حكومت كرد\r\n\r\nعز الملوك ابو كالنجار مرزبان بن سلطان الدوله\r\nدر واقعهء پدر در بصره بود و اكثر اوقات در محارباتى كه ميان او و عمش ابو الفوارس واقع شد غالب بود و فارس را بحوزهء تصرف درآورده بعد از عم كرمانرا نيز ملك خويش ساخت و پس از فوت عم ديگرش جلال الدوله امارت بغداد نيز به او تعلق گرفت آخر در چهارم جمادى الاول سنه 440 در مدينه كرمان درگذشت مدت عمرش چهلسال و چند ماه بود و مدت امارتش در بغداد چهار سال و نه ماه\r\n\r\nذكر ابو منصور فولاد بن ستون بن ابو كالنجار\r\nبعد از پدر در فارس والى شده ميان او و برادرانش خصوصا ملك رحيم خصومت روى نموده اكثر اوقات مغلوب بود و چون وزير پدر خود صاحب عادل را بكشت فضلويه بن شبانكاره كه دوست عادل بود بمعادات برخاسته ابو منصور را در سنه 447 گرفته در قلعهء از قلاع محبوس ساخت فارس به تصرف شبانكاره درآمد\r\n\r\nذكر ملك عبد الرحيم خسرو فيروز بن ابو كالنجار\r\nپدر او را وليعهد ساخته بود امارت بغداد داده بعد از پدر استقلال يافته فارس و خوزستان و بصره را به تصرف آورده در بيست و دوم رمضان سنه 483 بدست طغرل بيك سلجوقى افتاده او را در قلعهء طبرك بردند و حكومت آل بويه بر او ختم شد و برادرش ابو على كيخسرو اطاعت نزد سلجوقيان نموده نزد ايشان بسى موقر بود و نوبندجان فارس را باقطاع او مقرر كرده بودند و او نيز در سنه 483 وفات يافت و آن طبقه بالكليه برافتاد .\r\n\r\nگفتار در ذكر سلاطين كاكويه كه ايشانرا نيز ديالمه گويند\r\n\r\nحسام الدين علاء الدوله محمد بن وشم بن زياد المكنى بابو جعفر\r\nچون او پسر خال والده مجد الدوله بود و خال را بلغت ديلم كاكويه گويند به آن اشتهار يافت و ابو جعفر در سنه 491 نزد سيد آمده تعظيم تمام يافت و اصفهان باقطاع او مقرر شده سالها آن بلده مقرر به او بود و ابو جعفر مردى فاضل و فضيلت‌دوست بود و سايس و عادل و از جمله شيخ الرئيس ابو على سينا بوزارت او قيام مينمود و سلطان مسعود غزنوى خواهر او را خواسته اصفهانرا بوى سپرد و چون مسعود بغزنين رفت ابو جعفر اظهار استقلال كرده ميان او و مسعود مخالفت افتاده مسعود به او پيغام داد كه خواهرت را بدست خربندگان مىدهم ابو جعفر جواب داد كه اگرچه خواهر منست اما زن تست هرگاه كه تو نسبت به خود\r\n\r\n","description":"","footnote":"","page_name":" 236 ","page_number":236},
  {"content":"\r\n\r\nاين بيعرضى قرار دهى من نيز به اين بىعزتى تن دردهم و علاء الدوله بعد از سى سال حكومت در سنه 433 باجل طبيعى درگذشت\r\n\r\nظهير الدين منصور بن علاء الدوله\r\nكه اسن اولاد او بود قايم‌مقام شد اما برادرش گرشاسف نهاوند و توابع آن را تصرف كرد برادر ديگرش ابو حرب كه با او مىبود در حينى كه ابو منصور بقلعهء نظر رفت تا اموال پدر را بدست آرد ابو منصور خود را بقلعه درانداخته اظهار عصيان نمود گاهى بسلاجقه كه در رى بود ملتجى ميشد و گاهى بديالمه پناه ميبرد نوبتى ابو كالنجار را از فارس باصفهان آورده آخر الامر ميان اخوان صلح شده ابو منصور همواره قاصدان بطغرل بيك ميفرستاد و اظهار ايلى ميكرد و در باطن با ملك رحيم ديلمى در خلاف او متفق بود و اينمعنى به طغرل بيك ظاهر شد اصفهان را در سنه 442 حصار نموده كار بر محصوران تنگ كرد و قلعهء ناظر خوزستان و قلعهء طنبور كه در حوالى اصفهانست مفتوح ساخت آخر در محرم سنه 442 طغرل بيك اصفهانرا از ابو منصور گرفته در عوض يزد را به او داد و ابو منصور بيزد نقل كرد\r\n\r\nابو كالنجار گرشاسف بن علاء الدوله\r\nدر زمان پدر حاكم همدان بود تا آنكه در سنه 437 سلاجقه آنملك را از روى گرفته و او نزد ابو منصور فولاد ستون بفارس رفت و فولاد ستون او را بحكومت اهواز فرستاده گرشاسف در اهواز در سنه 443 وفات يافت .\r\n\r\nامير على ابن امير فرامرز بن علاء الدوله\r\nبعد از پدر بحكومت يزد و توابع او اشتغال يافت و در سنه 439 ارسلان خاتون دختر جعفر بيك عم سلطان ملك شاه كه سابقا در حبالهء القايم بامر اللّه عباسى بود بخواست و خاتون مذكور در قزوين كاريزى كه مسلمانان از آن محظوظند احداث نمود آخر در حربى كه ميان بركيارق و ختن واقع شد در ركاب بر كيارق بقتل رسيد\r\n\r\nامير علاء الدوله فرامرز بن امير على\r\nوالده‌اش ارسلان خاتون مذكوره بود و مصنفات نفيسه داشت و او را نزد سلاطين سلجوقى خصوصا سلطان سنجر قرب و منزلتى تمام بود در حرب قراقتاى در ركاب سلطان سنجر شهادت بمكافات خدمت و واسطهء قرابت يزد را بدستور باقطاع دختران مجرى داشت و اتابكى ايشانرا بسام بن دردان و برادرش عز الدين شكر كه ملازمان كاكويه بودند رجوع فرمود\r\n\r\nاتابك سام\r\nبه نيابت بنات مذكورات حاكم يزد شده و در درب مهرابجرد مدرسهء عالى ساخت و چون حلم بسيار و سياست اندك داشت\r\n\r\n","description":"","footnote":"","page_name":" 237 ","page_number":237},
  {"content":"\r\n\r\nهرج‌ومرج باحوال يزد راه يافته امور حكومت را ببرادر خود عز الدين شكر گذاشت و در سنه 509 وفات يافت\r\n\r\nعز الدين شكر\r\nسايس و بهادر بودى و او كارهاى عظيم كرد و بعضى از اوقات از قبل سلطان سلجوقى حاكم شيراز و اصفهان شد وفاتش در سنه 604 واقعشد و از او چهار پسر ماند محيى الدين و سام و كيكاوس و قطب الدين در آن روز بعد از پدر والى يزد شد دوازده سال حاكم بود و در سنه 616 وفات يافت\r\n\r\nدردان روز الملقب به سلطان قطب الدين\r\nبعد از برادر حاكم يزد شده و هم در آن اوان عزلت اختيار كرده بزعم مترجم دردى بمرتبهء اوليا رسيده در عهد او براق حاجب در كرمان استيلا يافت و دختر او تركان نام را بجهة پسر خود محمود شاه بخواست و در آن جشن زر بسيار نثار كرد و مدحتى و حسينى كه زن ابقا خانست از او متولد شده سلاطين كرمان و اتابكان يزد در حمايت او بودند وفات قطب الدين در سنه 446 روى نمود بعد از پدر سيزده سال حاكم بود قايم‌مقام شده سلغرآباد از آثار اوست و او پيشكش بدرگاه منكوقا آن فرستاده يرليغ حكومت حاصل كرد و بدانجهة مهم او رواج يافت عاقبت با والده‌اش ياقوت در يكسال وفات يافت بعد از پدر قايم‌مقام شده بعد از هشت سال در سنه سبعين و ستمائه فرمان يافت و از او دو پسر ماند علاء الدين و يوسف شاه علاء الدين قايم‌مقام پدر شده در عهد او در سنه 672 سيلى عظيم بيزد آمده خرابى بينهايت روى نمود مردم منازل را گذاشته مجتمع گشتند و آخر در آنجا منازل طرح انداخته محله معتبر شده موسوم بمحلهء سرجمع و اكنون بسرچم اشتهار دارد و اتابك از آن غصه رنجور شده بعد از يك ماه فوت شد\r\n\r\nحكومت يوسف شاه\r\nبجاى برادر نشسته خرابى سيل را به قدر امكان تلافى كرده با روى شهر ساخت اما بغايت بد معاش بود دخل او بخرج وفا نمينمود و شرف الدين مظفر و مبارز الدين محمد ملازم او بودند و اتابك بنابر افلاس در ارسال اخراج نهادن مينمود و از ديوان ايلخان بود نام مغولى بداروغگى آنجا مقرر شده و اتابك تاب حكومت او نياورده بر قتل او اقدام نموده ياغى شد سلطان غازان بسردارى محمد ابداجى و چريك اصفهان با سى هزار مرد بر سر راه يزد فرستاد يوسف شاه تاب مقاومت نياورده بسيستان گريخت و ابو مظفر در اثناى راه او زن و بچه بود را برداشته فرار نمود و ايشانرا برداشته باردو رسانيد تربيت يافت و يزد به تصرف ديوان اعلى درآمد\r\n\r\nحكومت دقاق\r\nدر ولايت قبچاق مردى\r\n\r\n","description":"","footnote":"","page_name":" 238 ","page_number":238},
  {"content":"\r\n\r\nبود از امراى معتبر آنديار موسوم بدقاق كه تركان او را تيمور تاليغ ميگفتند يعنى سخت و بعد از فوت دقاق پسرش سلجوقى قايم‌مقام گشته در اندك وقتى او را ترقى بسيار دست داده بعد از دقاق ملك خزر ميخواست كه طايفهء از اتراك را بيجرمى ظاهرا غارت سازد و دقاق مانع بود بنابر آن ميان او و ملك خزر بنزاع رسيد امراء آنديار جانب دقاق را فروگرفتند در بعضى تواريخ مسطور است كه بعد از فوت پدر نوبتى سلجوقى بمجلس پادشاه رفت بر خاتون بزرك او تقدم گرفت خاتون به ايلك گفت اكنون اين پسر جرأتها مىكند چون استقلال يابد پيداست كه چه خواهد كرد و ملك قاصد ايذاى سلجوقى شده وى از اين قضيه آگاه شد و با خيل و حشم از ديار قبچاق بيرون آمده متوجه ماوراء النهر شد چون بحوالى جند رسيد فضاى سينهء او از نور ايمان روشنى پذيرفته ايمان آورد و در زمستان حوالى بخارا و تابستان سمرقند را مسكن و مقر ساخته روزگار بسر مىبرد در آن اثنا طايفهء از كفار كه در هرسال از اهل جند خراج ميگرفتند به تحصيل و طلب آن فرستادند و سلجوقى از صورت واقعه خبر يافته به زبان آورد كه من راضى نيستم كه سلطان باشم و اهل اسلام باج‌گذار كفار باشند لاجرم مردم خود را جمع نموده اهل آنديار با او اتفاق كردند و كفار را شكستى فاحش دادند از اين سبب علم دولت سلجوقى سر باوج عيوق رسانيده سلجوقى چون مقدم قوم خود شد بس باشى اشتهار داشت مدت عمرش صد و هفت سال بود بعد از وفات در جند مدفون گشت و او را چهار پسر بود اسرائيل و ميكائيل و موسى و يونس اسرائيل را كه جد سلاطين دوم است سلطانمحمود غزنوى گرفته محبوس ساخت تفصيل اين مجمل آنكه چون سلطان محمود از شوكت و كثرت آل سلجوق خبر يافت ايلچى نزد ايشان فرستاده استدعاى مقدم يكى از اولاد سلجوقى نمود اسرائيل از ميان برادران متوجه غزنين شده چون بملاقات سلطان فايز شد ، محمود او را تعظيم موفور نموده با خودش بر تخت نشانده در اثناى محاورت گفت اگر وقتى ما را مددى احتياج افتد چه مقداد سوار از خيل شما باعانت تواند آمد اسرائيل سه چوبهء تير و كمانى داشت يك تير را پيش سلطان نهاده گفت اگر اين تير را بخيل ما فرستى صد هزار سوار بمدد تو آيند سلطان تعجب نموده پرسيد كه اگر زياده بايد اسرائيل تير ديگر به او داده گفت اگر اين تير را به بلخيان ارسال دارى صد هزار سوار\r\n\r\n","description":"","footnote":"","page_name":" 239 ","page_number":239},
  {"content":"\r\n\r\nديگر به خدمت آيند سلطان گفت اگر زياده بايد اسرائيل ثالث تير تسليم نموده گفت اگر اين نيز بماورء النهر رسد صد هزار سوار ديگر بيايند سلطان گفت اگر لشكر كافى نباشد اسرائيل كمانرا تسليم نموده گفت اگر اين كمانرا بميان ايل روانسازى دويست هزار مرد باعانت بازآيند و متوجه تو شوند سلطان از كثرت سلجوقى انديشه‌مند شده بگرفتن اسرائيل فرمانداد و او در قلعهء كالنجر بحوالى ملتان محبوس بود تا وفات يافت و پسرش قتلتمش كه باستخلاص پدر رفته بود چون خبر فوت او شنيد از راه بيابان سرخ‌كلاهان باقوام خود پيوسته ايشانرا بر انتقام تحريص نموده و سلجوقيه بعداز وفات سلطان محمود از جيحون عبور نموده ايلچى نزد سلطان مسعود فرستاده التماس بودنى كرده مسعود جواب داد كه صلاح به حال سلاجقه آنست كه در مملكت من نباشند و اينخبر بايشان رسيده خاطر بر مخالفت مسعود و انتقام اسرائيل قرار داده دست بقتل و نهب رعايا برآوردند و سلطان مسعود خبر مخالفت ايشان شنيده مهم ايشانرا سهل انگاشته متوجه غزاى هند شد و هرچند بعضى از امراء گفتند كه دفع تركان سلجوقى اهم و اولى است قبول ننموده و بعداز آنكه مسعود از هند مراجعت نمود ايشان نه چنان قوى شده بودند كه دفع ايشان در حيز مكنت كسى آيد چند مرتبه پسران ميكائيل طغرل بيك و جعفر بيك كه مقدم قوم بودند با حاكم خراسان كه امير الامراء مسعود بود محاربه نموده او را منهزم ساختند و مسعود را نيز شكستند و سلطنت خراسان نيز بر ايشان مقرر گشت\r\n\r\n[ سلجوقيان 
  ]\r\n\r\nمحمد بن ميكائيل سلجوقى الملقب بطغرل بيك و المكنى بابو طالب\r\nبر خراسان استيلا يافت و در روز آدينهء غرهء رمضان سنهء 433 در نيشابور خطبه بنام او خواندند قضا را در همانروز شيخ الرئيس ابو على سينا در همدان متوفى شده بود و بعداز تسخير خراسان طغرل بيك در اندك فرصتى تمامت ديار عراق عجم و عراق عرب و فارس و اهواز و آذربايجانرا مسخر ساخت بنابرآنكه بساسيرى غلام بهاء الدولهء ديلمى به منتصر اسماعيلى علوى پيوسته لشكرى از وى گرفته به تسخير بغداد آمده بود القايم بامر اللّه عباسى و امير - الامراء و ملك رحيم ديلمى قوت بر رفع او نداشتند قايم قاصدى بطغرل بيك فرستاده او را ببغداد طلبيده طغرل بيك ببغداد رفت ميان تراكمه و اهل بغداد نزاعى روى نموده در آن خصومت اكثر بغداد بغارت رفت و ملك رحيم ديلمى بدست طغرل\r\n\r\n","description":"","footnote":"","page_name":" 240 ","page_number":240},
  {"content":"\r\n\r\nبيك گرفتار شده طغرل بيك دفع بساسيرى نموده دختر خليفه را خواسته برى آمد تا زفاف كند در هشتم رمضان سنه 442 رعافى مفرط بر او مستولى شده وفات يافت و از او فرزندى نماند طالعش برج اسد بود و آفتاب در اسد مدت پادشاهى او ده سال بود و چون سلاجقه ايرانرا متصرف شدند و ممالك قسمت نمودند خراسان نصيب برادر كوچك جعفر بيك آمد و او بلخ را دار الملك خود ساخت و آل سبكتكين را مغلوب گردانيده و در سنه 415 وفات يافت اسمش داود و كنيتش ابو سليمان بود و از او سه پسر ماند سليمان و الب ارسلان و قادر و طغرل بيك والدهء سليمانرا خواسته او را وليعهد ساخت و بعداز وفات طغرل وزيرش عبد الملك كندرى سليمانرا پادشاه ساخته چون ديد كه ايل و الوس از او راضى نيستند خطبه بنام او نخواند\r\n\r\nالب ارسلان ابو شجاع محمد جعفر بيك\r\nبعداز عم بر تخت نشسته از آب جيحون تا دجله فرات را در تحت ضبط درآورده در سنه 463 با قيصر روم از قابوس در بلاد خزر و آذربايجان مصاف كرده او را بگرفت و خراج بر قيصر بنهاد و در سنه 458 حسب الصلاح وزير بيمانند نظام الملك درالنك رادكان پسر خود ملكشاه را بوليعهدى بنشاند و قدمى چند در ركابش رفت و بركستوان اسبش را بر دوش بگرفت آخر هواى تسخير ماوراء النهر نموده در كنار آب قلعهء رم آنعزم را فتح نمود و يوسف كوتوال خوارزمى را كه حاكم قلعه بود به نظر سلطان رسانيدند و چون او دست از جان شسته بود كاردى از موزه كشيد بر سلطان زد و او در ششم ربيع الاول در سنه 454 بدان زخم درگذشت و در مرو نزد پدر مدفون گشت مدت پادشاهى او دوازده سال بود\r\n\r\nجلال الدين ابو الفتح ملك‌شاه بن الب ارسلان\r\nپادشاهى عالم و عادل بود از يمن تا سرحد ختن در حيز ضبط درآورد و تاريخ جلالى را وضع نمود و امور ملكيرا برأى درايت خواجه نظام الملك باز گذاشت و اين دو بيت در جواب و سؤال گفته‌اند :\r\n جملهء ماءات در يك بيت منظوم آمده * بشنو ايصاحب نظام الملك مولانا حسن\r\nشرط و تفسير و تعجب ماء نفى است و خبر * جحد و انكار و صله تفخيم و استفهام من \r\nدر سنه 477 وفات يافت و مدت پادشاهى او بيست و سه سال بود\r\n\r\nابو الفوارس ابن كيارق بن ملكشاه\r\nوليعهد پدر بود بوصايت قايم‌مقام شد و با برادران محمود و محمد محاربات كرد و محمود در ايام او وفات يافت و حسن بن على الصباح الحميرى در\r\n\r\n","description":"","footnote":"","page_name":" 241 ","page_number":241},
  {"content":"\r\n\r\nزمان او خرج كرد و عبد الملك بن عطاش را باصفهان فرستاد تا آن ولايت را بگرفت سلطان بركيارق در سنه 482 وفات يافت و مدت پادشاهى او دوازده سال بود\r\n\r\nابو شجاع غياث الدين محمد بن ملكشاه\r\nبعداز برادر پادشاه شد قصد بغداد كرد اياز و صدقه كه غلامان پدرش بودند با او مصاف كردند صدقه بقتل آمد و اياز اسير شد چون مراجعت نمود بحصار شاه دررفت عبد الملك عطاش او را از در فرود آورده بخوارى هلاك كرد مدت پادشاهى او سيزده سال بود\r\n\r\nمعز الدين ابو الحارث سنجر بن ملكشاه\r\nدر ايام برادران حاكم ملك خراسان بود و بعداز آن سلطان مغيث الدين ابو القاسم محمود ابن محمد بر وى خروج كرد و منهزم شد بعداز آن به خدمت آمد و عذر خواسته سلطان نيابت خود را در عراق بوى داد ابو القاسم بعداز چهار سال نماند و در زمان او غزان از جيحون گذشتند و مدبر الملك عجمى كه وزير سلطان بود سلطانرا برآنداشت تا بر ايشان تاخت آورده سلطان اسير شده غزان ملك خراسان و كرمانرا گرفتند جمعى از مماليك سلطان كه با غزان برآميخته بودند سلطانرا بگريزانيدند و بقلعهء ترمد بردند و به آنجا در ربيع الاول سنه 522 وفات يافت مدت پادشاهى او چهلسال بود و در حالت نزع اين ابيات گفته است :\r\n به زخم تيغ جهانگير و گرز قلعه‌گشاى * جهان مسخر من شد چه من مسخر راى\r\nبسى حصار گرفتم بيك نمودن دست * بسى سپاه شكستم بيك فشردن پاى\r\nچو مرگ تاختن آورد هيچ سود نداشت * بقا بقاى خدايست و ملك ملك خداى \r\n\r\nابو طالب ركن الدين طغرل بن محمد بن ملكشاه\r\nقايم‌مقام عم شد و غياث - الدين ابو الفتح مسعود بن محمد بعداز برادر هفده سال سلطنت عراق كرد به نيابت عم و در ايام اوغور بر سلطان خروج كرده ميان او و برادرش محاربات رفت و موالى و نواب ايشان دم استقلال زدند مثل اتابك ايلدگز در آذربايجان و اتابك پهلوان در عراق و سغلريان بفارس\r\n\r\nمغيث الدين ابو الفتح ملكشاه بن محمود بن محمد\r\nپسران خود محمود و مسعود با اتابك بوازنه و تاج الدين وزير بفارس فرستاد و خود ببغداد رفت بوازنه ايشانرا باصفهان برد و محمد را بر تخت نشاندند سلطان آهنگ ايشان كرد و بوازنه را بكشت چون عمش نماند ملكشاه قايم‌مقام شد و التفات باميران نكرد امرا متفق شدند و در ضيافت او را گرفته محبوس ساختند و مدت پادشاهى او چهار ماه بود و\r\n\r\n","description":"","footnote":"","page_name":" 242 ","page_number":242},
  {"content":"\r\n\r\nدر ايام او چند فوج تراكمه از نواحى قبچاق بيامدند يعقوب بن الارسلان الاقشرى با قومى خوزستانرا اختيار كرد اتابك مظفر الدين سنقور بن مودود سلغرى بفارس آمد و در شهور سنهء ثلاث و اربعين و خمسمأه بر ملكشاه خروج كرد و فارس را بگرفت و در سنهء احدى و سبعين و خمسمأه وفات يافت بعد از او اتابك زنگى بن مودود چهارده سال پادشاه بود و آخر در سنه 571 وفات يافت\r\n\r\nغياث الدين ابو شجاع مسعود بن محمود\r\nبعداز پدر پادشاه شد و بغداد را محاصره كرد و در اثناى آنحال شنيد كه برادرش ملكشاه و اتابك ايلدگز كه شوهر مادر ارسلان بن طغرل بود با ارسلان باهم همدانرا محاصره كرده بدان‌سبب بازگرديد تا دفع ايشان كند بهمدان آمد ايشان منهزم شدند و او عازم بلاد ايلدگز گشت و بعلة مرض سل وفات يافت در سنه 554 و در حالت نزع فرمود تا امرا و لشكر برنشستند و تمامت اموال كه در خزاين بود و بر وى عرض كردند از منظر به آنها نظر كرده بگريست و گفت اينهمه امرا و لشكريان و حشم و خدم و زر و جواهر و لئالى يكذره رنج من كمتر نتوانند كرد و يك لحظه بر عمر من نميتوانند افزود بدبخت كسانى كه در جمع اسباب دنيوى سعى نمايند و جملهء آن اموال بحاضران بخشيد و پسرى طفل داشت گفت دانم كه امرا مطيع او نشوند او را با قنقور احمد ديلمى كه حاكم مراغه بود سپرد و مدت پادشاهى او سه سال و چهار ماه بود\r\n\r\nمؤيد الدين ابو الحارث سليمان بن مسعود\r\nبعداز غياث الدين امرا مخالفت كردند بعضى بملكشاه برادرش مايل شدند و بعضى به سليمانشاه كه عم ايشان بود و چونسليمانشاه باصفهان رسيد اتابك بكمهء فارس و شملهء تركمان كه والى خوزستان بود با وى بودند پسر قاضى شمس الدين خجندى اصفهانرا بوى سپرد و لشكريرا كه در حدود همدان بود طلب داشت مطاوعت ننمودند سليمانشاه بمحاربه ايشان رفت گرفتار شده در ربيع الاول سنه 556 او را خفه كردند و مدت پادشاهى او ششماه بود\r\n\r\nارسلان بن طغرل بيك\r\nاز پسران اتابك ايلدگز بود و او را در همدان بپادشاهى نشاندند تا پانزده سال و هفت ماه پادشاهى كرد در همدان وفات يافت و در آن مدت اتابك محمد بن ايلدگز حاكم كل بود و بعداز آن برادرش قزل ارسلان بر تخت نشست و بر دست فدائيان هلا كشد و پادشاهى سلجوقيان بدين ديار سپرى داشت روم تا اين زمان درست تصرف نبيرگان سلطان علاء الدوله قليج ارسلان بن سليمان بود و منقضى شد\r\n\r\nذكر خوارزم‌شاهيان\r\nو ايشان هشت تن‌اند مدت پادشاهى ايشان صد و هشتاد سال بود\r\n\r\n","description":"","footnote":"","page_name":" 243 ","page_number":243},
  {"content":"\r\n\r\n\r\nخوارزم‌شاه محمد بن ميكاتكين\r\nاز موالى سلجوقيان بود چون سلطان كيارق حكومت خراسان بامير جيش التوساق داد ، در سنه تسعين و اربعمأه محمد بن پيلكاتكين را بخوارزم فرستاد و خوارزم‌شاه نام كرد و او بعدل و داد مشغول بود علما و صلحا را دوست داشتى روزگارى در كامرانى گذاشت و در سنه احدى و عشرين و خمسمأه وفات يافت و مدت پادشاهى او سى و يكسال بود\r\n\r\nخوارزمشاه اتسز بن محمد\r\nبعداز پدر پادشاه شد و بعضى از ممالك تركستان و دشت قبچاق در تصرف آورد شصت و يكسال بزيست و در اثناى سلطنت دو كس را بطريق ملاحده فريفته بود و روح ايشانرا خريده فرستاده بود تا سلطانسنجر را هلاك كنند اديب صابر را خبر شد نشان آن دو شخص را نوشت و بمرو فرستاد تا ايشانرا بكشند اتسز چون خبر يافت اديب را بجيحون انداخت سلطان سنجر در سنه اثنين و اربعين و خمسمأه قصد خوارزم كرد و قصبهء هزار اسب را محاصره نمود و انورى در خدمت حضرت سلطان بود و اين دو بيت بر تيرى نوشت و بهزار اسب انداخت :\r\n اى شاه همه ملك زمين حسب تراست * وز دولت و اقبال جهان كسب تراست\r\nامروز بيك حمله هزار اسب بگير * فردا خوارزم و صد هزار اسب تراست \r\nرشيد وطواط در هزار اسب بود و جواب بر تيرى نوشته بينداخت :\r\n گر خصم تو ايشاه بود رستم گرد * يكجوز هزار اسب نتواند برد \r\nچون هزار اسب گرفته شد و سلطان از وطواط در خشم بود فرمود تا او را بهفت‌پاره كنند از نزديكان حضرت يكى گفت وطواط مرغكى ضعيف است طاقت هفت‌پاره ندارد اگر فرمان باشد او را به دو پاره كنند سلطان بخنديد و بر حال او ببخشود آورده‌اند كه سلطان وفات يافت رشيد وطواط بعدازو بسيار بزيست و در سنه احدى و خمسين و خمسمأه اتسز وفات يافت رشيد وطواط پيش‌پيش جنازهء او ميرفت و ميگريست و بدست اشاره ميكرد و ميگفت :\r\n شاها فلك از سياستت ميلرزيد * پيش تو بطوع بندگى ميورزيد\r\nصاحب‌نظرى كجاست تا درنگرد * تا اينهمه مملكت بدين مىارزيد ؟ \r\n\r\nالب ارسلان بن اتسز\r\nبعداز پدر پادشاه شد و او را دو پسر بود علاء الدين تكش و سلطان‌شاه در نوزدهم شهر رجب سنه سبع و سبعين و خمسمأه وفات يافت مدت پادشاهى او پانزده سال و هفت ماه بود\r\n\r\nسلطان شاه بن الب ارسلان\r\n\r\n","description":"","footnote":"","page_name":" 244 ","page_number":244},
  {"content":"\r\n\r\nوليعهد پدر بود قايم‌مقام او شد و مدبر ملك او مادرش ملكه تركمان بود و برادر بزرگ او علاء الدين تكش بود پدر گورخان قراختاى بر وى خروج كرد سلطانشاه و مادرش بملك مؤيد الدين والى خراسان پناهيدند و علاء الدين روز دوشنبه بيست و دويم ربيع الاخر سنه ثمان و ستين و خمسمأه در خوارزم بر تخت نشست سلطان‌شاه با ملك مؤيد عزم خوارزم كرد ملك مؤيد در مشهد مقدس بود علاء الدين بر ايشان زده مؤيد را اسير كرده بر در بارگاه به دو نيمه زد روز عرفه سنه تسعين و خمسمأه سلطانشاه و مادرش بدانمقام گريختند و لشكر تكش بر عقب ايشان رفت و آنديار بگرفت و ملكهء تركمانرا بكشت و در خوارزم تمكين يافت بعداز آن يكى از رسولان گورخان را ميان عداوت افتاد سلطانشاه بگورخان پناهيد گورخان قراختاى لشكرى با او فرستاد تكش جيحونرا بر ممر ايشان انداخت و بسيارى از ايشانرا هلاك كرد و قراختاى مراجعت نمود و برفت سلطانشاه در سرخس بر امراى غور دوانيد و ملك دينار خود را در خندق انداخت و او را بريسمان در قلعه كشيدند و سلطانشاه بمرو رفت و ملك دينار در قلعه بماند ايلچى پيش طغانشاه مهتر غور فرستاد بعوض سرخس بسطام را التماس نمود امير فيروز كوير را فرستاد تا ملك دينار سرخس را سپرده به بسطام رفت و سلطان‌شاه با سه هزار مرد قصد سرخس كرد و طغانشاه از نيشابور با ده هزار سوار متوجه شد در ماه ذى حجه سنهء خمسين و خمسمأه مصاف دادند سلطانشاه غالب آمده و بر سرخس و طوس مستولى گشت و طغانشاه بسلطان تكش و سلطان غور استمداد نمود و هيچ سود نبود شب دوازدهم محرم سنهء احدى و ثمانين و خمسمائه وفات يافت و پسرش سنجرشاه قايم مقام او شده سلطان تكش روز سه‌شنبه هيجدهم جمادى الاول سنهء خمس و ثمانين و خمسمأه در رادكان بر تخت نشست و آوازهء او در اطراف منتشر شده بخوارزم معاودت نمود بعداز آن ميان برادران محاربات بسيار رفت آخر الامر سلطان تكش به قصد برادر بخراسان آمد چون حريف دررسيد بزرگان خواستند كه ميان ايشان صلح افكنند اما ميسر نشد در اثناى آنحال كوتوال قلعهء سرخس جعفرنام باستحضار سلطان تكش پيغام داد و سلطان بتعجيل بدانجانب رفته كوتوال قلعه خزاين و دفاين و ذخاير تسليم وى كرد سلطان‌شاه از آنغصه بعداز دو روز در شب چهارشنبه سلخ رمضان سنه تسع و ثمانين و خمسمائه وفات يافت و مدت پادشاهى او بيست و دو سال و دو ماه بود\r\n\r\nالسلطان عماد الدين محمد بن تكش\r\n\r\n","description":"","footnote":"","page_name":" 245 ","page_number":245},
  {"content":"\r\n\r\nبعد از برادر باستقلال تمام پادشاه شد تمامت لشكر خراسان و مملكت بگرفت و دولت سلجوقيان در اينديار بانجام رسيد و او را دو پسر بود ناصر الدين ملك شاه و قطب الدين محمد ايشانرا والى خراسان گردانيد و در سنه تسعين و خمسمأه قاصد عراق شد و پيش از آن قلع ابناج پسر جهان پهلوان اتابك محمد بن ايلدگز بسبب آنكه مادرش فلسته خاتون سلطان طغرل بن ارسلان شاه بن طغرل بن محمد بن ملكشاه سلجوقير از هر ميداد كنيزكى او را آگاه گردانيد سلطان گفت تو بخور ؛ بخورد و بمرد سلطان قلع ابناج را محبوس گردانيد چون خلاص يافت در اينوقت با امراء عراق اتفاق افتاد تا سمنان استقبال كرد سلطان او را با لشكرى از عراق در مقدم بازگردانيد و سلطان طغرل در سه فرسنگى رى لشكرگاهى عظيم ساخته فرود آمد چون قلع ابناج نزديك رسيد سلطان طغرل بر اسب نشست و مصاف دادند سلطان طغرل در اثناى محاربه گرزى بر زانوى اسب خود زد اسب بيفتاد و قلع ابناج به دو رسيده او را هلاك كرد و جثهء او را پيش سلطان تكش آوردند سر او را ببغداد پيش ناصر خليفه فرستاد او را روز پنج - شنبه بيست و پنجم ماه ربيع الاول سنهء تسعين و خمسمائه در بازارى بر دار كردند و يكى از ندماى طغرل را پيش وزير نظام الملك مسعود بردند گفت اينهمه آوازهء طغرل بيك اين بود كه طاقت مقدمهء لشكر پادشاه اسلام نداشت آن نديم در فور گفت :\r\n ز بيژن فزون بود هومان به زور * هنر عيب گردد چه برگشت هور \r\nسلطان تكش از رى متوجه همدان شد و اكثر عراق را مستخلص گردانيده در ربيع الآخر سنه ثلاث و تسعين و خمسمائه ملكشاه پسرش كه وليعهد بود نماند قطب - الدين محمد را وليعهد گردانيد و در سنه اربع و تسعين و خمسمائه او را بجنك غباء بكور خان ايغوز فرستاد و قطب الدين او را بالمراد دستگير كرد و پيش پدر فرستاد و غباء بكور خان بجان امان يافت و بعد از آن سلطان اصفهان بستد و به پسر خود تاج - الدين على شاه داد و از آنجا بمحاصره قلعه الموت رفت صدر الدين محمد در آنقلعه كشته شد وزير نظام الملك مسعود بن على را و سلطان قطب الدين بقهستان فرستاده قلعه ترشيز را چهار ماه محاصره كرد بعد از آن سلطان از خوارزم عزم ملاحده كرد بنزديك شهرستان بمنزلگاه عرب رسيدند به مرض خناق در نوزدهم رمضان سنه 559 وفات يافت مدت پادشاهى او هفت سال بود\r\n\r\nالسلطان قطب الدين محمد\r\n\r\n","description":"","footnote":"","page_name":" 246 ","page_number":246},
  {"content":"\r\n\r\nتكش به حكم وصايت قايم‌مقام پدر شده بذروهء اعلا رسيد چنان كه بر ممالك سلاطين غور مستولى شد و تمامت بلاد ماوراء النهر را بگرفت و در شهور سنه ست و ستمائه دختر خود را بسلطان عثمان سمرقند كه از نژاد افراسياب بود داد و باتفاق او روى بگور خان آورد ، چون بولايت طراز رسيد تاينكو امير لشكر گورخان آنجا بود مصاف دادند تاينكو اسير گشت و لشكرش منهزم شد و سلطان مراجعت نمود چون بالمان خبر ضعف حال گورخان شنيد بر سراغ تاخت و او را بگرفت و خزاين و اموال و لشكر او را كه به مدت نود و پنجسال مرتب و مهيا گردانيده بود در تصرف آورده و گورخان بعد از آن به دو سال نماند و سلطان محمد در شهور سنهء اربع عشر و ستمائه قاصد بغداد شد پيش از آن ميان او و ناصر خليفه وحشتها افتاده بود و كينها در سينها نشسته سلطان بدان‌سبب از همه ممالك فتوى استده بود بتخصيص از مولانا فخر الدين رازى كه آل عباس در تقلد خلافت به حق نيستند و استحقاق خلافت حسينى نسب راست و سيد علاء الدين ترمديرا كه از سادات بزرگ بود نامزد گردانيد تا بخلافت نشاند چون بدامغان رسيد شنيد كه اتابك سعد بن زنگى سلغرى به قصد عراق بحدود رى آمده است سلطان با لشكر بر سبيل تعجيل راند چون بموضع خيل بزرك رسيد با اتابك مصاف داده او را اسير كرد و بجان امان داده ببغداد مراجعت فرمود چون بهمدان رسيد اتابك او رنگ از آذربايجان به قصد همدان آمده بود منهزم گشت و سلطان در آخر خريف عزيمت ببغداد كرد و در گريوهء اسدآباد برف و دمه عظيم شد چنان كه اكثر لشكريان و چهارپايان اسير و هلاك شدند و آن اول تكينى بود كه بسلطانرسيد مراجعت نموده بعد از آن چنگيز خان شنيده با لشكرى عظيم متوجه او شد و با لشكر مغول محاربه كرده و از ايشان منهزم گشت و بعراق آمد و از آنجا بجزيرهء آبسكون رفت و در بحر خزر در سنهء ثمان عشر . . . وفات يافت پادشاهى او بيست و دو سال بود و او را دو پسر بود جلال الدين و غياث الدين\r\n\r\nالسلطان جلال الدين\r\nبعد از پدر با لشكر مغول محاربات بسيار كرد و بجانب هندوستان رفت و باز مراجعت نمود و شرح احوال او در تاريخ مغول ميآيد و سلطان غياث الدين بعد از واقعه پدر بفارس آمد و از آنجا بكرمان و گويند اول سلاطين كرمانست و براق حاجب در قلعه گورشير در سنه خمس و عشرين و ستمائه او را هلاك كرد و دولت خوارزم شاهيان بپايان رسيد و اللّه الباقى\r\n\r\n","description":"","footnote":"","page_name":" 247 ","page_number":247},
  {"content":"\r\n\r\n\r\nگفتار در بيان پادشاهان قهستان [ ملاحده 
  ]\r\nكه ايشانرا نيز ملاحده گويند هفت تن‌اند و مدت پادشاهى ايشان صد و هفتاد و هفت سال بود\r\n\r\nذكر حسن صباح\r\nو حال او و هو حسن بن على بن محمد بن جعفر بن حسن بن الصباح الكبرى پدرش از يمن بكوفه آمد و از كوفه بقم و از قم برى و آنجا متوطن شد و حسن در وجود آمد و از شيعه اسماعيل بن جعفر الصادق عليه السّلام مردى صالح و متورع و اعتقاد اهل تعليم داشت و مظهر كار او در قلعه الموت بود و در سنه 477 كه لفظ الموت عبارت از آن تاريخست خروج كرد و اكثر بلاد قهستانرا بگرفت و مصطفى لدين اللّه صاحب دعوت اسماعيليان او را عهد نيابت و ولايت فرستاد و حسن داعيان به اطراف روانكرد و گفت خداشناسى بعقل و نظر نيست بتعليم امام است اگر خداشناسى به نظر و عقل كافى بود اهل هيچ مذهب را بر غير خود اعتراض نرسيدى و همه مساوى بودندى و كلمهء چند موجز را خديعت خود ساخت و آن را اكرام نام نهاده جهال و عوام پنداشتند كه در تحت الفاظ مختصر معانى بسيار است و يكى از آن اينست كه از معترضات مذهب خود سئوال ميكرد كه خداشناسى كافيست هركس خرد دارد و معترض را بر وى انكار نميرسد و اگر اين معترض ميگويد كه خرد كافى نيست با نظر و عقل بهم پس معلمى بايد اينست مذهب پس آنچه گفت خرد بس است باقى مطلوبش در اين سئوال آسانست كه تعليم با خرد بهم واجبست و مذهب معترض آنست كه تعليم با خرد بهم واجب نيست و چون واجب نباشد كه تعليم واجب باشد و خرد را معنى بود بر نظر او و شايد كه جايز نباسد و الا خداشناسى حاصل نشود و اين دو قسمت دوم مشغول شده است و ميگويد مذهب ايشان باطل كردم و نه چنين است چه مذهب جمهور عالم اينست كه وجود خود به خود كافيست استعمال خرد بر وجه مخصوص شرط است و تعليم و هدايت معتبر است پس معلوم شد كه او را ابطال مذهب جمهور نرسد و نيز موقوف گردانيدن تعليم بر شخص معين محتاج دليل باشد و دليل او مجرد قول اوست كه ميگويد چون اثبات تعليم كردم و غير من قابل نيست بتعليم پس تعيين بتعليم بقول من باشد و اين سخن ظاهر الفساد است و بمثابه آنست كه كسى گويد كه من ميگويم كه فلانكس امام است و برهان بر اين سخن آنست كه من ميگويم اگرچه جوابش آنست كه اجماع بنزديك جمهور حقست و نيست قرآن و خبر\r\n\r\n","description":"","footnote":"","page_name":" 248 ","page_number":248},
  {"content":"\r\n\r\nنزديك تو نه چنانست پس بناء مذهب تو بر قول تو باشد و ترا معين نباشد و او را بيرون اين هيچ ديگر نيست بالجمله حسن در استخلاص نواحى كه متصل بر ديار الموت است و اطراف مبالغه مينمود و هر موضعى كه بتلبيس ميسر ميشد مسلم گردانيد و آنچه بفريب او مشغول نميشدند بقتل و حرب مىستدند و هركجا سنگى ميديد قلعه عظيم ميساخت و الموت را بلدة الاقبال نام نهاد و در اربع و ثمانين و اربعمائه سلطان ملكشاه امير ارسلان نامى را بفرستاد تا ايشانرا منهزم گردانيد و نظام الملك حسن ابن على بن اسلجيق طوى كه وزير ملكشاه بود شب آدينهء دوازدهم ماه رمضان سنهء خمس و ثمانين و اربعمأه بحدود نهاوند در منزلى كه آن را محنه خوانند فدائى به شكل صوفى در پيش محفه ميرفت ناگاه او را زخم زده بقتل آورد اول كسى كه فدائيان بكشتند او بود و حسن صباح در ايام سلطان سنجر در ماه ربيع الاخر سنهء ثمان و عشر و خمسمأه وفات يافت و مدت پادشاهى او سى و پنجسال بود كيا بزرك اميد و حسن هردو ورامينى بودند در ايام حسن لشكركش بود او را بقلعهء فرستاد تا آن را بگرفت و حسن او را وليعهد خود گردانيد بيست سال در ايام حسن در آن قلعه ساكن بود بعد از حسن قايم‌مقام شد و در جمادى الاول سنه 522 وفات يافت مدت پادشاهى او چهارده سال بود\r\n\r\nكيا محمد بن بزرگ اميد\r\nبه حكم وصايت بعد از پدر پادشاه شد تشيع سنت او كرد بعد بر مذهب حسن صباح و پدر خويش در ربيع الاول سنه 555 وفات يافت و مدت پادشاهى او سى و دو سال بود\r\n\r\nالامير ابو عبد الله الحسن\r\nكه بعلى ذكره السلام مشهور است و گويند از نسل مصطفى لدين اللّه است بعد از آن پادشاه شد و دعوت الحاد كرد در هفدهم ماه رمضان سنهء تسع و خمسين و خمسمأه مردم را جمع كردند و نماز عيد گذارد و مكتوبى بيرون آورد و گفت امام مخفى محمد بن الحسن صاحب الزمان عليه السّلام به من فرستاده و تكليف از خلق برداشته و اكثر قهستان رودبار بوى گرويدند در سنه 577 و گويند در ربيع الاول سنه 607 وفات يافت و مدت پادشاهى او بيست و دو سال بود\r\n\r\nجلال الدين حسين بن محمد\r\nبعد از پدر پادشاه شد و او را حسن نومسلمان گفتندى از آن سبب كه الحاد بگذاشت و از جاده مستقيم تجاوز نكرد و در غزاى گرجى با سلطان جلال الدين رفيق بود و در ماه رمضان سنه ثمان عشر و ستمائه وفات يافت و مدت پادشاهى او نوزده سال بود\r\n\r\nعلاء الدين محمد بن حسن\r\nوليعهد\r\n\r\n","description":"","footnote":"","page_name":" 249 ","page_number":249},
  {"content":"\r\n\r\nپدر بود به حكم وصايت در نه‌سالگى قايم‌مقام شد و اكثر اوقات منزوى بود و در ايام او هلاكو خان بن تولى خان بن چنگيز خان عزيمت ايران زمين كرد و گيتو قاسان را در مقدمه به قصد بلاد ملاحده فرستاد و اكثر بلاد را بگرفت و قتل و غارت بسيار كرد و شب چهارشنبهء سلخ شهر شوال و گويند ذيقعده سنه 656 نامهء نوشت بفدائى داد تا پيش او برد چون به خواندن مشغول شد او را زخم زد و بكشت و خود شاه ظاهر گردانيد و گفت جهة آنكه پدرم را كشته بود او را بكشتم و فرمود تا پسران او را در ميدان بكشتند و هلاكو خان در هيجدهم سنه اربع و خمسين و ستمأه در صحبت خواجه نصير الدين محمد طوسى در اينباب گفته است :\r\n سال عرب چو ششصد و پنجاه و چهار شد * يكشنبه ماه ذيقعده بود بامداد\r\nخورشاه پادشاه سماعيليان ز تخت * برخاست پيش تخت هلاكو بايستاد \r\nهلاكو او را پيش نيكو خان فرستاد و در راه وفات يافت و مدت پادشاهى او يك سال بود .\r\n\r\nفصل هفتم از جزو اول در خاصيت عدالت\r\nبر ضمير مستنير فضلاى عالم و خاطر آفتاب تنوير از كياى بنى آدم مخفى و مستور نماند كه بقاى عمارت جهان بعدل منوط است و صلاح حال عالميان به دو متعلق و مربوط است از حضرت رسالت پناه صلى اللّه عليه و إله منقول است كه « عدل ساعة خير من عبادة ستين سنة » عدل يكساعت بهتر از عبادت شصت سالست تبيين اينحديث آنست كه بعدل يكساعت پادشاه اقليمى از فتنه و فساد ايمن ميگردند و عالمى بفراغ بال عبادت توانند كرد و از عبادت شصت ساله اينمعنى حاصل نگردد و نيز قرآن مجيد بدين ناطقست قوله تعالى « ان اللّه يأمر بالعدل و الاحسان » چون احسن صفات حميده و ايمن سمات پسنديده عدلست حكايتى چند در خاصيت عدالت مرقوم ميگردد\r\n\r\nحكايت : آورده‌اند كه چون بهرام گور بر تخت سلطنت نشست\r\nباستيفاى لذات مشغول شده مانند نرگس و لاله بىقدح و پياله بسر نميبرد بنابراين مهم سلطنت را برأى درايت وزير خود روشن رأى نموده گفت نوعى با خلايق سلوك كن كه فردا نزد خالق منفعل و شرمسار نگردى روشن رأى مردى ممسك و طامع بود و بسبب غفلت پادشاه بر ولايت استيلا يافته دست تعدى دراز كرد و مال پادشاه و رعبت مال خود دانسته ميان حلال و حرام فرق نميكرد و چونسالى چند بديندستور\r\n\r\n","description":"","footnote":"","page_name":" 250 ","page_number":250},
  {"content":"\r\n\r\nگذشت رعايا جلاى وطن كرده سپاهيان بسبب فقدان علوفه و مرسوم متفرق گشتند در اين اثنا خبر توجه خاقان بملك ايران متواتر شده بهرام خواست كه استعداد سپاه نمايد خزانه را از نقد و جنس خالى يافت و سپاهرا پراكنده ديد خواص را طلبيده از صورت حال استفسار نمود جواب دادند كه بنابر تغافل و بىپروائى پادشاه و عدم التفات او بامور مملكت وزير دست تطاول بملك و مال دراز كرد تا حال بدين منوال رسيد بهرام پريشان خاطر شده وزير را مؤاخذه نمود اول زندانيان را طلبيده ديوان آنجماعت را پرسيد اكثر آن مردم را وزير بجهة غرض فاسد محبوس ساخته بود از يكى پرسيد كه تو بچه گناه در زندانى جواب داد كه وزير برادرم را كشته اموال او را تصرف نمود مرا بجهة آنكه از او شكايت نكنم بند كرده و ديگرى گفت كه وزير عقد مرواريدى ميخريد چون بها طلبيدم مرا در بند كرد و چون خانهء او جستند مكتوبات خاقان بيرون آمده بود كه به او نوشته بود بهرام على الفور وزير را سياست كرده اموال او را تصرف نمود و آنچه از رعايا بظلم گرفته بود بازداد لاجرم بسبب آن عدالت با هزار سوار ترك را شكست داد\r\n\r\nحكايت : چون نوبت سلطنت بنوشيروان رسيد\r\nامرا و اعيانرا طلبيده با ايشان گفت ترك ظلم و جور كنيد كه من مانند پدر در باب سياست ظالمان تغافل نخواهم نمود اما چون امرا بتعدى و ستم عادت كرده بودند از آن فعل شنيع آسان ممتنع نمىشدند در اين اثنا حاكم آذربايجان مزرعه پيره‌زنى را بستم غصب كرد پيره زال بمداين آمده بر سر راه كسرى بايستاد و چون پادشاه به آنجا رسيد تظلم نمود نوشيروان يكى از خواص را فرمود كه پيره‌زنرا محافظت نموده اسباب معاش او مهيا سازد و فى الفور يكى از معتمدان خود را بآذربايجان فرستاده تا صورت حال را تحقيق نموده بازگشت كسرى امير آذربايجانرا طلب داشت چون بپايه سرير كسرى رسيد كسرى از اركان دولت پرسيد كه اموال و اسباب سپهبد آذربايجان چه مقدار تواند بود جواب دادند كه تجمل او را نهايت نيست نوشيروان فرمود كه با اينهمه زر و مال و نفاذ امر و استقلال روا باشد كه مزرعه اين زن عاجزه را بظلم و ستم بستاند و تصرف نمايد گفتند كه لايق او نيست كه چنين كند كسرى فرمود كه پيره‌زنرا حاضر كردند تا تظلم نمود و آنمرد معتمديكه بآذربايجان رفته بود گواهى داد آتش غضب شهريارى اشتعال يافته بجهة سياست و عبرت\r\n\r\n","description":"","footnote":"","page_name":" 251 ","page_number":251},
  {"content":"\r\n\r\nفرمود تا حاكم آذربايجان را درميان ميدان پوست كندند\r\n\r\nحكايت : در قديم الايام در كنياب كه از اعمال كجراتست\r\nجمعى از مسلمانان متوطن شده مسجد و منارهء ساخته بودند و كفار هندى بسببى از اسباب با مسلمانان حرب كردند و آنمسجد را سوخته مناره را خراب كردند و هشتاد مرد مسلمانرا شهيد ساختند و خطيب على كه واعظ و خطيب مسلمانان بود گريخته تظلم بدرگاه راى برد اركان دولت بجهة موافقت مذهب جانب كافرانرا گرفته سخن او را بر راى عرض نكردند خطيب بر سر راه راى در عقب درختى پنهانشده چون راى به آنجا رسيد بيرون آمده او را سوگند داد كه فيل خود را بازدار و سخن من استماع نماى راى ايستاده خطيب صورت حال خود را كه در قصيده بر زبان هندى پرداخته بود بر راى خواند راى او را بخواص خويش سپرده چون بقصر خويش رسيد با وزير گفت من ميخواهم كه سه روز از قصر خود بيرون نيايم بايد كه امور ملك را مضبوط بدارى و چون شب درآمد راى بر جمازهء نشسته در يك شبانه‌روز چهل فرسخ راه طى كرده از هزاوله بكنياب رفت و در لباس سوداگران ببازار درآمده از مردم قصبهء مذكور استفسار نمود و از هركه پرسيد جواب دادند كه بر مسلمانان ظلم كرده بيگناه ايشانرا بقتل آوردند راى مطهرهء از آب دريا پر كرده بازگشت و در روز سوم شب‌هنگام بهزاوله رسيده روز ديگر بارداد و اركان دولت را حاضر ساخت فرمود تا خطيب كه تظلم نموده بود بياورند چونخطيب را حاضر ساختند و سخن تمام كرد جماعت كفار خواستند كه بهانه كنند و سخن او را باطل سازند راى بآب‌دار خود گفت مطهرهء مرا باينجماعت ده تا آب خورند هركه از آن آب چشيد دانست كه آب درياست پس راى گفت چون مرا با كسى اعتماد نماند چه اختلاف دين و ملت درميان بود من خواستم كه خود تحقيق اين قضيه كنم بنفس خود رفتم و معلوم كردم كه بر مسلمانان ظلم كرده‌اند و نبايد كه در ملك من چنين حيفى بر جماعتى واقع شود كه در ظل امان من باشند و امر كرد تا هر صنفى از اصناف كفار مثل برهمنان و پارسايان و مهاباديان دواله و سوده و مغان دو نفر از سردار ايشانرا سياست كردند و يك بالوتره يعنى بنكه بخطيب داد تا مسجد و منار را عمارت كند\r\n\r\nحكايت : آورده‌اند كه نوبتى مأمون خليفه بمداين رفته در اطراف ايوان كسرى مىنگريست\r\nيكى از علما در خدمت او حديثى روايت كرد كه اگرچه در سخن سيد عالم صلى اللّه عليه و إله شايبه و ريبى نتواند بود ليكن داعيه ضمير مرا بر\r\n\r\n","description":"","footnote":"","page_name":" 252 ","page_number":252},
  {"content":"\r\n\r\nآن ميدارد كه جسد نوشيروانرا كه بمفارقت نوشين‌روان گرفتار است به‌بينم پس تفحص كرده دخمه او را پيدا كردند و سر او را برگشادند او را بر مثال شخصى كه در خواب باشد در خاك خفته مأمون متعجب گشته جبين كسرى ببوسيد و در انگشت او انگشتريها ديد بر هريكى از آن چيزى نوشته بر يك خاتم مرقوم بود كه با دوست و دشمن مدارا كن و بر ديگرى مكتوب بود كه در امور مشورت كن با عقلا تا مقصود تو حاصل شود بر ديگرى منقوش بود كه قناعت پيشه كن تا عيش تو خرم و روزگار تو خوش باشد وزير گفت يا امير المؤمنين اين انگشتريها ضايع خواهند شد و بايدشان برداشت مامون در غضب شده گفت از كفايت تو همين مطلوب بود فرمود تا آنخاك را بمشك و عنبر آكنده دخمه را بپوشانيد\r\n\r\nحكايت : آورده‌اند كه يكى از تجار هند نه‌لك تنكه نزديكى اعيان بامانت گذاشت\r\nو بعداز مدتى فوت شد امين پسر او را طلبيده گفت پدر تو اين مقدار زر به من سپرده برسم امانت اكنون مال خود بستان پسر گفت من بر اين امانت وقوف ندارم شايد كه در دفتر ثبت باشد بدفتر رجوع كردند ننوشته بود پسر گفت پدر من بهركه چيزى ميداد بدفتر ثبت مينمود اين مبلغ كه تو ميگوئى ننوشته است معلوم مىشود كه اين امانت از ديگريست و بر من حلال نيست كه امانت غيريرا بستانم و امين در تسليم او غلو مينمود و پسر امتناع ميكرد ميان ايشان بدين‌سبب نزاع و جدال روى نمود و صورت قضيه را بر راى عرض كردند گفت صواب آنست كه اين زر را در چيزى كه نفع آن مستمر باشد صرف كند تا نفع آن به صاحبش رسد و عوض نه‌لك بركهء كه در جهان عديل ندارد بنا كردند تا امروز آن بركه هست\r\n\r\nحكايت : آورده‌اند كه يكى از ملوك كرمان كه بصفت نصفت و عدالت موصوف بود\r\nو سه انگشت دست راست نداشت و هيچكس را ياراى آن نبود كه سبب قطع انامل از او پرسد روزى مردى عرض كرد كه اى پادشاه عادل پسر تو در جوار من نزول نموده بدين‌سبب عورات من نميتوانند كه بمهمى قدم در صحن سراى نهند پادشاه پسر را طلبيده فرمود كه از آن منزل انتقال نمايد شاهزاده جواب داد كه اينخانه ملك من است پادشاه فرمود كه اى پسر اينمعنى مناسب خاندان من نيست كه عورات مسلمانان از من در مضرت باشند آنگاه حكايت كرد كه وقتى در مصافى ميرفتم در قريهء نزول نمودم عورات آنقريه بنظارهء من بيرون آمدند و درميان ايشان دخترى به نظر من درآمد كه خورشيد\r\n\r\n","description":"","footnote":"","page_name":" 253 ","page_number":253},
  {"content":"\r\n\r\nتابان از رشك چهرهء رخشان او در پرده حجاب متوارى بود آتش محبت آن جميله دود از دل من برآورده منزل او را نشان كردم و چون شب درآمد بر سر بالين او رفتم و دست بر پستانش نهادم دختر از خواب برآمده مرا بر سر بالين خود ديد گفت بريده باد انگشتان آنكه به حرام بحرم مسلمانان دراز كند هيبتى از اين دو كلمه در دل من افتاد بازگشتم و روى بمصاف خصم نهادم در اثناى محاربه با مبارزى مقابل افتادم و او را با نيزه از پشت زين افكندم ؛ مقارن آنحال تيغى افكنده بر سر دست من آمده سه انگشت مرا مقطوع ساخت و من گريبان خود را بدعاى آندختر گرفتم و توبه كردم كه هرگز ديگر به نظر خيانت در هيچ مسلمان ننگرم\r\n\r\nحكايت : در زمان معتضد عباسى مردى عرضه داشتى نوشت\r\nو به او داد مضمون آنكه وقتى كه عزيمت حج داشتم كيسهء سربمهر كه در آن هزار مثقال طلا بود بنزديك نايب قاضى سپردم و چون از مكه مراجعت نمودم امانت خود طلبيدم كيسه را به مهر من حاضر كرد و چون مهر برداشتم بجاى طلا سرب يافتم و هرچند زر خود را از وى ميطلبم ميگويد كه تو كيسهء سربمهر نزد من گذاشتى من همان كيسه را به مهر تو دادم و نميدانم كه در آنجا طلا بود يا سرب خليفه گفت بازگرد و غم مدار كه زر ترا پيدا كنم صاحب زر از مجلس بيرونرفته خليفه لحظهء متأمل شده جامه‌دار خويش را طلبيد فرمود كه يكدست جامه و دستارى حاضر كن چون جامه‌دار بفرموده عمل نمود او را بمهمى فرستاده دستاريكه جامه‌دار آورده بود برداشته پاره كرد و درهم پيچيده بجاى خود نهاد چون جامه‌دار از آن مهم بازآمد خليفه گفت اين ملبوسات را ببر و فردا بياور چونجامه‌دار آنها را به خانه برد روز ديگر خواست كه نزد خليفه برد دستار خاصه را پاره يافت بيم و ترس بر وى مستولى شده ببازار رفت و از مردم تحقيق نمود كه رفوگرى ميخواهم كه جامه را رفو كند كه معلوم نشود و او را برجائى نشان دادند كه بر اين كار ماهر بود جامه‌دار آن دستار را رفو كرده نزد معتضد برد خليفه در آن نگاه كرد پرسيد كه اين را كه رفو كرده است جامه‌دار ترسان و هراسان شد خليفه گفت مترس كه من آن را پاره كرده بودم جامه‌دار گفت فلان رفوگر معتضد باحضار او اشارت فرمود چون حاضر شد با او گفت كه سخنى از تو خواهم پرسيد اگر راست خواهى گفت امان يا بى راست بگو كه در اينشهر جهة نايب قاضى كيسهء رفو كردهء گفت بلى معتضد صاحب زر و نايب قاضى را\r\n\r\n","description":"","footnote":"","page_name":" 254 ","page_number":254},
  {"content":"\r\n\r\nطلبيده تاجر را گفت كيسه را حاضر كن و با رفوگر گفت كه اين كيسه را ديدهء رفاف با نايب قاضى گفت كه اين كيسه‌ايست كه تو پيش من آوردى و گفتى از دست غلام افتاده و پاره شده است آن را رفو كن كه ميخواهم نقد را بجاى ديگر نقل نكنم خليفه نايب قاضى را گفت مال مسلمانانرا بازده و الا ترا سياستى كنم كه عالميان عبرت گيرند نايب و قاضى زر را تسليم تاجر كرده خليفه او را از آنعمل معزول ساخته راقم گويد كه قبل‌از تاليف اين نسخه رساله مثنوى در سلك نظم ترتيب داده از آن جمله اين حكايت كه منظوم ميگردد و چون مناسب اينمقام است نقل افتاد رجاء واثق كه در نظر اهل بصيرت مستحسن نمايد .\r\n تاجر پيرى به زمان قديم * داشت به من لعل و بخروار سيم\r\nگشته بثروت علم اندر جهان * مايهء او حاصل دريا و كان\r\nعاقبت از دزد اجل جان نبرد * دست اجل حلق وجودش فشرد\r\nچون پسرش مايه ز حد بيش ديد * عاقبت كار خود از پيش ديد\r\nخواست كه نصفى بتجارت برد * نصف دگر پيش كسى اسپرد\r\nز آنكه اگر جمله بصحرا برد * دزد بيكباره بيغما برد\r\nبود در آن بلدهء جنت نظير * شيخ كبيرى شده چون چرخ پير\r\nقاضى آن مملكت آن شيخ بود * گوى قضا از همه‌كس مير بود\r\nنصف از آن زر بر آنشيخ برد * كيسهء سرمهر امانت سپرد\r\nخواجه چو آهنك تجارت نمود * دزد متاعش همه غارت نمود\r\nاز سفر آمد دل از انديشه ريش * غافل از آندزد كه آمد به‌پيش\r\nرفت سوى قاضى و دينار خواست * مال امانت ز نگهدار خواست\r\nشيخك دين باخته انكار كرد * دين خود اندر سر دينار كرد\r\nتا نشود راز امانت پديد * تيغ زبانرا بخيانت كشيد\r\nگفت تو خالى ز جنون نيستى * من نشناسم كه تو خود كيستى\r\nتاجر از اين قصه چو آگاه گشت * رنگ رخش زردتر از كاه گشت\r\nآه چنانزد كه دل خاك سوخت * دود دلش دامن افلاك سوخت\r\nحاكم آن بلدهء جنت درود * سرور شاهان عضد الدوله بود \r\n\r\n","description":"","footnote":"","page_name":" 255 ","page_number":255},
  {"content":"\r\n\r\n سوخته را چون خطر جانگرفت * درگذرى دامن سلطان گرفت\r\nكى ملك دادگر دادرس * حالت من بين و بفرياد رس\r\nقصهء خود را بطريقى كه بود * بر دل بيدار ملك وانمود\r\nشاه به دو گفت سخن گوش كن * چندى از اين قصه فراموش كن\r\nدرد ترا مرهم دل صابريست * ورنه بديندرد ببايد گريست\r\nشاه چو از راه بايوان رسيد * سده ايوانش بكيوان رسيد\r\nكرد تهى پا ز ركاب فرس * در طلب شيخ فرستاد كس\r\nشيخ چو آمد سوى درگاه شاه * گفت مديحى همه دلخواه شاه\r\nگفت ملك كى سر اسلاميان * شيخ و سر و سرور اسلاميان\r\nمانده گره عقدهء اندر دلم * گر تو بدانى بگشا مشكلم\r\nهست مرا مال فراوان دفين * در صدف سينهء روى زمين\r\nوز پسران خاطر من جمع نيست * كز پس من پادشه ملك كيست\r\nيكتن اگر زين دو سه سلطانشود * روزى اخوان همه حرمان شود\r\nهست كنون در دلم ايدور بين * كانچه دفينست مرا در زمين\r\nاز ته گنجينه برون آرمش * چون تو امينى به تو بسپارمش\r\nليك بشرطيكه نداند كسى * نسخهء اين نقد نخواند كسى\r\nبعد وفاتم چه شود يك پسر * صاحب شمشير و بزرگى و زر\r\nآن پسرم آگه از اين زر مكن * نقد مرا بر دگران صرف كن\r\nچون گره از خاطر خود برگشاد * هم به زمان كيسهء زر سرگشاد\r\nگفت برو خاطر من شاد ساز * بهر دفين خانهء آباد ساز\r\nشيخ برون رفت ز ايوان شاه * ديو برون برد روانش ز راه\r\nگفت كه از دولت بهروزيم * نقد چنين كرده خدا روزيم\r\nنيست به غير از ملك آگه ز كار * كيستكه از من كند اينخواستار\r\nشاه جدا كرد چو آتش ز دود * در پى آنخواجه فرستاد زود\r\nگفت كنون جانب قاضى خرام * پخته به دو گوى كه ايمرد خام\r\nگر ندهى مال امانت مرا * عدل شهنشاه كفايت مرا \r\n\r\n","description":"","footnote":"","page_name":" 256 ","page_number":256},
  {"content":"\r\n\r\n نزد شهنشاه برم داورى * تا كند از عدل مرا ياورى\r\nشيخ ز تاجر چو شنيد اين حديث * با دل خود كرد خطاب آن خبيث\r\nكز سخنش گر ملك آگه شود * دستم از آن عاريه كوته شود\r\nدر دل سرد آتش حرصش فسرد * بدرهء دينار بتاجر سپرد\r\nخواجه همان بدره بسلطان رساند * شاه فرستاد و دغل را بخواند\r\nگفت كه ريشش بتراشيد زود * تا شود از روى سياهى چه دود\r\nآه ازين شيخ و از اين قاضيان * سودى از ايشان نكنى جز زيان\r\nنقد ضعيفان بدغل مىبرند * مال يتيمان بحيل مىخورند\r\nپنجه فروبرده بمال كسان * بى خبر از مالك روزىرسان\r\nخون كسان ما حضر خوانشان * خون چكد از هربن دندانشان\r\nريش سفيد از اثر روز و ماه * دل چه شب تيره ز عصيان سياه\r\nداده بدن پرورش از مال وقف * همچو دف افتاده بدنبال وقف\r\nدر عقب حرص چو دنباله‌اند * صدقه‌خور مرده صد ساله‌اند\r\nشيخ چنين رهزن ايمان بود * خازن گنجينهء شيطان بود \r\n\r\nحكايت : از خواجه عبد الحميد مرويست كه گفت\r\nدر عهد سلطان محمود سبكتكين يكى از حجاب بارگاه سلطان كه از بلاد خراسان بغزنين ميرفت در اين اثنا چون بخسروآباد رسيد الاغى محتاج بود درازگوش روستائى گرفته بىاذن صاحب بار كرده به منزل ديگر برد صاحب حمار اينمعنى بپادشاه نوشت و چون صاحب بغزنين رسيد ببارگاه درآمد با سلاح بجاى خود بايستاد سلطان مهتر قرنفل را طلبيده گفت با اينمرد بگوى كه مادام كه من بر تخت سلطنت متمكن باشم امثال ترا چه زهره و يارا كه باركش رعيت را بالاغ گيرند او را بخسروآباد برده بفرماى تا مردم جمع شوند و در برابر خلايق او را به دو نيم زن و بگو كه جريمهء او اينست كه درازگوش رعايا بالاغ گرفته است\r\n\r\nحكايت : آورده‌اند كه در زمان عمر عبد العزيز از موضعى مشك بغنيمت آورده بودند\r\nو حضور او قسمت مينمودند عمر مشام خود را گرفته بربست از سبب آن پرسيدند جواب داد كه منفعت مشگ بوى آنست و اين مشك حق مسلمانانست مرا روا نيست كه از آن منتفع گردم گويند روزى از بيت المال\r\n\r\n","description":"","footnote":"","page_name":" 257 ","page_number":257},
  {"content":"\r\n\r\nسيب آورده در حضور او قسمت ميكردند يكى از طفلان خورد او سيبى برداشته بر دهان نهاد عمر چنان سيب را از دهان او بيرون آورد كه دهانش افكار شد صبى گريان شده نزد مادرش رفت و مادر كس به بازار فرستاد تا از جهة او سيب آورند چون عمر عبد العزيز بحرم درآمد دختر عمش فاطمه كه زوجهء او بود با او عتاب كرد كه بجهة سيبى اينهمه آسيب به فرزند خود رسانيدى جواب داد كه آنحركت بغايت بر من دشوار آمد اما نخواستم بسبب سيبى از ثواب عدالت محروم مانم و نام من از جريدهء نيكوكاران محو گردد\r\n\r\nحكايت : آورده‌اند كه چون البتكين كه غلام نصر ابن احمد سامانى بود\r\nاز نوح بن نصر بن احمد متوهم‌شده بسبب آنكه البتكين از قبل خواجهء خود امير نصر حاكم خراسان بود بعد از فوت امير نصر امراء ماوراء النهر كس نزد البتكين فرستادند كه كدام يك از آل سامان شايستهء سلطنت باشند تا با آن شخص مبايعت نمائيم البتكين جواب فرستاد كه نوح بن نصر كودكست اولى آنكه با عم پدرش اسحق بن اسماعيل مبايعت نمايند پيش از آنكه قاصد البتكين ببخارا رسد امرا امير نوح را بر مسند سلطنت نشاندند و بعد از آنكه بر سرير سلطنت متمكن شد خواست كه از البتكين انتقام كشد لاجرم او را بپايهء سرير سلطنت مصير طلبيد البتكين توهمى به خود راه داده با هفتصد غلام خاصهء خويش متوجه غزنين شد و چون به ظاهر غزنين رسيد اهل شهر حصار را محكم كرده شهر را بوى تسليم ننمودند البتكين در ظاهر آن بلده رحل اقامت انداخته ولايت و نواحى آن مملكت را در حيز تصرف آورده قاعده عدل و داد بنياد نهاد گويند در آن ايام جمعى غلامان خود را ديد كه از قريهء ميآمدند و مرغى چند بر فتراك بسته بودند از ايشان پرسيد كه اين مرغانرا از كجا آورده‌ايد گفتند كه خريده‌ايم البتكين ايشانرا سپرده شخصى باحضار رئيس ده فرستاده چون حاضر شد از او استفسار نمود كه اين مرغان را غلامان ما خريده‌اند يا بىاذن صاحب گرفته‌اند رئيس خواست كه آنسخن را توجيهى كند بطريقى بيان نمايد كه آزارى بغلامان نرسد البتكين بانك بر وى زده گفت اگر راست نگوئى ترا ادبى بليغ نمايم رئيس گفت يقين است كه چون ترك بديه آيد مرغ نخرد بلكه بعنف بگيرد البتكين بسياست غلامان امر كرد جماعتى از خواص زبان بشفاعت گشودند البتكين از سر قتل آنطايفه درگذشت اما فرمود تا گوشهاى ايشانرا سوراخ كرده و ريسمانى در پاى آنمرغان بسته و در گوش غلامان كشيده گره\r\n\r\n","description":"","footnote":"","page_name":" 258 ","page_number":258},
  {"content":"\r\n\r\nزدند مرغان اضطراب مينمودند و پر و بال در چشم ايشان ميزدند و غلامانرا باينصورت گرد لشكرگاه برآوردند و ندا كردند كه هركه مرغ روستائى را بىاذن گيرد سزاى او اينست و چون اهل شهر اين عدالت مشاهده كردند با يكديگر گفتند كه حاكم اين‌چنين كم بدست آيد بهتر آنكه شهر را بوى سپاريم و باتفاق به خدمت البتكين رفته كمر خدمت او برميان بستند\r\n\r\nحكايت : آورده‌اند كه محمد بن اسحق والى خوزستان وزيرى بغايت عادل و كافى داشت\r\nاما خواص محمد با وزير نقارى داشتند و هميشه زبان بسعايت او ميگشودند و محمد بسخنان آنطايفه ملتفت نميشد عاقبت تير تزوير ايشان بر هدف مقصود آمده محمد بن اسحق وزير را معزول ساخته مصادره نمود روزى چند مصابره پيش گرفت تا سورت غضب فرونشست آنگاه بوى پيغام داد كه من بنده در ذمت ايندولت حقوق بسيار دارم چون در اين ولا از منصب و مال دور مانده‌ام التماس دارم كه امير از مملكت خود قريه ويرانهء به من دهد تا بتخم و عوامل خويش آن را آبادان سازم و از آن ممر وجه معاش بدست آرم امير محمد جواب فرستاد كه تو هر قريه كه تعيين نمائى ما بر تو تسليم نمائيم وزير جواب داد كه چون در اينوقت مقاليد رتق و فتق ممالك در دست من نيست بايد كه ارباب مناصب ديوان اعلى قريهء معين سازند محمد ابن اسحق ديوانيانرا فرمود كه قريه خراب پيدا كنيد تا بوزير معزول دهم ايشان بعد از تأمل بسيار گفتند كه قريه خراب نيست امير بوزير پيغام داد كه ديه خراب پيدا نميشود قريه معموره معين كن تا به تو دهم وزير گفت غرض قريه خراب و معمور نيست لكن ميخواستم كه امير بداند كه من در اينمدت چنان زندگانى كرده‌ام كه در همه ولايت يكقريه خراب نمانده است و سپاهى و رعيت خوشنود و شاكرند اگر شغل وزارت به ديگرى تفويض كنى بايد كه هم بدين نسق زندگانى كند محمد بن اسحق از خواب غفلت بيدار شده گفت هيچكس را در اين منصب لايق‌تر از تو نميدانم و او را بار ديگر بر مسند وزارت نشاند\r\n\r\nحكايت : آورده‌اند كه يكى از زهاد به خدمت ابو جعفر منصور دوانيقى آمد\r\nو او را نصيحت مينمود در اثناى محاوره گفت نوبتى در سفر بديار چين افتادم در آن ايام پادشاه چين را مرضى حادث شده حس سمعش باطل گشت امراء و اعيانرا طلب نموده در حضور ايشان زارزار بگريست و بر زبان آورد كه مرا حادثهء عظيم افتاده و حس سمع من باطل شده ايشان گفتند پادشاهرا از اين صورت غم نبايد خورد كه البته خداى تعالى ببركت عدل\r\n\r\n","description":"","footnote":"","page_name":" 259 ","page_number":259},
  {"content":"\r\n\r\nو احسان در عوض سامعه ملك و عمر دراز كرامت خواهد فرمود پادشاه گفت شما غلط كرده من نه بر نقصان سامعه ميگريم چه بر خرد خرده‌دان روشن است كه عاقبت مجموع قوى فنا خواهند بود پس عاقل بر زوال بعضى نگريد ليكن غصه من از آنست كه اگر مظلومى فرياد كند و داد خواهد من آواز نتوانم شنيد و در انصاف او سعى نتوانم كرد يكى از حكماى آنديار گفت ملك ندا كند كه هيچكس جامهء سرخ به غير از مظلوم نپوشد تا چون ملك كسى را كه لباس سرخ پوشيده باشد ببيند داند كه دادخواه است\r\n\r\nحكايت : آورده‌اند كه سلطان ملك شاه نوبتى در اصفهان به شكار رفته در قريهء نزول نمود\r\nجمعى از خواص غلامان گاوى ديدند كه بالفعل حافظى نداشت آن را كباب ساخته و آن ماده گاو از ضعيفه‌اى بود كه با سه يتيم بشير آن تعيش مينمودند چون پيره‌زن از آنحال خبر يافت از خود بى خبر شده سحرگاهى بر سر پل زنده رود رفته بنشست بامداد كه ملك شاه بدانجانب رسيد پيره‌زن برخاسته گفت اى پسر الب ارسلان اگر بر سر پل زنده رود داد من ندهى بجلال ذو الجلال كه ترا بر سر پل صراط بازدارم اكنون اين سر پل اختيار ميكنى يا آن سر پل ملكشاه از هيبت اين سخن پياده شد گفت اين سر پل اختيار كردم چه طاقت آن سر پل ندارم پيره‌زن گفت غلامان تو ماده گاو مرا كه سبب معيشت يتيمان من بود كشته كباب كرده‌اند و اينمعنى بحقيقت ظلمى است كه از پادشاه ظاهر گشته زيرا كه اگر سلطان از احوال مملكت باخبر بودى اين صورت روى ننمودى سلطان فرمود تا هفتاد گاو بعوض آن ماده گاو بوى دادند و غلامانرا ادبى بليغ كردند بعد از وفات ملكشاه پيره‌زن روى به خاك ماليده گفت خداوندا پسر الب ارسلانرا كه بالئيمى خود در حق من عدالت نمود و هم سخاوت بجاى آورد و تو اكرم الاكرمينى اگر در باب او تفضل فرمائى دور نباشد در آن ايام يكى از اعيان زهاد سلطانرا در خواب ديده از حالش پرسيد جواب داد كه اگر شفاعت پيره‌زن نبودى كه در سر پل زنده رود بغورش رسيدم واى بر من بودى\r\n\r\nحكايت : در كتاب خلق الانسان آورده است كه در آنوقتكه هرون الرشيد در رقه ميبود\r\nعيسى بن جعفر امير الامرا بود و عبد طيان قاضى رقه بود و بصفت علم و فضيلت موصوف بمحكمه قاضى رفته عرضه داشت كه پانصد هزار درم نزد عيسى دارم و وى حق مرا ادا نمينمايد او را در محكمه حاضر كن تا جواب من بگويد قاضى رقعه‌اى بعيسى نوشت مضمون آنكه\r\n\r\n","description":"","footnote":"","page_name":" 260 ","page_number":260},
  {"content":"\r\n\r\nزندگانى امير دراز باد مردى بمجلس شرع آمده ميگويد پانصد هزار درم نزد آن جناب دارم اگر امير تفضل نمايد و بمجلس شرع قضا حاضر گردد و الا وكيلى بفرستد تا جواب خصم بگويد و آنرقعه را به آنمرد داد و آنشخص رقعه را بدر خانه عيسى آورده بحاجب داد و حاجب نامه را بعيسى رسانيده عيسى بعد از مطالعه در خشم شده با حاجب گفت بآورندهء رقعه بگوى كه امير التفاتى به آن رقعه ننمود مدعى بسراى قاضى مراجعت نموده او را خبر داد قاضى نوبتى ديگر رقعهء به همان مضمون نوشته بدست پيادهء خويش داده نزد عيسى فرستاد عيسى نامه را بدور افكنده زبان بدشنام قاضى دراز كرد قاضى نوبتى ديگر نوشت كه اگر بمجلس قضا حاضر گردى فهو المراد و الا بامير المؤمنين إنها كنم و عيسى همچنان در مقام تسلط و تجبر ميبود قاضى خريطه را مهر كرده از مجلس قضا برخاست صاحب‌خبران اينمعنى را به حضرت خلافت إنها كردند هارون قاضى را طلبيده از مآل حال پرسيد قاضى صورت حال را معروض داشت هارون ابراهيم بن عثمانرا كه صاحب شرط او بود فرمود كه به منزل عيسى رو و در خانهء او را مهر كن و مگذار كه هيچكس از آنجا بيرون آيد تا آنكه عيسى مال آنمرد را تسليم كند يا بخانهء قاضى رود ابراهيم بموجب فرموده عمل نموده تصور عيسى اين بود كه مگر خليفه بقتل او فرمان داده است فرمود كه نامزد اين حكم كه شده است گفتند ابراهيم بن عثمان گفت او را طلبيد تا كلمهء از او بپرسم چون ابراهيم حاضر شد از او سؤال نمود كه سبب تغيير مزاج خليفه چيست جواب داد كه دين آنمرد كه پيش قاضى رفته بود كه فى الفور پانصد هزار درم تسليم وى كردند\r\n\r\nحكايت : آورده‌اند كه معتضد خليفه مبلغ چهل هزار دينار نزد انباردار خود باقى داشت\r\nو اين انباردار قرض بسيار داشت و عيال و اطفال موفور در آن اثنا وفات يافت خليفه حاجب خود عبد اللّه سليمانرا فرمود كه با خادم خود ابو حازم قاضى را بگو كه اول چهلهزار دينار از تركه انباردار جدا كرده بخزانه فرستد و باقى را بر ساير غريمان قسمت نمايد چون عبد اللّه پيغام خليفه بگذارد قاضى گفت خليفه يكى از غرما است او را جايز نيست كه زياده از ديگران بستاند حاجب گفت ميدانيكه چه ميگوئى امير المؤمنين را با ديگران چگونه برابر توان كرد قاضى گفت اما در اين قضيه يكى است از آحاد غريمان بعد از چند روز خليفه تقاضاى اموال كرد عبد الله بالضروره سخن قاضى را با معتضد گفت خليفه ساعتى سر فروبرد و بعد از تأمل گفت خليفه كه قاضى راست\r\n\r\n","description":"","footnote":"","page_name":" 261 ","page_number":261},
  {"content":"\r\n\r\nگفته است ابو حازم كه من نيز يكى از غريمانم و با ايشان در اين حق برابرم بقسمت عدل رضا داد\r\n\r\nحكايت : در بعضى از تواريخ مسطور است كه در وقتى كه ركاب سلطان سعيد سنجر به طرف طالقان حركت فرمود\r\nكودكى از طالقان بنظاره بيرون آمده بر سر تلى ايستاده بود پنداشت كه زاغيست كمان از سلاح‌دار بستد و تير در كمان نهاده چونمرغ چهار پر تير از آشيان كمان پرواز كرد كبوتر روح كودك قفس غالب را وداع كرد .\r\n چو بوسيد پيكان سرانگشت او * گذر كرد از مهرهء پشت او \r\nسلطان فرمود تا مشاهده نمايند كه از چه جنس مرغ بود سواران تاختند و آن كودك را بر سپرى خوابانيده نزد پادشاه آوردند سلطان چون كودك را بآنحال ديد سلك مرواريد بالماس مژه از هم بگسست و فرمود تا هم آنجا سراپرده بزدند و مثال داد تا اولياى او را بطلبيدند پدرى درويش داشت كه بمحنت فقر و فاقه درمانده بود سلطان فرمود تا طشتى پر زر حاضر كرده شمشيرى بر زبر آن نهادند بآنمرد خطاب كرد كه بالخطا و غلط فرزند ترا كشته‌ايم اينك تيغ و سر و اينك طشت زر هركدام كه اختيار كنى فرمان‌تر است كه مرا طاقت عذاب قيامت نيست آنمرد زمين بوسيده گفت هزار جان مقدس فداى شه باد كلاه گوشهء ترا بايد كه نقصان نباشد اگر عمامه خورشيد پريشان گردد چه زيان سلطان فرمود تا زر تسليم او كردند و آنمرد از ارباب ثروت شد\r\n\r\nحكايت : مورخان صاحب تأييد در مصنفات بلاغت اسلوب آورده‌اند\r\nكه شبى سلطان محمود در مهد استراحت آسوده بود ناگاه از خواب درآمده هرچند جهد كرد بخواب نرفت بخاطرش رسيد كه مگر دادخواهى بر در بارگاه هست خادمى را فرمود كه برو و تفحص كن كه بر در بارگاه كيست اگر مظلومى باشد او را حاضر كن خادم بيرون رفت و خبر آورد كه كسى نيافتم سلطان محمود سر بر بالين نهاده خواب ميسر نشد و همان اضطراب برقرار بود محمود دانست كه خادم در تفحص تقصير مىكند پس خود برخاسته شمشيرى حمايل كرده بيرون آمد بر در حرم او مسجدى بود چون آنجا رسيد آواز نالهء به گوش او رسيد چون به مسجد درآمد بيچارهء را ديد كه روى بر خاك نهاده و سرشك از ديده گشاده ميگفت « يا من  لا تَأْخُذُهُ سِنَةٌ وَ لا نَوْمٌ »  محمود در بر مظلومان بسته و در مجلس انس نشسته\r\n خفته بر سنجاب شاهى نازنينى را چه غم * گر ز خار و خاره سازد بستر و بالين غريب \r\n\r\n","description":"","footnote":"","page_name":" 262 ","page_number":262},
  {"content":"\r\n\r\nسلطان بر سر او ايستاده گفت هان تا از محمود ننالى كه همه شب در طلب تو بوده است بگوى تا چه حاجت دارى مظلوم آب در ديده بگردانيد و گفت يكى از خواص تو كه نامش نميدانم در بدنامى حرم من ميكوشد و شبها كه چهرهء ايام بغبار ظلام ميپوشد او مست خود را در خانهء من مىافكند و دامن همخوابهء مرا ببدترين لوثى ميآلايد اگر اين آلايش از دامن طهارت خاندان من بتيغ آبدار نشوئى فرداى قيامت دست من و دامان تو خواهد بود سلطان پرسيد كه آن ثعبان اكنون بر سر گنج من هست درويش گفت شايد كه رفته باشد اما ديگر شبها خواهد آمد محمود گفت بسلامت بازگرد و هرگاه كه بيايد مرا خبر كن و او را بحاجبان و خادمان نموده فرمود كه هرگاه اينمرد بر در بارگاه آيد بىتوقف او را نزد من آوريد و بعد از دو شب آنظالم خود را در خانهء آن بيچاره انداخته آن دردمند بهزار حيله آن فتنه را در خواب كرده روى بدرگاه آورده حجاب او را به خدمت سلطان رسانيدند و سلطان چون شير ژيان شمشير حمايل كرده بخانهء درويش آمده آنظالم را در فراش آنعورت مانند اژدها بر سر گنج خفته ديد بكشتن چراغ امر فرمود آنگاه بضرب تيغ آبدار آتش بار خاك وجود او را بباد فنا در داد و به زخم شمشير نيلوفرى خاك معدلت را لاله‌زار ساخت روى بمظلوم آورد گفت از من راضى شدى آنمرد بوسه بر قدم سلطان زده اظهار شكر كرد فرمود تا چراغ روشن كردند نظر بر روى كشته انداخته سجدهء شكر بجاى آورده با صاحب خانه گفت ماحضرى كه دارى بيار آن بيچاره گفت بپاى ملخى سليمانرا ميزبانى چون توانكرد سلطان فرمود كه ما بهرچه دارى قناعت ميكنيم آنمرد نان پارهء چند با قدرى آبكامه به نظر پادشاه رسانيد سلطان برغبت تمام و اشتهاى صادق از آن طعام تناول نمود خداوند منزل روى به خاك نهاده گفت ميخواهم كه پادشاه از سبب امر كردن باطفاى چراغ و باعث سجده شكر نمودن و از اين طعام درويشان برغبت نوشيدن بنده را اخبار فرمايد سلطان فرمود كه امر بكشتن چراغ بجهة آنكردم كه مرا بخاطر چنان رسيد كه اين ظالم عاصى از اولاد من خواهد بود چه گمان نداشتم كه در دار الملك من ديگرى بدين عمل شنيع جرأت تواند نمود بر منع چراغ فرماندادم تا روى او را نه‌بينم كه مبادا محبت پدرى مرا از قتل او مانع آيد و از ثواب عدالت محروم مانم و بعد از قتل او خواستم كه بنگرم مقتول كيست چون ظاهر شد كه بيگانه است سجدهء شكر كردم كه خداوند تعالى خاندان مرا از لوث چنين عصيانى\r\n\r\n","description":"","footnote":"","page_name":" 263 ","page_number":263},
  {"content":"\r\n\r\nصيانت فرمود و از آنشب باز كه غم دل با من گفتى عهد كرده بودم كه تا شر اين نمك - به حرام را از حرم تو دفع نكنم انگشت بر نمك نزنم\r\n\r\nحكايت : آورده‌اند كه در زمان معتضد عباسى تاجرى مبلغى زر نزديكى از امراى خليفه داشت\r\nو امير در اداى آن تغافل و اهمال مينمود و چون تاجر حق خود را مىطلبيد با وى استخفاف ميكرد هرچند شفيعان انگيخت مفيد نيفتاده دل از آنوجه برداشت روزى اين سخن را با دوستى بيان كرد صديق با وى گفت من طريق حصول آن وجه را ميدانم تاجر گفت كه صديق مرا ببازار برده بر در دكان خياطى بايستاد بر آن دكانچه خياطى پير نشسته بود و قرآن ميخواند رفيق با من گفت قصهء خود را با اين خياط بگوى تا مال ترا بستاند من گفتم با من استهزا ميكنى بارها مردم متعين را شفيع ساختم و كمال سعى بجا آوردم فلسى بحصول موصول نشد معلوم است كه از دست خياطى چه آيد رفيق گفت بارى تو حال خود بگوى اگر نفعى نكند ضررى متصور نخواهد بود پس شرح حال خود بگفتم خياط از دكان به زير آمده با ما بدر خانه آن امير شتافت جماعتى سرهنگان و خدم كه بر در سراى او بودند چون شيخ خياط را ديدند از جاى برجستند و تعظيم وى نمودند بتقبيل انامل او مبادرت جستند و گفتند امير به شكار رفته است اگر خدمتى باشد كه از دست ما برآيد بتقديم رسانيم و الا توقف بايد نمود تا امير برسد شيخ متوقف شد تا امير رسيد چون نظرش بر خياط افتاد در توقير و احترام وى مبالغه نموده پرسيد كه خدمت چيست شيخ گفت جامه بيرون كن تا با تو بگويم امير گفت جامه بيرون نكنم تا بخدمتى كه بجهة آن رنجه شدهء اقدام ننمايم شيخ گفت دين مرد را تسليم نماى امير گفت بالفعل در خزانه بيش از پنجهزار درم موجود نيست آن را بستاند و بجهة باقى مرهون قيمتى به او دهم تا مدت يك ماه اگر آنوجه را تسليم كنم فبها و الا مرهونرا بفروشد و دين خود را قبض نمايد تاجر گفت مال و گرو بستدم و خياط بر آن جمله گواهان عادل گرفته بيرون آمد چون بدر دكان او رفتم من نقود نزد او گذاشته گفتم اينجمله حق و ملك تست چندانكه خواهى از اين نقود بردار گفت خدا بر مال تو بركت كناد مال خود را تصرف كن و بسلامت برو گفتم مدتى مديد است كه من اين مبلغ پيش اينمرد داشتم و اكثر اركان دولت را شفيع ساختم و التفات بسخن هيچكس نكرد سبب چيست كه مطيع و منقاد تو گشت شيخ گفت چون غرض تو حاصل گشت فضولى مكن و در كسب من خلل ميفكن الحاح تمام كردم بر زبان آورد تا در اين\r\n\r\n","description":"","footnote":"","page_name":" 264 ","page_number":264},
  {"content":"\r\n\r\nمسجد بانك نماز ميگويم نوبتى نماز شام گذارده تركى بيباك را ديدم كه زنى را گرفته ميكشيد زن فرياد ميكرد و استغاثه ميكرد ترك ترك او نميكرد من پيش رفته تركرا نصيحت كردم شمشير از نيام بيرون آورده پشت و پهلوى مرا درهم شكست من باوجود آن آزار متقاعد نشدم و جماعتى از اهل محله را جمعكردم و بدر سراى آنظالم بردم تا بمدد ايشان ضعيفه را خلاص سازم ترك از بادهء شهوت مست بود و از مايهء عقل تهيدست شمشير از نيام برآورده آنطايفه را از در خانهء خود براند و بارديگر فرمود كه مرا درلت گرفتند من به خانه رفتم اما حميت اسلام گريبان جانم گرفته تا نيمشب در اضطراب بودم پس با خود گفتم مصلحت آنست كه در اين نيمشب بانك نماز گويم تا مگر ظالم گمان برد كه مگر روز شده آن مظلومه را بگذارد پس بر اين عزيمت به مسجد روان گشتم و بر مناره رفته بانك نماز گفتم و بنشستم و منتظر ميبودم كه شايد آنضعيفه را رها كند ناگاه در شارع مشعلهء ديدم و مشغلهء شنيدم يكى گفت اين بود كه بانك نماز گفته گفتم من بودم گفتند امير المؤمنين ترا ميطلبد فى الفور از مناره به زير آمده در مصاحبت ايشان بدرگاه خلافت ، معتضد با من خطاب كرد كه ترا چه برآن داشت كه بانك نماز بىهنگام گفتى نميدانى كه اينمعنى باعث آنست كه روزه‌داران از طعام و شراب اجتناب نمايند و عسسان از تجسس بازايستند من صورت واقعه را من اوله الى آخره شرح بازدادم و زخمها و جراحتهاى خود را بخليفه نمودم معتضد با حاجب فرمود كه آن ترك و آن زنرا حاضر كن حاجب بموجب فرموده عملنموده خليفه صورت حال از زن پرسيده بيكى از معتمدان گفت او را نزد شوهرش بريد و بگوئيد كه با وى احسان كند و ترك را پيش طلبيده گفت مرسوم تو چند است گفت پنجهزار درم پرسيد كه انعام تو چه مقدار است جواب داد كه دو هزار درم سؤال نمود كه صله تو چند است بر زبان آورد كه هزار درم خليفه گفت تو با اين زر نميتوانى كنيزكى بخرى تا ترا از زنا باز دارد غلام سر در پيش انداخت خليفه فرمود تا جوالى و ميخ‌كوبى حاضر كردند و غلام را در جوال كرده بدان ميخ‌كوب فروكوفتند چنان كه اعضا و اجزايش مانند پنبهء محلوج شده و مرا فرمود كه هرگاه كه خارج شريعت غرا امرى مشاهده كنى بانك بىهنگام بگوى تا من آگاه گردم و اين قصه در ميان اركان دولت مشهور شده و از آنوقت باز هرگز در اعانت مظلومى سخن نگفتم كه اثر نكند\r\n\r\n","description":"","footnote":"","page_name":" 265 ","page_number":265},
  {"content":"\r\n\r\n تو خدا را شو اگر خود همه عالم دريا است * به خدا گر سر موئى قدمت تر گردد \r\n\r\nفصل هشتم از جزو اول در سيرتهاى ملوك و اخلاق سلاطين ماضى رحمهم اللّه\r\nدر مطالعهء سير حميدهء ملوك فوايد كثير مندرجست اما پادشاهان و ارباب فرمانرا به چند جهة اول مصالح كليه عالم برأى و رويت ايشان منوط است پس بر ايشان واجبست كه بر مآثر پسنديدهء ملوك ماضى واقف گشته در سوانح امور اقتدا بايشان كنند ديگر آنكه چون محاسن اخلاق و محامد اطوار و عدل و رأفت و رعيت‌پرورى و آنچه سبب ملك‌داريست بشنوند طبيعت ايشان ميل نمايد و اما اوساط الناس را بجهة آنكه ايشان نيز برأفت و مرحمت و حسن اخلاق و كمال اشفاق سلاطين مطلع شوند و با زيردستان خود به همان شيوه عمل نمايند\r\n جزاى حسن عمل بين كه روزگار هنوز * خراب مى نكند بارگاه كسرى را \r\nمقنع گويد كه در كتب حكما كه در خزانهء ملك فرس بود ديدم كه ملوك فرس بجهة ده خصلت كه از كيومرث يادگار دانستند بر ملوك و سلاطين جهان تفضل داشتند اول دختر خود را به بيگانگان نميدادند دوم آنكه دختر بيگانه نميخواستند سوم آنكه همه‌كس را بر سر خوان خود مىنشاندند و خود بر سر خوان كس نمىنشستند 4 آنكه چون در حق كسى انعامى مينمودند با مردم مشورت نميكردند 5 آنكه چون وعده مينمودند به آن وعده وفا ميكردند و هرگز از گفتهء خود برنمىگشتند 6 آنكه چون كسى را بعطائى مخصوص ميساختند هرساله آن مبلغ را بطريق ادرار و وظيفه بوى ميرساندند 7 آنكه بكردار زياده از گفتار بودند مصرع\r\n به گفتن راست نايد كارها كردار ميبايد \r\n- 8 هرگز آنمقدار شراب نميخوردند كه عقل ايشان زايل شود 9 آنكه مجرم را عقوبت نميكردند مگر وقتى كه سورت غضب ايشان فرونشستى دهم آنكه هرگز با اراذل و اوباش صحبت نميداشتند\r\n\r\nحكايت : آورده‌اند كه يكى از خلفاى بنى عباس با وزير گفت\r\nكه مرا از سير ملوك سلف حكايت گوى و مآثر و محامد سلاطين ماضى را تقرير نماى وزير گفت جمال دولت امير المؤمنين به حال خلود مزين در كتب سلف به نظر بنده رسيده كه در زمان جمشيد مرتبه و درجه ارجمند بسبب كثرت سن بود و پيران را تعظيم مينمودند\r\n\r\n","description":"","footnote":"","page_name":" 266 ","page_number":266},
  {"content":"\r\n\r\nچنان كه هركه پير تو بود اعتبارش بيشتر بود و در عهد ضحاك هركه غنىتر بود مرتبه او نزد مردم زياده مينمود و در روزگار فريدون سوابق خدمت اعتبار داشت چنان كه هر كه به خدمت فريدون پيشتر رفته بود او را بزرگ‌تر ميدانستند و در زمان منوچهر حسب و نسب معتبر بود و در عهد كيكاوس عقل و خرد را ترجيح مينهادند و در ايام دولت كيخسرو مردى و دليرى وسيله تفضل ميداشتند و در زمان گشتاسب و لهراسب دين و ديانت سبب تقرب و تبجيل بود و در عهد نوشيروان مجموع مقدمات سابقه ملحوظ و منظور بود بجز توانگرى كه آن از درجه اعتبار ساقط بود\r\n\r\nحكايت : در كتب معتبر به نظر بنده محقر رسيده كه چون عباسيان خواستند كه بخلاف بنى اميه لباسى شعار خود سازند\r\nقاصدى نزد ابو مسلم فرستاده از رأى صايب او استمداد نمودند صاحب الدوله جواب فرستاد كه رنگ زرد مناسب كودكانست و سفيد لايق آزادگان و سبز جامه رحمت و از لباس سياه هيبت و سطوت در دلها افتد مناسب آنست كه شما لباسى اختيار فرمائيد كه اردشير بابكان پسر خود را بشعار آن وصيت فرموده گفت اى پسر بايد كه جامهء پوشى كه در خزانه صاحبدولتى نباشد شاپور از حقيقت لباس پرسيده اردشير گفت جامهء پوش كه بود آن بردبارى و تارش از نيكوكارى باشد\r\n\r\nحكايت : چونسلطان ابراهيم غزنوى بر تخت سلطنت نشست\r\nخواست كه قصر دولت را باساسى متين و بنيادى رزين استحكام دهد زيرا كه امور مملكت بسبب استيلاى سلجوقيه و ناكاردانى سلاطين سابق عبد الرشيد ابن سلطان مسعود بن سلطانمحمود و فرح‌زاد بن مسعود مختل گشته بود چه ايشان انتظام كليات امور را حواله برأى نااهلان بىاستعداد كرده بودند لاجرم ابو القاسم حصيريرا كه پيرى از خواص يمين الدوله محمود بود برسالت نزد ايلك خان پادشاه ماوراء النهر و تركستان فرستاده باصابت تدبير و صفاى ضمير از ساير اهل روزگار ممتاز مينمود طلبيده با او مشورت كرد ابو القاسم گفت نوبتى جدت محمود مرا برسالت نزد ايلك خان فرستاد روزى خان كه اعقل عقلاى زمان بود بر زبان آورد كه مملكت بمثابه باغ است و پادشاه باغبان و چون باغبان خواهد كه هميشه باغ او معمور بود بايد كه پيوسته سه نوع درخت در باغ او موجود بود اول درخت ميوه‌دار تا ميوه از او بالفعل حاصل گردد دويم درختى كه نزديك بحاصل رسيده باشد و اگرچه ميوه‌اش بكمال نباشد و ليكن از شكوفه و طراوت آن باغ زينت پذيرد سوم نهال كوچك كه بروزگار قابليت آن\r\n\r\n","description":"","footnote":"","page_name":" 267 ","page_number":267},
  {"content":"\r\n\r\nپيدا كند كه ميوه بياورد تا چون درخت كهنه و سال‌خورده شد و خشك شود باغبان از هيزم آن منتفع گردد و نهالهاى ديگر از عقب هم رسيده و ميوه و شكوفه بارآرند و در هيچوقت باغ او از حاصل ميوه و زينت شكوفه خالى نباشد چون سلطان محمود اين سخن گوش كرد بناى ملك خويشرا بر اين نهاده پيوسته جمعيرا تربيت مينمود تا قابل مناصب خطير و اعمال بزرك ميشدند و غرضش آن بود تا اصحاب اشغال خطير با خود قرار ندهند كه پادشاه بوجود ايشان محتاجست و اگر آن طبقه نباشند ديگرى نخواهد بود كه تكفل مهم ايشان نمايد دانند كه ديگرى در مقابلست كه آن شغل نيز از وى ميآيد و اين پادشاه ايشانرا به آن اختصاص داده محض عنايت اوست و هميشه در رضاى سلطان سعى كنند نقلست كه روزى سلطان ابراهيم غزنوى بار عام داده چون امراء و سرهنگان حاضر شدند پادشاه متفكر شده تا نماز پيشين با هيچكس سخن نگفت اركان دولت انديشناك شده مجال آن نداشتند كه از سبب ملال پادشاه سؤال نمايند تا يكى از خواص كه بمزيد اختصاص اتصاف داشت پيش تخت رفته از سبب تفكر سلطان پرسيد سلطان گفت كه حاجب بزرك ما پير شده است و زورق زندگانيش بساحل حيات رسيده و امروز در لشكر خويش نگاه كردم هيچكس را لايق اين منصب نديدم بنابراين متفكر شدم كه اگر او رخت سفر آخرت بربندد كار بيمرد بماند و بضرورت نااهلى را بدان مهم نصب بايد كرد آن شخص گفت پادشاه مانند آفتاب انور و اكسيريست كه سنگ را لعل و خاك را زر ميسازد و هركرا تربيت كند شايسته همه كار ميگردد سلطان فرمود كه اين سخن راست است اما آفتاب اگرچه نير اعظم است بيك تابش نتواند سنگ را لعل ساخت و كيميا اگرچه ماهر باشد تا مجموع اجزا را بهم نرساند اكسير نتواند پرداخت\r\n\r\nحكايت : آورده‌اند كه نوبتى سلطان محمود غزنوى در مسجد جامع ميرفت\r\nدر اثناى راه غلامى ترك كه صباحت عذارش نقاب خجالت بر روى خورشيد انور مىانداخت\r\n از اين مه پارهء عابد فريبى * ملايك پيكر طاوس زيبى\r\nكه بعداز ديدنش صورت نبندد * وجود پارسايانرا شكيبى \r\nبر سر راه پادشاه آمده روى بر زمين نهاد سلطان از كمال شفقت كه لازم جبلتش بود عنان كشيده پرسيد كه تو كيستى و چه حاجت دارى غلام گفت خواجهء من چون مرا از تركستان مىآورد با من قرار داد كه تو را به خدمت سلطان خواهم برد تا آفتاب عنايت\r\n\r\n","description":"","footnote":"","page_name":" 268 ","page_number":268},
  {"content":"\r\n\r\nسلطانى پرتو مرحمت بر تو افكنده از حضيض مذلت باوج سعادت رسى چون به اين ملك رسيد مرا بهزار دينار به پسر عبد اللّه دبير بفروخت و او مرا پنهان ميداشت تا امروز فرصت يافته خود را به خدمت سلطان رسانيدم تا نظر مرحمت سلطان شامل حال من گردد سلطان در غضب رفته فرمود تا او را چندان بزدند كه از پاى درآمد و يكى را گفت كه او را نزد پسر عبد اللّه برو از زبان من بوى بگوى كه هزار دينار ببهاى غلامى ميتوانداد چرا صد درهم بدربانى نميدهى كه بر در خانهء تو نشيند و نگذارد كه غلام تو بيرخصت بيرون رود چون سلطان از نماز مراجعت نمود يكى از ندما گفت امروز سلطان آن غلام را ادبى بليغ نمود فرمود نميخواستم كه هزار دينار پسر عبد اللّه ضايع شود و الا بقتل غلام امر ميكردم كه اگر چنين نكردمى هر غلامى كه از خواجه ميرنجيد همين شيوه مرعى ميداشت ديگر آنكه مراقبت حال خدمتكار و رعايت جانب ملازمان بر پادشاه واجبست زيرا كه اينطايفه باميد عنايت ما در معركه كارزار دست از جان شيرين ميشويند و از سر حيات كه متاعيست ناياب ميگذرند ديگر از اخلاق حميدهء پادشاهان آنست كه بداصل را بدرجهء بلند و مرتبهء ارجمند نرسانند مصداق اينمقال آنكه روزى معتصم خليفه از احمد بن ابى داود وزير پرسيد كه سبب چيست كه برادرم مامون هركرا تربيت كرده عالمى از كفايت او معمور شد و بسبب آنكس نفعهاى كثير بخليفه رسيده و من هركرا بزرگ ساختم هيچ نفعى به من و ملك من نرسانيد وزير جواب داد كه اينمعنى بجهة آنست كه وى اصل را اختيار فرموده و شما فرع را و شاخى را كه اصلى نباشد برومند نگردد .\r\n درختى كه تلخست ويرا سرشت * گرش در نشانى بباغ بهشت\r\nور از جوى خلدش بهنگام آب * به بيخ انگبين ريزى و شهد ناب\r\nسرانجام كوبر به كار آورد * همان ميوه تلخ بارآورد \r\n\r\nحكايت : در تواريخ مسطور است كه عبد اللّه بن طاهر ذو اليمينين\r\nكه امير خراسان و ماوراء النهر بود از اوصاف و آثار ملوك ماضى سخن درپيوسته يكى از اهل مجلس گفت كه يكى از عادات سلاطين عجم اين بود كه سالى يكنوبت بارعام دادندى و يك هفته قبل‌از آن منادى ندا ميكرد كه فلانروز بارعام خواهد بود پس هركه حاجتى داشتى يا ستمى بوى رسيده بودى در آن مجلس حاضر شدى و چون مجلس منعقد گشتى حجاب ندا كردندى كه پادشاه ميفرمايد كه ما در اين باب ابتدا به خود ميكنيم اگر\r\n\r\n","description":"","footnote":"","page_name":" 269 ","page_number":269},
  {"content":"\r\n\r\nكسى را حقى در ذمت ما هست دعوى كند و از ما شرم ندارد و اگر كسى دعوى كردى پادشاه بنفس خود از تخت فرود آمدى و بر پهلوى خصم نشستى و جواب دعوى او برفق و راستى بگفتى و ديگرانرا معلوم گشتى كه ميل و مداهنه نخواهد بود از اين جهة چهار هزار سال دولت در خاندان ملوك عجم ماند با وجود شرك و كفر كه « الملك يبقى مع الكفر و لا يبقى مع الظلم »\r\n رحم اللّه معشر الماضى * كه به مردى جهان سپردندى\r\nراحت نفس بندگان خدا * راحت نفس خود شمردندى\r\nآن بزرگان چه زنده مىنشوند * كاش اين زندگان بمردندى \r\n\r\nحكايت : آورده‌اند كه نوبتى عبد اللّه طاهر بمجلس بار نشسته بود\r\nيكى از بزرك - زادگان غزنين درآمده او را دعا كرد و گفت مرا بر امير دو حقست حق خدمت و حق نعمت اميد ميدارم كه اين حقوق را رعايت نموده در حق من عنايت فرمائى عبد اللّه پرسيد كه آنحقوق كدامست گفت در بغداد هرروز از در خانهء من ميگذشتى و من راهگذار ترا آب ميزدم تا گرد بامير ننشيند و حق نعمت آنكه از دار الخلافه بيرون آمده خواستى كه سوار شوى من ركاب عالى بگرفتم عبد اللّه گفت راست ميگوئى اكنون بيان نماى كه از ما چه طمع دارى آن شخص گفت امارت ابيورد را به من ده تا صد هزار درم بجهة خود استخراج نمايم عبد اللّه گفت امارت ابيورد را به تو دادم و فى الحال منشور ايالت آن ناحيه را بنام او قلمى فرمود .\r\n خدمت پادشاه وقت بوقت * هركه در بندگى بجاى آرد\r\nرحمت سايهء خدا ببرد * سايهء رحمت خدا آرد \r\nو يكى ديگر از مآثر سلاطين سابق آن بوده كه با هركه سخن گفتندى و او را منظور نظر ساختند البته ويرا توانگر كرده از فقر وفاقه خلاص ميكردند گويند كه روزى اعرابى قصيدهء در مدح ابو جعفر منصور دوانيقى گفته بود به خدمت او رفت و چون قصيده را بر خليفه خواند او را تحسين بسيار كرد ، اعرابى از مجلس خليفه بيرون آمده با جمعى از خواص گفت كه من گمان بردم كه خليفه مرا توانگر گرداند ايشان گفتند كه وى آنقدر بادل نيست اعرابى گفت پس مرا سياست خواهد نمود جواب دادند كه چندان خشمگين نيست اعرابى بر زبان آورد كه مگر امير شما ديوانه است اين سخن بمنصور\r\n\r\n","description":"","footnote":"","page_name":" 270 ","page_number":270},
  {"content":"\r\n\r\nرسانيدند اعرابى را طلبيده پرسيد كه جنون من از كجا بر تو ظاهر شد جوابداد كه خردمند آنست كه نظر خود را نگاه دارد و در همه‌كس به نظر التفات ننگرد و چون تو مرا نظر كردى با خود گفتم البته اثرى بر آن مترتب خواهد شد و چون اثرى نديدم دانستم كه نظر كردن تو بعبث است و هرگاه شخصى ارتكاب عبث كند از عقل عارى باشد منصور او را تحسين كرده فرمود تا بوى پنجاه هزار درم دادند\r\n\r\nحكايت : آورده‌اند كه تاجرى مبلغى خطير نزد وزير نوشيروان داشت\r\nو هروقت كه طلب خود مينمود وزير او را مىآزرد تاجر به تنك آمده صورت حال معروض پادشاه گردانيد كسرى فرمود تا مال او را از خزانه ادا كردند و وزير را به ميدان برده بر دار كردند و ندا نمودند كه هركه حرمت غريمان ندهد سزاى او اينست و چون تاجر كمال عدالت كسرى مشاهده نمود در مداين متوطن شده بعد از روزگارى مال او بمرتبهء رسيد كه محاسب و هم از احصاى آن بعجز اعتراف مىآورد ؛ در اين اثنا آرزوى وطن در خاطرش مستولى گشته اموال خود را جمع كرد وزير پادشاه از اينمعنى آگاه شده با نوشيروان گفت فلان تاجر كه نزد وزير سابق چيزى داشت مدتى در اينشهر متوطن شده آنچه آورده بود دينارى صد دينار شده اكنون ميخواهد كه آن اموال بمملكت اعداى ما برد و اگر حال بر اينمنوال باشد مجموع تاجران آهنگ اوطان كنند و شهر بيرونق بماند نوشيروان تاجر را طلبيده فرمود كه از مملكت من اموال وافر بهمرسانيدهء ميخواهيكه بملك خصم روى اگر اين قاعده مستمر گردد مجموع تجار هواى اين كار كنند و ملك ما بىرونق ماند اگر البته ميل رفتن دارى آنچه بدين ملك آوردهء دو برابر آن بردار و باقى را بگذار گفت آنچه من بدين ملك آورده بباد داده‌ام پادشاه نصف آن دهد به من رضا گردم نوشيروان پرسيد كه اى شيخ تو بدين شهر چه آورده‌اى گفت اى ملك جوانى آورده بودم و اين اموال را به آن كسب كرده‌ام تو جوانى مرا به من بازده و همهء مال مرا بردار نوشيروان از اين جواب متحير شده او را اجازت داد\r\n\r\nحكايت : در عهد مأمون خليفه جوانى از معارف بغداد بر كنيزكى مطربه عاشق\r\nعنان تمالك و تماسك از دست داده عاقبت صلاح در آن ديد كه جميع ما يعرف خود را در معرض بيع درآورده آرزوى خود را حاصل كند .\r\n توبهء زهاد ببايد شكست * پردهء عشاق ببايد دريد\r\nهرچه بجايست ببايد فروخت * مهر چنان روى ببايد خريد \r\n\r\n","description":"","footnote":"","page_name":" 271 ","page_number":271},
  {"content":"\r\n\r\nو چون معشوقه را به خانه آورد حيران بماند چون رطب و يابس خود را صرف دلارام كرده بود و بخرج اليوم درمانده با خود ميگفت :\r\n خشك‌وترى كه داشتم از من برفت و نيست * در دست من به غير لب خشك و چشم تر \r\nو هرچند تفكر نمود كسى نيافت كه حاجت خود را به دو عرض كند پس شبى بر سر تربت يحيى برمكى رفته بقيام گذرانيده تا روز گريه كرد نزديك بصبح خوابش درربود در واقعه ديد كه جعفر برمكى با او گفت اى عزيز در اين مقام كه افتاده‌ايم دست به جائى جز كفن نميرسد و كسوت اموات احيا را نشايد به آن ويرانها كه وقتى منزل ما بود برد و در فلان موضع آفتابهء پر زر مدفونست بيرون آور و در مصارف خود صرف نماى چون بآنمحل شتافته بعد از جستجوى بسيار زر بدست آورد و باسراف تمام آغاز خرج نمودن كرد صرافان و ضرابان در گمان افتاده گفتند او گنج يافته است اين سخن بخليفه رسيده او را طلب داشت و چون جوان حاضر شد از او پرسيد كه اين زر از كجا آورده‌اى چون صورت حال را بر آئينهء ضمير خليفه جلوه داد مأمون گفت او را بگذاريد كه برود كه زشت باشد كه جعفر مرده بخشش نمايد و مأمون زنده بستاند .\r\n به روى خاك كريمان رفته خفتن به * كه سوى درگه اين مهتران عصر بپاى\r\nاگر شفيع كنى خاك آن بزرگانرا * روا كند به همه حال حاجت تو خداى \r\n\r\nحكايت : از سليمان وراق مرويست كه گفت روزى پيش مأمون نشسته بودم\r\nاز من كيفيت و خاصيت عنبر پرسيد گفتم گرم و خشك است و اشهب آن دل را قوى كند و چون از حد اعتدال متجاوز خورند سودا آورد و ضرر آن بكافور دفع شود در اين اثنا خادمى را طلبيده با او سخنى گفت خادم صندوقچهء حاضر كرده مأمون از آن صندوقچه قطعهء ياقوت بيرون آورد چهار انگشت در طول و چهار انگشت در عرض چنانچه در شب تار مانند چراغ مىافروخت و در روز شعاع آن چشم را خيره ميساخت و زرگريرا طلبيده فرمود كه اينرا در كمربندى ترصيع كن روز ديگر چون بدار الخلافه رفتم زرگر را ديدم كه بمجلس درآمده رنگ از روى رفته چون برگ خزان از تند باد ميلرزيد خليفه از او پرسيد كه كمر را تمام كردى ديدم كه يكبارگى حيات از او رفته زبانش بند شد بفراست دريافت گفت اى شيخ تو بمال و جان ايمنى راست بگوى استاد روى بر زمين نهاد و گفت ايخليفه زمان در وقتى كه آن ياقوت را در كمرى نشاندم\r\n\r\n","description":"","footnote":"","page_name":" 272 ","page_number":272},
  {"content":"\r\n\r\nاز دستم افتاده چهارپاره شد جهانرا وداع كرده شرط وصيت بجاى آوردم امروز به خدمت آمده‌ام مأمون بخنديد و گفت آنچهار قطعه را با كمر به تو بخشيدم .\r\n\r\nحكايت : از ربيع حاجب منقولست كه نوبتى شخصى عرضه داشتى بابو جعفر داده\r\nمضمون آنكه بنو اميه نزد فلانكس از معارف كوفه نقود و جواهر بسيار بر سبيل امانت گذاشته‌اند منصور آنشخص را طلبيده گفت مال وافر از بنى اميه نزد تست بايد كه آن را تسليم نمائى و بهانه نيارى كه بر ما واجب گردد كه بعنف بستانيم آنمرد گفت اى خليفه دوران تو وارث بنو اميه‌اى ؟ گفت نى بر زبان آورد كه ايشان ترا وكيل كرده‌اند كه اينمال را از من بگيرى گفت نى آنشخص گفت پس چه چيز از من ميطلبى كه بحسب شريعت جايز نيست كه آن را طلب نمائى منصور ساعتى سر در پيش انداخته اثر غضب بر وى ظاهر گشت آنگاه سر برآورده گفت بنو اميه در اموال مسلمانان خيانت كرده‌اند و مال ايشان به غصب گرفته‌اند و من والى مسلمانان و در بازاستدن آن مختارم آنمرد گفت خليفه صواب ميفرمايد اما او را معلوم نيست كه آنچه از مال بنو اميه نزد منست از آنجمله‌ايست كه ايشان از مردم بعنف گرفته‌اند يا نى و اينمعنى را ببرهان ثابت بايد كرد منصور نوبت ديگر متفكر شده با ربيع گفت كه بحجت چيزى بر اينمرد ثابت نشد و ما او را بستم گرفته‌ايم و روى بآنمرد كرده گفت حاجتى دارى گفت بلى آنكه اين شخص را كه اين سخن بامير گفت كه مال بنو اميه نزد منست در مقابل من آر تا در روى من بگويد و سوگند خورد كه هيچ امانتى از بنو اميه نزد من نيست اما نخواستم كه در روى خليفه زبان بانكار گشوده سخن او را رد كنم و چون غماز را بفرمودهء منصور حاضر آوردند گفت يا امير المؤمنين اين غلام زرخريد منست و سه هزار درم بوى داده ويرا بتجارت فرستادم و مدتى ناپيدا گشته اكنون او را بدينجا مىبينم منصور از غلام پرسيد غلام اقرار كرده گفت چون مال خواجه تلف كرده بودم و ميترسيدم كه مرا عقوبت كند از بيم دروغى چنين گفتم منصور گفت غلام را به تو دادم هر عقوبتى كه خواهى بوى كن گفت بجهة سلامتى خليفه او را آزاد كردم و قبول نمودم كه سه هزار درم ديگر بوى دهم منصور گفت آزادى كافيست زر دادن براى چيست بر زبان آورد كه بشكرانهء آنكه بواسطهء او در بساط خلافت راه يافتم منصور تحسين كرده خلعتى بوى داد\r\n\r\nحكايت : آورده‌اند كه چون ابو جعفر منصور بخلافت نشست\r\nدر سال اول از\r\n\r\n","description":"","footnote":"","page_name":" 273 ","page_number":273},
  {"content":"\r\n\r\nحكومت خود خواست كه به حج رود شتران عمرو بن مسعده جمال را بكرايه گرفته چون به مكه رسيد و از مناسك حج فارغ شد كرايهء شترانرا بالتمام نداد و عمرو نزد محمد بن عمران كه قاضى مدينه بود رفته از وى درخواست كه خليفه را بمجلس قضا حاضر كند و حق وى را از او استرداد نمايد قاضى دبير خود را گفته رقعهء بنويس تا خليفه با خصم بمجلس شرع حاضر آيد دبير گفت مرا از اين امر معاف دار كه ميترسم امير خط مرا بشناسد و مرا سياست كند قاضى فرمود البته ترا بايد نوشت دبير گويد چون اين رقعه نوشتم گفت اين نوشته را نزد خليفه بر ، من آن را برده بربيع حاجب دادم ربيع آن رقعه را بخليفه داد منصور با ربيع گفت اكابر و اشراف را بگوى كه من بمجلس شرع خواهم رفت و چون من برخيزم كسى مرا تعظيم نكند پس برخاسته با آنمرد بقاضى روانشد و همچنان پياده ميرفت تا بروضهء مصطفى رسيده صلوات ميفرستاد با ربيع مىگفت كه ميترسم ابن عمر انرا از من هيبتى در دل آيد و در مجلس حكم از براى من قيام نمايد و من همان لحظه او را معزول سازم چون منصور بمجلس قاضى درآمد محمد بن عمران تكيه كرده بود و بر نهالى ديباى سياه نشسته چون خليفه را ديد راست نشست و گفت خصم او را حاضر سازيد و در پهلوى او بنشانيد عمر و جمال حاضر شده بر منصور دعوى كرد منصور گفت بفرمايم تا حق او بالتمام بدهند قاضى اقرار خليفه را در دفتر ثبت كرد و بدست عمرو بن مسعده داد و يكى از نايبان خود را فرمود كه برو و حق او را بستان و بوى تسليم كن منصور بازگشته قاضى قطعا به دو ملتفت نشد و چون شب شد منصور ربيع حاجبرا فرمود كه قاضى را حاضر كن و چون قاضى حاضر شد خليفه با او خطاب كرد كه گمان ما را در حق خود بيقين رسانيدى به همين شيوه زندگانى كن و انصاف ضعيف از قوى بستان و ده هزار دينار به او انعام فرمود\r\n\r\nحكايت : آورده‌اند كه قبل از آنكه رايت دولت بنى عباس ارتفاع يابد\r\nحمزه‌نامى هميشه با ابو جعفر منصور رفاقت و مصاحبت مينمود و چون سفاح بمرتبهء خلافت رسيد كار منصور در دولت او بالا گرفت اكابر چون بخدمتش مبادرت نمودند منصور از حمزه اعراض نموده بعد از مدتى حمزه مجال سخن يافته عتابى چنان كه بندگان مخلص كنند تقرير كرد منصور از وى عذر خواسته فرمود تا چهار هزار درم به او دادند و گفت اين مبلغ را سرمايهء تجارت كن و ديگر نزد من مياى و چون سفاح وفات يافته ابو جعفر بر مسند خلافت نشست حمزه بمجلس او درآمد ابو جعفر پرسيد\r\n\r\n","description":"","footnote":"","page_name":" 274 ","page_number":274},
  {"content":"\r\n\r\nكه مقرر نشده بود كه نزد ما نيائى ؟ حمزه گفت آمده‌ام تا رسم تهنيت بجاى آرم منصور گفت نيكوكارى كردى اكنون هزار درم بگير و برو حمزه گفت به خدا كه اگر چهار هزار درم فلسى كم باشد نستانم و ترك ملازمت نخواهم كرد و هرروز حمزه بدار الخلافه آمدوشد ميكرد منصور بتنگ آمده فرمود تا چهار هزار درم ديگر بوى دادند و با او گفت تهنيت خلافت نيز گفتى ديگر ما را بديدار خود آزرده مساز حمزه زر را گرفته بعد از دو سال منصور را پسرى متولد شده حمزه نوبت ديگر بمجلس منصور آمده شرط تهنيت بجا آورده بنشست ربيع با او گفت چون تهنيت گفتى بازگرد حمزه گفت من چندين سال خدمت خليفه كرده‌ام از مردم شرم ميدارم كه خداى تعالى او را پسرى كرامت كرده من به تهنيت آمده دست تهى بازگردم منصور گفت اى حمزه مرا زنان و كنيزكان بسيار است و در آلت رجوليت من فتورى نيست اگر بهرفرزنديكه از كنيزكان من متولد گردد تو بيائى و چهار هزار دينار طمع كنى مشكل باشد حمزه گفت بعداز اين ديگر نيايم منصور گفت تا چهار هزار درم ديگر بحمزه دادند و با او شرط كردند كه ديگر بموقف خلافت نيايد سال ديگر حمزه نزد منصور رفت خليفه با او گفت تهنيت خلافت گفتى و مبارك باد تولد فرزند نمودى ديگر بچه كار آمدهء حمزه گفت در مكه فلانمرد دعائى مستجاب به من آموخته آمده‌ام تا آن را به ياد امير دهم منصور گفت اى حمزه من آندعا را به ياد دارم و دوش همه شب ميخواندم و از خداى ميخواستم كه مرا از شر مشاهدهء تو نگاه دارد و هيچ اثرى بر آن مترتب نشد اكنون چهار هزار درم ديگر بستان و قسم ياد كن كه ديگر پيش من نيائى\r\n\r\nحكايت : در تواريخ مسطور است كه نوبتى يكى از صرافان بغداد به خدمت ابو جعفر منصور آمد\r\nو گفت من مردى صرافم و اندك بضاعتى داشتم كه اسباب معيشت به آن منتظم بود و آن محقر در صندوقچه از خانه من گم شده است امير در حق من مرحمتى فرمايد منصور صراف را در خلوتى طلبيده از او پرسيد كه در خانه تو هيچ بيگانه هست گفت نى منصور سؤال نمود كه در منزل تو كيست جواب داد كه عيال من منصور گفت زن تو جوانست يا پير گفت جوانست خليفه آنمرد را زشت‌صورت و در سن كهولت ديد بفراست دانست كه آنكار زن اوست با وى گفت انديشه مكن و خاطر فارغدار كه ما مال ترا پيدا كنيم و با حاجب فرمود كه قدرى غاليه از طيب من بياور و به اين مرد ده و آنچيزى بود كه همه‌كس را\r\n\r\n","description":"","footnote":"","page_name":" 275 ","page_number":275},
  {"content":"\r\n\r\nساختن آن ميسر نميشد و بعداز مراجعت صراف منصور سرهنگانرا كه بر در دروازها و سر راهها مىنشستند گفت از هركس بوى غاليه خاصه ما آيد او را گرفته نزد من آريد و بعداز روزى چند جوانى را آوردند كه از او بوى آن غاليه ميآمد منصور از او پرسيد كه اين غاليه از كجا آوردهء جوان فروماند منصور گفت صندوقچه صراف را بازده تا بجان امان يا بى جوان گفت يا امير صندوقچه كه به من داده گفت همان زنى كه اين غاليه به تو داده است جوان دانست كه انكار فايده ندارد صندوقچه را حاضر ساخت و منصور او را سوگند داد كه ديگر بزنا اقدام ننمايد و صراف را طلبيده صندوقچه به او داده گفت زن خود را طلاق بده كه مناسب تو نيست - چنين كنند بزرگان چه كرد بايد كار\r\n\r\nحكايت : آورده‌اند كه در زمان عبد اللّه طاهر روزى زنى بر سر راه آمده تظلم كرد\r\nكه خانهء داشتم كه از پدر ميراث يافته بودم برادرزاده تو بر در خانه خود ميدانى ساختكه خانه مرا بخرد راضى نشدم بيرخصت و رضاى من خانه مرا ويران ساخته داخل ميدان خود گردانيد امير گفت خاطر جمعدار كه تا داد تو ندهم به هيچ كار نپردازم و فى الفور سوار شده متوجه هرات شد و يكى از خواص خود را فرمود تا آنعورت را بهرات آوردند و چون امير بهرات رسيد برادرزاده نزد عم آمده امير اصلا به او التفات نفرمود چون آن عورت بهرات رسيد فرمود تا در حضور اعيان تظلم نمايد پيره‌زن سخن خود گفته عبد اللّه گفت ترا بجهة آن امان داده‌ام تا دست بجور و تعدى دراز كنى و ملك مردم را بغضب بگيرى وى گفت من خانهء او را قيمت كرده بهاى او را بدست امينى دادم آنگاه داخل ميدان ساختم عبد اللّه گفت « غدرك اشد من جرمك » ندانسته‌اى كه در شريعت مال مسلمانان بدون رضاى ايشان بر كسى حلال نيست اگر ميدان تو تنگ بود او را چه گناه آنگاه برادرزاده را فرمود تا منزل پيره‌زنرا بطريقيكه اول بود عمارت كند و هرروز بنفس خود مانند ساير مزدوران حاضر گردد تا چون تمام شد به پيره‌زن سپرد و او را انعام نيكو داده به نيشابور شتافت و برادرزاده‌اش در موكب او به نيشابور آمده شفيعان برانگيخت تا نوبت ديگر عبد اللّه بن طاهر ايالت هرات را به او داد\r\n\r\nحكايت : گويند كه امير اسماعيل سامانى كه پادشاه اول است\r\nاز ملوك بنى سامان در روزهاى برف و باران سوار شده بميدان رفتى تا اگر كسى حاجتى دارد به او عرض كند و چون از ميدان بيرون آمدى گرد محلات برآمده مردم را صدقه دادى نوبتى با او گفتند كه سلاطين در\r\n\r\n","description":"","footnote":"","page_name":" 276 ","page_number":276},
  {"content":"\r\n\r\nاين روزها از خانه بيرون نميآيند سبب چيست كه امير ارتكاب مشقت چنين نمايد جوابداد كه در چنين روزها غريبان و ستم‌رسيدگان پريشان‌تر ميباشند چون در آنحالت مهم ايشان ساخته گردد شايد كه دعائى بااثر دربارهء من از ايشان صادر گردد روزى به عادت معهود در ظاهر مرو ميگشت ناگاه شترى ديد كه در كشته‌زارى افتاده بود فرمود تا تفحص كنند كه داغ كه دارد و بعداز تفتيش معلوم شد كه داغ امير است فرمود تا سوارى باحضار ساربان شتافت بعداز لحظه‌اى ساربان بر جمازه‌اى سوار رسيد امير از او پرسيد كه شتر من در زرع مسلمانان چه مىكند ساربان سوگند خورد كه اين شتر از دوش باز رميده است و من تا اكنون در طلب او بودم امير عذر او را قبول نموده صاحب زرع را طلبيده با او گفت شتر من در كشت‌زار تو رفته و خرابى كرده است نقصان آن را بيان كن آن شخص مبلغى بر زبان آورد امير فرمود تا اضعاف آن به او دادند .\r\n تا من انصاف خويشتن ندهم * نتوانم ز كس ستد انصاف \r\n\r\nحكايت : آورده‌اند كه تمغاج خان پادشاه ماوراء النهر و تركستان پسرى شمس الملك نام داشت\r\nكه حاكم ماوراء النهر بود عزيمت بخارا نموده در فصل زمستان ظاهر سمرقند را معسكر ساخت الغ بيك حاجب شمس الملك كه مردى صاحب تجمل بود و در بخارا سراهاى نيكو و اموال بينهايت داشت روزى پادشاه‌زاده را گفت لشكريانرا در صحرا زحمت بسيار ميرسد مناسب است كه فرمائى در شهر هريك وثاقى گيرند شمس الملك گفت چنين كنم و يكى از سواران خود را فرمود تا با پنجاه سوار به بخارا رود جهة ترتيب اسباب روزى چند توقف نمايد و چون به شهر درآمد بخانهء حاجب فرود آمده جميع ما يحتاج خود و مردم خود را ازو كلا بستاند غلام بموجب فرموده عمل نموده وكلاء الغ ببك حاجب صورت حال به دو نوشتند حاجب نزد پادشاه‌زاده رفته گله نمود كه غلام تو به منزل من رفته چنين‌وچنان كرده و آن و اين گرفته است شمس - الملك گفت كه اين بمقتضاى رأى تو بوقوع انجاميد و تا خانهء پاكيزهء حاجبان باشد در منزل بازاريان نزول نتوان نمود .\r\n اگر بار خار است خود كشتهء * وگر پرنيانست خود رشتهء \r\nاين نوبت بايد تحمل اين مشقت نمائى تا ديگر رأيهاى چنين بخاطرت نگذرد .\r\n\r\n","description":"","footnote":"","page_name":" 277 ","page_number":277},
  {"content":"\r\n\r\n\r\nفصل نهم از جزو اول در لطايف و ظرايف سخنان اهل زمان\r\nفريدون پادشاهى بود بصفات حميده آراسته و از سمات نكوهيده پيراسته در فضيلت و سخا بىهمتا و در شجاعت و وفا از ابناى جنس مثتثنى روزى فرمود كه مرد زيرك و دانا گرامى است هرجا باشد .\r\n وجود مردم دانا بسان زر طلاست * بهركجا كه رود قدر و قيمتش دانند \r\nو نادان هركجا كه باشد زار و ذليل باشد و مرد شجاع كه بصفت پردلى آراسته مقبول طبايع و محبوب قلوب است حتى دشمنان نيز او را دوست دارند و هركه بشيوهء جبن و بددلى اتصاف دارد همه‌كس او را دشمن دارند اگرچه اقرباى او باشند\r\n\r\nحكايت : آورده‌اند كه روزى منوچهر كه در ميان ملوك عجم موصوف بفراست و كياست\r\nو معروف به فصاحت و بلاغت است اعيان ملك را جمعكرده بدستوريكه عربان خطبه گويند اول زبان به حمد و ثناى مالك الملك متعال گشوده آنگاه گفت دنيا را اعتماد نشايد و دولت او مانند بسايهء نهاليست و نعمت مثال خواب‌وخيال و عاقل آنكه بر امريكه بدين زودى زوال پذيرد دل ننهد و عدل و انصاف مرعى دارد و بدانيد كه هركرا خداى تعالى بزرگ گردانيد تعظيم او بر همه‌كس واجبست پس بر شما لازمست كه شرط اطاعت پادشاه بجاى آريد و بهرچه اشارت نمايد امتثال نمائيد تا امور ملك و ملت انتظام يابد و آنچه بر پادشاه فرض است آنست كه اگر يكى از شما تنگدست گردد يا دست از امور دنيا برداشته روى باكتساب سعادت اخروى دارد مئونت او را از خزانه معين سازد و اگر عياذا باللّه منه قحطى سال روى نمايد خراج از رعايا وضع كند و خزاين براى ايشان بذل كند و آنچه از معاونت و شفقت ممكن باشد تقديم نمايد به شرط آنكه رعايا نيز با يكديگر طريق محبت و مواده را مسلوك دارند چنان كه بر خود ببخشند و از پادشاه نيز بخشش خواهند بدانيد كه نسبت سپاه با پادشاه همچون نسبت تر و بالست مر مرغ را يا نسبت بدنست بسر و بر تن واجبست كه بقاى سر خود خواهد و بر سر واجبست كه بر مصالح بدن رعايت نمايد و پادشاه بايد كه چند صفت داشته باشد اول راستى چه دروغ در نفس خود قبيح است دويم سخاوت و هر پادشاهيكه سخىتر باشد سپاهى و رعيت او را دوست دارند و اينمعنى خاصيت سخاوتست سوم نفاذ فرمان و سياست تا امور ملك را انتظام دهد و اهل فساد از بيم سياست او بر ضعفا ستم نكنند چهارم حلم و\r\n\r\n","description":"","footnote":"","page_name":" 278 ","page_number":278},
  {"content":"\r\n\r\nاغماض تا اگر يكى از خواص را ذلتى واقع شود بيكبارگى متوحش نگردد و از بيم جان طريق فرار نسپرد بلكه بحلم و عفو پادشاه اميدوار گشته باشند و چون نوشيروان بر سرير سلطنت نشست گفت مال دنيا در دست ما بر سبيل عاريت است و ما در اين دير فنا بر مثال مهمانيم و عاريت را بخداوندش البته رد بايد كرد و ميهمانرا عاقبت از خانهء ميزبان بايد رفت .\r\n جهان رباط خرابيست بر گذرگه سيل * گمان مبر كه بيك مشت گل شود معمور\r\nبكوش تا بسلامت بمأمنى برسى * كه راه سخت دراز است و منزلت بس دور \r\nاز كلمات نوشيروانست كه امريكه ساكن باشد آن را در حركت نبايد آورد بلكه مهمى كه در حركت آمده باشد آن را ساكن بايد ساخت .\r\n گر همى بايدت كه خوش خفتى * فتنه خفته را مكن بيدار\r\nكار شوريده را نشورانى * جهد كن تاش آورى بقرار \r\nچون نوشيروان از مهم مزدك خاطرجمع نموده فتنه بدان عظيمى را تسكين داد سر بر زمين نهاده شكر كرد و چون سر برآورد گفت سزاوارترين مردم بپرستش معبود حقيقى شخصى است كه خداوند جل ذكره او را بزرگ گردانيده باشد چون نوشيروان حلاوت عدالت چشيده و وخامت عاقبت ظلم دانست گفت پادشاهى كه خزانهء خود را از مال رعايا پر كند مانند كسى باشد كه اساس خانه را كنده و به آن خاك بام بيندايد .\r\n از رعيت كسى كه مايه ربود * بن ديوار كند و بام اندود \r\n\r\nحكايت : آورده‌اند كه روزى شعبى حجاج را از ظلم و ستم تحذير نموده\r\nو بانصاف ترغيب مينمود حجاج دينارى طلبيده و وزن و عيار آن را ملاحظه كرده بدست شعبى داد و گفت اينرا ببازار بر و از جميع صرافان استفسار نماى شعبى ببازار رفته صرافان بتصور آنكه بديشان خواهد فروخت بعضى گفتند كه اين دينار كم‌عيار است و برخى بر زبان آوردند كه وزنش كم است سخن هريك بخلاف ديگرى واقعشد شعبى دينار را نزد حجاج برده صورت حال عرض داد حجاج گفت بفلان محله رو و خانهء بدين‌وضع و شكل به نظر تو خواهد آمد خداوند آنخانه را بطلب و اين دينار را به دو نماى و حقيقت از او استفسار كن و شعبى آنجا رفته در بزد شخصى از آن منزل بيرون آمد دينار را بويداد آنمرد گفت اين زر در عيار و وزن تمام است و اگر خواهى در عوض نقره به تو دهم شعبى پرسيد كه از حجاج ظلمى به تو رسيده است جواب داد كه من از دولت او آسوده‌ام چه او\r\n\r\n","description":"","footnote":"","page_name":" 279 ","page_number":279},
  {"content":"\r\n\r\nظلم ديگران نيز از من بازميدارد شعبى متعجب شده نزد حجاج آمده حجاج گفت چون اهل روزگار در حق يكديگر ظلم آغاز كنند خداوند تعالى نيز كسى را بايشان گمارد تا بر ايشان ستم كند و هركه بر ديگرى ستم نكند هيچكس را بر او تعدى ميسر نگردد و اگر اين طايفه با خداى خود راست شده شرط بندگى بجاى مىآوردند هرگز برنجانيدن ايشان توفيق نمىيافتم\r\n\r\nحكايت : چون مروان حمار ابراهيم بن محمد بن على بن عبد اللّه عباس را گرفته محبوس ساخت\r\nو در باب مهم او با وزير خود عبد الحميد مشورت نمود وزير گفت صلاح در آنست كه او را از زندان بيرون آرى و دختر خود را بوى دهى و بانواع الطافش نواخته همت بر تربيتش گمارى بجهة آنكه اگر راست است كه خلافت بايشان خواهد رسيد ترا بقرابت او استظهارى روى نمايد و اگر فرزندى نرينه و اگر دخترى از فرزند متولد گردد وارث ملك باشد گفت راست ميگوئى اما من نميخواهم كه در دفع نوايب روزگار عورات خود را اسير سازم\r\n\r\nحكايت : از ابو رؤبه شاعر منقولست كه گفت نوبتى قصيدهء در مدح ابو جعفر منصور دوانيقى گفتم\r\nچون بر او خواندم گفت كدام را دوست‌تر ميدارى سيصد دينار زر به تو انعام نمايم يا سه كلمهء حكمت به تو آموزم گفتم تعليم حكمت اختيار نمودم زيرا كه حكمت كمال نفس است و زر زينت تن منصور گفت هرگاه جامهء كهنه پوشيده باشى كفش نو در پا مكن گفتم صد دينار رفت منصور گفت چون ريش خود را چرب كنى اندرون ريش را چرب مكن كه جامه‌ات تباه گردد گفتم دويست دينار از دستم رفت امير بفرمايد كه صد دينار باقى را به من دهند تا كلمهء ثالث ذخيره باشد تا وقت ديگر سئوال كنم منصور بخنديد و گفت تا سيصد دينار آورده به من دادند و بر زبان آورد كه من بعد از براى ما شعر مگوى كه اشعار عرب را بنو اميه برده‌اند\r\n\r\nحكايت : آورده‌اند كه چون مروان حمار گرفتار شد دانست كه خلاصى ممكن نيست\r\nگفت دريغ از آندولت كه ببازى از دست من رفت و افسوس از آن نعمت كه بواسطه عدم لشكر از ما استرداد نمودند يكى از خادمان قديمى از او پرسيد كه هيچ ميدانيكه اين خلل از چه سبب بر ملك شما پيدا شد مروان جواب داد كه هرگاه شخصى در كارها غفلت ورزد و فتنه خود را بگذارد تا بسيار گردد جزاى او اين باشد .\r\n مخالف تو كه چونمور بود مارى گشت * برآر از سر اين مور مار گشته دمار \r\n\r\n","description":"","footnote":"","page_name":" 280 ","page_number":280},
  {"content":"\r\n\r\n مده امانش و مگذار تا بزرگ شود * كه اژدها شود ار روزگار يابد مار \r\nاز يكى از اولاد مروان پرسيدند كه موجب زوال ملك شما چه بود گفت ما بعيش و طرب مشغول شديم و زمام مهام بدست امرا و عمال داديم ايشان بجهة اغراض فاسدهء خود چيزها از ما پوشيده داشتند و بر رعايا ظلم كردند تا ايشان از عدل و انصاف ما مأيوس گشتند و زياده از خراج مقرر از ايشان گرفتند بدين‌جهة خاطر رعيت از ما متنفر شده مزارع ما خراب كردند و بدين‌سبب خزانهاى ما خالى ماند و مواجب حشم ما را در توقيف انداختند تا ايشان نيز ما را چنان كه بايد اطاعت نكردند و چون دشمنان ما سپاهيانرا طلبيدند بجهة مواجب با ايشان پيوستند\r\n\r\nحكايت : احمد بن سليمان از پدر خود روايت كرده\r\nكه ميان معتصم خليفه و عبد اللّه طاهر بسببى از اسباب نقارى پيدا شده بود چون معتصم بر سرير خلافت نشست نامهء به خط خود نزد عبد اللّه فرستاد كه امارت خراسان متعلق به او بود مضمون آنكه ميان من و تو ناخوشى روى نموده من بغايت از تو آزرده بودم اما اكنون بر تو قدرت يافتم آن خشم زايل شد اما اثرى از آن باقى مانده ميترسم كه اگر چشم من بر تو افتد عنان نفس سركش خويش نگاه نتوانم داشت و به قتل تو فرمان دهم بايد كه اگر فرمان باحضار تو صادر گردد قطعا قبول نكنى و اين رقعه را كه خط يد منست حجت خود سازى در تواريخ مسطور است كه عبد الملك بن مروان كه از عقلاى زمان بود با اولاد گفت چهار كلمه از من ياد گيريد كه نظام ملك و دولت و سرير مكنت و حشمت را بمنزلهء قوائم اربعه است اول آنكه بمردم چيزى وعده مكنيد كه دادن آن بر شما دشوار باشد دوم آنكه در كارهائى كه اول آن آسان و آخرش دشوار باشد شروع ننمائيد سوم آنكه چون ارادهء مهمى كنيد اول و آخر آن را به نظر فكر مشاهده نمائيد چهارم آنكه پيوسته آماده و مستعد دفع خصم باشيد چه بسيار باشد كه ناگاه فتنهء حادث شود و چون مهياى دفع آن نباشيد تدارك دفع آن مشكل توان كرد .\r\n جز صبر روى نيست چه محنت گشاد دست * تسليم شو به پيش بلا بر مدار پاى\r\nپيش از نزول حادثه تدبير آن بساز * پيش از حلول واقعه خود را درى گشاى \r\nآورده‌اند كه ابو منصور جعفر قصرى رفيع بنياد كرد و چون تمام شد مجلسى ترتيب داده رسولان قيصر را كه در آن اوان آمده بودند بار داد منصور از رسولان پرسيد كه چگونه قصريست اين ، يكى از ايشان گفت بنائى رفيع و اساسى منيع است اما سه\r\n\r\n","description":"","footnote":"","page_name":" 281 ","page_number":281},
  {"content":"\r\n\r\nعيب دارد اول آنكه آب روان كه قوت روانست ندارد دوم آنكه باغ‌وبستان كه راحت - افزاى جان و زينت نزهت جهانست در او نيست سوم آنكه بازاريان و رعايا در اندرون حصار قصر منزل دارند و اينمعنى شايسته نيست چه شايد كه بر اسرار پادشاه واقف شوند منصور گفت آب بجهة آشاميدنست آنقدر كه به آن محتاجيم هست و سبزه‌زار و گلستان براى تماشا است ما را از كثرت امور سلطنت پرواى تماشا نيست و اينكه گفتى كه رعايا بر اسرار پادشاه واقف شوند ما را ز خود را از رعاياى خويش پنهان نميداريم و ظاهر و باطن ما با ايشان مساويست چون رسولان مراجعت نمودند منصور دويست هزار درم صرف كرد تا آب روان بدان قصر آورده باغ‌وبستان در آن قصر رفيع البنيان بساخت و بازاريانرا از حصار قصر بيرون كردند\r\n\r\nحكايت : چون دولت نوشيروان روى در ترقى نهاده سدهء ايوانش از برج كيوان گذشت\r\nو سلاطين اطراف و ملوك اكناف خراج‌گذار ديوان وى شدند نوبتى چنان اتفاق افتاد كه قيصر روم و خاقان چين و راى هندوستان به خدمت او آمدند و در مداين اجتماعى دست داده سلاطين جهان با يكديگر از هر نوع سخنان گفتند در اين اثنا نوشيروان از قيصر پرسيد كه در عالم چه چيز دوست ميدارى قيصر جواب داد كه هيچ نزد من محبوب‌تر نيست كه شخصى از من حاجتى خواهد كه آن را روا گردانم كسرى از خاقان همين سؤال نمود خاقان گفت احب اشيا نزد من آنست كه كسى مرا آزرده باشد چون بر او قادر گردم بر او عفو كنم چون پادشاه از راى پرسيد بر زبان آورد كه من اين دوست دارم كه چون در حرم خود باستراحت مشغول باشم نيكوكار بعدل من اميدوار و بدكار از سياست من خايف و ترسان و بيقرار باشد نوشيروان گفت هيچ از آن دوست‌تر ندارم كه بيگناه باشم تا بيخوف و بيم زيم و مجموع اين كلمات در اين سخن مندرجست\r\n\r\nحكايت : در كتب قديم آورده‌اند كه ميان جذيمة الابرش ملك عرب و قيصر روم مصاهرت روى نمود\r\nجذيمه دختر خود را به پسر قيصر داد و دختر قيصر را بجهة پسر خود در حبالهء نكاح آورد و مصادقت و محبت بينهما روى نمود چنان كه در امرى بيمشورت يكديگر شروع نمينمودند نوبتى جذيمه بقيصر نوشت كه خاطر بانتظام احوال اولاد كه ثمرهء فؤاد و شجرهء مرادند بغايت ملتفت است و چون دخترى از ما بحباله نكاح پسرى آمده است همت بلند بر آن مقصور بايد داشت كه قواعد رفعت ايشان استحكام\r\n\r\n","description":"","footnote":"","page_name":" 282 ","page_number":282},
  {"content":"\r\n\r\nپذيرد و من از براى پسر خود چند خزانه از نقود و جواهر نفايس امتعه و اقمشه و غلام و كنيز بسيار و ضياع و عقار بيشمار مهيا كرده‌ام از آنجانب راى عالى در حسن اهتمام لطف فرزند خود چه اقتضا كرده است چون قاصد جذيمه بروم رفته اداى رسالت نمود قيصر در خنده شده گفت مال معشوقى بيوفا و مطلوبى بىاعتبار است و دولت دوستدارى بىآزرم و غدار اگر امتداد اقبال انقطاع يابد و تأييدات و الطاف ربانى روى در نقصان آورد از سپاه و عدت مقصود بحصول نه‌پيوندد و از نعمت و ثروت غرضى موصول نگردد و اگر در تربيت فرزند خويش اهتمامى مىپنداشت چرا او را تعليم مكارم اخلاق و محاسن شيم نمينمود كه در دنيا وسيلهء مملكت و در آخرت باعث نجات و رفعت درجات باشد\r\n\r\nحكايت : آورده‌اند كه در روزگار سلطنت پرويز عاملى بواسطهء كثرت مال و اسباب بخار نخوت و غرور بكاخ دماغ راه داد\r\nچون پرويز او را بپايهء سرير سلطنت طلبيد عامل ثقل بدن و عظم جثه را بهانهء عدم حركت ساخت پرويز سرهنگى فرستاده پيغام داد كه اگر او را مشكل است كه به تمام اعضاى خود نزد ما آيد ما بعضوى از او قناعت كرديم سرش را نزد ما آريد فى الفور سرهنك سر پرشر او را از ولايت بدنش دور كرده بمداين برد\r\n\r\nحكايت : در بعضى از تواريخ مسطور است كه چون پرويز بر سرير سلطنت نشست\r\nسلطان محبت شيرين در شهرستان دلش مستولى گشت چنانچه شاعر گويد :\r\n رسيد عشق بحديكه كفر اگر نبود * ترا پرستم و گويم خداى من اينست \r\nروزى يكى از خواص كه در حضرت سلطنت بكمال قرب اختصاص داشت از خسرو پرسيد كه شيرين را بچه مرتبه دوست ميدارى پادشاه جواب داد كه محبت من نسبت به او چندانست كه بسيارى از امور قبيحه تنقيص او نتواند كرد و كثرت اعمال حسنه استكمال آن نتواند نمود و بتواتر وصال و تعاقب اتصال خاطر حزين تسكين نيابد و بتلخى زهر هجران و صعوبت ايام حرمان از خاطر بيرون نرود .\r\n\r\nفصل دهم از جزو اول در كياست ملوك عدالت آئين\r\nآورده‌اند كه چون ملك عادل نوشيروان بر تخت نشست فرمود تا ندا كردند كه آدمى بناى خداوند ذو الجلالست و هركه آدمى بكشد بحقيقت بناى خداوند را خراب كرده باشد بايد كه هيچ آفريدهء را نكشد مگر در معركهء كارزار كه ارتكاب اين امر خطير در آنجا ناچار است و از هركه گناه عظيم صادر گشتى او را حبس مؤبد كردى\r\n\r\n","description":"","footnote":"","page_name":" 283 ","page_number":283},
  {"content":"\r\n\r\nو هركه بر گناه صغير اسراف نمودى سه نوبت او را توبه دادى چهارم داغى بر جبين او نهادى و از مملكتش اخراج نمودى و هركه بدانداغ مبتلا بودى نتوانستى كه بولايت عجم درآيد\r\n\r\nحكايت : در زمان اتابك سعد بن زنگى كه پادشاه فارس بود\r\nو شيخ مصلح الدين سعدى شيرازى ديباچهء گلستان و بوستانرا بنام نامى او مزين ساخته بلكه تخلص سعدى بجهة مناسبت اسم او اختيار نموده شخصى كه از مال دنيا بهرهء نداشت روزى ببازار رفته نظرش بر كنيزكى مطربه افتاد كه شعاع جمالش خورشيد انور را خجل ساختى و نغمهء زيرش زهره را برقص آوردى دست عشق آن كنيزك گريبان صبر آن بيچاره را گرفته آتش سودا دود از كانون دماغش برآورد بعد از تفكر بخاطرش تزويرى رسيد كنيزك را بيع نموده و به خانه برده او را آزاد ساخته بمبلغى در نكاحش درآورد چون صاحب كنيزك ثمن طلبيد از صورت حيلهء او پرده برانداخت و بر زبان آورد كه من مردى مفلسم چون عشق آنكنيزك گريبان جانم گرفته بود به اين تزوير خود را بوصال او رسانيدم اگر كرم كنى و از سر بهاى كنيزك درگذرى با كريمان اقتدا كرده باشى و الا من تن بحبس و تعذيب در داده‌ام خداوند كنيزك او را به قاضى برده محبوس ساخت و كنيز را به او ملازم ساختند اينماجرا بسمع اتابك رسيده گفت اگر تدارك اين كار نكنم مفسدانرا طمع در حركت آمده انواع مكر و حيله پيش گيرند و مال مسلمانان تلف گردد فرمود تا آنمرد را سياست كردند و جسد او را بشارع انداختند صاحب جامع الحكايات آورده كه طالب علمى در دهلى مثل اين حركتى نموده در حبس قاضى نشست صاحب قضا صورت قضيه را بعرض سلطان رسانيده پادشاه فرمود تا بهاى كنيزك را از خزانه ادا كردند و آن دانشمند را از حبس بيرون آورده بجهة دفع مادهء فساد امر فرمود كه يكسال در مطبخ او بامر سقائى مشغول باشد و من آن طالب علم را ديدم مشگى در گردن افكنده آب ميكشيد و چون چند روز از اينحكايت بگذشت روزى نظر پادشاه بر وى افتاده فرمود تا او را تشريف داده آزاد كردند\r\n\r\nحكايت : آورده‌اند كه نوبتى صاحب يمين الدوله محمود كه به ابو شكر لايجى معروف بود\r\nدختر حاكم خوارزم التوماش در خانهء وى بود مست درآمده با زن آغاز خصومت كرده سه مشت بر وى زد زن از او در خشم شده اين خبر بسلطان رسيد روز ديگر كه ابو شكر بمجلس پادشاه درآمد بايستاد سلطان حاجب خود على خويشاوند را طلبداشت و گفت ابو شكر دوش بر قباحتى عظيم اقدام نموده\r\n\r\n","description":"","footnote":"","page_name":" 284 ","page_number":284},
  {"content":"\r\n\r\nو زن خود را درلت كشيده اگر تدارك اين حركت ننمايم ديگران گستاخ‌تر گردند او را بيرون برده با او بگوى كه ترا چه حد آنكه بىاجازت بچنين امرى قيام نمائى و بفرماى او را در عقابين كشند و هزار تازيانه بزنند على خويشاوند بموجب فرموده خدمت بتقديم رسانيد سلطان امر كرد كه او را بخانه‌اش بردند و هيچ با او اختلاط نكنند ابو شكر يكسال در خانه نشسته از آن جمله مدتى صاحب فراش بود تا خوارزم شاه چند نوبت عرضه داشتها نوشته او را شفاعت كرده تا سلطان از جريمهء او درگذشت و همچنين روايت كرده‌اند كه وقتى سلطانمحمود بجهة دفع قدر خان و ايلك خان ببلخ آمد حاكم خراسان امير نصر بن سبكتكين كه برادر كهتر سلطان بود به خدمت آمده در اين اثنا غلامى لجامى نقره از ركابخانه امير نصر بدزديد و بعد از آنكه از دست وى گرفتند امير نصر بفرمود تا او را انداخته بيست تازيانه زدند صاحب‌خبران اينخبر را بسلطان إنها كردند مقارن حال كه نوبتيان خواستند كه بر در خانهء سلطان نوبت زنند سلطان فرمود كه نوبتيان نوبت بر در خانهء امير نصر زنند كه دعوى سلطنت ميكرد و ايشان بنابر فرمان بر در خانه امير نصر آمده نوبت فروكوفتند امير نصر از اينمعنى آگاه شد و ايشانرا منع كرده بدولت خانه شتافته سر فرود آورد و بعرض رسانيد كه بنده اگرچه بحسب و نسب برادرم اما از جميع بندگان بنده‌ترم چه خطا كرده‌ام كه سلطان از من آزرده شده است محمود گفت اگر تو در اقطاع خود بىوقوف من كسى را ادب كنى محل آنست كه من برنجم چه جاى آنكه در شهرى كه من باشم بىاجازت من كسى را چوب زنى و اينمعنى استقلال است بفعل به قبول امير نصر گفت ادراك من بدقيقه وفا نكرد من بعد از اين نواء گستاخى نكنم و خواجه حسن ميمندى شفاعت كرد تا يمين الدوله از گناه برادر تجاوز نمود\r\n\r\nحكايت : مرويست كه هرون الرشيد در خلوت نشسته با فضل بن يحيى برمكى مزاح مينمود\r\nروزى حماد بن عثمان كه از ندماى خليفه بود و بمزيد تقرب ممتاز تنها پيش هرون نشسته بود كه فضل درآمد هرون بدستور معهود با او مزاح كرد فضل جوابهاى گستاخانه بر زبان مىآورد چنانچه جنس با جنس مطايبه كند حماد شمشير كشيده قصد فضل كرد هارون دست او را گرفته گفت چه ميكنى چون مجلس خلوت باشد من نيز يكى از ايشانم حماد گفت پس مرا در اين مجالس طلب مكن كه نميتوانم\r\n\r\n","description":"","footnote":"","page_name":" 285 ","page_number":285},
  {"content":"\r\n\r\nديد كسى با تو برابرى كند و بحرمت سخن نگويد ديگر آنكه در سياست ملكى خلل مىافكند\r\n\r\nحكايت : آورده‌اند كه قيصر روم كنيزكى بتحفه نزد عضد الدوله فرستاد\r\nكه عقل از مشاهدهء جمالش جامه ناموس بر تن چاك ميزد عضد الدوله چنان شيفته سرو قامت و خورشيد منظر او گشت كه به كلى از امور مملكت فراغت جست و بجهة اين معنى فساد فاحش در مملكت او روى نمود عضد الدوله دانست كه همه اختلاف بجهة آن كنيزك صاحب جمال پديد آمده لاجرم كنيزك را بخادمى شكر نام داده فرمود كه او را در دجله اندازد و اين شكر از خواص خدم و امينان حرم بود شكر كنيزك را بوثاق خود برده انديشيد كه پادشاه مفتون اوست شايد كه ازين حكم پشيمان شود و بر من اعتراض كند كنيزك را در گوشهء مخفى نشانده با عضد الدوله گفت كه او را در دجله انداختم بعد از چند روز آتش فراق جانانه دود از نهاد عضد الدوله برآورد با خود گفت آنچه من در حق خود كردم هيچكس ارتكاب آن ننمايد و هيچ عاقل تيشه بر پاى خود بعمد نزند روزى با نديمان در مجلس شراب نشسته بود كه شكر خادم درآمد چون نظر پادشاه به دو افتاد گفت اى بيرحم آهنين دل چگونه دلت داد كه چنان دلجوئى را هلاك كنى غلامان آهنك او كردند شكر گفت اى پادشاه كنيزك زنده است و من پيشتر مآل اين كار را در آينه ضمير ديده بودم چه مرده را زنده نتوان ساخت اما زنده را همه وقت كشتن ممكن است امير باحضار او فرمانداده شكر را انعام وافر داد بعد از مدتى ديگر بجهة آنكه همه روزه اوقات پادشاه مصروف عشقبازى او ميشد و اختلال باحوال مملكت راه مىيافت عضد الدوله ديگر بار شكر را بقتل او فرمانداد شكر همان معنى را التزام نمود عضد الدوله دانست كه اگر كنيزك زنده ماند مملكت خراب شود روزى پادشاه بر منظرى نشسته بود كه درهاى آن بدجله بازمى شد با كنيزك گفت بدان كشتى نگر كه چون تند حركت مىكند بيچاره سر از دريچه بيرونكرده تا زورق را ببيند عضد الدوله فى الفور زورق حياتش را در غرقاب فنا افكنده بدست خود معشوق را در دجله انداخت\r\n\r\nحكايت : در نگارستان مسطور است كه چون امير اسمائيل سامانى عمرو ليث را در معركه گرفته بهرات آورد\r\nبكوچهء باغ رسيد درخت سيبى ديد بشارع مايل شده سيبهاى بسيار داشت شخصى را مقرر داشت آنجا ايستاده ملاحظه نمايد كه هيچكس از لشگريان دست به آن درخت دراز مىكند\r\n\r\n","description":"","footnote":"","page_name":" 286 ","page_number":286},
  {"content":"\r\n\r\nيا نه آن شخص آنجا ماند تا مجموع سپاه بر آندرخت ميگذشتند هيچكس جرات ننمود كه دست به آن سيبها دراز كند و اينمعنى دليلست بر كمال سياست آن پادشاه عادل\r\n\r\nحكايت : آورده‌اند كه معتصم خليفه وزيرى داشت سردوگرم روزگار چشيده\r\nو مدتها در ميان خلفا عملها كرده گاهى كه به خدمت معتصم رفتى در منزل خود شرط وصيت بجاى آوردى و چون بمجلس خلافت درآمدى از غايت خوف و خشيت لرزه بر اندامش افتادى نوبتى پسرش با او گفت اى پدر سبب اينهمه بيم و ترس تو از خليفه چيست با آنكه خليفه عادل و عاقلست و چندان تيزخشم نيست كه اينهمه خوف به خود راه بايد داد وزير گفت اى پسر وقتى كه از دار الخلافه بازگردم ترا اعلام دهم چون وزير بازگرديد پسر گفت « الكريم اذا وعد وفا » وزير گفت اى پسر در كتب قديم مسطور استكه نوبتى باز مرغ خانگى را به بيوفائى منسوب كرده گفت با وجود آنكه آدمى در حق تو اصطناع و تربيت تقديم مينمايد چون عزم گرفتن تو كنند از پيش ايشان ميگريزى و بام به بام مىپرى و من كه جانورى وحشيم به مجرد آنكه چند نوبت از دست ايشان طعمه خورده‌ام صيد ميكنم و بايشان مىدهم و هركجا روم چون مرا طلبند بىتوقف بيايم مرغ خانگى گفت آمدن تو بنزد آدم و الفت تو با آدمى بسبب آنست كه تو هرگز بازيرا بر تابهء بريان نديدهء و من ابناى جنس خود را بكرات و مرات بر سيخ كباب و تابه بريان ديده‌ام و آنجماعت كه از ملوك ايمنند سياست ايشان را مشاهده ننموده‌اند .\r\n از صحبت پادشه بپرهيز * چون هيزم خشگ ز آتش تيز \r\n\r\nحكايت : آورده‌اند كه نوبتى بسمع نوشيروان رسانيدند كه حاكم ارمنيه در خفيه با دزدان يار شده\r\nآنطايفه اموال مردم را مىبرند و با او حصه مىكنند پادشاه بعد از تفحص و تجسس چون دانست كه اين سخن راست است امير ارمنيه را طلبيده فرمود تا دست و پاى او را بسته برهنه نزد سگان گرسنه انداختند جماعتى زبان بشفاعت گشودند كسرى فرمود كه او گوشت و پوست خلايق خورش خويش ساخته ما نيز گوشت و پوست او را خورش سگان ساختيم\r\n\r\nحكايت : طمغاج خان كه از سلاطين ماوراء النهر بوده\r\nدر عدالت و سياست چنان بود كه مردم دفتر عدالت نوشيروانرا بر طاق نسيان نهادند اما خطائى او را افتاد كه سيد ابو القاسم سمرقنديرا شهيد كرد و بدين‌سبب خلايق\r\n\r\n","description":"","footnote":"","page_name":" 287 ","page_number":287},
  {"content":"\r\n\r\nاز او متنفر شدند آورده‌اند كه نوبتى در اوايل سلطنت در ظاهر سمرقند سير ميكرد يكى از رنود دسته گلى پيش برده از او طمع كرد پادشاه از او پرسيد كه اين گل را از كجا آوردهء جواب داد كه از اين باغها چيده‌ام سؤال نمود كه باغ ملك تو بود گفت نى پرسيد كه خريده‌اى آن شخص گفت كه در سمرقند گل نخرند و نفروشند خان فرمود كه هركه بىاذن بباغ مردم رود و گل چيند بيرخصت نيز به خانه مردم تواند رفت و اموال تواند برد پس فرمان داد تا دست او را ببرند و بعداز آنكه امرا شفاعت بسيار نمودند مقرر شد كه يك انگشت ويرا قطع نمايند و بواسطهء اين سياست هيچكس در زمان دولت او به خانه و باغ كسى نتوانست رفت چون در زمان او اكثر اهل فساد خصوصا قطاع الطريق كشته تيغ سياست گشتند روزى رنود بر دروازهء سمرقند نوشتند كه ما مانند كندنائيم هرچند كه بيش دروند بيش سرزنيم طمغاج خان فرمود كه در زير آن نوشتند كه ما نيز مانند باغبان چابكدست مترصد ايستاده‌ايم كه شما سر برآوريد و ما بدرويدن اشتغال نمائيم مقارن اينحال بجهة دفع مايه فساد آنطايفه تدبيرى بر آينه ضمير عكس‌پذير گشته با يكى از خواص گفت كه مدتيست كه تيغ انتقام كشيده‌ايم و باندك جريمه جوانان زيبا را مىكشيم و امروز بديشان محتاجيم اهل فلان قلعه گردن از طريق متابعت پيچيده‌اند جمعى از جوانان جلد ميخواهم كه در شب روى و نقابى بيعديل باشند تا به آنجا فرستم بايد كه تو يكى از سرهنگان آنطايفه را نزد من آرى تا او را بانواع تربيت مخصوص سازم و اينجماعت بر او جمعگردند نديم خاص شخصى را كه بيشتر نديم دزدان بود و در شب روى بىبدل با چهار پسر خود كه از بيم طمغاج خان توبه كرده بود و هريك بكسبى مشغول شده نزد خان آورد خان او را تشريف داد و شغل امارت به او حواله كرد و به او گفت كه از سياست جوانان جلد ملامت روى نموده ميخواهم كه هرجا دزدى و عيارى كه در بلاد ماوراء النهر باشد جمع كنى تا مواجب همه را جمع كنم آنمرد بجمع آنطايفه شروع نموده با خان گفت كه اكنون سيصد جوان خونخوار مجتمع شده‌اند فرمان چيست‌خان فرمود كه فردا ايشانرا حاضر كن تا هريكى را بخدمتى نامزد كنم روز ديگر كه آنطايفه حاضر شده هركدام دستبوس كردند خان فرمود كه ايشانرا بجامه‌خانه برده خلعت دهند و چنان مقرر كرده بودند كه هركدام بجامه‌خانه برند خلعت فنا بر دوش\r\n\r\n","description":"","footnote":"","page_name":" 288 ","page_number":288},
  {"content":"\r\n\r\nوى افكنند آنگاه سرهنگ را با چهار پسر بقتل آورد و ديگر كسى در ماوراء النهر راه نزد\r\n با جود تو كس بدهر درويش نديد * با عدل تو زير چرخ دلريش نديد\r\nتا تيغ سرانداز تو در رقص آمد * جز مطرب راهزن كسى بيش نديد \r\n\r\nحكايت : آورده‌اند كه چون متوكل عباسى بر مسند حكومت نشست\r\nوزارت بمحمد بن عبد الملك ز باب رجوع كرد و در آنوقت هنوز عمارت سامره باتمام نرسيده بود متوكل اموال بسيار در آنباب خرج كرده بود اما وزير بسبب آنعمارت ظلم و ستم بينهايت بر خلايق كرده و در بيت المال اسراف كرده بود چون متوكل بر اينمعنى وقوف يافت فرمود تا او را در تنور خبازى نشانده بسوختند و بر زبان آورد كه ما صد هزار كس را بر آتش نهاديم\r\n\r\nحكايت : آورده‌اند كه در زمان هرمز بن انوشيروان كه صيت عدلش از گردون گذشته بود\r\nيكى از سپهسالاران بر در باغى نزول كرده بود ركاب‌دار او بنابر نادانى به آن باغ درآمده خوشهء انگورى چيده باغبان خبردار شده عنان سپهسالار بگرفت و گفت اگر مرا راضى نسازى از تو نزد پادشاه شكايت كنم امير صد درهم بوى داد باغبان راضى نشد و سپهسالار مرتبه بمرتبه زياد كرد تا قيمت باغ را بباغبان داد .\r\n ملك ملك نپايد جز در امان تيغ * زينگونه شد سمر بجهان داستان تيغ \r\nگويند نوبتى سلطانمحمود غزنوى بجرجان ميرفت در اثناى راه يكى از معارف حشم او جرعهء چند دركشيده در حالتى كه مست بود بر سر رمهء رسيد گوسفندى از آن جدا نموده كباب نمود صاحب رمه بدرگاه سلطان رفت تا شكايت كند آن بزرگ خبردار شده دو گوسفند فربه بوى داد كه ترك اين شكايت كن روستائى چون ديد كه سپاهى ميرسد گفت البته شكايت خواهم كرد تا ديگران تنبيه شوند آن را بده گوسفند رسانيده و صاحب قبول نميكرد عاقبت اسبى بويداد تا راضى شد اينخبر بسلطانرسيد بخنديد و گفت اينحركت در حالت مستى كرده بود زياده غرامت آن نبايد كشيد و فرمود تا اسب را از روستائى باز استده گوسفندى بوى دادند\r\n\r\nحكايت : آورده‌اند كه سياست و مهابت سلطان ملك شاه سلجوقى به حدى بود\r\nكه روزى مردى نزد وى آمده فرياد كرد كه يكى از خواص سر مرا شكسته و مرالت كرده است سلطان كس بطلب وى فرستاد چون خدمتكار خبر يافت كه از وى شكايت نزد پادشاه كرده‌اند از غايت خوف و هراس كه بر وى استيلا يافت فى الفور قالب تهى كرد\r\n\r\nحكايت : [ تظلم مردى نزد سلطان محمود 
  ]\r\nآورده‌اند كه در آنزمان\r\n\r\n","description":"","footnote":"","page_name":" 289 ","page_number":289},
  {"content":"\r\n\r\nكه رايت دولت سلطان محمود غزنوى به طرف بست توجه فرمود روزى وقت پيشين مردى بر در بارگاه آمد و تظلم كرد كه پيل پادشاهرا آورده‌اند و بر درخت خرمائيكه ملك منست بسته‌اند و پيلبانان حاصل آندرخت فروآورده‌اند و من مردى درويشم وسعت معيشت من يكدو نخلست سلطان هيچكس را بر در بارگاه نديد چه‌وقت استوا بود و اكثر ملازمان مراجعت نموده بودند بنابرآن بنفس خود بيرون آمده بر اسب نوبت‌زن سوار شده با يك ركابدار بدانموضع رفته چون آنحالت مشاهده نمود ركاب‌دار را فرمود تا پالهنك در گردن پيلبان كرده او را بر آن نخل درآويخت خداى تعالى پادشاهان عادل را برحمت خود ببخشايد انشاء اللّه\r\n\r\nجزو دوم از اجزاى عشره زينة المجالس\r\nو آن مشتمل است بر ده فصل فصل اول در توقيعات ملوك و سلاطين فصل دوم در فوايد تدبيرات صايب كه از ملوك صدور يافته فصل سوم در فراست و كياست فصل چهارم در حيلهاى خداوندان دولت و غيرهم فصل پنجم در كفايت وزرا و حسن سلوك آنطايفه فصل ششم در مواعظ حكما نسبت بملوك و خلفا فصل هفتم در جوابهاى شافى كه خداوندان عقول وافى گفته‌اند فصل هشتم در لطايف سخنان زيركان و حسن تدبيرات ايشان فصل نهم در لطايف حكايات قضات و علما فصل دهم در نوادر احوال دبيران و كفايت ايشان\r\n\r\nفصل اول در توقيعات ملوك و سلاطين و احكامى كه از ايشان صادر شده\r\n\r\nحكايت : آورده‌اند كه چون بطليموس پادشاه ولايت روم گشت\r\nو چمن آنمرزوبوم را از خاروخاشاك مخالفان مصفى گردانيد عزم تسخير دمشق كرد و چون ارباب شام ميدانستند كه تاب مقاومت بطليموس ندارند با يكديگر در آنباب مشورت نمودند و عرضه داشتى به او نوشتند اما اهل دمشق هميشه از اين جهة خاطر مشوش بودند و چون عرضه داشت به او بطليموس رسيد آن را مطالعه نموده ديد كه نوشته‌اند كه ما بندگان از افعال قديم نادم گشته رقبه در ربقهء مطاوعت قيصر آورده‌ايم و منتظر فرمان نشسته بطليموس به پشت نامهء ايشان نوشت كه بطليموس خردمند نباشد اگر خود را بدين سخن غرور دهد و بسخن شيرين دشمنان فريفته گردد چه دشمنى در دل اعدا چون آتش در خاكستر پنهانست و مرد نادان باشد كه چون خاكستر بيند گستاخ بر آن دست دراز كند تا دستش بسوزد\r\n\r\nحكايت : آورده‌اند كه چون اسكندر قصد مملكت دارا كرد\r\nدر آنباب با اركان دولت\r\n\r\n","description":"","footnote":"","page_name":" 290 ","page_number":290},
  {"content":"\r\n\r\nمشورت نمود و احتياط بسيار ميكرد يكى از اعيان گفت كه او را چندان مرد نباشد كه پادشاه در قضيهء او اينهمه احتياط نمايد اسكندر جوابداد كه شير در گرفتن روباه همان احتياط نمايد كه در صيد گور و چون هردو لشكر بهم رسيدند حسب الجيش با اسكندر نوشت كه لشكر دارا بسيار است اسكندر بر پشت رقعه نوشت كه قصاب بايد كه از كثرت گوسفند نينديشد\r\n\r\nحكايت : آورده‌اند كه چون در زمان نوشيروان\r\nحاكم رى عرضه داشتى بكسرى نوشت كه جماعتى بىسبب از من رنجيده‌اند تا بخلاف راستى سخنى چند معروض راى عالى گردانند اگر پادشاه صواب بيند موافقت ايشانرا مدافعت و بسخن ايشان التفات نفرمايد كسرى بر پشت رقعه توقيع فرمود كه ستم كردن بر رعيت شيوهء ما نيست و شنيدن مظلمهء رعايا از عادات پسنديدهء ملوك است و تفحص سخن ايشان بر ما واجبست اگر از ما ترسانى بر رعيت ستم مكن و همچنين روايت كرده‌اند كه در زمان دولت نوشيروان در ملك يمن قحطى رو نموده اهل آنجا روزگار بر ايشان تلخ گشته و بعداز آن پيش نعمان بن منذر آمدند كه حاكم سواد عراق عرب بود و صورت حيرت و بيچارگى خود را بر مرآت ضمير وى جلو دادند و نعمان عرضه داشت بكسرى فرستاده مضمون آنكه بر ضمير منير خورشيد تاثير پوشيده نماند كه در يمن قحط و غلا بمرتبهء اعلا رسيده و آنولايت روى به خرابى نهاده و نوع انسانرا از ماكولات ناچار است و پادشاه در اينديار غله بسيار دارد اگر در باب اين مستمندان مرحمتى فرمايد تا بندگان آزاد انرا بنده گرداند از كمال محاسن شيم آنحضرت بديع نباشد كسرى در پشت عريضه نوشت و توقيع فرمود كه ما اين مكرمت را غنيمت ميدانيم و نعمت از رعيت دريغ نميداريم و بيچارگانرا در مقام ضرورت دستگيريم پس فرمود كه پنجساله خراج از ايشان وضع كردند و غله يك ساله بآنجماعت دادند\r\n\r\nحكايت : آورده‌اند كه چون عمر بن سعد در عهد مروان وفات يافت\r\nهشتاد هزار دينار از وى بازماند صاحب‌خبران عرض كردند كه عمر وفات يافت و از او اين مبلغ مانده آن اموال را بخزانه بايد سپرد يا نى مروان بر پشت نامه نوشت كه « هذا قليل به من يضد الينا » يعنى اين اند كيست كسى كه خدمت ما كرده باشد بايد كه بوارثش گذارند و همچنين شخصى عرضه داشتى بمعتصم داد مضمون آنكه فلانكس از معارف وفات يافته و وارث او منحصر است در پسرى صغير و اموال بينهايت گذاشته اگر فرمان دهد تا كفاف\r\n\r\n","description":"","footnote":"","page_name":" 291 ","page_number":291},
  {"content":"\r\n\r\nطفل را جدا كنند و باقى را بخزانه برند تا خزانهء عامره را توفيرى حاصل آيد دور نيست معتصم در عقب رقعهء او نوشت كه « فاما الميت فرحمه اللّه و اما المال فثمره اللّه و اما اليتيم فانتا به اللّه و اما الساعى فلعنه اللّه » يعنى متوفى را خدا بيامرزد و مال او را خدا زيادت كند و طفل او را به نيابت بپروراند و غماز بلعنت خدا گرفتار گردد\r\n\r\nحكايت : از عبد اللّه بن يحيى ابن خاقان مرويستكه\r\nگفت چون من بمنصب وزارت رسيدم روزى در خدمت متوكل بتماشاى صحرا رفتم او بر لب آبى فرود آمده گفت عرضهاى ارباب حاجات را به من عرض كن من اول عرضه داشت اهل مكه را به او خواندم دوات و قلم طلبيده بر پشت آن توقيع نمود كه رعايت ساكنان حرم و مجاوران بيت اللّه بر ما واجبست فرموديم تا صد هزار دينار باهل مدينه دهند و بعداز آن قصه كوتوالان حصارهاى سرحد را عرضكردم توقيع نمود كه محافظت ثغور آن لوازم ملك دارائيست و آبادانى ثغور بحصارهائيست كه بسرحد متعلق است فرموديم كه تا صد هزار دينار بجهة ما يحتاج حصارها برسانند آنگاه عرضه داشت بنو هاشم عرض نمودم كه ايشان چيزى طلبيده بودند توقيع كرد كه رعايا نوشته بودند كه مال بسيار نزد ما باقى مانده و ما از اداى آن عاجزيم و اميدوار بعاطفت امير ميباشيم كه در حق ما نظرى فرمايد بر پشت رقعه توقيع فرمود كه بقاياى رعايا را بىباقى بخشيديم بايد كه مستقبل باداى خراج كما ينبغى اقدام نمايند آنگاه گفت تمام قضيه‌ها را بجهة امروز نگاه داشته بودى گفتم مدتى بود كه اين عريضها به من رسيده است و فرصتى ميحستم كه عرض نمايم تا حاجت خلق برآيد و بر امير دشوار نباشد\r\n\r\nحكايت : آورده‌اند كه در ميان دو كس از اركان دولت نصر بن احمد سامانى\r\nبجهة معامله اختلاف افتاده با يكديگر خصومت آغاز كردند و قضات در فيصل مهم ايشان عاجز گشتند امرا عرضه داشتى نوشته از پادشاه التماس كردند كه ميان ايشان بنفس خود محاكمه نمايد امير نصر در پشت رقعهء ايشان نوشت كه هر حكمى از من صدور يابد يقين است كه باعث رضاى يكى و ناخشنودى ديگرى خواهد بود شما صدوق عدل را حكم سازيد و بموجب راستى و انصاف درميان خود حكم كنيد تا خصومت از ميان برخيزد راوى گويد كه چون آن دو امير قصه خواندند ترك لجاج و عناد كرده بطريقى كه مطابق نفس الامر بود عمل نمودند\r\n\r\nحكايت : آورده‌اند كه در زمان سلطنت طمغاج خان كودكى\r\nصاحبجمال را بدزدى گرفته نزد خان بردند از موقف سلطنت حكم بقطع يد او صادر\r\n\r\n","description":"","footnote":"","page_name":" 292 ","page_number":292},
  {"content":"\r\n\r\nشد اركان دولت را به آن پسر رحم آمده باتفاق زبان بشفاعت گشوده گفتند كه حيف باشد كه چنين دستى انقطاع يابد سياست را بمرحمت بدل فرمايد و در كلام مجيد وارد شده  « وَ لا تَأْخُذْكُمْ بِهِما رَأْفَةٌ فِي دِينِ اللَّهِ »  جواب داد كه در نيكوئى دست دزد نبايد نگريست بلكه در دل صاحب مال بايد نظر كرد اسم طمغاج خان ابراهيم بن حسين است گويند نوبتى در سمرقند قصرى ميساخت كه تا قصر هفت طبقهء سپهر را بنا كرده‌اند ديدهء روزگار مثل آن نديده و عمارتى به نظر درنياورده و در آن ايام بنفس خود بر سر عمارت ايستاده مزدورانرا كار فرمودى نوبتى فرمود كه معمار دراز عمر مىباشد يعنى نام او بوسيلهء بناها باقى ماند چه باوجود اينهمه مكنت و حشمت و بسطت مملكت و نفاد فرمان و ابهت و خزاين و دفاين بيغايت از اسكندر مناره‌اى ماند و از كسرى ايوانى روزى بر سر عمارت ايستاده بود روستائى دادخواست خان گفت برو كه داد نماند روستائى بر زبان آورد كه كرا داديكه نماند خان دستارچه بر روى نهاده بگريست و گفت راست گفتى با آنكه به هيچكس نداديم آنگاه قصه او را به گوش گرفت و روستائى او را بروشنائى عدل رسانيد\r\n\r\nحكايت : در زمان سلطان تكين تاش الب ارسلان بن اتسز\r\nرياست رايكانرا كه از عمال طوس است بشخصى دادند و رئيس قديم بختيارنام را عزل كردند بختيار بخوارزم رفته قصه خود را نوشته بالب ارسلان داد مضمون آنكه بختيار كه رئيس رايكان بود به حضرت پادشاه جهان‌پناه عرضه ميدارد كه رياست رايكان را كه ابا عن جد از او بود اكنون بندهء كمترين را از آن شغل عزل فرموده‌اند اگر بارديگر منصب بنده را فرمان دهد از كمال كرم پادشاه بعيد نباشد پادشاه بر پشت رقعه نوشت كه بختيار را اگر بخت يار بودى پيش از اين به خدمت ما آمدى تا رياست رايكان از دست ندادى\r\n\r\nحكايت : آورده‌اند كه نوبتى از دانشمندى غريب جريمهء در سمرقند ظاهر شد\r\nسلطان سمرقند او را گرفته خواست كه بقتل رساند جمعى از ندما گفتند كه اگرچه بسبب اينگناه استحقاق قتل پيدا كرده اما چون مردى غريب است او را صد چوب بزنند صدر جهان عبد العزيز عمر بخارى كه از اكابر عصر و سرور ارباب عمايم بود گفت اگر پادشاه چوبى را بهزار درم بفروشد خزانه را توفيرى حاصل آيد و آبروى غريب فاضل ريخته نگردد و صد هزار درم داده آنشخص را خلاص گردانيد گويند كه نوبتى شحنهء بخارا مرديرا به تهمتى گرفته از وى كلى بستد بيچاره پيش\r\n\r\n","description":"","footnote":"","page_name":" 293 ","page_number":293},
  {"content":"\r\n\r\nصدرجان رفته تظلم نمود صدر جان در آنباب عذريگفت وى بارديگر سخن خود را مكرر كرد صدر جهان فرمود كه ايشيخ چند دردسر دهى آنمرد گفت چون تو سرى دردسر كجا برم صدر جهان از سخن او شكفته‌شده سرهنگانرا فرمود تا شحنه را گرفته مال از او استرداد نمودند و به صاحبش دادند\r\n\r\nحكايت : از شعبى منقولستكه گفت نوبتى نزد عبد الملك مروان ميرفتم\r\nدر راه ترسائى به من رسيد عرضه داشتى به من داده گفت ايجوان‌مرد اين امانت را بعبد الملك ده و اگر ندهى بر سر تربت محمد ( ص ) رفته از تو شكايت كنم چون به خدمت عبد الملك رفتم سخن ترسا را عرض كردم عبد الملك قصهء او را خواند در آنجا نوشته بود كه مرديرا والى ما گردانيده‌ايكه پيه ما را سوخت و گوشت ما را گداخت و پوست ما را خورد عبد الملك از فصاحت ترسا متعجب شده بر پشت رقعهء او توقيع فرمود كه اگر رضاى شما بعزل اوست او را معزول ساختم ترسا گفت بعزل او راضى نيستم عبد الملك باحضار او اشارت كرده از وى پرسيد كه چرا بعزل او همداستان نگشتى ترسا جوابداد كه چون ديگرى بولايت فرستى عمر بايد كه تا او را بشناسيم و او نيز تا مانند اينعامل اسباب تجمل بهم نرساند از پا ننشيند و اگر اين صورت دست دهد از پا در آئيم ليكن ميخواهيم كه خليفه به او نويسد كه خود سير شدى ديگرانرا گرسنه مگذار و سيرت قبيح را تغيير دادهء عدل و انصاف پيشه كن عبد الملك گفت اى شعبى كمال زيركى در اين مرد مجتمع است آنگاه او را خلعتى فاخر داده برنهج مذكور بآنولايت نوشت\r\n\r\nحكايت : نوبتى ديگر از فضلاى خراسان بسبب حاجتى\r\nكه او را واقع شده بود عرضه داشتى بعمرو بن ليث داده و در صدر رقعه نوشته بود كه زندگانى امير هزار سال ممتد باد عمرو در عقب رقعه توقيع نمود كه نزد بزرگان بايد كه محال نگوئيد تو نوشته‌اى كه هزار سال زندگانى پادشاه دراز باد و اين محالست و ما باقى كلمات را بر اين قياس كرديم چون آنفاضل بر نوشته عمرو اطلاع يافت نزد او رفته گفت امير جواب توقيع خود بشنود بر رأى منير مخفى نماند كه حيات آدمى منحصر در بقاى بدن نيست بلكه بقاى نام نيكو نيز حياتست .\r\n زنده است نام فرخ نوشيروان بعدل * گرچه بسى گذشتكه نوشيروان نماند \r\nآورده‌اند كه چون عمرو بن ليث صفار به نيشابور آمد لشكريان او در منازل رعايا نزول كردند و بدين‌سبب ايذاى تمام بخلق رسيد ابو نصر مراديكه از معارف\r\n\r\n","description":"","footnote":"","page_name":" 294 ","page_number":294},
  {"content":"\r\n\r\nامراى عمرو بود روايت كرده كه عورتى علويه كه در جوار من بود مرا معرفتى به حال او حاصل گشته بود نزد من آمده گفت عرضه داشتى بامير نوشته‌ام ميخواهم كه به او رسانى گفتم خود بامير ده كه من در آن اثنا كلمهء بگويم علويه آنرقعه بدست عمرو داد مضمون آنكه من زنىام از بنات سادات و در خطهء نيشابور چهار خانه دارم و چون دختران خورد دارم از مرحمت پادشاه اميدوارم كه در يكى از منازل لشكريان نزول ننمايند و سه خانهء ديگر از ايشان باشد عمرو در پشت رقعه نوشت كه اهل نيشابور بايد كه در زحمتى كه از لشكريان بايشان ميرسد صبر كنند كه سپاهيان از سيستان خانه با خود نتوانند آورد ابو نصر گويد كه من با ياريكه در پهلوى من ايستاده بود گفتم كه اين عورت قرآن از حفظ دارد و در حسب و نسب و عصمت درجهء وى عاليست عمرو از سخن من در خشم شده با آنزن گفت اى سرپوشيده مگر در قرآن نخواندهء كه  « إِنَّ الْمُلُوكَ إِذا دَخَلُوا قَرْيَةً أَفْسَدُوها وَ جَعَلُوا أَعِزَّةَ أَهْلِها أَذِلَّةً وَ كَذلِكَ يَفْعَلُونَ »  گفت اين آيه خوانده‌ام اما امير آيهء اول را فراموش كرده  « فَتِلْكَ بُيُوتُهُمْ خاوِيَةً بِما ظَلَمُوا »  عمرو بن ليث از استماع اين آيه گريان شده گفت اين زن سخنى مردانه گفت و فى الفور حكم كرد كه سپاهيان از شهر بيرون آمده در صحرا خيمه زدند .\r\n\r\nفصل دوم در فوايد تدبيرات صايب كه از ملوك و سلاطين صدور يافته\r\n برأيى لشكريرا بشكنى پشت * بشمشيرى يكى تا ده توان كشت \r\nآورده‌اند كه چون عبد الملك مروان عزيمت جنك مصعب بن زبير نمود اركان دولت و اعيان مملكت روم با قيصر گفتند كه صلاح در آنست كه در اينوقت كه عبد الملك بمحاربهء مصعب مشغول است مملكت او را در تحت تصرف درآوريم و اين سخن بر راى قيصر عرض كردند فرمود كه راى شما خطا است اگر خواهيد نمونهء از آن بشما بنمايم آنگاه فرمود تا سگى را حاضر كردند و سگى ديگر در برابر او تا سگان با هم جنك افتادند مقارن حال فرمود تا روباهى آورده در پيش ايشان رها كردند سگان از جنگ خود فراموش كرده روى بگرفتن روباه نهادند و روباه را گرفته پاره‌پاره كردند قيصر گفت جنك ما با ايشان همين صورت دارد و چون بولايت شام رويم عبد الملك و مصعب مصالحه نموده روى بحرب ما آرند و ما طاقت دو پادشاه عظيم الشان نداريم\r\n\r\n","description":"","footnote":"","page_name":" 295 ","page_number":295},
  {"content":"\r\n\r\n\r\nحكايت : اسمعيل بن حسن كه يكى از خواص متوكل بود\r\nحكايت كرد كه نوبتى خليفه با من گفت بجهة ما هريسهء كه در خراسان ترتيب ميدادند بپزند من بازگشتم و اسبابى مهيا گردانيدم و طعامى پاكيزه ترتيب دادم خواستم كه خوردنى بمجلس متوكل برم ناگاه هاشم بن احمد كه از خواص خليفه بود و بمزيد اختصاص ممتاز بود به منزل من آمد و او مردى بود باصابت راى و تدبير مشهور چون بنشست گفت طعامى ندارى تا بخوريم من گفتم ديروز خليفه به من فرمود كه بجهة او بطريقى كه در خراسان هريسه مىپزند بپزم من آن را مهيا گردانيده‌ام كه بمجلس خلافت برم هاشم گفت در مجلس امير طعام بسيار است هريسه را حاضر ساز تا بخوريم و هرچند امتناع نمودم قبول نكرد و بسر ديگ رفته و يارانرا طلبيده و طعام را كشيده تناول نمود من گفتم تو كار خود ساختى تا من امير را فردا چه جواب گويم كه او منتظر هريسه است گفت اى نادان تو كار پادشاهرا نميدانى فرستادن طعام بمجلس خليفه ترا بغايت زيان دارد و در خدمت ملوك ارتكاب اين امور نبايد كرد و اگر او را هريسه ميبايست مطبخيان به از تو توانند پخت و احتمال دارد كه چون اين هريسه بحرم خليفه رود يكى از خدمتكاران حرم بجهة غرض فاسد خود زهر در آن تعبيه كنند يا آنكه بعد از خوردن هريسه خليفه را يا يكى از اهل حرم او را علتى مقارن آنروى نمايد و تهمت آن متوجه تو گردد و بدين‌سبب خان‌ومان تو برافتد و من امروز اين مباسطها بجهة آن كردم كه تو فارغ شوى چون روز ديگر به خدمت خليفه رفتم گفت ديروز ما از تو هريسه طلبيده بوديم من حال باز گفتم هاشم گفت او هريسهء لذيذ پخته بود و ليكن ما خورديم و او را از آوردن آن به خدمت خليفه منع كرديم چه او مرديست روزگار ناديده و مزاح ملوك نميداند و احتمال داشت كه اگر آنطعام را بياورد تهمتى به آن عايد شدى متوكل گفت نيكو گفتى\r\n\r\nحكايت : آورده‌اند كه خاقان مفلجى از مبارزان كارزار بود\r\nو در آنوقت كه ميان افشين و ابو الجيش احمد بن طولان آتش نزاع و جدال اشتعال پذيرفت خاقان مفلجى بمدد افشين آمد و چون حرب بينهما روى نمود افشين روى از معركه برتافت و سپاه ابو الجيش از عقب او شتافتند خاقان مفلجى با سى هزار سوار از خواص خود در زير علم خود ايستاده بود و نميدانست كه سپاه افشين بالكليه متفرق گشته‌اند احمد طولان خاتم را از انگشت بيرون كرده خواست كه بجهة امان نزد وى فرستد\r\n\r\n","description":"","footnote":"","page_name":" 296 ","page_number":296},
  {"content":"\r\n\r\nيكى از ندما كه او را شير لقب بود گفت اى امير مصلحت نيست كه خاتم خود را نزد خاقان فرستى چه ميشايد كه او انگشتريرا بهزيمتيان نموده بگويد كه ابو الجيش را كشتم و اينك خاتم او بدين‌سبب گريختگان معاودت نمايند و كار مشكل گردد احمد گفت پس چه بايد كرد شير بر زبان آورد كه ميان من و او ربط قديم است من بروم و او را بياورم احمد او را مرخص ساخته شير نزد خاقان رفته گفت اين سوارانرا بفرماى تا پياده شوند و تو تنها با من پيش ابو الجيش آى كه او ترا امان داده است خاقان با شير نزد ابو الجيش رفت از براى او خيمهء بتكلف زدند و گفت چون آن مهم با حسن وجهى ساخته شد احمد بن طولان دست مرا گرفته بيفشرد كه بيم آن بود كه استخوانم بشكند آنگاه گفت كه تدبيرى نيكو كردى و مرا از آنحيرت بيرون آوردى اما اگر طولان پدرم بجاى من بودى بقتل تو حكم كردى چه عادت او چنين بود من توبه كردم كه ديگر در در مصلحت پادشاهان دخل نكنم\r\n\r\nحكايت : آورده‌اند كه چون عبد اللّه طاهر در ملك مصر متمكن شد\r\nجماعتى از خصمان او سعايت كردند كه او سر عصيان دارد و دم از مخالفت مىزند مامون خواست كه او را امتحان كند انديشه نمود كه اگر مثالى باحضار او فرستد شايد كه تمرد نمايد و كار از دست برود پس با هركسى رائى بزد و خلاصهء رايها بر آن قرار گرفت كه او را پنهان ببايد آزمود كسى را طلب كردند كه عبد اللّه او را نميشناخت مامون با او گفت بمصر رو و مردم را به بيعت قاسم بن على دعوت كن و عبد اللّه را به بيعت او دلالت نماى و هرچه گويد بىزياده و كم به من رسان و زينهار كه راز خود با كس نگوئى آنمرد بمصر رفته خلق را به بيعت قاسم دعوت مىكرد پس حيلهء كرده خود را بمجلس عبد اللّه رسانيد و در خلوتى با او گفت كه بر رأى منير و ضمير آفتاب تاثير امير مخفى نماند كه بعد از رسول اللّه صلى اللّه عليه و إله افضل الناس امير المؤمنين على عليه السّلام است و امروز شرف و فضيلت اولاد او راست و بر جميع امت واجب است كه بتقديم و سرورى ايشان معترف گردند و ايشانرا نصرت نمايند تا حق در مركز خود قرار گيرد و از فرزندان على مرتضى هيچكس از قاسم بن على فاضلتر نيست و خلقى كثير از وضيع و شريف با وى بيعت كرده‌اند اما اگر امير با وى مبايعت نمايد اين مهم باتمام رسد و اين شرف تا دامن قيامت در خاندان او باقى ماند عبد اللّه بن طاهر جواب داد كه حق سبحانه و تعالى شكر نعمت بر ذمه بندگان واجب و لازم\r\n\r\n","description":"","footnote":"","page_name":" 297 ","page_number":297},
  {"content":"\r\n\r\nگردانيده است و چندين نعمت كه مأمون بر ذمهء من دارد تقاضاى آن نميكند كه من كفران ظاهر سازم اما قاسم مردى بزرگست و از شرف نسب و عظم حسب او امروز شخصى بى خبر نيست و او مردم ارسال ميفرمايد و خلق را به بيعت خود دعوت مىكند و من اينمعنى را ميدانم اما هرگز بدار الخلافه عرض نميكنم ميترسم كه صاحب بريد شمه از آنها إنها نمايد و مثالى نافذ گردد كه من او را بدست آورده به خدمت فرستم و من بوبال اندر مانم صواب آنست كه ترك فتنه نمايد كه او در بلا و خلقى دروبال نيفتند و اگرنه آن بوديكه ترا امان دادمى باخذ تو فرمان ميدادم اكنون برگرد كه خرج راه تو از ماست تا بخزانه حواله نمائيم و بعد از اين اگر ترا در مصر به‌بينند به تو آنرسد كه نخواهى و چون قاصد نزد مامون رفته صورت حال بيان نمود گفت عبد اللّه بن طاهر را از كودكى من تربيت كرده‌ام لازم اثر آن ظاهر است .\r\n من همچو خاروخاكم و تو آفتاب‌وار * گلها و لالها دهم ار تربيت كنى \r\n\r\nحكايت : چون مامون در مرو توطن داشت اسد بن سامان\r\nبا اولاد خويش به خدمت او تقرب جست و چون امر حكومت بالكليه بر مامون قرار گرفت و طاهر ذو اليمينين محمد امين را بقتل آورده مأمون متوجه بغداد گرديد پسر عم فضل بن سهل غسان بن عباد را حاكم خراسان و ماوراء النهر كرده با او گفت كه اولاد اسد بن سامانرا بمناصب ارجمند سرافراز سازد و غسان ولايت ماوراء النهر را بر اولاد اسد قسمتكرده ايشانرا بحكومت آنديار فرستاد و بعضى از برادران وفات يافتند و در زمان معتمد اكثر ولايت ماوراء النهر بنصر بن اسد متعلق شد نصر بسمرقند متوطن شد و بخارا را ببرادر خود اسماعيل داد و ميان برادران مدتى صداقت و محبت بود بالاخره بواسطهء سعايت مفسدان امير نصر با برادر دل بد كرده او را طلب نمود امير اسماعيل نيز از برادر متوهم شده با ابو نصرنامى كه بغايت عاقل و صايب راى بود و از خواص بسبب تقرب ممتاز بود مشورت نمود ابو نصر گفت صلاح آنست كه از رافع بن هرثمه استمداد نمائى و جهان بر امير نصر چون حلقه خاتم تنگ كنى و رافع در آنوقت بر عمرو بن ليث خروج كرده و خراسانرا تصرف نموده باسم عبد اللّه بن زيد داعى كبير كه حاكم طبرستان بود خطبه خوانده و نام بنى عباس را از خطبه و سكه انداخته بود و سپاه موفور بر او جمع آمده بودند ابو نصر گويد كه امير اسماعيل گفت ميان من و رافع صداقت\r\n\r\n","description":"","footnote":"","page_name":" 298 ","page_number":298},
  {"content":"\r\n\r\nمؤكد است بايد كه تو بخراسان رفته تحف و هدايا برى و او را بنصرت ما استدعا نمائى من بخراسان رفته هداياى نامحصور به خدمت رافع بردم و التماس امير اسمعيل را عرض نمودم رافع اين سخن را بسمع رضا اصغا نموده با پنجاه هزار سوار جرار روى ببلاد ماوراء النهر آورد و چون بسرخس نزول نمودم با خود انديشيدم كه اگر رافع امير نصر را از ميان بردارد شايد كه طمع در ولايت ماوراء النهر كرده اسماعيل را نيز بقتل آورد و اگر بقتل او نيز اقدام ننمايد ويرا مقيد سازد پس نزد رافع رفته گفتم مرا سخنى بخاطر رسيده كه موجب دولتخواهى امير است رافع گفت بيان نماى گفتم ميشايد كه امير در باب استيصال امير نصر غلو نمايد برادران ضمنا با يكديگر ساخته امير را در مملكت بيگانه چشم زخمى رسد صلاح در آنست كه باهتمام امير برادران با يكديگر صلح كنند رافع راى مرا پسنديده رسل و رسايل فرستاد تا ميان امير نصر و امير اسماعيل قواعد مصالحه تاكيد يافت و من نزد امير اسماعيل آمده انديشهء خود را عرضكردم انعام داده در ارتفاع درجه من سعى نمود\r\n\r\nحكايت : امام يافعى آورده كه در زمان سلطان محمود غزنوى جمعى از دزدان\r\nكوچ و بلوچ بر سر راه هرموز موضعى حصين را ملاذ و ملجأ خود ساخته هر كاروانيكه به آنجا رسيدى غارت ميكردند نوبتى كاروانى را غارت كردند جوانى از اهل خراسان كه همراه آنقافله بود بقتل رسيد زالى كه مادر جوان بود بدرگاه محمود رفته شكايت كرد سلطان جوابداد كه چون مملكت از دار - الملك بسيار دور است اين صورت روى مينمايد زال گفت چندان ولايت بگير كه ضبط آن توانى كرد سلطان از اين سخن متأثر شد فرمود تا ندا كردند كه هركه ميخواهد كه بهرموز رود مستعد گردد كه سلطان بدرقه همراه خواهد كرد و چونكاروانيان گفتند اگر سوار متجاوز از هزار باشد هنوز كمست جوابداد كه هرچه از شما فوت شود يا كم شود ما از خزانه عوض آن تسليم كنيم آنگاه مقدم غلامانرا طلبيده بتدبيريكه از سياق كلام آينده بوضوح خواهد پيوست سفارش نمود و چون كاروانيان باصفهان رسيدند مقدم غلامان فرمود تا خروارى چند سيب و ميوه‌هاى اميرى گرفته بر شتران بار كردند و آنميوها را زهرآلود كردند و در هر منزلى آنها را بيرون آورده ملاحظه مينمودند و هرچه پوسيده شده بود جدا كردند و چون به منزل دزدان رسيدند بطريق معهود آورده در بيابان فروچيدند ببهانهء آنكه ميوها را تيمار ميدارند در اين اثنا دزدان دررسيدند و غلامان سوار شده بعد از لحظه‌اى\r\n\r\n","description":"","footnote":"","page_name":" 299 ","page_number":299},
  {"content":"\r\n\r\nروى بهزيمت آوردند كاروانيان دست از جان شسته دل از مال برداشتند دزدان بفراغ بال در كاروانگاه فرود آمده تجار را بربستند و اول از آنكاروان ميوها كه در آنديار ديدهء هيچ آفريده‌اى نديده بود خوردن گرفتند بعداز لحظه‌اى زهر در اعضا و اجزاى ايشان كار كرده دست‌وپاى دزدان از كار بماند غلامان عنان برگردانيده بضرب تيغ آبدار آن نيم‌مردگانرا تمام‌كش كرده و بدين تدبير راهها امن و خاطرها مطمئن گرديد\r\n\r\nحكايت : در كتب قديم آورده‌اند كه اول شخصى كه بوزارت سلطانمحمود غزنوى\r\nاختصاص يافت ابو العباس فضل بن محمد اسفراينى بود و ابو العباس در اول حال نايب فايق بود كه از امراى سامانيست و بعداز فوت فايق به خدمت امير سبكتكين رفته وزير شد و سلطان محمود نيز بعداز پدر وزارت خود بوى مسلم داشت و اگرچه جمال حال ابو العباس از زيور علم و فضل عارى بود اما در ضبط مملكت و انتظام مهام سپاهى و رعيت يد و بيضا مينمود و در ايام وزارت هميشه بر زبان مىآورد كه همگى همت من مقصور است بر آنكه بانتظام مصالح ولىنعمت اشتغال نمايم و هرگز بمصلحت خود نپردازم در اين اثنا روزى جمعى از خواص با وزير گفتند كه فلان كاروان بتركستان ميرود اگر بعضى متاع غزنين با ايشان همراه گردد تا بامانت در آنولايت فروخته در عوض پوستين ابتياع نموده در اينديار آرند منافع تمام صورت بندد ديگر آنكه هرسال بجهة غلامان و خدم قريب هزار پوستين از بازار غزنين خريدارى مينمايند اگر مبلغى برسم امانت بتجار داده شود چندان نفع حاصل آيد كه به لباس غلامان مصروف آيد ابو العباس تجار را طلبيده مبلغى نقد و جنس بايشان داد و در همان شب ساعيان اين خبر بخسك ميكال كه منتظر الوزاره بود رسانيدند و حسن به منزل حاجب بزرگ على خويشاوند كه با وزير سوء مزاجى داشت و مدتها بود كه در سعايت او سعيها مينمود اما سلطان سخن او را حمل بر غرض مينمود رفته گفت همواره در محافل و مجالس ابو العباس زبان به اين سخن مىگشايد كه من هرگز متوجه انتظام احوال خود نميشوم و همگى اوقات من بمصالح مملكت و رضاى حضرت سلطنت و كفايت مهام دولت مصروفست و الحال چنين معلوم شد كه سوداگران به اطراف ميفرستد از آن جمله با كاروانيكه در اين روزها بتركستان رفته‌اند مبلغى از نقد و جنس ارسال داشته على خويشاوند گفت اين قضيه را تحقيق بايد نمود مبادا كه شرمندگى از گفتن آن بما لاحق گردد خسك گفت\r\n\r\n","description":"","footnote":"","page_name":" 300 ","page_number":300},
  {"content":"\r\n\r\nچنانچه بايد اين سخن را تحقيق كرده‌ام على عزم آنكرد كه اين سخن را بعرض سلطان رساند و اگر فى الواقع اين سخن ظاهر شدى وزير را وهنى عظيم رسيدى يكى از ندماى على خويشاوند كه با وزير دوستى داشت صورت حال به دو رسانيد ابو العباس متفكر شده در اين اثنا عورتيكه با وزير مصادقت ميورزيد محرم حرم بزرك سلطان دختر ايلك خان پادشاه تركستان بود كسى را بمهمى پيش وزير فرستاد وزير حال خود نوشته بقاصد داد قاصد نوشته را بحرم برده بآنعورت رسانيد و او هميشه نزد مهد - چكل خانم اوصاف حسنهء وزير را تقرير مينمود تا مهدچكل را بر آنداشتكه همواره در نوايب خواجه را مدد ميفرمود چون نوشته نزد آنعورت رسيد نزد مهدچكل رفته قضيه عرضكرد و گفت تدبير آنست كه بعضى رخوت با لباس عورات با مكاتيب بقاصدى دهيم بتعجيل تمام بكاروان رفته با تجار بگويد كه اگر فرستادهء على خويشاوند بيايد و از شما پرسد كه همراه شما مال وزير هست هيچ مگوئيد و چون بپايهء سرير اعلى رسيد بگوئيد كه ما فرستادگان مهد چكليم و مكاتيب او با ماست كه باهل حرم پدر نوشته و بعضى از اشيا بما داده است تا بر سبيل سوغات بتركستان بريم و مكاتيب و البسهء عورات برداشته با اشياء مذكوره مرتب ساخته بر چند شتر باركردند و بشخصى دادند تا بتعجيل بكاروانيان رسانيد صورت واقعه با تجار بگفت اما روز ديگر على خويشاوند نزد سلطان رفته سخنى كه در باب وزير بوى رسيده بود بيان كرد سلطان گفت كه اگر ابو العباس چنين كرده باشد مستوجب اهانت و خواريست اما گمان من آنست كه او بر چنين امرى اقدام ننمايد امير على گفت ما نه‌چنان تحقيق كرده‌ايم كه گمان خلاف به آن توان برد سلطان فرمود كه چون چنين است جمعيرا بفرست تا تجار را بازگردانند و از ايشان استعلام نماى على خويشاوند فى الفور جمعى از خواص را عقب كاروان فرستاد چون تجار را بازگردانيدند و بمجلس سلطان آوردند ايشان گفتند ما فرستادگان مهدچكليم و اينك مكتوبات و اسباب او كه برسم سوغات همراه ما كرده است و چون مكتوبات و اشياى مذكور را حاضر ساختند امير على خويشاوند بغايت خجل و منفعل شده سر در پيش انداخت سلطان تجار را عذرخواهى نموده روان ساخت و چون سلطان بحرم درآمد مهدچكل آغاز عتاب كرد كه بعداز مدتى كه از منزل چون تو پادشاهى امثال اين محقر برسم تحفه نزد خويشان\r\n\r\n","description":"","footnote":"","page_name":" 301 ","page_number":301},
  {"content":"\r\n\r\nفرستاده باشم بايستى كه جامهاى مرا در مجلس در ميان مردم نامحرم بگشائيد و اينهمه اهانت بفرستادگان من رسد و چندان از اين مقوله سخنان گفت كه سلطان بيطاقت شده نايرهء غضبش اشتعال پذيرفت و حكم كرد تا على خويشاوند و خسك ميكال را بر دار اعتبار كشند مهدچكل چونديد كه دو مرد مشار اليه را بيگناه خواهند كشت گفت نميخواهم كه بسبب من ايذائى به كسى رسد و زبان بشفاعت گشوده ايشانرا خلاص كرد و بواسطهء رأى صايب عرض و مال ابو العباس محفوظ و مصون ماند و در حبيب السير مسطور استكه چون مدت دو سال گذشت اختر طالعش از اوج اقبال بحضيض و بال انتقال نموده معزول گشت و بعضى از مورخان سبب عزل او را چنين گفته‌اند كه سلطان محمود را بغلامان زهره جبين ميل تمام بود و فضل بن احمد در اينباب بمقتضاى « الناس على دين ملوكهم » عمل مينمود و فضل در بعضى از ولايت تركستان خبر غلامى پرىپيكر شنيده يكى از معتمدان بدانصوب فرستاد آن غلام را خريده در لباس كنيزان بغزنين رسانيدند منازعان و غمازان كيفيت واقعه را بسلطان رسانيدند پادشاه نزد وزير فرستاده غلام را طلبيد ابو العباس انكار كرده ابو العباس بهانه‌اى برانگيخت و بى خبر بخانهء وزير رفته ابو العباس بلوازم نثار پرداخته در آن اثنا آنمشترى سيما به نظر سلطان درآمده پادشاه آغاز عربده كرده باخذ وزير و نهب اموال او فرمانداد چون فضل بن احمد محبوس گشت حسن بن احمد ميمندى وزير شد و در باب مهم فضل بن احمد با سلطان سخن گفت محمود فرمود كه فضل صد هزار دينار بدهد تا از جريمهء او درگذريم فضل هرچه دست مكنتش به آن ميرسيد فروخته بخزانه سپرد و هنوز مبلغى خطير باقى ماند فضل بسلطان پيغام داد كه بنده خدمتكار ديرينه‌ام و حقوق خدمت من در ذمت ايندولت ثابت است و هرچه در سلسله من از نقد و جنس تو بخزانه سپرده‌ام و حضرت عالم الغيب و الشهادة دانا است كه بر هيچ‌چيز قادر نيستم چون محمود پيغام فضل شنيد گفت او بسر و جان من سوگند خورد كه ديگر چيزى ندارم كه او را آزاد كنم فضل بن احمد چون اين سخن بشنيد گفت يكنوبت ديگر تفحص كنم آنگاه سوگند خورم كه در سلسلهء من چيزى نمانده است آنگاه گفت شما را هيچ ذخيرهء هست كه من بر آن وقوف نداشته باشم گفتند نه فضل بعداز تفتيش تمام و تفحص ما لا كلام معلوم نمود كه محقرى بجهة دختر او نزد امينى سپرده‌ام آنوجه را گرفته سوگند خورد كه ديگر هيچ ندارم امير\r\n\r\n","description":"","footnote":"","page_name":" 302 ","page_number":302},
  {"content":"\r\n\r\nعلى خويشاوند كه دشمن قديم فضل بن احمد بود و مدتى بود كه آرزوى انهدام حيات آنخواجه نيكو نهاد داشت مجال غمز يافته بعرض سلطان رسانيد كه خواجه سوگند بدروغ خورده چه مرا معلوم است كه او نفايس بسيار و غرايب بيشمار نزد مردم سپرده است اگر پادشاه او را به من دهد از وى اقرار بكشم سلطانگفت او را به تو مىدهم مشروط بر آنكه قصد جانش نكنى و على خويشاوند كس فرستاده تا آنخواجه بيچاره را به منزل وى آوردند و اين على خويشاوند را از خزانه ملوك سامانى قدحى فيروزه كه قطر آن يكشبر و نيم بود بدست افتاده بود و از هداياى ملوك هند دسته خنجرى از ياقوت سرخ به وزن چهل مثقال خيانت نموده بود اما در اينمدت اين دو جنس نفيس را از خوف سلطان بهيچكس نمينمود در آن اثنا كه خواجه را به خانه آورد آنها را نزد سلطان برده گفت به مجرد تهديدى بىآنكه او را شكنجه كنم ايندو چيز را كه در همه عالم نظير ندارد اقرار كرد سلطان بغايت خشمناك شد با على خويشاوند گفت كه او را به تو داده‌ام هرچه خواهى دربارهء او بجا آور و تتمه صد هزار دينار از او وصول كن و بحسب اتفاق سلطانمحمود را در آن اثنا سفر هند پيش آمده متوجه آنولايت شده على خويشاوند خواجه بيچاره را چندان تعذيب و شكنجه نمود كه هلاك گشت\r\n\r\nحكايت : آورده‌اند كه روزى ابو جعفر منصور عباسى از ندماى خود پرسيد\r\nكه شما هيچ عيبى در فرزندم مىبينيد گفتند او عيبى ندارد مگر آنكه محبوب دلها نيست ابو جعفر چون اين سخن بشنيد ضياع و عقار مردم را از ايشان بظلم و ستم گرفت و مبلغ صد هزار دينار طلا بجور از خلايق و با قبالجات املاك مسلمانان بمهدى سپرده گفت بعداز فوت من خداوند املاك و اسباب را طلب نماى و حق ايشانرا بازده و التماس نماى كه مرا حلال كنند و چون منصور متوفى شد مهدى در ابتداى سلطنت خود افتتاح بر ديوان مظالم كرده اموال و املاك مظلومانرا بايشان داد و بجهة آن محبوب دلها گشته خلايق محبت وى در دلها جاى دادند\r\n\r\nحكايت : آورده‌اند كه چون امير اسماعيل بعزم مقاتله با عمرو بن ليث\r\nاز ماوراء النهر لشكر بخراسان كشيد و امرا و سپاه او بر كثرت و قلت لشكر عمرو بن ليث اطلاع نداشتند با خود گفتند اگر با او در صدد مقاتله آئيم چنان در بحر هيجا غوطه خوريم كه يك نفر از ما جان بساحل نجات نرساند صواب آنست كه مكاتيب نزد او فرستيم و اظهار اطاعت و انقياد نمائيم پس باتفاق عريضها نوشته از عمرو بن ليث امان\r\n\r\n","description":"","footnote":"","page_name":" 303 ","page_number":303},
  {"content":"\r\n\r\nخواستند عمرو نامها را بخزانه سپرده ايشانرا امان داد چون هردو لشكر در برابر هم صف كشيدند و صداى كوس از جانبين برآمد اسب عمرو آغاز چالغى كرده جولان مينمود و هرچند عمرو خواست كه عنان او را نگهدارد ميسر نشد و اسب همچنان ميدويد تا او را بصف لشكر امير اسماعيل رسانيد و امير بگرفتن او امر كرده بيدرد سر گرز گران و بىپيچش دلها از نيزه و بىتردد شمشير و تير امير اسماعيل را فتحى چنان‌كه بر نظير آن ياد نداشت ميسر شد سپاه خراسان چون سردار خود را گرفتار ديدند روى بهزيمت نهادند چون خزانهء عمرو بن ليث بدست امير اسماعيل افتاد آن نامها ظاهر شد خواست تا آن مكاتيب مطالعه نمايد اما رأى صوابديد و تدبير راسخ او را از خواندن مكاتيب منع نموده با خود گفت اگر اين مكاتيب را بخوانم مرا يقين شود كه امراء ماوراء النهر با من بيوفائى كرده‌اند و با خصم من درساخته‌اند و چون اين معنى نزد من بوضوح پيوندد با ايشان بىالتفاتى آغاز نهم و چون آنطايفه بدانند كه من بر سر ايشان وقوف يافته‌ام و مكتوبات كه بعمرو بن ليث فرستاده‌اند خوانده‌ام از من متوهم گردند و بجهة بقاى خود بر فناى من سعى نمايند و بر من واجب شود كه مجموع آنطايفه را بقتل آرم يا دست از جان بشويم و اگر ايشانرا براندازم اختلال باحوال ملك راه يابد پس بهتر آنكه اين مكاتيب را نخوانم و فى الفور باحضار امرا و عيان فرمانداده آن نامها را طلب نمود و در خريطها نهاده از خزانه عمرو بن ليث بياوردند و با ايشانگفت كه اين مكتوباتيست كه جمعى از لشكريان از روى پيش‌بينى و دورانديشى بعمرو بن ليث نوشته‌اند و به او تقرب نموده خدايرا دو حج پياده بر ذمت اسماعيل باشد اگر داند در اين نامها چه نوشته‌اند و كه نوشته آنگاه فرمود تا آتشى بلند افروخته و آن نامها را در پيش ايشان بسوخت امراء بعداز مشاهدهء اينحال محبت امير اسماعيل در دل و جان جاى دادند و رهان منت او گشتند صاحب روضة الصفا در وصاياى خواجه نظام الملك طوسى نقل نموده كه چون امير اسماعيل عمرو بن ليث را بگرفت در باب خزاينيكه همراه عمرو بود مبالغه نمود شرط تفحص بجا آورد و چون مطلقا از آن اثر نيافت كس نزد عمرو فرستاده پرسيد كه خزاين ترا چه پيش آمد عمرو گفت يكى از خويشان منكه سام نام دارد معتمد خزاين من بود ميتواند بود كه آن را بهرات برده باشد امير اسماعيل بهرات شتافته اهل آن بلده از وى\r\n\r\n","description":"","footnote":"","page_name":" 304 ","page_number":304},
  {"content":"\r\n\r\nامان خواستند امير ايشانرا امان داده به شهر درآمد و هرچند تفحص خزاين بيشتر نمود كمتر يافت و حال آنكه عساكر از ابتداى توجه خود تا آنزمان بغنيمتى محظوظ نشده بودند و بغايت پريشان و بىبرك بودند بنابرآن جمعى از اعيان معروض داشتند كه در شهر و بلوكات هرات قرب صد هزار كس هستند كه قدرت آندارند كه پادشاهرا خدمت كنند اگر هريك يكمثقال طلا سپاهيان پادشاهرا مدد نمايند چندان حاصل شود كه عجالة الوقت اصلاح كار خود نمايند تا ديگر چيزى بهم رسد امير اسماعيل گفت پيمان بسته اينطايفه را امان داده‌ام اكنون بچه تأويل از ايشان چيزى طلب كنم و بتعجيل از هرات كوچ نمود تا بوساوس شياطين و امريكه مستلزم نقض عهد باشد روى ننمايد و در منزل ديگر مخصوصان كرت ديگر زبان به همان سخن گشودند امير جواب داد كه آنقادريكه اسب عمرو بن ليث را بتازيانه تقدير نزد ما دوانيده بعداز آنكه مغلوب بوديم غالب ساخت قادر استكه بىنقض پيمان و شكستن عهد تهيهء سپاه من نمايد در خلال اين احوال يكى از كنيزكان خاصهء امير را گردن‌بندى مرصع بقطعه‌هاى لعل و يواقيت احمر بود از گردن بيرون كرده در موضعى نهاده بمهمى مشغول شد قليواجى كه در هوا پرواز مينمود آن لعل پاره‌ها را گوشت تصور كرده از هوا فرود آمده آن را در ربوده و تركان سوار شده بهرطرف كه قليواج پرواز مينموده ميتاختند و فرياد ميكردند قضا را حمايل از چنگال او خلاص يافته در چاهى افتاد از چاههاى كاريز و شخصى بجهة بيرون آوردنش بچاه فرورفته چون بتك چاه رسيد ديد كه از آنچاه بچاه ديگر راهى است و چون ملاحظه نمود صندوقها ديد مملو از زر و گوهر رفقاى خود را خبر كرده على الفور ايشان امير اسماعيل را خبر كرده امير بسر چاه شتافته و آن اموال را ملاحظه نموده معلوم شد كه آنخزانهء عمرو بن ليث بوده كه سام آنجا پنهان ساخته بود امير آن اموال به سپاهيان داد تا همه خورسند و شادمان شدند و بسبب حسن عهد و رأى صايب اضعاف آنچه از اهل هرات طمع داشتند از خزانهء عمرو بن ليث حاصل كرد\r\n\r\nحكايت : آورده‌اند كه چون امير سبكتكين باستدعاى نوح بن منصور\r\nسامانى بمحاربه امير على سيمجور شتافت مردى ابو الفضل‌نام كه در سپاه سبكتكين بود و محبت ابو على سيمجور ميورزيد و هر قضيه كه در لشكرگاه سبكتكين روى نمودى ابو الفضل على الفور بابو على نوشتى جمعى از خواص امير سبكتكين از اين\r\n\r\n","description":"","footnote":"","page_name":" 305 ","page_number":305},
  {"content":"\r\n\r\nخيانت اطلاع يافتند و صورت قضيه را بعرض رسانيدند سبكتكين اصلا متعرض ابو الفضل نشد و چون نزديك به آن رسيد كه هردو لشكر در برابر يكديگر صف‌آرائى كردند امير ناصر الدين سبكتكين ابو الفضل را طلب نموده عملى كرامند داده بالطاف و عنايات سرافراز گردانيد و در آن اثنا روى بامرا كرده گفت بايد كه شما از جانب ابو على سيمجور و مقاتله او خاطر جمعداريد كه امرا و اركان دولت او به من نامها نوشته‌اند كه چون هردو لشكر با يكديگر حمله نمايند ما ابو على را گرفته مقيد و مغلول آوريم ابو الفضل اين سخن شنيده فى الفور اينخبر بابو على سيمجور فرستاد ابو على از مردم خود متوهم شده چون تنور رزم گرم گرديد ابو على از غايت خوف كه از مردم خود داشت روى بوادى فرار آورده امير ناصر الدين سبكتكين را فتحى چنان دست داد\r\n\r\nحكايت : آورده‌اند كه در سيستان مردى بود روشن رأى نام\r\nو باصابت رأى و تدبير مسلم برنا و پيرو يعقوب ليث صفار بتدبير او ممالك عراق و خراسان را تسخير نموده پادشاه شد و چون يعقوب وفات يافت برادرش عمرو بن ليث قايم‌مقام او شد فرمان داد تا آن پير را بردار كردند خواص گفتند ايها الامير اينمرد كه برزانت راى و فطانت در علم عديل و نظير نداشت و حقوق خدمت او بر ذمت دولت شما كالشمس فى وسط السماء ظاهر و هويدا بود چرا سياست كردى عمرو گفت راست ميگوئيد بعد قضاء اللّه هر سعادتيكه مرا ميسر شد بسبب ارشاد و هدايت او بود و چون من از فتح كرمان بازگشتم و به زيارت او شتافتم با او گفتم كه حقوق تو بر ذمت ما فراوانست التماس دارم كه مملكتى معين گردانى تا من باقطاع تو مقرر كرده باقى عمر بر فاهيت گذرانى جوابداد كه مرا باقطاع ولايت و مملكت و مال و نعمت تو احتياج نيست من گفتم اى پير دانا بسا خانها كه باشارت تو خراب گشت و خونها كه بمشورت تو ريخته شد و با هيچكس الفت نگرفتى و از هيچ پادشاه صلهء قبول نكردى سبب چيست گفت اينمعنى را سبب دو چيز است : اول آنكه همتم نميگذارد كه از كسى چيزى بستانم ديگر آنكه من تغيير سعادتها و تبديل دولتها دوست ميدارم من از اينسخن انديشه‌مند شدم و با خود گفتم شايد كه روزى راحت خود را در زوال ملك و دولت من منحصر داند و بسبب لذت خويش زيان جان من داند و خواهد و با وجود اينمعنى حقوق خدمت او در نظر آورده متعرض وى نگشتم تا در اين ايام كه\r\n\r\n","description":"","footnote":"","page_name":" 306 ","page_number":306},
  {"content":"\r\n\r\nرافع بن هرثمه خروج نمود و من لشكر بدر حصارى كشيدم كه مشتمل بود بر خزائن وى و چون بدانجا رسيدم حصارى ديدم در غايت استحكام و آب برگرد حصار بسته بودند كه آنزمين چنان نرم شده بود كه پياده و سوار از آنجا گذر نميتوانست نمود سپاه من عاجز شده عزم مراجعت كردند من نزد پير رفته حيله خوارج را به دو گفتم گفت قبل از اين چندكس از اهل قلعه پيش من آمده تضرع و زارى كردند كه در باب مهم ما نظرى فرماى كه عمرو لشكر بجانب ما خواهد كشيد و ما تاب مقاومت او نداريم من گفتم كه زمين شما نرم است اگر آب بر آنزمين بنديد و روزى چند بگذاريد از نيم فرسنگ راه هيچكس نزديك حصار شما نتواند آمد من چون اينسخن شنيدم بغايت متوهم شده او را سياست فرمودم و آن پير اگرچه عاقل و صايب رأى بود اما خطا كرد كه عمرو بن ليث را از سر دل خود كه تغيير دولتها دوست ميدارم و تعليم خوارج من داده‌ام اخبار نمود\r\n\r\nحكايت : در روضة الصفا مسطور است كه عمرو بن ليث هميشه انبانهاى خالى بر شتران بار كرده\r\nدر اسفار با خود ميبرد و هيچكس سبب آن نميدانست نوبتى در يورش رودخانهء آبى او را پيش آمده كه معبر نداشت عمرو فرمود تا انبانها را پر از سنگ كرده در آب ريختند تا مانند پلى شده لشكريان عبور كردند\r\n\r\nحكايت : آورده‌اند كه شبى غلامان سلطان محمود با يكديگر بيعت كرده\r\nابواب قصر سلطنت را بكندند و پاسبانرا بقتل آورده روى بگريز نهاده نزد خلف بن احمد حاكم سيستان رفتند خلف ايشانرا بانواع الطاف مستظهر گردانيده غلامان كمر خدمت او را بر ميان بستند سلطان گفت شايد كه خلف بهدايت غلامان بر اسرار ما وقوف يابد و چون او مردى مزور و محيلست فتنه انگيزد كه دست تدارك ما بدامان آن نرسد و بعد از تدبر و تفكر يكى از غلامانرا كه به خدمت او نهايت اختصاص داشت طلب نموده گفت ترا آزاد كردم و فلان قلعه را باقطاع تو دادم بايد كه بى خبر به حضرت ما گريخته بسيستان روى و غلامان ما را كه گريخته‌اند بوعدهء مال و ولايت فريب دهى تا بى خبر خلف را گرفته بقتل آرند و بايد كه اين سخن را نزد هيچكس اظهار نكنى تا اگر ايشان بقتل خلف اقدام نمايند خصمى چنان به آسانى مقهور شده باشد و اگر او باينمعنى واقف گشته غلامانرا بكشد خاطر ما از انديشه فارغ گردد و آنغلام شبى گريخته بسيستان رفت و بلطايف الحيل غلامانرا بر آن داشت تا با يكديگر به خون خلف عهد بستند و چون جوان و بىتجربه بودند آن\r\n\r\n","description":"","footnote":"","page_name":" 307 ","page_number":307},
  {"content":"\r\n\r\nمعنى چنانچه بايد از حيز قوت بفعل نتوانستند آورد خلف بر اراده ايشان اطلاع يافته بقتل غلامان فرمان داد\r\n\r\nحكايت : در قابوس‌نامه مسطور استكه اسكندر را دو غلام بود\r\nيكى موسوم بود به بشير هركرا پادشاه خواستى كه تربيت نمايد و در حق او عنايت فرمايد او را به بشير سپردى و ديگر متسم بنذير كه چون اسكندر را ارادهء قتل و حبس شخصى بود ويرا بنذير دادى روزى يكى از جوانان كه بزيور كياست و فراست متحلى بود خواست تا تربيت او فرمايد بغلط او را بنذير سپرد و بعد از چند روز با بشير گفت كه آنجوانرا كه به تو سپرده‌ام آن را نيكودار و در خدمت و عزت او تقصير جايز مدار بشير جوابداد كه جوانيكه پادشاه ميفرمايد نزد نذير است اسكندر نذير را مخاطب ساخته گفت او را بغلط به تو داده‌ام چه ميخواستم كه ويرا بوزارت خود مخصوص گردانم چون اين خطا روى نمود و خاطر او از من آزرده گشت مصلحت آنست كه او را سياست نمائى چه هر سينه كه در او كينه جاى گرفت به هيچ چيز زايل نگردد و هر طبيعت كه سوداى عداوت در وى رسوخ يافت بافيتمون عنايت و شفقت مندفع نگردد\r\n\r\nحكايت : آورده‌اند كه چون يمين الدوله سلطان محمود غزنوى با خوارزم شاه محاربه نموده\r\nظفر يافت و سپاه خوارزم انهزام يافته سلطان بنفس خود با چند غلام بر يكجانب معركه ايستاده بود ناگاه جمعى از سپاه خوارزم شاه كمين گشوده بنزديك سلطان رسيدند و بيم آنشد كه محمود را دستگير كنند يمين الدوله با خود گفت دريغا كه سپاهى چنين شكستم و بىسبب در دام افتادم و با وجود اين حال دل از جاى نبرده اضطراب نكرد و در اين اثنا تدبيرى بر آينه ضميرش عكس انداخته و بسبب آن از دام بلا خلاص يافت و جان از معركه بيرون برد تبيين اين مجمل آنكه خوارزميان نزديك رسيدند محمود سلاح افكنده نزد ايشان رفت و گفت اى ياران من رسول سلطانم بدانيد كه سپاه خوارزم به كلى مستأصل شدند و سلطان محمود فرمود كه دورانديشى و دنيادارى شما بنزد من بسيار مقبول نمود و بدين تخلف كه از خصمان كرديد همه را بعنايت و عاطفت خويش سرافراز ساخته مواجب و مرسوم شما را به قدر مرتبه بلكه زياده خواهم كرد بايد كه فردابگاه ببارگاه آئيد تا همه را به تشريف و انعام اختصاص دهيم سواران گفتند ما را بر صدق اينقول نشانى بايد كه فردا بدان متمسك باشيم سلطان شمشير خود بآنجماعت داده گفت نشان شما اين شمشير است فردا نزد من آئيد تا مهم شما بسازم و آنطايفه بازگشته سلطان بسلامت بيرون\r\n\r\n","description":"","footnote":"","page_name":" 308 ","page_number":308},
  {"content":"\r\n\r\nآمده بلشكرگاه خود شتافت و روز ديگر جمله بلشكرگاه آمدند همه را نوازش نموده بوعده وفا كرد\r\n\r\nحكايت : صاحب روضة الصفا از تاريخ آل سلجوقى نقل كرده كه سيد على الدوله همدانى\r\nاز اكابر روزگار بوده و اموال او از حيز احصا بيرون مينمود و ميان او و ضياء الملك بن نظام الملك كه وزير سلطان محمد بن ملكشاه بود عداوتى دست داده نوبتى ضياء الملك با سلطان محمد گفت كه بنده پانصد هزار مثقال طلا بخزانه ميرسانم اگر سلطان سيد على الدوله را به من سپارد سلطان بر آنموجب حكم فرمود منهيان اين سخن را به سيد رسانيدند سيد على الدوله از راه جاپلق باصفهان آمده همان لحظه نزد قراتكين آنقدر كه در عمر خود آنمقدار زر نديده بود برد پرسيد كه اينوجه را بسلطان بايد داد سيد گفت نه خاصهء تست ميخواهم كه ما را امروز پيش سلطان برى قراتكين همانساعت سيد را نزد سلطان محمد برد سيد بر زبان آورد كه چنين شنيده‌ام كه سيد على را بپانصد هزار مثقال طلا بضياء الملك فروخته‌اند اما مروت مقتضاى آن نيست كه فرزندزادهء پيغمبر را بدست خارجى دهى بنده بطوع و رغبت خويش شصت هزار مثقال طلا خدمت ميكنم مشروط برآنكه سلطان وزير را به من سپارد سلطانرا محبت زر بر حمايت وزير غالب آمده فرمود تا ضياء الملك را به سيد علاء الدوله سپارند و بجهة تحصيل وجه مذكور غلامى را همراه سيد كرد و چون سيد بهمدان رسيد غلام خواست كه در منزل او نزول كند سيد با وى گفت كه مقام تو كاروانسراست و توقف تو در اين شهر چندان خواهد بود كه زر شمرده شود و ما يحتاج و علوفه را از خاصهء خود ترتيب خواهى داد غلام خواست كه بىادبى كند سيد با او گفت كه حد خود نگاه‌دار و الا بفرمائيم كه ترا از در اين خانه از حلق بياويزند و صد هزار مثقال طلا بر وجه مقرر بيفزائيم كه از آنوجه دويست غلام بتوان خريد كه هريك صد چون تو ارزد غلام بترسيد و خاموش شد و در مدت يكهفته زرهاى مسكوك را شمردند و غير مسكوك را بترازو كشيدند و غلام را روان كرد با وجود آنكه سيد علاء الدوله آن همه اموال داد يكدينار از هيچكس قرض نكرد و هيچ جنس نفروخت بعضى گفته‌اند كه ضياء الملك را بجزاى اعمالش رسانيدند و برخى برآنند كه از او عفو فرمود\r\n\r\nحكايت : از معن زايدهء شيبانى روايت كرده‌اند كه گفت چون ابو جعفر منصور از من راضى شد\r\nو من به خدمت كمر بستم روزى او را بغايت متفكر ديدم و چون بازگشتند من نيز عزم مراجعت كردم منصور گفت توقف\r\n\r\n","description":"","footnote":"","page_name":" 309 ","page_number":309},
  {"content":"\r\n\r\nكن و مرا طلبيده گفت با تو مشورت خواهم كرد بايد كه آنچه بخاطرت رسد بگوئى آنگاه گفت والى يمن هوس عصيان و تمرد كرده و من ميخواهم كه او را بگيرم اما نميخواهم كه مال او تلف گردد گفتم اين مهمى بغايت سهلست من او را چنان مقيد سازم كه مال او تلف نگردد و همه بخزانه رسد منصور از اين سخن شادمان شد و گفت چگونه خواهى كرد گفتم خليفه پسر ربيع حاجب را بفرمايد تا مرا بگيرد و محبوس كند آنگاه او را بگوئى تا مرا به پسر والى يمن بسپارد و بگويد تا به پدر نويسد كه مرا نيكو دارد و همراه معتمدى بيمن فرستد و الا مثال حكومت يمن را چنانچه بخاطر همايون رسد بنام من نويسد منصور بر آن جمله فرمانداد و معن را به پسر والى سپردند وى معن را بيمن فرستاد و چون معن بيمن رسيد والى يمن او را عزيز و محترم ساخته مكرم ميداشت و معن فرصت ميجست تا شبى با جمعى اتفاق نموده والى يمن را مقيد و مغلول ساخته و در مسجد جامع رفته منشور امارت خود را بر مردم خوانده اموال او را ضبط كرد چنانچه يك فلس تلف نشد و مدتها آنولايت در نصرف معن بود و معن بن زايده از امراى مروان بن محمد بن مروان حمار است و در سخاوت و شجاعت مانند حاتم و رستم ضرب المثل بود\r\n\r\nو از معن بن زايده حكايت پرفايده منقولست\r\nو از آن جمله صاحب حبيب السير آورده كه از معن روايت كرده‌اند كه چون سفاح عباسى بر مملكت عراق استيلا يافت من قبل از مروان بعركم آذربايجان بودم و بموجب فرمان مروان بعراق بمدد ابن هبيره شتافته و چون ابو جعفر واسط راده ماه محاصره نمود چون خبر قتل مروان بما رسيد باتفاق از وى امان خواستيم ما را امان داده از حصار بيرون آمديم و در خدمت او كمر بستيم تا فرمان سفاح بقتل جملهء امراى بنو اميه صادر شد و اينمعنى را از من دانسته فرار نمودم و باقى امرا با ابن هبيره كه گرفتار گشته بقتل آمدند و چون ابو جعفر بعد از برادر بر سرير سلطنت نشست منادى كرد كه هركه معن بن زايده را پيش من آرد صد هزار درهم بوى دهم و من در مدينه هاشميه مختفى بودم با خود گفتم كه هيچكس نيست كه صد هزار درم را بر وجود من ترجيح ننهد و البته بطمع مال مرا بدست ابو جعفر خواهند داد همان بهتر كه خود را از شهر بيرون آورده بميان اعراب باديه درآيم و روزى چند در آنجا بسر برم پس بدين عزيمت از نهانخانهء كه بودم بيرون آمدم و بر شترى سوار شده هيأت خود را بر مثابه اعراب باديه ساختم و از دروازه\r\n\r\n","description":"","footnote":"","page_name":" 310 ","page_number":310},
  {"content":"\r\n\r\nبيرون آمده از پيش راهداران گذشتم و گفتم الحمد للّه كه از بلاها رستم در اين اثنا پيادهء سياه‌چرده ديدم شمشيرى حمايل كرده پيدا شد و زمام ناقه مرا گرفته فرو خوابانيد گفتم چه ميخواهى گفت تو معن بن زايدهء كه خليفه وعده كرده است كه بسبب ادراك تو صد هزار درم بدهد من گفتم از خداى بترس كه من معن بن زايده نيستم و دست از من بدار وى گفت تو دست از اينسخن بدار كه من ترا از آن بهتر مىشناسم كه تو خود را و چون از اين سخن طمعى از او فهميدم دست در بغل كردم و عقدى مرواريد كه هردانه از آن برابر بيضه عصفورى بودى و آن را در ايام حكومت بهمرسانيده بودم بدست او دادم و گفتم اين اضعاف وجهى است كه منصور بسبب ادراك من به تو خواهد داد اين را بستان و چنان مكن كه بسبب تو خون من ريخته گردد پياده مرواريد را از من گرفته ساعتى در آن تأمل كرد و گفت از تو سخنى مىپرسم بايد كه راست بگوئى گفتم از هرچه سؤال كنى بطريق راستى جواب بگويم گفت مردم ترا بصفت جود و سخاوت متصف ميدانند هرگز تمام مال خود را به كسى دادهء گفتم نه گفت نصف مال خود بخشيدهء گفتم نى و همچنين مبالغه مينمود تا بعشر رسيد مرا شرم آمد كه بگويم عشر مال خود را نبخشيده‌ام لاجرم بر زبان آوردم كه ميتواند بود كه بخشش بدين درجه رسيده باشد وى گفت اين خود سهلست بدانكه من مردى پياده‌ام و منصور هر ماه بيست درهم به من ميدهد و اكنون عقد مرواريد كه پانصد هزار دينار قيمة اوست مال منست آن را به تو بخشيدم و عقد مرواريد در كنار من انداخته دست از زمام ناقه من بداشت و روانشد گفتم بيا و مال خود بستان بخدايكه قتل نزد من مرجح است بر آنچه گفتى پياده بخنديد و گفت ميخواهى مرا دروغگوى گردانى در آنچه گفتم كه سخاوت من از تو بيشتر است به خدا كه هرگز آن را نستانم و هرگز بجهة ارتكاب چيز مزد نگيرم و روانشده از نظرم غايب شد و چون از كنج خمول بعز قبول رسيدم هرچند آن پياده را جستم تا بعذرخواهى او قيام نمايم ويرا نيافتم مسود اوراق گويد اگرچه اين حكايت مناسب اين فصل نبود ليكن چون سخنى از معن زايده مذكور شد بتقريب شمه‌اى از احوال او مسطور است\r\n\r\nحكايت : آورده‌اند كه در زمان متوكل ايالت مملكت عراق متعلق بابو موسى بوده\r\nو ابو موسى عهدهء خالصات ملك و صاحب ديوانى را كه مساوى وزارتست بابو نوح داده بود و ابو نوح نيابت خويش بصاعد بن مخلد داده بود و صاعد از\r\n\r\n","description":"","footnote":"","page_name":" 311 ","page_number":311},
  {"content":"\r\n\r\nكافيهاى روزگار و معارف زمان خود بود و امير نوح روزى وجوه اموال از او طلبيده صاعد حساب بازداد و در جزوى از اموال كه قاصر آمده بود حجتى گفت ابو نوح حجت او را نپذيرفته مهم به جائى رسيد كه صاعد را سخنان درشت گفته دشنامهاى صريح داد و فرمود تا او را بمذلت هرچه تمامتر از مجلس بيرون كرده صاعد ملول و متفكر به خانه آمد و انديشه مينمود كه ابو نوح مبادا در حق او قصدى انديشد و ويرا مستأصل گرداند در اين اثنا برادر صاعد عبدون بن مخلد پيش وى آمد و گفت چرا ترا متألم مىبينم صاعد صورت حال با او گفت عبدون به زبان آورد كه اگر سخن من بشنوى و ما يعرف خود را فداى جاه‌وجان سازى به مقصود فايز گردى و اگر بخلاف اين عمل نمائى مذلت بينهايت به تو رسد صاعد گفت از فرمان تو تجاوز ننمايم و هرچه بگوئى به گوش جان‌ودل بشنوم عبدون گفت كعبين خصم را ببذل مال ببايد ماليد اكنون بگوى كه بالفعل دست مكنت تو به چند ميرسد صاعد گفت پنجاه هزار نقد دارم عبدون گفت بگو تا سى هزار درم حاضر كنند و چون حاضر شد عبدون هم در شب بنزد يكى از خواص ابو موسى رفته وجه مذكور را پيش او نهاده گفت التماس دارم كه مرا همين لحظه نزد امير برى كه سخنى بافايده عرض خواهم كرد آن شخص عبدونرا بنزد ابو موسى رسانيده عبدون بعرض رسانيد كه استيلاى ابو نوح بر اموال بيت المال و تقصيرات او همانا بسمع امير رسانيده‌اند و اما اين يكسالست كه اشتغال خويش را رجوع ببرادر بنده صاعد نموده چه بنفس خود از عهدهء آن مهم خطير بيرون نتوانست آمد و اكنون صاعد را تربيت كنند و آن شغل را من حيث الاستقلال بوى رجوع نمايد پنجاه هزار دينار بخزانه رساند ابو موسى متامل شده گفت امشب در اينمعنى تاملى نمايم عبدون بر زبان آورد كه رخسار دولت امير بخال خلود مزين باد اين منصب را امير بابو نوح ارزانى داشته بىآنكه چيزى بخزانه عايد گردد و اين مهم را كفايت نميتواند نمود و اگر پنجاه هزار درم بستاند و اين مهم را به مردى جلد كافى حواله نمايد بصلاح اقرب و اولى باشد ابو موسى رأى عبدونرا پسنديده ملتمس وى را اجابت نمود هم در شب باحضار صاعد فرمان داده پروانه و تشريفات به دو داد صاعد بامداد بگاه ببارگاه رفته تشريف بپوشد و با جملهء اركان دولت و اعيان حضرت بديوان رفت حسن بن مخلد كه دوست ابو نوح بود نزد وى رفت و گفت از حال صاعد خبر دارى جواب داد\r\n\r\n","description":"","footnote":"","page_name":" 312 ","page_number":312},
  {"content":"\r\n\r\nكه ديروز سفيه سخنان درشت گفت و من فرمودم تا او را از محفل بيرون كردند گفت از حال ديروز نمىپرسم از حال امروز سؤال ميكنم ابو نوح گفت امروز از او خبرى ندارم حسن گفت وى نزد امير رفته و مهم ترا باستقلال بستد و تشريف پوشيده بديوان بنشست ابو نوح انديشناك شده گفت ديروز از ما خائف گشت و ما امروز از وى متوهميم تدبير چه بايد كرد حسن گفت اگر سخن من قبول كنى ميان شما طرح مصاحبت و مؤانست اندازم ابو نوح گفت هرچه كنى محض صواب خواهد بود پس حسن نزد صاعد رفته شرط تهنيت بجاى آورد و گفت ترا معلوم است كه ابو نوح مردى بزرگست و عظيم الشان و چون بمراد خود فايز آمدى همان بهتر كه قصد او نكنى صاعد سخن حسن را قبول نمود گفت اگر راست ميگوئى بايد كه يكى از مخدرات او را بحرم خود درآورى صاعد چون محرمى نداشت با آن امر همداستان شده همانروز مصاهرت باتمام رسيد و آن مخالفت بموافقت مبدل شد صاعد مدتى مديد متولى آن شغل بود و عاقبت بوزارت رسيد و باقى عمر هردو بزرك بمدد و معاونت هم در دولت و اقبال ماندند .\r\n پند عاقل به گوش جان بشنو * تا شوى بر مرادها فيروز\r\nز آنكه عاقل معاينه بيند * روى فردا در آينه امروز \r\n\r\nحكايت : از جلادت و اقداميكه از خالد بن وليد در فتح دمشق صدور يافته\r\nچون مسلمانان روميانرا منهزم ساختند ابو عبيده جراح كه سردار سپاه بود دمشق را محاصره نموده فرمود تا ذو الكلاع حميرى در ميان حمص و دمشق با لشكرى توقف نمايد تا اگر دمشقيانرا از جائى مددى آيد ميان ايشان حايل باشد و نگذارد كه بدمشق رسند و چون اهل دمشق از مدد و معاونت قيصر مايوس شدند امارات ضعف و انكسار بر احوال ايشان ظاهر شد و از اتفاقات حسنه كه مسلمانانرا روى نمود يكى آن بود كه والى دمشق را پسرى متولد شده روميان بلهوولعب مشغول شدند و از محاربه دست بازداشتند و هيچكس از امراى اسلام از اينحال آگاه نبودند مگر خالد كه همواره تفحص و تجسس احوال روميان مينمود يك لحظه از حال خصم غافل نميبود و جنك يكجانب تعلق بوى ميداشت خالد بعداز وقوف بر حالات اهل حصار نردبانها ترتيب داده كندها مهيا ساخت و نيمشب فرمود تا بر آب خندق بمشك عبور نمودند هيچ جاى در حصار حصين‌تر از آن نبود و قعقاع بن عروه و مدعون بن رعد كندها در حصار انداختند و چون كنده استوار\r\n\r\n","description":"","footnote":"","page_name":" 313 ","page_number":313},
  {"content":"\r\n\r\nشد بر بارو رفتند و جمعى ديگر ايشانرا تعاقب نموده متابعت كردند خالد فرمود تا فضل دروازه را بگرز شكسته در بازكردند و سپاه خالد در شهر ريختند و چون دمشقيان صورت حال را بر آنمنوال ديدند از ابو عبيده امان خواستند ابو عبيده ايشانرا امان داده به شهر درآمده مسلمانان كه از جانب ديگر محاربه مينمودند از حال خالد خبر نداشتند خالد آغاز قتل‌وغارت نموده و ديگران بسبب آنكه امان داده بودند دست از قتل بازداشتند\r\n\r\nحكايت : آورده‌اند كه چون اهل بصره و عراق بر عثمان بيرون آمدند\r\nارباب بصره ميخواستند كه طلحه را بر سرير خلافت نشانند و طلحه ايشانرا بر قتل عثمان تحريص مينمود و در آن ايام روزى مرتضى على عليه السّلام بديدن عثمان رفت عثمان گفت يا ابا الحسن مرا بر تو حق مسلمانى و مصاهرتست و قرابت و اگر اينها نبودى و ما در جاهليت ميبوديم اگر شخصى از بنى تميم بقتل من كمر بستى بايستى كه تو مرا حمايت نمودى بجهة آنكه ما اولاد عبد منافيم شاه ولايت پناه برخاست و گفت زود باشد كه خبر به تو رسد و از خانهء عثمان بيرون رفته دست اسامة بن زيد را گرفته به منزل طلحه رفت و خانهء او را مملو از مردم ديد طلحه برجسته گفت يا ابا الحسن كار بجان و كارد به استخوان رسيده ما تا چند در مهم اصلاح عثمان سعى نمائيم و او مهم خود را بواسطهء حمايت ظالمان ضايع كند شاه ولايت‌پناه بجانب بيت المال شتافته فرمود كه در بازكنيد و چون كليد - دار حاضر نبود فرمود تا قفل را شكستند و مال بيرون آوردند و در بيت المال نشسته قسمت اموال نمود و جماعتى كه در خانه نشسته متفرق گشتند و طلحه را تنها گذاردند و چون طلحه چنان ديد نزد عثمان رفته توبه كرد و گفت كارى در طبع من سرايت كرده بود خداوند تعالى ميان من و آنكار حايل بديد آورد عثمان گفت به خدا قسم كه تو از آنكار پشيمان نشدهء بلكه چون خود را مغلوب ديدى رجوع كردى\r\n\r\nحكايت : آورده‌اند كه چون معز الدوله در بغداد استيلا يافته\r\nبا المطيع للّه عباسى بيعت كرد يكى از بزرك‌زادگان ديلم كه بروزبهان موسوم بود از قبل معز الدوله حكومت اهواز مينمود و بواسطهء آنكه خود را از معز الدوله بحسب‌ونسب زياده ميديد اظهار استقلال نموده پانزده هزار سوار عرض داده لشكر بدر شوشتر كشيد و چون خزاين و دفاين معز الدوله بشوشتر بود معز الدوله از اينخبر بغايت هراسان شده انديشناك گرديد كه مبادا آن اموال بدست وى افتد همان لحظه عزم محاربه جزم\r\n\r\n","description":"","footnote":"","page_name":" 314 ","page_number":314},
  {"content":"\r\n\r\nكرده با مطيع گفت صواب آنست كه خليفه بنفس خود بجهة تسكين اين فتنه حركت نمايد كه مبادا اين اخگر فروغى گيرد و عالمى سوخته گردد مطيع گفت رسم خلفا نباشد كه بنفس خود بحرب اعدا روند و چون معز الدوله مشاهده نمود كه مطيع ميل بيرون آمدن از بغداد ندارد پسر خود بختيار را صاحب اختيار ساخته با سپاهى از ترك و ديلم متوجه دفع دشمن شده چون بواسط رسيد عرض لشكر داده هفت هزار سوار در شمار آمد در آن اثنا بخواطر معز الدوله رسيد كه اگر او بدفع روزبهان مشغول گردد شايد كه قرامطه بعراق آمده فتنه انگيزند لاجرم صد هزار درم بمعتمدى داده نزد امير فرستاده از او التماس مصالحه نمود و صد هزار درم بباديه روان ساخته از اعراب استمداد نمود و اظهار كرد كه پنجهزار سوار بدينجانب آيند و بعداز قلع‌وقمع مادهء فساد روزبهان حق ايشان باحسن وجه بگذارد و چون اعراب متفق بودند دو هزار سوار جلدى بوى پيوستند و بعداز وصول اعراب معز الدوله مجلسى ترتيب نموده امرا و اعيان ديلم را احضار فرموده دست ببذل اموال برگشاد و همه را بانعامات موفور خوشدل و مسرور گردانيد و از ايشان استمزاج نمود كه با وى شرط موافقت بجاى خواهند آورد يا طريق مخالفت خواهند سپرد ايشان جواب ندادند آخر الامر مردى از امرا برخاسته گفت ايها الامير من بوكالت ايشان و اصالت خود راستى را با تو بگويم ايشان ميگويند اگرچه امير را در ذمت ما حقوق نعمت بسيار است اما روز - بهان اميرزاده است و ما سزاوار نميدانيم كه تيغ در روى او كشيم اكنون صواب چنان مينمايد كه با هيچيك موافقت ننمائيم معز الدوله چون اين سخن استماع نمود نامهء ببرادرزادهء خود عضد الدولة بن ركن الدوله كه حاكم فارس بود نوشته از او معاونت خواست روزبهان چون از اينمعنى خبر يافت رقعهء ببرادر خود بندار نوشت كه ملازم عضد الدوله باشد كه بدفع او درمانده ، نتواند كه معز الدوله را يارى كند و چون بندار اظهار عصيانكرد معز الدوله را از صورت حادثه اعلام نموده معذرت خود ظاهر ساخت معز الدوله روى در آنديار نهاد اما باوجود اينحال دل از جاى نبرده نامهء به پسر خود بختيار نوشت كه مطيع را اگر خواهد و اگر نخواهد از بغداد بيرون آور و بختيار نامهء پدر خود بر مطيع عرض كرد مطيع بكراهت از بغداد بيرون آمده بواسط رفت و معز الدوله چون كراهت مطيع مشاهده نمود با خود گفت\r\n\r\n","description":"","footnote":"","page_name":" 315 ","page_number":315},
  {"content":"\r\n\r\nكه مطيع مردى بغايت مستضعف است اگر او را با خود بمحاربه روزبهان برم شايد كه خللى روى نمايد با مطيع گفت كه من بجهة آن خليفه را استدعا نمودم كه قرامطه از بحرين بعراق آمده فتنه روى ننمايد اكنون مناسب حال چنان مينمايد كه خليفه در بصره توقف نمايد تا من از مهم روزبهان فارغ شوم و مطيع را ببصره فرستاده خود متوجه اهواز شد و روزبهان از خبر توجه او انديشناك شده از شوشتر چند منزل پيشتر بنشست و رامهرمز را كه اكنون بر امر اشتهار دارد لشكرگاه ساخت و چون معز الدوله خبر مراجعت او استماع نمود از برق و باد سرعت و سير استعاره نموده بشوشتر آمد خزاين و دفاين خود را تصرف نموده نذر و صدقات بمستحقان رسانيده مراجعت روزبهانرا بفال نيكو گرفته چون به دو منزلى رامهرمز رسيد با امراى ديلم گفت چون شما مرا معاونت نخواهيد كرد اينجا توقف كنيد گفتند فرمان‌برداريم معز الدوله چون به منزل ديگر نزول نمود اعراب را طلبيده با ايشانگفت چون شما بمعاونت من آمده - ايد بايد كه برآنچه بفرمايم اقدام نمائيد ايشان گفتند ما چشم‌وگوش باشارت امير نهاده‌ايم تا چه فرمايد معز الدوله فرمود كه ميان دو خصم درمانده‌ام دشمنان قوى من آنجماعتند كه در عقب‌اند اكنون صلاح در آنست كه شما در اينمنزل متوقف شويد و نگذاريد كه آنطايفه بروزبهان پيوندند و من با هزار غلام خود و هزار سوار از خواص و مقربان و خدم متوجه محاربهء روزبهان خواهم شد اعراب گفتند كه ما نگذاريم كه تو با اين حشم قليل در مقابل او روى معز الدوله گفت شما نهايت شفقت بجاى آورديد اما صلاح در آنست كه شما ميان من و ديالمه حايل باشيد پس دو هزار سوار عرب در آن منزل ماندند و معز الدوله با 2 هزار سوار متوجه روزبهان شده دويست غلام را در ميسره مقرر گردانيد و دويست غلام در ميمنه نامزد كرد و دويست غلام ديگر را امر كرد تا معاونت ميمنه نمايند و باقى غلام را بمعاونت ميسره ارسال داشت و خود با هزار سوار از خدم و خواص در قلب روانشد و چون هردو صف مقابل گشتند معز الدوله با مردم خود گفت اينطايفه مدتيست كه حركتى نكرده‌اند و امروز چند فرسنگ قطع گشته كوفته گشته‌اند شما بهيأت اجتماعى حمله كنيد شايد كه صورت ظفر در آينه مراد جلوه‌گر آيد تركان بيكبار چنان حمله كردند كه گوى زمين از صدمت سم اسبان مانند كرهء سيماب متزلزل گشت و ديالمه طاقت آن حمله نياورده روى در انهزام نهادند روزبهان بر استرى سوار بود چون ديد\r\n\r\n","description":"","footnote":"","page_name":" 316 ","page_number":316},
  {"content":"\r\n\r\nكه نظام سپاه از هم گسسته شد خواست كه از استر فرود آمده بر اسب نشيند و روى بفرار آورد مقارن اينحال تركى رسيده گريبانش گرفته نزد معز الدوله آورد معز الدوله از اسب پياده شده روى بر خاك نهاده شكر كرد و فرمود كه در عقب هزيمتيان مرويد و چندان اموال و اسباب بدست عساكر معز الدوله افتاد كه محاسب خيال از احصاى آن عاجز آمد روزبهانرا به حكم معز الدوله دستها بسته بر شترى نشانده مراجعت نمودند و چون معز الدوله بلشكرگاه اعراب رسيد همه را بانعام و تشريف خوشدل ساخت و ديالمه كه در منزل ديگر نشسته بودند بعداز استماع اينخبر بقدم اعتذار و استغفار پيش آمده معز الدوله گفت من خون شما را بخشيدم اما بايد كه اسب و سلاح خود را گذاشته پياده بهرجا كه خواهيد روان گرديد چه شما از جاده مروت و مردمى دور بوده‌ايد بعداز اين اعتماد بر شما نيست ديلميان اسب و سلاح گذاشته در اطراف بلاد متفرق گشتند\r\n\r\nحكايت : صاحب نگارستان قاضى احمد قزوينى از تاريخ آل سلجوق نقل كرده\r\nكه چون سلطان ملك شاه سلجوقى از منشى خود اسماعيل برنجيد و او را از آن مهم عزل نموده ديوان انشاء را بمؤيد الملك بن نظام الملك حواله نمود و چون مؤيد الملك در آنمهم دخل كرد اديب مختار كه محرر دار الانشا بود و از بدوشباب تا آنغايت خدمت سلجوقيان كرده بود بنابرآنكه ميان او و مؤيد الملك اندك نقارى بسبب محبت با منشى سابق واقع گشته مؤيد الملك اديب را از محررى دار الانشاء معزول ساخته ديگريرا بر آن مهم نصب كرد و اديب هرچند تضرع و تملق نمود فايده بر آن مترتب نشد و مؤيد الملك بر اديب ترحم ننمود لاجرم اديب فرصتى جسته ببارگاه سلطان درآمد و در برابر سلطان سر فرود آورده مهموم و محزون بايستاد سلطان را نظر بر وى افتاده گفت هان اى اديب حالت چونست اديب گفت حقوق خدمت من در ايندولت ظهور تمام دارد و اكنون مؤيد الملك مرا از دار الانشا بيرون كرده است و من بخرج اليوم درمانده‌ام سلطان قاضى مظفر را كه قضاى معسكر به دو رجوع بود گفت اى قاضى پروانه ما باش و از زبان ما بمؤيد الملك بگوى كه الحمد للّه عرصهء مملكت بغايت وسيع است و قضاى ولايت بينهايت فسيح و دار الانشاء محتاج به چندين محرر كه از آن جمله يكى اديب است چه بر ما واجبست كه جانب خدمتكاران قديم فرو نگذاريم قاضى نزد مؤيد الملك رفته پيغام سلطان برسانيد آن دولتمند گفت من سوگند خورده‌ام كه اديب را بدار الانشا راه ندهم و از كرم سلطان اميدوارم كه\r\n\r\n","description":"","footnote":"","page_name":" 317 ","page_number":317},
  {"content":"\r\n\r\nمرا خائب نسازد قاضى زبان بنصيحت او گشوده هرچند مبالغه نمود مؤيد الملك از سخن قاضى تجاوز كرد قاضى مراجعت نموده سلطانگفت هان اى قاضى چكردى جوابداد كه بموجب فرموده بتقديم خواهد رسانيد و خاموش بايستاد سلطان دانستكه سخنى پوشيده دارد لاجرم او را پيش تخت طلبيده از حقيقت حال استفسار نمود قاضى صورت قضيه بيانكرد از استماع اينسخن رنك سلطان ملك شاه افروخته آتش غضبش در اشتعال آمده تمغاج حاجب را فرمود كه اديب را ببر و تشريف در وى پوشان و در ديوان انشا بنشان كه آنشغل به او ارزانى داشتيم حاجب همانلحظه بموجب فرموده عمل نموده همانلحظه مؤيد الملك را از دار الانشاء بيرونكرد و اول وهنى كه به حال خواجه نظام الملك راه يافت اين بود و با وجود آنكه خطائى چنين از مؤيد الملك سرزد خواجه بموجب « اولادنا اكبادنا » مؤيد الملك را راتق‌وفاتق مهمات مرو گردانيد و عمل آنولايت را به او حواله گردانيد و مآل حال و عاقبت كار را ملاحظه ننمود چه راى صايب و تدبير راسخ آن بود كه خواجه برنجش سلطان و خطاى مؤيد الملك چون وقوف يافت مؤيد را به هيچ عمل نفرستد و در آنكوشد كه آنغبار را از حاشيهء ضمير پادشاه رفع نمايد بالجمله چونمؤيد الملك بمرو رسيد بعد از چندگاه شحنهء آنولايت كه از خواص غلامان سلطان بود آغاز سفاهت نموده او را برنجانيد و غلام حال خود را بسلطان عرضه كرده پادشاه از خواجه آزرده گشت و تركان خاتون حرم بزرگ پادشاه كه با خواجه دشمنى ميورزيد مجال سخن يافته گفت خواجه نظام الملك را دوازده پسر است كه ايشانرا بمرتبهء اثنى عشر اعتقاد دارد و استغفر اللّه منه و اشغال و اعمال ممالك را بر ايشان تقسيم نموده ابواب منافع ساير خواص و مقربانرا مسدود گردانيده است سلطان حاجب خود را نزد خواجه فرستاده پيغام داد كه ترا با مادر سلطنت و مملكت شركتى هست بيان نما و الا بجهة چه اولاد خود را بر سبيل استقلال بولايات ميفرستى اگر ترك اين طريقه كردى فهو المراد و الا بفرمايم تا دستار از سر و دوات از برت بردارند خواجه از استماع اين سخن در غضب رفته عنان تمالك و تماسك از دست داده گفت با سلطان بگوئيد كه استاد ازل تاج و تخت ترا با دستار و دوات من بهم بسته است و استقامت اين چهار چيز بهم منوط و مربوط است فرستادگان باغواى تركان خاتون كلمات ديگر بر اين سخنان افزوده بسلطان رسانيدند پادشاه در غضب رفته خواجه را از منصب وزارت عزل نمود و آن شغل را\r\n\r\n","description":"","footnote":"","page_name":" 318 ","page_number":318},
  {"content":"\r\n\r\nبتاج الملك ابو الغنايم قمى كه نايب ديوان تركان خاتون بود تفويض فرمود و امير معزى در آنباب فرموده :\r\n نشناخت ملك سعادت اختر خويش * در منقبت وزير خدمت‌گر خويش\r\nبگماشت بلاى تاج بر لشكر خويش * تا خاك نمود بر سر تاج و سر خويش \r\nو بالجمله سلطان بعد از عزل نظام الملك متوجه بغداد شد و خواجه از عقب در حركت آمده چون بنهاوند رسيد يكى از فدائيان حسن صباح ابو طاهر دوائى نام به زخم كارد آنخواجهء نيكو نهاد را از پاى درآورد و در همان ماه سلطان به شكار رفته تب كرد بعد از چند روز درگذشت و امير معزى گفته :\r\n رفته در يكمه بفردوس برين دستور پير * شاه برنا از پى او رفت در ماهى دگر\r\nكرد آخر قهر يزدان عجز سلطان آشكار * قهر يزدانى ببين و عجز سلطانى نگر \r\nگويند قتل نظام الملك در منزل صحنه از حدود نهاوند بوده در دوازدهم ماه رمضان شب جمعه سنه خمس و ثمانين و اربعمأه بوقوع انجاميد و اول قتلى كه از فدائيان در اسلام دست داد قتل او بود و اللّه اعلم .\r\n\r\nفصل سوم از جزو دوم در فراست ارباب كياست از سلاطين عاليمقدار و فضلاى بلاغت شعار و احوال ايشان\r\n\r\nآورده‌اند كه نوبتى احمد بن ابى خالد كه وزير مأمون بود ببارگاه خليفه\r\nدرآمده شلوارى ديد بر سر كرسى نهاده‌اند بنابراين خجل شده خواست كه برگردد چه تصور نمود كه خليفه با كنيزكى خلوت كرده است مأمون وزير را طلبيده با او مكالمه آغاز نهاد در اين اثنا چشم وزير بر يحيى بن اكثم قاضى بغداد افتاد كه از خاص خانه بيرون آمده آفتابهء در دست داشت و شلوار برداشته بپوشيد و گفت آنكه امير فرمود كه بىشلوار بخاص خانه رود اينمعنى موجب شريعت و طريقت و بصواب اقربست و اميدوارم كه خداوند تعالى امير را از عمر و دولت ممتع سازد چندانكه خلايق از علم و كرم او ممتعند احمد بن ابى خالد وزير از مشاهدهء اينحالت در حيرت افتاده با خود گفت كه يحيى بن اكثم در خدمت خليفه چندان تقرب دارد كه در حضور او شلوار از پاى بيرون مىكند و باز ميپوشد شايد كه روزى از من غبارى در حاشيهء ضمير او نشسته باشد و در باب من قصدى انديشد آنگاه روى بمأمون كرده\r\n\r\n","description":"","footnote":"","page_name":" 319 ","page_number":319},
  {"content":"\r\n\r\nگفت يا امير مدتيست كه خاطر يحيى بن اكثم از من گرفته و بقرار صفا نمانده ميخواهم كه او را خليفه بفرمايد تا آزار من از دل بيرون كند مأمون با يحيى گفت شما خواص منيد نميبايد كه در ميان شما آزارى باشد ميخواهم كه ضماير و سراير شما بصفا آراسته باشد يحيى گفت يا امير به خدا سوگند كه مرا هرگز با او نقارى نبوده و نيست مأمون گفت البته با او مصالحه بايد كرد احمد برخاسته دست قاضى را ببوسيد و قاضى او را در كنار گرفته هردو بعد از لحظه‌اى بمرافقت يكديگر بيرون رفتد و قاضى با احمد گفت كه اين چه منصوبه‌اى بود كه باختى وزير جواب داد كه چون ترا بكمال تقرب نزد خليفه ديدم و مشاهده كردم ترسيدم كه روزى خاطرت از من رنجيده در باب من قصدى انديشى اين تعبيه برانگيختم تا خليفه تصور كند كه ميان من و تو غبار نقار مرتفعست و اگر روزى نيز در باب من سخنى گوئى حمل بر غرض كند\r\n\r\nحكايت : از ابراهيم بن اسحق موصلى كه استاد موسيقى است\r\nروايت كرده‌اند كه فضل بن مروان كه خدمت هرون الرشيد و مأمون كرده بود و در ايام دولت ايشان عزت تمام داشت چون وزير معتصم شد حرمت و منزلت او روى در ازدياد نهاده بدرجه‌اى رسيد كه جزويات و كليات مهمات باستقلال مدخل مينمود روزى خواست كه كمال منزلت و نهايت مرتبت خود را در حضرت خلافت بخلايق نمايد معتصم را به منزل خود دعوت نمود خليفه بخانهء وزير رفته چندان فرش زربفت و اوانى مرصع و اسباب حشمت و آلات مكنت مشاهده نمود كه از غايت غيرت حيرت بر وى استيلا يافته و درد شكم بهانه كرده از مجلس برخواست و به منزل خود آمده فضل متحير مانده صورت واقعه را بر رأى ابراهيم موصلى جلوه داد ابراهيم گفت همين لحظه بدار الخلافه رو و من رقعهء به تو نويسم و بقاصدى دهم كه در حضور خليفه به تو دهد اگر خليفه پرسد كه اين رقعه چه بود بگوى كه امرا و اعيان كس فرستاده‌اند و اسباب ضيافت كه از ايشان بعاريت گرفته بودم طلب مينمايند چون اين منصوبه باخته شد خليفه تصور نمود كه مگر اشيا را وزير بعاريت گرفته است لاجرم خندان و بشاش گشته وزير توبه نمود كه من بعد اسباب خود را در نظر كسى جلوه ندهد خصوصا نسبت بسلاطين اينحركت نكند\r\n\r\nحكايت : آورده‌اند كه نوبتى يحيى بن خالد برمكى كه در فراست و كياست بىبدل بود\r\nبمجلس خليفه نشسته بود هارون مسرور خادم را پيش خود طلبيده حرفى چند بسر گوشى با وى گفت بعد از آن يحيى مسرور را طلبيده گفت تو ميدانيكه\r\n\r\n","description":"","footnote":"","page_name":" 320 ","page_number":320},
  {"content":"\r\n\r\nامير هيچ رازى از من پنهان نميدارد و اكنون بگوى كه در سر گوشى با تو چه گفت مسرور جواب داد كه من هرگز بافشاى راز ولىنعمت خود نپردازم يحيى گفت كه ميخواهى بگويم با تو كه خليفه با تو چه گفت مسرور بر زبان آورد كه اينمعنى محال است زيرا كه اين سر را جز من و خليفه و خداى ديگر كسى نداند يحيى صورت ماجرا را من اوله الى آخره بيان كرد مسرور متعجب شده ترسيد كه مبادا اين سخن بهارون رسد تصور كند كه مسرور آنراز را فاش كرده است لاجرم نزد خليفه رفته آنچه از يحيى شنيده بود تقرير كرد هارون فرمود كه در روشنى رأى او هيچ رأى نيست\r\n\r\nحكايت : مرويست كه چون هرون قصد استيصال برامكه نمود\r\nروزى جعفر بن يحيى كه بغايت خوش‌منظر و خوب‌طلعت بود پيش‌پيش هرون سواره ميرفت هارونرا نظر بر گردن جعفر افتاده در دل گذرانيد كه كى باشد كه اين گردنرا بدستيارى تيغ آبدار از مصاحبت بدن دور گردانم جعفر بر عقب نگريسته گفت اى امير مروت اقتضاى آن نميكند كه بر گردنى كه هزار بوسه زده باشى شمشير زنى هارون از فراست او تعجب نموده گفت غلط بخاطر رسانيدهء زيرا كه ما خدمتكاران قديم و مخلصان سليم را باندك خيانتى بدست سياست ندهيم\r\n\r\nحكايت : صاحب روضة الصفا آورده كه چون اولاد عباس از قريه حميمه گريخته متوجه كوفه شدند\r\nسفاح و برادرش منصور و عمش عبد اللّه بن على پيشتر از خويشان ميرفتند در سواد عراق بموضعى رسيده زنى اعرابيه را ديدند كه با عورت ديگر ميگفت بخداى كه من مثل اين سه روى نديده‌ام يكى خارجى است و دو نفر خليفه منصور از آن پرسيد كه چه گفتى گفت اول خلافت بآنجوان رسد و اشاره بسفاح كرد و از او به تو انتقال نمايد و اشاره بعبد اللّه بن على كرده بر زبان آورد كه اين بر تو خروج كند و عاقبت آنچه بر زبان آن زن اعرابيه گذشته بود بوقوع انجاميد\r\n\r\nحكايت : محمود بن سمار گفت من و شافعى در مسجد نشسته بوديم\r\nناگاه مردى درآمده در نماز ايستاد شافعى گفت اين مرد آهنگر است و من بر زبان آوردم كه او نجار است چون از او پرسيديم گفت اول حداد بودم و اكنون نجارى ميكنم\r\n\r\nحكايت : صاحب نگارستان قاضى احمد قزوينى آورده كه احمد بن حسن ميمندى\r\nاز عهد طفوليت باز در خدمت سلطانمحمود ميبود با او بدبيرستان ميرفت روزى با محمود از دبيرستان بيرون آمده بباغى رفتند و چون مجلسى ساخته نشستند و از هرجا سخنى در ميان آوردند\r\n\r\n","description":"","footnote":"","page_name":" 321 ","page_number":321},
  {"content":"\r\n\r\nسخن ايشان بذكر كياست و فراست منجر شد احمد دعوى فراست كرده در آن اثنا مردى از دور در ميان چمنها پيدا شده سلطان با احمد گفت چوندعوى فراست ميكنى بگو كه اينمرد چه نام دارد و چه‌كاره است و امروز چه خورده است احمد گفت اينمرد احمد نام دارد و نجار است و امروز عسل خورده است سلطانمحمود آنمرد را طلبيده از او استفسار نمود همچنان بود كه احمد گفته بود ياران متعجب شده از احمد پرسيدند كه اينمعنى از كجا بر تو ظاهر شده است جوابداد كه چون با من خطاب كرد كه اى احمد او باينجانب متوجه شد دانستم كه نام او احمد است و چون بدرختهاى باغ بسيار مىنگريست و به چشم امعان در آنها نظر ميكرد از آن استدلال نمودم كه نجار است و چون مگسان بسيار بر حوالى دهانش هجوم آورده بودند و او در يك لحظه دوبار آب خورد گفتم كه عسل خورده باشد و هم در نگارستان مسطور است كه يكى از ثقات گفت با شخصى كه در فراست بىبدل و در كياست ضرب المثل بود در يكى از كوچهاى مدينه ميرفتم ناگاه بموضعى رسيديم كه سه زن با هم خصومت و نزاع ميكردند وى گفت از اين سه زن يكى حامله است و دوم بكر است و سوم ثيبه است من گفتم از كجا ميگوئى جوابداد كه در اثناى منازعت يكى دست بر شكم مينهاد از آنجا استدلال كردم كه حامله است ديگرى دست بموضع مخصوص ميبرد فهميدم كه بكر است و ديگرى دست بر كمر مينهاد دانستم كه ثيبه است و چون از آنعورات سؤال كردم چنان بود\r\n\r\nحكايت : از شافعى مرويست كه گفت از مكه بجهة تحصيل علم فراست بمصر رفتم\r\nو مصنفاتى كه در آنباب متداول بود بدست آوردم و در تعليم آن رنج بسيار بردم و در وقت مراجعت بمنزلى فرود آمدم ناگاه مردى كبودچشم سرخ‌روى كه علامت شرارت از وى ظاهر بود و در كتب علم فراست چنان نوشته بودند كه مردى بدين شكل بغايت شرير باشد ، چون ما را بديد آغاز خرمى كرده با ما ملاقات نمود و ما را بمنزلى برده علف ستوران مهيا ساخت و آنچه مهيا بود از طعام و شراب و غير ذلك حاضر كرد و انواع خدمات بتقديم رسانيد و چون آنحالت مشاهده كردم با خود گفتم ( دريغ از راه دور و رنج بسيار ) معلوم شد كه قواعد علم قيافه مضبوط نيست چه اگر آنعلم موافق معقول بودى بايستى كه از اينمرد هيچ بما نرسد و با خود مقرر داشتم كه آن كتب را در آن آب اندازم شب در منزل آنمرد اقامت نموده بر بستر استراحت تكيه زدم و چون عزم رفتن كردم با آنمرد\r\n\r\n","description":"","footnote":"","page_name":" 322 ","page_number":322},
  {"content":"\r\n\r\nگفتم رنج بسيار كشيدى و در ضيافت ما دقيقهء فرونگذاشتى اگر وقتى به مكه گذر كنى سراى محمد بن ادريس را طلب كن تا عذر تو بخواهم آنشخص بخنديد و گفت نادان مردى كه توئى تصور كردهء كه من اينهمه تكلف در حق تو برايگان كرده‌ام پس نسخهء بيرون آورد و هرچه خرج كرده ضعف آن نوشته بود چونحال چنان ديدم بغايت خرم شده غلام را گفتم كه هرچه ميخواهد بوى ده كه مرا از رنجى عظيم خلاص ساخت\r\n\r\nحكايت : از ابو الحسن ديلمى روايت كرده‌اند كه گفت نوبتى استماع نمودم كه در انطاكيه\r\nسياهى هست كه از خفايا و خبايا خبر ميدهد و از سراير خلايق واقف است چنان كه هركه هرچه بخاطر گذراند او بيان نمايد پس بعزم ملاقات او بانطاكيه رفتم و بسبب آنكه در آنشهر كسى نمىشناختم و چيزى نداشتم دو شبانه‌روز گرسنه بماندم روزى ببازار رفتم و از حال آنشخص استفسار نمودم گفتند وى در كوهسار مىباشد اما همين ساعت به شهر خواهد آمد بعد از لحظهء او را ديدم كه مىآمد و پشتهء هيزم دوش كشيده بود تا بفروشد پيش رفتم و بر وى سلام كردم و گفتم اين هيزم را به چند ميفروشى گفت صبر كن تا بفروشم و از بهاى آن بجهة تو طعام خرم كه دو روز است كه هيچ نخوردهء من در پاى او افتاده به خدمت او تن در دادم .\r\n ارواح مقربان چو گردد صافى * دانند بدل آنچه تو بينى به نظر \r\n\r\nحكايت : از شقيق بن ابراهيم بلخى مرويست كه گفت سالى با كاروان حجاز\r\nبه مكه ميرفتم چون بقادسيه نزول نموديم در ميان كاروان ميگشتم و تجمل ايشانرا ملاحظه مينمودم در اين اثنا نظرم به شخص گندم‌گون نيكوروى افتاد كه جامهء از صوف پوشيده و گليمى خزبر خود پيچيده و تنها نشسته بود با خود گفتم اينمرد از متصوفه است و ميخواهد كه مردم او را رعايت كنند بروم و او را سلام كنم چون نزديكتر رفتم گفت يا شقيق « اجتنبوا كثيرا من الظن ان بعض الظن اثم » من متحير بماندم چه او از سر دل من خبر داد گفتم ولييست از اوليا چونمرحله واقعه نزول قافله شد او را ديدم كه نماز ميگذارد و سلك مرواريد بالماس مژه ميسفت خواستم كه از او حلالى طلبم صبر كردم تا از نماز فارغ شد رفتم كه افتتاح كلام نمايم فرمود كه « انى لغفار لمن تاب » و چون زباله مضرب خيام گشت جوانرا ديدم بر سر چاهى ايستاده و دلوى در دست داشت و ميخواست كه تا آب بردارد ناگاه دلو از دست او بچاه افتاد جوان روى بآسمانكرده گفت تو سرابى من چون تشنه گردم\r\n\r\n","description":"","footnote":"","page_name":" 323 ","page_number":323},
  {"content":"\r\n\r\nعلى الفور آب چاه در غليان آمده با زمين هموار شد جوان دست دراز كرده دلو خود را برداشت و وضو ساخته نماز گذارد و بعداز فراغ ريك در دلو كرده و مىجنبانيد آنگاه مىآشاميد من نزد وى رفته گفتم از آنچه تناول ميفرمائى به من ده دلو را به من داد چون بياشاميدم شربت شكر بود و مدت العمر شربتى بدان شيرينى و حلاوت نخورده بودم چون به مكه رسيدم جوانرا ديدم كه خدم و حشم بر او جمع آمده بودند و اكابر و اشراف بتقبيل اناملش تقرب مىجستند از نزديكان او پرسيدم كه اينجوان كيست جوابدادند كه موسى بن جعفر بن محمد بن على زين العابدين است با خود گفتم كه آنچه ملاحظه نمودم از مثل اين سيد غريب و عجيب نيست .\r\n\r\nحكايت : از عبد اللّه رازى مرويستكه گفت يكى از معارف جبهء نيكو به من داده\r\nبود آن را پوشيدم و بمجلس شبلى درآمدم و بر سر شيخ كلاهى بود در خاطر من گذشت كه آنكلاه مناسب جامهء منست كاش از من بودى شبلى تيز در من نگريست دست مرا گرفته به منزل خود برد و گفت جبه بيرون كن بفرموده عمل نمودم كلاه از سر خود برداشته هر دو را در تنور آتش افكند و با من گفت كه بايد كه نفس تو آرزوى لباس مردم نكند\r\n\r\nحكايت : آورده‌اند كه جمعى از قايفان كه در علم فراست مهارتى تمام داشتند\r\nدر مجلس هرون الرشيد نشسته بودند كه يكى از اولاد خليفه درآمد ايشان گفتند كه اين پسر خليفه نيست خليفه متغير شده بحرم درآمد و با زبيده گفت كه حال اين فرزند بطريق راستى بيان كن و الا بهلاك خويش متيقن باش زبيده گفت چون فرزند از من متولد شد سياه‌چرده بود انديشيدم كه امير بجهة سبزى و عدم صباحت او برنجد تفحص كردم كه در قصر من هيچكس فرزندى آورده است زن گازر پسرى آورده بود فرزند او برداشتم و پسر خود بگازر دادم تا چون پسر من بزرگتر شود و از آن كدورت روى بصفاى چيره مبدل گردد او را به خدمت آورم هارون آن پسر را طلبيده فرمود تا پيش قايفان بردند چون او را ديدند گفتند به خدا كه اين فرزند امير است گويند كه اينطايفه در قدم مردم نگرند و از آن استدلال نمايند كه فرزند كيست و اصل او كدام است گويند روزى يكى از آنطايفه در زمان دعوت حضرت رسالت‌پناه عليه السّلام به مكه آمده روزى در مجلس قريش بود كه سخن رسول عليه السّلام مذكور شد آنشخص گفت و اللّه من هيچ قدمى نديده‌ام مشابه‌تر از قدمى كه در مقام ابراهيم واقعست از قدم محمد صلى اللّه عليه و إله و شافعى بر آن رفته است كه اگر دو\r\n\r\n","description":"","footnote":"","page_name":" 324 ","page_number":324},
  {"content":"\r\n\r\nكس بر فرزندى دعوى كنند فرزند مذكور را نزد قايفان برند بهرچه ايشان گويند عمل نمايند\r\n\r\nحكايت : ابو اعرابى كه از معارف اهل باديه بود\r\nروايت كرده كه نوبتى دو برادر از اعراب بنى اسد براهى ميرفتند مردى با ايشان همراه شد و در اثناى راه روزى كلاغى بانك كرد آنشخص گفت خيرخير برادران درهم نگريستند و بخنديدند آنمرد را از خندهء ايشان شكى در دل آمد و چون مسافتى طى كردند گرگى از يكجانب بانگ برآورد آن شخص گفت خاك بدهنت برادران بارديگر بخنديدند گمان آنمرد روى در ازياد نهاد و بعداز آنكه قدمى چند برفتند و روباهى راه بر ايشان ببريد يكى از برادران ديگريرا گفت فرود آى و سر مشگ را كه آب در آن كرده‌ايم ببر او از اسب فرود آمده بموجب فرموده عمل نموده آنشخص گفت اى ياران من از شما امور غريبه مشاهده مينمايم مرا اعلام دهيد كه سبب خندهء شما بهنگام بانك كلاغ و آواز گرگ چه بود و اكنون چرا اين سر مشك را بريده آبها را ريختيد ايشان گفتند كه كلاغ بانك كرد ما را مخاطب ساخته گفت اين همراه شما هزار دينار زر دارد او را بكشيد و مال او را ببريد تو او را گفتى خيرخير و چون گرگ بانك كرد گفت زينهار كه بتعليم كلاغ كار مكنيد تو گفتى خاك بدهنت آنكه قصد تو كرد ويرا ثنا گفتى و گرگ كه نيكوخواه تو بود او را دشنام دادى و چونروباه از جانب چپ ما درآمده به طرف راست بيرون رفت اگر سر مشك را نمىبريديم ميان ما خصومت قايم ميشد روز ديگر كه آفتاب برآمد بقبيلهء رسيدند پيرى از آنقبيله بيرون آمده نام هرسه همراه بگفت بىآنكه با ايشان سابقه معرفتى داشته باشد آنگاه با آن دو جوان گفت در راه زاغ بانك كرد گفتند بلى پير گفت شما بفرموده عمل كرديد گفتند نه پير ديگرباره پرسيد كه گرگ بانك كرد جواب دادند كه بلى و ما بگفته عمل كرديم پير گفت روباه ديديد گفتند بلى پير پرسيد كه چه كرديد گفتند سر مشك بريديم گفت اگر چنان نميكرديد شما هرسه يكديگر را مىكشتيد مرد همراه از سخنان ايشان تعجب نموده يارانرا وداع كرد\r\n\r\nحكايت : از بزرگى مرويست كه گفت فراست بر سه قسمست طبيعى و غريزى و صنعتى اما طبيعى\r\nآنست كه بسبب رياضت بسيار كدورات نفسانى از آدمى زايل گردد اما غريزى و صنعتى آنست كه بكسب و نظر حاصل شود و اول كسى كه در عمل فراست تصنيف ساخت جوانى يونانى قيلاموس‌نام و او مردى حكيم و اديب بود در ميان خلايق شهرت\r\n\r\n","description":"","footnote":"","page_name":" 325 ","page_number":325},
  {"content":"\r\n\r\nداشت كه قيلاموس بر طبايع و اخلاق انسان به نظر اطلاع مييابد و اينسخن باستاد حكماى عصر ذيمقراطيس رسيد كه جوانى پيدا شده است كه از ظاهر خلقت آدمى صفات باطنى او را اعلام ميفرمايد و طبيعت و عادت هركس كما هو حقه ميگويد حكيم گفت اين نيكو علمى است اما او را امتحان بايد كرد پس شاگردان ذيمقراطيس نزد او ميرفتند و او عادت و طبيعت و اوصاف و اخلاق هريك را كما ينبغى ميگفت و ايشان باستاد خود ميرسانيدند و آخر الامر ذيمقراطيس صورت خود كشيده بشاگردان داد و گفت اينرا نزد وى بريد و از اوصاف اين صورت سؤال نمائيد ايشان صورت استاد نزد قيلاموس بردند جوان بعداز تأمل گفت صاحب اين صورت بايد كه عالم و فاضل و حكيم بود اما شهوت بر طبيعتش مستولى باشد و مايل بزنا و فجور بود تلامذهء ذيمقراطيس در غضب رفته خواستند كه قيلاموس را برنجانند يكى از آنجماعت كه بفهم و فطانت ممتاز بود مانع شد قيلاموس گفت مرا نزد صاحب اين صورت بريد تا آنچه در شأن او ميگويم مقرر سازم شاگردان او را نزد ذيمقراطيس بردند و گفتند اى استاد فاضل و حكيم عاقل ما را روا نيست كه آنچه قيلاموس در حق تو ميگويد تقرير كنيم از او بپرس كه خود بيان خواهد كرد و اللّه اگر دروغ گفته باشد لحظهء او را زنده نگذاريم قيلاموس گفت اى حكيم چونصورت ترا ديدم بفراست گفتم كه صاحب اين صورت بايد كه تيزشهوت و زناكار باشد اما چون به خدمت تو رسيدم يقين من روى در ازدياد نهاد چه علامت زنا تو را ظاهر است اما تو اگر به قوت عقل عنان نفس سركش را نگهدارى ميشايد ذيمقراطيس گفت راست گفتى و فراست تو درست است و شهوت بر من غالب است اما زنا كردن از من دور است چه پير شده‌ام و اعصاب من خشك شده است و باوجود اينمعنى از شرب شراب و اكل لحم اجتناب مينمايم تا قوت من شكسته گردد و زنان نيكورويرا در خلوت به پيش خود نمىگذارم بعضى گفته‌اند كه قسمى از فراست صنعتى آنست كه انديشه در دل آدمى اندازند چنانچه على بن جحيم كه از شعراى عربست روايت كرده كه نوبتى بمجلس متوكل عباسى رفتم وزير خليفه فتح بن خاقانرا ديدم كه در صف نعال ايستاده و تكيه بر شمشير خود كرده سر در پيش افكنده است و هرگاه كه من در وى نگريستمى او در متوكل نظر ميكرد و چون من چشم از او برداشتمى در زير چشم نگريستى من از اينحال متعجب ماندم زيرا كه مرتبه فتح بن خاقان نزد متوكل بغايت مرتبه اعلى بود پس\r\n\r\n","description":"","footnote":"","page_name":" 326 ","page_number":326},
  {"content":"\r\n\r\nمتوكل در من نگريسته گفت همانا ترا عجب مىآيد كه فتح بر صف نعال ايستاده است گفتم چنين است اگر خليفه فرمايد كه گناه او چيست حاكم است متوكل گفت ديروز من از منزل فتيحه كه از جمله جوارى منست بيرون آمدم و با فتيحه سرى گفتم امروز آن سخن را از ديگرى استماع نمودم گفتم امير آنسر با ديگرى گفته است گفت نگفتم گفتم كه شايد شخصى از پرده استماع نموده باشد جواب داد كه در آنموضع كس نمىتواند آمد و پردهء نيز نبود گفتم از كمال كياست و وفور فهم و فطنت فتح ابن خاقان بعيد ميدانم كه راز امير را فاش گرداند اما چيزى بخاطر من ميرسد اگر فرمان باشد بيان نمايم گفت بگوى گفتم ابو نعيم فضل با من گفت از مسمر بن سلمان كه\r\n\r\nاز زبان ابو الجودى حكايت كرد كه وى گفت در مسجد الحرام نشسته بودم\r\nدر آن اثنا نسبت بزوجهء خود خيالى كردم و او را در ضمير و انديشهء خود طلاق دادم ليكن با هيچكس نگفتم چون به خانه درآمدم زن با من گفت مرا طلاق داده‌اى گفتم اين سخن را از كه شنيده‌اى گفت از فلان جاريهء انصاريه گفتم او را بدينمعنى كه اطلاع داده است جوابداد كه شوهرش من از اينحال تعجب نموده گفتم انديشه‌اى بخاطر من درآمد اما با هيچكس نگفتم و اين جماعت از سر دل من حكايت ميكنند چگونه تواند بود روز ديگر بملازمت عبد اللّه رفتم و حال با او گفتم جوابداد كه تو انديشه‌اى در دل آورده‌اى و جنيان او را در دل او انداخته‌اند و از اينجاست كه سرها فاش شود و رازها آشكار گردد ابو نعيم گفت پيوسته سوداى تحقيق اين معنى در خاطر من ميبود\r\n\r\nتا روزى حمزة بن زياد حكايت كرد كه سالى بعزيمت مكه از خانه بيرون آمدم\r\nو روى بباديه نهادم چون مرحله‌اى چند قطع كردم در وادئى رسيدم كه روزى شتر من گمشده بود در طلب شتر به آن وادى بشتافتم در اثناى تك‌وپوى چنان يافتم كه دو كس مرا بگرفتند و من احساس جسمى مينمودم اما شخص ايشانرا نميديدم و مرا ميبردند تا بسر پشتهء ريگ برآوردند پيرى ديدم بغايت خوبروى و لباسهاى نيكو پوشيده بر وى سلام كردم جوابداد اندكى خوف من كمتر شد پير از من پرسيد كه از كجائى گفتم از كوفه‌ام و عزم مكه دارم پرسيد از كاروان چرا دور مانده‌اى گفتم شتر من گمشده و در طلب آن آمده‌ام اما اثرى از آن نيافته‌ام پير با جمعى كه نزديك او ايستاده بودند گفت شتر او را بياوريد همان لحظه شتر خود را در پيش خويش ديدم پير با من خطاب كرد كه قرآن\r\n\r\n","description":"","footnote":"","page_name":" 327 ","page_number":327},
  {"content":"\r\n\r\nميدانى گفتم بلى گفت سوره‌اى تلاوت نماى سورهء الحاقه آغاز كردم و چون بدين آيه رسيدم كه قوله تعالى «  وَ إِذْ صَرَفْنا إِلَيْكَ نَفَراً مِنَ الْجِنِّ يَسْتَمِعُونَ الْقُرْآنَ  » و خداوند تعالى خبر ميدهد از جمعى از جنيان كه در بطن النخله در وقتى كه حضرت رسالت‌پناه از طايف مراجعت نموده بودند به او رسيده از آنحضرت استماع آيات قرآن مجيد نموده قوم خود را اخبار كردند و در شعب حجون بنزد سيد عالم آمده ايمان آوردند گفت ميدانى كه چند نفر بودند از جن كه در بطن النخله شرف سعادت حضرت رسول را دريافتند گفتم لا و اللّه پير بر زبان آورد كه من بودم و سه نفر ديگر و چون سوره باتمام رسانيدم گفت شعرى بخاطر دارى گفتم بلى گفت بخوان من قصيدهء زهير ابن ابى سلمى برخواندم كه مصرع اول او اينست : «\r\n امن ام او فى دمنة لم تكلم \r\n» پرسيد كه اين قصيده كه گفته گفتم زهير بن ابى سلمى گفت زهير آدميست گفتم بلى اشارت نمود كه برويد و زهير را حاضر كنيد جمعى رفتند و پيريرا آوردند بغايت سالخورده پس پير اول او را مخاطب ساخته گفت كه اى زهير قصيدهء « أمن ام اوفى » كه گفته است جواب داد من گفته‌ام گفت اين آدمى ميگويد كه اين قصيده را يكى از ابناى جنس ما كه زهير نام دارد گفته است گفت راست ميگويد آن قصيده من گفتم و در خاطر او انداختم و او نيز قصيدهء ديگر گفت و من از او ياد گرفتم و بنام خود بر جنيان خواندم آنگاه آن پير كه قاضى جنيان بود يكيرا فرمود كه اين آدمى را نزد يارانش رسان من بر شتر سوار شدم و آن جنى زمام شتر مرا گرفته اما او را نميديدم بعداز لحظهء مرا بكاروان رسانيد و چون متوكل اين بشنيد اثر خرمى در بشرهء او ظاهر شده فتح بن خاقان را تشريفى لايق و انعامى خطير داد فتح مرا طلبيده از آن وجه تنصيفى به من داد و بدولت اينحكايت صاحب مكنت شدم\r\n\r\nحكايت صاحب حبيب السير از مولانا عبد الرحمن جامى روايت كرده كه گفت وقتى كه به سفر هرات ميرفتم\r\nجوانى از اهل هرات همراه بود و در منزلى از منازل كه ميان شام و مدينه است ماريرا كشته غايب شد ديگر از او اثرى نيافتم و اموال و اسبابش بامينان سپردم تا بهرات رسيديم جوانرا آنجا ديديم از احوالش پرسيديم جواب داد كه چون مار را بكشتم چنان ديدم كه كسى گريبان مرا گرفته از زمين در ربود و بعداز لحظهء در موضعى نشانده آوازهاى مختلف مىشنيدم اما كسى را نميديدم در اين اثنا جمعى در من آويخته يكى ميگفت پدرم را كشته و ديگرى بر زبان\r\n\r\n","description":"","footnote":"","page_name":" 328 ","page_number":328},
  {"content":"\r\n\r\nميراند كه برادرم را بقتل آوردهء از يكجانب آوازى شنيدم كه ميگفت بشريعت ميرويم پس مرا به جائى بردند و چنان احساس نمودم كه مجلسى است و جمعى كثير نشسته‌اند خصمان من سخن گفتند قاضى مرا مخاطب ساخته گفت چرا بر قتل مسلمانان اقدام نمودى گفتم خداوند ؛ و اللّه كه من هيچكس را نكشتم مگر مارى قاضى گفت دست از وى بداريد كه من در شعب حجون از حضرت رسالت‌پناه شنيدم كه فرمود « من تزيى به غير زيه فقتل فدمه هدر » و چون پدر تو از زى خود بيرون رفته بوده است خونش هدر است آنگاه قاضى گفت كجا را ميخواهى بفرمايم كه ترا آنجا رسانند گفتم هرات پس يكيرا فرمود كه او را بهرات رسان آنشخص گريبان مرا گرفته بعداز لحظه‌اى در بالاى باروى حصار هرات نهاد مولانا عبد الرحمن جامى گويد من او را ملامت كردم كه چرا نگفتى مرا به مكه بريد گفت چندان خوف بر من مستولى شده بود كه بجز نام هرات اسم هيچ موضعى بخاطر من نمانده بود و ايضا از مير على شير منقولستكه گفت نوبتى قبل از سلطنت سلطانحسين ميرزا ببلدهء هرات آمدم شبى از شبها خواستم كه بحمام روم اتفاقا هنوز نيمشب بود من تصور كردم كه مگر نزديك بصبح است از خانه بدر آمده بر در حمام رفتم حمامى در باز كرده من بحمام درآمدم بعداز لحظه‌اى تشنه شدم و چون رمضان بود خواستم بدانم كه صبح شده است يا نه ناگاه مرديرا در حمام ديدم با خود گفتم كه اينمرد مگر اين زمان از بيرون ميرسد از او پرسيدم كه صبح شده است يا نه جوابداد كه صبر كن تا بنگرم و بيكبار چنان دراز شد كه سرش بسقف حمام رسيد جامى از جامهاى حمام برداشته سر از روزن بيرون كرده گفت هنوز صبح ندميده است من چون اينحالت مشاهده نمودم عقل از من زايل شده از حمام بيرون دويدم بعداز لحظهء كه افاقه يافتم متوجه منزل شدم در اثناى راه چون بمدرسه ميرزا شاهرخ رسيدم مردى به من رسيده گفت از كجا ميآئى من صورت واقعه را بيانكردم ناگاه ديدم كه او چندان دراز شد كه سرش از پيش طاق مدرسه درگذشت و گفت من درازترم يا آنمرد كه در حمام بود چون اين صورت مشاهدهء من گشت از هوش برفتم و تا صبح در مدرسه افتاده بودم نزديك طلوع آفتاب يكى از آشنايان مرا آنجا ديده به خانه برد و در آنوقت كه مرا بر پشت گرفت به حال خود بازآمدم و هم\r\n\r\nاز امير على شير مرويست كه گفت يكى از ملازمان من در فصل زمستان از هرات بسرخس ميرفت\r\nچون از آن\r\n\r\n","description":"","footnote":"","page_name":" 329 ","page_number":329},
  {"content":"\r\n\r\nسفر بازآمد حكايت كرد كه در بيابانى ميرفتم و برفى عظيم باريده بود ناگاه بزغالهء ديدم كه در ميان برف خفته بود با خود گفتم مگر از گله بازمانده است از اسب فرود آمده آن را برداشتم و باز سوار شده بزغاله را در پيش گرفتم در اين اثنا دست من بميان پاى او در كه خايهاى او بغايت بزرگست متعجب شده گفتم الغ مايه لوى بزغاله گفت پيش ما ملفاى چون اينحالت ديده بغايت ترسيده بزغاله را بدور انداختم فى الفور از نظرم غايب شد\r\n\r\nحكايت : از ابو امامهء باهلى مرويست\r\nكه گفت پيش از بعثت حضرت رسالت پناه صلى اللّه عليه و آله با جماعتى از ياران خود نشسته بودم در اين اثنا فكرت بر من استيلا يافت كه اين بتان كه ما بعبادت آنها اشتغال مينمائيم نفعى و ضررى از ايشان متصور نيست و لابد خالقى حكيم و دانا و رازقى قادر و توانا خواهد بود صواب آنست كه سعى نمائيم و ملت حق اختيار كنيم و بر اين عزيمت بجانب شام روان گشتيم و بصومعهء راهبى رسيده از وى درخواستيم تا ما را بدين حق دلالت كند گفت كه در فلان بلده از بلاد شام راهبى هست او بهتر داند ما به آنجا رفتيم پيريرا ديديم ضعيف و نحيف گشته بر او سلام كرديم گفت شما چه مردميد و از كجا آمده‌ايد كه صورت لباس شما بر خلاف اين شهر است گفتيم ما از يثربيم و طلب دين حق و راه راست ميكنيم آن پير گفت آنچه شما ميطلبيد هم بر زمين شما ظاهر خواهد شد و اين ساعت وقت ظهور اوست و آن پيغمبر آخر الزمانست از بزرگترين قبيله و شريفترين خاندانيست و دين او مجموع اديانرا باطل سازد و اگر راه راست ميطلبيد شما را بدانجانب باز بايد رفت بو امامه گفت خواستم كه مراجعت نمايم مرا گفت چگونه است كه صدق اين سخن را كه با تو گفتم برهان نميطلبى گفتم بر اقوال توام اعتمادى هست اما اگر از راه كرم اشاره فرمائى كه يقين ما زياده گردد دور نباشد گفت در ميان شما مردى هست يكچشم گفتم هست گفت امشب چشم ديگرش نابينا گردد و مقارن آنحال وفات يابد آنگاه و با در ميان رفقاى تو افتد و چون بمدينه رسى جز تو كسى زنده نماند و تو سعادت ملازمت پيغمبر آخر الزمان دريابى چون بدان دولت رسى سلام من بدانحضرت برسان ما از نزد راهب بيرون رفتيم بوثاق خود رسيديم چنان كه او گفته بود تيرى بر چشم آن اعور كه رفيق من بود آمده چشم ديگرش كور شد و هم در آنشب از درد هلاك شد و مجموع رفقاى من وفات يافتند اما من تنها بمدينه رسيدم و چون\r\n\r\n","description":"","footnote":"","page_name":" 330 ","page_number":330},
  {"content":"\r\n\r\nبه خانه نزول كردم پرسيدم كه در غيبت من هيچ حادثه شد گفتند كه پيغمبرى بيرون آمده است در تهامه و قومى به دو ايمان آورده‌اند ليكن اقربا و خويشان با او منازعت ميكنند و ميخواهند كه ويرا بكشند و او التجا بما آورده است و جمعى از مدينه رفته‌اند كه دين او قبول كنند و او را بمدينه آورند ابو امامه گويد گفتم پالان بر شتر من نهيد و على الفور به مكه رفته بسعادت اسلام استسعاد يافتم\r\n\r\nحكايت : آورده - اند كه با عبد اللّه بن عباس گفتند كه پيرى نابينا\r\nكه ملت رضاوى دارد در اين شهر است و مردم را از اسرار نهانى خبر ميدهد ابن عباس بعزم آنكه او را از ايندعوى منع كند نزد او رفت و گفت شنيده‌ام كه دعوى علم غيب ميكنى پير گفت تو عيب مجوى كه من غيب نميگويم و آنچه علوم متقدمين است از آن جمله با تو سرى بگويم پسرى دوازده ساله دارى ابن عباس گفت نعم پير بر زبان آورد كه فردا پيشين از دبستان بازآيد و تب كند هيچ معالجه مكن كه نماز شام برحمت خدا خواهد پيوست خاطر عبد اللّه آشفته گشته گفت از حال پسرم اعلام دادى از حال من خبر ده گفت از دنيا نروى تا نرگس چشمت پژمرده گردد ابن عباس گفت كه وفات من كجا خواهد بود پير جواب داد كه اين غيب است و غيب جز خداى تعالى نداند و ابن عباس چون به خانه رفت روز ديگر قضيهء پسرش سانح گشت و در آخر عمر باصره‌اش نيز زايل گرديد\r\n\r\nحكايت : از عبد اللّه بن يحيى كاتب مرويست كه در اول وزارت سليمان بن وهب\r\nروزى در خدمت او ايستاده بودم ناگاه مردى پريشان‌حال كه جامهء كهنه دربرداشت عريضهء بعبد اللّه داد عبد اللّه گفت بعد از نماز بامداد حاضر شو تا اسباب تو مهيا گردد و با حاجب خود فرمود كه هرگاه اينمرد بيايد او را نزد من حاضر كن و چون آنجوان برفت و مجلس از بيگانه خالى شد وزير گفت شما رافع عريضه را ميشناسيد گفتم لا و اللّه گفت او عمرو بن محمد بن عبد الملك زباب بود كه پدرش وزير الواثق باللّه بوده از پدر خود شنيده‌ام كه حكايت ميكرد كه در ايام وزارت محمد بن عبد الملك زباب بمحنت مصادره گرفتار گشتم روزى وزير مرا از حبس نزد خود طلبيده در آن اثنا از مجلس برخاسته بحرم رفت برادرم حسين وهب رقعهء بسوى من انداخت مضمون آنكه خداوند تعالى جل ذكره ترا فرزندى داده است او را چه نام نهيم و بچه كنيت خوانيم پدرم گفت چون مرا از ولادت تو خبر شد بغايت خرم شدم و\r\n\r\n","description":"","footnote":"","page_name":" 331 ","page_number":331},
  {"content":"\r\n\r\nگفتم ويرا عبد اللّه نام كنيد و ابو القاسم كنيت دهيد در اثناى حال وزير بمجلس معاودت نموده گفت ميدانيد كه مرا بچه جهة طلب نموده بودند حاضران گفتند نى گفت خداى تعالى مرا فرزندى داده است و من او را عمرو نام كردم و ابو مروان كنيت دارم پدرم گفت آنگاه به من التفات كرده گفت اثر خوشحالى در جبين تو مىبينم چه واقع شده برادرم حسين گفت او را نيز فرزندى متولد شده است پس من با وزير گفتم بشكرانهء قدوم فرزند در مهم من نظرى فرماى ، به چشم عنايت در من نگر و فرزند مرا بملازمت فرزند خود مخصوص ساز تا در خدمت او بمكتب رود و هم دبير او باشد وزير گفت اى سليمان مرا غرور ميدهى و كلمات نفاق‌آميز بر زبان ميآورى و حال آنكه مرا بفراست معلوم است كه با دل خود مىانديشى كه زود باشد كه پسر من بزرك شود و بدرجهء وزارت برسد و خداوند تعالى فرزند محمد بن عبد الملك را محتاج او سازد اكنون بخداى عز و جل ترا سوگند مىدهم كه هرگاه حال بر اينمنوال گردد پسر خود را بجانب پسر من وصيت كنى پدرم گفت من از اين سخن فال نيكو گرفته مبتهج و مسرور شدم و امروز آن سخن از پردهء غيب بظهور آمده است و روز ديگر عبد اللّه بن سليمان آنجوانرا طلبيده مهم بريدى حضرت خلافت به او رجوع كرد و حفظ خريطهاى مهمات به او تفويض نمود و سالهاى دراز اين منصب را كسى از وى استرداد ننمود تا در زمان وزارت ابن الفرات وفات يافت و او را ابو مروان الخرايطى ميگفتند\r\n\r\nحكايت : حرث بن جابر بن حنفى گويد كه نوبتى حجاج مرا بگناهى گرفته در زندان كرد\r\nو در پهلوى من جوانى بود كه هرگز سخن نگفتى روزى زاغى بر ديوار زندان نشسته بانك كرد جوان قفل خاموشى از دهان برداشته گفت اين قدرت كه تراست كرا تواند بود ديگر بار كلاغ بانك كرد جوان گفت امثال تو بدين جزم خرم گردند و چون نوبت سوم بانك كرد گفت « من فيك الى السماء » يعنى از دهان تو تا به آسمان و اين كلمه را عرب در وقتى استعمال نمايند كه حرفى مرغوب شنوند و من چون اين كلمات شنيدم با او گفتم كه مدتيست كه اسباب تكلم مسدود گردانيدهء و اكنون به اين سه كلمه متكلم شدى بيان نماى كه معنى كلام تو چه بود جوان گفت كه اول‌بار كه كلاغ بانك كرد از فرياد او چنين مستفاد ميشد كه ميگويد بسراپردهء حجاج رفتم من گفتم اين قدرت كه تو دارى كه تواند داشت\r\n\r\n","description":"","footnote":"","page_name":" 332 ","page_number":332},
  {"content":"\r\n\r\nنوبت دوم از آواز او چنان معلوم نمودم كه حجاج بيمار گشت جواب دادم كه امثال تو به مرض او خوشحال گردند بار سوم گفت حجاج بجهنم و اصل شد گفتم از دهان تو با آسمان آنگاه گفت اى محبوسان شما تا روز ديگر درين حبس خواهيد ماند روز چهارم هركه كفيلى داشته باشد خلاص گردد و الا در بلا افتد و اگر مرا قبل از صبح بيرون برند هرآينه بكشند و اگر صبح بدمد و مرا بيرون برند خلاص شوم و چون اين كلمه بگفت اهل زندان بر وى بخنديدند و سخن او را هذيان پنداشتند و چون شب به نيمه رسيد جماعتى آمده آنجوانرا بيرون برده بقتل رسانيدند روز ديگر آوازهء قتل حجاج بما رسيد و سوم روز اهل زندانرا بيرون بردند و هركه ضمانى ميداد خلاص ميشد و نزديك بود كه مرا بزندان بازبرند ؛ زندانيان ضمان من شده مرا نگذاشتند\r\n\r\nحكايت : عبد اللّه بن سليمان گفت نوبتى باهواز رفتم\r\nو ابراهيم بن عبد اللّه از قبل عبد الملك بن مروان حاكم اهواز بود روزى مرا طلب نموده چون بمجلس او رفتم ابراهيم را ديدم كه با مردى نرد ميباخت در اين اثنا از جانب شام قاصدى رسيده از نزد عبد الملك نامهء آورد ابراهيم نامه را خوانده نزد من انداخت و چون در آن نظر كردم نوشته بود كه تقصير تو در انتظام مهام ديوانى از حد اعتدال متجاوز گشته و بواسطهء مشغولى بلهوولعب به خدمت ولينعمت نمىپردازى و من ميدانم كه در ساعتى كه نامهء من به تو رسد مشغول بازى نرد باشى ابراهيم با من گفت مثل اين فراستى ديدهء پنداريكه حريف ثالث ما اوست حكايت احمد بن يزيد كاتب گفت شجاع از قبل موسى بن عبد الملك عامل ولايت همدان بود و من دبير او بودم و شجاع از موسى يكدينار تصرف بتغلب نميتوانست نمود و هيچ دخلى نداشت نوبتى به او گفتم كه در اينولايت موقوفات بسيار است و تعلق بمال سلطان ندارد و از تصرف در آن رعايا را رنجى نميرسد امير چرا مرتكب اخذ آن نميگردد گفت از موسى بن عبد الملك خايفم چه ميترسم كه بر اعمال من وقوف يابد من گفتم اين نوع جزئيات معلوم نيست كه به دو رسد گفت از فراست او مى - انديشم وقتى در ميان شهر بودم كس فرستاده مرا طلبيد چون به خدمت رفتم در جامهء خواب خفته بود گفت نامه‌اى از پيش موسى رسيده نامه را نزد من انداخت و بر زبان آورد كه اين نامه را مطالعه كن تا صدق فراست موسى بر تو ظاهر شود ، چون در نامه نگريستم نوشته بود كه من يقين ميدانم كه دبير ميگويد كه\r\n\r\n","description":"","footnote":"","page_name":" 333 ","page_number":333},
  {"content":"\r\n\r\nدر اين ناحيهء ولايت موقوفات بسيار است و از اخذ آن ضررى برعايا نميرسد و بمال ديوان نيز تعلقى ندارد چرا در آن تصرفى نميكنى به خدا سوگند كه اگر مرتكب اين معنى گردى ترا عقوبتى كنم كه عالميان عبرت گيرند\r\n\r\nحكايت : يكى از ندما حكايت كرد كه نوبتى در خدمت ابو جعفر منصور دوانيقى\r\nبكنار دجله نشسته بودم يكى از صيادان دام در دجله انداخته بود ماهى بزرك بگرفت منصور با يكى از خدم گفت بنگر تا اين ماهيرا كه خواهد خريد مشتريرا گرفته نزد من آر چون صياد ماهى را ببازار برد شخصى او را خريد خادم منصور او را گرفته نزد خليفه آورد منصور از او پرسيد كه تو كيستى جوابداد كه ذمىام گفت چند عيال دارى گفت تنها منصور از او پرسيد كه اموال تو به چند ميرسد گفت چيزى ندارم منصور او را بجلاد سپرده گفت اگر بهمهء ما يعرف خود اقرار كند او را رها كن و الا گردنش را بزن يهود گفت ده هزار درهم دارم منصور بر زبان آورد كه زياده دارى و اگر نگوئى كشته گردى گفت سى هزار و سوگند خورد كه بيش از اين ندارم منصور گفت از كجا آوردهء گفت من همسايهء وزير تو ابو داود بودم و او مرا به عمل اهواز فرستاد و اين وجه را از آنجا يافته‌ام منصور گفت پس اينمال منست كه نزد تست و فرمود تا آن مبلغ از وى گرفته ويرا رها كردند\r\n\r\nحكايت و هم از منصور مرويستكه نوبتى به شكار رفته\r\nگدائى را بر سر راهى ديد كه بآواز بلند از مردم چيزى ميخواست منصور مصيب را فرمود تا او را گرفته حبس كرده بضرب شكنجه اقرار كند كه چه مبلغ دارد مصيب بموجب فرموده عمل نموده اقرار كرد كه ده هزار درهم دارم منصور گفت دروغ ميگوئى آواز تو از آن بلندتر است كه صاحب اين مبلغ باشى باز او را درلت كشيدند گفت بيست هزار درم دارم و عاقبت بسى هزار درهم اقرار كرد منصور گفت اى بدبخت تو سى هزار درم دارى و همچنان گدائى ميكنى پس فرمود تا آن مبلغ را از وى گرفته ما يحتاج او را از مال و ملبوس مقرر كرد و فرمان داد كه من بعد بگدائى اشتغال ننمايد\r\n قوميكه ز حرص سرگرانند همه * وز راه صلاح سرگرانند همه\r\nدر هر كوئى بسر دوانند همه * بىآب شده براى نانند همه \r\n\r\nحكايت : از ابو برزه روايتكرده‌اند كه گفت بزازى طرارى بر در دكانش ايستاده بود\r\nدر اين اثنا بزاز جامهء اطلس بدست غلام خود داده و گفت اين را به خانه\r\n\r\n","description":"","footnote":"","page_name":" 334 ","page_number":334},
  {"content":"\r\n\r\nبرو بگو كه كيسه زر كه در فلان موضع گذاشته برداريد و در صندوق نهيد طرار اين سخن شنيده همراه غلام رفته خانه را نشانكرده بعد از لحظهء بدرخانه شتافته حلقه بر در زد كنيزى بيرون آمده طرار گفت خواجه ميگويد بدين نشان كه حالا جامهء اطلس بغلام داده فرستادم و گفتم كيسهء زر در فلان موضع گذاشته‌ام آن را برداشته در صندوق نهيد كيسه را بدهيد كه متاعى نفيس خريده‌ام و صاحب منتظر بها است كنيز نشان درست شنيده هميان زر بطرار داد و چون بزاز به خانه رفته از حال زر پرسيد گفتند تو نشان فرستادى و ما زر تسليم كرديم بزاز آه حسرت از دل بركشيده بريان شد چه مايهء او منحصر در همان بود از غايت اضطراب به مسجد شتافته گريه و ناله و زارى و سوگوارى آغاز كرد ناگاه سه مرد از عقلاى زمان به او رسيده با يكديگر گفتند آيا چه حالت پيش اينمرد آمده باشد يكى گفت فرزند عزيزش مرده باشد ديگرى گفت خانه‌اش سوخته باشد ثالث گفت شخصى مال او را برده چون از حالش پرسيدند بزاز صورت قضيه باز گفت ايشان گفتند ما را بدرخانه خود بر چون در خانه رفتند از كنيز پرسيدند كه آنمرديكه زر از تو گرفت چگونه شكل و شمايلى داشت كنيزك گفت مردى سياه‌چرده دراز محاسن فراخ چشم كوتاه گردن بود و ميزرى سرخ بربسته عقلا با يكديگر مشورت نمودند كه اين چنين شخصى بكدام ولايت تواند بود هرسه اتفاق كردند كه از اهواز است گفتند نامش چه تواند بود يكى گفت عمرويه ديگرى گفت حمدويه سوم متيقن گشت كه مردى چنين بايد كه ببكرويه متسم باشد آخر الامر هرسه متفق گشتند كه نام او بكرويه است آنگاه گفتند بچه كار مشغول باشد يكى گفت حراس ديگر گفت حناتراش سوم گفت كه گندم‌فروش است و بر گندم فروش اتفاق كردند و باهواز رفته از شخصى پرسيدند كه مردى بكرويه‌نام بدين صفت و هيأت در اين مملكت گندم‌فروش است او را ميشناسى گفت اينساعت نزد من بود ايشان در جستجوى او سعى نموده چون او را بدست آوردند و زر طلب كردند منكر شد تهديد و تخويف كردند كيسه را سربمهر بازپس داد\r\n\r\nحكايت : از ابو برزه روايت كرده‌اند كه گفت از پدر شنيدم كه وقتى به سفر مكه رفته بودم\r\nدوستى داشتم كه با من رفيق بود ناگاه طرارى جامه‌دان او را شكافته هميانى زر بيرون آورده ببرد و رفيق ما تنگدل گشت و ما همه بسبب او تنگدل شديم ناگاه جوانيكه عم‌زادهء\r\n\r\n","description":"","footnote":"","page_name":" 335 ","page_number":335},
  {"content":"\r\n\r\nميزبان ما بود از در درآمده گفتند وى به پىبردن ماهر است از او درخواست كردند كه در پيدا شدن آن گمشده سعى نمايد جوان گفت من شرط كرده‌ام كه ديگر در طلب گمشده سعى نكنم اما بجهة خاطر شما اينمال را پيدا كنم آنگاه گفت موضعيكه جامه‌دان در آنجا بوده به من نمائيد آن محل را بوى نموديم گفت از عقب من بيائيد ما مانند سايه از دنبال او افتاديم چونمقدارى مسافت رفته بصحرا رفتيم گفت ايندزد زنگى كور بوده چون مسافتى قليل طى كرديم گفت مطلوب شما از اينجا تجاوز ننموده چون تفحص نموديم زنگى ديديم اعور كه چشم ديگرش شكسته بود از وى خواستيم گفت در فلان موضع دفن كرده‌ام به آنجا رفته زر از خاك بيرون آورديم و از آنجوان پرسيديم كه از كجا دانستيكه دزد زنگى كور است جوابداد كه زنگيان اخمص ندارند و چون اين پى درست بر زمين نشسته بود دانستم كه زنگيست و چون راه همواره رفته بود از آنجا استدلال نمودم كه كور است رفيق من هميان زر پيش او نهاد جوان هيچ قبول نكرد\r\n\r\nحكايت : از احمد بن ابى خالد مرويست كه چون آفتاب اقبال برامكه در مغرب زوال متوارى شد\r\nو يحيى بن خالد را بند كردند من صاحب ديوان شام بودم و خبرى از واقعهء برمكيان نداشتم شش هزار دينار بجهة يحيى آورده بودم چون ببغداد آمده او را محبوس يافتم با خود گفتم بزرگانرا در ايام بليت خدمت بايد كرد كه دوست روز حكومت بسيار است پس خود را به خدمت او رسانيدم و آن مبلغ را پيش او نهادم گفت اى پسر كار ما از دست رفته اينمرد ما را زنده نخواهد گذاشت تو چرا مال خود را تلف ميكنى من الحاح بسيار كردم يحيى سه هزار دينار برداشته سه هزار دينار باقى به من داد و از من دوات و قلم طلبيده رقعهء نوشت و آن را دوپاره ساخت نصفى به من داد و نصفى ديگر در زير مصلاى خود نهاد و گفت بعداز ما دولت هرون چندان نپايد و ميان امين و مامون منازعت روى نموده پريشانى بسيار به حال بلاد خصوصا بغداد راه يابد عاقبت مأمون بر برادر ظفر يافته بر سرير سلطنت نشيند و سرانجام مهام بجوانيكه موسوم بفضل بن سهل است حواله شود و چون اينمعنى بتحقق پيوندد اين كاغذ پاره را به خدمت فضل بر و سلام من به او برسان تا حق احسانيكه امروز با ما كردهء بگذارد من آن نصف رقعه را گرفته از پيش يحيى بدر آمدم و خود را ملامتكردم كه چندين زر بمرديكه از حيات مايوس شده است دادن دلالت بر عدم عقل مىكند باوجود آنكه مصالح كلى به آن\r\n\r\n","description":"","footnote":"","page_name":" 336 ","page_number":336},
  {"content":"\r\n\r\nمبلغ سرانجام مييافت اما پشيمانى سودى نميداشت بعداز دو روز از اين قضيه مجموع برامكه را بقتل آوردند و مهم من روى در تراجع نهاده در كنج عزلت نشستم تا آن فتنها بانتها رسيد و حال من بغايت پريشان شد چنانچه بر هيچ‌چيز قادر نبودم و همواره بر اتلاف آن مبلغ كه بيحيى داده بودم تأسف ميخوردم و چون طاهر ذو اليمينين بغداد را مسخر ساخت روزى جمعى بدر وثاق من آمده در بكوفتند من بغايت متوهم شده چه طاهر مردى بود بيباك و سفاك كنيزى از بام نظر بر شارع كرده خبر آورد كه جماعتى از سياه‌پوشان مسلح بر در خانه ايستاده‌اند من متغير و پريشان شدم ليكن چون مفرى نداشتم بيرون آمدم فوجى از مردم سياه‌پوش ديدم گفتند امير ترا ميطلبد و مرا بر اسبى سوار كرده بدار الاماره بردند و چون طاهر مرا ديد بر زبان آورد كه احمد بن ابى خالد توئى گفتم بلى نامه فضل بن سهل را به من داده گفت اين را بخوان نوشته بود كه طاهر ذو اليمينين بايد كه احمد بن ابى خالد را در بغداد پيدا كرده اسباب او را مهيا بمرو فرستد طاهر بمضمون مثال عمل نموده فى الفور اسب و استر و غلام و نوكر و ما يحتاج ديگر حاضر كرده روانه گردانيد و مبلغى زر بجهة اخراجات به منزل من داد و من بخراسان شتافته چون به خدمت فضل بن سهل رسيديم بتبجيل و احترام من مبالغه نموده از رنج راه و مشقت سفر استفسار و گفت وثاقى معين شده ترا آنجا بايد رفت و بعد از سه شبانه‌روز كه استراحت كردى بنزد ما آى تا مهمات بحسب دلخواه ساخته شود من از خدمت فضل بيرون آمده خادمى رفاقت نموده مرا بسرائى برد كه بجهة من مهيا كرده بودند و هرچه در حيز خيال آيد از تنعمات ترتيب داده من سه روز در رفاهيت و نعمت بياسودم روز چهارم بملازمت فضل رفتم فرمود كه سوار شو و بدار الخلافه توجه نماى من سوار شده در كوكبهء او روانگشتم و چونفضل نزديك پرده‌سراى رسيد پياده شده خادمان محفه آوردند و فضل پياده شده آنجا نشسته قايدان عرب آن را بر دوش گرفتند و بدرون بردند بعداز ساعتى فضل بمأمون عرضكرد كه بموجب فرمان احمد بن ابى خالد را استدعا نموديم و اكنون بر در سراپرده ايستاده است مأمون گفت اين احمد آنمرديست كه پيوسته هوادارى ما كرده آثار اخلاص او بما رسيده است فضل گفت بلى مأمونگفت او را درآوريد پس درآوردند تا شرف دستبوس حاصل كردم خليفه از احوال بغداد استفسار نمود من آنچه مصلحت وقت بود\r\n\r\n","description":"","footnote":"","page_name":" 337 ","page_number":337},
  {"content":"\r\n\r\nتقرير كردم فرمود تا تشريفى آورده در من پوشانيدند فضل گفت يا امير او را عملى بايد فرمود تا عنايت امير نسبت به او بر عالميان ظاهر گردد و اگر فرمان باشد ديوان توقيعات يعنى انشا را حواله به او كنيم مامون سر رضا جنبانيده فضل فى الفور احكام اشتغال مرا تمام كرده مواجب و انعام مرا مقرر ساخت و چون بيست روز از اين قضيه گذشت مرا طلب نموده دانستم كه مرا بجهة رقعهء يحيى ميطلبد رقعه را برداشته به خدمت او رفتم گفت : ترا در خدمت شيخ ابى خالد قربى بوده است گفتم من و پدرم از جملهء خدمتكاران او بوديم و شرح حال او در حبس و نوشتن رقعه تقرير كردم گفت آن نصف رقعه كجا است گفتم حاضر است و آن را بيرون آوردم فضل مصلى برداشته نصف ديگر آنرقعه را ظاهر ساخت و گفت ميدانى در اين رقعه چه نوشته است گفتم بيان فرماى . . . : اما بعد بدان اى فرزند كه بعداز ما يكچند دولت به تو خواهد رسيد و ايام گذرنده چند روزى به تو موافقت خواهد كرد روان ما از تو خوشنود باد كه احمد بن ابى خالد در حق ما لطفى كرده است در وقتى كه دست از مكافات او قاصر بود چونمهم وزارت بآنفرزند رسد او را طلبداشته بعنايت خود مخصوص ساز تا بسعى جميل او بعضى از حقوق به او رسد و چون رقعه را بخواند گريان شده گفت رحمت خداى بر يحيى باد اكنون هر حاجتى كه دارى بخواه گفتم آنچه لوازم شفقت و عنايت بود دربارهء من بجاى آوردى و دقيقه‌اى از دقايق تربيت نامرعى نگذاشتى هيچ آرزو در خاطر من باقى نماند كه بفعل نيامده باشد خدمت كرده بازگشتم و بواسطهء آن محقر خدمتى كه يحيى را كردم اينهمه دولت و اقبال مرا استقبال نمود بر اذكيا مخفى نماند كه خدمت كريمان كردن در هيچ وقتى خالى از نفعى نباشد .\r\n كريم‌زاده چو مفلس شود در او پيوند * كه شاخ گل چو تهى گشت بارور گردد\r\nلئيم‌زاده چو منعم شود از او بگريز * كه مستراح چو پر گشت گنده‌تر گردد \r\n\r\nحكايت : آورده‌اند كه نصر بن احمد سامانى ابو على بن محمد محتاج را تربيت كرده\r\nامير الامراء خراسان گردانيد و بمحاربهء ماكان بن كاكى كه از امراى طبرستان بخراسان درآمده در بعضى از بلاد كه بتغلب استيلا يافته بود نامزد كرد و در وقتى كه ابو على روانه ميشد امير او را نگاه داشته در باب آداب جنگ و ابقاى نام وصيتها ميفرمود و ابو على بر خود مىپيچيد چون امير سخن خود تمام كرد ابو على بخيمهء خود رفته جامه بيرون\r\n\r\n","description":"","footnote":"","page_name":" 338 ","page_number":338},
  {"content":"\r\n\r\nكرد عقربى از اندرون بيرون پيراهنش بيرون افتاده كه هفده مرتبه ابو على را زخم زده بود و چون اين خبر بابو نصر رسيد بابو على گفت چرا نوبت اول كه نيش زد دفع او نكردى جوابداد كه هرگاه كه من بجهة نيش عقربى سخن امير را ناتمام گذاشته روانه شوم چگونه تحمل سنان تيز و شمشير خونريز آورم ابو نصر با خواص گفت كه ابو على مردى قوى و دلير و نيكو است و تا ما در حيات باشيم از او خطائى صادر نگردد زيرا كه ما قدر او را بهتر ميدانيم و رعايات او بجا مىآوريم اما چون نوبت ما بگذرد و كار بفرزندان افتد قدر او را نشناسند و او را بيازارند و بدان‌سبب عاصى شود و اول خلليكه در ملك ما آيد از او باشد و چنان شد كه بر زبان نصر گذشته بود .\r\n\r\nفصل چهارم از جزو دوم در بيان تدبيرات ارباب دولت و دفع اعدا و اتفاقات حسنه كه در آنباب روى نموده\r\n\r\nآورده‌اند كه چون عبد اللّه بن عامر كه از قبل عثمان بن عفان حاكم عراق و خراسان بود\r\nبهوس تسخير نيشابور متوجه آنصوب گرديد و مدتى نيشابور را محاصره نموده صورت فتح و ظفر در آينهء مراد جلوه‌گر نيامد تدبيرى بر خاطرش عكس انداخته رسولى نزد والى نيشابور فرستاده پيغام داد كه من بجهة مصلحتى كه روى نموده ميخواهم كه به طرف سرخس روم و احمال و اثقال خويش را بشما ميسپارم بشرطيكه در امانت من خيانت نكنيد چه بردن آنها بواسطه عدم شتران متعذر است و چون شما شرط امانت در اموال من بجا آوريد من نيز محاربهء شما را در توقف اندازم اهل شهر ملتمس عبد اللّه را مبذول داشتند و عبد اللّه صندوقهاى بزرگ داشت كه از فارس بدست او افتاده بود فرمود تا هر صندوقى را مبارزى نامدار مسلح و مكمل مسكن كرد و در صندوقها را قفل كرده بر شتران بست و با جمعى از معتمدان بدرون حصار فرستاده چون نيمى از شب بگذشت معتمدان ابواب صناديق را بگشادند دلاوران عرب بيرون آمده تيغ در اهل حصار نهاده غلغلهء تكبير بفلك اثير رسانيدند شهريان بدفع ايشان مشغول شدند از محافظت بروج و باره غافل ماندند و عبد اللّه عامر كه مترصد فرصت بود چون آواز تكبير مسلمانان بلند شد و ديگران از بيرون شنيدند ديوار حصار شكافته به شهر درآمده و بدين حيله نيشابور را در حوزهء تسخير درآورد\r\n\r\nحكايت : آورده‌اند كه در قديم الايام اعراب را پادشاهى بود موسوم بخذيمة الابرش\r\nو دار الملك او شهر حيره بود كه داخل سواد عراقست\r\n\r\n","description":"","footnote":"","page_name":" 339 ","page_number":339},
  {"content":"\r\n\r\nو خذيمه پادشاهى بود بكمال حشمت و مكنت و كثرت لشكر آراسته روزى با خذيمه گفتند كه سرور بنى لحم پسرى عدىنام دارد كه نقاش قضا بقلم قدرت صورتى چنان بر صفحهء كاينات نكشيده .\r\n يوسف نبوده چون وى در نيكوئى مكمل * نقاش ، نقش آخر بهتر كشد ز اول \r\nو چون خذيمة الابرش اينسخن استماع نمود هواى وصال آنغنچه دهن دلش را بشكفانيد و على الفور به پدر عدى پيغام داد كه شنيدم كه فرزندى بدين صفت دارى وظيفه آنكه او را بپايه سرير فرستى تا در ظل رعايت و عنايت ما پرورش يابد كه او را بفرزندى خود قبول كرديم و چون آن پيغام رسيد اعيان قبيلهء خود را جمعكرده با ايشان قرعه مشورت را در ميان انداخت و مثال خذيمة الابرش را بر ايشان خواند اقارب و عشاير او گفتند كه خذيمه پادشاهيست بكثرت اتباع و حشم موصوف و بنفاذ امر و خزاين معروف اگر خلاف امر او كنيم لشكر بدينجانب كشد و ما را طاقت مقاومت او نباشد آخر الامر به تسليم عدى رضا دادند و خذيمه اموال موفور و خزاين نامحصور فرستاد و عديرا نزد خويش برد و چون خذيمه عديرا بديد در تعظيم و تكريم او كوشيده ويرا ساقى خود گردانيد و بعداز مدتى عدى خواهر خذيمه را ديده دلش مايل او گرديد و در حين مستى از خذيمه التماس نمود كه خواهر خود را بوى دهد و خذيمه زبان بقبول ملتمس عدى گشوده همان لحظه عدى آن سيمبر را در كنار گرفت و چون خذيمه روز ديگر هشيار شد و از آن مواصلت خبردار گشت بقتل عدى اشارت فرمود عدى اينمعنى را دانسته بتك پاى بيرون رفته بميان قبيله و عشيرت خود شتافت و خواهر خذيمه از عدى حامله گشته بعداز انقضاى زمان حمل پسرى آورد بغايت شبيه بعدى خذيمه او را عمرو نام نهاده چون بسن رشد رسيد محبت عديرا بر او انداخته بتربيتش پرداخت و او را وليعهد ساخت در اين اثنا ميان ملك جزيره و خذيمة الابرش نزاعى روى نمود خذيمه بدانجانب لشكر كشيده ملك جزيره را بقتل آورد و بعداز قتل او اركان دولت و مملكت دختر ملك جزيره را كه به زبا ملقب بود پادشاه كردند و در خدمتش كمر بستند و زبا در غايت حسن و ملاحت و نهايت كياست و فراست بود چون امر سلطنت به او رسيد اطراف مملكت مضبوط گردانيده سپاهى و رعيت را بعدل‌وداد نويد داد و در استحكام حصاريكه مركز دولت بود سعى بليغ نمود و چون از اين امر فراغت يافت با خود گفت اگر تغافل\r\n\r\n","description":"","footnote":"","page_name":" 340 ","page_number":340},
  {"content":"\r\n\r\nنمايم و طلب خون پدر نكنم و اين كار را در حيز تاخير اندازم اين عار در صفحهء روزگار در خاندان ما باقى ماند سوگند خورد كه تا خون پدر نخواهد نوره بر موضع مخصوص ننهد پس انديشه نمود كه اگر لشكر كشم همانا بمحاربه و مجادله كار ميسر نگردد چه خذيمة الابرش مردى شجاع و دلير است و سپاه بسيار و توابع بيشمار دارد بهتر آنكه دست در دامن حيله و تدبير زنم و على الفور بخذيمه ارسال داشت مضمون آنكه هرچند در عالم كون و فساد ظهور مييابد بارادهء قادر مختار و قضاى حضرت آفريدگار است و هيچ كس از دام قضا رهائى ندارد .\r\n در كوى قضا نه رهگذر ميدانم * نه سر قضا و نه قدر ميدانم\r\nدانم كه كس از قضا نيارد جستن * از سر قضا همين قدر ميدانم \r\nآنچه به پدر من رسيد از قضاى آسمانى بود اگر پادشاه مرا در حبالهء نكاح خويش درآورد تا هردو مملكت يكى گردد از راى صواب دور نباشد هرچند زن مردانه باشد او را از شوهرى كه كفو اوست ناچار است و شخصيكه كفو من تواند بود توئى و چون نامه زبا بخذيمه رسيد بنابرآنكه صفت لطافت و ملاحت و حسن و صباحت او كرة بعد اخرى مسموع او گشته بمناكحت او رضا داد وزراى خذيمه گفتند اى ملك اين حسن اتفاقيست كه هيچيك از ملوك را ميسر نشده همانا اقبال ملك اين انديشه در دل زبا انداخته و خذيمه را چند وزير بود يكيكه بكمال عقل و جمال تدبير محلى بود و موسوم بود بقصير بن اللحمى بر زبان آورد كه زبا در اين باب تدبيرى انديشيده و مكرى كرده ميخواهد كه انتقام پدر كشد و الا اراده اين معنى بغايت از وى دور است خذيمه گفت معلوم است كه از زنى چه آيد هرچند كه دلير و صاحب تدبير باشد اسير شوهر است و من هرگز از اين مواصلت سرباز نزنم و جمعى را فرستاده زبا را خطبه نمود زبا پيغام داد كه پادشاه ميداند كه من در ميان پادشاهان جهان شهرتى دارم اگر خود به خدمت تو آيم سلاطين زمان زبان بسرزنش و ملامت من بگشايند كه بسبب افراط شهوت بخانهء شوهر رفت و چون هردو بحقيقت يكى شده اگر پادشاه تجشم فرموده اين مملكت را بيمن قدوم مزين سازد بمصلحت اقرب باشد خذيمه عزيمت سفر كرد قصير گفت بر دشمنان ديرينه اعتماد نمودن و به منزل ايشان رفتن خلاف راى رزين و عقل دوربين سلاطين است و عقلا گفته‌اند افعى كشتن و بچه نگاه داشتن كار خردمندان نيست خذيمه نصيحت وزير مشفق نشنيده با قومى از سپاه متوجه حصار زبا شد و\r\n\r\n","description":"","footnote":"","page_name":" 341 ","page_number":341},
  {"content":"\r\n\r\nچون به آن نواحى رسيد زبا لشكرى آراسته باستقبال او فرستاد چون قصير آن سپاه از دور بديد با خذيمه گفت مصلحت ملك در آنست كه معاودت نمايد كه اين لشكر آراسته علامت غدر است خذيمه التفاتى بسخن وزير نكرد وزير گفت چون سخن من در تو اثر نميكند من بارى از اينورطهء هايل جان بساحل نجات نمىبرم و اسب برانگيخته مراجعت نمود خذيمه چون بلشكر زبا رسيد او را شكارىوار در ميان گرفته بحصار بردند و چون در آنمدت موى زهار زبا دراز شده بود چون خذيمه را بديد بند ازار گشوده موى زهار خود را به او نموده گفت كسى را كه موى زهار اينمقدار باشد چگونه شوهر كند و فرمود تا فصاد هردو دست خذيمه را رك گشوده گذاشت تا هر خونى كه در بدن وى بود در طشت ريخت خذيمه عروس حيات را وداع كرده دست در آغوش خاك كرد چون اينخبر بقصير رسيد عمرو بن عدى را كه خواهرزادهء خذيمه بود بر سرير سلطنت نشانده قواعد مملكت را براى صاحب خويش استحكام داد و با عمرو گفت اگر ما از زبا انتقام نكشيم بحقيقت از زنى كمتر باشيم و لشكر بولايت او بردن از طريق حزم دور است چه او حصارى دارد بغايت مستحكم و تسخير آن بمحاربه بغايت دشوار است صواب آنست كه مرا در حضور اكابر و اعيان معاتب‌سازى و حكم كنى تا مرا صد چوب بزنند و بقطع گوش و بينى من امر نمائى عمرو بن عدى گفت چنانكنم روز ديگر بار داد و اركان دولت را جمعكرده گفت چنان به من رسانيده‌اند كه ميان زبا و قصير مراسلات و مكاتبات بوده خذيمه را برفتن آنولايت قصير تحريص نموده من ميخواهم كه او را بقصاص خال خود بقتل آورم پس جلاد را فرمود كه قصير را در عقابين كشيده پنجاه تازيانه بزد و سياف را فرمود كه اول بينى او را قطع كن آنگاه او را بحبس بر تا روزيكه مجموع رعايا و كافه مجتمع كردند او را سياست نمايم سياف بموجب فرموده بتقديم رسانيده شبى قصير از حبس گريخته بولايت جزيره رفت و خود را بزبا رسانيده معروض داشت كه عمرو بن عدى مرا بمحبت تو متهم داشته در ميان مردم بىعزت كرد و بقطع بينى كه اعظم محاسن صورت آدميست فرمانداده خواستكه مرا بقتل آورد فرصت يافته از او گريختم و به خدمت تو آمدم زبا قصير را بانواع تربيت مخصوص گردانيده وزارت خود را بر او عرضكرد قصير گفت صاحب وزارت بايد كه بجمال ظاهر آراسته باشد و مرا نقصانى هست از من وزارت نيايد اما مرا در تجارت بصارتى كاملست\r\n\r\n","description":"","footnote":"","page_name":" 342 ","page_number":342},
  {"content":"\r\n\r\nاگر پادشاه فرمان دهد تا از خزانه سرمايه به من دهند تا بروم روم و بجهة وى متاعهاى نفيس بياورم مناسب باشد زبا اين راى را پسنديده از خزانه مالى خطير بقصير داده و قصير از آنجا بروم رفته پارهء از مال خود به آن منضم ساخته و امتعه نفيس خريدارى نموده در مدت سه ماه مراجعت نمود و چندان ظرايف اقمشه و نفايس امتعه بزبا عرضكرد كه زبا در تعجب افتاد ، زيرا كه آنهمه سود در حوصله او نمىگنجيد لاجرم بر آن امر حريص شده بار ديگر مبلغى خطير بقصير داده و قصير از آنجا بروم رفته نزد عمرو بن عدى رفته گفت تا چهار صد شتر مهيا ساخت و بر هر شترى دو صندوق مرتب داد و در هر صندوقى مبارزى نامدار با شمشيرى آبدار نشانده بر شتران بار كرد چون بنزديك قلعه رسيدند زبا بر بام قصر خود برآمده بود و بر گران‌بارى شتران نظر ميكرد و اين ابيات ميگفت :\r\n يا للجمال مشيها وئيدا * أحجرا تحمل ام حديدا\r\nام حرفا مابادا سديدا * ام بالرجال درعا قعودا \r\nيعنى چه شده است اى شتران كه بغايت گران باريد يا سنگ بار كرده‌اند به آنها يا آهن يا روى يا مردم در صناديق و زره پوشند و زبا راهى از حصار بصحرا باز كرده بود كه اگر وقتى كار بر اهل حصار دشوار شود از آن راه بيرون رود و قصير اين معنى را دانسته شترانرا بدرون قلعه برده صناديق را بخزانه كشيد و چون شب قصير عمرو بن عديرا بر سر آنراه برد و بازداشت آنگاه بر صندوقها برگشاده دلاوران از آنجا بيرون آمدند و تيغها در اهل حصار نهادند و كار بربا سخت شده خواست كه از راه نقب بيرون رود چون بسر نقب رسيد عمرو بن عديرا با تيغ كشيده آنجا ديد و زبا صورت عمرو را كشيده بر كاغذى پيوسته نگاه ميداشت ؛ چون او را بديد بشناخت انگشتريكه در انگشت داشت قدرى زهر در زير نگين آن تعبيه كرده انگشتريرا در دهان نهاده بمكيد و همان لحظه وفات يافت و آن مملكت نيز بر عمرو بن عدى مسلم شد\r\n\r\nحكايت : چون عبد اللّه بن عامر بر ولايت نيشابور مسلط گشت\r\nو آن را تسخير نمود چنانچه سبق ذكر يافت و اكثر بلاد خراسانرا در تحت تصرف آورده و ارادهء حج اسلام كرد و قيس بن ابراهيم را حاكم نيشابور ساخت و احنف بن قيس را بطالقان ارسال داشت و عبد الرحمن سمره را بجانب سيستان نامزد كرد تا بار ديگر اهالى آنولايت را باطاعت و انقياد دعوت كند و در غيبت او\r\n\r\n","description":"","footnote":"","page_name":" 343 ","page_number":343},
  {"content":"\r\n\r\nعبد اللّه بن قارن‌نامى از سپهسالاران عجم لشكرى جمع آورده از كوهپايه عراق روى به نيشابور نهاد قيس بن ابراهيم عبد اللّه بن حازم را طلبيده با وى در دفع آن سپاه مشورت كرد عبد اللّه گفت صواب آنست كه شهر و سپاه را به من سپارى و خود بتعجيل از عقب عبد اللّه ابن عامر رفته از وى مدد طلبى و مراد ابن حازم از اين سخن آن بود كه بعد از غيبت قيس لشكر بدفع خصم كشد و آن فتح بنام او برآيد و قيس بر اين مكيدت اطلاع نيافته بقول ابن حازم عمل نموده طريقه حزم فروگذاشت و بعد از ذهاب قيس قارن لشكر به نيشابور كشيد و عبد اللّه بن حازم از شهر بيرون آمده بعد از اندك مسافتى نزول نموده چونشب شد فرمود كه هريك از لشكريان دو شمع روشن كردند و بهيأت اجتماعى سوار شده روى بخصم آوردند چون حشم قارن آن شمعها را بديدند بغايت هراسان شدند در اين اثنا قارن بايشان گفت مهيا باشيد كه سپاه خصم رسيد گفتند ما را قوت مقاومت اينطايفه نيست چه ما روشنى دوازده هزار شمع مىبينيم يقين ماست كه آن شمعها را در پيش مهتران سپاه مىبرند هر گاه رؤساى لشكر دوازده هزار باشد ساير لشكر از حيز احصا بيرون خواهند بود رعبى قوى در دل جيوش مستولى شده روى بانهزام نهاده و سپاه عبد اللّه تيغ انتقام از نيام كشيده دمار از روزگار آنقوم خاكسار برآوردند و اموال و اولاد ايشانرا بغنيمت و اسيرى گرفتند و چونصبح صادق طلوع نمود و اعاظم و اتباع او بقتل آمده بقية السيف بعضى اسير شده و برخى منهزم گشتند و ابن حازم به نيشابور مراجعت نموده فتحنامه مشتمل بر صورت واقعه نزد عثمان بن عفان بمدينه فرستاد و چونمكتوب او بعثمان رسيد او را بمزيد عنايت سرافراز ساخته امارت نيشابور را به او داد و آن شغل تا زمان خلافت شاه مردان على بن ابيطالب عليه السّلام به او متعلق بود\r\n\r\nحكايت : از مأمون روايت كرده‌اند كه گفت هيچكس مرا چنان فريب نداد كه آنزال هزار دينار از ما ببرد\r\nو آنچنان بود كه چون من از خراسان ببغداد آمدم ابراهيم بن مهدى كه عم من بود و دعوى خلافت ميكرد پنهان شد و هرچند او را طلبكردم نيافتم روزى زنى سياه آمده گفت سخنى در خدمت امير دارم كه بخلوت توان گفت من مجلس خالى ساختم آنزن گفت اگر عم تو ابرهيم ابن مهديرا به تو نمايم مرا چه دهى گفتم هزار دينار يكى از حجاب ايستاده بود گفتم هزار دينار بوى دهيد زن گفت هرگاه كه ابراهيم را بوى نمايم زر تسليم من كند آنحاجب را گفتم همراه اين زن برو و اين هزار دينار بستان چون ابراهيم را به تو نمايد زر بوى\r\n\r\n","description":"","footnote":"","page_name":" 344 ","page_number":344},
  {"content":"\r\n\r\nده و ابراهيم را نزد من آور حاجب حكايت كند كه آنزن مرا در كوچهاى بغداد بسيار بگردانيد و نماز شام در مسجدى فرود آمد مسجدى ديدم بغايت خوش و خرم گفتم با من بگوى گفت غلام را بگوى تا اسب را به منزل برد پس مرا در خانه آورد و صندوقى در آنجا ديدم مرا گفت در اين صندوق رو تا كسى ترا نه‌بيند من بروم و ابراهيم را باينجا بياورم و بدست تو دهم چه ابراهيم تا كس نفرستد و تفحص نكند كه در خانه كسى نيست به منزل مردم نرود و من در رفتن صندوق آهستگى ميكردم گفت اگر به اين صندوق درنيائى بازگردم و با خليفه بگويم كه بفرموده من عمل نمينمايد پس بناچار در آن صندوق درآمدم پيره‌زن سر آن را بسته مقفل ساخت و حمال حاضر كرده آن صندوق را بر سر وى نهاده بيرون برد و من ندانستم كه بكجا ميبرد بعد از لحظهء مرا بخانهء درآورد و سر صندوق را باز كرده مرا از آنجا بيرون آورد خانهء ديدم خوش و خرم مجلسى آراسته و مطربان در سماع ابراهيم بن مهدى در صدر مجلس نشسته من پيش رفتم و خدمت كردم ابراهيم گفت بيا و بنشين چون بنشستم از حال امير المؤمنين پرسيد آنزن با من گفت كه من از عهدهء خويش بيرون آمدم زر به من تسليم كن حاجب گفت زر به او تسليم كردم ابراهيم گفت در شراب با ما موافقت كن و من ترسيدم كه اگر لجاج ورزم ضررى بجان من رسد آنگاه پيالهاى پياپى به من دادند تا مست و خراب گشتم پس مرا در همان صندوق كردند و در چارسوى بغداد گذاشتند عسسان رسيده صندوقى ديدند سربسته و صاحب حاضر نه صندوق گشوده مرا ديدند مامون گفت عسسان حاجب را نزد من آوردند و او صورت حال من اوله الى آخره حكايت كرد و به هيچ نوع ندانستكه كدام محله بود و از آن زن اثرى بديد نيامد تا وقتى كه ابراهيم به خدمت مامون آمد صورت حال از او پرسيده گفت وجوه اخراجات متعذر شده بود بدان حيله دينارى چند بدست آوردم\r\n\r\nحكايت : در عهد عمر بن الخطاب هرمزان را كه حاكم اهواز بود\r\nو ملوك عجم او را رخصت داده بودند كه تاج مرصع برسر نهاده بر تخت نشيند سپاه عرب در اثناء محاربه او را گرفته بمدينه آوردند عمر بسياست او حكم كرد هرمزان گفت اگر مرا سياست خواهى كرد بفرماى تا مرا آب دهند عمر فرمود تا آب در كاسه چوبين كرده آودند هرمزان گفت مرا چندان امان ده كه از شرب فارغ گردم عمر گفت ترا امان دادم و چون نظر هرمز\r\n\r\n","description":"","footnote":"","page_name":" 345 ","page_number":345},
  {"content":"\r\n\r\nبر آنكاسهء چوبين افتاد گفت اگر از تشنگى بميرم هرگز از مثل اينظرف آب نخورم عمر گفت تا قدحى از آبگينه پر كرده بدست هرمز دادند دست او آغاز لرزيدن كرده عمر گفت مترس و آب بخور كه تا آب خورى ترا امان دادم هرمز آن قدح آب بر خاك ريخت پرسيدند كه چرا چنين كردى گفت امان حاصل كردم در اين چند روز آب نخورم و اگر مرا ايمن گردانى سخنى دارم در خدمت عرض كنم گفت بگوى و مترس كه تا حجت خود نگوئى ترا نكشم هرمزان گفت دوبار مرا امان دادى و از تو نسزد كه خلاف عهد نمائى عمر گفت مرا بفريفتى و هرمزان چون امان يافت مسلمان شد\r\n\r\nحكايت : آورده‌اند كه نوبتى اسكندر رومى قلعه‌اى از قلاع را محاصره نموده\r\nو آنقلعه بر زير كوهى واقع شده بود كه پيك تندرو خيال تا بذروهء آنرسيدى پايش آبله كردى و سياح و هم تا بقلهء آن برآمدى صد جا منزل ساختى .\r\n ز سنگ‌انداز او سنگى كه جستى * پس از قرنى سر كيوان شكستى \r\nو چون مدتى اسكندر بر در آن حصار نشست و فتحى روى ننمود و سپاهيان از طول مكث به تنگ آمدند تدبيرى بر آينهء ضمير جهانگشا منعكس گشته از در حصار برخواست و جمعى از تجار را متاعهاى نفيس كه اهل آنقلعه بدان محتاج بودند داده فرمود كه بقلعه روند و آنها را فروخته در عوض غله بستانند و غله‌ها را در انبارها كرده شبى آتش در انبارها زده فرار نمايند سوداگران بموجب فرموده عمل نموده چون غلات اهل حصار سوخته شد اسكندر على الفور بمحاصره قلعه شتافته حصاريان از عدم قوت بىقوت شدند و قلعه را تسليم كردند\r\n\r\nحكايت : در تاريخ ملوك عجم مذكور استكه نوبتى جواهر بسيار از خزانهء قباد ناپديد شد\r\nو هيچكس ندانست كه اين عمل از كه سر زده است قباد انديشه كرد كه اگر مجموع خزانه‌دارانرا درلت و شكنجه كشد شايد كه از يكنفر آنخيانت صادر شده باشد و آنعمل از مقتضاى عدالت دور باشد در اين باب تأمل كرده يكى از خزانه‌دار انرا طلبيده كه بر او اعتماد كلى داشت گفت شمشير مرصع چنان از خانه بيرون بر كه كسى بر آن وقوف نيابد و در آنموضع پنهان كن و چون بتفحص و تجسس مشغول گردم و از تو طلب شمشير نمايم انكار نماى و بر آن انكار اصرار كن و خاطر جمع دار كه انعامى كرامند به تو خواهم داد آنمرد بموجب فرموده پادشاه عمل نمود و چون خزانه‌داران كمر شمشير را گم يافتند خصومت ميان ايشان قايم شده صورت حال را بر\r\n\r\n","description":"","footnote":"","page_name":" 346 ","page_number":346},
  {"content":"\r\n\r\nرأى قباد عرض كردند پادشاه گفت من آن گمشده را پيدا كنم بعد از لحظهء كه تأمل كرد شخص مذكور را طلب نموده گفت تو آن را از خرانه بردهء آنمرد انكار كرد قباد گفت اگر برده و بازآورى خلاص يا بى و الا بفرمايم تا ترا در دار كشند و همچنان بر سخن خود مصر بود پادشاه بسياست او حكم فرمود چون ويرا پاى دار آوردند بر زبان آورد كه مرا نزد پادشاه بريد چون او را بازگردانيد گفت اگر مرا امان دهى كمر شمشير را تسليم نمايم قباد او را ايمن ساخته وى كمر شمشير را حاضر ساخت و چون جماعتى كه جواهر برده بودند مشاهده كردند با خود گفتند چون پادشاه ميداند كه دزديده و كه دارد بهتر آنكه ما جواهر را بخزانه بريم تا شرمنده نگرديم و چون آنچه برده بودند بازآوردند قباد ايشانرا از خزانه‌دارى عزل نموده مردم امين نصب كرد\r\n\r\nحكايت : در تاريخ آل عباس مسطور است كه در آنوقت كه هرثمة بن اعين بالتماس حسن بن سهل بمحاربهء ابو السرايا شتافت\r\nو از آب فرات عبور نموده در آنموضع نظر كرد ديد كه معركهء كارزار بغايت تنگ است چه از پيش بيشه بود و از پس آب از انديشه با خود گفت در اينموضع اگر من ظفر يابم پيش نتوانم رفت كه بيشه مانع است و اگر هزيمت بر سپاهى افتد بواسطه آب فرات كه در عقب است يكى جان از معركه بيرون نتواند برد و چون خصم در مقابل بود فرصت مراجعت نيافت و بناچار صف كارزار بياراست و سواريرا فرمود كه چون دو لشكر در مقابل هم بايستد بايد كه از طرفى در تازى و اين نامه كه به تو مىدهم بدست من دهى و چون عساكر بهم نزديك شدند آنسوار رسيده آن كاغذ پاره بدست هرثمه داد هرثمه در آن كاغذ پاره نظر كرده آب از ديده روان ساخت و على الفور بابو السرايا پيغام داد كه سوارى آمده و نامهء آورده كه خليفه وفات يافت و چون محاربه من بفرمان او بود او درگذشت و خصومت از ميان بر خاست اكنون صلاح در آنست كه محاربه را موقوف سازيم و فردا با يكديگر مشورت كرده در مصالحه سخن گوئيم و چون ابو السرايا خبر فوت مأمون شنيد و سخن مصالحه استماع نمود گمان برد كه هرثمه با او بيعت خواهد كرد بقبول ملتمس او زبان گشوده عنان بگردانيد و هرثمه از آب عبور نموده كس نزد ابو السرايا فرستاد كه امير زنده است و باعث بر اين حيله آن بود كه موضع اول مناسب جنگ نبود اكنون پيش آى تا دستبرد مردان ملاحظه كنى ابو السرايا چون اين سخن بشنيد خود را ملامت بسيار كرد\r\n\r\n","description":"","footnote":"","page_name":" 347 ","page_number":347},
  {"content":"\r\n\r\nو چون چاره نداشت بقدم محاربه پيش رفته انهزام يافت\r\n\r\nحكايت : آورده‌اند كه محمد بن قاسم بن زين العابدين در جوزجانات ظهور كرده\r\nآنمملكت را تصرف نموده معتصم عباسى عبد اللّه بن طاهر را بمحاربهء او نامزد كرد عبد اللّه با محمد حرب كرده او را اسير و دستگير ساخت و در چاه زندان حبس نمود چنان كه از سرما بيم آن بود كه هلاك شود و عبد اللّه فرمود تا او را از چاه بيرون آورده در خانه‌اى كردند و موكلان بر او گماشت محمد نمدى طلبيد كه به آن دفع سرما كند چون نمد نزد وى بردند آن را پاره پاره كرده رسنى از آن ترتيب داده روز جشنى كه موكلان بتفرج رفته بودند فرصت يافته رسن مذكور را بروزن انداخت و چوبى كه بر سر آنريسمان تعبيه كرده بود بر دريچه بند شد محمد از آنروزن بيرون رفت و از بام روزن خود را بباغ انداخت و جمعى از سرهنگان كه در آن بستان خفته بودند از وى پرسيدند كه تو كيستى گفت از محافظان كبوترانم و كبوترى گم شده است بجستجوى آن مشغولم و اكنون از تردد كوفته شده‌ام ساعتى نزد شما ميخفتم بعداز آنكه صبح مىشود باز به تجسس كبوتر ميروم پس لحظه‌ايكه نزد ايشان خفته چون اثر صبح بردميد روى به راه نهاد\r\n\r\nحكايت : آورده‌اند كه مستعين عباسى ولايت طبرستانرا بعبد اللّه بن طاهر داد\r\nو او جابرنامى را از قبل خود بآنولايت فرستاده در سرحد آنولايت مرغزاريست بغايت وسيع و عريض و مقرر چنان بوده كه بعضى از آنمرغزار را عمال ديوان مزروع ميكرده‌اند و برخى برعيت مى - گذاشتند و چون جابر بامارت آنولايت رفت مجموع آنولايت را ديوانى كرد و هرچند كه رعايا تظلم كردند بسخن ايشان التفات ننمود ارباب طبرستان نزد پسر رستم كه كلانتر ايشان بود رفته از جابر حكايت كردند پسر رستم جابر را ديده او را نصيحت كرد كه حقوق رعيت را بايشان گذار جابر بر آنحركت اصرار نموده رعايا اتفاق نموده قصد قتل جابر كردند و او فرار نموده بجرجان شتافت و به سليمان بن محمد بن طاهر كه از قبل عبد اللّه امير آنولايت بود ملحق گشت و چون اهل طبرستان دانستند كه فتنه انگيخته‌اند در تدارك آنسعى نموده از ديالمه مدد خواستند و گروهى از آن طايفه بمدد ايشان متوجه گشتند باتفاق حسن بن زيد علويرا كه از قريهء از قراى طبرستان ساكن بود طلبيده با وى بيعت كردند عبد اللّه بن طاهر از اينحال خبر يافته فرمانداد تا سليمان بن محمد از جرجان لشكر به طبرستان كشد حسن بن زيد نيز لشكرى تدارك\r\n\r\n","description":"","footnote":"","page_name":" 348 ","page_number":348},
  {"content":"\r\n\r\nكرده باستقبال سليمان شتافت و از هردو طرف خلقى عظيم بقتل آمدند و چون غالب مميز نشد روز ديگر كه طاوس زرين بال خورشيد از آشيان مشرق پرواز نمود حسن ابن زيد پسران رستم را فرمود كه در قلب توقف نمايند و بنفس خود با فوجى از مبارزان در عقب كوهيكه سپاه او در پايان آن صف كشيده بودند بيرونرفته بيك ناگاه به شهر آمل رفت و آن بلده را گرفته مسخر ساخت و چونسليمان بن محمد از عقب او با لشكر خروج كرده آمل را گرفتند خايف شده گفت من در ميان دو لشكر دشمن چگونه اقامت نمايم فى الفور روى بهرات نهاد\r\n\r\nحكايت : در كتب تواريخ مسطور است و در مؤلفات افاضل مذكور كه يعقوب بن ليث رويگر بچهء بود\r\nاما همت عالى او افلاك را در زير پاى خود تصور مينمود :\r\n كار نه اين گنبد گردون كند * هرچه كند همت مردان كند \r\nو چون بسن رشد رسيد هرچه از روىگرى بدست آوردى بضيافت جمعى از جوانان صرف نمودى لاجرم طايفهء از جوانان جلد غاشيه از ملازمتش بر دوش گرفتند و بجهة معاش بصحرا رفته و بقطع طريق اشتغال نمودند اما يعقوب در آنكار شرط مروت بجا آورده هرگز مال كسى را بالتمام نبردى و چون بر كاروانى استيلا يافتى بجز پنج - يك چيزى نگرفتى و كاروانيانرا بدرقه شده از مواضع مخوف بگذرانيدى تا ديگرى مال ايشان نبرد در اين اثنا كاروانى از بصره و اهواز عزيمت ملتان كرده چون باصفهان رسيدند كس نزد حاكم سيستان درهم بن نصر بن ليث بن نصر سيار كه بتغلب در آنولايت استيلا يافته بود فرستاده بدرقه طلبيدند درهم پنجاه سوار از معارف مبارزان ببدرقه ايشان نامزد كرد يعقوب از اينحال خبر يافته مردم خود را فرمود تا يك‌يك و دودو بر باطى كه بر سر راه بود رفتند و چون سواران بدرقه بدانجا رسيدند رفقاى يعقوب بقدم ملازمت پيش رفته نوكر آنطايفه شدند و يعقوب خود نيز ملازمت سوارى اختيار كرد و چون شب شد امراى سيستان مشگهاى شراب كه همراه آورده بودند سرباز كرده قدحى چند دركشيدند و بعداز نيم شب بخواب مستى فرورفتند يعقوب فرمود تا پيادگان دست يكان‌يكان آنطايفه بر كتف بستند و اسب و سلاح آنها را تصرف كرده چون روز شد يعقوب آنجماعت را در رباط گذاشته تغارى آب و سفرهء نان پيش ايشان گذاشته و در رباط را استوار بسته متوجه كاروان گشت و چون بايشان رسيد مردم يعقوب آواز دادند كه الحكم للّه و لا حكم الا اللّه و اين\r\n\r\n","description":"","footnote":"","page_name":" 349 ","page_number":349},
  {"content":"\r\n\r\nكلمه شعار ايشان بود چون اهل قافله استماع اين سخن نمودند دل از مال‌وجان بر داشتند و يعقوب فرمود كه سلاح بيندازيد مجموع بفرموده عمل نموده يعقوب قافله - سالار را طلبيده گفت هركه پنجهزار دينار دارد جدا كند كاروانيان منت دانسته مال خطير بدست يعقوب آمده آنقافله را بدرقه گشته بسيستان رسانيد .\r\n\r\nحكايت : آورده‌اند كه نوبتى يعقوب نقبى بخزانهء حاكم سيستان درهم زده\r\nدر آنجا درآمد و اموال و نقود بسيار در هم بسته در وقتى كه ارادهء بيرون رفتن داشت چيزى سفيد و شفاف بنظرش درآمد پنداشت كه گوهرى گرانمايه است آن را برداشته جهة امتحان زبان بر آن زد نمك نيشابور بود يعقوب را رعايت حق نمك بر اخذ اموال غالب آمده آنچه برداشته بود بگذاشت و از نقب بيرون رفت روز ديگر كه خزانه‌دار بخزانه درآمده نقب زده و اموال را درهم بسته ديد حيران بماند و چون تفحص نمود هيچ نبرده بودند حيرتش زياد شد اين سخن بعرض درهم رسانيدند درهم فرمانداد تا منادى كردند كه هركه اين كار كرده در امانست بايد كه بيخوف و ترس بملازمت ما آيد تا بانواع الطاف مخصوص گردد يعقوب ببارگاه درهم آمد ملك از سبب نابردن اموال پرسيد يعقوب راستى در ميان آورده درهم را از حسن اعتقاد او خوش آمده در پى ترقى يعقوب بود تا بدرجهء امارت رسيد و چون او مردى بود شجاع و صاحب راى صايب اكثر حشم و طبقات سپاه محبت او ميورزيدند و بعداز آنكه عبد اللّه بن طاهر درهم را بحيله نزد خود طلبيده بند كرده ببغداد فرستاد ، برادر درهم صالح بن نصر قايم‌مقام او شد اما يعقوب استيلاى عام يافته و صالح را مهمى از پيش نميرفت لاجرم با فوجى از حشم بكابل گريخته پناه بزينل پادشاه آنولايت برد و چون يعقوب را بىمنازعتى مملكت سيستان مسلم شد اطراف ولايت را ضبط نموده بهرچند روز ناحيهء از نواحى كابل را ميتاخت و قتل‌وغارت ميكرد زينل بجهة دفع يعقوب و اعانت صالح بن نصر سپاهى فراهم آورد كه فضاى زمين از كثرت ايشان چون حلقهء انگشتر تنك مينمود متوجه سيستان شد و يعقوب نيز باحضار عساكر فرمانداده سه هزار سوار در شمار آمد و با آنجماعت باستقبال زينل شتافته چون به بست رسيد اهل آنولايت باستهزا گفتند يعقوب ميخواهد كه با اين لشكر بمحاربه زينل قيام نمايد هيهات پشه ضعيف نهاد در پيش تندباد چگونه تواند ايستاد و خاشاك در گذر سيلاب چگونه اقامت تواند نمود يعقوب دست در دامن حيله و تدبير زده كس نزد زينل فرستاد كه بنده را چه حد آنكه با پادشاه\r\n\r\n","description":"","footnote":"","page_name":" 350 ","page_number":350},
  {"content":"\r\n\r\nطريق مجادله و مقاتله پويم اگر بصريح بگويم كه ارادهء خدمت دارم شايد كه اينجماعت مرا بقتل آورند لاجرم با ايشان ميگويم كه با پادشاه كابل محاربه خواهم نمود و چون بسپاه ملك رسم ببهانهء به خدمت پيوندم و بالضرورت اينجماعت نيز گردن بچنبر اطاعت در آورند زينل اين پيغام شنيده خاطر از جانب يعقوب جمعكرده ترك احتياط نمود و پيغامهاى دلپذير به يعقوب ارسال داشته او را بعواطف پادشاهانه اميدوار ساخت و يعقوب رسولان متواتر فرستاده با سپاه خود ميگفت كه اينطايفه را برسالت ميفرستم زينل صالح بن نصر را كه بمقدمه فرستاده بود طلبيده چون يعقوب بنزديك رسيد دو سپاه در برابر هم صف كشيدند يعقوب فرمود تا سيستانيان زره را در زير جامه پوشيده شمشيرها در زير بغل گرفتند و سنان نيز بر فتراك بستند و از عقب ميكشيدند تا لشكريان زينل تصور نمايند كه ايشان سلاح همراه ندارند و كس نزد زينل فرستاد كه اينك من بملازمت ميرسم زينل بر قاعدهء معهود بر تخت نشسته و جمعى آن تخت برداشتند و يعقوب با فوج خود آهسته ميراند تا برابر زينل آمده سر فرودآورد و لشكريان كابل كه بر گرد تخت صف كشيده بودند از يكجانب راه دادند تا يعقوب پيش رفته پايه تخت را بوسه دهد در اين اثنا يعقوب بسپاه خود اشاره كرد كه كار را آماده باشيد و خود نيز از عقب برآمده در تاخت و چنان بر سينه زينل زد كه از پشت سرش بيرون آمد و سيستانيان نيزه‌ها ربوده تيغها كشيدند و چون سپاه زينل باميد آنكه يعقوب مطاوعت نموده استعداد حرب تمام بجا نياورده بودند و معذلك پادشاه خود را كشته يافتند روى بفرار آوردند و اموال موفور و غنايم نامحصور بدست يعقوب افتاد و اين حكايت را بنوعى ديگر در بعضى تواريخ آورده‌اند حاصل كه چون يعقوب بر زينل استيلا يافته اموال بسيار بدست آورد و حشم و سپاه از هرطرف به دو پيوستند يعقوب قوىحال شده بر ولايت خراسان لشكر كشيد فراه را مسخر ساخت و محمد بن عبد اللّه طاهر كه امير خراسان بود مردى عشرت‌دوست بود و از صحبت زنان و شرب مدام بامور مملكت نمى - پرداخت امراى خراسان چون حال بدينمنوال بديدند به يعقوب پيغام دادند كه ما مملكت را به تو مسلم ميداريم مشروط به آنكه با ما مصالحه كنى يعقوب بقبول اين سخن اقبال نموده محمد بن عبد اللّه طاهر منشور حكومت سجستان و كرمان نزد او فرستاده يعقوب بكرمان رفته در آنولايت قحطى عظيم روى نمود بنابراين سپاه را متفرق گردانيد\r\n\r\n","description":"","footnote":"","page_name":" 351 ","page_number":351},
  {"content":"\r\n\r\nدر اين اثنا خبر رسيد كه قاسم‌نامى كه امارت هرات متعلق به او بود لشكرى بفراه كشيده و چون لشكر يعقوب متفرق بودند حيرت و فكرت بر وى استيلا يافته روزى در اين انديشه بر منظرى بلند نشسته بود ناگاه جمازه سوارى ديد كه از راه سيستان مىآيد فرمود كه بنگريد تا چه كس است و چه خبر دارد و چون نزديك رسيد معلوم شد كه جعلان غلام يعقوبست كه امير مملكت فراه بود جعلان بپاى منظر رسيده فرودآمد و به بالا رفته سر قاسم را در پيش يعقوب بر زمين نهاده يعقوب بغايت خرم شده از صورت حال پرسيد جعلان گفت چون قاسم ما را محاصره كرد و مدت دربندان بتطويل كشيد و نزديك بآنرسيد كه مخالفت در ميان مردم ما پديد آيد من رسولى نزد قاسم فرستاده پيغام دادم كه زمان محاصره امتداد يافت و غرض جانبين بوصول نه‌پيوست اكنون صلاح در آنست كه فردا با چند سوار نزديك حصار آئى و من نيز با چند سوار بيرون آمده در مقابل يكديگر ايستاده سخن مصالحه مشافهه بگوئيم و اگر در حضور من عهد كنى كه ملتمسات مرا باجابت مقرون سازى حصار را تسليم تو كنم قاسم بر اين سخن فريفته شده روز ديگر با پنجاه سوار مبارز بيرون آمد من نيز با پنجاه دلاورنامى از حصار بيرون شتافتم و چون نظرم به او افتاد با ياران خود گفتم كه بهيأت اجتماعى حمله كنيد و بايد كه مطمح نظر شما قاسم باشد و سعى كنيد كه او را بقتل رسانيد پس حمله كردم و بقاسم رسيدم و با نيزه او را از پشت اسب انداخته سر بريدم و چون سپاه سردار را كشته ديدند روى بهزيمت نهادند و در رسانيدن اين بشارت هيچ كس را اولى و احق از خود نيافتم لاجرم حصار را بمعتمدى سپرده به خدمت آمدم يعقوب او را خلعتى فاخر داده بازگردانيد و چون يعقوب ولايت كرمانرا ضبط گردانيده به قصد تسخير فارس روانشد و على بن الحسين كه از قبل المستعين باللّه حاكم آنديار بود از توجه يعقوب خبر يافته حاكم اهواز اياس بن قيس را بمدد خواست اياس با لشكرى جرار بفارس آمده از آب عبور نموده روى بكرمان نهاد و يعقوب بر سبيل استعجال طى مسافت كرده شبها راه مىپيمود و روزها بر شعاب جبال پنهان ميبود تا بيك ناگاه بر سر اياس رسيده و چون سپاه اهواز استعداد حرب پيدا نكرده بودند و صفوف ترتيب نداده روى بانهزام نهادند و اياس اسير شده و يعقوب باصطخر فارس درآمده اموال و خزاين را در تصرف آورد و هفت روز در آن بلد مقامكرده بحفر خندق و استحكام حصار امر كرد و چنان بمردم نمود كه در اين زمستان باصطخر خواهد بود على بن الحسين\r\n\r\n","description":"","footnote":"","page_name":" 352 ","page_number":352},
  {"content":"\r\n\r\nاينخبر شنيده خاطر جمعكرده گفت چون يعقوب در اصطخر قايم شد بتأنى در دفع او بايد كوشيد و بعداز يكهفته يعقوب امراى خويش را طلبيده فرمود كه سپاهرا مستعد سازند كه در اول شب بر در شهر حاضر باشند وقت نماز يعقوب از اصطخر بيرون آمده ايلغار كرده نزديك بصبح بر در شيراز رسيد و چون على بن حسين از وصول يعقوب خبر يافته بناكام با جيشيكه داشت بيرون آمد و يعقوب با مردم خود گفت كه اينجماعت بىاستعدادتر از سپاه اياسند حمله كنيد كه شيراز را مسخر كنيم و بنفس خود حمله آورده سپاه سيستان بهيأت اجتماعى بر لشكر شيراز تاختند و اقدام شيرازيان متزلزل شد هم در حملهء اول پشت بدادند على بن حسين اسير شده يعقوب بر شيراز درآمد و لشكر را از غارت منعكرده خزاين و دفاين على و اتباع او را تصرف نمود گويند هزار و چهار صد خروار از اوانى زرين و سيمين بدست يعقوب افتاد و باقى اشيا را بر اين قياس بايد كرد و يعقوب ده روز در شيراز مقامكرده بكرمان مراجعت نمود و اموالى كه آنجا داشت جمعكرده با على بن حسين و اياس بن قيس بسيستان برد و چون اينخبر بسامره رسيد المستعين مقتول شده بود و معتز بخلافت نشسته يعقوب تحف و هدايا نزد معتز فرستاده بجهة او معتز تشريف و انعام بسيار فرستاد يعقوب بدانسبب بر طاهريان دلير شده ايشانرا برانداخت و تمام خراسانرا در تصرف آورد\r\n\r\nحكايت : آورده‌اند كه لحم و حديش دو قبيله بودند در قديم الايام\r\nو مردى ظالم بر ايشان حاكم بود علموق‌نام و يكى بديهاى او نسبت برعايا آنبود كه مقرر نموده بود كه هر دخترى كه به شوهر دهند بايد كه اول پيش او برند تا ازاله بكارت نمايد آنگاه به خانه شوهر رود چون مدتى بر اين گذشت مردى كه او را اسود بن زرقان ميگفتند و از مهتر آن دو قبيله بود جوانان آن دو قبيله را جمعكرده گفت آنچه ما را پيش‌آمده سگان به آن مصابرت ننمايند اكنون مرا اعانت نمائيد تا شر اينمرد را از شما دفع كنم گفتند آنچه فرمائى بجان فرمان بريم گفت من علموق را بضيافت خواهم طلبيد و چون او و اتباعش بوثاق من آيند شما بايد كه زره در زير جامه بپوشيد و شمشيرها در زير بساط پنهان كنيد و مترصد باشيد چون علموق را بضيافت خواهم طلبيد و بقتل آورم شما اتباع او را بكشيد بر اين جمله عمل نمودند يكى از متابعان علموق از آنورطهء هايله جان بساحل نجات برده و آن شخص موسوم براسخ بن مره بود نزد تبع پادشاه يمن رفته و بر زبان\r\n\r\n","description":"","footnote":"","page_name":" 353 ","page_number":353},
  {"content":"\r\n\r\nآورد كه اهل قبيله بر حركتى چنان اقدام نمودند تبع لشكر جمعكرده روى بيمامه آورد تبع را گفتند در يمامه زنيست زرقانام كه از سى فرسنك هرچه واقع مىشود ميبيند و چون ما را بيند اهل يمامه را خبر دهد تا استعداد نمايند و قلاع را استحكام دهند و غرض ما بحصول نپيوندد تبع گفت علاج اين كار سهلست آنگاه فرمودند هر سوارى درختى از زمين بر كندند و با شاخ و برك در دست گرفته طى مسافت بدانجانب مينمودند و اهل يمامه هرروز زرقا را بر بام قلعه ميفرستادند تا ديده‌بانى كند روزى زرقا گفت درختان مى - بينم كه حركت بجانب ما مىكنند اهل قبيله با وى گفتند كه خيالى بنظرت درآمده و الا درخت در اين حوالى و نواحى نيست روز ديگر زرقا را بر بام قلعه كردند زرقا بعد از امعان نظر گفت اى ياران درختان بسيار به نظر من مىآيد كه از پس سواران مىآيند ارباب قبيله سخن زرقا را اعتبارى نكردند و گفتند در اين حدود درخت نميباشد شايد كه زرقا را غلطى حسى روى نموده باشد روز سوم تبع دررسيد و تيغ در ايشان نهاده حصار يمامه را مسخر كرده فرمود تا هردو ديدهء زرقا را از حدقه بيرون كردند و چون بموجب فرموده عمل نمودند پنداشتى كه گوشت او را بسرمه ممزوج كرده‌اند صورت حال از وى سئوال كردند جواب داد كه از ابتداء تولد تا آن روز روزى دو نوبت سرمه در چشم كشيده‌ام\r\n\r\nحكايت : در تاريخ يمن مسطور استكه بعد از فوت الاصفر مرديكه از خاندان ملك نبود استيلا يافته\r\nجور پيش گرفت از آن جمله هر دخترى صاحب جمال كه به شوهر ميدادند مقرر بود كه اول نزد او ميبردند تا بازالهء بكارتش قيام مينمود و بعد از سه روز به خانه شوهرش ميفرستاد و هر پسرى نيكو منظر كه در ديار يمن گمان ميبرد او را بعنف از پدرش ميگرفت و قصرى داشت بسه طبقه چون پسر را نزد او آوردندى درهاى كوشك را استوار كردندى و چون آن مدبر از كار خويش فراغت يافتى سر از دريچهء كوشك بيرونكرده مسواك كردى و ملازمان بدانستندى كه او كار خود ساخته است در قصر بازكردندى و پسر را بيرون بردندى نوبتى گفتند كه در شهر صنعا جوانيست از ابناى ملوك حمير ذونواس‌نام كه صباحت و ملاحت با هم جمعكرده است و چون در مجلس نشيند ماهى است ناكاسته و چون در رفتار آيد سرويست آراسته\r\n گر صورتى چنان بقيامت درآورند * عاشق هزار عذر بگويد گناهرا \r\nآنظالم صفت حسن ذو نواس را شنيده دل از دست بداد و ذو نواس را فرمود تا عوانان\r\n\r\n","description":"","footnote":"","page_name":" 354 ","page_number":354},
  {"content":"\r\n\r\nبياورند چون بطلب ذو نواس رفتند ذو نواس جز اطاعت چاره نديد خنجرى آبگون مانند قطرهء آب در ساق موزه نهاده روانشد و چون او را بقصر برده درها به‌بستند آن فاجر دست بجانب ذو نواس دراز كرده او را پيش خود كشيد تا از لبان چون شكرش قوت جانكشد ذو نواس خنجر از موزه بيرون كشيده و چنان بر شكمش زد كه از مهرهء پشتش سر بدر كرد و بضرب خنجر سرش از پيكر بدن جدا كرده مسواك بر دهانش نهاده بر دريچه بگذاشت و چون اتباع او پادشاه خود را كشته ديدند ذو نواس كه وارث ملك بود همه كمر اطاعتش بر ميان بستند و ذو نواس ملت يهود اختيار كرده اهل نجرانرا كه ملت عيسى داشتند جمعكرده فرمود تا آتشى بلند افروختند و هركه از دين مسيح تبرا نمينمود او را در آتش مىانداخت سرور نصارا كه نجران نام داشت و اسم اعظم آموخته بود گويند عبد اللّه از استاد خويش كه از استادان حواريان التماس نمود كه اسم اعظم به دو آموزند وى در اينباب اهمال مينمود عبد اللّه شنيده بود كه اسم اعظم در آتش نسوزد پس در انجيل هرجا كه نام خدا بود جدا نوشته همه را در آتش انداخت\r\n\r\nو در روضة الصفا مسطور است كه در عهد عمر بن خطاب شخصى در يمن قبرى مىكند\r\nناگاه جوانى در ميان خاك به نظر او درآمد كه دستى بر سر خود نهاده بود چوندست آن را از آنموضع برداشت خون در سيلان آمد آنمرد متحير شده اهل يمن را اخبار نمود ايشان بعد از مشاهدهء صورت غريب رقعه مشتمل بر آنحال در قلم آورده بمدينه فرستادند عمر بر آن مضمون اطلاع يافته با حضرت على مرتضى عليه السّلام نقل كرد شاه ولايت پناه فرمود كه آن عبد اللّه نامى است كه ذو نواس عمود بر سر او زده و ويرا در آتش انداخته و چون قيصر بر اينمعنى وقوف يافت كس نزد نجاشى پادشاه حبشه فرستاد كه او نيز ملت مسيح داشت و پيغام داد كه ولايت يمن به تو نزديك‌تر است بايد كه انتقام نصارى از ذو نواس بكشى نجاشى ازباط نامى را با سپاه فراوان بيمن فرستاد و چون ازباط بيمن رسيد ذو نواس امراى دولت را طلبيده گفت اين سپاه زياده از آنست كه ما طاقت مقاومت داشته باشيم من حيلهء خواهم كرد بايد كه شما مترصد باشيد تا هر فوجى از لشكر حبشه كه بولايتى از ولايت يمن روند ايشانرا ناگاه گرفته بقتل آوريد و فوج بزرك را پيشنهاد همت من سازيد و چون ازباط بعدن رسيد ذو نواس استقبال كرده گفت مطيع و منقادم اينك مملكت يمن پيش تست بهر طريقى كه خاطرخواه تو باشد سلوك نماى ازباط مبتهج\r\n\r\n","description":"","footnote":"","page_name":" 355 ","page_number":355},
  {"content":"\r\n\r\nو مسرور در شهر عدن نزول نموده لشكريانرا بضبط ساير ولايات نامزد كرد و امراى حمير كه منتهز فرصت بودند از كمينگاه بيرون آمده هر فوجى كه بايشان بازخورد از دست تيغشان جان نبرد ازباط چون اينخبر شنيد متوهم شده روى بفرار آورد و چون خبر هزيمت ازباط بنجاشى رسيد ابرهه را با لشكر موفور بيمن فرستاده ذو نواس تاب مقاومت نياورده روى بفرار آورد ابرهه او را تعاقب نموده ذو نواس اسب در دريا انداخت و فرس پارهء شنا كرده عاقبت با ذو نواس غريق بحر فنا شد و ابرهه بيمن استيلا يافته بعد از اندك فرصتى هواى استقلال نموده عصيان با نجاشى اظهار كرده نجاشى ازباط را فرستاده تا او را بپايهء سرير رساند ازباط بيمن آمد ابرهه او را استقبال كرده گفت بچه مهم رنجه شده‌اى ازباط جوابداد كه آمده‌ام تا ترا به حضرت نجاشى برم ابرهه بر زبان آورد كه اگر نيايم گفت با تو محاربه كنم گفت فردا محاربه كنيم اگر غالب آئى هرچه خواهى چنان كن پس روز ديگر هردو سردار مستعد پيكار شدند ابرهه غلامى عفوطنام داشت كه مبارزى بيعديل بود با وى گفت فردا در گوشهء معركه كمين كن چون من از پيش ازباط فرار نمايم و او مرا تعاقب نمايد تو كمين بگشاى و كار او بساز چون ابرهه در مقابل ازباط كه شجاعى صاحب وجود بود تيغى حواله ابرهه كرده و مغفر او را بريده بابروى ابرهه رسيده بشكافت از اينجهت بابرهة الاشرم ملقب شد و ابرهه روى بفرار آورده و ازباط او را تعاقب نموده عفوط كمين بگشاد تيغى چنان بر گردن ازباط زد كه سرش ده گام دور بيفتاد و چون خبر قتل ازباط بنجاشى رسيد سوگند خورد كه تا خاك يمن به زير قدم درنياورم و موى سر ابرهه بدست نگيرم و خونش نريزم مراجعت ننمايم و لشكر جمعكرده عزيمت يمن نمود ابرهه چون طاقت مقاومت پادشاه حبشه نداشت خروارى از خاك يمن بار كرد و فصد كرده خون خود را در شيشه كرد و قدرى از موى خويش با اين اشيا ضم كرد و عفوط را گردن زده سر ويرا برسولى سپرد و عرضه داشتى نوشت مشتمل بر اطاعت و انقياد و فروماندگى در قلم آورد كه چون حضرت پادشاه سوگند خورده‌اند كه تا قدم در خاك يمن ننهد و موى سر بنده را گرفته خون نريزد معاودت ننمايد بنده قدرى از خاك يمن و موى سر خود و خون خويش را ارسال داشتم تا بمقتضاى سوگند خويش عمل فرمايند و چون اين بنده را اينقدر خطا نيست كه پادشاه بنفس خود حركت نمايد و ازباط را اين غلام كشته بود و اينمعنى نه بفرمودهء من عمل آمد لاجرم سر\r\n\r\n","description":"","footnote":"","page_name":" 356 ","page_number":356},
  {"content":"\r\n\r\nاو را به خدمت فرستادم نجاشى آن سخنانرا شنيده و آن اشيا را ديده قلم عفو بر جريدهء جريمهء ابرهه كشيد\r\n\r\nحكايت : آورده‌اند كه چون يعقوب بن ليث خراسان و كرمان و همدان و فارس و اهواز و خوزستانرا در تصرف آورد\r\nخليفه بغداد معتمد عباسى و برادرش موفق بن متوكل كه راتق و فاتق مهمات خلافت بود و وزير خليفه عبد اللّه بن يحيى همت بر دفع يعقوب مقصور گردانيدند يعقوب از اينحال مخبر شده خواستكه معتمد را بگيرد و ديگريرا خليفه سازد بر اين نيت عزيمت بغداد كرده اركان دولت يعقوب شرط نصيحت بجاى آورده گفتند رفتن ببغداد مصلحت نيست و با خليفه محاربه كردن لايق دولت نه يعقوب التفات به اين سخن نكرده چون خبر توجه يعقوب ببغداد رسيد خليفه با وزير خود گفت كه معارف خراسانكه از حج آمده‌اند ايشانرا طلب نماى و با ايشان بگوى كه خليفه نسبت به يعقوب خوب نكرد كه بىالتفاتى آغاز نهاد اينخبر به يعقوب رسيده با خود گفت كه اين سخن دلالت بر ضعف بغداديان مىكند بنابراين مهم خليفه را سهل انگاشته احتياطى كه در ساير حروب مينمود ترك نمود و چون يعقوب بقصر شيرين رسيد با خود گفت كه اين سخن دلالت بر ضعف بغداديانست معتمد بسبب جاسوسان معلوم نمود كه يعقوب از كدام راه خواهد آمد فرمود تا در آنراه نهرى عظيم كندند و اندك آبى در آن نهر جارى ساختند چنان كه گذار از آن ممكن بود تا چون يعقوب و لشكرى از آن گذر كنند بند را بگشايند تا آن نهر غرقاب گردد و معتمد هفتصد غلام گروهه‌انداز داشت كه بضرب گروهه مويرا ميشكافتند فرمود تا گروههاى آهنين ترتيب دادند و كس نزد يعقوب فرستادند كه تو آمدهء تا با خليفه ملاقات كنى فردا بايد كه بدير عاقول آئى تا جمعيت رو نمايد يعقوب را اين سخن موافق افتاده با خود گفت چندانكه خليفه را در صحرا به‌بينم فى الفور او را بگيرم و كار بمراد من شود معتمد برادر خود موفق را در مقدمه روانكرده و موسى بن بوقارا در ميسره و داود روائى را جناح مهيا كرد و خود در دير عاقول در قلب بايستاد و با يعقوب گفتند كه خليفه منتظر تست از خدم و حشم جدا شده بر لب حوض عاقول ايستاده است بايد كه تو نيز با خواص خود بيائى چون يعقوب اينخبر شنيد با فوجى از خواص دلاوران كه با ايشان اعتمادى داشت روانشده با خود گفت اين غلامى چند را چه قدرت باشد كه در مقابل من توانند ايستاد ايشانرا چنان بگيرم كه باز تيهورا و چون يعقوب نزديك رسيد محمد بن كثير و حسن بن ابراهيم كه\r\n\r\n","description":"","footnote":"","page_name":" 357 ","page_number":357},
  {"content":"\r\n\r\nقبل از آن برسالت بغداد آمده بود و او را در جوار سيما فرود آمده ديد كه سيما بجاى معتمد ايستاده نزد يعقوب رفته گفت بغداديان حيله كرده‌اند و سيما بجاى خليفه ايستاده يعقوب گفت همين معنى ميبايست پس با پانصد سوار كه همه در آهن غرق بودند در نهر راند و چون عبور كرد گماشتگان خليفه فى الفور بند را بگشادند نهر غرقابى گشت و غلامان سپاه يعقوب را بگروهه گرفتند و هر گروهه كه بر اسب رسيده آن اسب رم كرده روى بهزيمت مىآورد چند اسب و سوار كور كردند و سپاه بغداد از كمين بيرون آمدند بر ايشان تاختند و يعقوب را مجال ستيز نماند روى بگريز آورد و چون بلب جوى آمد ديد كه گريز ممكن نيست آخر يعقوب جان بهزار حيله بكنار كشيد آورده‌اند كه چون سلطان غياث الدين باراى هند كرت دويم مصاف كرد اين معنى بر آينهء ضمير عكس‌پذير شده بود كه در وقت مصاف اسبان مبارزان سپاه ظفر پناه از فيلان ميرمند و اين صورت موجب شكست ميگردد و چون تقارب فريقين روى نمود چنان كه در شب هردو سپاه آتشهاى خصم خود را ميديدند سلطان فرمود تا هيزم بسيار جمعكرده در شبى آتش موفور برافروختند تا هندوان چون شعلهء نار بينند گمان برند كه سپاه اسلام در موضع خود قرار دارند و سلطان مبارزان عساكر را فرمانداد تا برهيونان بادرفتاز سوار شدند تا صباح قطع مسافت كرده نزديك بروز از پشت سر سپاه راى درآمده خود را بر بنه و خزانهء او زد و آنجماعت را دوانيده بر قلب كوفت وراى اراده كرد كه عنان بازگرداند اما نتوانست كه پيلانرا در ضبط آورده صفوف را ترتيب دهد بناچار از معركهء كارزار فرار نموده دلاوران او را تعاقب كرده راى در پنجهء تقدير اسير و دستگير گرديد سپاه اسلام آن مملكت را كه بقنوح معروفست مسخر گردانيدند\r\n\r\nحكايت : در تاريخ هند مسطور استكه چون فور بعد از پدر بر تخت سلطنت نشست\r\nشوكت و عظمت او بيش از سلاطين ماضى شد و اكثر ملوك هند سر بر خط فرمان او نهاده رقبه در ربقهء اطاعتش آوردند و او را چند وزير بود از جملهء وزرا يكى در غايت فراست و كياست بود و در جزئيات و كليات مشار اليه راى شده بود و دست ديگرانرا به چوب بسته ساير وزرا در دفع او انديشها كرده شبها بروز آوردند عاقبت مثالى از زبان پدر كه قبل از اين قضيه به بيست سال مرده بود در قلم آوردند و خط او را تقليد نمودند مضمون آنكه فرزند عزيزم فور بداند كه مرا در اينموضع كه محمل خاموشانست و مقام\r\n\r\n","description":"","footnote":"","page_name":" 358 ","page_number":358},
  {"content":"\r\n\r\nمدهوشان از تنهائى وحشت تمام است و چون با وزير اعظم هميشه مؤانستى داشتم التماس آنكه فرزند او را بجانب ما فرستد تا بصحبت فيض لزوم او محنت تنهائى مرتفع گردد و رقعه را بيكى از خواص نزديك راى دادند تا وقت خواب آن را بر بالين پادشاه نهد آنشخص بفرموده عمل نموده روز ديگر كه فور از خواب برخاست رقعه را بر بالين خود ديد چون نظر كرد خط پدر خويش بود وزير را طلب نموده گفت ترا استعداد سفر آنجهان بايد كرد وزير خرمى و بشاشت كرده دانست كه اينمعنى نتيجهء تزوير حساد است فرمود تا در صحرائى هيزم بسيار جمعكردند و جمعى از نقاب چابكدست را فرمود تا از خانه او نقبى زنند چنانچه از ميان آن هيزمها بيرون آمد آنگه فرمود تا آن هيزمها را سر نقب آوردند و بر گرد آنسوراخ چيده آتش زدند وزير با پادشاه و اركان دولت بكنار آتش آمده و فور به او پيغامها داد كه چون به خدمت پدرم رسى اين سخنان به دو رسان و وزير بكنار آتش آمده خيز كرد و خود را در ميان سوراخ انداخت و بنقب فرورفت و سر اين سوراخ را استوار ساخته به خانه رفت و مدت چهار ماه متوارى بود بعد از آن به خدمت پادشاه رفته رقعهء نزد او برد كه خطراى مرده را تقليد نموده بود مضمون آنكه چون در امور تأمل نمودم دانستم كه در ملك بىوجود وزير اختلال راه مييابد او را نزد تو فرستادم اما ميخواهم كه فلانرا از براهمه و اعيان نزد ما فرستى كه مرا بصحبت ايشان مؤانست بود و در مملكت خللى راه نيابد فور برهمنانرا حاضر كرده فرمان ملك مستوفى را بديشان رسانيد ايشان متحير شده دانستند كه آن حيله وزير است اما مجال عذر نواشتند بالضروره به آتش عناد سوختند و سر « من حفر بئر الاخيه وقع فيه » بوقوع انجاميد\r\n تو چاهى كندهء در ره كه خلقى را دراندازى * نميترسى از آنروزيكه خود را در ميان بينى \r\n\r\nحكايت : در روضة الصفا مسطور است كه چون سلطان محمود ولايت سومنات را كه اكنون بدكن اشتهار دارد مسخر ساخت\r\nو خواست كه يكى از امراى خراسانرا بحكومت آنولايت تعيين كند اركان دولت معروض داشتند كه اين مملكت از دار الملك بغايت دور است و معلوم نيست كه ديگر سلطانرا در اينديار گذر افتد صواب آنست كه يكى از مردم اين سرزمين را حاكم ساخته خراج بر او نهد سلطان با دولتخواهان آنجائى مشورت كرد كه لايق اين منصب كه تواند بود جمعى گفتند كه در اينديار كسى با دابشليمان برابرى نتواند كرد اكنون جوانيست از آنطايفه در كسوت براهمه برياضت مشغول اگر\r\n\r\n","description":"","footnote":"","page_name":" 359 ","page_number":359},
  {"content":"\r\n\r\nسلطان او را تربيت نموده اين ملك را بر او سپارد بجاى خود است و برخى بر اين سخن انكار كرده بر زبان آوردند كه دابشليم مرتاض درشت‌خوى و بدعهد است و چند نوبت بر اقرباى خود خروج كرده مقهور و منكوب گشت و از روى ضرورت رياضت اختيار كرده اگر سلطان فلان دابشليم كه در ولايت سرانديب حاكم است طلبيده اينولايت او را دهد وى مردى صحيح العهد است و خراجيكه بر ذمت گيرد البته برساند سلطان گفت اگر او به خدمت آمده اين استدعا مينمود مقبول مىافتاد و ليكن مملكتى بدين وسعت را بمردميكه بالفعل در ولايتى پادشاه باشند و هرگز ما را خدمتى نكرده باشند دادن از راى دوربين سلاطين مستبعد است و دابشليم مرتاض را طلبيده آن مملكت را به دو سپرده دابشليم خراج را متقبل شده بعرض رسانيد كه چون من هنوز استعدادى ندارم و مردم اينولايت مع ذلك هواخواهان آندابشليم‌اند احتمال دارد كه در غيبت پادشاه او بر من مستولى گردد اگر سلطان شر او را از من دفع كند مزيد الطاف باشد سلطان فرمود كه ما به نيت غزا سه سالستكه از خانهء خود بيرون آمده‌ايم گو سه سال و ششماه باشد و متوجه ولايت دابشليم شد اهل سومنات دابشليم مرتاضرا ملامت كردند كه خوب نكردى كه باستيصال بيگناهى سلطانرا تحريص كردى بالجمله سلطان محمود بسرانديب رفته آن دابشليم را اسير كرده بدين دابشليم سپرد ، وى عرضكرد كه در مذهب ما قتل پادشاه جايز نيست و طريقهء محافظت پادشاه اسير آنست كه در زير تخت خود خانهء ترتيب دهيم و پادشاه اسير را بآنخانه كرده بر سرير نشانند و روزى يكنوبت خانى ملون به آنجا فرستند تا زمان حيات يكى از اين دو پادشاه غالب يا مغلوب بسر آيد و چون مرا هنوز استطاعت آن نيستكه او را بدين نوع نگاه دارم اگر پادشاه او را بغزنين برد و چون مرا مكنتى حاصل شود خصم مرا به من سپارد از كرم پادشاه بعيد نباشد محمود او را بغزنين برده بعداز مدتى دابشليم مرتاض رسولان بطلب او فرستاده تحف و هداياى بسيار بجهة سلطان و اركان دولت ارسال داشت سلطان خواستكه آنجوانرا بوى ندهد چه اينمعنى كه جوانى بدست خصم سپردن از مقتضاى مروت دور بود اما اركان دولت كه از دابشليم مرتاض تحفها گرفته بودند عرض كردند كه دربارهء كافرى اين انديشه نبايد كرد و ديگر آنكه شايد كه دابشليم مرتاض بدينجهة برنجد و اظهار عصيانكند سلطان او را برسولان دابشليم مرتاض سپرده چون رسولان نزديك بدار الملك رسيدند دابشليم\r\n\r\n","description":"","footnote":"","page_name":" 360 ","page_number":360},
  {"content":"\r\n\r\nمرتاض بنابر رسم معهود هند كه هرگاه دشمنى را قريب بدار الملك مىآوردند پادشاه و امرا و اركان دولت او را استقبال نموده از يكمنزل راه طشت و آفتابهء خاصه را بر سر او نهاده تا زندان معهود ميدوانيدند باستقبال بيرون آمده و چون آنجوانرا ديرتر ميآوردند ساعتى بهرطرف تاخته شكار كرد و چون روز گرم شد در پاى درختى فرود آمده رومال سرخى بر روى پوشانيده بخفت قضا را جانورى سخت چنگال آنرومال را گوشت پارهء تصور كرده از هوا درآمده مخلب در آنرومال زده از اثر ناخن او يك چشم دابشليم مرتاض كور گشت و چون هنديان معيوبرا بسلطنت موسوم نميسازند غلغله در ميان سپاه افتاده در اين اثنا آنجوانرا رسانيدند و باتفاق او را پادشاه كرده طشت و آفتابه را بر سر دابشليم مرتاض نهاده ويرا تا زندان معهود بدوانيدند\r\n\r\nحكايت : آورده‌اند كه نوبتى سلطانمحمود بجهة حاكم كرمان تحفهء چند فرستاده\r\nو جمعى از دزدان بلوچ كه حدود ايشان بهشتاد نفر ميرسيد و قلعهء در آنراه داشتند رسول را گرفته آن اموال را غارت كردند و قبل از آن چند نوبت كاروانها زده بودند و چون اينخبر بسلطان رسيد ؛ از راه بست عزيمت خوارزم كرد و چون به بست رسيد و پسرش سلطان مسعود كه حاكم هرات بود به خدمت پدر آمده سلطان قطعا با او التفات ننمود مسعود زمين بوسيده معروض داشت كه از بنده چه گناه صادر شده كه سبب رنجش پادشاه شده سلطان گفت گناه از اين بدتر چه باشد كه دزدان راهها ميزنند و تو از اين غافلى مسعود گفت بنده در هرات مىنشينم اگر شخصى در بيابان حمص راه زند مرا چه گناه سلطان گفت عذر تو مسموع نميدارم اگر مجموع دزدانرا زنده يا كشته نزد من نيارى هرگز از تو راضى نشوم مسعود با دويست غلام مبارز روى در آنديار نهاده چون بقلعهء دزدان نزديك رسيد ، پنجاه سوار را باوضاع تجار ساخته ايشانرا در پيش انداختند و خود با صد و پنجاه سوار آهسته‌آهسته از بيراه روانشده چون دزدان آنطايفه را ديده ايشانرا كاروان تصور كرده بهيأت اجتماعى بيرون آمدند و چون بغلامان رسيدند ايشان عنان گردانيده روى بكوه نهادند دزدان ايشانرا تعاقب نموده بايشان رسيده جنك درپيوستند و غلامان مرتبه بمرتبه خود را بكوه ميكشيدند دزدان نزديك شد كه ظفر يابند سلطان مسعود با آن صد و پنجاه سوار چون برق خاطف از دامن آنكوه تاخته دزدانرا درميان گرفته نگذاشت كه متنفس بيرون رود و همه\r\n\r\n","description":"","footnote":"","page_name":" 361 ","page_number":361},
  {"content":"\r\n\r\nرا گرفته چهل نفر را كشته باقى را زنده نزد پدر برد و سلطان بسياست ايشان حكم كرده ديگر كسى آنراه را نزد\r\n\r\nحكايت : آورده‌اند كه در ولايت آذربايجان زرگرى و نجارى بودند كه با يكديگر دوستى داشتند\r\nبعداز مدتى هردو تنگدست شده بجانب روم رفتند و بكليسائى درآمده برياضت و مجاهدت چندگاهى گذرانيده چنانچه نصارى بايشان اعتقاد تمام بهم رسانيده بانفاس تبرك مىجستند نوبتى پادشاه آنديار را مهمى پيش آمده ساكنان كليسا را طلب كرد زرگر و نجار تخلف نمودند و ايشان چون بر اين دو كس اعتماد تمام داشتند در كليسا را نه‌بستند بعداز غيبت كشيشان بتى را كه از طلاى احمر بود و مقدار دوازده هزار مثقال بود دزديده در موضعى دفن كردند چون كشيشان از پيش پادشاه مراجعت نمودند صنم اعظم را گم يافتند غلغله در ميان ايشان افتاده هركسيرا به آن تهمت ميگرفتند و بنابر اعتقاديكه بزرگر و نجار داشتند بايشان گمان نبردند اما سخن غيبت صنم را با ايشان درميان نهادند ايشان گفتند كسى را قدرت نباشد كه صنم اعظم را تواند دزديد اما شما در خدمت او تقصير مينموديد و او را تنها ميگذاشتيد لاجرم خشم كرده و به آسمان رفت آن ابلهان ايشانرا تصديق نمودند پس زرگر و نجار گفتند صلاح ما نيست كه در ميان شما بمانيم زيرا كه صنم اعظم از شما رنجيده است استعداد سفر كرده روى به وطن نهادند و زر را بيرون بردند و چون بديار خود رسيدند نجار با زرگر گفت كه زرها را تو نگهدار و مرتبه بمرتبه در وجه خرج اليوم ما مصروف ميدار و چون اندك مدتى از اين قضيه بگذشت زرگر طمع در آن طلاها كرده با نجار گفت زرها باتمام رسيد نجار مردى بغايت عاقل بود دانست كه بنزاع آن نقد بدست نتوان آورد لاجرم با زرگر گفت سخن تو راستست و زر براى نثار دوستانست و در ازدياد محبت كوشيده و در خانه خود زيرزمينى كنده و صورت زرگر را از چوب تراشيده و دو خرس بچه بدست آورد و هرروز كه خرس‌بچگان گرسنه شدندى نجار طعمهء آنها بر كف دست آنصورت ميبست تا خرس‌بچگان گوشت از كف دست آن صورت ميربودند بنابرين آنخرس‌بچگان همه روز نظر بسوى آنصورت داشتند روزى نجار زرگر را بضيافت آورد زرگر و پسر خورد خود را همراه آورد و در وقت بيرون رفتن نجار هردو پسر زرگر را گرفته در گوشهء پنهان كرد و چون زرگر به منزل خود رسيد پسرانرا نديده مضطرب شده و بخانهء نجار آمده پسرانرا طلبيده نجار گفت ايشان در\r\n\r\n","description":"","footnote":"","page_name":" 362 ","page_number":362},
  {"content":"\r\n\r\nعقب تو بودند و زرگر هرچند در آنباب مبالغه نموده در انكار نجار اصرار نموده عاقبت زرگر سراسيمه شده بخانهء قاضى رفت و نجار را طلبيده دعوى پسران كرد نجار گفت ايها القاضى پسران زرگر خرس شده‌اند قاضى گفت ايمرد چرا محال ميگوئى نميدانى كه در ملت پيغمبر ما مسخ نسخ گشته نجار بر زبان آورد كه التماس دارم كه بوثاق بنده درآئيد و مشاهده فرمائيد كه من اولاد زرگر را كه خرس شده‌اند حاضر سازم اگر پسر او باشند پدر خود را از بيگانه بازشناسند پس قاضى و عدول محكمه بخانهء نجار رفتند و نجار صورت زرگر را مخفى ساخته خرس‌بچه‌ها را به خدمت قاضى آورد چون چشم خرس‌بچها بزرگر افتاد آنصورترا تصور كرده بجانب او شتافتند و خود را در وى ماليدند و دستش را بوى ميكردند نجار گفت صدق سخن من ظاهر شد قاضى دانست كه در اين قضيه سرى هست لاجرم هيچ نگفته از خانهء نجار بيرون آمد زرگر چونحال چنان ديد آهسته در گوش نجار گفت كه حصهء تو از آن طلاها باقى مانده است نجار گفت اولاد تو نيز زنده است حصه مرا تسليم من نما تا فرزندان ترا حاضر سازم زرگر بالضروره حصه نجار را داده پسران خود را بستد\r\n\r\nحكايت : در تواريخ مسطور استكه چون سليمان بن عبد الملك برادر خود مسلمه را بغزاى روم فرستاد\r\nمسلمه قلعهء محاصره نموده مدتى فتح ميسر نشد نوبتى مسلمه سگى سياه بىنشانرا ديد كه بر سر حصار ايستاده بعداز لحظهء همان سگ را ديد كه در لشكرگاه ميگرديد گفت البته راهى بقلعه خواهد بود فرمود تا تفحص نمودند هيچ راهى نيافتند مسلمه فرمود تا پوست بزغاله پر از ارزن كرده آن را بروغن بيالودند و در لشكرگاه انداختند آنسگ آنپوست را كشيده بجانب نقب برد و ارزن در راه ريخته مىشد صباح مسلمه به آن نشانى پى برد در نقب برده حصار را مسخر ساخت .\r\n\r\nفصل پنجم از جزو دوم در كفايت و حسن سلوك ايشان\r\nدر روضة الصفا مسطور است كه\r\n\r\nركن الدوله مملكت خود را در ميان اولاد قسمت نمود\r\nفارس را بعضد الدوله داد و اصفهانرا با توابع به مؤيد الدوله رى و توابع آن را بفخر - الدوله و بعداز فوت ركن الدوله مؤيد الدوله باستصواب وزير خود صاحب عباد را نزد عضد الدوله فرستاد پيغام داد كه اگر رخصت باشد بنده در مملكتى كه پدر نامزد من كرده دخل كنم عضد الدوله را اين ادب موافق مزاج افتاده او را بعواطف و عنايات مخصوص\r\n\r\n","description":"","footnote":"","page_name":" 363 ","page_number":363},
  {"content":"\r\n\r\nگردانيد اما فخر الدوله برادر بزرگ‌تر را وجودى ننهاده در مملكت خود مدخل نمود عضد الدوله رنجيده و مؤيد الدوله را مدد كرده فرمود مملكت او را مسخر سازد و مؤيد الدوله برى شتافته فخر الدوله تاب مقاومت نياورده فرار نمود و پناه بقابوس وشمگير پادشاه طبرستان برده مؤيد الدوله لشكر به آنجا كشيده فخر الدوله و قابوس نوبتى ديگر فرار كرده بخراسان رفتند و از نوح بن منصور سامانى استمداد جستند امير نوح موفق نامى را از امراى خود با لشكر بخراسان فرستاده فرمانداد كه حاكم خراسان ابو العباس نيز با سپاه خراسان همراه فخر الدوله و قابوس بطبرستان و رى بشتابند و آنولايت را از متغلبان بپردازند ابو العباس لشكر خراسانرا جمعكرده و در مصاحبت فخر الدوله و قابوس بطبرستان شتافت و مؤيد الدوله در جرجان متحصن شده خراسانيان شهر را محاصره نمودند در اين اثنا روزى صاحب عبادان از جاسوسى پرسيد كه در لشكر خراسان چند موضع نوبت ميزنند گفت دو موضع و بر زبان آورد كه از جمله استعداد حرب ده پيل دارند صاحب عباد گفت كاش دبير با تدبير داشتند كه از هزار پيل بهتر بود آنگاه بحيلهء كه صاحب عباد كرد آنسپاه فراوان شكسته شد بيان اينمقال آنكه صاحب عباد فرمود مبالغى زر برشوه نزد موفق كه از امراء بخارا بود فرستاد و موفق در روز معركه روى بفرار آورد و ساير عساكر دل‌شكسته شده همانطريقه مرعى داشتند\r\n\r\nحكايت : و هم در روضة الصفا مسطور است كه خواجه نظام حسن بن اسحق در اوايل حال محرر عميد بلخ بن شاذان بود\r\nهرگاه خواجه را جزوى از اموال جمع شدى عميد گفت حسن فربه شده است و آن اموال از او بستدى و چون چند مرتبه اينمعنى تكرار يافت خواجه از كمال دنائت همت و حركات ابن شاذان رنجيده از بلخ بمرو آمد وسايط و وسايل برانگيخت و خود را به خدمت جعفر بيك سلجوقى رسانيد جعفر بيك آثار كفايت و فراست در بشرهء خواجه مشاهده نمود و او را به پسر خود الب ارسلان سپرده گفت ميبايد كه اينمرد كاتب و منشى تو باشد چون عبد الملك از مقر خواجه خبر يافت عرضه داشتى بپايه سرير جعفر بيك ارسال داشته التماس نمود كه نويسندهء بلخ گريخته به خدمت پيوسته است و امور محاسبات اينديار معطل مانده اگر پادشاه صلاح داند بارسال او امر فرمايد جعفر بيك جواب داد كه نظام الملك به خدمت الب ارسلان مىباشد پس اين التماس از او ميبايد كرد بالجمله بعداز فوت جعفر بيك الب ارسلان را سفرى پيش آمده\r\n\r\n","description":"","footnote":"","page_name":" 364 ","page_number":364},
  {"content":"\r\n\r\nوزير پدرش بيمار شد سلطان فرمود تا نظام الملك در خدمت باشد خواجه متحير و پريشان‌خاطر شد زيرا كه از اسباب سفر هيچ همراه نداشت از نظام الملك مرويستكه گفت اگرچه ميدانستم كه در آنسفر مهم من روى در ترقى نهاد اما بر آنكه استعداد خدمت نداشتم و كسى كه از او وامى توانم طلبيد نميشناختم متحير فروماندم و از غايت تنگدستى بمسجديكه بر در منزل بود رفته در نماز ايستادم در اين اثنا نابينائى به مسجد درآمده فرياد كرد كه در اين مسجد كيست و من بنابرآنكه در نماز بودم جواب ندادم نابينا گرد مسجد درآمد كسى را نديد پيش محراب زمين را بكاويد و كوزهء بيرون آورد مملو از دينارهاى طلا آنكوزه را در دامن ريخته ساعتى نشاطكرد و انگاه نوبتى ديگر در كوزه كرده و دينارى از گوشهء دستار واكرده به آن ضم نموده كوزه را در دامن ريخته باز در همان موضع كوزه را دفن نموده بيرون رفت من همان لحظه كوزه را از خاك بيرونكرده شمرده در آنجا هزار مثقال طلا بود گفتم خداوندا اين وجه را به قرض برميدارم و متقبل ميشوم كه ضعف اين مبلغ طلا در ايام اقتدار به صاحبش رسانم و از آنوجه خيمه و خرگاه و ساير ما يحتاج سفر بهمرسانيده با سلطان موافقت نمودم و چون از آن سفر بازآمدم سلطان مهمات را به من رجوع نمود و بعداز فوت عمش طغرل بيك در امر خطير وزارت باستقلال دخل نمودم نوبتى در بازار نيشابور ميرفتم آن نابينا را ديدم كه ضعيف و نحيف شده يكى از خواص را گفتم تا او را به منزل برد و چون از خدمت سلطان معاودت نمودم او را طلب داشته گفتم در فلانوقت نقود تو كه در مسجد گمشده بود بدست آوردى نابينا خندانشده دامن مرا گرفت كه اكنون بدست آوردم پرسيدم كه چگونه جوابداد كه من مردى گدايم آنوجه را بدريوزه بهمرسانيده بودم چون بر نقد آن اطلاع يافتم از خوف آنكه مرا مردم صاحب زر تصور ننمايند و ديگر چيزى به من ندهند اظهار نكردم و بهيچكس نگفتم و چون اينزمان از وزير نشان آنشنودم دانستم كه حال چيست خواجه بخنديد و فرمود تا ده هزار مثقال طلا به او دادند و قريهء معموره از قراى نيشابور تسليم نمودند و گويند كه خواجه آنقريه را وقف اولاد نابينا كرد در مدت سى صد سال آنقريه در تصرف اولاد آن نابينا بماند\r\n\r\nحكايت : در تاريخ گزيده مسطور است كه سلطان ملك شاه\r\nچون بعداز شهادت پدر خود الب ارسلان بسعى خواجه نظام الملك بر مسند سلطنت نشست بواسطهء حسن تدبير و كفايت آنوزير بىنظير بسطت مملكتش\r\n\r\n","description":"","footnote":"","page_name":" 365 ","page_number":365},
  {"content":"\r\n\r\nبه حدى رسيد كه نوبتى سلطانملكشاه بختن رفته بود و در وقت مراجعت خواجه نظام الملك برات اجرت ملاحان آب سيحون كه سنگ پشت از آنوجه حاصل مىشود بر انطاكيه شام نوشت و ملاحان شكايت نزد سلطان بردند پادشاه از خواجه پرسيد كه حكمت در اينباب چيست جوابداد كه خواستم كه بعداز ما بسالها بگويند كه وسعت و فسحت مملكت سلطانملكشاه بمرتبهء بود كه اجرت ملاحان آب سيحون را بانطاكيه شام نوشته بودند سلطانرا اينمعنى موافق افتاده زبان بتحسين خواجهء نيكو رأى گشاد و خواجه بروات مجموع ملاحانرا بزر نقد بخريد نقلستكه سلطانملكشاه ميل تمام بسير و شكار و تماشاى بلاد و امصار داشت چنان كه در ايام سلطنت خويش دو نوبت عرصهء مملكت را به نظر درآورد و گويند كه نوبت دويم كه سلطان به قصد تماشاى بلاد بولايت شام شتافت قيصر روم با چهل هزار سوار باستقبال سلطانشتافت و سلطان بنابر آنكه مهم قيصر را بغايت سهل مىپنداشت در آن اثنا با صد سوار به شكار رفت قضا را قراول قيصر بايشان بازخورد سلطانرا شكارىوار گرفتند پادشاه بغلامانگفت زينهار مرا تعظيم مكنيد و يكى از خيل خود شماريد بالجمله روميان سلطانرا با غلامان دستگير كردند و بنزد قيصر بردند يكى از غلامان گريخته اين خبر را بخواجه نظام الملك رسانيد خواجه چون اين خبر را شنيد فرمود تا آن غلامرا بقتل آوردند و نماز شام فوجى از غلامان خود را بر در بارگاه فرود آورده آوازه درانداخت كه سلطان از شكار بازآمد و روز ديگر برسم ايلچيان نزد قيصر رفت و چون قيصر كمال استقلال خواجه را ميدانست در اثناى محاوره از او التماس مصالحه نمود خواجه زبان بمكالمه گشاده قيصر را بمصالحه اميدوار ساخت و بجهة تاكيد و تمهيد قواعد مصالحه جمعى از اعيانرا با خواجه همراه ساخت و بر زبان آورد كه ديروز از لشكريان جمعى از سپاهيان شما را گرفته‌اند بفرمايم تا ايشانرا حاضر ساخته بشما سپارند خواجه بر زبان آورد كه اينخبر در اردوى ما نبود ظاهرا مجهولى چند خواهد بودن و چون بموجب فرمان قيصر سلطان و غلامانرا حاضر ساختند خواجه روى بايشان آورد كه شما ندانسته‌ايد كه در چنين روزها به شكار نبايد رفت و ايشانرا در حضور قيصر سخنان درشت گفت آنگاه قيصر را وداع كرده روى بسپاه خود نهاد و چون بمعسكر خود نزديك شد پياده گرديد و ركاب سلطانرا بوسه داده گفت بنا\r\n\r\n","description":"","footnote":"","page_name":" 366 ","page_number":366},
  {"content":"\r\n\r\nبمصلحت وقت آنسخنان بحضور قيصر گفتم اميدوارم كه سلطان قلم عفو بر جريمهء من كشد سلطان خواجه را در كنار گرفت و گفت ايخواجه گنجايش دارد كه از ما عذرخواهى كنى كلمات درشت تو كه از روى نصيحت است طبع ما را چون شير و شكر خوشگوار ساخت و اعيان روم كه جهة مصالحه همراه بودند دانستند كه آن گرفتار سلطان بوده است سر انگشت بدندان تاسف گرفتند و گفتند « النعمة مجهولة مادامت محصولة فاذا فقدت عرفت »\r\n برده بودى و ودات آمده بود * خود غلط باخته‌اى كس چكند \r\nهمان لحظه به تعبيهء لشكر قيام نموده روى بمحاربه آورد و چون اينخبر بقيصر رسيد بناكام صف نبرد بياراست زيراكه اعتماد بر مصالحه كرده استعداد محاربه نداشت بعد از محاربه عظيم سپاه روم روى بانهزام نهادند سپاه ملك شاه او را تعاقب نموده قيصر را دريافتند و او را اسير كرده نزديك سلطان آوردند حجاب بارگاه سلطنت گفتند كه پيش سلطان زمين بوسه ده قيصر امتناع نموده گفت من نيز مانند او پادشاهم سلطان متوجه قيصر شده گفت كلمهء بگوى قيصر گفت اگر پادشاهى ببخش و اگر قصابى بكش و اگر تاجرى به فروش ملكشاه گفت من پادشاهم قصاب و تاجر نيستم ترا بخشيدم و فرمود تا جامهء پادشاهانه و تاج مرصع بجهة قيصر آوردند و او را در پهلوى خود نشاند و آخر الامر مبلغى خطير برسم خراج قبول نموده رخصت انصراف يافت و در وقت توجه بروم با نظام الملك گفت خدمتى فرماى تا در اتمام آن سعى نمايم خواجه گفت آنقدر زمين از استنبول به من ده كه چرم كاوى بر آن محيط تواند شد قيصر گفت اين معنى بغايت سهلست بخدمتى ديگر اشاره نماى خواجه گفت مطلب من همين بيش نيست قيصر سندى در آنباب نوشته بخاتم خود مهر كرده خواجه فرمود تا وكلاى او چرم كاويرا بمقراض بريدند و با قيصر گفتند كه با وزير شرط كرده‌اى در استنبول چندين زمين به او دهى كه چرم كاوى بر آن محيط گردد و اكنون اين چرم را بامانت فرستاده از عهدهء شرط خود بيرون آى و چون باستنبول رسيد قاصد خواجه كه چرم را بريده بود حاضر ساخت در ميان شهر موضعى بود كه در قديم الايام عمارت ساخته بودند و خراب شده بود آنچرم را برگرد آن كشيده گفت پادشاه بموجب وعده اين زمين را به من دهد قيصر چون آنصورت مشاهده نمود فرمود تا آنزمين را مساحت كردند پانصد\r\n\r\n","description":"","footnote":"","page_name":" 367 ","page_number":367},
  {"content":"\r\n\r\nگز در پانصد گز بود از تدبير خواجه حيران مانده آن محل را بقاصد خواجه داد خواجه فرمود تا در آنموضع رباطى و خانقاهى و مسجدى بنا كردند كه طاق سپهرآسا رواق فلك‌فرساى او از غايت نزهت مثال بهشت برين و رشك نگارخانهء چين بود .\r\n حبذا صورت منصور تو باغى و سرائى * يا بهشتى كه بدنيات فرستاده خدائى \r\n\r\nحكايت : در كتب تواريخ مسطور است كه چون معتضد عباسى قاسم بن عبد اللّه را\r\nكه گوى كفايت از ابناى زمان ربوده و برهان كياست بخابيان نموده انوار مفاخر او بر چهرهء ملك تابان و اثر مآثر او بر كفايت عصر تابان بود .\r\n بريد صيت ترا دست در عنان صبا * رسول حكم ترا پاى در ركاب دبور \r\nبمنصب وزارت خود سرافراز گردانيد نوبتى قاسم در منزل خود خلوتى كرده مجلس بزم آراست بوجود نيكورويان سر و قد گلنار خدو شاهدان ماه پيكر جوزا كمر و جامهاى حرير ملون پوشيده و ساقى چون نرگس جام زرين در دست سيمين گرفته اقداح اقراح چون قمر در منازل خودگردان ساخت .\r\n ساقى ز عكس روى تو گوئى سياوشى است * كاتش پناه ساخته از بهر امتحان\r\nبر كف نهاده لعل مئى كز شعاع آن * انديشه لاله‌زار شود ديده گلستان \r\nو آن روز داد عيش و عشرت داده صباح چون بدار الخلافه رفت معتضد با او گفت كه ديروز مجلسى در كمال زينت ترتيب داده بودى بايستيكه ما را نيز خبر كنى تا حريف صحبت تو باشيم گفت بندگانرا چه حد آنكه اين گستاخى جرئت نمايند و بعد از لحظهء كه به منزل خود معاودت فرمود با خود گفت كه من در اخفاى آنمجلس سعى موفور نمودم و با وجود آنصورت مجلس را بخليفه رسانيدند و هرگاه كه من بحرم خود كارى پوشيده كنم بامير رسانند پس اگر در امور ملكى و مالى تغلبى و تصرفى نمايم يقين كه خواهد دانست آنگاه وكيل خود را طلبيده صورت حال با او حكايت كرد گفت ميخواهم كه تحقيق نمائى كه راز ما را كه فاش كرده وكيل روز ديگرگاه بدرگاه وزير رسيد ساعتى با فراشان مزاح مينمود و بعضى از حالات وزير را از ايشان معلوم كرد آنگاه نزد دربان رفته لحظهء با او بجدوهزل سخنان گفته از او نيز بعضى از احوال معلوم كرد و همچنين از هريك سخنان ميكرد تا بمطبخ رفت و طعامى خورده از ايشان پرسيد كه وزير دوش چه خورد و چه كرد و چه گفت و آنجماعت را خندانيده سخنان هزل‌آميز\r\n\r\n","description":"","footnote":"","page_name":" 368 ","page_number":368},
  {"content":"\r\n\r\nبر زبان آورده بيرون آمد و همچنين خود را بر زمين ميكشيد و ميرفت و چون قدمى چند برفت برخاست و روانگشت و بدار الخلافه شتافت خادمى بيرون آمد كاغذى و خامهء به او داده او هرچه از احوال وزير معلوم كرده بود در قلم آورده به او داد و چونوكيل آنحال را مشاهده نمود روز ديگر پيش از صبح بدرخانهء وزير رفته فرمود كه تا آنمرد را گرفته نزد وزير بردند قاسم از او پرسيد كه تو كيستى گفت مرا امان ده تا حال خود بگويم وزير گفت ترا امان دادم آنمرد گفت من فلان هاشميم و خانهء من در فلان موضعست و هرماه از دار الخلافه پنجاه مثقال طلا اجرت دارم و هرروز بگاه از خانه بيرون مىآيم و بدين لباس بخانهء تو و بعضى اعيان ميگردم و احوال ايشان معلوم كرده بخليفه رسانم و هرگاه كه ماه تمام مىشود پنجاه مثقال طلا خليفه بخادمى داده نزد من ميفرستد قاسم او را حبس كرده حال با كسى نگفت و شخصى بدر خانه كه وى نشان داده بود فرستاد تا بنگرد كه خادم خليفه بجهة تحقيق اخبار ما به آنجا خواهد آمد قاصد وزير بدرخانه هاشمى رفته نماز شام ديد كه خادم معتضد بدرخانه او آمده حلقه بر در زد كنيزكى بيرون آمده گفت امروز خواجهء من به خانه معاودت ننموده نميدانم كه او را چه پيش آمده و بعد از روز ديگر قاصد وزير بدار الخلافه رفت و بدرخانهء هاشمى رفته ديد كه بر در سراى او ماتمى عظيم قايم و اقرباى او جمع گرديده بودند و چون وزير بدار الخلافه رفت معتضد با او گفت بجان من كه هاشمى را بگذار و او را احسان كن كه شرط كردم كه بعد ازين با تو صاحب خبر ننگارم وزير زمين بوسيده خدايرا شكر كرد كه او را نكشته بود و نسبت به او تعدى ننموده بود و چون به خانه مراجعت نمود هاشمى را تشريف فاخر داده رخصت فرمود\r\n\r\nحكايت : آورده‌اند كه موسى بن عبد الملك كه وزير متوكل بود نوبتى مبلغى خطير برسم قرض از خزانه گرفت\r\nو مدتى معين كرد و بعد از انقضاى موعد در اداى آن تغافل آغاز نمود اين سخن بمتوكل رسيد فرمود كه تا مثالى بنام عتاب خادم نوشتند كه آن اموال از وزير اخذ كند و اگر در اداى آن تعلل نمايد او را بيحرمت كند و بشدت هرچه تمامتر مطالبه نمايد عتاب آنمثال را گرفته به منزل وزير رفت و در آنوقت هوا بغايت گرم بود عتاب وزير را ديد كه در بادگير خانه نشسته و فراشان مروحها در دست گرفته او را باد ميزدند مثال خليفه را پيش وزير نهاد وزير خود را بكارى مشغول ساخته عتاب را از كثرت ماندگى خواب گرفته موسى فرمود\r\n\r\n","description":"","footnote":"","page_name":" 369 ","page_number":369},
  {"content":"\r\n\r\nتا مثال را پنهان كردند عتاب چند مرتبه بيدار شده با وزير گفت من بمهمى آمده‌ام و تو خود را بكتابت مشغول كردهء موسى گفت بچه كار آمدهء گفت مثالى آورده‌ام تا از تو مال بستانم وزير گفت اى ياران مگر اينمعنى را بخواب ديده كدام مثال و چه مال عتاب فرياد برآورد كه و اللّه مثال مرا از من دزديده‌ايد وزير گفت اى ياران گواه باشيد كه او دروغ ميگويد اگر توقيعى يا مثالى به او داده‌اند در راه او را خواب گرفته گم كرده است عتاب بالضروره نزد عبد اللّه بن يحيى بن خاقان رفته اين سخن را با وزير گفت عبد اللّه سخن را بمتوكل رسانيده خليفه بغايت مسرور شده بسيار بخنديدند فرمود كه موسى را حاضر ساختند و با او گفت توقيع را تو دزديده‌اى گفت بلى يا امير نصف آنمال را نقد كرده‌ام همين لحظه بخزانه‌دار سپارم و نصف ديگر را بعد از پنجروز به خدمت ميآورم و بدان حرف خاطر متوكل را بدست آورده تدارك آنهمه رنجش كرد\r\n\r\nحكايت : آورده‌اند كه چون سليمان وهب بر سرير وزارت خليفه متمكن شد\r\nهر عاملى را كه بعملى موسوم ميگردانيد چون آن بيچاره بر سر عمل ميرفت مردى ديگر چيزى بر آن وجه مقرر مىافزود و سليمان عامل اول را معزول ميكرد و عمل به عامل ثانى ميداد نوبتى يكى از اكابر كه بلطف طبع موصوف بود او را عملى فرمود وقتى كه بر سر عمل ميرفت نزد وزير آمده شرايط وداع بجاى آورد گفت ميخواهم كه كلمه پوشيده عرض كنم وزير رخصت داده اينسخن در گوش وى گفت كه ستور بجهة رفتن كرايه كنم يا بجهة زيستن و بازآمدن وزير خندان شده و ديگر كسى را كه عملى حواله نمودى همانسال عزل نكردى\r\n\r\nحكايت : آورده‌اند كه ابو منصور سامانى وزير سلطان طغرل مردى بود بصفات حسنة آراسته\r\nو بسمات سنيه پيراسته يكى از عادات حميده‌ها آنبود كه بعد از نماز بر سر سجاده نشسته اوراد خواندى تا آفتاب طلوع كردى آنگاه به خدمت سلطان شتافتى و نوبتى صبحگاهى مهمى روى نمود سلطان كسان باستدعاى وزير فرستاده وزير چون اوراد ميخواند بايشان التفات ننمود قاصدان بازگشته بسلطان گفتند كه وزير بفرمان پادشاه التفات نكرد آتش خشم سلطان برافروخت و چون وزير از خاندن اوراد فارغ گشت به خدمت سلطان شتافت پادشاه بخشم بانك بر وى زده گفت چرا دير آمدى گفت اى پادشاه من بنده خدايم و چاكر توام تا از بندگى خدا فارغ نشوم بچاكرى نتوانم پرداخت سلطان از مهابت اينكلمه آب در ديده بگردانيد او را تحسين نموده گفت بندگى خدايرا بر چاكرى\r\n\r\n","description":"","footnote":"","page_name":" 370 ","page_number":370},
  {"content":"\r\n\r\nما مقدم دار تا ببركات آن اسباب ما نيز انتظام يابد\r\n\r\nحكايت : آورده‌اند كه جمعى از خصمان خواجه نظام الملك نزد ملك شاه تقرير كردند\r\nكه خواجه هوس خلاف دارد كه دو هزار غلام بهادر خريده است چون اينسخن بنظام الملك رسيد سلطانرا دعوت كرده بضيافت طلبيد در اثناى آنكه نثار و پاىانداز ميكرد با عارض سلطانگفت دو هزار غلام مرا در جريده ممالك سلطان نويس سلطان از آنسبب پرسيد خواجه عرض كرد كه اين غلامانرا بجهة آن خريده بودم كه نوبتى يكى از امرا در ديوان با من سفاهت كرد من از او شكوه كردم سلطان فرمود كه بايد ترا چندان غلام باشد كه اگر كسى گستاخى نمايد ويرا ادب توانى كرد و از اين معنى كمال علو خواجه بظهور پيوندد و در تاريخ يمينى مسطور استكه سلطان محمود غزنوى را گفتند كه حسن ميمندى غلامى دارد در غايت جمال چنان كه آفتاب از رشك عارضش بر شرفهء زوالست\r\n روئى چگونه روئى روئى چو آفتابى * موئى چگونه موئى هر حلقه پيچ‌وتابى \r\nسلطان غلام مذكور را از خواجه طلب نمود وزير انكار كرده گفت من چنين غلامى ندارم سلطان او را بجان و سر خود سوگند داده وزير بر آنموجب سوگند خورد و عاقبت غلام پيدا شد سلطان از وزير رنجيده او را عزل كرده در قلعهء از قلاع محبوس گردانيد از ابو زرجمهر پرسيدند كه لايق شغل وزارت كيست جوابداد كه قابليت اين منصب كسى دارد كه هفت خصلت در وجود او موجود باشد اول آنكه هشيار و بيدار باشد چنان كه در اوايل احوال خواتيم اعمال در نظر فكرت مشاهده نمايد دوم بردبارى و مصابرت تا پيش از فرصت شروع در امور نكند سوم دليريكه از ارتكاب خطير نترسد چهارم جوانمردى و همت كه مال عالم در نظر او قدرى نداشته باشد پنجم آنكه چون او را خدمتى كنند مكافات او نمايد ششم آنكه متمردانرا مالش دهد و در حوادث روزگار آماده باشد چه اعتماد بر امان زمان نيست و خدا حال گردانست هفتم آنكه كار امروز بفردا نيندازد\r\n\r\nحكايت : آورده‌اند كه ابو جعفر منصور خالد بن يحيى برمكى را بسبب دروغيكه از او صادر شده بود از وزارتش عزل ساخته\r\nبفارس فرستاد و آن منصب را بابو ايوب موريانى داد و ابو جعفر پسرى داشت اعرج و ضعيف و منصور او را صالح مسكين خواندى نوبتى بر زبان آورد كه بجهة صالح ضياعى بايد خريد كه مسكين و عاجز است تا بعد از ما اسباب معاش او منظم باشد اين ايوب اين سخن شنيده بعد از چندگاه دويست و\r\n\r\n","description":"","footnote":"","page_name":" 371 ","page_number":371},
  {"content":"\r\n\r\nپنجاه درم آورده بعرض رسانيد كه بجهة صالح مسكين مزرعهء چند خريده‌ام و اين زر از حاصل آنهاست منصور خوشحال شده فرمود كه اين مبلغ را نيز بهاى املاك مصروف دار ابو ايوب هرجا مزرعهء خرابى بود و صاحب از او در رنج بود مبلغى از خداوند آن برشوه گرفته بنام صالح مسكين در قلم مىآورد تا مزارع بسيار خريده به هيچ بلكه ششصد هزار درهم از مردم برشوه ستاند و آن املاك را از سر ايشان بازكرده خراج آنخرابها از ايشان ساقط ساخت خالد برمكى صورت حال دانسته بابو جعفر پيغام فرستاد كه من دروغى بجهة مصالح مسلمانان گفتم و مرا از خدمت خود محروم ساختى اما آنچه ابو ايوب در حق فرزند تو كرده مزارعى كه از جهة او خريده از صد هزار دروغ بدتر است خليفه او را ملاحظه نمايد كه او را هشتصد هزار درم برشوه گرفته است و خرابهء چند كه يكدينار نفع ندارد بجهة صالح ستانده است منصور بعداز تحقيق خالد را طلبيده با ابو ايوب گفت ميخواهم كه املاك صالح را به بينم و به نظر درآورم ابو ايوب گفت ميخواهيكه املاك صالح را ديده ضياع بايد كه حلال باشد ديدن آن بچه كار آيد منصور بانگ بر وى زده گفت آنها را به من بايد نمود آنگاه خالد را همراه آورد بهر مزرعه كه ميرسيد خالد خداوند آن را ميآورد تا در روى ابو ايوب ميگفت كه اينمزرعه را به اين مبلغ بابو ايوب داديم تا از من قبول كرده منصور در خشم شده ابو ايوبرا معزول ساخته مالشرا بگرفت\r\n\r\nحكايت : على بن ابو هاشم گفتكه فضل بن سهل و حسن بن سهل را قبل از وزارت مجنون ديدم\r\nكه هر يك زنبيلى داشتند و ما يعرف ايشان در آنجا بود روزى تفحص كردم كه بدانم در آن زنبيلها چيست پيراهنى و ازارى و دو موزه و اسطرلابى بود و بعداز اندك روزگارى ديدم كه وزير مامون شده بودند و هزار شتر باربنه آنها را ميكشيد\r\n\r\nحكايت : حسن بن سهل حكايتكرد كه نوبتى او را احمد بن ابيخالد برمكى برد\r\nيحيى او را تعظيم تمامكرده از حالش پرسيد و مهمات او را متقبل شده و چون احمد مراجعت نمود و مجلس خلوت گشت يحيى گفت وقتى حال پدرم بجهة عدم شغل و عمل به بينوائى رسيد و دست‌تنگى بغايت انجاميد و در سر كار من نيز نقدى نبود و كار به آنجا رسيد كه وجوه اخراجات متعذر شد غلام آمده گفت از دوش باز خدم و جوارى گرسنه‌اند پدرم گفت بيكى از دو دستار مرا ببازار برده به فروش من ببازار رفته دلتنگ و پريشان‌حال سير ميكردم\r\n\r\n","description":"","footnote":"","page_name":" 372 ","page_number":372},
  {"content":"\r\n\r\nدر اين اثنا پدر اين جوان ابو خالد را ديدم كه با كوكبه عظيم از دار الخلافه بيرون آمد و او وزير مهدى عباسى بود چون او را بديدم خدمتكردم و اسب به پهلوى او راندم و صورت احوال پدرم را عرضكردم و تا بدر سراى با او رفاقت كردم و حكايت فروختن دستار تقرير كردم جوابى نگفت و چون وزير بدر خانهء خود فرود آمد بازگشتم بغايت متغير و پريشان‌حال و با خود گفتم آبروى خود بردى و عجز خود آشكار كردى و مع ذلك اثرى بر آن مترتب نشد و به خانه رفته شرح اين قضيه نزد پدرم فروخواندم گفت خوب نكردى كه سر خود را فاش كردى و كمتر ضرريكه بر آن مترتب شود آنست كه وزير چون ترا مفلس دانست بر تو اعتماد نكرد و ترا بعملى نفرستاد من از اين جهة پريشان‌تر شدم روز ديگر يكى از جامهاى خود را فروخته اسباب معاش مهيا ساختم و از غايت دلتنگى سوار شده لحظهء طوف بازارها مينمودم ناگاه شخصى به من رسيده گفت وزير ترا ميطلبد چون به خدمت رفتم گفت ديروز شمهء از تنگدستى برادرم را نقل كردى و من نخواستم كه گفتار را بر كردار مقدم سازم اكنون محقرى بجهة تو مهيا ساخته ده هزار خروار غله به اين دو بقال فروخته‌ام و هردو بقال آنجا حاضر بودند و با ايشان قرار داده‌ام كه شريك ايشان باشى شصت هزار درهم سود آنست سى هزار درهم از تو باشد و سى هزار از ايشان و اگر تو وقت فروختن غلات حاضر باشى تواند بود كه زياده از اين مبلغ حصهء تو خواهد شود من او را دعا كرده با بقالان بيرون آمدم ايشان با من گفتند كه تو مردى بزرگزادهء مناسب تو نيست كه نام غله‌فروشى بر خود نهى ما سى هزار درهم از خود به تو نقد دهيم تو مهم فروختن غله بما گذار من سى هزار درم گرفته نزد پدرم بردم و صورت حال تقرير كردم آنگاه يحيى با پسر خود فضل گفت كه ترا بتربيت احمد وصيت كردم زيراكه پدر او را بر من حقى چنين هست يحيى پيوسته احمد را تربيت ميكرد تا بزرگ شده بوزارت مامون رسيد\r\n\r\nحكايت : در حبيب السير مسطور است كه فضل بن يحيى برمكى صفات حميدهء سخاوت با شيمهء نامرضيه تكبر و نخوت جمعكرده بود\r\nنوبتى يكى از معارف از او سؤال نمود كه من ايندو امر متناقض در ذات تو مىبينم التماس دارم كه تا در دفع نخوت كوشى زيرا در ذات قصورى و عيبى كه هست همانست فضل گفت من ايندو صفت در ذات عمارة بن حمزه ديدم و در خاطر من جاى گرفته بغايت مستحسن افتاد آنگاه حكايت كرد كه پدرم در\r\n\r\n","description":"","footnote":"","page_name":" 373 ","page_number":373},
  {"content":"\r\n\r\nايام خلافت مهدى عامل فارس بود و مرديكه وزير دار الخلافه بود بسبب سوء مزاجى كه با پدرم داشت قبل از حصول اموال ولايت پدر مرا بمحصلان غلاظ و شداد برات كرد و آنطايفه كه از سوت مهابت ايشان ژاله در چشمشان اخگر گردد و آب حيات در چشمهء ظلمات طبيعت آذر گيرد در خانه ما آمده در طلب مال شرايط تشدد بجاى آوردند و هرچه دست مكنت ما به آن ميرسيد فروخته تسليم نموديم هنوز هزارهزار درم باقى ماند و بر آنجهت پريشان‌خاطر شديم كه آن مبلغ خطير را از كجا سامان دهيم روزى پدرم با من گفت پيش عمارة بن حمزه رو و سلام من به دو رسان و احوال بيان كن و وجه مذكور را از وى طلب نماى شايد مسبب الاسباب در دل او اندازد تا مهم بسازد من گفتم چگونه بجهة سرانجام اين مهم كلى نزد او روم و باوجود آنكه ميدانيكه عداوت عماره نسبت بما در چه درجه است پدرم گفت او كريم است و كريم‌زاده هر چند دشمن بود حاجت كسى رد نكند من بموجب فرموده به خانه عماره رفتم او را ديدم كه در صدر مجلس خود تكيه زده فرشهاى زربفت انداخته و جمعى كثير در خدمتش ايستاده سلام كردم بجواب من اقبال ننمود حال پدر خود عرضكردم اصلا بر من التفات نكرد من بعداز لحظه‌اى كه تامل كردم از آمدن خود پشيمان شدم و خود را ملامتكردم كه چرا به خانه او آمدم پس از خانه او بيرون آمدم و از غايت ملالت ساعتى در بازارها طواف نمودم تا قدرى كلفت من كمتر شد آنگاه به خانه رفتم چون بدر وثاق رسيدم خروارى چند بار ديدم كه بر در ايستاده‌اند از خربنده پرسيدم كه اين چيست جواب داد كه وجهى است كه از عمار طلبيده بودى من خوشحال و خرم شده پدر را از وصول آن اخبار نمودم و آن مبلغ را بمحصلان داده متوجه ولايت فارس شديم و اموال بينهايت بحصول موصول شد و چون ببغداد مراجعت كرديم پدرم آن هزار هزار درم را به من داد تا نزد عمار برم و چون بخانهء او رفتم او را به همان طريق نشسته ديدم سلام كردم لب بجواب من نگشاد سلام پدر به او رسانيدم و گفتم آن مبلغرا آورده‌ام از استماع اين سخن نايره غضبش اشتعال يافته « گفت لا بارك اللّه فيك و لا لابيك » من صراف پدر تو بودم بيرونرو از پيش من كه آنچه به كسى دادم بازنستانم من آن اموال را پيش پدر آوردم پانصد هزار درم از آنوجه به من داد من از كمال تكبر و غايت سخاوت عمار تعجبها كردم\r\n\r\nحكايت : از محمد بن جابر منقولستكه نوبتى ابن مقله در ايام وزارت خود\r\nمرا\r\n\r\n","description":"","footnote":"","page_name":" 374 ","page_number":374},
  {"content":"\r\n\r\nمصادره فرمود و ضياع و عقار من بر آن سبب در معرض تلف آمد چنانچه بخرج اليوم در ماندم جمعى از احباء من گفتند مصلحت تو آنست كه خدمت وزير را بر خود لازم سازى و از ملازمت او به هيچ شغل نپردازى باشد چنان كه بسعى او در اين مهلكه افتادى باهتمام او از اين بليه خلاص يا بى بموجب اشارت دوستان شب‌وروز در ملازمت وزير بودم چون وزير مرا در ايام عمل با لباسهاى پاكيزه و تمام تكلف ميديد و در اينوقت بواسطه مفلسى جامهاى كثيف ميپوشيدم دانستكه اگر مرا باينحال دسترس بودى باينحال راضى نگشتمى روزى از من سئوال نمود كه پيش از اين ترا با ملبوسات پاكيزه مشاهده ميكردم و در پوشش شرايط تكلف بجاى ميآوردى اكنون چرا دست از خود داشتهء جواب دادم كه اى خداوند روزگار دست از من برداشته است چنانچه بوجوه خرج اليوم درمانده‌ام ابن مقله قلم برداشته هزار دينار بر خزانه‌دار خود نوشت و هزار دينار بر عمال ولايات به من داده گفت اين مبلغرا بستان و اسباب خود را مرتب گردان تا در باب مهم تو فكرى نمايم آنوجه را گرفته تجملات ساخته ابن مقله مهمات كلى به من حواله نمود چنانچه در اندك روزگارى اضعاف آنچه از من گرفته بود به من رسانيد و هم محمد بن جابر گويد كه در ايام بيكارى با فضل بن سهل به راه ميرفتم در آن اثنا فضل شكايت گونه از دنيا و وضع روزگار بر زبان آورده من اين دو بيت بر زبان آوردم :\r\n صبر است علاج مرد چون كار افتاد * با جور زمان دهر ندارد فرياد\r\nگر با تو نسازد تو مشو رنجه از او * چون وقت رسد بيابى از دهر مراد \r\nفضل اين رباعى را از من ياد گرفته از يكديگر جدا افتاديم بعداز مدتى شنيدم كه او در مرو وزير مأمون شده به خدمت او رفتم چون چشمش بر من افتاد خواند\r\n صبر است علاج مرد چون كار افتاد * ما صبر كرديم تا روزگار بر سر رضا آمد \r\nو همان ساعت فرمود تا پنجاه هزار مثقال طلا به من دادند و گفت بدين مختصر اسباب خود انتظام ده تا بجهة تو مهمى مناسب فكر كنم و بعداز روزى چند مرا عملى فرمود كه از آنجا چندان مال يافتم كه از جملهء اغنيا شدم و ديگر درويشى نديدم اين حكايت را صاحب جامع الحكايات آورده و طرفه آنكه از زمان فضل بن سهل كه وزير مامون بود و ابن مقله كه وزير الراضى باللّه است صد و بيست سال بوده است آيا اين محمد بن جابر در زمان ابن مقله چند سال داشته يا صاحب جامع الحكايات در اسم غلط كرده و بر او\r\n\r\n","description":"","footnote":"","page_name":" 375 ","page_number":375},
  {"content":"\r\n\r\nمشتبه شده است يا آنكه محمد بن جابر بغايت معمر بوده است چنانچه در زمان ابن مقله صد و پنجاه سال تخمينا از عمر او گذشته حكايت آورده‌اند كه نوبتى يحيى بن خالد برمكى در ايام وزارت با كوكبهء تمام از دار الخلافه مىآمد درويشى از در سراى او برخاسته گفت خداوند تعالى وزير را سالهاى دراز بر مسند حكومت متمكن دارد من عيال‌بار و پريشانم و از كرم آنحضرت اميدوارم كه بر ما بمختصرى رعايت فرمايد يحيى فرمود تا او را بضيافت خانه بردند و امر كرد كه هرچه از طعام و شراب نزد او مىبرند پيش آنشخص بردند و هرروز هزار مثقال طلا تسليم او نمايند چون مدت يك ماه ازينمعنى بگذشت آنمرد سى هزار درم بيكجا ديده آنهمه روز در حوصلهء او نگنجيد آنها را برداشته به وطن خود شتافت روزى يحيى از حال او پرسيد گفتند بعداز يك ماه برفت گفت بخداى كه نفس من در قبضه قدرت اوست كه اگر مدت العمر در خانهء من ميماند اين وظيفه از وى بازنميگرفتم و اينحكايت از احياى علوم غزالى نقل افتاد .\r\n\r\nفصل ششم از جزو دويم در بيان مواعظ حكماء نسبت بسلاطين سعادت انتما\r\n\r\nدر كتب تواريخ مسطور است كه ابو جعفر از عمرو بن عبيد التماس نصيحتى كرد\r\nعمرو گفت از ديده گويم يا از شنيده ابو جعفر گفت شنيده كى بود مانند ديده عمرو گفت عمر عبد العزيز از حكام بنى اميه بود و بواسطه عدل شامل او حلاوت فراغت و رفاهيت بمذاق خاص‌وعام رسيد و جهانيان در مهد امن و امان استراحت بخفتند .\r\n آرام يافت در حرم امن وحش وطير * آسوده گشت در حرم امن انس و جان\r\nگردان فروگشاد كمر از ميان تيغ * ايام برگرفت زه از گردن كمان\r\nاز غصه خونگرفت خوى ظلم در جگر * وز خنده بازماند چو گل عدل را دهان \r\nچون بعرصهء آخرت شتافت ورثهء او يازده نفر بودند و تركه او مبلغ هفتصد مثقال طلا بود هر پسريرا صد و هيجده قيراط نقره رسيد و چون هشام بن عبد الملك سفر آخرت پيش گرفت وارثان او نيز يازده نفر بودند هريك را هزارهزار دينار از تركه هشام رسيد و بعداز مدتى يكى از فرزندان عمر عبد العزيز را ديدم كه صد اسب در راه خدا سبيل ساخت كه هركه به حج رود يا بغزاى كفار شتابد و پياده باشد بر آنها سوار شود و هم در آن ايام يكى از اولاد هشام را ديدم كه سئوال مينمود و از مردم\r\n\r\n","description":"","footnote":"","page_name":" 376 ","page_number":376},
  {"content":"\r\n\r\nصدقه ميخواست\r\n\r\nحكايت : آورده‌اند كه روزى شقيق بن ابراهيم بلخى نزد هرون الرشيد رفت\r\nهرون با او گفت شقيق بن ابراهيم زاهد توئى جوابداد كه شقيق بن ابراهيم منم اما زاهد توئى هارون گفت چگونه زاهد باشم شقيق گفت من ترك دنيا كرده‌ام و نعيم آخرت بر من جلوه مىكند و هنوز نعرهء هل من مزيد ميزنم چگونه زاهد باشم زاهد توئيكه بدنيائى بيمقدار قناعتكردهء ترك جنت مخلد گفته هارون گفت مرا پندى ده شقيق گفت خداوند سبحانه سرائى ترتيب داده كه آن را دوزخ گويند ترا دربان آن منزل كرده و سه چيز به تو كرامت كرده بيت المال و شمشير و تازيانه و فرموده استكه به اين سه چيز خلايق را از دوزخ بازدارى هركه خلاف فرمان حق كند او را بتازيانه تاديب نمائى و هركه بناحق شخصيرا بكشد بشمشير قصاص نمائى و هركه محتاج گردد از بيت المال خرج يوميهء او را مهيا سازى و اگر خلاف فرمان الهى كنى پيشرو دوزخيان باشى هارون گفت زياده كن گفت تو بر مثال چشمه و عمال ديگر بر مثال جويها كه از چشمه جدا شوند اگر چشمه تيره بود همه جويها تيره گردند هارون او را معزز و مكرم داشت\r\n\r\nحكايت : آورده‌اند كه نوبتى هارون الرشيد نيم شبى با عباس بن يحيى كه از خواص او بود\r\nبه خانه فضل بن عياض كه از اكابر مشايخ بود رفته حلقه بر در زد شنيد كه فضل قرآن ميخواند و به اين آيه رسيد كه  « أَمْ حَسِبَ الَّذِينَ اجْتَرَحُوا السَّيِّئاتِ أَنْ نَجْعَلَهُمْ كَالَّذِينَ آمَنُوا وَ عَمِلُوا الصَّالِحاتِ »  يعنى پنداشتند جماعتى كه كارهاى بد ارتكاب نمايند و ايشانرا با جماعتى كه ايمان آورده‌اند و عمل صالح كرده‌اند برابر خواهيم كرد هارون گفت اگر بطلب موعظه آمده‌ايم اين آيه كافيست عباس دو نوبت ديگر در بكوفت فضل گفت كيست جوابداد كه امير المؤمنين است فضل بر زبان آورد كه او را با من چه كار است عباس گفت در بگشاى كه طاعت او بر تو فريضه است فضل در بگشاده چراغ را بكشت هارون درآمد و بنشست و دست فضل بگرفت فضل گفت دست به اين نرمى چگونه تاب آتش دوزخ تواند آورد آنگاه گفت اى هارون جواب خداوند را آماده باش كه روز قيامت ترا در برابر آحاد مسلمين بدارند تا از تو انصاف طلبدارند هارون گريان شده عباس گفت اى شيخ عنان بگردان كه امير را هلاك كردى فضل گفت خاموش باش اى هامان كه تو و امثال تو در هلاك او سعى\r\n\r\n","description":"","footnote":"","page_name":" 377 ","page_number":377},
  {"content":"\r\n\r\nمىنمائيد و او را در معصيت تحريص ميكنيد هارون گفت اى عباس خاموش باش كه بدان سبب ترا بهامان خطاب كرد كه مرا بمنزله فرعون ميداند پس فرمود تا هزار مثقال طلا نزد شيخ نهادند گفت من ترا ميگويم كه خصمانرا از خود خوشنود كن آمدهء كه مراد نصيحت من به من رسانى و آن را قبول نكرد\r\n\r\nحكايت : آورده‌اند كه چون عمر عبد العزيز بخلافت نشست\r\nسالم سندى كه از زهاد روزگار بود و ميان او و عمر محبت بود نزد وى آمده عمر پرسيد كه ايسالم از خلافت من خوشحال شدى يا غمناك جوابداد كه بجهة تو غمناك و بواسطه اخلاء تو خوشحال شدم عمر گفت مرا پندى ده و موعظه گوى سالم گفت در آن باب اطناب كنم يا اختصار عمر گفت « خير الكلام ما قل و دل » سالم گفت كه آدم صفى اللّه را كه برگزيدهء حق و ابو البشر است بيك خوردن گندم از بهشت بيرون كردند عمر گفت كافيست آنچه گفتى حكايت هارون الرشيد بمجلس ابن سماك رفته گفت مرا نصيحتى كن گفت زيانكار آنمرديكه در بهشت مسكنى كه طول آن برابر هفت آسمان و عرض آن برابر هفت زمينست نداشته باشد\r\n\r\nحكايت : در تاريخ يمينى مسطور است كه چون سلطانمحمود دار الشفاى غزنين را باتمام رسانيد\r\nدو ركعت نماز گذارد و سجده شكر كرد ديوانهء كه در آنموضع مقيد بود گفت اى محمود اين چه نماز بود كه گذاردى سلطان جوابداد كه اين نماز بجهة آن گذاردم كه خداوند تعالى مرا باتمام اين عمارت توفيق داده ديوانه گفت ايمحمود ديوانه توئى و زنجير در پاى منست از عاقلان بستان و به ديوانگان بده كه خداوند تعالى بلطف خود بيمارانرا شفا دهد محمود از اينسخن خجل و مبهوت شده بيرونرفت\r\n\r\nحكايت : آورده‌اند كه محمد بن سماك نزد هارون الرشيد آمده او را نصيحتى التماس نمود\r\nمحمد گفت چون در خلوت بگناه اشتغال مينمائى در بر وى آشنا و بيگانه مىبندى گفت آرى محمد گفت حالت از دو بيرون نيست يا نميدانى كه آفريدگار شما ميداند اگر چنين است تعزيت خود بدار كه از اهل بيرونى اگر ميدانيكه ميداند چونست كه از مخلوقات شرم ميدارى و از خالق قديم آزرم نميدارى هارون مدهوش شده مضمون اين رباعى بر زبان راند .\r\n با نفس هميشه در نبردم چكنم * وز كردهء خويشتن بدردم چكنم\r\nگيرم كه ز من درگذرانى بكرم * اينحال كه دانيكه چكردم چكنم \r\n\r\nحكايت : آورده‌اند كه شقيق بلخى در كنار دجله وعظ ميگفت\r\nقافلهء حجاج از خراسان\r\n\r\n","description":"","footnote":"","page_name":" 378 ","page_number":378},
  {"content":"\r\n\r\nبه مكه ميرفتند آنجا رسيدند پيرى از آنميان مهار شتر به كسى داده گفت اينرا نگاهدار تا بنگرم كه اين دانشمند چه ميگويد بعد از لحظهء ايستاده استماع موعظه نمود شقيق را مخاطب ساخته گفت اى شيخ من مردى شتربانم و به اين باديه شتر ميرانم مرا پندى ده كوتاه و سودمند تا آن را كار بندم شقيق گفت اى شيخ سه سخن از من ياد گير هركار كه براى نفس خواهى كرد براى خداوند نفس كن و هرچه بجهة نفس خواهى از خداوند نفس خواه و هر چه از جانب خداوند به تو رسد بدان راضى باش شتربان با ياران گفت كه شتر ببريد كه ما را كار افتاد و رو به باديه نهاد و بعد از سه شبانه‌روز شقيق آنمرد را ديد كه بر روى دجله ميرفت و قدمش تر نميشد و در اين اثنا شقيق را ديد گفت اى مرد تو آن نيستى كه مردم را علم آموزى و خود بعلم خود عمل نكنى گفت اين معنى از كجا بر تو ظاهر شد گفت سه سخن با من گفتى من دو كلمه را كار بستم بر روى آب ميروم و اگر كلمهء سوم را به عمل آوردمى با مرغان هوا طيران نمودمى چون شقيق بن ابراهيم وفات يافت مردم بلخ مجتمع شده با خليفهء او حاتم اصم گفتند التماس داريم كه وعظ گوئى و ما را نصيحت فرمائى حاتم گفت من لايق اين كار نيستم ايشان مبالغه و الحاح از حد اعتدال در گذرانيدند حاتم گفت مرا يكسال مهلت دهيد و در كنج خانه نشسته بعبادت و رياضت مشغول شد و چون وعده منقضى شد مريدان تقاضا از سر گرفته حاتم با ايشان بصحرا رفته بدرختى رسيد كه طيور مسكن كرده بودند چون نزديك بدرخت رفت مرغان رم كردند حاتم بازگشته گفت هنوز من قابليت موعظه پيدا نكرده‌ام مرا بگذاريد و سال ديگر نزد آندرخت رفت طيور رم نكردند اما چون حاتم دست بجانب آنها دراز كرد پرواز نمودند حاتم گفت امسال نيز وعظ نميگويم و چون يكسال ديگر برياضت و مجاهدت گذرانيد مريدان مبالغه و الحاح كردند كه بوعده وفا بايد كرد حاتم بصحرا رفته نزد همانشجره رفت و دست بجانب طيور دراز كرد مرغان نه‌پريدند حاتم دست بر پشت مرغان درآورده بمنبر رفت و بموعظه اشتغال نمود در اثناى وعظ گفت مرد بايد كه هرروز از از مقاميكه هست پيشتر آيد و در آنمقام توقف ننمايد .\r\n اى تن تو ز حرص و آز در تاب مباش * پيوسته روان چو تير پرتاب مباش\r\nدر رفتن اينراه كه دارى در پيش * ماننده شاگرد رسن‌باف مباش \r\nآورده‌اند كه چونحاتم اصم در بلخ بذكر موعظه اشتغال نمود و عوام بلخ مريد\r\n\r\n","description":"","footnote":"","page_name":" 379 ","page_number":379},
  {"content":"\r\n\r\nاو گشتند علما و فقهاى بلخ را غيرت گريبان جان گرفته بنزد عصام بن يوسف كه مفتى آنولايت بود رفتند كه حاتم اصم مردى جاهل است و علومى ندارد و با وجود عدم علم و فضيلت موعظه ميگويد و خلايق را گمراه ميسازد و عصام سوار شده والى شهر را استدعا نمود كه با علما بآنموضع رفت كه حاتم وعظ ميگفت جمعى ديد كه در مجلس حاتم نشسته‌اند عصام پيش رفته حاتم او را تعظيم نمود عصام گفت اين مردم از تو علم مىآموزند حاتم گفت نى ايشانرا نصيحت ميكنم پرسيد كه خدا را ميشناسى گفت بلى سؤال نمود كه چگونه ميشناسى گفت او را بيچون و بيمثل و بيمانند ميشناسم چنانچه او جل ذكره در قرآن مجيد فرموده قوله تعالى «   قُلْ هُوَ اللَّهُ أَحَدٌ   » عصام گفت خداوند را بر دست عباد چيست جوابداد آنكه فرمان او بجا آورند و از منهيات دست بازدارند عصام گفت عالم كيست گفت آنكس كه از مخلوق نترسد پرسيد كه عابد كيست جواب داد آنكه در جميع امور رضاى حق منظور دارد سؤال نمود كه زاهد كيست گفت آنكس كه عمل آخرت پيشنهاد همت سازد گفت وضو كردن ميدانى بر زبان آورد كه هم وضوى باطن ميدانم هم وضوى ظاهر عصام پرسيد كه وضوى باطن كدامست جواب داد كه آنست كه باطن خود را به آب توبه و انابت بشويم و در درياى استغفار غوطه خورم تا با ظاهر و باطن پاكيزه به حضرت آفريدگار توجه نمايم و چون تكبير احرام گويم دوزخ را بر يسار خود بينم و بهشت را بر يمين و ملك الموت را در پس پشت خود مشاهده ميكنم و قبر را در پيش خود تصور نمايم و همچنين از اول نماز تا به آخر اينطريقه را مرعى دارم و چون نماز گذاردم ميترسم كه مبادا خداوند تعالى نماز مرا قبول نفرمايد و بر روى باز زنداى عصام مردمان بارتكاب فرايض مشغول شده‌اند و از قبول آن غافل گشته عصام گفت نماز اينست چندگاهست بدين وتيره نماز ميگذارى گفت سى سالست كه نماز من چنين است عصام از اسب فرود آمده دست بر سر زدن گرفت حاتم گفت اى عصام واى بر تو كه خلايق را تعليم علوم مينمائى و نماز چنين در همه عمر نگذاردهء عصام از حاتم وصيتى التماس نمود حاتم گفت ترا چه وصيت كنم كه از سيد عالم صلى اللّه عليه و آله مرويست كه پنج طايفه بر پنج خصلت بدوزخ روند اول اميران بسبب ظلم و اغنيا بجهة كبر و عرب بسبب عصبيت و عداوت و بازرگانان بواسطه خيانت و عالمان بواسطه حسد و من ترا چه نصيحت كنم كه باعث برآمدن تو نزديك من جز حسد امرى نبود ليكن بعلم\r\n\r\n","description":"","footnote":"","page_name":" 380 ","page_number":380},
  {"content":"\r\n\r\nخود عمل كن تا علمت بجهل آميخته نگردد و از معاصى بپرهيز تا از آتش دوزخ آزاد شوى و مال خود را بآخرت فرست تا حساب آن بر تو آسان گردد و عصام به خانه آمده خود را بترازو برابر زر كشيده آن نقود را بدرويشان داد\r\n\r\nحكايت : آورده‌اند كه منصور عماره بدر خانه قاضى بغداد رسيد\r\nدرگاهى ديد عالى باندرون رفته خانه‌اى ديد بغايت وسيع و دلگشا در كمال نزهت و مفارش بتكلف انداخته غلامان و چاكران ايستاده شيخ آب خواست تا وضو كند غلامى آفتابه‌اى آورد شيخ دستها از بازو شست و بسيار آب ميريخت قاضى گفت ايشيخ اين چه اسراف است كه ميكنى منصور گفت اى قاضى در آب مباح كه ملك خداوند است و بر جميع موجودات حلال است چون اسراف جايز نيست و اين همه تجمل و سرابستان كه وجوه آن را خداى داند كه از كجا است اسراف باشد يا نه ترا يك وثاق كافيست و يك خدمتكار تمام قاضى از خواب غفلت بيدار شده ترك دنيا كرده روى بعقبى آورد و از اين يك نكته از وادى هلاك بعرصه نجات رسيد\r\n\r\nحكايت : ابراهيم ادهم بمجلس وعظ فاضلى درآمده\r\nديد كه واعظ بر سريرى نشسته و جامهاى قيمتى پوشيده و سرش از كبر و نخوت ممتلى گشته سلام كرد و بنشست و بسم اللّه گفته آغاز كرد كه قوله تعالى   « تَبارَكَ الَّذِي بِيَدِهِ الْمُلْكُ وَ هُوَ عَلى كُلِّ شَيْءٍ قَدِيرٌ   الذى خلق العرش و السرى » واعظ گفت اى خراسانى غلط مخوان  الَّذِي خَلَقَ الْمَوْتَ وَ الْحَياةَ  ابراهيم گفت اگر ميدانيكه خداوند ترا به جهت موت آفريده پس چرا اينهمه كبر و خودبينى در سر گرفته واعظ گفت تيرى بجانب من انداختى و آن كارگر آمد از جاى خود برخاسته خرقه درپوشيد .\r\n آنكس كه كند جفت دل انديشه تو * انديشه هرچه هست بر طاق نهد \r\n\r\nحكايت : چون ابو حازم لفاف را كه از مشايخ كبار بود وفات رسيد\r\nمريدانش گفتند ما را از سيرت خود اعلام ده تا به تو اقتدا كنيم گفت سى سالست كه بجانب حرام نظر نه‌انداخته و ارتكاب هيچ امريكه از آن وبالى بروزگار من عايد گردد نكرده‌ام و سى سال شد اعتقاد من آنست كه اگر زمين آهن گردد و آسمان روبين چنان كه نه از زمين نبات رويد و نه از آسمان باران بارد به مقدار پر پشهء در دل من تشويش روزى نيفتد\r\n\r\nحكايت : آورده‌اند كه شخصى از مريدان حاتم اصم التماس موعظتى نمود\r\nحاتم گفت خود را از چهار چيز نگاه دار اول بايد كه شخصى كه آخر الامر بخشنود كردن او محتاج گردى\r\n\r\n","description":"","footnote":"","page_name":" 381 ","page_number":381},
  {"content":"\r\n\r\nنرنجانى و دوم آنكه بنائى را كه بمعمور كردن آن ملجأ گردى خراب نسازى سوم آنكه سخنى نگوئى كه بمعذرت آن اشتغال بايد نمود چهارم آنكه در روشنائى دنيا كسى را مرنجان تا در تاريكى گور به عذاب آن گرفتار نگردى .\r\n\r\nفصل هفتم از جزو دويم در ذكر اجوبهء حسنه كه عقلا در برابر سؤالات تقديم نموده‌اند\r\n\r\nدر كتب سير مسطور است كه عمر بن الخطاب در ايام خلافت شبى در مدينه ميگشت\r\nبدر خانهء رسيد آواز سرود شنيده با خود گفت صاحب اينخانه بفساد مشغولست بروم و او را تعذيب كنم بدر خانه رفته ديد . كه در بسته است گفت در بكوبم شايد كه آن مفسد فرار نمايد لاجرم بر بام برآمده و در خانه رفته مرديرا ديد كه صراحى شراب پيش خود نهاده و با زنى جميله بتجرع اقداح اقراح اشتغال دارد بانك بر او زده گفت يا عدو اللّه پنداشتى كه خداى تعالى ترا رسوا نخواهد كرد كه ارتكاب چنين معصيت نمودى آنشخص برخاسته گفت اى خليفه من بر يك معصيت اقدام نموده‌ام و تو بر سه گناه جرات كرده‌اى عمر گفت آنكدام است جواب داد كه اول آنكه امر الهى چنانست كه  « وَ أْتُوا الْبُيُوتَ مِنْ أَبْوابِها »  و تو از راه بام بخانهء من درآمدى دوم آنكه فرمود  « فَإِذا دَخَلْتُمْ بُيُوتاً فَسَلِّمُوا »  چون به خانه درآئيد شرط تحيت و سلام بجا آوريد و تو بر من سلام نكردى سوم آنكه خداوند جل ذكره نهى فرموده است از تجسس اعمال خلايق كه  « وَ لا - تَجَسَّسُوا »  و تو تجسس كردى عمر گفت راست گفتى تو اكنون از معصيت خود توبه كن تا من نيز از معصيت خود انابت نمايم و باتفاق توبه كردند\r\n\r\nآورده‌اند كه چون عبد الرحمن ابن محمد اشعث با حجاج خروج كرده شكست يافت\r\nجمعى كثير از مردم او را اسير كردند و از آن جمله زن يكى از معارف امرا گرفتار شد چون او را نزد حجاج بردند حجاج با او عتاب آغاز كرده سخنان ميگفت و او سر پيش انداخته نظر بر زمين دوخته بود و نه نظر بر روى او ميكرد و نه جواب ميداد حاجب گفت ايزن امير با تو سخن مىگويد و تو در او نظر نميكنى زن جوابداد كه شرم ميدارم كه در شخصى نظر كنم كه خداوند جل ذكره در او نظر نكند حجاج گفت اينمعنى از كجا بر تو ظاهر شده زن جوابداد كه اگر بر تو نظر داشتى ترا بظلم نگذاشتى حجاج بن يوسف گفت راست ميگويد و هزار درم بوى داده بمسكنش فرستاد\r\n\r\nحكايت : روزى يحيى بن سعيد بن عاص\r\n\r\n","description":"","footnote":"","page_name":" 382 ","page_number":382},
  {"content":"\r\n\r\nبمجلس حجاج آمده حجاج خواست كه انفعالى به او رساند گفت اى يحيى عبد اللّه بن هلال مىگويد كه يحيى بابليس مىماند يحيى گفت تو منكر اين سخن مباش كه بزرگان مشابه بزرگان باشند من بزرك انسم و ابليس بزرك جن دور نبود اگر به دو مانم و اين عبد اللّه بن هلال مردى مشعبد خود ميگفت كه من شيطانرا مىبينم و استاد منست حجاج از اين جواب تعجب نمود كه يحيى اين سخنرا چنان تاويل نمود كه انفعالى به او ملحق نگشت\r\n\r\nحكايت : آورده‌اند كه يعقوب بن ليث صفار در اول حال مردى محتاج و بيدستگاه بود\r\nچون بدرجهء سلطنت رسيد يكى از توانگران سيستانرا مؤاخذه نمود و مال او را بالتمام قبض كرده آن توانگر را محتاج ساخت روزى نزد يعقوب آمده يعقوب از او سؤال نموده كه امروز حال تو چونست گفت همچنانكه ديروز حال تو بود يعقوب پرسيد كه ديروز حال من چون بود آنشخص جوابداد كه همچنانكه امروز حال منست يعقوب در غضب رفته ساعتى بجوشيد و آخر بر سر انصاف آمده او را تحسين نموده مالش را بازداد\r\n\r\nحكايت : از طاوس كافيكه يكى از عباد بصره است مرويست كه گفت مردى يمانى را ديدم كه نزد حجاج ايستاده بود\r\nو سؤالهاى او را جوابهاى شافى درشت ميگفت در آن اثنا حجاج حال برادر خود از او پرسيده گفت اى مرد چون گذاشتى محمد بن يوسف را كه حاكم آنجا است گفت بغايت فربه و تازه حجاج گفت از بدن او نميپرسم از عدل و انصاف او سؤال مينمايم گفت بيرحمى ظالمى فاجرى سفاكى بيباكى است گفت چرا شكايت از او ببزرك‌تر نميبرند تا دفع شر او كند يمانى بر زبان آورد كه آنكسى كه از او بزرگتر است هزاربار از او ظالم‌تر است حجاج گفت مرا نمىشناسى گفت بلى تو حجاج بن يوسفى گفت از من نمىترسى كه چنين سخنان درشت در روى من ميگوئى يمانى جوابداد كه هركه از خداى ترسد از غير نترسد حجاج گفت از قبايل عرب كدام قبيله بهتر است جوابداد بنو هاشم كه محمد صلى اللّه عليه و إله از آن قبيله است حجاج سؤال نمود كه كدام بدتر است جوابداد كه بنو ثقيف كه تو و برادرت از آن قبيله‌ايد حجاج فرمود تا دو هزار درم بوى دادند و روى به من كرده گفت يا طاوس اينمرد از آن طايفه است كه خداى تعالى در وصف ايشان فرموده كه «  يُجاهِدُونَ فِي سَبِيلِ اللَّهِ وَ لا يَخافُونَ لَوْمَةَ لائِمٍ »  يعنى در راه خدا از ملامت هيچ ملامت كننده نترسند\r\n\r\nحكايت : آورده‌اند كه در شهر بلخ محتسب مستى را بدر سراى امير\r\n\r\n","description":"","footnote":"","page_name":" 383 ","page_number":383},
  {"content":"\r\n\r\nحاضر ساخت تا بر وى حد شرعى جارى سازد و امير به آن شخص خطابكرد كه چرا شراب حرام نوشيدى و كسوت تغضيب پوشيدى و عقل شريف را كه عاقله تست بعقيله مستى و بيهوشى گرفتار ساختى مست گفت « سبحانك هذا بهتان عظيم » امير بر زبان آورد كه من با تو سخن ميگويم و از تو سئوال مينمايم و تو قرآن ميخوانى مست جوابداد كه امير بايد كه بهتر از اين تفحص حال رعايا نمايد روا نباشد مرا كه عاقلم بيهوش خواندن امير گفت ترا به جهت مباحثه و مناظره نياورده‌اند چرا بسيار ميگوئى مست گفت « السكوة عند الضرورة بدعة » اگر خاموش گردم مرا بتازيانه برنجانى بنابراين بحجت لت خود دفع ميكنم امير گفت اين قال‌وقيل را بگذار و سورهء قل يا ايها الكافرون بخوان تا ظاهر شود كه مستى يا هشيار چه علما حد مستى را تا اين غايت تعيين كرده‌اند اگر غلط خوانى حد شرعى بر تو برانم مست گفت امير فاتحه بخواند تا من سورهء قل يا ايها الكافرون بخوانم امير آغاز كرد كه  « الْحَمْدُ لِلَّهِ رَبِّ الْعالَمِينَ »  گفت در اول سوره دو غلط كردى يكى آنكه استعاذه ننمودى دويم آنكه بسم اللّه نگفتى امير روى بمحتسب آورده گفت من پنداشتم كه تو مست آورده‌اى ندانستم كه تو قارى بلخ را نزد ما حاضر كردهء ديگر از اين نوع آدم را پيش من مياور و دست از اين مرد بدار مست گفت بىتشريف امير مراجعت ننمايم امير فرمود تا او را خلعت دادند\r\n\r\nحكايت : در تاريخ ابن اعثم مسطور است كه چون معويه بمدينه آمده بمنبر رفته خطبه خواند\r\nو در اثناى خطبه سخن او بذكر امير المؤمنين على عليه السّلام منجر شده آنحضرت را ببدى ياد كرد و زبانرا بنكوهش اسد اللّه الغالب دراز كرد از اولاد امير المؤمنين حسن عليه السّلام در آنمجلس حاضر بود برخاست و فرمود ايزد تعالى هيچ پيغمبرى و هيچ وصيى نفرستاده الامجرمان و فاسقان بعداوت او برخاستند « قوله تعالى  وَ كَذلِكَ جَعَلْنا لِكُلِّ نَبِيٍّ عَدُوًّا مِنَ الْمُجْرِمِينَ »  بعداز آن فرمود من پسر علىام و تو پسر صخرى و مادر تو هند است و مادر من فاطمه بنت رسول اللّه و جدهء من خديجه كبرى است و جدهء تو فتيله است ميان ما دو نفر لعنت خداى بر آنكس باد كه سرشت او نكوهيده‌تر و نسب او خسيس‌تر و نفاق او بيشتر است اهل مسجد آمين گفتند و سخن معويه انقطاع يافته خواروخجل از منبر فرود آمد\r\n\r\nحكايت : نوبتى از محمد حنفيه سؤال نمودند\r\nكه سبب چيستكه امير المؤمنين عليه السّلام ترا بحروب ميفرستد در مخاطره و مهالك مىاندازد و حسن و حسين را از اين تكاليف\r\n\r\n","description":"","footnote":"","page_name":" 384 ","page_number":384},
  {"content":"\r\n\r\nمعاف ميدارد جوابداد كه من بمنزله دو دست پدرم و ايشان بمنزلهء دو چشم و آنحضرت به دو دست خود دو چشم خود نگاه ميدارد\r\n\r\nحكايت : حجاج بن يوسف ثقفى نامه به محمد حنفيه نوشته\r\nسخنان درشت مشتمل بر تهديد و وعيد در آنجا ثبت نمود و چون نامه بمحمد رسيد در جواب نوشت كه بر مضمون رقعهء تو اطلاع يافتم بدانكه خداوند جل ذكره را نظريست كه آن را نظر رحمت گويند اگر شمهء از آن نظر بجانب من اندازد از بلاى تو ايمن گردم و همچنين اگر از انظار غضب حق صبحانه نظر بسوى تو افتد چنان به خود مشغول گرديكه مرا فراموش كنى حجاج از هيبت اينكلمات بلرزيد و ترك محمد داد\r\n\r\nحكايت : آورده‌اند كه نوبتى اعرابى به خدمت مأمون آمده بر زبان آورد كه مردى فقير و غريبم\r\nمأمون بر زبان آورد كه ميتواند بود چه همهء آدميان بديند و صفت موصوفند كما قال اللّه تعالى  « يا أَيُّهَا النَّاسُ أَنْتُمُ الْفُقَراءُ »  و رسول اللّه صلى اللّه عليه و إله فرمود « كن فى الدنيا كانك غريب » اعرابى گفت داعيه حج دارم خليفه گفت مبارك باد نيكو نيتى كردهء كه اداى فريضه نمائى كه  « وَ لِلَّهِ عَلَى النَّاسِ حِجُّ الْبَيْتِ »  اكنون قدم در راه نه اعرابى بر زبان آورد كه استطاعت ندارم مامون گفت بر اين تقدير حج از تو ساقط شد كه فرضيت آن مشروط باستطاعت است چنان كه در كلام مجيد وارد استكه «  مَنِ اسْتَطاعَ إِلَيْهِ سَبِيلًا »  در خانهء خود بفراغت باش اعرابى به تنگ آمده گفت اى امير من پيش تو به چيزى طلبيدن آمده‌ام نه بوعظ شنيدن خليفه خندان و خوشحال شده هزار درم بوى داد\r\n\r\nحكايت : در كتب تواريخ به نظر رسيده كه روزى اصمعى كه فاضل و مقتداى اهل نحو و لغت است\r\nدر مجلس هارون الرشيد نشسته بود و در آن اثنا شيلان كشيدند و از جملهء اطعمه و اشربه پالودهء عسل آوردند اصمعى بتقريبى بر زبان آورد كه اى امير المؤمنين بسيار كس باشد كه پالودهء عسل نخورده باشد بلكه نام آن نشنيده خليفه گفت اينمعنى ممكن نيست اصمعى گفت بنده بر اين مدعى شاهدى اقامه نمايم اتفاقا هم در آن روز خليفه به شكار رفته اصمعيرا نيز با خود همراه برد ناگاه از باديه عربى بيرون آمد كه بتعجيل ميرفت هارون با اصمعى گفت برو و آن اعرابى را نزد من آر اصمعى پيش عرب رفته گفت امير المؤمنينرا اجابت كن عرب بر زبان آورد كه مؤمنانرا امير مىباشد اصمعى گفت بلى عرب گفت بارى به او ايمان ندارم اصمعى زبان بدشنام او گشوده و گفت خاموش باش يابن الزانية اعرابى در غضب رفته گريبان\r\n\r\n","description":"","footnote":"","page_name":" 385 ","page_number":385},
  {"content":"\r\n\r\nاصمعيرا گرفته بهرطرف ميكشيد و دشنام ميداد اصمعى در دست او عاجز شده بود هارون از آنحال ميخنديد اعرابى اصمعى را كشان‌كشان نزد خليفه آورد مردم گفتند امير المؤمنين را سلام كن گفت من به او ايمان ندارم آنگاه گفت يا امير المؤمنين بزعم اين مردم نه به اعتقاد من داد من از اين شخص بستان كه مرا دشنام داده است خليفه گفت دو درم به او ده اعرابى بر زبان راند كه سبحان اللّه مرا دشنامداده تو ميفرمائى كه دو درهم به او دهم اين چگونه حكمى است خليفه گفت حكم ما بر اين نسق است اعرابى گريبان اصمعيرا گذاشته گفت يابن الزانيتين زود باش و به حكم امير خود چهار درم به من ده هارون چندان خنديد كه نزديك بود كه از اسب بيفتد و اعرابى را همراه خود به بغداد برد چون عرب بارگاه خليفه را به آن عظمت و حشمت مشاهده نمود پيش رفته گفت اسلام عليك يا اللّه خليفه گفت خاكت به دهان اين چه سخن بود كه گفتى عرب بر زبان گذرانيد كه اسلام عليك يا نبى اللّه خليفه گفت اى مخذول چنين مگوى حضار گفتند بگوى يا امير المؤمنين عرب سلام كرده بنشست خليفه گفت شيلان كشيدند و پالوده حاضر كردند اصمعى گفت اميدوارم كه او نداند كه پالوده چيست هارون گفت اگر چنين باشد يك بدره زر به تو دهم اعرابى دست دراز كرده بر وجهى به خوردن پالوده مشغول شد كه معلوم شد كه هرگز پالوده نخورده خليفه از او سئوال نمود كه اين چيست ميخورى گفت و اللّه كه من نميدانم كه اين چه‌چيز است اما در قرآن مجيد خوانده‌ام كه « و  فاكِهَةٌ وَ نَخْلٌ وَ رُمَّانٌ  » نخل نزد ما هست گمان ميبرم كه اين رمانست اصمعى گفت امير اكنون دو بدرهء زر بده زيرا كه او رمان را نيز نمىداند كه چيست خليفه فرمود تا بدرهء زر باصمعى دادند و هزار درهم باعرابى بخشيد\r\n\r\nحكايت : هشام عبد الملك مردى از ندما را در معرض خطاب و عتاب آورده\r\nبود و آنشخص خود سخنان دلپذير بيان مينمود هشام بانگ بر او زد كه باوجود آنكه در معرض عقوبت من ايستادهء هنوز فصاحت عرضه ميدارى آنمرد گفت خداوند جل ذكره باوجود عظمت و كبريائى خويش و كمال نقصان و جرايم عباد ميفرمايد كه در روز قيامت گناه‌كارانرا بايد كه سخن خود را مستوفى عرضه داشت نمايند و آنچه از حجت و برهان توانند ادا نمايند چون حال بر اينمنوال باشد چرا با تو سخن نتوان گفت هشام از اين سخن متأثر شده از جريمهء او درگذشت\r\n\r\nحكايت : از مأمون خليفه\r\n\r\n","description":"","footnote":"","page_name":" 386 ","page_number":386},
  {"content":"\r\n\r\nمرويست كه هرگز از كسى الزام نيافته‌ام چنانچه بجواب مبادرت نتوانم نمود الا از سه كس اول از مادر فضل بن سهل كه چون بعداز پسر خود سهل ناله و زارى و گريه و سوگوارى مينمود من بپرسش او رفتم بر سبيل تسليهء خاطر وى گفتم جزع مكن كه اگر فضل رفت من قايم‌مقام او باشم و شرط فرزندى بجا آورم گفت اى امير چگونه بر فوت فرزندى جزع نكنم كه مثل تو كسى پيدا كرده كه بجاى او باشد ديگر آنكه سياهى در مصر دعوى نبوت ميكرد و ميگفت من موسى عمرانم با او گفتم موسى را معجزات عالى بود مانند عصا و يد و بيضا و غيرهما اگر تو از آن قسم معجزه ظاهر كنى ما ترا مطاوعت نمائيم متنبى گفت موسى وقتى معجزه نمود كه فرعون انا ربكم الاعلى گفت اگر تو نيز آنكلمه بگوئى من آنمعجزه نمايم و من نتوانستم كه در مقابل او حرفى بگويم سوم آنكه كوفيان از عامل خود كه من نسبت به او اعتقاد تمام داشتم شكايت كردند گفتم درازنفسى شما را ميدانم از ميان خود پيريرا اختيار كنيد تا سخن شما بگويد آن طايفه پيريرا اختيار كردند و سخن آغاز كرده گفت اى خليفه مرديرا كه والى ساخته‌ايد چون سال اول در ديار ما آمد آلات و اسباب فروخته به او داديم و سال دوم خانهاى خود را در معرض بيع درآورديم و تسليم وى كرديم و سال سيم املاك و مزارع را به او بازگذاشتيم ديگر هيچ نداريم اينظالم را از سر ما وا كن من گفتم دروغ ميگوئى شخصى را كه امير شما گردانيده‌ام عادل و پارسا و امينست پير گفت اگر چنين است كه خليفه ميفرمايد و من دروغ ميگويم خداوند تعالى آن را بجهة آن بر خلافت نشانده كه عالميان از عدل و انصاف او محفوظ گردند نشايد كه چنين حاكمى عادل منصف دائما در كوفه باشد و ديگران از عدل و لطف او بىنصيب باشند مرا از اين سخن خنده آمد جوابى نتوانستم گفت\r\n\r\nحكايت : چون حجامه ملحد را گرفته نزد هارون الرشيد بردند\r\nهارون با او گفت يا عدو اللّه تو از زنادقهء كبارى حجامه گفت چگونه زنديق باشم كه فريضه گذارده‌ام و سنت بجا آورده‌ام هرون گفت اى مدبر ترا تيغ خواهم زد تا اقرار كنى حجامه جواب داد كه اگر چنين كنى رسول خدا را صلى اللّه عليه و إله خلاف كرده باشى هارون پرسيد چگونه گفت آنحضرت تيغ ميزد كه بمسلمانى اقرار كنند و تو ميزنى كه بكفر اعتراف نمايند هارون از اين جواب متحير شده او را رها كرد\r\n\r\nحكايت : آورده‌اند كه يكى از صدور تجار به حج اسلام رفته اسباب تجمل بينهايت همراه برد\r\nچنان كه\r\n\r\n","description":"","footnote":"","page_name":" 387 ","page_number":387},
  {"content":"\r\n\r\nصد شتر مطبخ و خيام او را ميبردند و در عمارى نشسته جمعى از علماى ائمه همراه بودند چون قريب به عرفات رسيد درويشى را ديد كه ميآيد گرسنه و تشنه و پايهاى آبله زده چون درويش صدر جهانرا با آن حشمت و مكنت ديد گفت آيا ثواب حج تو و من يكى باشد و حال آنكه تو در راحت ميروى و من در محنت صدر جهان گفت حاشا كه جزاى من مقدار تو باشد چه اگر دانستمى كه ثواب من مقابل اجر تو خواهد بود ارتكاب اين سفر نمينمودم درويش گفت چگونه گفت زيرا كه من فرمان الهى را امتثال نموده‌ام و تو بخلاف فرمان اين توجه نمودهء چرا كه گفته‌اند چون قدرت ندارى خود را بمهلكه مينداز پس مرا بفرمان طلبيده‌اند و تو بطفيل آمدهء و عزت طفيلى چون مهمان نباشد\r\n\r\nحكايت : آورده‌اند كه خسرو پرويز مفتون نغمات دلپذير باربد بود\r\nو لحظهء بمفارقت او رضا نميداد نوبتى باربد غلامى خريد و موسيقى به او تعليم ميداد و غلام در اندك فرصتى چنانشد كه از تار ساز دل را غذاى روح و جانرا شربت فتوح ميداد\r\n زهره ز رشك خون دل در بن ناخن آورد * چون رك ناخنش كند بارك چنگ نشترى \r\nو پرويز چنان شيفته ساز و فريفته آواز او شد كه مزيدى بر آن تصور نتوان نمود و چون بار بديد كه پادشاه در مقام تربيت غلام است بقتل آن بيچاره مبادرت نمود پرويز بر اين قضيه وقوف يافت باربد را در معرض خطاب و عتاب آورده بسياست او حكم كرد و بر زبان آورد كه تو ندانسته بودى كه نشاط من به دو قسم مقسم است قسمى بساز و آواز تو و قسمى بسرود و نغمات غلام سبب چه بود كه نصفى از نشاط مرا منقطع ساختى من نيز سر ترا از مصاحبت بدن منقطع سازم باربد گفت ايپادشاه جهان من بد كردم كه نصفى از نشاط پادشاهرا باطل ساختم اما پادشاه ميخواهد كه بقتل من تمام نشاط خود را مفقود سازد پرويز را از اينجواب خوش آمده قلم عفو بر جريدهء جرايم باربد كشيد\r\n\r\nحكايت : آورده‌اند كه حجاج بن يوسف دوستى داشت موسوم بمره روزى حجاج نشسته بود\r\nحاجب درآمده گفت فلان دبير بار ميطلبد مره بر زبان راند كه دبيران بدترين خلايقند حجاج دبير را اذن دخول داد چون درآمد او را تعظيم كرده در پهلوى خود جايداد و چون دبير سخن خود گفت بيرونرفت حجاج با مره گفت چرا گفتيكه دبيران بدترين ناس‌اند اگر نه حق يارى بودى ترا ايذاء كردمى نشنيدهء كه خداوند تعالى اين آيه فرموده  « كِراماً كاتِبِينَ »  مره گفت اى امير من عوانان ديوانرا ميگفتم نه ملائكهء آسمانرا حجاج\r\n\r\n","description":"","footnote":"","page_name":" 388 ","page_number":388},
  {"content":"\r\n\r\nاز اينجواب خندانشده او را انعام داد\r\n\r\nحكايت : آورده‌اند كه عبد الملك مروان عتبه را طلبيده\r\nگفت ميخواهم كه امارت مصر را به تو تفويض نمايم عتبه گفت اين مهم از من نميآيد عبد الملك در غضب رفته او را دشنام داده گفت عمليكه ديگران بآرزو ميخواهند به تو مىدهم و تو منت نميدارى عتبه جوابداد كه آفريدگار تبارك و تعالى در قرآن ميفرمايد «  إِنَّا عَرَضْنَا الْأَمانَةَ عَلَى السَّماواتِ وَ الْأَرْضِ وَ الْجِبالِ فَأَبَيْنَ أَنْ يَحْمِلْنَها وَ أَشْفَقْنَ مِنْها وَ حَمَلَهَا الْإِنْسانُ إِنَّهُ كانَ ظَلُوماً جَهُولًا »  آفريدگار جل ذكره با كمال بزرگى و قدرت خود امانت خويش را بر آسمان عرض كرد قبول ننمود قادر مختار و منتقم جبار خشم و غضب نفرمود پس اگر تو عمل مصر به من عرض كنى و من قبول نكنم چرا خشم گيرى عبد الملك او را تحسين نموده تشريفى فاخر داد\r\n\r\nحكايت : آورده‌اند كه عبد الملك شعبى را كه يكى از افاضل زمان بود برسالت روم فرستاد\r\nچون قيصر كمال فصاحت و بلاغت و فراست و فضيلت او مشاهده نمود ازو پرسيد كه سن تو چند است شعبى گفت اسنان من سى و دو بيش نيست قيصر بر زبان راند كه از اين نمىپرسم زاد تو چند است گفت آنچه بود در راه صرف شد قيصر گفت عمر تو چند است گفت دو روز پرسيد چگونه شعبى جواب داد كه عمر خود را ايندو روز ميدانم كه در خدمت توام و باقى را عمر نميشرم مصرع (\r\n روز فراق را كه نهد در شمار عمر \r\n) قيصر را بغايت خوش آمد شعبى را به تشريفات و انعامات مخصوص ساخت و جواب نامهاى او نوشته به دو تسليم كرد از شعبى منقولست كه چون آن مكاتيب را بعبد الملك رسانيدم او را متغير يافتم اما سبب را ندانستم بعداز چند روز گفت ميدانيكه قيصر در شان تو چه نوشته گفتم لا و اللّه نامه را به من داد نوشته بود كه عجب ميدارم از جماعتى كه مثل شعبى شخصى در ميان ايشان باشد و ديگريرا حاكم خود سازند گفتم قيصر بر تو حسد برده است كه منى در خدمت توام بجهة آن اين سخن نوشته است تا مزاج ترا بر من متغير سازد و قصد من نمائى ديگر آنكه اگر ترا ميديد ميدانست كه من لايق اين منصب نيستم عبد الملك خوشحال شده گفت راست گفتى\r\n\r\nحكايت : از خالد بن ازهر مرويست كه حسن بن سهل مرا نزد مأمون برده\r\nخليفه از من پرسيد كه چه نام دارى گفتم خالد بن ازهر گفت از كجائى گفتم از كاشان گفت از كدام قريه گفتم از اهل آران مأمون بخنديد و گفت تو از آنجماعتى كه شاعر وصف ايشان كرده است :\r\n\r\n","description":"","footnote":"","page_name":" 389 ","page_number":389},
  {"content":"\r\n\r\n نديدم كه نان بهتر از ميوه باشد * بنزديك قومى مگر شهر كاشان \r\nگفتم امير بر مسند اقبال باقى باد آنشاعر مردم كاشانرا هجو نكرده مدح گفته است بسبب اينكه نان آنزمين بغايت پاكيزه و لذيذ بود چنان كه مردم بنان خورش محتاج نباشند و از غايت لطافت آن نانرا به از ميوه توانگفت مأمون گفت نيكو محملى پيدا كردى پس حسن بن سهل را گفت امارت طبرستانرا به او ده\r\n\r\nحكايت : آورده‌اند كه روزى زيد بن على بن الحسين عليه السّلام\r\nبنزديك خالد بن عبد اللّه قشيرى كه حاكم كوفه بود رفت خالد برخاسته تعظيم آن جناب نمود و از يهودى كه در آنمجلس حاضر بود پرسيد كه بچه سبب يهودان ترا تعظيم ميكنند و بر خود تقديم مينمايند يهود گفت بجهة آنكه من از نسل داود پيغمبرم خالد پرسيد كه تو به چند واسطه به آن حضرت ميرسى جوابداد كه بچهل و دو واسطه او را خالد گفت اين زيد بن على فرزند پيغمبر است بسه واسطه برسول اللّه ميرسد يهود گفت تعظيم كن شخصى را كه خداوند تعالى بواسطهء او ترا بزرگ گردانيده است خالد گفت من احترام و توقير او را بر خود واجب ميدانم يهود گفت دروغ گفتى اگر تعظيم او را لازم ميدانستى او را بر مسند خود مىنشاندى خالد گفت من در اينباب مضايقه ندارم اما هشام بن عبد الملك بدين راضى نميشود يهود گفت هشام ترا از رضاى خدا منع نتواند كرد خالد گفت خاموش باش و از مجلس من بسلامت بيرون رو يهود گفت :\r\n اگر تيغ عالم بجنبد ز جاى * نبرد رگى تا نخواهد خداى \r\nو چون سخن بدينجا رسيد زيد برخاسته فرمود روشن باد چشم پيغمبرى كه يهودانرا به او اعتقاد بيشتر است از ايشان\r\n\r\nحكايت : ابراهيم بن مهدى گويد روزى نزد معتصم نشسته بودم\r\nپسر صغير مأمون كه دو ساله بود درآمد و من انگشترى ياقوت در انگشت داشتم آن را بيرون آورده ميگردانيدم پرسيد كه اين چيست گفتم كه اين انگشتريست كه در زمان دولت پدرت ساخته بودم و اكنون در ايام خلافت عمت از گرو بيرون آورده‌ام برفور گفت همچنانكه شكر پدرم كه ترا تا اكنون زنده گذاشت نميگذارى شكر عمت كه بدولت او انگشترى از گرو بيرون آورده‌اى نخواهى گذاردن من بغايت خجل شدم و اهل مجلس از فصاحت آنكودك متعجب شده گفتند .\r\n بچه بط اگر چه دينه بود * آب درياش تا به سينه بود \r\n\r\n","description":"","footnote":"","page_name":" 390 ","page_number":390},
  {"content":"\r\n\r\nمرديرا گفتند كه هيآتى زشت دارى جوابداد كه آن زشتى مرا زيان ندارد چه صورت خود را نمىبينم و نابينائى را گفتند از كورى ترا چه راحت جوابداد كه اول آنكه از شر ديدار امثال شما مردم ايمنم\r\n\r\nحكايت : نوبتى عبد الملك مروان به جهت بيت المقدس درى در غايت تكلف ترتيب داد\r\nو حجاج نيز مثل آن چيزى در آنباب باتمام رسانيد و هردو جفت در برابر بيت المقدس برده بياويختند روزى صاعقه آمده در عبد الملك بسوخت و در حجاج باقى ماند عبد الملك بغايت متأذى شد حجاج بر اين قضيه وقوف يافته بر او نوشت كه « قوله تعالى  وَ اتْلُ عَلَيْهِمْ نَبَأَ ابْنَيْ آدَمَ بِالْحَقِّ إِذْ قَرَّبا قُرْباناً فَتُقُبِّلَ مِنْ أَحَدِهِما وَ لَمْ يُتَقَبَّلْ مِنَ الْآخَرِ قالَ لَأَقْتُلَنَّكَ قالَ إِنَّما يَتَقَبَّلُ اللَّهُ مِنَ الْمُتَّقِينَ »  يعنى چون ديوان هابيل و قابيل كردند و رسم آنزمان چنان بود كه قربان از جنس ماكولات در قربان‌گاه نهادندى و آتش سفيدى از آسمان آمده قربانيرا كه مقبول درگاه صمديت بود مساس نموده از جنس خود ساختى و چون قابيل و هابيل يكى گوسفندى و ديگرى خوشهء گندم بقربانگاه بردند قربان هابيل مقبول شد و من و خليفه بدرگاه آفريدگار تقرب جستيم به دو باب از خليفه مقبول شد كه بسوخت و از من مردود عبد الملك خوشحال شده بجهة حجاج تشريفى فاخر فرستاد\r\n\r\nحكايت : آورده‌اند كه نوبتى حجاج به شكار رفته از سپاه خويش دور افتاده\r\nبعد از ساعتى كه مركب بهرطرف تاخت تشنه شد بطلب آب به پشته برآمد ناگاه نظرش بر عربى افتاد كه بر آنجانب پشته نشسته بود و از خرقه خود چرندگان ميگرفت و چند شتر پيرامن او ميچريدند چون حجاج بسر پشته برآمد شتران اعرابى از شعاع جامه زربفت او رميدند اعرابى خشمناك شده سر بالا كرد و گفت كيست كه از اين بيابان با جامهاى رخشان برآمد كه لعنت خداى بر او باد حجاج هيچ نگفت و پيش رفته گفت السلام عليك و رحمة اللّه و بركاته عرب از روى غضب جوابداد كه لا عليك السلام و لا رحمة اللّه و بركاته حجاج از او آب طلبيده گفت فرود آى بخوارى و خاكسارى و آب خور كه من خادم كسى نيستم حجاج فرود آمده آب خورد آنگاه سوار شده گفت اى عرب بهترين خلق خدا كيست گفت محمد رسول اللّه صلى اللّه عليه و إله و سلم بزعم انف تو باز حجاج پرسيد كه در حق على مرتضى چه ميگوئى جوابداد كه از بزرگى و بزرگوارى نام آنحضرت در دهان نگنجد برادر و وصى رسول اللّه است و امام انس و جن است بكورى چشم تو ديگر بار سئوال نمود كه چه ميگوئى در حق عبد الملك مروان اعرابى\r\n\r\n","description":"","footnote":"","page_name":" 391 ","page_number":391},
  {"content":"\r\n\r\nهيچ نگفت حجاج بر زبان راند كه جواب من بگوى عرب گفت بد مرديست پرسيد چرا گفت خطائى از او در وجود آمده كه از مشرق تا مغرب از او پر شده است پرسيد كه آن خطا كدام است گفت اينكه اين فاسق فاجر ظالم را بر مسلمانان گماشته است حجاج هيچ نگفت ناگاه مرغى بپريد و آواز صفيرى كرد اعرابى روى بحجاج آورده گفت تو چه كسى ايمرد حجاج جوابداد كه اين چه سؤال است كه ميكنى عرب گفت اينمرغ خبر داد كه لشكرى ميرسد كه سردار ايشان توئى عرب در اين سخن بود كه لشكريان او رسيدند و بر وى سلام كردند اعرابى چون اين بديد رنگ رويش متغير شده بهم برآمد حجاج فرمود تا شتران او را سپردند و او را همراه به شهر بردند بامداد روز ديگر حجاج شيلان كشيده باحضار عرب فرمانداد و چون درآمد گفت السلام عليك و رحمة اللّه و بركاته آنگاه گفت طعام ميخورى عرب جوابداد كه اگر رخصت فرمائى بلى حجاج اجازه داده عرب بنشست و دست دراز كرده گفت بسم اللّه انشاء اللّه كه بعد از طعام خير پيش آيد حجاج بخنديد و باحضار مجلس گفت هيچ ميدانيد كه ديروز از اين شخص چه بر من رسيده است عرب گفت اصلح اللّه الامير در افشاى سريكه ميان من و تو گذشته بكوش حجاج گفت اى اعرابى يكى از دو كار اختيار كن يا پيش من باش تا ترا از خواص خود گردانم يا مفارقت من قبول كن تا ترا پيش عبد الملك فرستم و آنچه نسبت بوى گفتهء نويسم عرب گفت اين دو امر را ثالثى هست حجاج گفت ثالث آن كدام است گفت اينكه مرا بگذارى تا بقبيلهء خود روم و ديگر نه تو مرا بينى و نه من ترا حجاج بخنديد فرمود تا هزار درم به او دادند و او را گذاشتند\r\n\r\nحكايت : صاحب روضة الصفا از تاريخ اعثم نقلكرده كه روزى هشام\r\nدر بوادى و صحارى بصيد مشغول بود ناگاه ديد كه غبارى از شارع عام طلوع يافت ملازمانرا بتوقيف كرده با يك غلام متوجهء آنجانب شده كاروانى ديد كه روغن زيت و مساعى ديگر داشتند در آنجماعت به نظر حقارت نگاه كرده ندانست .\r\n خاكساران جهانرا بحقارت منگر * تو چه دانى كه در اين گرد سوارى باشد \r\nدر اثناى احتياط چشم هشام بر پيرى افتاد كه بحسن منظر از ساير اهل قافله امتياز داشت از وى سؤال نمود كه از كجائى و از كدام قبيلهء گفت ترا با من چكار اگر من از اعالى قبايل باشم نفعى به تو عايد نگردد و اگر از ادانى طوايف ضررى\r\n\r\n","description":"","footnote":"","page_name":" 392 ","page_number":392},
  {"content":"\r\n\r\nبه تو لاحق نشود پس در امريكه ضررى و نفعى در آن نباشد سئوال مكن هشام گفت از اخفاى تو نسبت را دانستم كه نسبى خسيس دارى و حيا را از اظهار آن مانع آيد و چون هشام كريه منظر و احوال و بىاندام بود .\r\n سيه‌رود و زبان‌ور كيك چون خامه * سفيد كار و ضعيف و دو روى چون قرطاس\r\nبود ز ديدن ديدار او بسى بهتر * اگر بديده رسد نوك خنجر الماس \r\nپير درخنده شده گفت از قباحت صورت و كراهت هيأت و درشتى ديدار و سماحت گفتار و قلت حسب و دنائت نسب و خساست خاندان و نجاست دودمان ترا ندانستم كه از تعريف خود چارهء نباشد بدانكه من از فلان قبيله‌ام و اقرباى من فلان و فلانند هشام گفت و اللّه المستعان ناپسنديده نسبى و ناستوده حسبى كه تو دارى بر آن‌كس كه از قبيلهء تو نيست شكر واجبست پير گفت با وجود اين طلعت زيبا كه تو دارى جاى آنست كه مردم را عيب كنى\r\n رويت كه از نشان برص گشته داغ‌داغ * شفتالويست ريده بر او هرطرف كلاغ \r\nو تو با اين چشم شهلا گنجايش دارد كه به نظر حقارت در اهل عالم نگرى\r\n دو لاجورد نگينند هردو ناكنده * اگر اشاره نمائى كننده بسيار است \r\nبارى تو نگوئى كه از كدام قبيله‌اى هشام گفت من مردى از قريشم پير بر زبان آورد كه قريش قبيلهء بزرگند و در آن قبيله اكابر و اصاغر و ادانى و اراذل و اعالى و اسافل ميباشند تو از كدام بطنى هشام گفت از اشراف بنى اميه‌ام كه هيچ آفريدهء در شرف و قدر با ايشان برابرى نتواند كرد\r\n برابرى نتواند كسى به آن مردم * كه از شرف بفلك ميرسد همه سرشان \r\nو هيچ طايفه از ايشان انتقام نتواند كشيد پير چون اين سخن استماع نمود خنده بقهقهه زده گفت مرحبا بك يا اخا بنو اميه تا غايت پاكى نسب خود را پوشيده داشتى و مرا با نسب خود در غلط انداختى نيكو كرديكه عاقبت اظهار كرده گفتى و گرد انديشه از خاطر من رفتى و گزيده نسبى و ستوده خاندانى و رفيع دودمانيكه تو دارى غالبا مضمون اين ابيات مناسب شان عاليشان ايشانست .\r\n نيمكاران كارگاه وجود * خازنان خزانهاى جعل\r\nهريكى روى و ريش بستاند * باجازت ز نقش بند ازل\r\nفضلهء فرج آدم و حوا * حشو معلول علت اول \r\n\r\n","description":"","footnote":"","page_name":" 393 ","page_number":393},
  {"content":"\r\n\r\n آدمى آدمى شنيد و ليك * نه بعلم آدمى و نه به عمل\r\nروى اگر بر زمين نهند بكبر * بر كنند آسمان ز گند بغل \r\nشرمت از اين نسب باد نشنودهء كه بنو اميه در جاهليت ربا ميخوردند و چون باكراه مسلمان گشتند دست بحقوق خاندان نبوت دراز كردند و حق اهل رسالت را غصب كردند\r\n اگر بد كنى هم تو كيفر برى * نه چشم زمانه بخواب اندر است\r\nدر ايوانها نقش بيژن هنوز * بزندان افراسياب اندر است \r\nاميدوارم كه خداى تعالى جزاى شما در كنار شما نهد رأس رئيس شما در قديم خمارى بود و حالا جبارى و در چهل معركه قبيلهء شما پشت گردانيده از فروختن آتش نزاع عاجز آمدند و مبارزان خود را بباد فنا داده آبروى مروت بر خاك بىحميتى ريختند و روى بهزيمت نهاده گريختند خاكسار جماعتى كه ايشانرا مذهب و سيرت اين باشد و مردانگى و شجاعت چنين و ذلك بشهادة سيد المرسلين صلى اللّه عليه و إله شما از اهل ناريد و مملو از ننگ و عار بر صفحهء روزگار و زنان شما را سستى در بند ازار .\r\n دختران و پسرانيكه فلك * آرد از نسل تو تا حشر برون\r\nتا بحوا همه را دار بكش * تا بآدم همه را كير بكون \r\nعتبة بن ربيعه كه در روز بدر صاحب رياست كفار بود امير شماست و دختر هند كه مجمع عيوب و مساوى بود متعلق بشما است و آن ملعونه جگر عم مصطفى حمزه را بخائيد و شهداى احد را مثله ساخت و صخر بن حرب يعنى . ابو سفيان كه در جاهليت هم خمار بود و هم بيطار و چون بقحط الرجال در ميان كفار او را اندك ترقى و اعتبارى دست داد چند نوبت لشكر بحرب رسول خدا كشيده كرد آنچه كرد و بعد از آنكه از بيم قتل در حوزهء اسلام انتظام يافت هرگز بحسن اتفاق موفق نشد از اكابر شما است و اول كسى استكه بجهة ملك دنيا با ابن عم و داماد و وصى رسول اللّه محاربات نموده زياد ولد الزنا را برادر خواند و ذات القلايد مادر يزيد پليد را كه منكوحهء او بود سه نوبت طلاق داده باز در نكاح آورد و نوبت چهارم يزيد پليد از او تولد نمود و چون دولت آن غدار مكار كه زبان روزگار در وصف او بدين ابيات گردانست .\r\n داستان پسر هند مگر نشنيدى * كه از او و سه كس او به پيمبر چه رسيد\r\nپدر او لب و دندان پيمبر بشكست * مادر او جگر عم پيمبر بمكيد \r\n\r\n","description":"","footnote":"","page_name":" 394 ","page_number":394},
  {"content":"\r\n\r\n او بناحق حق داماد پيمبر بگرفت * پسر او سر فرزند پيمبر ببريد\r\nبر چنين قوم كسى لعنت و نفرين نكند ؟ * لعن اللّه يزيدا و على آل يزيد \r\nبنهايت انجاميده به منزل اصلى شتافت پسر فاسق فاجر خويش را كه منبع عيوب و مجمع فجور بود وليعهد ساخت تا سنن سنيهء مصطفى صلى اللّه عليه و آله برانداخت و بجاى هر سنتى بدعتى احداث كرد و آن ملعونرا بر اراقه دماء دلير گردانيد و بر شيعهء على مرتضى تسلط داد تا قرة العين رسالت و نور ديدهء ولايت را شربت شهادت چشانيده مستوجب لعن ابدى و عقوبت سرمدى شد و عتبة بن ابى معيط كه رسول اللّه نسب او را از قريش نفى كرده فرمود كه او از يهود است از اهل صفوريه او را به خود منسوب ساخته از اقرباى خويش زن داديد و امير المؤمنين عليه السّلام بفرمودهء صدر صفهء رسالت صلى اللّه عليه و إله گردن آنملعون زده عار آن را بشما رسانيد و پسر فاسق او وليد بن عتبه در كوفه خمر خورده بامامت مسلمانان قيام نموده بجاى دو ركعت فريضه بامداد چهار ركعت گذارده گفت نشاطى دارم اگر خواهيد چند ركعت ديگر بگذارم و حق تعالى در شان او فرمود  « أَ فَمَنْ كانَ مُؤْمِناً كَمَنْ كانَ فاسِقاً لا يَسْتَوُونَ »  مرضى و عفان كه در مجلس بىاختيار دست از خود بازميداشت بزرك شما است و عبد الملك مروان كه فاضلترين اميران و عادل‌ترين عمال او حجاج بود بزرك‌ترين شما است و جماعت فاسقان و بد كرداران و خائنان و بدكاران و منافقان كه اولاد پيغمبر آخر الزمانرا كشته و منجنيق نهاده سنگ و پليدى بجانب كعبه انداخت و خانه كعبه را ويران ساختند اعوان و انصار شمااند ادنى شما بدكار و اوسط شما غدار و شريف شما خمار و وضيع شما مكار و امير شما طرار است و چون پير از تقرير اينكلمات دلپذير كه تفصيل آن در تاريخ ابن اعثم مسطور است فارغ گشت هشام حيران مانده ندانست كه در جواب چگويد متحير و مبهوت عنان بجانب لشكر انعطافداده از غلام پرسيد كه از آنكلمات هيچ نقل ميتوانيد كرد غلام مردى عاقل و هشيار بود بر زبان آورد كه من در آنمحل چنان مبهوت شده بودم كه نام خود را فراموش كرده بودم كه قوت حافظه‌ام به كلى فراموش شده بود هشام گفت اگر چنين نميگفتى بقتل تو ملجاء ميشدم و چون بسپاه پيوست جمعيرا از عقب پير فرستاد و پير همان لحظه دانسته بود كه آنمرد حاكم ايام هشام هست لاجرم راهى كه شارع عام نبود روان شده جان\r\n\r\n","description":"","footnote":"","page_name":" 395 ","page_number":395},
  {"content":"\r\n\r\nبتك پاى بيرون برد .\r\n\r\nفصل هشتم از جزو دويم در بيان غرايب احكام و نوادر قضايا كه از ائمه و قضات صدور يافته\r\n\r\nآورده‌اند كه يحيى بن اكثم كه قاضى القضات بغداد بود\r\nيكى از علما را قضاى ناحيهء از نواحى اسلام داده خواست كه او را امتحان نمايد كه در علم قضا مهارتى تمام دارد يا نى از وى سئوال نمود كه اگر در آنولايت دو نفر مادر يكديگر را در حبالهء زوجيت درآورند و از تو استفسار نمايند كه قرابت ميانه اولاد ايشان چگونه است بجهة حكم ميراث تو چه خواهى گفت آنمرد عاجز فروماند يحيى گفت هردو پسر عم يكديگر باشند\r\n\r\nحكايت : آورده‌اند كه مردى به خدمت عبد الملك بن مروان رفته\r\nعرضكرد كه من زنى خواسته‌ام و پسرى از من مادر زن مرا در نكاح آورده و از مال دنيا چيزى نداريم ما را عطائى فرما تا در مصالح خود صرف نمائيم و بميان اقرباى خود مراجعت كنيم عبد الملك گفت اگر تو از زنت فرزندى متولد شود و از تو نيز ولدى تولد نمايد ايشانرا با يكديگر چه قسم قرابتى باشد اگر جواب من بگوئى عطائى كرامند به تو دهم آن مرد گفت اى خليفه اين مسئله را از نايب خود كه زمام جمهور را به او تفويض نمودهء سؤال كن اگر او جواب گويد من كرانى ببرم و الا مرا انعامى ده عبد الملك از نايب خود پرسيد وى لحظه‌اى تأمل نموده عاقبت بعجز خود اعتراف نمود و شخصى از اهل عراق كه در آن مجلس حاضر بود گفت اگر من جواب اينمسئله را بگويم آنچه مطلوب منست به من رسانى عبد الملك گفت بلى گفت پسر پدر پسر پسر را عم باشد و پسر پسر خال پسر پدر باشد عبد الملك او را تحسين نموده حاجت او را روا كرد\r\n\r\nحكايت : آورده‌اند كه نوبتى مأمون بغزاى روم رفته شهر ربطرا مفتوح گردانيده\r\nو امر باحضار زنان آن شهر كرده سه هزار زن در شمار آمدند همه را آزاد كرده گفت هركه خواهد ايشانرا عقد متعه كند چون اين سخن بيحيى ابن اكثم رسيد بمجلس مأمون رفته گفت طرفه حاليست كه رسول اللّه بتجويز متعه امر فرموده و بامضاى آن حكم كرده و عمر بن الخطاب از اين نهى نموده و بر زبان آورده كه « متعتان حلالان فى عهد رسول اللّه صلى اللّه عليه و إله و انا احرمهما » يحيى گفت اى امير هرچه تو كنى بايد كه مردم به آن اعتقاد كنند اما چيزى كه اجماع امت بر آن نباشد بقول علماء رجوع بايد نمود و حديث جواز متعه را از عبد اللّه سمره روايت ميكنند و آنان كه متعه را\r\n\r\n","description":"","footnote":"","page_name":" 396 ","page_number":396},
  {"content":"\r\n\r\nجايز نميدارند از او روايت مينمايند كه گفت نوبتى من و يارى به طرفى بيرون رفتيم زنى صاحب جمال به پيش ما آمده كه ماه از شرم رخسارش مهره از بساط حسن بازمىچيند و زهره در قمار دلبرى از تير غمزهء پرتاب او در خشم و تاب .\r\n چشم مستش را ز خوبى جادوئى در جادوئى * زلف و خالش را ملاحت كاروان در كاروان \r\nهردو عنان تمالك و تماسك از دست داده او را به عقد متعه دعوت كرديم و يار من خوب روىتر بود اما جامه من پاكيزه‌تر آنجميله يار مرا اختيار كرده با او روان شد و بعد از سه شبانه‌روز از خانه بيرون آمده من آرزوى متعه او داشتم در اين اثنا شنيدم كه رسول اللّه صلى اللّه عليه و إله متعه را حرامكرده لاجرم از آن امتناع نمودم و در اين باب بقول خداوند تعالى اقتدا بايد نمود كه فرموده     « قَدْ أَفْلَحَ الْمُؤْمِنُونَ الَّذِينَ هُمْ فِي صَلاتِهِمْ خاشِعُونَ وَ الَّذِينَ هُمْ عَنِ اللَّغْوِ مُعْرِضُونَ »     تا به آنجا كه  « فَإِنَّهُمْ غَيْرُ مَلُومِينَ »  امير تامل نمايد كه در اين آيه ذكر جواز متعه كجا است مأمون گفتكه در قرآن مجيد استكه «  فَمَا اسْتَمْتَعْتُمْ بِهِ مِنْهُنَّ فَآتُوهُنَّ أُجُورَهُنَّ »  يحيى گفت كه ذكر آن بر ظاهر لغت است چه عرب از هر چه تمتع گيرند آن را متعه خوانند مأمون گفت بجهة رد اين حكم با وجود كمال ظهور معنى آن بر جواز متعه به اين تاويل نميتوان كرد اما اگر گوئيكه مصلحت خلايق در اينست كه متعه نباشد مسلم ميدارم و امر كرد كه هركه ميخواهد اين زنانرا نكاح دائمى كند\r\n\r\nحكايت : آورده‌اند كه ابو يوسف قاضى در ابتداء حال نزد ابو حنيفه تحصيل مينمود\r\nو بغايت تنگدست و قليل المال بود .\r\n درآمدى نه كه با عزت قناعت آن * بهر درى نروم چون گداى دربدرى\r\nغلامكى نه سر موزهء خلاب‌آلود * در آستين تنم چون هليلهء شكرى \r\nو از غايت افلاس و عدم استطاعت بر بهاى كاغذ قادر نبود و عبارت ماحصل درس خود بر شانهء گوسفندى نوشته استخوانها به خانه مىآورد روزى از درس به خانه بازگشته بود از منكوحه خود سؤال نمود از خوردنى زن آن استخوانها آورده پيش او نهاده گفت آنچه به خانه آوردهء اينست اين سخن در ابو يوسف اثر تمام كرده به تحصيل قوت مشغول شد بدرس نرفت ابو حنيفه از حال او سئوال نمود صورت احوال او بيان كردند ابو يوسف را طلبيده بجهة او قوت لايموتى مقرر كرد ابو يوسف به تحصيل اشتغال نموده به جائى رسيد كه نقادان معدن شريعت و طريقت و غواصان\r\n\r\n","description":"","footnote":"","page_name":" 397 ","page_number":397},
  {"content":"\r\n\r\nدرياى حكمت و حقيقت و منكشفان غوامض آيات و دقايق و تأويلات كلامى و الهى و مستغرقان درياى محاسن رموز و لطايف اشارات حضرت رسالت پناهى صلى اللّه عليه و إله از رأى دوربين و فكر رزين او اقتباس انوار معانى مينمودند .\r\n چونروز عيان ساخته خورشيد ضميرش * هر عقده پوشيده و هر راز نهانرا \r\n\r\nحكايت : آورده‌اند كه يهودى در جوار ابو يوسف بود\r\nروزى بر در خانه خود سباطى ميساخت كه از تعمير آن همسايگانرا ضرر ميرسيد ابو يوسف آن را از آن عمل منع مينمود يهود گفت هرگاه كه عمارى محفه ترا باينمحله آرند و اين رهگذار تنك باشد چنان كه محفه تو از آن نتواند گذشت بتخريب اين سباط فرمانده اتفاقا در آن ايام چنان واقعشد كه هارون الرشيد يكى از كنيزكان زبيده زوجهء خود را ديده بصحبت او ميل كرد در اين اثنا بخواطرش رسيد كه آن كنيز از زبيده است دست از او كوتاه كرد پيش زبيده رفت زبيده را بر آن داشت كه زبان طعنه بر هارون دراز كرده گفت اى دوزخى دور شو از نزد من هارون گفت اگر من دوزخى باشم تو از من بطلاقى و فى الفور هردو از آنمعنى پشيمانشده زبيده آغاز گريه كرده و هارون مضطرب گشته بىآرام گرديد كه چگونگى بر منشور يگانگى رقم بىشفقتى و طغراى بيگانگى كشيده عهدنامهء دوستى كطى السجل للكتب در نوردد و غبار نفاق بر عيار وفاق افشاند و از جادهء و داد و نهج اتحاد خود را يكسو كشاند .\r\n گر بركنم دل از تو و بردارم از تو مهر * آنمهر بر كه افكنم آندل كجا برم \r\nهارون فرمود تا علماى بغداد را حاضر كردند و از اينمسئله سئوال نمود هيچكس جوابى نگفتكه موجب تسلى خاطر خليفه گردد پرسيد كه از تلامذهء ابو حنيفه كسى مانده است گفتند مردى از آن جمله مانده بغايت پريشانحال هارون گفت مراد من علم است نه مال باحضار ابو يوسف فرمان داده چون حاضر شد علماى حاضر او را تعظيم نكردند در صف نعال جايش دادند هارون مسئلهء خود را تكرار نموده ابو يوسف گفت من جوابى شافيكنم اما من در اينمحل كه نشسته‌ام موضع افاده نيست اگرچه بنده از اينمعنى كه جمعى نامناسب بر من تقدم نمايند آزرده‌خاطر نيستم هارون فرمود تا او را در صدر مجلس نشاندند گفت آورده‌اند كه در صدر مجلس پادشاهى شخصيكه قابليتى نداشت بر سقراط حكيم تقدم نموده سقراط را گفتند چرا بر اين بىادب غضب نكردى جوابداد كه\r\n\r\n","description":"","footnote":"","page_name":" 398 ","page_number":398},
  {"content":"\r\n\r\nديوار نيز بر همه‌كس مقدم نشسته و هيچكس از او در غضب نيست .\r\n آبنوسم در ته دريا نشينم چون صدف * خس نيم تا بر سر آيم كف بود همتاى من \r\nبالجمله هارون بابو يوسف گفت در اينمسئله چه ميگوئى ابو يوسف گفت اى امير هرگز ارادهء گناهى كردهء كه در اثناى خوف و خشيت منتقم جبار ترا از آنكار مانع آمده باشد گفت بلى صورت واقعه من همين است قصد مملوكهء زبيده نمودم و بعداز آنكه دانستم مملوك اوست عنان توسن تندر و شهوت به قوت روحانيت بازكشيدم ابو يوسف گفت بتجديد نكاح احتياج نى و طلاق واقع نشده است گفتند از كجا و چه دانستى كه امير بهشتى است گفت بموجب نص قرآن كه «   أَمَّا مَنْ خافَ مَقامَ رَبِّهِ وَ نَهَى النَّفْسَ عَنِ الْهَوى فَإِنَّ الْجَنَّةَ هِيَ الْمَأْوى »   يعنى هركه از خوف الهى از هواى نفس دست بازداشت بهشت جاى او باشد هارون سخن او را پسنديده استحسان نمود و قضاى بغداد را بوى داده تشريف فاخر بوى پوشانيده فرمود تا عمارى آورده ويرا در آن نشاندند و چون ابو يوسف به آن سباط جهود رسيد او را طلبيده گفت بمقتضاى شرطيكه خود كردهء امروز وقت تخريب اين بنا است و فرمود تا او را خراب كردند\r\n\r\nحكايت : آورده‌اند كه متوكل عباسى بيمار شده\r\nنذر كرد كه اگر از اينمرض نجات يابد مال كثير به صدقه دهد و بعداز صحت ندانستكه چه مقدار مال بايد داد چه تعيين مبلغ نكرده بود علماى سامره را طلبيده در آنباب استفسار نمود سخنى گفتند اما هيچيك كلام خود را مدلل نساختند متوكل گفت من ميدانم كه اين مسئله را از كه تحقيق كنم آنگاه باحضار امام الهمام على بن محمد الرضا فرستاد چون آنحضرت حاضر شد صورت قضيه بازگفت فرمود كه هفتاد و يكدينار به صدقه بده از سبب آن تعيين پرسيدند فرمود كه خداوند سبحانه و تعالى در قرآن مجيد فرموده كه « و  لَقَدْ نَصَرَكُمُ اللَّهُ فِي مَواطِنَ كَثِيرَةٍ  » و آنموضع كه خداوند جل ذكره مؤمنان را بر كافران نصرت داده هفتاد و يك موطنست حاضران متحير شدند و متوكل پنجهزار مثقال طلا به وكيل امام عليه السّلام حواله نمود تا از خزانه بستاند\r\n\r\nحكايت : در كشف الغمه مسطور است كه نوبتى امام جواد على بن محمد الرضا عليه السّلام بمجلس متوكل آمده\r\nدستارى نفيس بر سر آنحضرت بود متوكل پرسيد يابن عم ايندستار را به چند مثقال خريده‌اى فرمود به دوازده هزار مثقال نقره متوكل گفت اسراف كردهء امام برفور جوابداد كه شنيده‌ام كه تو كنيزى به صد هزار مثقال نقره خريدهء گفت چنين است امام گفت\r\n\r\n","description":"","footnote":"","page_name":" 399 ","page_number":399},
  {"content":"\r\n\r\nتو براى خسيس‌ترين اعضاى خود متاعى به صد هزار درم خريدهء و من بجهة شريف‌ترين اعضا دستارى به دوازده هزار درم ابتياع نموده‌ام انصاف ده كه كدام يك از ما مسرفست متوكل خجلشده خاموش گشت\r\n\r\nحكايت : آورده‌اند كه نوبتى ابو حنيفه درس ميگفت\r\nابو يوسف كه در صغر سن بود پيش او نشسته زنى آمده سيبيكه نصف آن سرخ بود و نصف سفيد بدست ابو يوسف داده گفت اينرا باستاد خود ده ابو يوسف او را بابو حنيفه داده ابو حنيفه سيب را شكسته به او داد و گفت به آنعورت بازده شاگردان از حقيقت حال پرسيدند جواب داد كه آن زن پرسيد كه بعضى اوقات چنانستكه بعضى از خرقه سفيد مى بينم و برخى را سرخ در اينحالت نماز ميتوانم گذارد يا نه من سيب را شكستم و به او فرستادم يعنى تا مجموع خرقه مانند اين سيب سفيد نگردد نماز جايز نباشد\r\n\r\nحكايت : آورده‌اند كه نوبتى اياس بن مره كه از عقلاى زمان بود با جمعى نشسته خرما ميخوردند\r\nو هستهء آن را به جائى مىانداختند و مگسان گرد آن هستها نميگشتند اياس گفت در آنموضعكه ما هستهء خرما مىاندازيم مارى خواهد بود يكى برخاسته تفحص نمود مارى بزرگ ديد و بسنگى سرش بكوفت ياران از اياس استفسار نمودند كه تو از كجا دانستى كه آنجا ماريست جوابداد كه مگسانرا ديدم كه قطعا نزد آبخور مار نميرفتند دانستمكه اثر زهر احساس نموده‌اند\r\n\r\nحكايت : آورده‌اند كه ابو بكر وراق در علم عقلى و نقلى درجه كمال يافته\r\nدر علوم غريبه كتابى تصنيف نموده بشاگرد خود على بن محمد بن حكيم الترمدى داده كه اينرا ببر در رود جيحون انداز محمد كتاب را بيرون آورده با خود گفت حيف باشد كه چنين نسخهء نفيس را در آب اندازم كتابرا در خانه آورده به خدمت استاد رفت و بر زبان آورد كه كتاب را در آب انداختم ابو بكر پرسيد كه چه علامت ديدى گفت چيزى نديدم فرمود كه در آب نيداختهء برو و بفرموده عملنماى محمد گويد كتاب را بردم و در آب جيحون انداختم دستى به دو رسيده آن را از روى هوا بگرفت من متحير بازگشتم و صورت حال عرضكردم گفت آندست استاد من خضر عليه السّلام بود روز ديگر آنكتاب را پيش استاد ديدم بر بعضى از سطور خطها كشيده و علامات نهاده گفتم اين خطوط چيست گفت اين كتابرا نزد استاد خود خضر فرستادم تا تصحيح فرمايد و اين از اثر قلم آنحضرتست\r\n\r\nحكايت : آورده‌اند كه ابو حفص كبير در ابتداى جوانى زنى خواسته\r\nدر شب زفاف دختر گفت مادام كه مسائل حيض و واجبات نماز بر من تعليم ندهى با تو دست در آغوش نكنم ابو -\r\n\r\n","description":"","footnote":"","page_name":" 400 ","page_number":400},
  {"content":"\r\n\r\nحفص همان شب متوجه بغداد شده هيجده سال بتعليم علم فقه و احاديث مشغول بود و چون به وطن بازآمد خواستكه از جيحون عبور نمايد كشتى شكسته كتابهايش در آب غرق شد ابو حفص از اين معنى دلتنگ شده و صاحبدلى بر او گذشته گفت علم شريف را در سينه نگاه بايد داشت نه در پوست بهايم ابو حفص نوبت ديگر برى رفته بعداز دو سال كه كتب را حفظ نمود به وطن معاودت كرده خواست كه در ترمد درس گويد با كنيزى عاقله كه مملوكه او بود مشورت نمود كنيز گفت اين معنى وقتى خوبستكه هيچكس را در ذمت تو حقى نباشد ابو - حفص جميع خصمانرا شاد ساخته كنيزك گفت هنوز اثر ظلمى در بشره تو مشاهده ميرود ابو حفص بعداز تفكر بسيار بخاطرش رسيد كه نوبتى دو برك تر از جوال گبرى بىاذن او برداشته پيش گبر رفته حلالى طلبيد گبر قبول نكرد آخر الامر بيست مثقال طلا به او داد تا راضى شد كنيزك گفت اكنون اثر صفا در تو مىبينم روز ديگر كه مجلس حكم منعقد شد از مدرسه غوغائى برآمد و بعداز تفحص معلوم شد كه آن گبر با اقرباى خود آمده‌اند كه مسلمان شوند بسبب آنعقيده كه از ابو حفص ديده بودند\r\n\r\nحكايت : آورده‌اند كه شريح در كوفه نايب امير المؤمنين على عليه السّلام بود\r\nنوبتى زرهى از آنحضرت گمشده بعداز چند روز در دست يهودى ديدند امام المتقين يهود را طلبيده گفت اين زره از منست يهود انكار كرده گفت كسى در ميان حكم كند آنحضرت با يهود بخانهء شريح تشريف برده فرمود كه ايشريح بمحاكمه آمده‌ام از جاى خود برمخيز آنگاه دعويكرد كه اين زره ملك منست در دست يهود و بخلاف حقست شريح گواه طلبيد آن حضرت فرمود كه مقداد و حسن شريح گفت شهادت مقداد مسلم است اما شاهزاده فرزند امير المؤمنين است و شهادت او دربارهء پدر اعتبارى ندارد يهود گفت « اشهد ان لا إله الا اللّه و اشهد ان محمدا رسول اللّه » در ملتى كه بهيچوجه مداهنه نباشد حقيت آن ظاهر است و زره را تسليم كرد\r\n\r\nحكايت : آورده‌اند كه نوبتى يكى از شاگردان ابو حنيفه بر كنيزكى عاشق شده\r\nسلطان محبت چنان در شهرستان دلش استيلا يافت كه ديگر صبر راه مجال توقف نماند .\r\n عشق سبكدست باز مملكت جان گرفت * صبر گران پايرا توشه در انبان گرفت \r\nو كار به جائى رسيد كه خلل در عقل او ظاهر شد و چون بنابر حدت ذهن و كثرت فهم استاد را نسبت به او محبتى تمام بود بعداز تحقيق معلوم شد كه آن كنيز ملك يكى از علماى معتزله است ابو حنيفه بخانهء معتزلى رفته باوجود عداوت او را به خانه برده\r\n\r\n","description":"","footnote":"","page_name":" 401 ","page_number":401},
  {"content":"\r\n\r\nاسباب ضيافت حاضر ساخته در وقت طعام خوردن معتزلى لقمهء برداشته گفت اين لقمه را به اختيار خود برداشته‌ام و البته آن را رزق خود ميدانم و تو ميگوئيكه اگر خداوند تعالى نخواهد من نميتوانم خورد و من ميگويم كه در خوردن آن مختارم و ارادهء من ببلع اين لقمه تعلق گرفته اگر نخورم فلان كنيز از مال من آزاد باشد و لقمه را در دهن نهاد و بحسب اتفاق بسرفيد و لقمه از دهانش بيرون افتاده گربه آن را درربود ابو حنيفه گفت كنيزك آزادست آنشخص فروماند و اعتراف آورد و كنيز را بيرون آورده ابو حنيفه جاريه را با آن جوان عقد بست - مسود اوراق گويد كه اين سخن خالى از ساختگى نيست\r\n\r\nحكايت : از يكى از ثقات مرويست كه گفت فاضلى در مدرسه‌اى از مدارس بخارا بدرس اشتغال داشت\r\nمردى آمده گفت ايمان قابل زياده و نقصان هست آن فاضل جواب داد كه نى آنشخص گفت پس لازم آيد كه ايمان من با ايمان حيدر كرر برابر باشد و او را بر من فضيلتى نبود فاضل جواب داد كه آفتاب در فصل تابستان چون ببرج اسد آيد حرارت در اقاليم سبعه بدرجه كمال رسد بلكه در بعضى از كره زمين كه در غايت انخفاض است حرارت بمرتبهء رسد كه از زيز بگدازد و چون خورشيد بنقطهء جدى آيد برودت در موضعى كه از كره مرتفعست به حدى رسد كه هيچ حيوان در آنمحل تعيش نتواند كرد و با وجود اينحال هيچ تغييرى در ذات آفتاب ظاهر نشده است بلكه تفاوت در بروج است همچنين ايمان ذات امير المؤمنين حيدر تابد چنان كه خورشيد از نقطهء اسد ميتابد و چون از بروج ذات اقران من و تو پرتو افكند همچنان بود كه از نقطهء جدى و دلو ميتابد پس ترقى ايمان بواسطهء استعداد ماده است و تنزل آن بجهة استعداد آن\r\n\r\nحكايت : در كشف الغمه مسطور است كه ابو جعفر ثانى محمد تقى بن على بن موسى الرضا\r\nبعد از فوت پدر بزرگوارش در سن يازده سالگى روزى در يكى از كوچهاى بغداد با جمعى صبيان ايستاده بود ناگاه مأمون كه قصد شكار داشت به آنجا رسيده كودكان از سر راه به طرفى گريختند و جواد بر جاى خود قرار گرفت مأمون آن جناب را ديده پرسيد كه ايكودك تو نيز چرا با كودكان ديگر بر سر راه نرفتى جواب داد كه اى خليفه راه تنگ نيست كه برفتن خود راه بر تو گشاده گردانم و نيز جريمهء ندارم كه از وهم آن بگريزم ظن من به تو آنست كه بىجريمه بكس آزار نرسانى مأمونرا صورت و سيرت و بلاغت و فصاحت آن شكوفهء شجره نبوت موافق افتاده سؤال نمود كه نام تو چيست جواب\r\n\r\n","description":"","footnote":"","page_name":" 402 ","page_number":402},
  {"content":"\r\n\r\nداد پرسيد ويرا كه پسر كيستى فرمود كه على الرضا مأمون درگذشت و چون از ديوار بست شهر بيرون رفت بازى را به نذر جواد بر طاير انداخت و آن باز مدت مديد از نظر او غايب شده چون بازآمد در منقار وى ماهى خورده بود كه رمقى از حيات باقى داشت مأمون از مشاهده آنحال متعجب گشته آنماهيرا بدست گرفته مراجعت نموده بآنكوچه رسيد بار ديگر كودكان از سر راه دور شدند و امام جواد بدستور اول بر جاى خود ايستاد مأمون گفت يا محمد چه چيز است در دست من فرمود كه « ان اللّه خلق بمشيته فى بحر قدرته سمكا صغارا تصيدها بزاة الملوك و الخلفاء فيختبر بها سلالة اهل النبوة » چون مأمون اين سخن بشنيد تعجب نموده و بسيار در وى نگريسته گفت انت ابن الرضا حقا از ارشاد شيخ مفيد منقولست كه امام محمد جواد هنوز در صغر سن بود كه در علم و كمال بدرجهء اعلى ترقى فرمود چنان كه در آنزمان هيچكس با آنحضرت بحث نميتوانست كرد لاجرم مأمون شيفتهء آن گل نوشكفته گلزار ولايت گشته خاطر بر آن قرار داد كه دختر خود ام الفضل را بحبالهء نكاح آنحضرت درآورد اين قضيه نزد عباسيان بوضوح پيوسته نايره حقد و حسد در بواطن ايشان مشتعل گشته ترسيدند كه مبادا مأمون ولايت عهد خود را بجواد دهد و ملك از دودمان عباسيه انتقال نمايد بنابر آن نزد مامون رفته ما فى الضمير خود را با او در ميان نهادند و گفتند وصلت تو با آل على خطا است چه اينمعنى موجب زوال مملكت و خلاف رأى خلفاى صاحب فضيلت است و تو ميدانيكه عداوت و دشمنى ميان علويان و عباسيان در چه درجه است مامون جوابداد كه آنچه ميان شما و اولاد على مرتضى از كدورت و نزاع واقعشده گناه از جانب شما بوده نه از طرف ايشان و اگر انصاف در ميان آيد آل على بتكفل امر امامت سزاوارترند و تمهيد بساط عداوت كه از خلفاى سابق نسبت بايشان وقوع يافته موجب قطع صلهء رحم است و من پناه ميگيرم بخداى تعالى از اين عمل مذموم و ابو جعفر محمد بن على با وجود صغر سن در علم و فضيلت بر جميع فضلاى جهان فايقست لاجرم خاطر بر آن قرار داده‌ام كه دختر خود را به او در سلك ازدواج درآورم عباسيان گفتند كه تو غلط كردهء او كودكيست كه هنوز از فقه و معرفت چيزى نياموخته اگر او را البته داماد خودخواهى ساخت چندگاه صبر كن تا او تحصيل نمايد آنگاه بمقتضاى رأى خود عمل نماى مأمون گفت من به حال او داناترم از شما بدرستيكه او از اهل بيتى است كه\r\n\r\n","description":"","footnote":"","page_name":" 403 ","page_number":403},
  {"content":"\r\n\r\nعلم ايشان بتأييد و الهام جناب جلال پادشاهيست و اگر ميخواهيد كه اينمعنى بر شما ظاهر شود او را در حضور شما امتحان نمايم عباسيانرا اين سخن معقول افتاده گفتند مجلسى ترتيب كن تا يكى از علما را بياوريم كه از محمد بن على مسئلهء از شريعت سؤال نمايد اگر بر طبق سؤال جواب گويد دانش او ظاهر گردد و با وى وصلت نماى و الا از اين كار اجتناب كن مهم بر اين قرار يافته آنجماعت نزد يحيى بن اكثم كه قاضى زمان و فقيه دوران بود رفتند و او را بر معارضهء جواد تحريص نموده قبول كردند كه اگر آن خلاصهء خاندان كرم و علم را ملزم سازد از نفايس اموال آنچه خواهد به او دهند مامون مجلسى عظيم آراسته محمد تقى را در مسند بر پهلوى خود بنشاند و هريك از علما و فضلا را در موضعى مناسب رخصت جلوس ارزانى داشت و بعد از آن باشارت مامون و اجازت امام ربع مسكون يحيى بن اكثم از آن جناب پرسيد كه چيست حكم مجرمى كه بقتل صيدى اقدام نموده باشد « فقال له ابو جعفر عليه السّلام قتله فى حل او فى حرم محلا او محرما عالما كان المحرم او جاهلا عمدا او خطئا حرا كان المحرم او عبدا صغيرا كان او كبيرا مبتديا بقتله ام معيدا و الصيد برى او بحرى من ذوات الطير كان الصيد او غيرها من صغار الصيد كان او من كبارها مصرا على ما فعل او نادما ليلا كان الصيد او نهارا » از شنيدن اينكلمات فصاحت اتسام يحيى بن اكثم ابكم شده از غايت حيرت ندانست كه چه گويد و عجز او بر اهل مجلس ظاهر گشت « فقال المأمون لابى جعفر انى اردت ان تسئل يحيى كما سئلك عن مسئلة واحدة فقال ابو جعفر ذلك له فقال يحيى اسئل فان كان عندى فى ذلك جواب جئت به و الا استفدت الجواب فقال له ابو جعفر ما تقول فى رجل نظر الى امراة فى اول النهار بشهوة فكان نظره اليه حراما عليه فلما ارتفع النهار حلت له فلما غربت الشمس حرمت عليه فلما دخلت العشاء الاخرة حلت له فلما انتصف الليل حرمت عليه فلما طلع الفجر حلت له فبماذا حلت هذه المراة لهذا الرجل و بماذا حرمت عليه فى هذه الاوقات فقال يحيى بن اكثم لا ادرى فان رايت ان تقدم الجواب فذلك اليك فقال ابو جعفر عليه السّلام هذه امة لرجل من الناس فنظر غيره اليها بشهوة و ذلك حرام عليه فلما ارتفع النهار ابتاعها من سيدها فحلت له فلما زالت الشمس ظاهرها فحرمت عليه فلما وقعت العصر كفر عن الظهار فحلت له فلما كان وقت المغرب طلقها واحدة فحرمت عليه فلما كان وقت العشاء الاخرة راجع لها فحلت له فلما كان وقت انتصاف الليل طلقها ثانية فحرمت عليه فلما كان وقت طلوع الفجر\r\n\r\n","description":"","footnote":"","page_name":" 404 ","page_number":404},
  {"content":"\r\n\r\nراجعها فحلت له » پس مأمون گفت « الحمد للّه على هذه النعمة و التوفيق لى فى اصابة الراى » در اقرباى خود نگريسته گفت « اعترفتم الان ما كنتم تنكرونه » و جواد عليه السّلام را گفت « اخطب جعلت فداك لنفسك فقد رضيتك لنفسى و انى مزوجك امتى » ابو جعفر بر زبان فصاحت بيان بگذرانيد كه « الحمد للّه اقرارا بنعمته و لا إله الا اللّه اخلاصا لوحدانيته و صلى اللّه على محمد سيد بريته و الاصفياء من عترته اما بعد فقد كان من فضل اللّه على الانام ان اغناهم بالحلال عن الحرام فقال سبحانه و انكحوا الايامى منكم و الصالحين من عبادكم و امائكم ان يكونوا فقراء يغنهم اللّه من فضله و اللّه واسع عليم .\r\nثم ان محمد بن على بن موسى يخطب ام الفضل بنت عبد اللّه المامون و قد بذل لها من الصداق مهر جدته فاطمة بنت رسول اللّه صلى اللّه عليه و إله و هو خمس مائة درهم جياد فهل زوجت يا مأمون بها على هذا الصداق المذكور » پس مامون گفت « فهل قبلت النكاح » امام فرمود « قبلت ذلك و رضيت به » مأمون خواص و عوام را على قدر مراتبهم بجواز وصلات كرامند نوازش فرمود و نسبت بابو جعفر عليه السّلام مادام الحيات در مقام محبت بود و بعد از چندگاه از اين تزويج يراق آن جناب را گرفته او را بمدينه فرستاد و رخصت توجه بجانب مدينه ارزانى داشت گويند كه ام الفضل از مدينه به پدر خود نوشتكه جواد بر سر من سريت گرفته و زن خواسته مامون در جواب نوشتكه من ترا به آنجهة به او نداده‌ام كه حلال خدايرا بر او حرام گردانم زينهار كه ديگر مثل اين مكتوبات ارسال ننمائى و امام محمد تقى در مدينه بفراغت عبادت ميفرمودند .\r\n\r\nفصل نهم از جزو دويم در بيان نوادر حكايات دبيران و كفايت مهمات ايشان\r\n\r\nاز عمرو بن مسعده مرويستكه گفت نوبتى مامون فرمود\r\nكه باهواز روم و حساب جمع و خرج آنولايت را مشاهده نمايم و محصولات را ريع گيرم و اراضى را مساحت نمايم و در آنباب دفترى منقح مرتب دارم و من در زورق نشستم و چون فصل تابستان بود بجهة من در كشتى عريشى ترتيب داده بودند و من در آن عريش نشستم و زورق مانند بادبر روى آب روانشد چون مسافتى طى شد ناگاه آوازى بسمع من رسيد كه شخصى ميگفت اى كشتىبانان حسبة للّه بر من رحم كنيد و مرا بيش از اين در بيشه مگذاريد فرمود تا كشتى بازداشتند پيريرا ديدم بر كنار دجله ايستاده و حرارت آفتاب بمرتبهء در او اثر\r\n\r\n","description":"","footnote":"","page_name":" 405 ","page_number":405},
  {"content":"\r\n\r\nكرده كه عقل از دماغش رفته فرمودم تا او را بزورق درآوردند و لحظهء در عريش او را جاى دادم چندانكه به هوش آمد طعام حاضر كردند و بادبى تمام تناول نمود چون خوان برداشتند با خود گفتم كه شايد حرمت من بدارد و از عريش پير بيرون رفته همانجا قرار گرفت من ميخواستم كه باستراحت مشغول گردم از او پرسيدم كه اى شيخ چه صنعت دارى گفت جولاهم با خود گفتم كه بجولاهگان ميماند پير روى به من آورده گفت التماس دارم كه مرا از حرفه خود اعلام دهى من از اين سخن برنجيدم و گفتم اين شخص احمق است چه با وجود آنكه خدم و حشم و تجمل و مكنت مرا ملاحظه مينمايد از حرفه من ميپرسد گفتم مردى دبيرم گفت دبير بر پنج قسمست تو از كدامى چون لفظ تقسيم از او استماع نمودم گفتم اينمرد نه جولاه است راست بنشستم و گفتم انواع دبير و اقسام نويسندگى را تقرير فرماى گفت اول كاتب خراج است دوم كاتب احكام سوم كاتب معونه چهارم كاتب رسالت پنجم كاتب جيش كه آن را عارض گويند مسود اوراق گويد كه اين نوع را در اين زمان لشكرنويس گويند و هريك بايد كه در دفن خويش مهارتى كامل و بصارتى تمام داشته باشند اما كاتب احكام بايد كه دقايق علوم شريعت و رموز و اشارات را معلوم و مقرر باشد كاتب معونه بايد كه مقادير در احكام قصاصها و روشنى حكايات اخراجات و مجازات هريك نيكو بداند و كاتب جيش بايد كه بر اساليب لغت عرب و اصطلاحات و امثال و اشعار وقوفى تمام داشته باشد و در تطويل و ايجاز قادر باشد اگر خواهد يكمعنى موجز را در چند طومار كاغذ نويسد و اگر خواهد فصول و معانى بسيار را در لفظ اندك بيان نمايد و مدعاى مطول را در كلام موجز در قلم آورد و با وجود اينهمه فضايل به خط خوب از اقران ممتاز و مستثنى باشد تو از اين پنج قسم كدامى گفت كاتب رسايلم گفت دعويرا برهانى بايد اگر يكى از دوستان تو مادر ترا در غيبت تو در تحت زوجيت آورد بر تو لازم گردد كه رقعهء به او نويسى تهنيت خواهى نوشت يا با او عتاب خواهيكرد بگوى كه آن مكتوب بچه اسلوب خواهى نوشت عمرو گفت فكر بسيار كردم اما عبارتيكه مناسب باشد بخواطرم نيامد كه لايق باشد پير گفت معلوم شد كه در اين شيوه مهارتى ندارى گفتم من دبير خراجم گفت اگر خليفه بفرمايد كه ولايتى مساحت كن تا خراج بر ايشان مقرر دارم چگونه در اين شروع كنى گفتم اين سهلست اگر زمين مربع باشد يكعرض را بر يكطول ضرب كنم و اگر\r\n\r\n","description":"","footnote":"","page_name":" 406 ","page_number":406},
  {"content":"\r\n\r\nمثلث باشد نصف قاعده را در عرض ضربكنم تكسير حاصل گردد و اگر مدور باشد قطر او را مربع كنم و نصف از وى كم كنم تكسير بحصول پيوندد دبير گفت اگر مدور و قطر و محيط آن معلوم نباشد يا مثلث مختلف الاضلاع يا مستدير القاعده باشد چكنى فرو ماندم گفت كاتب خراج هم نيستى گفتم كاتب احكامم گفت اگر مردى وفات يابد و از او دو زن حامله بماند يكى بنده و ديگرى حره از او دخترى آورد و از بنده پسرى حره پسر را بدزدد و دختر را بجاى او بگذارد و بجهة ميراث هردو بقاضى آيند و در پسر دعوى كنند قاضى حكم ايشانرا چه منوال نويسد و تو سجل و محضر بر چه وجه نويسى گفتم از اين دقيقه خبر ندارم زيراكه من كاتب جيش و عارض لشكرم گفت اگر دو مرد در جميع اوصاف و هيئات و شكل و اسم و نسبت مساوى و مقابل باشند چنان كه فرق ميان ايشان نتوانكرد مگر بدشوارى و تفاوت ميان ايشان همين باشد كه يكى را لب زير شكافته باشد و يكيرا لب بالا و مواجب هردو مختلف باشد اسامى ايشانرا بچه طريق در دفتر نويسيكه فارق باشد ميان هردو گفتم چون ميان ايشان امرى مباين نيست فرق كردن دشوار است و من كاتب معونتم پير گفت اگر دو نفر سر يكديگر را شكسته بديوان آيند يكى گويد كه او سر مرا شكسته و زخم چنان باشد كه استخوان سرش نمايان باشد چنان كه او را موضحه خوانند و زخم ديگرى به استخوان نرسيده باشد و آن را مامومه گويند و حكم آن از تو پرسند كه ديت هريك چند است چگوئى گفتم من اينمسئله نشنيده‌ام پير گفت اى بزرك بحرفتى انتساب مينمائى كه هيچ قسم از اقسام آن را نميدانى گفتم تو بارى مسئولات خود را جواب گوى تا معلوم گردد كه اينسخنانرا از روى علم گفتى پير زبان گشوده گفت آنكه تهنيت نكاح مادر نويسد چنين در قلم آورد كه آنچه از خير و شر و نفع و ضرر و درشتى و نرمى و سردى و گرمى در عالم كون و فساد ظاهر شود همه بتقدير عليم حكيم است و آنچه در جريدهء لوح تقدير مرقوم گرديده عباد را جز تسليم چاره نيست .\r\n اگر محول حال جهانيان نه قضا است * چرا مجارى احوال بر خلاف رضا است\r\nهزار نقش برآرد زمانه و نبود * يكى چنان كه در آئينه تصور ماست \r\nلا راد لقضائه و لا مانع لحكمه يفعل اللّه ما يشاء و يحكم ما يريد و اما تكسير مثلث مختلف الاضلاع قائمة الدايره و مستدير القاعده و مدوريكه قطر و محيط آن ظاهر نشود\r\n\r\n","description":"","footnote":"","page_name":" 407 ","page_number":407},
  {"content":"\r\n\r\nاصول آنها ظاهر بايد كرد و فروع از آن استنباط بايد نمود اما حكومت ميان مادر پسر و مادر دختر چنان بايد كرد كه شير هردو زن بايد دوشيد و بترازو بايد سنجيد شير هركدام كه گرانتر باشد مادر پسر باشد اما لشكرى كه لب اسفل او شكافته باشد او را اعلم نويسند و آن را كه لب بالا شكافته بود آن را افلح اما مامومه بايد كه ثلث موضحه دهد و ثلث ديگر ديت موضحه بجهة زخم مامومه ساقط گردد چه موضحه دوچندان زخم مامومه است و چون پير از تقرير اين فصل دلپذير فارغ گشت گفتم باوجود اينهمه علم و فضل خود را چرا جولاهه گفتى گفت من مردى دبير ميباشم و در اين فن مهارتى تمام دارم اما روزگار ناساز خاك تفرقه بر فرق عمل من پاشيده مدتى معطل ماندم و مخدوميكه لايق باشد نيافتم اسبابى كه داشتم در معرض بيع درآوردم و متاعى چند كه لايق بصره بود خريدم و در بغداد در زورق نشسته قصد تجارت كردم چون بدين موضع رسيدم طايفهء از دزدان به من زدند و مال من ببردند آفريدگار بر من ببخشود و مرا سعادت خدمت خداوند روزى كرد عمرو بن مسعده گويد او را تشريفى دادم و پنجهزار درم نقد بوى رسانيدم و چون ببصره رسيد تمامت آنكار كه مرا بر آن فرستاده بودند بوى حواله كردم و او در آن مهمات آثار كفايتها باظهار رسانيد و دخلى نيكو گرفت و اسباب او منتظم شد . تا عاقلانرا معلوم شود كه علم اگرچه دير ثمره دهد اما هرآينه بىثمره نباشد و هنر اگرچه زود اثر خود ظاهر نكند عاقبت نفع رساند :\r\n وجود مردم دانا بسان زر طلا است * كه هركجا كه رود قدر و قيمتش دانند \r\n\r\nحكايت : در تواريخ مسطور استكه در ايام سلطنت سنجر روميان بميافارقين آمده\r\nتمامت آنولايت را خراب كردند و قرب پنجاه هزار مرد و زن مسلمانرا اسير نمودند و بروم بردند آن بيچارگان عرضه داشتى بپايهء سرير سنجر ارسال داشتند مضمون آنكه در زمان سلاطين ماضى مسلمانان از باس و سطوت كفار در مهد امن‌وامان بودند و اكنون در زمان جهانبانى سلطان قرب پنجاه هزار مسلمان اسير كفارند و بر ضمير پادشاه پوشيده نخواهد بود كه اگر در عرصهء مملكت ضعيفى يكشب از ظلم ظالمى قويدست ناخوش خسبد روز قيامت پادشاه روزگار را به آن مؤاخذت خواهند نمود سلطان از باده و نالهء چنگ و رباب و غرور شيطان به حال مسلمانان نمىپردازد فرياد از سلطان سنجر بلند شد كه اسلام را رونقى نمانده است و كار عالم و عالميان پريشانشده است چون نامه بسلطان\r\n\r\n","description":"","footnote":"","page_name":" 408 ","page_number":408},
  {"content":"\r\n\r\nرسيد عزم ضبط ماوراء النهر داشت و كنار رود جيحون مضرب خيام ظفر انجام گشته بود دبير خود را طلبيده گفت مكتوبى در كمال تهديد و وعيد بقيصر نويسد و عزم فرموده كه به طرف روم حركت فرمايد صورت مثال سلطان سنجر بقيصر روم نوشت كه حمد و سپاس بيقياس كه قدم شهسوار عقل بسرحد عدو احصاى آن نرسد و چشم وهم دوربين صورت حصر و شمار آن در آئينهء خيال بخواب نه‌بيند مالك الملكى را كه وجوب وجود او از سمت بدايت منزه است و كمال ذات او از نقص نهايت مقدس ذات بيچونش از نسبت زمان و مكان برى و متعالى و صفات پاكش از شائبه تشبيه و تمثيل عارى و خالى .\r\n كاف كن در مشيتش چه بكشت * صنع نيرنك هردو عالم زد\r\nروح راقبهء مقدس بست * طبع راخر كه مجسم زد \r\nو تسليمات طيبات و صلات بلانهايات بر مرقد منور و مرقد مطهر خورشيد فلك رسالت و ماه آسمان جلالت مشترى سعادت قطب گردون سيادت نتيجهء مقدمات آفرينش خلاصه ارباب دانش و بينش صدر جريدهء رسالت محمد مصطفى صلى اللّه عليه و آله و آل و اولاد و احباب او باد .\r\n انبيا گرچه محتشم بودند * هريكى صفر اين رقم بودند\r\nگرچه بيش‌اند بيش از اين چه غمست * بيشى صفر بيشى رقم است \r\nو بعد بسمع ما رسانيدند كه ملك المسيح قيصر ببلاد اسلام آمده دست تعدى و تسلط گشوده جمعى از مسلمانان باسيرى برده اموال آنطايفه را تاراج كرده و در عواقب اين كار و نهايت اين كردار نظر ننموده و بغرور شيطان فريفته شده همانا كه بر او پوشيده نيست كه در عهد سيد المرسلين بفرمان رب العالمين چون اظهار دين مبين كردند خداوند جل ذكره ملت قويم و شريعت مستقيم را نصرت فرمود تا باندك زمانى صيت اسلام بمشرق و مغرب رسانيد و در زمان خلفاى راشدين آثار آن بديار روم رسيده روميان دستبرد غازيان اسلام را مشاهده نمودند و عجز و اضطرار خويش را ملاحظه فرمودند چه بكرات و مرات عساكر بيشمار بعدد قطرات امطار جمعكرده بمقابله و مقاتله مسلمانان آمدند و با قبح وجهى روى بفرار آوردند  « يُرِيدُونَ لِيُطْفِؤُا نُورَ اللَّهِ بِأَفْواهِهِمْ وَ اللَّهُ مُتِمُّ نُورِهِ وَ لَوْ كَرِهَ الْكافِرُونَ »  و در عهد پدر ما الب ارسلان و ملكشاه نور اللّه مرقد هما لشكر كشيده و مآل حال خويش را به نظر امعان درآوردند و هنوز آثار و آلايش خونهاى\r\n\r\n","description":"","footnote":"","page_name":" 409 ","page_number":409},
  {"content":"\r\n\r\nروميان بر قبضهاى تيغ و سرهاى سنان بندگان ما باقيست للّه الحمد كه امروز بسطت مملكت و كثرت عساكر و اسباب و حشمت و مكنت ما زياده از جد و پدر است و آلات و ادوات حرب و شدت طعن و ضرب بيشتر از پيشتر است و از شرق تا غرب عالم در قبضهء اقتدار فرزندان نامدار و امراى عاليمقدار است و به حكم آنكه ديار خراسان اقليم چهارم و بهترين ربع مسكون است مركز دولت و مسكن سعادت گشته ديار تركستان و عراق و فارس و كرمان و مصر و شام را به اولاد سپهر ركاب و امراى كامياب تفويض نموده‌ايم چون در اينوقت نامهء اسيران اسلام از آن اقليم بما رسيده است رايت خورشيد - ساى و اعلام عالم‌آراى ما متوجه ديار مشرق بود چه حاكم ماوراء لواى عزيمت بصوب آخرت برافراشته بود و رعاياى آنديار از كنار جيحون تا اقصاى چين معطل و مهمل مانده بودند و محتاج رحمت و عاطفت ما گشته لاجرم عزيمت پادشاهانه بدان تصميم يافته بود كه آنولايت از شعاع چتر خورشيد پيكر روشنى پذيرد و نايبى در آن مملكت تعيين فرمائيم و بنفس همايون امور جمهور را نظام و انتظام دهيم چون استغاثهء اسيران بسمع اشرف ما رسيد فرموديم تا دهليز سراپرده عالى به سمت روم زنند و عزم جزم كرديم كه بر آن سمت نهضت نموده تا دار الملك آنمرزوبوم در جائى توقف ننمائيم و آن مملكت را زيروزبر گردانم اكنون اگر قيصر اسيرانرا باحسن وجهى بازنگرداند و آنچه از ديار اسلام برده بايشان نرساند فرمان دهيم كه فرزند اعز قليج ارسلان از ديار مصر و شام كه وهم ستاره از احصاى آن عاجز ماند و سپاهى جرار كه در تصور عقل هيچ محاسب نيايد .\r\n همه گردنكشان گردافكن * همه نيزه‌زنان تيغ‌گذار\r\nخوب دانند حرب را تدبير * نيك بينند جنگ را هنجار \r\nو ولد عاليمقدار مسعود از عراق و فارس و آذربايجان و شروان و عراق عرب و كرمان با لشكرى بعدد ثوابت و سيار و سپاهى مرادف قطرات امطار .\r\n همه سپر تن و شمشير دست و تير انگشت * همه سپه‌شكن و ديوبند و شير شكار \r\nو حكام ديار تركستان و ماوراء النهر و امراء هندوستان و بلاد عمان متوجه روم گشته بسم اسبان عالم نورد باد رفتار خاك آنمرزوبوم را بكره اثير رسانند و همچنين فرمان فرمايم تا در اقطار و امصار ديار مذكوره هرجا ترسائى بينند بضرب تيغ آبدار\r\n\r\n","description":"","footnote":"","page_name":" 410 ","page_number":410},
  {"content":"\r\n\r\nدمار از نهادش برآورند و اموال و اسبابش را در حيطهء تصرف و تملك آورند و هردير و معبد و كليسيائى كه در آنولايت باشد با خاك يكسان ساخته پايگاه ستوران و مزبلهء غريبان سازند و بعداز آن رايات همايونرا از عقب اولاد و امرا بجانب ديار نصارا حركت دهيم چنان كه گوى زمين مانند كره سيماب از سم ستوران بلرزه آيد و فضاى هوا از كثرت سنان نيزها تنگ گردد و قسطنطنيه را بعداز تسخير دار الملك سازيم و معابد و كليساها را خراب ساخته بجاى آن مساجد و خوانق بنياد نهيم و يك ترسا در روى زمين زنده نگذاريم و چون اين مكتوب بقيصر رسيد انديشه‌مند گشته اسيرانرا با اموال ايشان بولايت اسلام فرستاد\r\n\r\nحكايت : آورده‌اند كه در زمان معتصم عباسى يكى از نويسندگان بسبب عطلت و بيكارى پريشانحال و قليل المال گشته\r\nعرضه داشتى در قلم آورد مضمون آنكه مردى دبير و كافى و جلدم اگر امير مرا شغلى فرمايد كفايت خويش بر ارباب ديوان ظاهر سازم و نان پارهء بجهة عيال بدست آورم معتصم از ابرام آنشخص به تنگ آمد فرمود كه عملى بجهة او مقرر داريد كه نفعى در آن نباشد اصحاب ديوان عرضكردند كه صحن مسجد جامع بصره فرش ندارد و در فصل زمستان زمين آن گل مىشود مثالى بايد نوشت تا او ببصره رفته آنمسجد را فرش اندازد و آنشخص مثال مذكور را گرفته روى به بصره نهاد و در اثناى راه سنگى ملون پاكيزه بدست آورده با خود ببصره برد و چون به شهر نزديك رسيد غلامى كه داشت از پيش فرستاد تا مردم شهر استقبال نمودند و معارف بصره متحير ماندند كه آيا بچه مهم آمده چون صورت ملاقات دست داد پرسيدند كه بچه مهم رنجه شدهء دبير فرمان خليفه بيرون آورده ارباب بصره گفتند اين مهم چندان نبود كه توقيع به جهت آن بايد نوشت دبير آنسنگ را از آستين بيرون آورده گفت فرمان چنانست كه مسجد را بچنين سنگ فرش اندازند بصريان متفكر شده بر زبان آوردند كه امثال اين سنگ چگونه بدست توان آورد دبير در آنباب مبالغه از حد گذرانيده عاقبت بر آن قرار دادند كه ده هزار درم به او دهند و مسجد را بهرسنگى كه ممكن باشد و به سهولت بدست آيد فرش اندازند دبير آن نقد را گرفته ببغداد آمد و برهگذر معتصم ايستاد چون كوكبه خليفه رسيد دبير خدمت كرده گفت اموالى كه حاصل شده بكه سپارم معتصم گفت كه او را چه شغل داده‌ايد گفتند فرش انداختن مسجد بصره خليفه گفت مرديكه از شغلى چنين كه يك\r\n\r\n","description":"","footnote":"","page_name":" 411 ","page_number":411},
  {"content":"\r\n\r\nفلس از آن متصور نيست ده هزار درهم حاصل كرده است و اوقات خود گذرانيده حيف استكه بيكار باشد اعمال خطير به او رجوع نمائيد\r\n\r\nحكايت : آورده‌اند كه مردى از ابناى انصار نزد احمد بن ابو خالد وزير مامون آمده\r\nسخن در باب مهم خود تقرير مينمود احمد از كلمات او در خشم شده او را برنجانيد و سخنان درشت گفت انصارى بر زبان راند كه اى وزير بدانكه خداى تعالى ترا چيزى داده استكه حضرت مصطفى را نداده بود احمد متعجب شده گفت كفر ميگوئى خداوند مرا چه داده استكه بآنحضرت نداده بود انصارى بر زبان آورد كه ترا خوى بد داده است و آنحضرت را نداده بود كه « انك لعلى خلق عظيم » احمد بن خالد بخنديد و او را تشريف داده مهمات او را بحسب دلخواه ساخت\r\n\r\nحكايت : آورده‌اند كه ابو هريره گفت نوبتى در مجلس معويه نشسته بودم\r\nاعرابى درآمد و چون خوان حاضر كردند اعرابى بره بريان كرده كه برخوان بود به قوت از هم برميكند و معويه از آنحركت بر خود پيچيده عاقبت بيطاقت شده گفت يا اخا العرب مگر مادر اين بره ترا شاخ زده كه عداوت با آن دارى عرب گفت مگر مادر اين بره ترا شير داده است كه شفقتى چنين دربارهء او دارى معويه خجل شده بعداز لحظهء موئى در لقمهء اعرابى ديده گفت آن مويرا از لقمهء خود جدا كن تا در روده تو نه‌پيچد اعرابى لقمه انداخته گفت نان بخيلى كه از دور موى در لقمه بيند حرام است معويه ديگر بار خجل و منفعل شده از وى عذر خواست اما عرب طعام نخورده بيرون رفت\r\n\r\nحكايت : خواجه غياث الدين محمد رشيدى وزير سلطان ابو سعيد خدابنده بود\r\nو چون شهرت داشت كه پدران او از نسل بنى اسرائيل بودند و دين موسى داشتند روزى خواجهء مذكور بحشمت و تجمل تمام بر تخت روانى نشسته بود چهار پسر صاحب جمال آن را برداشته بودند و از موضعى بموضعى ديگر ميبردند يكى از علماء خوش‌طبع در گذرگاه ايستاده بود چون آن مشاهده نمود اين آيه بر زبان راند كه «  بَقِيَّةٌ مِمَّا تَرَكَ آلُ مُوسى وَ آلُ هارُونَ تَحْمِلُهُ الْمَلائِكَةُ  »\r\n\r\nحكايت : آورده‌اند كه نوبتى معتصم بر منظرى نشسته بود\r\nنظر مىانداخت ناگاه پيريرا ديد كه سبوئى آب بر دوش گرفته بود و كوزهء در دست پيش مردم ميداشت خليفه را بر حال او رحم آمده او را طلبكرده پرسيد كه چند سال دارى گفت هفتاد و پنجسال معتصم گفت از تو سؤالى خواهم كرد بايد كه جوابى مطابق واقع بگوئى آنگاه پرسيد كه چگونه است كه امثال شما صعاليك\r\n\r\n","description":"","footnote":"","page_name":" 412 ","page_number":412},
  {"content":"\r\n\r\nدرازعمر ميباشيد و ملوك و سلاطين كوتاه‌عمر و كم‌سال جواب داد كه ما رزق خود را از گنج‌خانه بىمنتهاى الهى بتدريج ميگيريم لاجرم تا روزى ما تمام نشود عمر ما باتمام نيايد و ملوك و سلاطين رزق خود را از خزانهء الهى بيكبار ميستانند لاجرم كم - بقا باشند معتصم فرمان داد تا سيصد درم به او دادند سقاى حرم شد از پيش خليفه بيرون آمد بعداز هفته معتصم بر همان منظر نشسته بود كودكى ديد كه همان سبو بر دوش دارد و گرد دار الخلافه ميگردد و ملازمانرا آب ميدهد حال پير از او پرسيد گفت وفات يافت و من پسر اويم معتصم گفت راست ميگفت آن پير چونروزى خود را بيكبار يافت عمرش به آخر رسيد\r\n\r\nحكايت : آورده‌اند كه هرون الرشيد روزى به شكار ميرفت\r\nپيريرا ديد كه درخت گردكان ميكشت هارون از حرص او عجب داشته پيش او رفت و گفت اى پير ترا چند سال است گفت چهارده سال فضل بن ربيع بانگ بر وى زده گفت در خدمت امير المؤمنين چرا ناانديشيده سخن ميگوئى گفت ناانديشيده نميگويم اما عاقلان ميدانند كه عمريكه در زمان بنى اميه گذشته آن را در حساب عمر نتوان شمرد و همچنين در زمان سفاح و منصور بواسطهء خونريزش بسيار و ترس بيم بيشمار كه بر خلايق مستولى بود داخل زندگانى نتوان گرفت و آنچه از عمر حساب توان كرد چهارده سالست دوازده سال در زمان خلافت مهدى و دو سال در دولت امير المؤمنين هرون را اين سخن خوش آمده هزار دينار به او انعام فرمود چه رسم وى چنان بود كه هر شخصى كه او را بسخنى خوشحال سازد هزار دينار به او دهد آنگاه از پير پرسيد كه ايندرخت كى ببر آيد گفت بيست سال ديگر خليفه پرسيد كه پس بچه كار تو آيد پير گفت : كشتند و خورديم كاريم و خورند هرون گفت احسنت و هزار دينار ديگر به او بخشيد پير گفت عجب حاليستكه هر درختى كه از اين نوع بكارند بعداز بيست سال از آن برخورند و من امروز كشتم بمدد آفتاب عنايت امير المؤمنين هم امروز از آن برخوردم هارون فرمود تا هزار دينار به پير دادند و اسب رانده روانشد با فضل گفت اگر با اين پير مكالمه نمودمى زر بسيار بستدى\r\n\r\nحكايت : گويند نوبتى مردى از شعبى مسئله سؤال نمود\r\nجواب داد نميدانم سايل گفت شرم ندارى كه بجهل اعتراف ميكنى شعبى گفت چرا شرم دارم از گفتن كلمهء كه ملائكه به آن تكلم نمودند كه چون خداوند جل ذكره از ايشان اسماء پرسيد گفتند «  سُبْحانَكَ لا عِلْمَ لَنا إِلَّا ما عَلَّمْتَنا  »\r\n\r\nحكايت : نوبتى يكى از سلاطين مسأله‌اى\r\nاز\r\n\r\n","description":"","footnote":"","page_name":" 413 ","page_number":413},
  {"content":"\r\n\r\nعبد اللّه مبارك پرسيد و چون عبد اللّه جواب گفت او را بر جنيبت خاصه سوار ساخته به منزل فرستاد و در اثناء راه عبد اللّه علويرا مست مشاهده نمود كه در خلاب افتاده لباس او به گل آلوده شده چون علوى عبد اللّه را بر آن اسب سوار ديد با وى گفت اى هندوزاده تو چنان و فرزند پيغمبر چنين عبد اللّه جوابداد كه تو آن ميكنى كه جد من كرده لاجرم من چنين ميروم و تو چنان\r\n\r\nحكايت : چون در اثناى حرب صفين عمار ياسر شهادت يافت\r\nعبد اللّه بن عمرو عاص با معويه گفت امروز بر من ظاهر شده و گمانم بسرحد يقين رسيده كه على مرتضى بر حقست و تو بر باطل معويه پرسيد كه بچه دليل عبد اللّه گفت از رسول صلى اللّه عليه و إله شنيدم و ديگران هم نيز شنيده‌اند و اينحديث بغايت مشهور استكه روزى عمار بن ياسر را در مجلسيكه اكابر و اهالى مهاجر و انصار حاضر بودند مخاطب ساخت فرمود « يا عمار يقتلك الفئة الباغية » و چونمردم تو عمار را كشتند فئه باغيه عبارت از ايشان باشد و تو سرور اهل بغى باشى معويه گفت عمار را آنكس كشته كه او را بحرب ما آورده عبد اللّه گفت پس بر اين تأويل حمزه را روز احد مصطفى صلى اللّه عليه و إله كشته باشد نه وحشى چه آنحضرت عم خود را بحرب برده معويه خجل و منفعل گشته خاموش شد\r\n\r\nحكايت : آورده‌اند كه شخصى بمجلس اياس قاضى بصره رفته\r\nپرسيد كه اگر باكل خرما مبادرت نمايم بر من حرجى لازم آيد قاضى گفت نى آنشخص بر زبان آورد كه اگر مقدارى شونيز به آن ضم كنم فطورى لازم آيد گفت نه سايل پرسيد كه اگر آب بان بياميزم و هرسه را تناول نمايم توان گفت كه حرامست قاضى گفت نه آنمرد گفت شراب خرما مركب از اين سه چيز است پس چرا حرامست قاضى جوابداد كه اگر قدحى آب بر تو ريزم اعضاى تو دردناك شود گفت نه‌پرسيد اگر مشتى خاك بر تو پاشم اعضاى تو مجروح گردد آنمرد بر زبان آورد كه نه قاضى گفت اگر آب و خاك با هم ضم كنيم و از آن خشتى ترتيب دهيم و بر سرت زنيم سرت مجروح شود گفت بلى سرم بشكند از تركيب آن سه جزو وقتى كه آن را به عمل آرند عهد آن بشكند و حد لازم آيد\r\n\r\nحكايت : آورده‌اند كه واعظى بطمع انعام بمازندران رفته\r\nدر مجلس پادشاه موعظه آغاز كرد و چون اهل مازندران شيعهء اثنا عشريند و واعظ سنى بود شخصى از او پرسيد كه بعد از رسول صلى اللّه عليه و إله امام به حق كيست واعظ با خود گفت اگر نگويم على مرتضى است بقتلم مبادرت نمايند و اگر بگويم باعتقادم خلل راه يابد لاجرم بر زبان آورد كه آنكه\r\n\r\n","description":"","footnote":"","page_name":" 414 ","page_number":414},
  {"content":"\r\n\r\nدختر او را داشت امام به حق بود تمثيل مسود اوراق گويد كه از مردى از شيعه جمعى از اهل سنت سئوال نمودند كه امام چند است گفت چند گويم چهار چهار چهار\r\n\r\nحكايت : آورده‌اند كه ابو بكر و عمر بالابلند بودند\r\nو على مرتضى مستوى الخلقه و ميانه‌بالا بود هر سه روزى براهى ميرفتند على مرتضى در ميان ايشان ميرفت عمر گفت « يا ابا الحسن انت فينا كنون لنا » حضرت امير فرمود لو لا انا فكنتما لا\r\n\r\nحكايت : ابو الغنا از همدان باصفهان بيننا آمده\r\nاتفاقا طايفهء از طفلان بر در شهر جنك سنگ ميكردند سنگى بر سر ابو الغنا آمد و بشكست و با سر شكسته به شهر درآمد و او را در اصفهان دوستى بود در طلب وى سعى بسيار نمود بعد از نماز شام او را پيدا ساخت آنشخص ابو الغنا را به منزل برده چون بيگاه بود طعامى حاضر نكرد و ابو الغنا بغايت گرسنه بود بامداد بمجلس وزير رفته از وى پرسيد كه كدام روز داخل اين شهر شدى گفت فى يوم نحس مستمر پرسيد كه در كدام ساعت گفت فى ساعة العسره وزير سؤال نمود كه در كجا منزل نمودى جوابداد بواد غير ذى زرع وزير را از جوابهاى او خنده آمده ابو الغنا را رعايت كرده اسباب معاش ويرا انتظام داد\r\n\r\nحكايت : دانشمندى سيافى را گفت چرا به تحصيل علم مشغول نگردى\r\nسياف جوابداد كه آنچه خلاصهء علم است بدست آورده‌ام عالم از او پرسيد كه خلاصهء علوم چيست گفت پنج چيز است اول آنكه تار است باتمام نرسد دروغ نگويم دويم آنكه تا حلال منتهى نگردد دست بجانب حرام دراز نكنم سوم آنكه تا از تفتيش عيوب خود فارغ نشوم بجستجوى عيب مردم نپردازم چهارم آنكه تا رزق خداوند جل ذكره به آخر نه‌انجامد بدر هيچ مخلوقى التجا نبرم پنجم آنكه تا قدم در بهشت ننهم از كيد شيطان و غرور نفس نافرمان ايمن نباشم\r\n\r\nحكايت : آورده‌اند كه در ايام طفوليت نصر بن احمد سامانى معلمى داشت بغايت مؤدب و عاقل و امير\r\nنصر را هميشه چوب ميزد و ميرنجانيد و امير با خود شرط كرده بود كه چون بزرك شود معلم را ادبى بليغ نمايد و چون در ايام جوانى بر تخت كامرانى استقرار يافت حركات معلم بخاطرش رسيده ارادهء انتقام كرد و خادمى را باحضار معلم فرمانداد معلم از خادم پرسيد كه پادشاه در وقتى كه باحضار من امر كرد چه فرمود خادم گفت كسى را فرمانداد كه به بستان رووده چوب از درخت آبى ببر آنگاه مرا بطلب تو فرستاده معلم در راه بدكان ميوه‌فروشى رسيده بهى چند خريده در آستين نهاد و چون به خدمت امير آمد امير آنچوبها برگرفته پرسيد چه ميگوئى در باب اين چوب معلم يكى\r\n\r\n","description":"","footnote":"","page_name":" 415 ","page_number":415},
  {"content":"\r\n\r\nاز آن آبى بيرون آورده گفت ميوه به اين لطافت از آنحاصل مىشود پادشاه از آنجواب خوشحال شده بجهة او ادرارى مقرر فرمود .\r\n\r\nحكايت : انوشيروان عزم سوارى كرده چون پاى در ركاب نهاد\r\nدوال ركاب گسيخته كسرى بيفتاد از اينمعنى در غضب رفته بقتل ركابدار فرمان داده بيچاره گفت اى پادشاه تو جهان بزرگى و كوه و قارى دوالى چگونه تحمل بار عالمى تواند آورد نوشيروان از سخنان او خندانشده او را به تشريف خاص اختصاص داد\r\n\r\nحكايت : اتابك تكلة بن زنگى سلغرى اتابك فارس بغايت لطيف طبع بود\r\nنوبتى دويست و چهل مثقال طلا از محلى پيش او آوردند خزانه‌دار را طلبيده گفت بگو اين زر چند است خزانه‌دار گفت سيصد دينار است اتابك فرمود بيش است خزانه‌دار آن را شمرده گفت پادشاه فرمود كه اين زر سيصد دينار بيش است و من شمردم دويست و چهل دينار بود اتابك گفت ما گفتيم بىشصت اما تو نفهميديكه چون شصت را از سيصد بيندازى دويست و چهل باقى ماند\r\n\r\nحكايت : نوبتى از خزانان خزانهء حاكم كرمان ملك محمد باميد طمع پيش پادشاه رفته\r\nگفت امشب در حق پادشاه خوابى ديده‌ام و خواب دور و دراز آغاز كرد چون حكايت تمام كرد پادشاه فرمود كه ديگرى بحراست خزانه تعيين كنند كه اينمرد را معزول ساختم شخصيكه چندان بخسبد كه اينهمه وقايع بخواب بيند پاسبانيرا نشايد\r\n\r\nحكايت : در تواريخ مسطور استكه چون سلطان بهرام شاه از سطوت ارسلانشاه غزنوى گريخته\r\nپناه بخال خود سلطان سنجر برد سلطان در رعايت او باقصى الغايه كوشيده و دختر خود را به بهرام شاه داد و ارسلان شاه انديشه‌مند گرديد كه ناگاه سلطان سنجر او را معاونت نموده بغزنين فرستد و خللى بمملكت راه يابد بنابراين قاضى ابو البركات را با تحف و هداياى لا تعدو لا تحصى نزد سلطان سنجر فرستاده بهرام شاه را طلب نمود قاضى بخراسان آمده و اداى رسالت كرد و اموال باركان دولت سنجرى داده ايشان را با خود يار ساخت و در باب تسليم بهرام شاه به برادرش مبالغه از حد گذرانيد بهرامشاه خوفناك گشته كه مبادا سلطان سنجر او را بغزنين فرستد لاجرم بخانهء ابو البركات رفتكه شايد چون قاضى او را ببيند حيا وى را مانع آمده آن مبالغه بگذارد و چونقاضى از وصول بهرامشاه آگاه شد در نماز ايستاده سورة البقره در ركعت اول آغاز كرد بهرام شاه ساعتى نشسته ملول شده برخاست و قاضى را دشنام داده گفت روزى باشد كه اين انتقام\r\n\r\n","description":"","footnote":"","page_name":" 416 ","page_number":416},
  {"content":"\r\n\r\nكشيده شود و چون بهرامشاه باستظهار سلطان سنجر بر برادر غالب آمده بر تخت غزنين نشست قاضى را طلبيده گفت به ياد دارى كه آنشب با من چكردى قاضى جوابداد كه من خدمتكار باخلاص صاحب اين تختم هركه بر اين تخت نشيند من نسبت بوى همان اخلاص ظاهر سازم و همان آثار تقديم نمايم سلطانرا سخن او پسنديده افتاده از جريمهء او درگذشت\r\n\r\nحكايت : آورده‌اند كه نقاشى از سقراط حكيم التماس نمود\r\nكه خانهء خود را به گچ بينداى تا آن را نقاشى كنم حكيم فرمود تو اول نقاشى كن تا من آن را به گچ بيندايم\r\n\r\nحكايت : آورده‌اند كه در ايام ملوك عجم ميان دبيرى و اميرى در باب تقديم و تأخير مناظره روى نمود\r\nامير گفت من بر تو مقدم نشينم بجهة آنكه احتياج پادشاه بامرا بيش از وزرا است چه جهانرا به شمشير تسخير كنند نه بقلم دبير جوابداد .\r\n برأيى لشكريرا بشكنى پشت * بشمشيرى يكى تا ده توان كشت \r\nآخر الامر قصهء ايشان بسمع سلطان رسيده هردو را طلب نموده با دبير گفت كه جانب اصحاب سيف بر ارباب قلم مرجح است و خداوندان قلم خدمتكاران صاحب شمشيرند چون تو اهل قلم را بر اهالى تيغ تفضيل مينهى وجه تقرير را ترجيح نماى دبير گفت پادشاه جهان پناه بر مسند عز و اقبال و سرير جاه و جلال هزار سال باقى باد شمشير بجهة دفع اعدا به كار آيد نه بواسطهء نفع احبا اما قلم بواسطهء دوست و دشمن محتاج اليه است ديگر آنكه بسيارى از ارباب سيف هوس عصيان و طغيان نموده رقبه از ربقه طاعت ولىنعمت كشيده هواى استقلال كرده‌اند و هرگز كسى از اصحاب قلم به سمت بيوفائى و عصيان دولت و صفت كفران نعمت متسم و متصف نگشته سوم آنكه اهل قلم خزانه ملوك و محل دخل سلاطين‌اند و ارباب سيف باعث خرج خزانه‌اند و تا دخل صورت نبندد خرج ممكن نبود و اين تقدم ظاهر است چهارم آنكه اهل شمشير از رأى صايب عارى و عاطلند و بجز شمشير زدن امرى ديگر از ايشان نيايد و قهر و دفع خصمان برأى دوربين آسانتر روى نمايد پادشاه بعد از استماع اين فصول دبير را تشريفات داده امير را بانعامات خوشدل ساخت و فرمود تا هردو مصافحه كردند .\r\n\r\nفصل دهم از جزو دويم در بيان شمه‌اى از لطايف حكايات ندما و معاشران\r\nاز اسحق موصلى كه رأس رئيس ارباب موسيقى است و اول شخصى كه در اسلام علم موسيقى را\r\n\r\n","description":"","footnote":"","page_name":" 417 ","page_number":417},
  {"content":"\r\n\r\nبدرجهء كمال رسانيده او بود روايت كرده‌اند كه ابراهيم بن مهدى برادر هارون الرشيد بغايت نديم و ظريف و خوش‌محاوره بود و در سلك ندماى برادرزادهء خود محمد امين انتظام داشت و در مجلس شراب لطيفهاى مرغوب و نكات خوب بر زبان مىآورد و عود نيكو مينواخت نوبتى در مجلس طرب كلمهء گفته امين از او آزرده شده او را از مصاحبت و منادمت خويش محروم ساخت ابراهيم كنيزكى مطربه داشت كه سنبل گل پرستش بسلسهء مشكين پاى دل مسكين مىبست و نرگس نيم مستش بالماس مژگان رك جان ميگشاد\r\n مهش مشگساى و شكر ميفروش * دو نرگس كمانكش دو گل درع‌پوش \r\nاز انگشت او هر صدا كه برآمدى زهره زهره را ميشكافت\r\n عهدهء خونها بدان عناب تر * همچو چنك خويش بر گردن گرفت\r\nزخمهء گرمش براند از اشگ آب * همچو آهش در دل آهن گرفت \r\nو صدف آنرشك لؤلؤ مكنون هنوز زحمت الماس نديده بود و گل رخسار و غنچه لبانش از خار امتساس آسيب نيافته و ابراهيم بربطى مرصع بدست آن مايهء ناز داده سه بيت انشاد كرده به او تسليم داد تا وقت نواختن بربط آن ابيات ترنم نمايد و كنيزك را بحلى و زيور آراسته گردانيده او را به خدمت امير فرستاد و امين در جمال او متحير مانده فرمود تا بنواختن بربط اشتغال نمايد آن دلفريب در اثناى ساز آواز بركشيده ابيات مذكوره را بصوتى جانفزاى خواندن گرفت و آن ابيات اينست :\r\n هديه بنده را چو رد كردى * كز رهى در دل تو هست آزار\r\nاز رهى گر بسهو حرفى رفت * تو به راه كرم بر او بگذار\r\nدلتم را بجود خويش ببخش * كه چنين است عادت احرار \r\nامين تحسين نموده گفت نام تو چيست گفت هديه امين بر زبان آورد كه اين نام اصلى است يا عارضى جوابداد كه امروز به اين اسم موسوم شده‌ام كه مرا به خدمت امير فرستادند امين ابراهيم را طلبيده از سر جريمه او درگذشت و گفت غبار نقاريكه از تو در خاطر داشتم مرتفع گشت و آن روز با يكديگر بسر بردند و امين فرمود تا پنجاه هزار درهم بابراهيم دادند\r\n\r\nحكايت : در حبيب السير مسطور است كه محمد بن يزيد دمشقى گفت\r\nنوبتى بدار الخلافه رفتم تا هرون الرشيد را ملازمت نمايم گفتند كه خليفه امروز در مجلس بزم نشسته است و با اهل حرم صحبت ميدارد لاجرم\r\n\r\n","description":"","footnote":"","page_name":" 418 ","page_number":418},
  {"content":"\r\n\r\nمراجعت نموده در اثناى راه جعفر بن يحيى برمكى را ديدم كه با كوكبهء عظيم ميآيد چون نظرش بر من افتاد گفت اى محمد امروز با ما موافقت مينمائى تا با يكديگر به منزل رفته لحظهء بفراغت بگذرانيم ( هر كجا ميرود آنسرو روان در قدمم ) و جعفر به منزل رفته ملازمانرا رخصت انصراف داده حاجب خود را طلبيده گفت هيچكس را مگذار كه پيش ما آيد مگر عبد الملك را و مراد جعفر عبد الملك نديم بود كه از ندماى او بمزيد تقرب اختصاص داشت آنگاه جامهء زربفت پوشيده مثل آنجامه نيز در من پوشانيد و كنيزكان مغنيه حاضر ساخته اسباب عيش مرتب گشت و آنخانه مانند بهشت برين آرايش گرفت و محفلى منعقد شد كه عطارد بجهة چشم زخم آغاز و ان يكاد كرد و زهره بر نواى مغنيان بزم مانند گل جامهء صبر چاك زد و خورشيد از ديدار ساقيان لاله عذار ذره‌وار برقص آمد و اقداح اقراح بگردش درآمد و مجلس بزم از نيكويان سروقد جوزا كمر و شاهدان گلنار خدماه پيكر بستانى بود پر از گل و نسرين و سنبل و ياسمين و يا آسمانى مملو از مشترى و زهره و پروين ساقى چون نرگس ساغر زرين به كف گرفته و اقداح مى ناب چون قمر در منازل فرح و سرور گردان گشته .\r\n مئى برنگ عقيق يمن كه چون ز قدح * دهد فروغ تو گوئى ستارهء يمن است \r\nو چون دور چند گذشت عبد الملك بن صالح هاشمى كه از غايت جلالت قدر با خليفه شراب نميخورد و با او در مجلس بزم نمىنشست درآمد چون حاجب اين عبد الملك را با آن عبد الملك غلط كرده بود چون جعفر او را ديد متغير شد و غمگين گرديد عبد الملك چون آثار تغير در بشرهء جعفر مشاهده نمود آغاز انبساط نموده جامه زربفت طلبيده با آن لباس ملبس گشته و قدحى شراب كه در وصف آن گفته .\r\n طبع از او پر آفتاب و چشم از او پر مشترى * چشم از او پر در لعل و مغز از او پر مشكناب \r\nاز ساقى دلفريب گرفته دركشيد چون جعفر اين صورت را مشاهده فرمود شكفته شده دست عبد الملك را بوسه داده گفت التماس دارم كه بيان فرمايند كه بچه جهة بنده خانه را از آفتاب جمال خويش منور گردانيده‌اند .\r\n چسان فزون نشود قدر آستانه ما * كه آفتاب قدم مىنهد به خانه ما \r\nعبد الملك گفت اين مجلس مقتضى آن نيست كه زبان بيان بملتمسات خود بگشايم و حاجات خود را بر صفحه بيان نگارم .\r\n\r\n","description":"","footnote":"","page_name":" 419 ","page_number":419},
  {"content":"\r\n\r\n نميگويم غم بسيار پيش چشم بيمارت * كه از بسيار گفتن خاطر بيمار ميرنجد \r\nجعفر مبالغه و الحال از حد اعتدال درگذرانيد عبد الملك گفت با حاشيه خاطر امير از رهگذر من غبارى نشسته التماس رفع آن از تو مينمايم جعفر گفت اين سهلست بخدمتى ديگر اشارت بايد فرمود عبد الملك گفت پنجاه هزار درم وام دارم و اداى آن را از كرم امير اميدوارم جعفر گفت زر حاضر است اما بنده را حد آن نيست كه باداى قرض مخدوم جرأت نمايم فردا از خزانه امير تسليم خواهد نمود ديگر بنده را باشارت خدمت سر افراز نمايند عبد الملك گفت پسر مرا قابليت تربيت هست اگر خليفه او را بعنايتى مخصوص فرمايد گنجايش آن دارد جعفر بر زبان آورد كه امير مخدوم‌زاده را منظور نظر شفقت ساخته دختر خود غاليه را با او در سلك ازدواج كشيد ، و امارت ولايت شام را با او ارزانى داشت من با خود گفتم مگر سورت شراب در جعفر اثر كرده سخنى ميگويد و الا تمشيت آن مهمات كليه چگونه صورت بندد خصوصا دختر پادشاهى را بيوقوف او به شوهر دادن امرى محالست روز ديگر بدار الخلافه شتافتم مجلس خليفه را بوجود اكابر و معارف و قضات و بنو هاشم مملو ديدم از سبب آن اجتماع پرسيدم گفتند امير دختر خود را به پسر عبد الملك ميدهد در اين اثنا عبد الملك درآمده هارون او را مخاطب ساخته گفت غبار نقار ترا از خاطر شستم و فرمودم تا وام ترا ادا نمايند و دختر خود غاليه را به پسرت دادم و او را امير شام گردانيدم من از استماع اينكلمات متحير ماندم و چون مجلس به آخر رسيد خلايق متفرق گشتند من خود را بجعفر رسانيدم و پرسيدم كه اين مهمات عظيم را در يكشب چگونه ساختى جوابداد كه شب در خانهء خود بودم اما صباح به خدمت خليفه رفتم از من سؤال نمود كه دوش كجا بودى من صورت واقعه را من اوله الى آخره عرضكردم گفت غم مخور كه هرچه از عبد الملك تقبل نمودهء ما نيز بر آن نهج حكم فرموديم و بامضاى آن رضا داديم مسود اوراق گويد بىشايبه تصلف و تكلف از زمان آدم الى يومنا هذا هيچ وزيرى بحكمت و مروت و مكنت و سخاوت و كمال و شفقت نسبت بعلما و ارباب استعداد بل عامه برايا و كافهء عباد با آل برمك برابرى نميتواند نمود و آنچه از آن طايفه بمردم رسيده عشر عشير آن از هيچ وزيرى صادر نشده و اين حكايت كه بعداز اين مذكور خواهد شد بر ايندعوى گواهى عدل و شاهدى فصل است\r\n\r\nحكايت : در كتب تواريخ مسطور است\r\nكه چون\r\n\r\n","description":"","footnote":"","page_name":" 420 ","page_number":420},
  {"content":"\r\n\r\nهرون الرشيد استيصال خاندان برمكيان نموده فرمان داد كه هيچكس زبان بمدح آن طايفه نگشايد و ثناى ايشان بر زبان نياورد در اين اثنا پيرى كه از ندماى يحيى برمكى بود هرروز كرسى بر موضع خانهاى برمكيان بود كه در آنوقت بواسطهء سياست هرون سمت عاليها سافلها گرفته بود مينهاده و بر آن كرسى نشسته زبان بمآثر و مفاخر آل برمك ميگشود .\r\n كاى طفل دهر اگر تو ز پستان حرص و آز * روزى دو ، شير دولت و اقبال برمكى\r\nدر مهد عهد غره مشو از كمال خويش * ياد آور از زمان بزرگان برمكى \r\nو همواره صفت سخاوت و مكرمت آنطايفه را چون هزاران بهزاران ادا مينمود اين سخن بخليفه رسيده فرمود كه پير را حاضر سازيد و چون بموجب فرموده بتقديم رسانيدند پير را مخاطب ساخته گفت چرا بخلاف حكم ما عمل نمودى و در مدح طايفهء كه بسياست و غضب ما گرفتار گشتند خوض كردى بفرمايم تا ترا عقوبتى كنند كه جهانيان از آن عبرت گيرند پير گفت يا امير يك سخن در خدمت تو عرض كنم بعداز آن هرچه رأى عالى تقاضا نمايد حكم كنيد پير گفت كه مرا منذر ابن مغيرة الدمشقى گويند و پدران من در سلك اكابر و اعاظم شام انتظام داشته‌اند و بواسطهء نوايب روزگار و حوادث ليل و نهار ايام دولت و مكنت ايشان بشام فلاكت و نكبت مبدل گشته روزگار باسترداد عاريتى كه داده بود اقدام نمود .\r\n چو آيد بموئى توان بركشيد * چو برگشت زنجيرها بگسلد \r\nو كار به جائى رسيد كه من ديگر در ميان اقران خود اقامت نتوانستم نمود لاجرم از شام بيرون آمده راه عراق پيش گرفتم و اهلبيت و اولاد با خود همراه گردانيدم و چون بدار السلام رسيدم بنابرآنكه كسى را نمىشناختم و مكان و ملجائى نداشتم مردم خود را در مسجدى نشاندم و خود بطلب نواله بيرون آمدم و مضمون اين بيت بر زبان ميگذرانيدم .\r\n گرده‌ام خون مىشود تا گردهء * از تنور رزق بيرون ميكشم \r\nلحظهء تردد كرده هيچ بدستم نيفتاد غمناك و پريشان و متألم و حيران گشته آب از ديده گشادم و حاصل اين ابيات بر زبان آوردم .\r\n مرا دل چون تنور آهنين شد * از آن طوفان كه ميبارم بدامن \r\n\r\n","description":"","footnote":"","page_name":" 421 ","page_number":421},
  {"content":"\r\n\r\n در اين فيروزه طشت از آب چشمم * همه آفاق شد بيجاده معدن\r\nاگر نه سرنگونسار است اين طشت * لبالب بودى از خون دل من \r\nدر اين اثنا جمعى از اكابر و اعيان ديدم كه در مرافقت يكديگر مىگذشتند با خود گفتم شايد ايشان بضيافتى روند همراه بروم و خود را بطعامى رسانم آنگاه همراه ايشان شدم ناگاه بدر سراى عالى رسيدند پرده‌دار پرده را برداشت و مرا نيز بطفيل ايشان در اندرون گذاشتند مجلسى ديدم بانواع تكلف آراسته و فرشهاى زربفت انداخته و آنچه ما يحتاج بزرگيست مهيا ساخته جرأت كرده داخل مجلس شدم و در صف نعال نشستم و از شخصيكه قريب من نشسته بود پرسيدم كه باعث بر اين اجتماع چيست و صاحب اينمحفل كيست جوابداد كه اين فضل بن يحيى برمكى است و سبب اجتماع عقد نكاحيست مقارن اينحال قاضى خطبه خواند و عقد بست و خدام بمجلس درآمده پيش هريك از اهل مجلس طبقى زر نهاده پيش من نيز طبقى آوردند آنگاه تمسكات ضياع و عقار مشتمل بر نافهاى مشك اذفر و محتوى بر بيضهاى عنبر نثار كردند تا بحسب اتفاق هر قبالهء مسطور باشد ملك وى بود از آن جمله دو تمسك بدست من افتاد چون مردم برخاسته روان شدند من نيز شرط موافقت بجا آوردم غلامى دست من گرفته گفت امير ترا ميطلبد با خود گفتم واويلا همين لحظه زر و قبالا ترا خواهند گرفت .\r\n عزيمت كرد روزى عنكبوتى * كه تا بندد پروبالش ز پرواز\r\nزيانى كار در پيكار او كرد * لعاب خود همه در كار او كرد\r\nچو آن شهباز كرد از وى كناره * نماندش غير تارى چند پاره \r\nقضيه من نيز بعينه همين طريقست صيدى كرده‌ام كه قوت ضبط آن ندارم پس ناچار با خادم همراه شدم و چون به خدمت فضل رسيدم سلامكردم جوابداده گفت اى مرد چون ترا در ميان اينجماعت غريب ديدم خواستم كه شمهء از حال تو استفسار نمايم كه از كجائى و چون باينجا افتادهء من قضيهء خود را به نوعى بيانكردم كه فضل رقت نموده فرمود تا تشريفى فاخر آورده در من پوشانيدند و گفت امشب پيش ما باش گفتم اى خداوند اولاد و عيال من غريبند و بيكس و كس نيستكه تعهد ايشان نمايد فرمود كه چون ايشانرا در خانهء خدا گذاشته‌اى صاحب خانه ايشانرا گرسنه ندارد و بفضل خويش بندهء از بندگان خويش را بتعهد ايشان برانگيزاند من نتوانستم كه ديگر عذرى گويم\r\n\r\n","description":"","footnote":"","page_name":" 422 ","page_number":422},
  {"content":"\r\n\r\nو آنشب در خدمت او بودم روز ديگر غلاميرا با من همراه ساخته رخصت داد چون خواستم كه بجانب مسجد روان شوم غلام مرا به طرف ديگر برد گفتم اطفال من در فلان مسجدند غلام گفت با من همراه باش كه تو در اين ملك غريبى چون اندك مسافتى طى كرد بخانهء درون رفته مرا نيز همراه خود برد چون بدر سراى رسيدم سرائى ديدم در غايت نراهت و طراوت و اطفال خود را مشاهده نمودم لباسهاى فاخر پوشيده و بر مفارش به تكليف نشسته و آنچه محتاج اليه آدميست مهيا گشته پرسيدم كه شما را كه اينجا آورد گفتند ديروز نماز شام ملازمان فضل ما را باينجا آوردند و اين اسبابرا آورده گفتند اين انعام امير است نسبت بشما من چون اين مرحمت را ز برمكيان ديدم خدمت ايشانرا لازم گرفتم و اگر كه اكنون زبان به ثنا و شكر ايشان گويا نگردانم بكفران نعمت كه موجب خسران دنيا و آخرتست در مانم هرون آب در چشم آورده طبقى زرين كه پيش او بود برداشته بجانب من انداخت و گفت برو كه ترا آزاد كردم شيخ طبق را برداشته گفت « يا امير هذا ايضا من بركة البرامكة » و اين معنى در ميان عرب مثل شده است\r\n\r\nحكايت : از ابو محمد بسامرويست كه گفت ميان پدرم و حسن بن ضحاك نديم محمد امين دوستى بود\r\nچون نوبت دولت امين به آخر رسيد و كوس سلطنت مامون به اطراف جهان بنوازش درآمده مدتى از اين درگذشت روزى درگذشت روزى در خدمت پدر به منزل حسن بن ضحاك رفتم پدرم با او گفت اى برادر مدتيست كه تو بواسطهء سعايت غمازان از عمل و منصب دور ماندهء وجوه اخراجات تو از كدام ممر حاصل ميگردد حسن گفت مرا از فواضل انعام يكشبه محمد امين و حرم او چندان باقى مانده است كه اسباب معيشت من و اولاد من نيز منتظم خواهد بود و سبب آن انعام اين بود كه روزى محمد امين مرا بخلوت طلبيده گفت بدانكه اسرار وديعتى است كه جز در خزينه سينه كرام نتوان نهاد و افشاى سركار آزادمردان نيست من ترا بر سرى از اسرار خود اطلاع مىدهم بايد كه او را محافظت نمائى گفتم هر رازى كه امير با من بگويد با جان از صندوق سينه بيرون نهم امين گفت من كنيزكى دارم كه نور جمالش انگشت در ديده فلك دوار مىزند و سنبل جعد تابش بازار عنبر مىشكند و لام زلف چوگان مثالش جهان فراخ بر چشم تنك‌تر از حلقهء ميم مىكند و نون ابروى كمان كردارش از قد الف پيكر شيفتگانرا هيأت چشم و دال ميماند .\r\n گل بسى منصب پيرايهء او جست و نيافت * پاى گل تا بسر از جستن او پرخار است \r\n\r\n","description":"","footnote":"","page_name":" 423 ","page_number":423},
  {"content":"\r\n\r\n همه سرمايه ز رخساره و مويش گيرند * گل اگر رنگ فروش است و صبا عطار است \r\nو با اينهمه حسن و جمال و غنج و دلال بلحن روح‌افزاى جماد را بسان ذره در رقص ميآورد و بنغمهء دلگشاى بلبل را از شاخ گل مىافكند و بآواز چنگ از چشم سنگ خون ميباراند\r\n در پردهء شرم رفت بلبل * چون نالهء چنك او برآمد\r\nوز نغمه جانفزاى او عقل * سرگشته به شكل مرمر آيد \r\nو من بهزار دل بستهء چهر اويم و آن دلفريب بحسن خود مغرور شده :\r\n ناز از اندازه بيرون مىكند * وز جگر خوردن دلم خون مىكند \r\nو امروز فرموده‌ام تا در بستان حرم مجلس بزم ترتيب دهند و او را حاضر كنم و كنيزكى ديگر دارم هم مطربه كه در هنر و جمال با او برابرى مىكند او را نيز احضار فرمايم بايد كه هرگاه آندلارام زيباگوى و آن بدخوى نيكوروى چنك نوازند و سرود گويند تو بدخوى را تحسين ننمائى و با او التفات نكنى و نيكوخوى را بمزيد احسان سرافراز گردانى و تعريف حسن و ساز او از حد درگذرانى و چون آن نازنين جفاكار چنك بر چنك زند و آهنگ سرود كند بگوئيكه اين ساز از پرده بيرونست و اصول آن درست نيست و در وقت نغمات آنديگر فريادها كنى بلكه جامه بدرى و چون بفرموده عمل نمائى مكافات آن بزدمت همت ماست چون بمجلس بزم حاضر شدم و اقداح راح گردانشد و دلها از سوز عشق سبك و سرها از سورت شراب گران گشت كنيزكان حاضر آمدند و آن يكيكه در جمال و كمال رشك بتان چين بود سماع آغاز كرده نغمه بر بربط زد طاير عقل از قفس دماغ من بيرون پريده و قوت شراب عنان خويشتن‌دارى از دستم ربوده بىاختيار آواز تحسين بر فلك برين رسانيدم و از مشاهدهء آنروى زيبا و از استماع آنخورشيد رعنا زمام عقل بدست موكل حيرت دادم و پيراهن بدريدم .\r\n دست بيچاره چون بجان نرسد * چاره جز پيرهن دريدن نيست \r\nچون آن كنيزك ديگر آغاز نغمه كرد تحسينى چنان كه بايد از من صادر نشد چه به تكلف خود را بر آن ميداشتم و بجهة رضاى خليفه تحسينى ميگفتم .\r\n چشميكه ترا ديده بود ايدلبر * خود چون نگرد بسوى مطلوب دگر \r\nچند نوبت آن هردو پيكر حور سرشت سازندگى و خوانندگى كردند و صورت حال بطريق معهود از من صادر نشد خليفه رنجيده فرمود تا باستخفاف تمام مرا از مجلس\r\n\r\n","description":"","footnote":"","page_name":" 424 ","page_number":424},
  {"content":"\r\n\r\nبيرون كردند و يك ماه از خدمت او محروم ماندم و هركه اين قضيه شنيد مرا ملامتكرد بعد از يك ماه آفتاب فرج از مطلع اقبال طلوع كرده امين كس بطلب من فرستاد پرسيدم كه خليفه كجا است خادم گفت در مجلس انس است چون به خدمت شتافتم مجلسى ديدم بدستور روز اول و همان كنيزكان حاضر بودند پيش رفته پاى امير را بوسيدم وى گفت :\r\n معشوقه بسامان شد تا باد چنين بادا * كفرت همه ايمان شد تا باد چنين بادا \r\nآن ناز و سركشى بمحبت و دلخوشى مبدل گشت و بجهة آنكه خلاف ما كرده بودى خاطر ما از تو گرفته بود اما امروز بشفاعت دوست از جريمهء تو گذشتيم و ده هزار مثقال طلا به تو ارزانى داشتيم همين لحظه از خزانه‌دار بستان كنيزك گفت بنابر آنكه خاطر امير بسبب من از تو رنجيده و تو ايذاى بسيار بجهة من ديدى من نيز ده هزار مثقال طلا به تو دادم\r\n\r\nحكايت : صاحب عباد وزير آل بويه كه مانند او وزيرى كامل مستقل كم نشان دهند\r\nو در علم و فضل شهرهء روزگار بود در كفايت و كياست و فراست و فصاحت و بلاغت معروف صغار و كبار گفتكه من بسيار با ندما و خوش‌طبعان صحبت داشتم هرگز چنان نشد كه يكى از آنطايفه با من سخنى گفته باشد كه جوابى دلپذير على الفور بخاطر من نيامده الا آنكه روزى با نديمى نشسته بودم در آن اثنا زردالو بمجلس درآوردند و آنمرد باشتهاء تمام از آنزردالو تناول مينمود چندان از آن خورد كه ترسيدم بمرضى گرفتار شود گفتم كه حكما گفته‌اند كه زردآلو اسهال آورد و صفرا برانگيزاند نديم بر زبان راند كه حكما گفته‌اند كه طبابت ميزبان قبيح است من خجل شدم و هيچ نتوانستم گفت\r\n\r\nحكايت : آورده‌اند كه معلم ثانى ابو نصر فارابى عزم حج كرد\r\nچون برى رسيد خواست كه بمجلس صاحب عباد رود و او را ببيند كه آوازهء فضايل صاحب بسمع او رسيده بود و صاحب همواره آرزو ميكرد كه بملاقات معلم ثانى فايز گردد و از خرمن فضايل او خوشه چيند در اينوقت ابو نصر متنكروار بمجلس او درآمده چون به لباس اهل فضل و علم ملبس نبود كسى با وى التفات نكرد ، ساعتى نشسته چون مجلس ساز منعقد شد كدوئى از آستين بيرون آورده چوبى بدان وصل كرد و تيريكه تارى چند از موى اسب بر او بسته بود بيرون آورده آغاز قيچك نواختن كرد و قيچك از مخترعات معلم ثانيست نوبت اول فصلى چنان نواخت كه اهل مجلس همه بخنديدند و فصلى ديگر بنواخت كه مجلسيان باتفاق خون از ديده فرو\r\n\r\n","description":"","footnote":"","page_name":" 425 ","page_number":425},
  {"content":"\r\n\r\nريختند و فصل ثالث چنان ساز نمود كه مجموع بيهوش شده بخواب رفتند و معلم ثانى بر دست قيچك نوشت كه « جائكم فارابى ما استظهرتم به فقد غاب » چون صاحب به هوش آمد هر چند سازنده را بيشتر طلبيد كمتر يافت و چون بر ساز او نگريست و آن نوشته بخواند بغايت متألم شده گفت « النعمة مجهولة ما دامت محصولة فاذا فقدت حكمة علمت » و هرچند در طلب او سعى نمود ميسر نشد چه همانروز از جانب رى بشام رفته بود و چون بدمشق رسيد در روزيكه مجلس اتابك علاء الدوله پادشاه آنولايت بوجود علما و فضلا مشحون بود به آن محفل درآمده سلام كرد و بايستاد اتابك فرمود كه بهرجائيكه مناسب قدر تو باشد بنشين معلم ثانى در گوشهء تخت پادشاه نشسته اتابك از اينمعنى در تاب شده بزبانى غير مشهور و لغتى كه غير پادشاه و غلامان ديگرى نميدانست گفت كه اينمرد ترك ادب كرد چون برخيزد او را سياست نمائيد معلم ثانى گفت اى ملك از من چه گناه صادر شده كه بسياست من امر فرمودى اتابك گفت تو اين لغت از كه آموختى كه ميان مردم متعارف نيست ابو نصر جوابداد كه من بهمهء لغات اين عالم عالمم در اين اثنا يكى از علما سخنى نقل كرد كه همكنان در مقام افاده و استفاده برآمدند\r\n فتادند در عقدهء پيچ‌پيچ * كه در حل آن ره نبردند هيچ \r\nمعلم ثانى آن بحث را بر ايشان تمام كرده سخنى نقل كرد كه هيچكس نتوانست كه با او مباحثه نمايد آخر الامر كار به جائى رسيد كه هرچه بر زبان معلم ثانى گذشت علما بر پشت كتابها نوشتند علاء الدوله گفت تو معلم ثانى نيستى گفت هستم پادشاه از وى عذر خواسته گفت مولانا را نشناختم بنابر آن از من گستاخى سر زد معلم ثانى زبان بدعاى پادشاه گشاده علاء الدوله بحضور او اظهار استبشار نموده چون علما متفرق شدند اهل موسيقى و ارباب ساز بمجلس درآمدند و ابو نصر در آن علم دخلهاى درست كرده علاء الدوله متعجب شده گفت مگر استاد علما در فن موسيقى نيز دخلى فرموده‌اند گفت بلى آنگاه به همان دستور كه در مجلس صاحب مهيا كرده بود قيچك ترتيب داده بطريقى كه مذكور شد سه فصل بنواخت و علاء الدوله چنان شيفته صحبت ابو نصر شده كه يك لحظه بىاو شكيبا نبود و از معلم ثانى التماس نمود كه بمصاحبت او رضا دهد ابو نصر بقدم رضا پيش نيامد عاقبت بعد از تكليف بيشمار و مبالغهء بسيار بر آن مقرر شد كه معلم ثانى يكسال در مصاحبت و منادمت علاء الدوله روزگار گذراند آنگاه بجانب مكه\r\n\r\n","description":"","footnote":"","page_name":" 426 ","page_number":426},
  {"content":"\r\n\r\nتوجه نمايد اتابك خزانه‌دار را فرموده گفت كه هرچه معلم ثانى خواهد بىتوقف تسليم نما گويند كه ابو نصر زياده از چهار درهم نگرفت و باعث بر اخذ آن محقر آنبود كه روزى معلم ثانى ببازار دمشق رفته كفشگر پسرى ديد كه سنبل پرپيچ‌وتابش كمند در گردن خورشيد مىانداخت و عارض مانند آفتابش رايت نيكوئى از محدب افلاك مىافراخت\r\n صبح را رنك از آن عارض چون مه دادى * شام را تيرگى از طرهء كوته دادى\r\nطاق ابروش همى جفت بلا كردى دل * چشم آهوش همى بازى روبه دادى \r\nحكيم را نسبت به او تعلقى دست داده روزى ديد كه آن نازنين پسر چرمى بدندان گرفته بدستور ساير كفش‌دوزها برميكشيد معلم ثانى از آنمعنى در تاب شده پرسيد كه هرروزى اين پسر چه مبلغ كار مىكند گفتند دو درم حكيم فرمود كه حيفست كه لب و دندان اين پسر مصاحب چرم خر شود من چهار درم مىدهم كه او ديگر كار نكند و آنمبلغ را از خزانه‌دار اتابك گرفته بآنجوان ميداد و بعد از يكسال متوجه مكه گشته بحسب اتفاق جمعى از قطاع الطريق بسر راه آمدند و چون معلم ثانى در غايت شجاعت بود و تير نيكو مىانداخت چنان كه تير او خطا نميشد بر محاربه اقدام نموده چند نفر از دزدان بضرب خدنگ بر خاك هلاك انداخت و عاقبت به زخم تير يكى از آن ملاعين بعالم آخرت شتافت و اينخبر باتابك علاء - الدوله رسيده بغايت مضطرب و بىآرام گشته بر افناى آن فاضل يگانه و فوت آن عالم زمانه تأسفها خورده فرمود تا تحقيق نمودند كه آنجماعت قطاع الطريق از كدام قبيله‌اند آنگاه فوجى از عساكر نصرت آثار را نامزد فرمود تا خورد و بزرك و آزاد و بنده و سياه و سفيد آن قبيله را بقتل آورده متنفس از آن طايفه زنده نگذاشتند\r\n\r\nجزو سوم از اجزاء عشره و آن نيز مشتمل است بر ده فصل\r\nفصل اول در بيان معالجات غريبه كه از اطباء مسيحادم صدور يافته است فصل دوم در ذكر احكام عجيب كه از منجمان ماهر صادر گشته فصل سوم در ذكر بعضى از شعراء و بعضى از اشعار ايشان فصل چهارم در بيان شمهء از مغنيان و سبب اختراع علم موسيقى و منشأ انتزاع آن فصل پنجم در بيان احوال زيركان صاحب فطنت و عاقلان با كياست\r\n\r\n","description":"","footnote":"","page_name":" 427 ","page_number":427},
  {"content":"\r\n\r\nفصل ششم در نوادر احوال معبران و احكام درست كه بر زبان آنطايفه جارى گشته و موافق واقع افتاده فصل هفتم در بيان فوايد حيا كه ركنى است از ايمان فصل هشتم در ذكر تواضع و حسن فايدهء خوى نيكو فصل نهم در فضيلت علم و صفت عفو و اغماض كه شيوه احرار و پيشهء ابرار است فصل دهم در بيان صفت علو همت و فوايدى كه بر آن مترتب مىشود .\r\n\r\nفصل اول در ذكر معالجات غريبه كه از اطباء مسيحا دم صدور يافته\r\nامام شمس الدين محمد شهرزورى مؤلف تاريخ حكما آورده كه اول شخصيكه وضع صنعت طب نمود جد بقراط اسفينوس اول بود و اين علم او را بتجربه بدست آمد لاجرم حكم او بتجربه مقصور بود و تا زمان مينوس طبيب مدار بتجربه بود و چون مينوس ظاهر شد تجربه تنها را خطا شمرده قياس را با تجربه يار ساخت و مدتى اطبا بقياس و تجربه عمل ميكردند تا بريانيدس طبيب آشكارا شد و تجربه را خطا اعتقاد كرده بقياس تنها عمل نمود و بعد از وفات او در ميان شاگردان او اختلاف پيدا شده بعضى تتبع تجربه را بر خود لازم شمردند و بعضى در اصالت قياس سخن گفتند و زمرهء بر زبان آوردند كه علم طب عبارت از دانستن و به كار بردن حيلهء چند است كه متضمن تجربه است و تا زمان افلاطون حكيم اين اختلافات استمرار داشت و چون او در اقوال متقدمان امعان نموده دانستكه تجربه بيقياس خطرناكست و قياس بىتجربه مستلزم هلاك لاجرم قياس را با تجربه منضم گردانيد و نسخ طوايف ثلاثه را بسوزانيد و كتب قديم را كه مشتمل بر تجربه و قياس بودند باقى گذاشت و بعد از هزار و چهار صد و بيست سال از فوت افلاطون اسفلينوس ثانى بديد آمد و راى افلاطونرا صواب داده بر آن اعتماد كرد و بعد از فوت اسفلينوس و فوت طايفهء از مستفيدان او كه بخلاف راى معالجه ميكردند بقراط با كمال فضايل فردا وحيدا بماند و صنعت طب باهتمام او تقويت يافت و چون ديد كه بنابر منع غريبان از تعلم علم طب اين فن اندراس مييابد مجموع مسائل طبى را تدوين نموده بتعليم و تعلم بيگانگان اجازت داد و فرزندانرا وصيت فرمود كه در افواه اصحاب ذكاء و فطنت مواظبت نمايند و ببركت آنرأى سديد و فكر جميل او اين علم شريف در ميان خلايق انتشار يافت وصيت معالجات با صواب او به همه آفاق رسيد . آورده‌اند كه يكى\r\n\r\n","description":"","footnote":"","page_name":" 428 ","page_number":428},
  {"content":"\r\n\r\nاز ملوك فرس رسولى نزد فيلاطيس ملك جزيره كه مولد و مكمن بقراط بود فرستاده استدعاى حضور حكيم مشار اليه نمود فرمود كه يك قطار زر كه صد و بيست رطل زر بود هر رطلى نود مثقال جهة توشه راه آن يگانه زمين تسليم نمايد و چون فيلاطيس حراج - گذار بهمن بود جز اطاعت چاره نديده با بقراط گفت اگر از اجابت اين استدعا تقاعد نمائى خود را بلكه مجموع اينولايت را در مقام سخط و غضب ملك عجم آرى چه امثال ما را طاقت مقاومت پادشاه عجم نيست بقراط از اينحديث امتناع نموده در رفتن تعلل مينمود و چونكه سئوال و طلب مكرر در ميان عدم اجابت بقراط و استدعاى ملك فرس مضطر شد و رفتن و نارفتن او را بمصلحت و صوابديد اهل شهر بازگذاشت و ايشان از اخراج او امتناع مينمودند و قتل و نهب را بر مفارقت وى اختيار كردند و رسول چون مبالغه آن طايفه را در نارفتن بقراط ملاحظه نمود صورت واقعه را معروض بهمن گردانيد تا دست از طلب او بداشت گويند كه بقراط در معالجه درويشان بيشتر طريق احتياط مرعى داشتى و از ايشان برسم استعلاج چيزى نگرفتى و از امراء و توان - گران بجز طوق زرين و دستوارهء مرصع چيز ديگر قبول ننمودى\r\n\r\nحكايت : آورده‌اند كه جوانى از بغداد برى مىآمد\r\nدر اثناى راه علتى عارض او شد كه هرگاه آب خوردى بسرفيدى و خون بسيار بسرفه دفع شدى و چون برى رسيد به خدمت محمد زكريا رفته استعلاج نمود محمد زكريا با وى گفت مرض جسمانى در تو نمىبينم اما بگوى كه در راه از كجا آب ميخوردى جوابداد كه از آبگيرها حكيم فرمود كه در اينباب علاجى بخاطر من ميرسد مشروط بر آنكه هرچه فرمايم بخورى و اگر امتناع نمائى باكراه و اجبار غلامان بخورد تو دهند جوان قبول نموده طبيب فاضل فرمود تا مقدارى طحلب كه فارسيان از آن به خانه غوك تعبير مينمايند از ته جوى آب و كاريز بيرون آورده جوانرا با كل آن فرمود بيچاره مقدارى از آن بهزار تشويش به كار برده از خوردن باقى امتناع نمود محمد زكريا فرمود تا غلامان جوانرا انداخته آنها را به زور در حلق او كردند و چون دست از او داشتند قى بر وى مستولى شده فضلاتيكه در ميان معده و امعاى او بود دفع شده در ميان آنفضلات ديو چه زنده ديدند حكيم گفت كه اين جانور در آب بوده است و تو آن را خوردهء در اينمدت در فم معدهء تو پيچيده بود و آنموضع را مجروح ساخته چون طحلب به تو دادم ديو چه بنابر ميلى كه به آن دارد از فم معدهء تو جدا شده در اثناى قى با طلحب بيرون آمد\r\n\r\n","description":"","footnote":"","page_name":" 429 ","page_number":429},
  {"content":"\r\n\r\n\r\nحكايت : آورده‌اند كه نوبتى حجاج ظالم با طبيبى از دردسر شكايت كرد\r\nطبيب گفت بيگاه طعام خوردهء حجاج گفت چنين است طبيب گفت بفرماى تا طشتى پر از آب گرم حاضر كنند و پاى در آنجا نه خواجه‌سرائى در آنجا ايستاده بود بر زبان آورد كه پاى را بسر چه نسبت است امير از درد سر شكايت مىكند و تو ميگوئى پاى در آب نه طبيب جوابداد كه سر را با پاى همان نسبت استكه خايه را با زنخدان كه چون خايهء ترا كشيدند موى از زنخدان تو بيرون نيامد\r\n\r\nحكايت : در كتاب « فرج بعد از شدت » مذكور استكه در مصر طبيبى بود قطيع‌نام\r\nوقتى مردى از معارف مصر بسكته گرفتار شده طبيبان هرچند در آنباب معالجات كردند فايدهء بر آن مترتب نگشت اولياى او باسباب تجهيز او مشغول گشتند قطيع گفت خود شما دل از او برداشته‌ايد مرا تدبيرى بخاطر رسيده بدان عمل نمايم اگر از حيات او چيزى باقى باشد شفا يابد و الا ضررى بوى نرسد قطيع تازيانه طلبيده برخاست و ده تازيانه به قوت تمام بر وى زد و نبض او را احتياط كرده حركتى در او نيافت غلام را فرمود تا ده تازيانهء ديگر به قوت هرچه تمامتر بر مسكوت زد هم اثر نكرد و ده تازيانه ديگر فرمود تا بر وى زدند چون ملاحظه نمود اندك حركتى در نبض او بديد آمد قطيع اطبا را گفت كه نبض مرده حركت مىكند گفتند نه آنگاه فرمود كه تازيانه بر وى ميزدند تا ناليدن آغاز كرده چشم بماليد و بنشست از او پرسيدند كه ترا چه حالت پيش آمد و خود را چگونه مىيافتى گفت مرا خوابى برده بود كه هرگز خوابى چنان نكرده‌ام قطيع غذائى موافق به او داده صحت يافت اطبا از قطيع پرسيدند كه به اين معالجه چگونه متفطن شدى جوابداد كه نوبتى به سفر حجاز ميرفتم و جمعى از اعراب را ببدرقه گرفته بودم يكى از آنطايفه از شتر افتاده سكته شد پيرى هم از رفقاى ايشان تازيانه بر وى ميزد تا مسكوت برخاست من دانستم كه بضرب تازيانه حرارت غريزى در بدن او اعادت كرده او را برافراخته گرداند\r\n\r\nحكايت : هم قطيع گفت مردى از اهل بغداد را مرض استسقا حادث شده\r\nهرچند اطبا معالجه فرمودند مفيد نيفتاد و آن بيچاره دست از جان شسته ترك استعلاج نمود و هرچه آرزو كردى خوردى روزى بر در خانه نشسته بود ديد كه مردى ملخ بريان ميفروخت مستسقى دو رطل از آن ملخ خورد خريده بخورد بعد از لحظه‌اى اسهالى عظيم در طبيعت او حادث شده قرب دويست مجلس او را اطلاق واقع\r\n\r\n","description":"","footnote":"","page_name":" 430 ","page_number":430},
  {"content":"\r\n\r\nشد روز ديگر علت استسقا بالتمام از او زايل شده طبيبى او را ديده از كيفيت صحت او استفسار نموده مرد صورت حال بازنمود طبيب گفت آنملخ فروش را ميشناسى گفت هرروز از در خانه من ميگذرد طبيب از او التماس نمود كه او را به من نماى روز ديگر ملخ - فروش را پيش طبيب برده طبيب از وى سئوال نمود كه اين ملخ را از كسى ميخرى يا خود صيد ميكنى جوابداد كه خود صيد ميكنم طبيب از او درخواست كه آنزمين را به من نماى ملخ‌فروش طبيب را بموضعى برد كه آنملخ را در آنجا گرفته بود طبيب ملاحظه كرد ديد كه ماذريون در آنموضع بسيار رسته بود گفت ملخ از اين دواى خورده بوده است لاجرم آنخاصيت از او ظاهر شد اگر يكمثقال ماذريون بمستسقى دهند مجموع مواد باسهال دفع كند اما در استعمال آنخطرى عظيم است و چون در ملخ سورت آن شكسته شده بود ضررى بآنشخص نرسيد\r\n\r\nحكايت : آورده‌اند كه چون آوازه و فضيلت جالينوس باكناف و اطراف جهان منتشر شد\r\nاز بلاد و امصار حكماء و اطبا از جهة استفاده به خدمت او ميشتافتند و از راى آفتاب تأثير او اقتباس فوايد مينمودند و در آنعهد در هندوستان طبيبى بود در غايت حذاقت و مهارت و فصيلت چون از حال جالينوس خبر يافت به خدمت او شتافت و چون بملازمت مأمون رفته حكيمرا ديده اصلا از حال خود سخنى بر زبان نياورده احوال خود را پوشيده ميداشت در اين اثنا شخصيكه هزارپائى به گوش او رفته بود و در دماغ او محكم گشته و حيات را بر آنمرد منغص گردانيده به خدمت حكيم آمد و حال خود عرض كرد جالينوس گفت اين قضيه علاجى دارد اما بسى خطرناكست اگر ورثهء تو رخصت دهند و تو مرا بحل كنى در آنباب تدبيرى انديشم آنشخص مردم خود را طلبيده حاضر ساخت و بموجب فرموده جالينوس اعتراف نمودند آنگاه آنمرد را بحمام برده داروئى بخورد او داد كه شعور از وى زايل گشت حكيم باستره بندهاى سر او را بريده كاسه سرش برداشت آنجا نور را ديده كه پايها در پرده سر آن بيچاره محكم كرده جالينوس خواست كه با انبره آن را بردارد حكيم هندى جام حمام برداشته نگاه ميكرد چون ديد كه جالينوس ميخواهد كه بانبره آنجا نور را بردارد آواز داد كه اى استاد اگر آن را بانبره بردارى چون پايهاى خود را در پردهء مغز سر محكم كرده آن پرده دريده گردد و آنهمه سعى بيفايده شود جالينوس گفت بخداى كه تو حكيم هندى كه آوازهء مهارت تو به گوش من رسيده فرود آى تا باتفاق\r\n\r\n","description":"","footnote":"","page_name":" 431 ","page_number":431},
  {"content":"\r\n\r\nباينكار پردازيم حكيم هندى فرود آمده و بحمام درآمده جوال‌دوزى گرم كرده بر پشت جانور نهاد چون حرارت آهن به او رسيد پايها از پردهء سر آنمرد جدا كرده آنگاه جالينوس با انبر آن را برداشته قبه سر مريض كه آن را قحف گويند بجاى خود نهاده و بمرهم علاج ميكرد تا بمرهم اندمال يافت و مرد صحت پذيرفت و بعضى اينمعالجه را نسبت بارسطاطاليس كرده‌اند و اللّه اعلم\r\n\r\nحكايت : آورده‌اند كه مرديرا مخرج اسفل مقعدش مسدود شده\r\nورم كرده بود و هرچه مىخورد طبيعت آن را از طرف بالا دفع مىكرد و اطبا از معالجه آن عاجز مانده مريض به خدمت محمد زكريا رفت حكيم فرمود كه دو مثقال سيماب بخور مريض بفرموده عمل نمود فى الفور مجرى برگشاده شده آنورم بر طرف گشت از محمد زكريا پرسيدند كه بيان فرماى كه حكمت در دادن سيماب چه بود جوابداد كه رودهء او منكوس شده بود قوت سيماب او را به حالت طبيعى برد\r\n\r\nحكايت : صاحب كتاب فرج بعد الشده گفت كه نوبتى به خدمت قاضى القضاة بغداد رفتم\r\nاو را غمگين يافتم پرسيدم كه باعث بر حزن مولانا چيست جوابداد كه مانى طبيب وفات يافته مولانا را گفتم شما را بقا باد از اين جهة چرا غم بايد خورد و حال آنكه مانى مردى مبتدع و بدنام بود قاضى گفت معذلك او در علم طب مهارتى كامل داشت كه اگر در اين شهر كسى را مرض حادث شود مانند او كسى نباشد كه در معالجهء او سعى نمايد و كار دشوار شود آنگاه گفت در جوار من يكى از مخدرات را دردى عظيم در رحم پيدا شده از حيات مأيوس شد مانى را حاضر كردند و صورت واقعه را به او گفتند بعداز تفحص بر زبان راند كه اگر موضع علت را به من نمائيد و بگذاريد كه من دست در آنمحل برم علاج ميسر گردد و الا فلا و چون مانى مردى پير بود و رخصت شرعى در آنباب وارد است به آن رضا دادند مانى فرمود تا آنمخدره را بخانهء تاريك بردند و جمعى زنان او را محكم بگرفتند مانى در دست در فرج او كرده بعداز لحظهء جانورى مثل ديوچه از آنجا بيرون آورده گفت اين جانور باعث بر آنوجع بود گفتند تو اينمعنى از كجا دانستى جواب داد كه از مبادى مرض سؤال نمودم گفت روزى از چاه آب برآوردم و در طشتى ريخته در آن نشستم و بعد از آن صورت اينوجع سانح شد من دانستم جانوريكه آن را كاول گويند در آن آب بوده و چون در طشت نشسته در فرج وى خزيده بر سر رحمش مستحكم شده گوشت آنموضع را مىخورد و آنمحل جراحت شده وجعى مفرط بدان سبب بر وى مستولى گشته بود\r\n\r\nحكايت :\r\nدر\r\n\r\n","description":"","footnote":"","page_name":" 432 ","page_number":432},
  {"content":"\r\n\r\nحبيب السير مسطور است كه نوبتى نصر بن احمد سامانى را وجع مرض مفاصل عارض ذات شده اطبا در معالجه او سعى تمام نمودند و هرچند جهد كردند مرض زايل نگشت لاجرم از بخار ابرى قاصدى ارسال داشته محمد زكريا را بآنولايت بردند حكيم فاضل چون پادشاه را بديد و صفت معالجاتيكه اطبا كرده بودند بشنيد بر زبان آورد كه مجموع علاجهاى جسمانى كه در اين باب بايست كردند و هيچ باقى نگذاشته‌اند و ليكن يك علاج مانده است آنگاه فرمود تا حمامى تافته پادشاه را به آنجا برده بعداز زمانى ممتد كه اعصاب و اوتاد او نرم شد و عرق بسيار از او روانشد محمد زكريا شمشيرى برهنه در دست گرفته قدم در حمام نهاده و زبان بفحش و دشنام گشاده متوجه پادشاه شد آتش غضب پادشاهى از استماع آنسخنان اشتعال يافته بىاختيار از روى اضطرار برجسته متوجه دفع حكيم گشت محمد زكريا شمشير از دست افكنده از حمام بيرون دويد و با اركان دولت كه در بيرون حمام نشسته بودند گفت پادشاه صحت يافت بملازمت بشتابيد و خود بر استر سوار شده راه رى پيش گرفت اما چون نصر از حمام بيرون آمد قاصد از دنبال محمد زكريا فرستاد آنطايفه بحكيم رسيده هرچند در مراجعت او مبالغه نمودند امتناع كرده گفت من پيش پادشاهيكه او را بمشافهه دشنام داده باشم نميروم ملازمان صورت قضيه را بر رأى امير عرض كردند فرمود تا ده هزار مثقال طلا بمحمد زكريا دادند و او را رخصت انصراف دادند تا به وطن خود شتافت\r\n\r\nحكايت : مردى نزد طبيبى رفته گفت بيمارم و ضعف معده دارم\r\nنبض مرا احتياط كن و براى من نسخه بنويس كه طبيعت قوت گيرد طبيب گفت امروز چه خوردهء گفت روزى چند شد كه معدهء من از كار مانده چندان چيزى نخورده‌ام طبيب مبالغه نمود آنشخص بر زبان آورد كه على الصباح ناشتا پنج من خربزه خورده‌ام بعداز آن يكمن نان و يكمن هريسه و پانزده عدد انار و در آخر كار دلم بشيرينى ميل نمود يكرطل حلواى عسل خورده‌ام و تا غايت چيزى نخورده‌ام طبيب قلم برداشت و نوشت كه يكمن شير خشت و دو من ترنجبين و سه من تمر هندى و پنجمن آلوى بخارا و چهار من گلاب بدست آور كه بدن بدين ضعيفى را كمتر از اين دارو نتوان داد\r\n\r\nحكايت : شخصى نزد طبيبى رفته گفت دردى دارم آن را علاج كن\r\nطبيب پرسيد كه چه درد دارى گفت چند روز شد كه موى من درد مىكند طبيب متحير شده گفت امروز چه خوردهء گفت نان و يخ طبيب گفت سبحان اللّه نه\r\n\r\n","description":"","footnote":"","page_name":" 433 ","page_number":433},
  {"content":"\r\n\r\nدردت به درد آدميان ميماند و نه غذايت بغذاى عالميان\r\n\r\nحكايت : شاعرى مهمل‌گوى سردنفس نزد طبيبى رفته گفت\r\nچيزى به روى دلم ميگردد و موجب غشيان من مىشود طبيب مردى ظريف بود گفت در اين روزها شعرى خواندهء كه بر كسى نخوانده باشى گفت بلى غزلى گفته‌ام طبيب گفت كه بر من بخوان شاعر غزل خوانده طبيب گفت بار ديگر بخوان بار ديگر بخواند طبيب بار ديگر بتكرار آن امر كرد چون شاعر سه نوبت آنغزل فروخواند طبيب گفت برخيز كه خلاص شدى اينشعر بود كه بر روى دل تو ميگرديد و موجب غشيان تو بود چون آن را بيرون دادى رهائى يافتى\r\n\r\nحكايت : شخصى نزد طبيبى رفته از درد شكم ناليد\r\nطبيب پرسيد كه چه خوردهء جواب داد كه يكرطل جو بريان كرده طبيب گفت نزد بيطار رو كه معالجهء چهار - پايان تعلق به او دارد\r\n\r\nحكايت : آورده‌اند كه مرض استسقا عارض طبيعت واثق خليفه شده\r\nطبيبى حاذق كه در آن ايام در بغداد بود فرمود تا تنورى بزرگ تافتند و اخگرها از آن بيرون آورده واثق را در آنجا نشاند و بعداز لحظهء كه او را بيرون آورد مرض زايل گشته بود چون مدتى از اين قضيه گذشت نوبتى ديگر مرض خليفه معاودت كرد و او بر طعام خوردن حرصى تمام داشت و چون طبيب حاضر نبود نوبت ديگر تنور مذكور را بيشتر از پيشتر تافته اخگرها بيرون كشيده ويرا در آنجا نشاندند و بعداز لحظهء از حرارت بيتاب شده چون او را از تنور بيرون آوردند جان تسليم كرد\r\n\r\nفصل دوم در ذكر احكام غريب و عجيب كه از منجمان ماهر صادر گشته\r\nدر كتب تواريخ مسطور است كه مامون خوارزمشاه همواره علما و فضلا را رعايت مينمود و روزوشب بمصاحبت و مجالست ايشان ميپرداخت بحسب اتفاق شيخ الرئيس ابو على سينا و ابو على مسكويه كه او نيز از افاضل دوران بود و ابو ريحان كه از مشاهير منجمانست در صحبت مأمون خوارزمشاه اجتماع نمودند مأمون ايشانرا نگاه داشته كما ينبغى به خدمت ايشان قيام نمود چون مدتى اين سه فاضل يگانه در خوارزم رحل اقامت انداختند سلطان محمود غزنويرا از اينحال خبر شده رسولى باستدعاى ايشان نزد خوارزمشاه فرستاد و قبل از وصول رسول مأمون با آن سه عزيز گفت محمود كس بطلب شما ميفرستد و چون من بجهة مصلحت مملكت\r\n\r\n","description":"","footnote":"","page_name":" 434 ","page_number":434},
  {"content":"\r\n\r\nاز اشارت تجاوز نميتوانم نمود اگر رسول بخوارزم آيد و شما در اين شهر باشيد ناچار امتثال مثال بايد نمود ، اكنون اگر ميل صحبت محمود نداريد سر خود گيريد و چون شما رفته باشيد مرا عذرى باشد شيخ الرئيس و ابو على مسكويه از ملاقات سلطان محمود امتناع نمودند و از خوارزم بيرون آمده راه نسا و ابيورد پيش گرفتند و چون رسول سلطان بخوارزم رسيد از رفتن ايشان خبر يافت بپايه سرير سلطنت عرض نمود سلطان فرمود تا صورت ابو على سينا را در كاغذها كشيدند و هر كاغذيرا بولايتى فرستاده فرمود كه هركس مردى بدين صورت بيند بغزنين فرستد بالجمله هردو ابو على بابيورد رسيدند بلدى گرفته تا از راه بيابان ايشانرا بعراق برد چون منزلى چند طى كردند روزى ابو على مسكويه با شيخ الرئيس گفت من از زايجه طالع خود ديده‌ام كه در اين بيابان راه گم كنيم و من از غايت بىآبى سفر آخرت اختيار كنم و تو به مقصد رسى اما بعداز سرگردانى بسيار اتفاقا همان روز ابرى سياه ظاهر شده بادى شديد وزيدن گرفت و رعدوبرق و باران عظيم روى نموده جهانرا چنان تاريكى فرو گرفت كه عقل دوربين در وادى انديشه گردان شدى و جاسوس فلك از امتداد ظلمت راه گم كردى .\r\n از سياهى شب برنگ و به شكل * شده چون ماه منخسف روزن\r\nريخته دهر قير بر صحرا * بيخته چرخ دوده بر برزن \r\nدر آن ظلمت دليل راه گم كرده روز ديگر كه دست قضا سواد طره شب را از بياض عارض روز برگرفت .\r\n چو صبح در بر گردون كشيد كسوت نور * جهان گشاد ز رخ پرده شب ديجور\r\nشعاع مهر بر اوج سپهر شد پيدا * چنان كه پرتو نار كليم از سر طور \r\nبصحرائى رسيدند كه از نهيب آن ستاره بر آسمان راه گم كردى و سياح صبا بهزار حيله جان از آن بيابان بكنار بردى\r\n نه هيچ ساكن و جنبان در او مگر انجم * نه هيچ ساير و طاير در او مگر صرصر\r\nچو شير رايت ، شير عرين او بيدل * چو شاخ آهو ، شاخ درخت او بىبر \r\nو چون آفتاب بوسط السماء رسيد از تف سموم بساط زمين چون كرهء اثير تافته گشت و از شرار حرارت گوى زمين چون آهن در كورهء حداد تفيده شد\r\n\r\n","description":"","footnote":"","page_name":" 435 ","page_number":435},
  {"content":"\r\n\r\n سمندر گر برآرد سر ز آتش دوزخى بيند * كه تا برگردد از تف هوا درگيردش پيكر \r\nو باوجود حرارت هوا در آن بيابان قطرهء آب به نظر درنمىآمد عاقبت دليل از تشنگى هلاك شده ابو على مسكويه نيز برحمت خدا و اصل شد و شيخ الرئيس بعد از پريشانى و مشقت بسيار بنواحى استراباد افتاد و چون به آن نواحى رسيده بواسطه وجه معاش در بازار نشسته آغاز معالجه نمود و چند علاج عالى از او صدور يافت آوازه در استرآباد افتاد كه طبيبى حاذق در اين شهر آمده كه مانند مسيح مرده زنده ميسازد\r\n\r\nحكايت : آفتابهء نقرهء از منزل پادشاهى گمشده\r\nمنجمى دانا آوردند تا بعلم طالع و اسطرلاب آن را پيدا كند منجم اسطرلاب برداشته ارتفاع گرفت و بعداز ملاحظهء تمام گفت اين آفتابه نقره را هم نقره برداشته است حاضران بخنديدند منجم بعداز تامل گفت در اينخانه هيچ فضه‌نامى هست و فضه به عربى نقره است گفتند آرى خادمه فضه نام هست گفت « الفضة اخذت الفضة » بعداز تفحص چنان بود كه او گفته بود\r\n\r\nحكايت : آورده‌اند كه در زمان ابو معشر بلخى كه استاد منجمانست\r\nانگشتر پادشاه در حرم گم شد پادشاه بغايت غضبناك ابو معشر را طلبيده گفت اى استاد اگر اين انگشترى پيدا نشود جمعى كثير از اهل حرم بقتل رسند چه از اينجهة ملالت بسيار دارم ارتفاعى بگير و در طالع وقت نظر كن و نيك متوجه شو ابو معشر بعداز تامل تمام گفت اين انگشتريرا خداوند جل ذكره فراگرفته پادشاه و مقربان از اين سخن متعجب شدند و بعضى از جهال فروخنديدند بعداز تفحص بليغ آن انگشتريرا در ميان قرآن مجيد يافتند\r\n\r\nحكايت : در ولايت مصر شاعرى عبد المحسن نام توطن داشت\r\nو الحق شاعرى نادر بود اما بغايت قليل المال و پريشان‌حال بود با منجمى دوستى داشت روزى از منجم سؤال كرد كه هرگز در زايجهء طالع من نظر كردهء\r\n كوكب بخت مرا هيچ منجم نشناخت * يا رب از مادر گيتى بچه طالع زادم \r\nمنجم گفت آرى نوبتى در آنباب تأمل نمودم چنان معلوم شد كه در روز وفات تو صورتى روى نمايد كه در آن روز توانگر گردى و ورثهء تو برفاهيت روزگار گذرانند راوى گويد كه عبد اللّه بن حفص كه شاگرد عبد المحسن بود گويد كه چون عبد المحسن وفات يافت چندان از او نماند كه كفن از آن مرتب سازند من نزد منجم كه دوست او بود رفته صورت حال بازگفتم در اين اثنا يكى از ملازمان پادشاه آمده مرا به خانه\r\n\r\n","description":"","footnote":"","page_name":" 436 ","page_number":436},
  {"content":"\r\n\r\nحاكم صور كه ولايتيست از ولايات مصر برد و خادمى ديدم كه در پهلوى حاكم صور نشسته بود با من گفت عبد المحسن شاعر كجا است گفتم امروز برحمت خداوند تعالى پيوسته است خادم كيسه‌اى كه مشتمل بود بر هزار مثقال طلا و يكدست جامه ديبا پيش من نهاده گفت امير المؤمنين المنتصر باللّه اين را بجهة آن فرستاده است پرسيدم كه باعث بر اين انعام چه بوده جوابداد كه يكى از كنيزكان مغنيه غزلى خوانده خليفه پرسيد كه قائل اين ابيات كيست گفتند در مصر شاعريست عبد المحسن نام كه در زاويه خمول مانده است اين اشعار از اوست خليفه اينرا به من داده فرمود كه چون بمصر رسى اين مبلغ به عبد المحسن رسان\r\n\r\nحكايت : در كتب تواريخ مسطور استكه چون سلطانمحمود قاصدى بطلب ابو على سينا\r\nو ابو على مسكويه و ابو ريحان منجم بخوارزم نزد مأمون خوارزمشاه ارسال داشت چنان كه سبق ذكر يافت هردو ابو على از قبول صحبت محمود امتناع نموده فرار كردند و ابو ريحان متوجه غزنين گشت و چون سلطان بارباب فلسفه و نجوم صفائى نداشت روزيكه ابو ريحان به خدمت او رسيد سلطان بجهة استنشاق هوا و تفرج كوه و صحرا بمنظرى بلند برآمده بود بعداز استفسار احوال ابو ريحان يكى از ملازمان را فرمود كه ابو ريحانرا از آن منظر به زير اندازد و آن شخص بموجب فرموده عمل نموده قضا را در زير آنمنظر پردهء بزرگ كشيده بودند و آن بر آن پرده رسيده بر زمين آمد و هيچ آزارى به او نرسيد سلطانمحمود از اينحال واقف شده او را طلبيد از او پرسيد كه اينمعنى را در زايجه طالع خود ديده بودى گفت بلى و تقويم از غلام طلبيده بسلطان نمود نوشته بود كه فلانروز مرا از بلنديى خطرى هست اما آسيبى از من نخواهد رسيد سلطان از منظر فرود آمده در خانهء نشست كه چهار در داشت در اين اثنا با ابو ريحان گفت كه من از كدام در بيرون خواهم رفت ابو ريحان اسطرلاب برداشته تامل نمود و رقعهء نوشت و در زير نمد سلطان نهاد محمود برخاسته فرمود كه جانب يمن را شكافته از آنجا بيرون رفت و چون رقعهء ابو ريحان بيرون آوردند نوشته بود كه پادشاه از هيچيك از اين ابواب بيرون نخواهد رفت بلكه طرف يمن را شكافته از آنجا بيرون خواهد رفت محمود از اين حكم متعجب شده از سر ايذاى ابو ريحان درگذشت\r\n\r\nحكايت : در روضة الصفا مسطور است كه در زمان واثق عباسى شش كوكب سيار\r\nدر برج دلو كه از بروج آبيست قران كردند و منجمان حكم كردند كه طوفانى مانند\r\n\r\n","description":"","footnote":"","page_name":" 437 ","page_number":437},
  {"content":"\r\n\r\nزمان نوح بوقوع خواهد انجاميد خليفه متوهم گشت از ابن عيسى منجم كه در آن فن مهارتى كامل داشت پرسيد كه تو را در باب اين قران چه حكم بخاطر رسيده ابن عيسى گفت در زمان نوح هفت كوكب در برج حوت در يك ثانيه قران كردند و اكنون شش كوكبند در يك درجه بهمرسيده‌اند و زحل با ايشان نيست گمان من اينستكه اين طوفان بآنمثابه نخواهد بود بلكه بخاطر من ميرسد كه بقطرى از اقطار جهان كه بعضى از مردم بلاد و اطراف آنجا مجتمع گشته باشند ببليهء غرق مبتلا شوند اتفاقا در آنسال از حاجيان در رودخانهء فرود آمده بودند كه هرگز كسى در آنموضع آب نديده بود بيك ناگاه ابرى پيدا شده فروباريد و سيلابى آمده حاجيانرا احاطه نمود و قرب سيصد هزار نفر غريق بحر فنا گشتند و معدودى چند پناه برؤس اشجار و قلل جبال برده از آنطوفان هلاك جان بساحل نجات كشيدند\r\n\r\nحكايت : در روضة الصفا مسطور استكه در وقتى كه امير محمد مظفر شيراز را محاصره نمود\r\nشيخ ابو اسحاق كه پادشاه آنولايت بود در شهر متحصن شد روزى جمعى از اعيان فارس در خدمت او نشسته بودند امير با شيخ فرمود كه ضايع عمريكه صرف نجوم گردد و بيهوده روزگاريكه به تحصيل ماضى مصروف من در تبريز استادى داشتم كه در آن فن با خواجه نصير الدين طوسى دم مساوات ردى و چون ملايمت طبيعت مرا در اين علم ملاحظه كرد در ترغيب و تحريص من بآموختن اين علم مبالغه مينمود من جد و جهد لا كلام مبذول ميداشتم تا بر دقايق و حقايق اين شيوه مطلع گشتم و در اوقات حكومت هرگاه كه مهم من باندك توجهى روى باستقامت خواست آورد با خود مىانديشيدم كه تسكين بايد ورزيد كه نحس ناظر است و فلان سعد از عاشر ساقط و اهمال در حرب محمد مظفر و عقد مصالحه با او چند نوبت بواسطهء اوضاع فلكى بود .\r\n هركه از اوضاع معلومات داند خير و شر * سفله طبعست و بداختر گر همه بو معشر است \r\nو در زايجهء طالع امسال چنان به نظر رسيده كه شخصيكه در قرنها مماثل او فلك پياده سوارى در ميدان جلادت و سخاوت نياورده عرضه هلاك خواهد شد و در ضمير كثير رسوخ يافت كه آنشخص منم و اكنون معلوم شد كه ما صدق آن مفهوم خواجه حاجى قوام الدين بوده و بعد از اداى اين كلمات امير شيخ اين ابيات بر زبان راند :\r\n نيك و بد از ستاره چون آيد * كه خود از نيك و بد زبون آيد \r\n\r\n","description":"","footnote":"","page_name":" 438 ","page_number":438},
  {"content":"\r\n\r\n گر ستاره سعادتى دادى * كيقباد از منجمى زادى \r\n\r\nفصل سوم از جزو سوم ذكر مجملى از احوال شعرا و اشعاريكه در زبان ايشان جارى گشته\r\nابو العتاهيه از فحول شعراى ما تقدم بوده اشعار عذب و نفيس بسيار دارد ، چون ديد كه در بازار روزگار شعر كساد گشت زبان از گفتن شعر دربست و در پس زانوى خاموشى نشست مهدى عباسى او را طلبيده گفت چرا ترك شعر گفتن كردهء جوابداد كه شرط كرده‌ام كه ديگر فكر شعر نكنم زيرا كه شركاء بد پيدا كرده‌ام .\r\n شعر در نفس خويش هم بد نيست * ناله من ز خست شركاست \r\nمهدى فرمود تا او را محبوس ساختند از ابو العتاهيه منقولستكه گفت چون مرا در زندان موحش مظلم آوردند از وحشت آنمكان و دهشت آنموضع عقل از آشيانه دماغ من پرواز كرده پس موضعى طلبيدم كه آنجا نشينم و رفيقى كه بمحاورت او مؤانستى حاصل كنم و در زاويه‌اى از زواياى زندان پيرى ديدم نظيف سيماى پاكيزه لباس آثار تفكر در جبين او واضح و ظاهر و علامات تأمل و تغيير در بشرهء او لايح قصد صحبت او كردم و بىآنكه سلام بر وى كنم در پهلوى او بنشستم خواستم كه ابتدا بسخن كنم زبان برگشاد و ايندو بيت گفت :\r\n تعودت من الصبر حتى القيه * و اسلمنى عين القرى فى الصبر\r\nطال عمرى و صرفى يا بنى من الناس * و اتقى بحسن صنع اللّه من حيث لا ادرى \r\nو تفسير اين ابيات اينست :\r\n چو نااميد از خلقم شدم واثق بلطف حق * كه چشم بخت من يابد ز لطفش باز بينائى \r\nچون اين ابيات از او استماع نمودم اضطراب من كمتر شده التماس نمودم كه نوبتى ديگر اين ابيات را اعاده فرماى پير گفت اى اسمعيل در عقل و ادب تو نقصانى ظاهر مىشود چه در اول ملاقات با من سلام نكردى و سنتى كه در ميان اسلام معهود است بجا نياوردى و چون شعر از من شنيدى مانند شخصيكه با كسى دوستى قديم داشته و دارد فى الحال بر زبان آوردى كه آن ابيات را اعاده نماى گفتم آنچه تقرير نمودى حق و صدقست اما معذور دار كه وحشت اين منزل و دهشت اينمكان عنان فضل از دست شما گرفته است\r\n\r\n","description":"","footnote":"","page_name":" 439 ","page_number":439},
  {"content":"\r\n\r\n اگر خود هفت سبع از بر بخوانى * چه آشفتى الف بى مى ندانى \r\nتبسمى كرده گفت جرم تو سهل است و گناه تو بيش از اين نيستكه ترك شعر گفتن كردهء چون قطعهء در سلك نظم انتظام دهى خلاصى يا بى كار من دشوار استكه همين ساعت مرا خواهند طلبيد و باحضار على بن عيسى بن زيد بن حسين و برادرش موسى كه جگرگوشگان رسول و روشنى چشم بتولند مثال خواهند داد و اگر ايشان را دلالت كنم كشته شوند و فرداى قيامت در مجمع اكبر خون ايشان از من طلبند و من تاب خصمى محمد رسول اللّه صلى اللّه عليه و إله ندارم و اگر اينجماعت را بايشان ندهم كشته شوم و با وجود اينحالت من از تو سزاوارترم به تحير و اينهمه صبر و سكون مرا مشاهده ميكنى پس آن ابيات را اعاده كرده من ياد گرفتم و گفتم چون ميان ما آشنائى واقعشد بگوى كه نام و نسب تو چيست گفت من على بن زيدم تا ما در اينحكايت بوديم جماعتى آمده ما را به خدمت مهدى بردند چون نظر او بر پير افتاد از او پرسيد كه عيسى كجا است جوابداد كه مرا معلوم نيست چه در آن عهد كه او متوارى شد من در زندان بودم پس چگونه بر حال او وقوف داشته باشم مهدى سوگند ياد كرد كه اگر مرا از مكان او خبر ندهى ترا سياست كنم پير گفت هرچه خواهى كن ترا به فرزند رسول خدا راهنمائى نكنم تا او را بىجريمه بقتل رسانى حضرت مصطفى صلى اللّه عليه و إله در عرصهء عرصات خون او را از من طلبد و اللّه كه اگر عيسى در منزل من باشد ترا اخبار نكنم مهدى در خشم شده بقتل آن بيگناه فرمان داد آنگاه مرا مخاطب ساخته گفت چرا شعر نميگوئى گفتم زيرا\r\n آنچه فراز آيدم پسند نباشد * و آنچه پسند آيدم فراز نيايد \r\nمهدى گفت شعر ميگوئى يا قتل اختيار ميكنى گفتم شعر ميگويم پس باطلاق من حكم كرد حكيم رودكى از اعاظم استادان قديمست بلكه اول كسى كه قصيده فارسى در سلك نظم كشيده او بود و رودكى از بلاد ماوراء النهر است و نابينا از مادر متولد شده اما حدت ذهن وجودت طبع او بمرتبهء بود كه در هشت سالگى قرآن مجيد را از حفظ نموده آغاز شعر گفتن كرده بواسطهء حسن صوت متوجه مطربى گشته در نواختن عود مهارتى تمام پيدا كرد و امير نصر بمثابهء در رعايت او كوشيد كه ظاهرا هيچ پادشاه شاعريرا بآندرجه رعايت ننموده گويند رودكى دويست غلام خدمتكار داشت و چهار صد شتر باردار و در ترجمهء يمينى مذكور است كه عدد ابيات رودكى بهزار هزار و سيصد و بيست هزار\r\n\r\n","description":"","footnote":"","page_name":" 440 ","page_number":440},
  {"content":"\r\n\r\nميرسد و اين قطعه از منظومات اوست :\r\n زمانه پندى آزادوار داد مرا * زمانه را چه نكو بنگرى همه پند است\r\nبروز نيك كسان گفت غم مخور زنهار * بسا كسانكه بروز تو آرزومند است \r\nو در بسيارى از نسخ مذكور است كه نوبتى امير نصر از بخارا كه دار الملك او بود بهرات رفته رحل اقامت انداخت چون زمان توقف پادشاه در آنديار امتداد يافت اركان دولت كه مايل بسور و قصور بخارا بودند از رودكى تقبلات نمودند كه بيتى چند كه موجب تشوق خاطر امير باشد بجانب بخارا در سلك نظم كشيده و در محل مناسب بآهنگ عود به آن ابيات ترنم نمايد تا امير نصر مايل دار الملك گردد ، رودكى در سحريكه پادشاه صبوحى كرده بود اين غزل را بآهنگ عود بخواند :\r\n آب جوى موليان آيد همى * بوى يار مهربان آيد همى\r\nريگ هامون و درشتيهاى آن * زير پايم پرنيان آيد همى\r\nشاه ماه است و بخارا آسمان * ماه سوى آسمان آيد همى \r\nگويند كه اين ابيات در ضمير امير چنان تأثير كرد بىموزه با كفش سوار شده يكمنزلى طى مسافت نمود حكيم فرخى از مشاهير شعرا و اكابر فضلا بود اشعار آبدارش رشگ در ثمين و مفرح خاطر حزين است در ابتداى حال در صنعت سخن و تدقيق معانى كشيده در آن شيوه از اقران درگذشت و به آخر سخن سهل ممتنع ايراد مينمود و در زمان يمين الدوله سلطانمحمود آسايشها يافت و مال خطير بدست آورده عزيمت سمرقند كرد و چون نزديك بآنخطه رسيد طايفهء از قطاع الطريق بر او زدند و مال او ببردند و تنگدست و بىعيش بسمرقند درآمده اظهار حال خود نكرد و با هيچكس اختلاط نفرمود و بعد از روزى چند كه در سمرقند اقامت نمود بغزنين بازگرديد سلطان محمود از او پرسيد كه اى فرخى در اينمدت كجا بودى جوابداد كه بتماشاى شهر سمرقند رفته بودم اما در راه آرزوى من انقطاع يافت سلطان پرسيد كه سمرقند را چگونه ديدى فرخى اين قطعه در بديهه گفت :\r\n همه نعيم سمرقند سر بسر ديدم * نظاره كردم در باغ و راغ و وادى و دشت\r\nچه بود كيسه و دست من از درم خالى * دلم ز بيدرمى فرش خرمى بنوشت\r\nبسى ز اهل هنر بارها ز هر شهرى * شنيده بودم كوثر يكى و جنت هشت \r\n\r\n","description":"","footnote":"","page_name":" 441 ","page_number":441},
  {"content":"\r\n\r\n هزار كوثر ديدم هزار جنت بيش * ولى چه سود چو لب تشنه باز خواهم گشت\r\nچو ديده نعمت بيند به كف درم نبود * سر بريده بود در ميان زرين طشت \r\nسلطان فرمود تا در نسخه ثبت نمايند كه چند از او برده‌اند و چون نسخه اموال تلف شده فرخى به نظر سلطان رسيد فرمانداد تا از خزانه عامره آن مبلغ به او دادند حكيم فردوسى و هو ابو القاسم حسن بن على الطوسى در كتب تواريخ مسطور استكه فردوسى در اوايل حال بدهقنت مشغول بودى نوبتى عامل طوس نسبت به فردوسى و برادرش ظلمى كرده فردوسى تحمل آن تعدى ننموده متوجه غزنين شد و چون به ظاهر آن بلده رسيد در آن روز بحسب اتفاق عنصرى و عسجدى و فرخى كه از شعراى پايه سرير سلطانمحمود بودند و هريك در فن خود يگانه دوران و خلاصه دور زمان خود را مينمودند از خدمت سلطان تخلف نموده در ظاهر غزنين بباغى رفته بشرب شراب اشتغال داشتند و چونفردوسى بباغات غزنين رسيد سه كس را ديد كه در موضعى نشسته‌اند و جمعى از خدم در برابر ايشان كمر خدمت بسته‌اند با خود گفت اينجماعت از ملازمان سلطانند پيش ايشان روم و حال خود بيان كنم شايد كه فايدهء بر آن مترتب شود و چون بنزديك آن مجلس رسيد آنجماعت از وى متوحش شده با يكديگر گفتند كه اين روستائى بوجود خود عيش ما را منغص خواهد ساخت مناسب آنست كه چون پيش ما آيد با او بگوئيم كه ما شاعران سلطانيم و با كسى كه شاعر نباشد صحبت نميداريم و سه مصرع بگوئيم كه مصرع رابع آن قافيه نداشته باشد و بر زبان آوريم كه هركه اين رباعيرا تمام كند رابع ما باشد و الا گرانى ببرد و چون فردوسى بمجلس ايشان رسيد آنچه با خود مضمر ساخته بودند با او گفتند فردوسى گفت شما هريك مصرع خود را بگوئيد عنصرى گفت\r\n ( چون عارض تو ماه نباشد روشن ) \r\nفرخى گفت\r\n ( همرنگ رخت گل نبود در گلشن ) \r\nعسجدى بر زبان راند\r\n ( مژگانت همى گذر كند از جوشن ) \r\nفردوسى در بديهه گفت\r\n ( مانند سنان گيودر جنگ پشن ) \r\nشعرا متعجب شده از قصهء گيو و حرب پشن استفسار نمودند فردوسى آنحكايت را مشروح بگفت آن روز با ايشان صحبت داشته نماز عصر باتفاق فردوسى به شهر مراجعت نمودند ياران با يكديگر گفتند كه اگر اينمرد بمجلس سلطان رسد عزت و حرمت ما روى در نقصان نهد لاجرم با حجاب سلطان قرار دادند كه اگر مردى به اين هيأت بيايد و خواهد خود را در مجلس پادشاه اندازد ، او را منع كنيد و\r\n\r\n","description":"","footnote":"","page_name":" 442 ","page_number":442},
  {"content":"\r\n\r\nفردوسى بدين جهة مدتى خدمت سلطان نتوانست رسيد تا روزى يكى از خواص سلطان فردوسى را در مسجد جامع ديده او را مردى حكيم و فاضل و خوش‌كلام يافته به منزل خويش برد و آن شب در صحبت او بسر برده بمجلس سلطان نرفت روز ديگر سلطان محمود گفت دوش كجا بودى كه بملازمت نيامدى آنشخص صورت واقعه را بيان كرده سلطان به احضار فردوسى مثال داد و فردوسى به خدمت شتافته قصيدهء كه در مدح سلطان گفته بود بگذرانيد و منظور عنايت نظر سلطان گشته محمود فرمود كه مجلس ما را فردوس ساختى بدانجهة فردوسى تخلص نمود و بعد از چندگاه بنظم شاهنامه مامور شد و هزار بيت در كين خواستن سياوش گفته بنزد سلطان برد سلطان زبان به تحسين گشوده هزار دينار به او صله داده همچنين مقرر كرد كه بازاى هر بيتى يكدينار زر سرخ كه عبارت از يكمثقال طلا بود بفردوسى رساند و بروايتى فردوسى شاهنامه را به مدت شش سال در سلك نظم كشيده و بقولى در مدت سى سال آنكتاب باتمام رسيد و سلطان خواست كه بموجب وعدهء خود وفا كند اما جمعى از مردم دون همت بعرض رسانيدند كه چون پادشاه شصت هزار مثقال طلا بشاعرى دهد از اين معنى خلل در امور ملك ظاهر شود چه بعد از اين انعام و احسان سلطان در نظر امرا و مقربان بىقدر نمايد آخر الامر قرار داد كه شصت هزار درم نقره نزد فردوسى فرستد و آنمبلغ را بخادمى داده به خانه حكيم ارسال داشتند و چون فردوسى در حمام بود آنوجه را بدر حمام بردند و چون پرتو شعور حكيم بر تبديل دينار طلا بدرهم افتاده ، آن نقره را بسه قسم نموده قسمى به حمامى داد ، قسمى بفقاعى كه فقاع از او خريده بود بخشيده و قسم ثالث را بجماعتيكه حامل آنوجه بودند داد و چهل بيت در مذمت سلطان گفته بجانب مازندران گريخت و بعضى از آن ابيات اينست :\r\n ايا شاه محمود كشورگشاى * ز كس گر نترسى بترس از خداى\r\nكه بيدين و بيكيش خواندى مرا * منم شير نرميش خواندى مرا\r\nسر ناسزايان برافراشتن * و از ايشان اميد بهى داشتن\r\nسررشتهء خويش گم كردنست * بجيب اندرون مار پروردنست\r\nز ناپاك‌زاده مداريد اميد * كه زنگى بشستن نگردد سفيد\r\nدرختى كه تلخست ويرا سرشت * گرش در نشانى بباغ بهشت \r\n\r\n","description":"","footnote":"","page_name":" 443 ","page_number":443},
  {"content":"\r\n\r\n ور از جوى خلدش بهنگام آب * به بيخ انگبين ريزى و شهد ناب\r\nسرانجام كو بر به كار آورد * همانميوهء تلخ بار آورد\r\nبسى سال بردم بشهنامه رنج * كه تا شاه بخشد مرا تاج و گنج\r\nسرانجام دست كرم برگشاد * مرا جز بهاى فقاعى نهاد\r\nاگر شاه را شاه بودى پدر * بسر برنهادى مرا تاج زر\r\nو گر مادر شاه بانو بدى * مرا سيم و زر تا به زانو بدى \r\nدر بعضى تواريخ به نظر رسيده كه فردوسى اين ابيات را باياز داده التماس نمود كه در وقتى مناسب بسلطان رساند و چون اياز را بفردوسى محبتى بود بعداز فرار او آن ابيات را كه مشتمل بود بر اينها بدست سلطانداده گفت اين امانت فردوسى است به من داده گفت بسلطان برسان محمود تصور نمود كه آن گنجنامه ايست آن را گشوده مطالعه نمود از آنعمل كه با فردوسى نموده بود پشيمان گشته جمعى كه او را بر اين خست ترغيب نموده بودند مصادره نموده مال بسيار از ايشان گرفت و بر زبان آورد كه بواسطهء راى منحوس شما اهانتى چنين به من رسيد بعداز مدتى از اينقضيه نوبتى سلطانمكتوبى به راى هند نوشته با وزير خود احمد بن حسن ميمندى گفت كه اگر راى هند جوابى بر وفق رضاى ما نگويد صلاح چه باشد وزير گفت :\r\n اگر جز بكام من آيد جواب * من و گرز و ميدان افراسياب \r\nسلطان پرسيد كه اين شعر كيست جواب داد كه از نتايج طبيعت فردوسى است سلطان متأثر شده گفت ما با فردوسى خوب نكرديم و فرمود تا چهل خروار پيل طلا بجهة فردوسى به كار برند ببرند بطوس و چون اموال بدروازهء طوس رسانيدند تابوت فردوسى از دروازهء ديگر بيرون بردند آن اموال بر خواهر او عرض كردند از اخذ آن امتناع نمود بسلطان عرض كردند فرمود تا با آن وجه رباطى ساختند و جهة تيمن و تبرك چند بيت از شاهنامه ثبت افتاد :\r\n چنان نعره‌اش كوه بشكافتى * كه آنجا سپاهى گذر يافتى\r\nز هامون شب تيره بر چرخ پير * كشد رشته در چشم سوزن به تير\r\nنمودار گفتار خود من بسم * بدين داستان عبرت هر كسم\r\nچه خواهد بدانست آواز او * بپوشيد بر خويشتن راز او \r\n\r\n","description":"","footnote":"","page_name":" 444 ","page_number":444},
  {"content":"\r\n\r\n چنين گفت كى جوشن كارزار * بر آسودى از جنگ يك روزگار\r\nكنون كار پيش آمدت سخت باش * بهر كار پيراهن بخت باش \r\nحكيم عسجدى اصل او از مرو است و مداح سلطانمحمود بوده و چون سلطان سومنات را فتح نمود عسجدى در مدح او قصيدهء گفته كه مطلعش اينست :\r\n تا شاه خورده بين سفر سومنات كرد * كردار خويش را علم معجزات كرد \r\nو اين ابيات نيز در وصف پيل از ويست\r\n يكى چونطور سينا بود از او آويخته ثعبان * ز پشت او درفشنده كف موساى پيغمبر\r\nبه پشت زنده پيلان برنشسته ناوك اندازان * چو عفريتان آتشبار در كوه گران پيكر \r\nعنصرى ملك الشعراى زمان خود بوده در اوايل حال خدمت نصر بن سبكتكين ميكرد نوبتى امير عنصرى را با خود به خدمت سلطانمحمود برده سلطانرا صحبت او خوش افتاده او را از امير نصر گرفته نديم مجلس خويش ساخت و در رعايت او به اقصى الغايه كوشيد چنان كه عنصرى توانگرترين اهل روزگار خود گشت و پيوسته در مدح سلطان قصايد و مقطعات نظم مينمود از آن جمله است\r\n تو آنشاهى كه اندر شرق و در غرب * جهود و گبر و ترسا و مسلمان\r\nهميگويند در تسبيح و تهليل * كه يا رب عاقبت محمود گردان \r\nدقيقى معاصر امير نوح بن عبد الملك بن نوح بوده و در مدح او اشعار نظم مينموده در تاريخ گزيده مسطور است كه قريب هزار بيت از گشتاسب‌نامه شعر دقيقى است و فردوسى آن را داخل شاهنامه كرده و در آنباب گفته :\r\n نوشتم من اين نظم تا شهريار * بداند سخن گفتن نابكار\r\nدهان گر بماند ز خوردن تهى * از آن به كه ناساز خوانى نهى \r\nو در بهارستان مولانا جامى مذكوراستكه هشت هزار بيت به چيزى كم يا بيش از شاهنامه شعر دقيقى است اما اين سخن اصلى ندارد چه حكيم فردوسى در ابتداى گشتاسب‌نامه كه شروع در شعر دقيقى كرده بيان نموده كه او را بخواب ديدم كه مرا گفت چون سكهء اين نقد بنام تو زدند تو نيز بخيلى مكن و ابياتيكه من گفته‌ام داخل شاهنامه ساز و در آن مبحث اين ابيات از اشعار حكيم استكه از زبان دقيقى گفته :\r\n ز گشتاسب و ارجاسب بيتى هزار * بگفتم سرآمد مرا روزگار \r\n\r\n","description":"","footnote":"","page_name":" 445 ","page_number":445},
  {"content":"\r\n\r\nو اين قطعه از اشعار دقيقى است :\r\n يارى گزيدم از همه مردم پرىنژاد * زان شد ز پيش چشم من امروز چونپرى\r\nلشكر برفت و آن بت لشكرشكن برفت * هرگز مباد كسكه دهد دل بلشكرى \r\n\r\nفصل چهارم در ذكر شمهء از احوال مغنيان و مخترع علم موسيقى و منشأ اختراع آن فن\r\nآورده‌اند كه فيثاغورث كه از اكابر حكماى قديم است بخواب ديد كه فردا بفلان موضع گذر كن تا سرى از اسرار حكمت بر تو منكشف گردد و حكيم بامداد به آن سمت شتافت چون ببازار آهنگران رسيد ديد كه استاد حدادان آهن از كوره بيرون آورده ميكوفت و از اصطكاك آن دو جرم ثقيل آوازى مسموع ميگرديد با خود گفتكه آنخواب اينجا بظهور خواهد پيوست حكيم آنجا ايستاده آن اصواترا با يكديگر نسبت ميداد خواستكه نوعى نمايد و تعبيهء سازد كه از آن تعبيه اصوات مختلفه ظاهر سازد موئى برداشته يكسر آن را در دهان گرفت و ناخن بر آن زد آوازى چند از او برآمد چون آنموى ضعيف بود آن را با ابريشم مبدل ساخت و آن تار را بر چوبى بسته ناخن برآن ميزد و آوازى چند از آن بسمع او ميرسيد اما قوتى نداشت مدتى حكيم در اتمام آنعلم تفكر نمود روزى در دامن كوهى ميرفت و همت بر اتمام آن صنعت مقصور ساخته بود ناگاه ديد كه كاسهء سر كبشى افتاده است و باد در تجاويف آن استخوان رفته است و آوازى از آن مسموع ميگردد فيثاغورث آن را برداشته آنچوب را در آن تعبيه كرده ابريشم در آنجا بست اما در ساختن دسته آن متأمل شد در اثناء راه مردى به او رسيد چون حكيم را ديد دست بر بالاى سر برده پنجه‌ها برگشاده فيثاغورث چون دست و پنجه او را در زير سر او مشاهده نمود خيال دستهء بربط بر طبيعت او پيدا شد پس چهار نوع صدا بعدد چهار طبع در او استخراج نمود صداى زير كه حار و يابس است و ميل بلندى دارد بمنزله آتش وضع كرد و صوت بم به طينت آب وضع نمود كه بار دو رطب است و صوت مثلث بطبع هوا كه حار و رطب است و صوت چهارم را بدرجهء خاك كه بارد و يابس است و آدمى را كه ميل باستماع نغمه هست از اينجا است و چون از اين تربيت فارغ شد هفت پرده بعدد كواكب سبعه اختراع فرمود و هر پردهء را بطالع كوكبى مرتب داشت و بعداز فيثاغورث جمعى آن را زياده كرده دوازده پرده نوشتند\r\n\r\n","description":"","footnote":"","page_name":" 446 ","page_number":446},
  {"content":"\r\n\r\nبعدد دوازده برج\r\n\r\nحكايت : از ابو الغنا مرويست كه گفت نوبتى به خدمت ابو جعفر منصور برفتم\r\nپرسيد كه از تعريف غنا و قاعدهء استماع آن شمهء بيان كن گفتم سماع صوتيست كه از ملاقات دو جرم حاصل گردد و چون مستمع بشرايط شنيدن و نواختن واقف باشد و مراتب و مزاج آن را دانند از آن محظوظ گردند اما شرط اول آنست كه نوازنده خوبروى و خوشگوى باشد چنان كه نظر هركه بر وى افتد دلش بستهء او گردد و ارسطو گفته كه اگر مغنى زشت‌رو باشد بايد كه نقابى بر روى كشد تا لذت طبيعت را كه از نغمهء او حاصل گردد جمال زشت او بازنستاند و شرط دوم آنكه ميان شنونده و نوازنده هم مسافتى باشد و حكمت در اين آنست كه ز هومت وحدتى كه با نغمه باشد هوا جذب كند و نغمهء صافى بمستمع رسد و ارسطو گفته بايد كه شنونده برتر نشيند بجهة آنكه نغمه لطيف است و مركز او عالم علويست و هرچه از او صافىتر بود ميل بمركز خود كند\r\n\r\nفصل پنجم در ذكر عقلاى صاحب كياست و ازكياى با فطنت\r\nارباب خرد و اصحاب تجربه گفته‌اند كه آثار اقبال سلاطين بتربيت خداوند هنر باقى ماند چه نتايج اقلام و فوايد رأيهاى صايب ايشان ابد الدهر بر صفحهء روزگار پايدار بماند .\r\n از آن چندان نعيم اينجهانى * كه ماند از آل سامان و آل ساسان\r\nثناى رودكى مانده است و مدحش * نواى باربد مانده است و دستان \r\n\r\nحكايت : آورده‌اند كه از اطراف ولايات رسولان به حضرت انو شيروان آمدند\r\nكسرى خواست تا بر ايشان ظاهر گردد كه وزير او ابو ذر جمهر در فضيلت و حكمت بچه درجه است از او سؤال نمود كه چه‌چيز است در جهان كه از آن خوب‌تر نتوان يافت حكيم جواب داد كه زن و مرگ و احتياج كسرى از اينجواب منفعل شده پرسيد كه چگونه بوذر جمهر گفت اگر زن نبودى مثل تو پادشاهى از كه تولد نمودى و اگر مرگ نبودى اين ملك از پدر چگونه به تو رسيدى و اگر احتياج نبودى چون منى به خدمت چون توئى قيام ننمودى\r\n\r\nحكايت : از افلاطون پرسيدند كه چونستكه هرگز ترا غمناك نمييابيم\r\nجوابداد كه هرگز دل در چيزى نمىبندم كه چون از دستم برود غمگين گردم گويند كه سقراط حكيم با شاگردان خود گفت چون ملكى يا مالى از دست شما برود مگوئيد كه ملك يا مال ما تلف شد بلكه بگوئيد كه عاريتى كه روزى چند از او انتفاع گرفتيم استرداد\r\n\r\n","description":"","footnote":"","page_name":" 447 ","page_number":447},
  {"content":"\r\n\r\nنمودند آورده‌اند كه ابو ذر جمهر از ولايت كش و نخشب بود از وطن اصلى بمداين آمد در خدمت اهل فضل و حكمت استفاده نمايد در اين اثنا روزى كسرى از وزير پرسيد كه بعضى از احوال ملك و اوضاع بر من ظاهر شده است اكنون ميخواهم بدانم كه از افلاك چه اثر بر عالم كون و فساد ظاهر مىشود وزير در جواب فروماند انوشيروان گفت سه روز ترا مهلت دادم اگر جواب ندهى بقتل تو مبادرت نمايم وزير متحير و متفكر از قصر سلطنت بيرون آمده در اثناى راه ابو ذر جمهر بوزير رسيده آثار تغير در بشرهء او مشاهده نموده گفت نشان تأمل و تفكر بر بشرهء وزير ملحوظ ميگردد و اگر باعث بر آن امريستكه اين فقير مصدر كفايت آن تواند شد بفرمايند تا به قدر وسع و امكان در آنباب شروع نمايم وزير بانگ بر او زده گفت ترا چه حد آنكه در امور ملكى و حكمى دخل نمائى و امثال اين سخنان بر زبان آرى ابو زر جمهر گفت وزير الى ساعة القيام و قيام الساعة بر مسند وزارت متمكن باد خداوند عالم هر فردى از افراد بشر را علمى داده و هيچكس از خوان احسان الهى بىبهره نيست شايد كه مرا نيز از سفره نوالهء رسيده باشد و از اين صراحى پيالهء بدست آمده وزير گفت معذور دار كه خاطر من بسبب سؤال پادشاه بغايت پريشانست و در جواب سؤال او عاجز مانده‌ام ابو زر جمهر از سخن كسرى استفسار نمود وزير به بيان آن زبان برگشود ، ابو ذر جمهر گفت من باينجواب عالمم وزير گفت تقرير نماى حكيم گفت اين معنى جز بر حضور كسرى صورت نبندد وزير گفت ملك از من سؤال نموده چگونه ديگريرا به جهت تقرير جواب نزد او برم بوزر جمهر را بقصر سلطنت برده عرضكرد كه اين شاگرد من چون قابليت مجلس ملوك پيدا كرده او را آورده‌ام تا جواب سؤال پادشاه گويد و ايضا منظور پادشاه شود نوشيروان گفت اى پسر در مقصود شروع كن حكيم بر زبان آورد كه ترك ادب باشد در حضور استاد بيان مسائل حكمت كردن بايد كه وزير خود بگويد وزير گفت ما ترا رخصت داديم ابو زر جمهر گفت آنجا كه تو نشسته‌اى مكان جهال نيست پس از آن برخيز و بجاى من بايست تا من بر آن كرسى نشينم و بجواب پادشاه مبادرت نمايم نوشيروان گفت راست ميگويد وزير بالضروره از كرسى بر - خاسته و ابو زر جمهر بر جاى او نشسته گفت هرگز بخاطر پادشاه خطور ميكرد كه وزير را به اين خوارى پائين كشد و بنابراين مرا به اين عزت در كرسى مرصع نشاند\r\n\r\n","description":"","footnote":"","page_name":" 448 ","page_number":448},
  {"content":"\r\n\r\nگفت نى بر زبان آورد كه تأثيرات فلك در عالم كون و فساد از اين بابت است كه عزيزانرا خوار گرداند و ذليلانرا بمرتبهء عزت رساند .\r\n فلك دون نواز يك چشمست * و آن يكى هم ميان سر دارد\r\nهر خريرا كه دم بدست گرفت * چون عزيزانش معتبر دارد\r\nبردش تا فراز ديده خويش * چون ببيند كه دم خر دارد\r\nزندش بر زمين كه خورد شود * خر ديگر بجاش بردارد \r\n\r\nحكايت : آورده‌اند كه روزى شخصى با افلاطون گفت كه فلان عامل ذكر خير تو بسيار گفت\r\nحكيم لحظهء متأمل شد آنمرد گفت اى حكيم من چه گفتم كه تو چنين متأمل گشتى جوابداد كه تفكر من از قول تو نيست مىانديشم كه در ذات من چه نقص سانح شده كه در ميان من و آنجاهل نسبتى پيدا گشته است و پسند خاطر او افتاده‌ام\r\n\r\nحكايت : آورده‌اند كه نوبتى معلم اول ارسطاطاليس از اسكندر رخصت طلبيد\r\nكه به وطن خود رود و اسكندر او را مرخص ساخته در اينوقت خبر رسيد كه در فلان ولايت در دامن كوهى جانورى ظاهر گشته است بر شكل نيمه تن آدمى و هركرا نظر بر وى افتد فى الفور بميرد اهل آنولايت متفرق گشته‌اند و آنديار خراب شده اسكندر با حكما مشورت نموده و هيچكس را در باب دفع آنجانور كثير الضرر سخنى بخاطر نرسيد ذو القرنين همانساعت باحضار استاد مثال داده صورت واقعه را بيانكرد حكيم فرمود تا آئينه‌اى ساختند كه قطر آن سه گز بود و امر كرد تا آن آئينه را بر چيزى نصب كردند و شخصى در عقب آن پنهان گرديد و متوجه مكان آنحيوان شد چون نظر آن جانور به آن آئينه آفتاد متوجه آن شده چون نزديك رسيد على الفور قالب تهيكرد اسكندر از حكيم پرسيد كه حكمت در اين چه بود معلم اول جوابداد كه اينجانوريست كه بعداز چند هزار سال يك بار موجود گردد و در دو چشم او سميست قاتل كه هركرا نظر بر چشم او افتد بميرد چون او نظر در آئينه كرد صورت چشم خود را ديد آنسم بوى راجع گشت\r\n\r\nحكايت : در كتب طب مسطور است كه در ديار مشرقى مارى است\r\nطول قامت او يك شبر و بر سر آن حيه سه تار موى رسته بنابراين بمكلله موسوم گشته است و در سالى سه ماه ظاهر گردد و خداوند عليم و مدبر حكيم اهل آنديار را به زمان خروج آن افعى دانا ساخته تا در آن اوان بصحرا نميروند و چون آنمار ظاهر گردد ؛ هيچ ذيحيات از يكفرسخ در يك\r\n\r\n","description":"","footnote":"","page_name":" 449 ","page_number":449},
  {"content":"\r\n\r\nفرسخ قرب سوراخ او گذر نتوانند كرد زيرا كه هواى موضع او سمى دارد كه بهر حيوان كه رسد فى الفور سرد شود و حرارت غريزى از او منطفى گردد ، سبب اين حالت آنكه آنحيه صفيرى مىزند و هوائيكه ملاقى نفس او است مكيف بكيفيت او ميگردد و ديگر اينكه طايرى محاذى سوراخ او طيران نميتواند كرد و ديگر آنكه در آن زمينيكه آنحيه مكان دارد نيمفرسخ در نيمفرسخ گياه از زمين نميرويد زيرا كه زمين بمجاورت او فاسد مىشود و از جنس نبات و جماد هرچه تلاقى بدان گردد فى الفور بخاكستر مبدل شود و هركه نظر بر آن حيه اندازد قالب تهى كند و همچنين نظر آنحيه بر هر متنفسى كه افتد جان نبرد و اگر آنمار حيوانى را زخم زند بدن ملذوع گداخته شود آورده‌اند كه نوبتى سوارى در صحرائيكه حيه در نواحى آن ميبود گذشته مرديرا ديد كه بدن او ميگدازد و آب مىشود متحير مانده سر نيزه بر جسد او نهاده على الفور سوار بتوسط نيزه جان بداد و اسب بتوسط سوار وداع حيات نمود\r\n\r\nحكايت : در تاريخ طبرى مسطور استكه عبد الملك المروان موسى بن نصر را بامارت ديار مغرب فرستاد\r\nموسى اكثر آنولايت را بحوزهء تسخير آورد ؛ در اين اثنا با عبد الملك گفتند كه سليمان نبى در ديار مغرب شهرى از مس ساخته و حصار آنشهر بمرتبهء بلند است كه مرغ را بر سر آن پرواز ميسر نگردد و هيچكس نداند كه در آن شهر چه چيز است عبد الملك بموسى نوشت كه به آنموضع رفته در آنشهر درآيد و هرچه مشاهدهء او گردد اعلام نمايد نامه عبد الملك بموسى رسيده گفت هيچكس باشد كه راه آنشهر دانسته باشد مرديرا پيدا كردند كه بآنمحل رفته بود و از نامه‌ايكه موسى بعبد الملك نوشته از حال عبد الملك و بلده خبر داده بود چنين مستفاد گشت كه بموجب فرموده دليلى پيدا كرده از افريقيه مغرب متوجه آنصوب شدم و چون چهلروز قطع مسافت نمودم بموضعى رسيدم كه دست قضا زمين را لباس زنگارى دربر كرده بود و عارض چمن را به خط زبرجد فام سبزه آراسته ساخته و عرصهء زمين از انواع گل و ريحان مانند فلك بزهره و پروين محلى گشته .\r\n بر زمين از ابر و از باران و باد مشك بيز * فرشهاى عنبرين چون پرنيان آمد پديد\r\nگلستان گر نيست چون ارژنگ مانى پس چرا * نقشهاى مانوى در گلستان آمد بديد \r\nدر آنمرغزار حصارى به نظر ما درآمد كه كنگره آن با فلك برابرى ميكرد\r\n\r\n","description":"","footnote":"","page_name":" 450 ","page_number":450},
  {"content":"\r\n\r\n ز آسيب چنبر فلك اندر فراز آن * بر كنگره خميده رود مرد پاسبان \r\nبخاطر رسيد كه شايد رخنه يا روزنى در آن باشد كه بدرون حصار توان رفت بعد از تفحص بسيار معلوم گشت كه هيچ رخنه در آن نيست نقبى زديم تا از راه نقب بحصار در آئيم چون به آب رسيديم معلوم شد كه بانى آن بار اول زمين را به آب رسانيده بعد از آن مس در آن ريخته عاقبت فرمودم تا منارهء مقابل آنباره بنا كردند و چون مناره شصت ذرع ارتفاع يافته مقابل آنباره شد شخصى را فرمودم تا بباره برآمد چون نظرش بجانب حصار افتاد خندهء بقهقهه زده خود را بآنطرف انداخت ديگرى به بالا رفته او را نيز همان حال پيش آمد مردم از ارتكاب آن امتناع نمودند تا سه روز اقرباى آن دو كس بنواحى حصار ميرفتند و ايشانرا آواز ميدادند اما هيچ جوابى نميشنيدند آخر الامر منادى كردم كه هركه بآنمناره رفته به طرف شهر نگرد و خبرى معلوم كند هزار مثقال طلا به او دهم مردى گفت من قبول اينحركت ميكنم به شرط آنكه جمعى از اهل قوت ريسمانى بر كمر من بندند و چون خواهم كه خود را بحصار اندازم ايشان ريسمانرا بكشند بر آن جمله عمل نمودند و چون آنشخص جانب حصار نگاه كرد خنده زده بآنجانب متمايل گشت آنجماعت ريسمان محكم كشيدند از قوت آنطايفه و شدت جذب حصار ميان آنمرد دوپاره شده نصف بالا در حصار افتاد و نصف زيرين به پائين آمد و چون مراجعت نموديم بموضعى رسيديم كه سنگهاى قيمتى عظيم هريك به طول و عرض صد گز تراشيده انداخته بودند و بر آن نقش كرده كه اين از سليمان داود است و در آن نزديكى جنگلى به نظر ما آمد كه نزديك به آن جنگل ميلى ساخته بودند و بر آن ميل نوشته كه زنهار از اينموضع تجاوز منمائيد كه خطرى عظيم است فرمود تا شخصيكه اسبى جلد داشت بميان جنگل درآمد چون آنمرد بجنگل رسيد جانوران به صورت مورچه اما هريك در بزرگى برابر گوسفندى از آن جنگل بيرون آمدند چنان كه كثرت عدد ايشان الى غير النهايه بود آن اسب را با سوار پاره‌پاره كرده بخوردند\r\n\r\nحكايت : آورده‌اند كه دو تن نزد قاضى شريح آمدند\r\nو يكى بر ديگرى مالى خطير دعوى ميكرد و آنديگر انكار صرف مينمود و سخنان ميگفت در ميان گفتگوى قاضى از منكر سخنى شنيد كه متضمن باقرار بود بيقين دانست كه آنمرد حيله مىكند حكم باداى مال فرمود منكر فرياد برآورد كه ايها القاضى هنوز گواه گواهى نداده چگونه حكم\r\n\r\n","description":"","footnote":"","page_name":" 451 ","page_number":451},
  {"content":"\r\n\r\nبه تسليم مال ميكنى قاضى گفت گواه گواهى داده منكر بر زبان راند كدام گواه قاضى گفت خواهرزاده خاله تو يعنى تو اقرار كردى\r\n\r\nحكايت : مردى در پاى درختى هزار مثقال طلا دفن كرده بود\r\nبعد از مدتى چون بر سر آنرفت ديد كه بيخ درخت را كاويده و زر برده‌اند فرياد از نهادش برآمد نزد شريح قاضى رفته در خلوتى صورت حال بعرض او رسانيد ، قاضى گفت برو و سه روز ديگر نزد من بيا اما بايد كه حال خود به هيچ آفريده نگوئى بعد از رفتن آنمرد قاضى طبيب شهر را كه مرجع خاص و عام بود طلبيده در خلوتى از او پرسيد كه بيخ فلاندرخت هيچ خاصيت و منفعتى دارد گفت بلى خواص او بسيار است و قوايد او بيشمار پرسيد در اين ايام كسى را به بيخ آندرخت معالجه فرمودى گفت آرى فلانى بيمار بود با او گفتم علاج منحصر است در بيخ آندرخت و او بدان چوب شفا يافت قاضى آن شخصيرا كه طبيب گفته بود از او بر وفق حكمت و موعظه و قرائت حديث و آيه اقرار كشيد آنمرد هزار دينار را كه برده بود حاضر ساخته به صاحبش باز داد\r\n\r\nحكايت : آورده‌اند كه دو شخص نزد شريح آمده يكى بر ديگرى مالى خطير دعوى كرد\r\nو او انكار صرف نموده ميگفت من هرگز او را نديده‌ام قاضى از مدعى سؤال نمود كه در كدام موضع اين زر به او دادى گفت در پاى فلان درخت و درختى نشان داد كه بر يكفرسخى شهر بود قاضى گفت بپاى آندرخت رو و ده برك بياور تا بر صدق مقال تو گواهى دهند ، مدعى روان شد و قاضى بار ديگر آنمكالمه آغاز كرد و در گرميهاى مرافعه كه منكر را غفلتى روى نموده بود رو به او كرد و گفت فلانى بپاى درخت رسيده باشد وى گفت نه هنوز به آنجا نرسيده قاضى گفت اگر تو با او در آنجا معامله نكردهء چه ميدانيكه دور است يا نزديك منكر خجل شده قاضى زبان بموعظه گشوده او را نصيحت نمود تا اقرار كرد و مال بمدعى داد\r\n\r\nحكايت : در حبيب السير مسطور استكه در زمان سلطان مغفور سلطانحسين ميرزاى بايقرا\r\nقاضى نظام الدين ولد مولانا حاجى محمد فراهى اقضى القضات هرات بود دو شخص دستارى بمحكمه آوردند و هريك دعوى بملكيت او مينمودند قاضى بر يكى بدگمانشده با وى گفت برخيز و ايندستار را بطريقيكه عادت تست به بند آنمرد دستار را بسته مقدارى زياده آمدش با ديگرى همانفرمود و او دستار را بسته راست آمد قاضى حكم فرمود كه دستار از اينمرد استكه راست بست و بعد از تفحص بليغ و تهديد و وعيد آنكاذب بكذب خود اقرار نمود قاضى او را از دعاوى كاذبه توبه داد\r\n\r\n","description":"","footnote":"","page_name":" 452 ","page_number":452},
  {"content":"\r\n\r\n\r\nحكايت : آورده‌اند كه جالينوس از جوانى صاحب جمال سخنى پرسيد\r\nو جوان جوابى درشت گفت حكيم فرمود اناء ذهب فيه خل\r\n\r\nحكايت : بقراط حكيم در حكمت طبيعى سخن ميگفت شخصى معارض او گشته\r\nگفت مردم اينسخن از تو قبول ندارند حكيم گفت سخنيكه در نفس الامر صدق و صواب باشد بر من لازم نيست كه مردم را تكليف نمايم تا از من قبول نمايند\r\n\r\nحكايت : مؤبد مؤبدان يعنى اقضى القضات كه هم در زمان قباد و هم در عهد نوشيروان متقلد منصب مذكور بود\r\nنوبتى در فصل بهار كه مردم چهارپايان خود را بعلف داده بودند بامداد با قباد شهريار سوار شده و ركاب بركاب او ميراند و قباد از او در حكمت سخنان مىپرسيد در آن اثنا مركب مؤبد كه شب علف بسيار خورده بود بدفع فضلات قوايم خود را از سم تا دم بيالود و مؤبد از آنصورت منفعل شده پادشاه براى دفع انفعال او سخنى در ميان انداخته پرسيد كه آداب صحبت ملوك بيان نماى مؤبد گفت يكى از آداب صحبت پادشاهان آنست كه در شبيكه بامدادان با پادشاه سوارى كنند بايد كه مركب خود را علف كمتر دهند تا موجب انفعال نگردد\r\n\r\nحكايت : جاهلى بر سبيل تعرض با حكيمى گفت چرا از دهان تو بوى بد ميآيد\r\nحكيم بر زبان آورد كه از بس معايب تو در سينه نگاه داشته‌ام در نفسم سرايت كرده\r\n\r\nحكايت : آورده‌اند كه يكى از قياصره روم دخترى داشت كه اندر سلسله زلف خم اندر خمش عقل در زنجير بود\r\nو از صباحت جمالش صبح صادق بىشور .\r\n روئى چگونه روئى ، روئى چو آفتابى * موئى چگونه موئى هر حلقه پيچ و تابى \r\nو ايندختر مقرر كرده بود كه هركه ارادهء خطبهء او نمايد ده مسئله او را جواب گويد و همچنين مرد ده مسئله از دختر سؤال كند اگر مرد از سؤال دختر عاجز آيد كشته گردد و اگر دختر در جواب مسائل مرد فروماند به تزويج او رضا دهد و اگر هردو مسائل يكديگر جواب گويند به حكم اذا تعارضا تساقطا هيچيك از اين دو امر يعنى قتل و تزويج بوقوع نه‌انجامد و بسيارى از مردم هواى وصال آن سنگين دل سيمين - عذار نموده بنابر آنكه از عهدهء سؤالات او بيرون نميآمدند بقتل ميرسيدند و در ولايت عراق مردى صاحب ثروت پسرى داشت كه طبيعت او بعلم حكمت بلكه مجموع علوم ملايمتى داشت پدر چون موافقت سليقهء او را بكسب فضايل ملاحظه نموده هرچه داشت دربارهء او صرف كرد تا پسر در علم بدرجهء رسيد كه ما فوق آن متصور نبود در\r\n\r\n","description":"","footnote":"","page_name":" 453 ","page_number":453},
  {"content":"\r\n\r\nاين اثنا پدر او از قلت مال و كثرت عيال مضطرب شده صورت حال با پسر تقرير نمود پسر گفت اگر قبل از اين مرا واقف ميساختيد كه قليلى از مال مانده بود در باب مهم شما فكرى ميكردم اما اكنون نيز سعى خود بتقديم رسانم چون متاع فضل مرا در اينشهر رواجى نيست بايد كه از اينديار سفر كنم پس با پدر و مادر بديار فارس آمده بمجلس پادشاه آنولايت شتافت و قصيده‌ايكه در مدح او گفته بود خواند پادشاه چون بغايت فضيلت دوست بود و همواره برعايت ارباب علم مىپرداخت بر زبان راند كه ايجوان حاجت خود را بيان نماى تا به ترتيب حاجت خود اشارت نمايم جوان گفت كنيزكى و غلامى دارم التماس مينمايم كه ملك اسبى و جوشنى به من دهد و من آن كنيز و غلام را برسم رهن در پيش پادشاه بگذارم ملك گفت ما بىرهن آنچه خواهى مهيا داريم جوان بر زبان راند كه التماس من آنست كه ايشان در خدمت پادشاه باشند پادشاه فرمود كه ملتمس جوانرا بانجاح مقرون ساختند جوان بروم رفته به خدمت وزير قيصر كه مردى حكيم طبيعت بود توسل جست و وزير او را مردى فاضل و دانشمند يافته در رعايت او كوشيد و از مقصدش سؤال نمود جوان گفت بهواى خواستگارى دختر قيصر اينراه دور و دراز پيموده‌ام و بهوس كعبهء وصال او مفارقت و مهاجرت اوطان اختيار نموده‌ام وزير گفت هيهات دست از اين طمع خام بدار كه اين صيديست كه در دام هركس نيايد و لقمه‌ايست كه بكام هركس فرونرود و بسا سر كه در هواى او از مصاحبت بدن دور مانده و بسا جان كه در آرزوى او بباد رفت .\r\n عالم تمام پر ز شهيدان فتنه گشت * ترك مرا خدنك بلا در گمان هنوز \r\nجوان جوابداد كه :\r\n گر بمانديم زنده بردوزيم * جامهء كز فراق چاك شده\r\nور بمرديم عذر ما بپذير * اى بسا آرزو كه خاك شده \r\nوزير ببارگاه قيصر آمده از اراده جوان قيصر را اعلام داد و قيصر از اينمعنى در خشم شده گفت لايق مردم خردمند نباشد كه سخن هرمجهوليرا كه سوداى باطل در دماغ او جايگرفته باشد در خدمت پادشاهان عرض كردن خصوصا چنين اراده‌ئيكه از وى بوى خون ميآيد و چنان از اين سخن در غضب شد كه هواى قتل وزير در خاطرش متمكن گشت و بنابر آنكه وزير از بزرگان روم و اهل آنديار بود نتوانست كه او را\r\n\r\n","description":"","footnote":"","page_name":" 454 ","page_number":454},
  {"content":"\r\n\r\nبجهة اين قصه بقتل رساند در اين باب فكرى كرده رقعهء بيكى از امراى سرحد كه به او اعتمادى داشت نوشت كه آورنده رقعه را سياست كن و با وزير گفت فلان امير مبلغى كثير از اموال رعايا بتغلب گرفته ميخواهم كه بآنولايت رفته مثال مرا به او رسانى و او را گرفته به حساب آنولايت مشغول گردى و هرچه دارد از او بستانى وزير با خود گفت اين جوانكه بما رسيده است هنوز رعايتى نكرده‌ايم صواب آنست كه اين مهم را به دو رجوع نمائيم تا منفعتى به دو عايد شود و آن توقيع را بآنجوان داده او را بآنصوب فرستاد و در اثناى راه جوان تشنه شده بكنار چاهى رسيد چون ريسمانى نداشت دستار خود را كه مثال قيصر بر گوشهء او بسته بود در سطلى بسته بچاه فرستاد و چون آب بيرون آورد دانستكه مثال پادشاه در گوشهء دستار او بود مهر آن را برداشت تا در آفتاب خشك كند چون نظر بر آنكاغذ انداخت پروانه قتل خود را مشاهده نمود از اين حسن اتفاق متعجب شده نزد وزير آمد و چون وزير بر مضمون رقعه اطلاع يافت آزرده‌خاطر گشت با جوان گفت دست از تمناى خود باز مدار و فردا ببارگاه قيصر رو و بنفس خود سخن را بقيصر عرض كن كه من در بشره تو آثار غلبه بر دختر قيصر مشاهده ميكنم روز ديگر چون باستظهار وزير بمجلس پادشاه شتافته سبب آمدن خود را بيان كرد قيصر او را نزد دختر فرستاد دختر از اينحال خبر يافته فرمود تا پرده بستند آنگاه در عقب پرده با جوان در تكلم آمده گفت چرا بنفس خود ستم ميكنى و پا از اندازه بيرون مينهى .\r\n ايدل بسر زلف پريشانت چكار * كارى كه نه حد تست با آنت چكار\r\nدر كهنه الا چوق غم خويش نشين * با گرد سراپردهء سلطانت چكار \r\nاگر خواهى كه آنچه گفتم بتحقيق بدانى در كنكرهء قصر ما نظر كن كه خونهاى عزيزان هنوز در جوش است و روح ايشان در هواى آن مدهوش جوان گفت روزيكه قدم در راه تمناى تو مينهادم اول از جان دست شستم و آنساعت كه آرزوى طواف كعبهء كوى تو كردم سر خود را بر اين كنگرهء قصر مشاهده نمودم .\r\n ديوانه نباشد آنكه از سر ترسد * عاشق نبود آنكه ز خنجر ترسد\r\nتا چند ز سر بريدنم ترسانى * آنكس كه سر تو دارد از سر ترسد ؟ \r\nسخن دراز مكن و بتقرير مسائل خود زبان بگشاى دختر گفت سؤال آن چيست كه زياده گردد و قابل نقصان نباشد و آن چه چيز است كه چون زياده گردد ناقص شود\r\n\r\n","description":"","footnote":"","page_name":" 455 ","page_number":455},
  {"content":"\r\n\r\nجواب جوان گفت\r\n آنكه زايد شود و قابل نقصان نبود * بيقين دان كه بجز رحمت يزدان نبود \r\nو آنچه زيادتى او باعث نقصانست آدمى و حيوانست كه هرچند بدن ايشان افزايش گيرد عمر ايشان روى در نقصان نهد سؤال آن چيست كه اندك را بسيار گرداند و تغييرى به حال وى راه نيابد و آن چه چيز است كه بسيار را كم كند و خود نيز فانى نگردد جواب آنچه اندك را بسيار كند زمين است .\r\n آنكه اشارت بخودم ميدهد * دانه يكى هفتصدم ميدهد \r\nآنكه بسيار را فانى كند و خود نيز منطفى گردد عنصر نار است كه از هيزم بسيار اندك خاكسترى حاصل كند و خود نيز نماند سؤال آن نيستى چيست كه خود را در لباس هستى جلوه دهد و آن چه‌چيز است كه بىعلم و دانش جميع اشيا را به تو نمايد جواب آن معدوم كه خود را به پيرايهء وجود بيارايد خوابيست كه بينى اما چون بيدار شوى بدانى كه آن اصلى ندارد و آنچه بىعلم حقيقت اشيا بيان نمايد آئينه‌ايست كه بهرجانب او را نگاه دارى عكس موجود است و آن را به تو نمايد . سؤال\r\n آن چه كار است كه يك بار كه آنكار كنى * راحتش باشد يكهفته بذات تو روان\r\nو آن چه شغلست كه سالى چه در آن رنج برى * تا ترا عمر بود يا بى از آنراحت جان\r\nو آن چه فعلست كه ماهى چو شوى مرتكبش * برك يكسال ترا راست شود بىنقصان \r\nجواب\r\n كار يكروزه كه يكهفته براحت باشند * هست گرمابه و داند همه‌كس لذت آن\r\nرنج يكسال كه يكعمر از آن خوش باشيم * نيست جز وصل تو ايسرو قد غنچه دهان\r\nشغل يك ماهه كه يكسال از آن بهره برند * زرع باشد كه از آنوجه بدست آيد نان \r\nدختر بانگ بر جوان زد كه وصال ما بر زبان مياور كه جانها در سر اين آرزو رفته جوان گفت سخن يكيست همه مسائل خود را بيان كن دختر گفت : سؤال\r\n آن صوفى تنگدل ازرق لباس چيست * كز گريه روى او چو ره كهكشان بود\r\nهنگام رقص گشته سرانداز هرطرف * گاه قرار وقت سكون در ميان بود \r\nجواب\r\n جز تيغ شاه چيست كه از غايت گهر * پيوسته بر رخش ز مجره نشان بود\r\nاندر نهاد او عقلا مانده در عجب * كو آبدار باشد و آتش‌فشان بود \r\nسئوال آن چيست كه چون صورت خوبان دلفريبست و پيوسته مصاحب سروران\r\n\r\n","description":"","footnote":"","page_name":" 456 ","page_number":456},
  {"content":"\r\n\r\nباشد و در حوايج و قضا دستگير خلايقست چنانچه هيچ مهم كلى بىاو صورت نمىبندد جواب جوان گفت آنخاتم بزرگانست و پادشاهان دختر گفت ايجوان جواب اين سئوالات را نيكو گفتى اما اينها آسان بودند و بخاطر هرذى عقل ميرسيد و ليكن دو سؤال ديگر مانده است اگر جواب گوئى عزيز شوى و الا وداع حيات بجا آورى سؤال آنكوه كه يكى دو چشمه دارد و ديگرى چهار چشمه و سيم هشت چشمه و حاصل آن چشمها يكيست بيان كن جواب آنكوه كه بر آن دو چشمه است پستان زنانست و آنكه چهار چشمه دارد پستان گاو و آنكه هشت چشمه از آن بيرون ميآيد پستان سگست و حاصل همه شير است حاضران زبان بتحسين گشودند سؤال مرديرا سه دوست بود كه همه با او در مقام صدق و صفا بودند آنشخص نزد دوستان آمده گفت مرا بشما احتياجى پيدا شده است آيا حاجت مرا رد خواهيد كرد همه زبان قبول گشودند آنمرد گفت پادشاه مرا طلب فرموده و من ميترسم كه تنها بملازمت سلطان روم ميخواهم كه شرط موافقت بجاى آوريد يكى از آن سه بر زبان آورد كه هر مهمى كه اينجا داشته باشى باهتمام من ساخته گردد اما رفاقت آن سفر از من برنميآيد و ديگرى گفت تا بدر قصر پادشاه با تو بيايم اما قدرت درون آمدن ندارم دوست سوم گفت اينجماعت دوستان سرسرى و رفيقان هردريند من با تو به خدمت سلطان بيايم و مهمات ترا بحسب دلخواه كفايت كنم تفصيل اين مجمل را بيان نماى جواب جوان گفت يكى از آن سه دوست مالست كه آدمى او را دوست مشفق خود تصور مىكند و مال مهمات دنيوى او را ميسازد اما چون خداوندش از عالم انتقال نمايد بهيچ‌وجه با او رفاقت ننمايد و دوست دوم اولاد و اخوانند كه تا لب گور بيشتر نيايند و بيش از اين مرافقت نتوانند نمود و دوست ثالث عمل صالح و افعال حسنهء آدميست كه از او مخالفت جايز ندارد و ترك مرافقت ننمايد دختر فرمود تا پرده برداشتند چون نظر جوان بر آن شمشادقد ماه‌سيما افتاد زبان مقالش بترنم آمد\r\n ساعدت را نظرى ديدم و از كار شدم * ديگر ايشوخ بدست تو گرفتار شدم\r\nديدمت دوش بخواب و نفسى آسودم * ليك فرياد از آنلحظه كه بيدار شدم \r\nدختر گفت تو اكنون از من سئوال نماى اگر جواب مشكلات تو گفتم رستم و الا در قيد حكم تو پاى بستم جوان گفت من از تو سه سئوال ميكنم اگر جواب گوئى سر خود گيرم اول آنكه چگوئى در مردى كه پدر او اسب باشد و مادرش جوشن و او\r\n\r\n","description":"","footnote":"","page_name":" 457 ","page_number":457},
  {"content":"\r\n\r\nدر اسب نشسته در جوشن رود و روى به طرفى آورد كه محل هلاك او بود و بواسطهء كاغذى كه به آب تر شود از ورطهء هلاك دور شود دختر عاجز ماند گفت بجواب اين سخن مبادرت نمايم جوان بخانهء خود رفته دختر با كنيزكان خود گفت چگونه از عهدهء اين جواب مشكل بيرون توانم آمد كنيزان بگفتند صلاح آنست كه بخانهء اينجوان رويم و بحيلهء كه دانيم تحقيق اين نكته هم از او كنيم دو كنيز نادر الحسن با دختر قيصر اتفاق نمودند و كنيزان بزينت و تجمل تمام خود را بياراستند و دختر قيصر جامهء چركين و چادرى كثيف پوشيده صراحى شراب و مرغى چند برداشته متوجه به خانه جوان گشتند و با او گفتند ما چون امروز كمال علم و فضيلت و حسن گفتار و لطف كردار ترا مشاهده نموديم شيفته صحبت و فريفته الفت تو گشتيم و امشب بهوس ملاقات تو آمده‌ايم دختر صراحى و پياله و مرغها را بر زمين نهاد كنيزان بعداز اكل و شرب از هرجا سخنان در ميان آوردند تا بوسيله آن حرفى از جواب مسئله استفسار نمايند صورت نه‌بست لاجرم خواستند كه بقدحهاى لبريز او را مست گردانند و در حالت مستى از او اين سخن سؤال نمايند اما جوان هرچند شراب بيشتر خورد عقل و خرد او زياده گشت كنيزان گفتند ايجوان اگر تو جواب مسئله‌ايكه از دختر قيصر پرسيدى بگوئى از ما هركدام كه مختار تو باشد با تو در فراش عشرت دست در آغوش كنيم جوان گفت مرا بقول شما اعتماد نيست شايد كه چونمراد حاصل كنيد كار مرا در توقف اندازيد اگر حلى و زيور و ملبوسات خود را نزد من مرهون كنيد و من آن را اندرون نهاده در آن را مقفل سازم زبان به بيان آنمشكل بگشايم و هركدام از شما كه خاطرخواه من باشد اختيار نمايم كنيزكان بدينمعنى راضى شده جوان بعداز اخذ اشيا و ضبط اموال زبان به بيان احوال خود گشاده\r\n\r\nحكايت : رهن كردن مادر و پدر خود را باسب و جوشن و حديث پروانهء كه وزير به او داده بود\r\nو به آب تر شدن آن را بتفصيل نقل كرد ايشان گفتند هركدام از ما كه مطلوب تست در تحت تصرف خويش آور جوان گفت هركدام از شما در اوج حسن آفتابى درخشنده‌ايد .\r\n شما هريك به خوبى بىنظيريد * بر اوج حسن خورشيد منيريد \r\nاما من دل‌بستهء اين خدمتكار شماام ايشان گفتند مگر خرد در دماغ تو نيست\r\n دماغى كه اندر سرش مغز نيست * اگر در ببارد كه خود نغز نيست \r\n\r\n","description":"","footnote":"","page_name":" 458 ","page_number":458},
  {"content":"\r\n\r\nجوان گفت « لا خصومة فى الشهوات » و دست بجانب دختر قيصر دراز كرد كنيزكان به دو درآويختند و دست او را بدندان پاره‌پاره كردند و جامهء او را درهم دريده ترك اسباب و زيور خود داده بگريختند روز ديگر جوان به خدمت دختر رفته و كنيزكانرا شناخته دست مجروح خود را بايشان نمود آنگاه دختر قيصر را گفت جواب مسئله را بگوى دختر بطريقيكه هم از او شنيده بود بازگفت جوان گفت سه كبوتر ماده نزديك كبوترى نر رفتند و التماس كردند كه دانهء خود را بما گذار تا مطاوعت تو نمائيم كبوتر نر گفت من بر شما اعتبار ندارم پرهاى خود را نزد من مرهون كنيد ايشان پرهاى خود را به او دادند و دانه او را خورده كبوتر نر را بسيار رنجانيدند و پرهاى خود را گذاشته پريدند تفصيل اين اجمال را بيان نماى دختر دانستكه از اين صورت مخلصى نيست چه اگر اعتراف نمايد كه از او آموخته‌ام بدنام شود و اگر اعتراف بعجز نمايد مغلوب گردد پس گفت يكروز ديگر مرا امان ده تا جواب گويم جوان يكروز ديگر او را مهلت داده دختر هرچند انديشه كرد فكرى در آنباب بخاطرش نرسيد با مادر خود مشورت نموده مادرش گفت تو آرزو داشتى كه شوهر كنى كه افضل و اعقل روزگار باشد و اينمرد چنانست كه تو ميخواستى روز ديگر جوان بدرگاه قيصر شتافت دختر فرمود تا اكابر و معارف جمعشده او را در عقد جوان درآوردند چون جوان بر سرير دولت استقرار يافت قاصدى نزد پادشاه فارس فرستاده مادر و پدر خود را طلبداشت ملك فارس هردو را باعزاز تمام روانه روم ساخت\r\n\r\nحكايت : آورده‌اند كه چهار نفر كه يكى از آن جمله سيد بود\r\nو ديگرى طالب علم و سوم سپاهى و چهارم بازارى بباغ شخصى رفته ميوهء بسيار تلف كردند در اين اثنا خداوند باغ رسيده آنحالت مشاهده نموده با خود انديشيد كه يكنفر بيش نيستم و ايشان چهار نفرند اگر با هر چهار درشتى كنم هرچهار اتفاق نموده انواع آزار به من رسانند و از باغ بيرون روند صواب آنكه بمعاونت و معاوضت تزوير بر اين خصمان جابر قادر كردم آنگاه با سيد گفت تو مرد سيدى و از خاندان نبوتى و ما همه مولاى خاندان توايم و بمقتضاى  « قُلْ لا أَسْئَلُكُمْ عَلَيْهِ أَجْراً إِلَّا الْمَوَدَّةَ فِي الْقُرْبى »  محبت و مودت شما بر ما واجبست و اينمرد عالم است و مصالح معاش و معاد ما ببركت اقدام و حركت اقلام علما منوط و مربوط است و اين ديگر لشكريست و از ارباب سيف و خانمان ما بتحريك شمشير آبدار ايشان از آفت اتلاف مصون و محروس است\r\n\r\n","description":"","footnote":"","page_name":" 459 ","page_number":459},
  {"content":"\r\n\r\nاما اينمرد بازارى كيست و بكدام فضيلت ميوه باغ مرا تواند خورد و مقارن اينحال گريبان آن بيچاره را گرفته بر زمين افكند و هردو دستش را بربست و روى بسپاهى نهاده گفت من بنده علما و ساداتم تو ندانستهء كه من خراج اين باغ را به تمام و كمال بپادشاه داده‌ام و حقى در ذمت من نمانده اگر ائمه و سادات بر جان و دل من حكم كنند در آنباب مضايقه ندارم اما تو كيستى و بچه جهة بباغ من آمدهء او را نيز بر زمين كوفته و - دو دست از پس پشت بستش چو سنگ - آنگاه روى بدانشمند نهاده گفت همهء عالم بندگان ساداتند و عزت و حرمت داشتن ايشان بر امت از جملهء فرايض است اما تو كه دعوى علم ميكنى بچه تأويل بى اجازت بباغ مردم ميروى و هر جاهليكه خود را دانشمند داند و مال مسلمانانرا بر خويش حلال داند سزاوار تأديب و لايق تعذيب باشد او را نيز ادبى بليغ كرده مقيد ساخت بعداز آن متوجه علوى شده گفت ايمدعى نااهل و اى بيمروت صاحب جهل بچه سبب بيرخصت من بباغ من درآمده‌اى با آنكه مال امت بر علويان حلال نيست مگر خمس و از آن جمله چيزى نزد من نيست او را نيز گرفته مقيد ساخت و بدين تدبير چهار كس را در قيد كرد و بهاى انگور از ايشان استيفا نمود غرض از اين حكايت آنست كه آدمى بايد كه در جميع امور فكر متين و عقل دوربين را مقتدا سازد و در سرانجام مهام با ايشان قرعهء مشورت دراندازد تا باحسن وجهى به مقصد و مطلب فايز گردد .\r\n\r\nفصل ششم از جزو سوم در نوادر احكام معبران و احوال ايشان\r\nعلم تعبير در ميان علما و حكما شهرت تمام دارد و قصه يوسف بر صحت رؤياى صالحه دليلى واضح و برهانى ساطع است\r\n\r\nحكايت : آورده‌اند كه چون ميان اسكندر و دارا مخاصمت و منازعت بدور و دراز انجاميد\r\nاسكندر شبى در انديشه قضيه دارا بخواب رفته در واقعه چنان ديد كه با دارا كشتى ميگرفت ناگاه او را بر زمين زده اسكندر بر روى زمين بماند ذو القرنين بيدار شده از اينواقعه بغايت خوفناك گشت و خواب خود را با ارسطو تقرير نمود معلم اول گفت پادشاه را از اينجهة انديشه بخاطر راه نبايد داد كه زمين مملكت دارا به تصرف تو خواهد آمد چه دارا ترا بر روى زمين انداخت و پادشاه از زمين برنخاست و اينكه ملك بر روى زمين ماند دليل برآنستكه ملك در تصرف ملازمان حضرت بماند و بعداز\r\n\r\n","description":"","footnote":"","page_name":" 460 ","page_number":460},
  {"content":"\r\n\r\nاندك زمانى اثر آن تعبير ظاهر شد\r\n\r\nحكايت : آورده‌اند كه شبى ابو حنيفه نعمان الكوفى بخواب ديد\r\nكه بروضهء مقدس حضرت رسالت صلى اللّه عليه و إله استخوانهاى آن حضرت را جمع آورده در كنار خود كرد صباح از اينواقعه هراسان گشته نزد ابن سيرين رفته و صورت واقعه را تقرير نمود ابن سيرين گفت مجموع علوم شريعت را بدست آوردى و مذهب تو در ميان خلايق رواج يابد\r\n\r\nحكايت : آورده‌اند كه امير ناصر الدين سبكتكين در اوايل حال كه هنوز مملوك تاجرى بود\r\nشبى بخواب ديد كه آفتاب و ماه و يازده ستاره بيكبار در كنار او افتادند و زمانى دير بماندند و اينخواب را در سمرقند ديده با علما تقرير مينمود و هريك باندازهء حالت او تعبير ميكردند نوبتى به خدمت يعقوب كسائيكه از فضلاى روزگار بود رفته اينواقعه را بيان نمود يعقوب تيزتيز در او نظر كرده گفت اى غلام چنان بخاطرم ميرسد كه تو بدرجهء بلند سلطنت ترقى نمائى و مدتى مديد دولت در خاندان تو بماند و سيزده كس از نسل تو پادشاه شوند\r\n\r\nحكايت : فقيرى شبى در واقعه ديد كه پاى بر بال جبرئيل نهاده نماز ميگذارد\r\n؛ تعبير آن را از يكى كه در تعبير مهارتى تمام داشت پرسيد گفت مگر پاى بر ورق مصحف نهاده نماز گذارده‌اى صاحب واقعه در زير مصلاى خود ورقى مصحف يافت\r\n\r\nحكايت : قاضى بيان الحق محمود نيشابورى در كتاب خلق الانسان آورده كه در اثناى آنكه امير سبكتكين از جانب امير نوح سامانى بخراسان آمد\r\nو آنولايت را از دست ابو على سيمجور انتزاع نمود شبى در واقعه ديدم كه سلطان يمين الدوله محمود غزنوى با جمعى از ملوك و سلاطين در صحرا گوى بازى ميكرد و در آخر بازى بر هوا انداخت و در وقت فرود آمدن آن را از هوا بگرفت نزد يمين الدوله رفته صورت واقعه را تقرير نمودم پرسيد كه تعبير آن چه باشد جوابدادم كه اينخواب دلالت بر آن مىكند كه تو گوى زمين را بتوفيق آسمانى به تصرف خويشتن آورى و بسيارى از ملوك و سلاطين را از دولت سلطنت محروم گردانى عاقبت كار محمود به جائى رسيد كه از ولايت سومنات كه از قديم دار الملك كجرات بود و اقصاى ممالك هندوستانست تا بندر شروان در تحت تصرف آورد\r\n\r\nحكايت : آورده‌اند كه شخصى نزد ابن سيرين آمده گفت « رايت فى المنام سوسنة »\r\nديدم در خواب يك گل سوسن ابن سيرين گفت يكسال بدى و سختى بينى گفتند از كجا ميگوئى گفت از كلمه سوء اخذ اين تعبير نمودم چه سوء به عربى بديست و سنه سال حكايت شخصى نزد ابن سيرين\r\n\r\n","description":"","footnote":"","page_name":" 461 ","page_number":461},
  {"content":"\r\n\r\nآمده گفت بخوابديدم كه بيضهء دزديدم و در زير چوبى نهادم ابن سيرين گفت توبه كن چنان معلوم مىشود كه تا شيمه نامرضيه قيادت عادت تو گشته است آنمرد گفت كه تو از كجا دانستى ابن سيرين بر زبان راند كه از آنجا كه خداوند جل ذكره در صفت مردان فاجر فرمود  « كَأَنَّهُمْ خُشُبٌ مُسَنَّدَةٌ »  يعنى منافقان مانند چوبها به ديوار بازنهاده‌اند و در شان زنان فرمود  « كَأَنَّهُنَّ بَيْضٌ مَكْنُونٌ »  يعنى گويا زنان مانند بيضه‌ها از گردوغبار پاكيزه‌اند چون تو در خواب ديديكه بيضهء در زير چوب نهادهء دالست بر آنكه زنانرا در زير مردان ميكشى\r\n\r\nحكايت : زنى پيش ابن سيرين آمده گفت بخواب ديدم كه موى من نارنج بار آورده\r\nگفت اگر راست ميگوئى از حرام آبستنى\r\n\r\nحكايت : شخصى نزد ابن سيرين آمده گفت بخواب ديدم كه مؤذنى ميكردم\r\nگفت توفيق حج يا بى ديگرى آمده گفت بخواب ديدم كه مؤذنى ميكنم ابن سيرين گفتكه از دزدى توبه كن شاگردان گفتند اى استاد اين دو مرد هردو يك خواب ديده‌اند در تعبير اينهمه تفاوت چيست ابن سيرين گفت مرد اول صورت صالحان داشت چون خواب خود را بيان نمود اين آيه بخاطرم آمد كه  « وَ أَذِّنْ فِي النَّاسِ بِالْحَجِّ »  يعنى اى ابراهيم خلايق را به حج خوان و آنكسكه در ثانى الحال آمد چون سيرت اوباش داشت و تقرير واقعهء خود نمود اين آيه بخاطرم آمد كه  « أَذَّنَ مُؤَذِّنٌ أَيَّتُهَا الْعِيرُ إِنَّكُمْ لَسارِقُونَ »  يعنى ندا كردند كه ايكاروانيان بتحقيق كه شما دزدانيد\r\n\r\nحكايت : گويند يكى از وزرا در اوايل حال كه هنوز بمرتبهء وزارت نرسيده بود\r\nبخواب ديد كه خوانى بزرگ پيش او نهادند و او گوشه آن را بقلم منقوش كرد روز ديگر اينواقعه را با معبرى نابينا كه در آنولايت بود تقرير نمود معبر گفت آن خوان سطح زمين است و چون گوشه او را بقلم نقش كردى مهم ولايتى از اقاليم سبعه بقلم تو منوط و مربوط خواهد شد و عاقبت آن شخص كه بهروز بن احمد نام داشت وزير سلطان رضى شد يعنى سلطان ابراهيم غزنوى\r\n\r\nحكايت : از عبد اللّه بن طاهر وزير خراسان مرويستكه گفت نوبتى به خدمت مأمون رفتم\r\nوقت نماز خفتن رسيد با من گفت اى عبد اللّه تو لحظهء اينجا توقف كن تا من زمانى استراحت نمايم چون بيدار شد گفت ايعبد اللّه خوابى غريب ديدم گفتم بيان فرماى گفت در واقعه ارسطاطاليس حكيم را مشاهده نمودم بر كرسى مرصع نشسته پيش رفتم و گفتم ايحكيم روزگار واى فيلسوف نامدار مرا نصيحتى كن گفت از عاقبت خود انديشه نماى گفتم زياده كن گفت آنكن كه در نظر\r\n\r\n","description":"","footnote":"","page_name":" 462 ","page_number":462},
  {"content":"\r\n\r\nعقل نيكو نمايد ديگرباره طلب زياده كردم جواب نداد عبد اللّه گفت بعد از آن تبديل اعمال خود كرده افعال قبيحه را ارتكاب ننمود\r\n\r\nحكايت : از ابو القاسم سعدى مرويستكه گفت من در ايام جوانى به مباشرت پسران ميلى تمام داشتم\r\nو غلامى بدست آورده بودم در غايت صباحت و نهايت ملاحت و من چنان شيفتهء حسن و جمال و فريفتهء غنج و دلال او شده بودم كه دل و جانم تابع ارادهء او بود و يك لحظه طاقت دورى وى نداشتم\r\n طاقت سر بريدنم باشد * وز حبيبم سر بريدن نيست \r\nو چون غلام كمال محبت مرا نسبت به خود ميدانست هرچند گاهى از من مفارقت مينمود و در بيابان مهاجرت مرا سرگردان و حيران ميساخت بنابر آن هميشه از خوف هجر او مضطرب ميبودم\r\n بلرزم چون برانديشم ز هجران * چو گنجشگى كه تر گردد ز باران \r\nاتفاقا آن غلام از من گريخته مرا بدست جفاى فراق گرفتار گردانيد و كار به جائى رسيد كه اختلال بعقل و خرد من راه يافت و هرچند خود را برآنداشتم كه در مفارقت او مصابرت نمايم صورت نبست\r\n صبر به نيروى عقل خواست كه پا بفشرد * شوق هماندم نهاد توشه زر انبان او \r\nو به اين سبب باماكن شريفه ميرفتم و از ارواح طيبه اوليا استمداد نمودم تا مگر اينحالت از من دور گردد و چون شب به راه روى نمودم اكثر آنشب بتضرع و زارى گذرانيدم و در آخر ليل بخواب رفتم و در واقعه چنان مشاهده نمودم كه در روضهء امام همام موسى بن جعفر الصادق عليهما السلامم ناگاه ديدم كه خلايق آغاز دويدن كردند گفتم چه واقعشده گفتند امير المؤمنين و حسنين عليهم السلام و حضرت فاطمهء زهرا سلام اللّه عليها بطواف مرقد امام موسى عليه السّلام آمده‌اند من مردى كهل را ديدم در نهايت خوبى رخسار چنان كه پنداشتم كه آفتاب از جبين انورش لامعست به حضرت رسالت پناه صلى اللّه عليه و إله صلوات فرستادم و سيده نسا را ديدم چادرى سفيد برسر كشيده و نقابى بسته بر امير المؤمنين و حسنين سلام كردم آنحضرت روى همايون از من گردانيده جواب نفرمودند و با فاطمه عليها السلام بقبهء كه امام موسى كاظم و امام محمد تقى عليهما السلام مدفونند درآمده بر در قبه جماعتى ايستاده بودند و نميگذاشتند كه كسى بدرون رود من جهد تمام كردم تا مرا بگذاشتند و من بدرون قبه رفته چند كرت با امير المؤمنين و حسنين ( ع ) سخن گفتم\r\n\r\n","description":"","footnote":"","page_name":" 463 ","page_number":463},
  {"content":"\r\n\r\nجواب نفرمودند پس روى بفاطمه زهرا سلام اللّه عليها آوردم گفتم اى سيده عرب و عجم واى بانوى معظم من از غلامان خاندان شماام و هرچند گنه‌كار و پريشان روزگارم اما در سلك بندگان شما انتظام دارم شفاعت فرماى تا امير المؤمنين و حسنين گناه مرا عفو نمايند و من توبه كردم كه ارتكاب آن معصيت نكنم فرمود كه سه نوبت بگوى استغفر اللّه من آنكلمه بر زبان راندم پس آنحضرت بجمعيكه از دور ايستاده بودند و دست خدمت در كمر بسته اشارت فرمود و كلمهء گفت كه من نفهميدم و خاتم خود را پيش ايشان انداخت آنجماعت مرا گرفته بگوشهء بردند و بينداختند و آلت رجوليت مرا با آن خاتم مهر كرده و من از غايت درد و الم از خواب درآمدم نشان آن خاتم بر مثال آبله بر عضو مخصوص من بديد آمده بود و هوس غلام بالكليه از خاطر من مرتفع گشته بعد از مدتى نوبت ديگر امتزاج غلامان بر خاطر من مستولى گشته غلامى خريدم هرچند جهد كردم بر مباشرت او اقدام نتوانستم نمود دانستم كه اينمعنى از كرامات و خوارق عادات آنحضرتست بارديگر از روى اعتقاد توبه كردم يكى از علما موسوم بابو على جبائى بود گفت فاطمه عليها السلام را بخواب ديدم پرسيدم كه خواب سعدى راستست گفت نعم توبهء او نيز مقبولست حكايت ابن الفرات وزير معتضد عباسى با ابو جعفر بسطامى سوء مزاجى داشت و مادر اين ابو جعفر را عادت چنان بود كه از ايام طفوليت ابو جعفر را تا آن غايت هريك شب يك ته نان در زير سر او مينهاد و صباح آن را به صدقه ميداد نوبتى وزير بابو جعفر گفت از آن نان كه مادرت در زير سر تو ميگذارد اثرى يافتى ابو جعفر جوابداد كه اين معنى از رسوم عجايز است ابن الفرات گفت نه‌چنين استكه تو ميگوئى من دوش در ايصال تو انديشها ميكردم و در آن تفكر بخواب رفتم در واقعه چنان ديدم كه تيغى در دست داشتم و قصد قتل تو ميكردم و هرگاه كه بر تو حمله مينمودم مادرت يك ته نان سپر ميساخت و بسبب ممانعت آن نان مرا ميسر نميشد كه شمشير بر تو رسانم چون بيدار شدم دانستم كه آن اثر صدقه‌ايست كه آن پيره‌زن در باب تو التزام نموده اكنون غبار نقار كه از رهگذر تو بر حاشيهء ضمير ما نشسته بود به آب مودت فروشستم و صورت ماجرا را با تو صوفيانه درميان آورديم\r\n\r\nحكايت : از واقدى مرويست كه گفت هرون الرشيد هرروز علما را جمعكردى\r\nو ايشان\r\n\r\n","description":"","footnote":"","page_name":" 464 ","page_number":464},
  {"content":"\r\n\r\nبحضور او از علوم عقلى و نقلى مباحثه مينمودند نوبتى مرا شغلى از اشغال مانع آمده بمجلس او نرفتم در آن اثنا قاصد خليفه بطلب من آمده مرا بدار الخلافه برد مجلس هرونرا بوجود فضلا آراسته ديدم نظرم بر شافعى افتاد كه بر دست راست هرون نشسته خليفه مرا مخاطب ساخته گفت چرا امروز دير كردى گفتم شغلى مرا مانع آمد آنگاه گفت سخنى از تو خواهم پرسيد بايد كه راست بگوئى گفتم از هرچه امير المؤمنين سئوال نمايد بطريق راستى جوابدهم گفت چند حديث در فضايل على بن ابيطالب عليه السّلام نقل ميكنى گفتم پانزده هزار حديث مرسل و پانزده هزار حديث مسند هرون روى بمحمد بن اسحق و محمد بن يوسف آورده از ايشان نيز همين سئوال نمود آن دو فقيه نيز به همين طريق جوابدادند كه من بر زبان آوردم آنگاه شافعى را مخاطب ساخته گفت يابن العم تو در اين باب چه ميگوئى گفت من پانصد حديث بخاطر دارم هرون بر زبان آورد كه من حديثى در فضيلت آنحضرت نقل ميكنم كه از مجموع احاديث شما بهتر است و من هزار بار برأى العين مشاهدهء آنحديث نموده‌ام ما گفتيم امير مرحمت نموده بندگانرا اخبار فرمايد گفت من مملكت شام را بابن عم خود عبد الملك بن صالح تفويض نمودم و عبد الملك به من نوشت كه در دمشق خطيبى خطبه ميخواند و امير المؤمنين على عليه السّلام را سب مىكند من به او نوشتم كه آنشخص را مقيد ساخته نزد من فرست و چون بموجب فرموده عمل نموده شامى پيش من رسيد زبان بطعن و لعن او گشوده گفتم اى ملعون اينچه سخنست كه از تو حكايت ميكنند گفت على آباء و اجداد مرا بقتل رسانيده گفتم هركه بذو الفقار حيدر كرار بقتل آمد واجب القتل بود جوابداد كه من ترك عداوت او نخواهم كرد فرمودم كه تازيانه حاضر كردند و پانصد تازيانه بر او زده و فرياد بسيار از او صادر شده از هوش برفت بعد از آن بحبس او امر كردم تا روز ديگر او را سياست كنم و آنشب همه شب تفكر مينمودم كه فردا او را بچه نهج بكشم و بچه عقوبت هلاك سازم گاهى ميگفتم او را به آتش ميبايد سوخت و لحظهء تفكر مينمودم كه در آبش بيندازم تا از راه آب به آتش دوزخ پيوندد و در آخر شب به اين انديشه بخواب رفتم در واقعه ديدم كه رسول اللّه صلى اللّه عليه و إله از آسمان نزول كرده ؛ امير المؤمنين على متعاقب آنحضرت نازل شد امير المؤمنين حسن و امير - المؤمنين حسين و جبرئيل همراه يكديگر بخانهء من فرود آمدند و جبرئيل جامى در دست\r\n\r\n","description":"","footnote":"","page_name":" 465 ","page_number":465},
  {"content":"\r\n\r\nداشت از يكدانهء ياقوت چنان كه نور بصر از شعاع آنگوهر خيره ميشد رسول آنجام از دست جبرئيل گرفته ندا فرمود كه شيعيان آل محمد برخيزيد و آب خوريد و در آنشب قريب پنجهزار نفر در منزل من بحراست مشغول بودند از ميان آنجماعت چهل نفر اعيان كه من همهء ايشانرا مىشناختم برخاستند و به خدمت آنحضرت مبادرت نمودند و از آنجام آب خوردند سيد عالم عليه السّلام فرمود كه آن خطيب دمشقى كجا است ناگاه ديدمكه شخصى در آنمحبس را گشوده آنشخص را بيرون آورد و حضرت مقدس نبوى دست دمشقى را گرفته گفت اى سك خداى بگرداند نعمتى كه بر تو كرامت كرده است چرا على را دشنام ميدهى ناگاه ديدم كه خطيب دمشقى سگى سياه شد ؛ و او را در همانخانه كرده در محبس را قفل زدند و رسول اللّه با آنچهار بزرگوار بجانب آسمان صعود فرمودند من از مهابت آنواقعه بيدار شدم و استخوانهاى من از خوف ميلرزيد چنانچه صداى حركت عظام بسمع من ميرسيد مسرور خادم را طلبيدم و گفتم آنمرد دمشقى را حاضر كن مسرور رفته بعد از لحظهء ديدم كه گوش سگى را گرفته در زمين ميكشيد پرسيدم كه اين سگ سياه چيست گفت در آنخانه كه دمشقى محبوس بود درآمدم به غير از اين كلب كسى را نديدم و طرفه‌تر اينكه گوش اين سگ بعينه مانند گوش آدميست نميدانم كه در اين چه سر است فرمودم كه او را در همانخانه كن كه اين سگ همان دمشقى استكه مسخ شده اگر ميخواهيد او را حاضر كنم شافعى گفت آرزوى ديدن او را داريم مسرور رفته گوش سگى سياه بدست گرفته ميآورد گوش او چون گوش آدمى بود شافعى گفت اى ملعون عذاب خدايرا چون ديدى ديدم كه آب از چشم نسگ روانشده بسر حركتى كرد شافعى گفت اين مسخ است و شك نيستكه اين لحظه به او عذاب نازل خواهد شد او را از پيش ما دور كنيد مسرور او را در همان خانه كرده بعد از لحظهء صداى مهيب بسمع ما رسيد از كيفيت آنصدا سؤال كرديم گفتند صاعقهء بود كه بر بام خانه آمده خانه را با آن كلب بسوخت\r\n\r\nحكايت : آورده‌اند كه شخصى نزد ابن سيرين آمده گفت بخواب چنانديدم\r\nكه مرغى آمده بر درختى نشسته و شكوفهاى آن را بالتمام خورده پرواز نمود ابن سيرين متغير شده گفت اين نشانه مرك علما است و در همان چند روز حسن بصرى و فرزدق شاعر و چند نفر از فقهاى شيعه كه در مدينه توطن داشتند وفات يافتند و همچنين مردى\r\n\r\n","description":"","footnote":"","page_name":" 466 ","page_number":466},
  {"content":"\r\n\r\nنزد ابن سيرين آمده گفت شخصى را بخوابديدم كه بر هر دو ساق او موى بسيار بود گفت تعبير آنست كه آنمرد را بسبب قروض محبوس گردانند و در آن زندان بماند تا بميرد بسمع ابن سيرين رسانيدند كه آنمرد ترا به اين كيفيت بخوابديده است گفت  إِنَّا لِلَّهِ وَ إِنَّا إِلَيْهِ راجِعُونَ  و در آنوقت قروض ابن سيرين بسى هزار درم رسيده بود باستدعاى غريمان قاضى در آن روز بحبس او حكم كرده در زندان وفات يافت و يكى از صلحا كه مكنتى تمام داشت باداى دين او قيام نمود .\r\n\r\nفصل هفتم از جزو سيم در بيان حيا و آزرم و فائده چند كه بر آن مترتب ميگردد\r\nسر دفتر مكارم اخلاق و ديباچهء محاسن اشفاق حيا استكه كه « الحياء من الايمان »\r\n\r\nحكايت : وقتى جمعى از ارسطاطاليس حكيم استفسار نمودند\r\nكه اى حكيم چگونه روا باشد كه قادر حكيم و عليم قديم زمان را از وجود پيغمبريكه بعثت او بر بندگان محض لطفست خالى گذارد و خلايق محتاجند بمعصوميكه ايشانرا هدايت فرمايد بحلال و نهى نمايد از حرام ارسطو جوابداد كه اگر در زمانى پيغمبرى مبعوث نگردد چون در جبلت آدمى عقل و حيا منظور است بدليل عقل ارتكاب امور حسنه كنند و به قوت حيا از محرمات احتراز نمايند\r\n\r\nحكايت : آورده‌اند كه نوبتى جمعى از پيران در موضعى نشسته بودند\r\nو كودكان در پيش ايشان ببازى اشتغال داشتند پيرى بانگ بر طفلان زد كه شرم نميداريد كه پيش پيران سالخورده بازى ميكنيد و شرايط حرمت بجاى نمىآوريد يكى از كودكان گفت اگر اين پيران از خداوند سبحانه شرم داشتندى هيبت ايشان ما را از اين بىادبى منع كردى\r\n\r\nحكايت : ابو القاسم قشيرى در رسالهء خويش آورده كه جمعى از صوفيه بسفرى ميرفتند\r\nيكى از ايشان با من حكايت كرد كه در اثناء راه گذر ما بر جنگلى افتاد و از آن بيشه آواز شير و انواع سباع ضاره بسمع رسيده خوف تمام بر ياران استيلا يافت در آنحال مرديرا ديدم كه در گوشه‌اى خفته است و آنشير بر بالاى سر او چرا مىكند او را بيدار كرده گفتيم اينموضع نه جاى استراحت است مگر آواز شيران به گوش تو نميرسد جوان سر برآورد و گفت هركه از خداى تعالى ترسد از غير او نترسد\r\n\r\nحكايت : وقتى كه سعيد بن عاص از قبل عثمان حاكم بكوفه بود\r\nهرروز خوان كرم گسترده مردم را طعامدادى و در آن ايام در كوفه\r\n\r\n","description":"","footnote":"","page_name":" 467 ","page_number":467},
  {"content":"\r\n\r\nجوانى بود از بزرگزادگان عرب كه ضياع و عقار و مال و منال او تلف گشته بود و فاقه بنهايت انجاميده روزى عيالان با او گفتند چون اضطرار ما از حد اعتدال تجاوز نمود قصه خود را بعرض امير رسان شايد كه در حق ما مرحمتى فرمايد شبى آنجوان بمجلس سعيد رفته بعداز خوردن چون خلايق متفرق گشتند او توقف نموده سعيد دانست كه او سخنى دارد اما بيچاره هرچند خواست كه زبان به بيان حالات خود بگشايد حيا قفل خاموشى بر دهانش نهاد و بهيچوجه در تكلم نتوانست آمد سعيد غلامانرا فرمود از مجلس بيرون روند چون خانه خلوت شد سعيد از او استفسار نمود كه حالت چيست جوان نظر بر زمين دوخته بود و عرق بر جبينش نشسته سعيد دانست كه حيا او را از عرض حال خود مانعست فرمود تا شمع برداشتند آنجوان در تاريكى شمهء از ظلمت روزگار خود بر زبان آورد سعيد گفت معلوم شد فردا نزد خازن بيت المال رو و هرچه به تو دهد بگير روز ديگر آن جوان وكيل خرج را ديد آنشخص گفت حمالى را حاضر كن تا آنچه امير گفته تسليم نمايم جوان پنداشت كه خروارى غله به او حواله كرده است لاجرم مأيوس شده با زن گفت مرا تحريص نمودى تا بدرگاه مخلوقى رفته آبروى خود را ريختم و مع ذلك اثرى بر آن مترتب نشد و امير مقدارى انعام فرموده و بجهة اين محقر خود را آلوده نتوان ساخت و چندروز ديگر بر بينوائى صبر كرده آخر بغله راضى شده بدرخانهء وكيل خرج رفت آنمرد گفت چند روز است كه در طلب تو بودم كجا بوديكه پيدا نشدى و سه بدره زر از خزانه بيرون آورده بر سر سه غلام حبشى نهاده عذر بسيار خواست جوان گفت چون بوثاق آمدم خواستم كه بغلامان تكلفى كنم و ايشانرا بازگردانم گفتند امير ما را به تو بخشيده است من از آن مكرمت متعجب ماندم و زبان به ثناى او برگشودم و ديگر درويشى نديدم\r\n\r\nحكايت : در فرج بعد الشده مذكور است كه محمد بن عيسى مروزى دوست يحيى بن خاقان بود\r\nو از او مرويست كه گفت نوبتى مأمون از يحيى رنجيده بمصادره او حكم كرد و صاحب الحرس هشام را كه دشمن يحيى بن خاقان بود محصل او ساخت و هشام تشدد و انتقام نموده محافظانرا بر او گماشت كه يحيى از بيم عقوبت خود را هلاك نسازد و چون يحيى از صورت حال آگاه شد دانست كه در تحصيل آنمال تشدد و تعذيب بسيار واقع خواهد شد از حميد طوسى و حسن بن سهل و فرخ ديلمى برسم قرض مبلغى طلب نموده ايشان به صد هزار دينار يحيى را مدد\r\n\r\n","description":"","footnote":"","page_name":" 468 ","page_number":468},
  {"content":"\r\n\r\nكردند چون وجه مصادره باتمام رسيد بمامون عرض كردند كه آنچه فرموده بودى از يحيى بن خاقان گرفتيم فرمان چيست مامون باحضار يحيى مثال داده با او گفت تو سوگند نخوردى كه از عهدهء ربع اين مبلغ بيرون نميتوانم آمد اين همه اموال از كجا حاصلشد يحيى گفت اينوجه را بدين تفصيل كه در اينطومار نوشته‌ام به قرض گرفته‌ام و تفصيل بدست مأمون داده خليفه زمانى تأمل نموده گفت اينمالرا بخانهء خود بر كه به تو بخشيدم احمد بن ابى خالد وزير گفت صلاح درآنست كه اين اموال را از او برسم قرض بستانيم تا خزانه را توفيرى حاصل شود كه اينمبلغى كليست و بتدريج بر ولايت حواله كنيم مأمون گفت من شرم ميدارم كه خدام من از من كريمتر باشند و چون اين نقود را بر او بخشيدم باز از او قرض گرفتن زشت است\r\n\r\nحكايت : انوشيروان خفف اللّه عنه در اوايل ايام شباب و جوانى چنان كه اتفاق افتد و دانى بر دخترى ماه‌سيما عاشق شد\r\nكه لاله از رشك عذار گلگونش داغها بر سينهء ريش داشت و بنفشه از شرم گيسوى مشكينش سر خجالت در پيش .\r\n اى از صفاى عارض تو لاله داغدل * وز گيسويت بنفشهء سيراب منفعل \r\nمدتى امر مواصلت بواسطهء سركشى آن سرو قد در حيز تعويق مانده آخر الامر انوشيروان وسايل و وسايط برانگيخت و درم و دينار بسيار در پاى او ريخت تا دختر را راضى ساخت :\r\n هركه زر ديد سر فرود آورد * ور ترازوى آهنين دوش است \r\nو در روزيكه وعده مواصلت بود در بستانيكه رشك بهشت برين بود خيمه زدند و مجلس بياراستند و چون عاشق و معشوق و طالب و مطلوب اجتماع نمودند كار از بوس و كنار گذشته دست به‌بند ازار رسيد نظر كسرى بر صحن بستان افتاده دست دختر را گرفته گفت بيا تا از اينجا بآنخانه نقل كنيم دختر گفت چون بود كه كنج خانه را بر فضاى باغ اختيار كردى جوابداد كه نظرم بر اين نرگس زار افتاده كه هريك از آن بديده نظارگى ميماند حيا مرا مانع آمد كه در اينموضع با تو مباشرت نمايم و چون آتش‌پرستى از ديده نرگس كه بجانب او نگرد شرم ميدارد چگونه مسلمانى كه اعتقاد بواجب الوجود و سمع و بصر و قدرت او جل ذكره دارد ارتكاب معصيت نمايد و از خداوند بصير خبير شرم ندارد\r\n\r\nحكايت : آورده‌اند كه چون مأمون از مرو به بغداد آمد\r\nدر آن اثنا در ميان اعراب\r\n\r\n","description":"","footnote":"","page_name":" 469 ","page_number":469},
  {"content":"\r\n\r\nباديه قحط و غلا روى نموده ضعفاى قبيله متفرق و پريشان گشتند و از آن جمله اعرابى متوجه كوفه شده چون از آن شورستان كه مسكن و موطن او بود بيرون آمده بموضعى رسيد كه آب باران در كوى مجتمع شده بود به امتداد زمان بوى گرفته عرب آب از آن آشاميده چون هرگز آب شيرين بكام او نرسيده بود و مسكن و مسقط الرأس ايشان شوره‌زارى بود كه هر قطرهء كه از سحاب بر آن چكيدى بمجاورت آنخاك شور و ناخشگوار گشتى تصور نمود كه مگر آن آب از كوثر است كه خداوند تعالى از بهشت برين به آن زمين نازل ساخته .\r\n مرغى كه خبر ندارد از آب زلال * منقار در آب شور دارد همه سال \r\nبا خود گفت « و اللّه ما هذا الا ماء الجنة » لاجرم مشك خود را پرآب نموده انديشه نمود كه اين لايق آنست كه تحفهء خليفه بسازم تا در حق من انعامى فرمايد بنابراين روى ببغداد آورده مقارن وصول او مأمون به شكار رفته اعرابى در يكمنزلى بغداد بموكب خليفه رسيد چون نظرش بر مأمون افتاد بر زبان آورد كه اى خليفه خداوند سبحانه و تعالى به تو مرحمت بينهايت دارد مأمون گفت از كجا دانستى جواب داد كه چون من احرام آستان خلافت بستم در اثناى راه مرا به آب كوثر كه در قرآن مجيد صفت آن واقعشده كه «   إِنَّا أَعْطَيْناكَ الْكَوْثَرَ   » دلالت فرمودند تا بجهة تو مشكى از آن آب پر ساختم و اينك با منست مامون بفراست صورت حال را دريافت و فرمود تا مطهرهء خاصه را از آن پر ساختند و اندكى چشيده آبى بدبوى ديده با خود گفت اگر عرب بكنار دجله رسد و از آن آب بچشد از تحفهء خود شرمنده گردد و فرمود تا هزار درم به او دادند و دليلى با او همراه كرد تا هم از آنموضع او را بازگردانند\r\n\r\nحكايت : در كتب تواريخ مسطور است كه هرگاه تحفهء بمجلس خواجه نظام الملك وزير سلطان ملكشاه ميآوردند\r\nخواجه نيكو نهاد آن را بر حضار مجلس قسمت ميفرمود نوبتى از باغبانان سه خيار نورس به خدمت آوردند خواجه هرسه خيار را خورده فرمود تا هزار درم به او دادند چون مجلس خلوت شد يكى از ندما كه بمرتبهء خصوصيت ممتاز بود با خواجه گفت چون بود كه وزير از اين سه خيار نورس بحضار نداد و اين معنى خلاف شيوهء معهود بود خواجه فرمود زيرا كه آنخيارها تلخ بود انديشيدم كه اگر به ديگرى دهم تاب مرارت آن نياورده بر آن تلخى صبر نكنند و بر زبان آورد آن بيچاره كه باميد تمام تحفه آورده خجل و منفعل شود\r\n\r\nحكايت : در روضة الصفا مسطور استكه خواجه نظام الملك مدرسهء نظاميه بغداد\r\n\r\n","description":"","footnote":"","page_name":" 470 ","page_number":470},
  {"content":"\r\n\r\nرا باتمام رسانيده مستقلات نافع بر آن وقف فرمود بجهة مدرس و كتاب‌دار و طلبهء علوم و خدام آنمدرسه وظيفهء مقرر ساخت و كتاب‌دارى آن بقعه را بشيخ زكرياى تبريزى تفويض نمود خدام مدرسه چند نوبت بسمع خواجه رسانيدند كه شيخ بشرب شراب لعل فام و مصاحبت شاهدان گل‌اندام اشتغال مينمايد خواجه جوابداد كه مرا دربارهء او او اعتقاد تمام است و تا اينمعنى براى العين مشاهده نگردد باور نكنم چون چند نوبت اين سخن بسمع خواجه رسيد شبى منكروار بمدرسه رفته بر بام كتابخانه برآمد و از روزن بدرون نگريسته آنچه از زبان مردم شنيده بود بعينه مشاهده نمود و به منزل مراجعت فرموده صباج متولى موقوفات مدرسه را طلبيده پرسيد كه وظيفهء شيخ ابو - زكريا چند است جوابداد كه فلانمبلغ خواجه آن را مضاعف ساخته بروات نوشته بدست يكى از خدام داده گفت اينرا بشيخ زكريا ده و از زبان ما سلام رسانيده و بگوى و اللّه كه در وقت تعيين وظايف من نميدانستم كه ايشانرا اخراجات ضروريه مىباشد و الا وظيفهء ايشانرا به اين مبلغ قرار نميدادم و چون اين پيغام بشيخ زكريا رسيد ترك آن افعال قبيحه نموده توبه كرد .\r\n\r\nفصل هشتم از جزو سوم در توصيف تواضع و مكارم اخلاق و فوايد حسن اتفاق\r\nبمقتضاى « الشفقة على خلق اللّه » و بموجب « من تواضع للّه رفعه اللّه » هيچ صفتى مانند تواضع و خوشخوئى و شفقت بر بندگان خدا نيست\r\n\r\nحكايت : آورده‌اند كه امير اسمعيل سامانى و برادر بزرگترش اسحق با يكديگر نشسته بودند\r\nكه يكى از علماى بخارا بمجلس امير اسمعيل برآمد امير او را تعظيم نموده بر دست راست خود جاى داد و چون آنعالم عزم رفتن كرد امير هفت قدم او را مشايعت نمود اسحق با برادر گفت اگر هميشه چنين كنى كه امروز بر آن اقدام نمودى از تعظيم نمودن با مردم هيبت تو در دلها كم شود و خلل در امور سلطنت تو روى نمايد امير جوابداد كه فضيلت علم زياده از آنست كه در بيان آيد در آنشب بخواب ديد كه حضرت رسالت پناه با او فرمود كه يكى از علماى امت مرا گرامى داشتى و هفت قدم او را مشايعت كردى ما نيز هفتاد سال مملكت ماوراء النهر و خراسان را به هفت كس از اولاد تو ارزانى داشتيم\r\n\r\nحكايت : محمد بن حسن شيبانى كه از فضلاى عصر بود بمجلس هرون الرشيد آمده\r\nو هرون از براى او قيام نمود و در پيش\r\n\r\n","description":"","footnote":"","page_name":" 471 ","page_number":471},
  {"content":"\r\n\r\nاو به دو زانو نشست ندما گفتند اينمعنى هيبت سلطنت را ضرر دارد هرون جوابداد كه هر هيبتى كه بتواضع زايل گردد قابل زوال بود حكايت آورده‌اند كه سيد عالم ( ص ) شش درم به امير المؤمنين على عليه السّلام داد كه بجهة وى پيراهنى خريدارى نمايد امام المتقين به آن مبلغ پيراهنى خريده چون حضرت رسالت را نظر بر آن پيراهن افتاد فرمود كه اگر بدن من بدين پيراهن خو كند و ديگر مثل اين پيراهن بهم نرسد آزرده گردم و حيا آنحضرترا منع ميكرد كه على مرتضى را با قاله آن بيع امر فرمايد لاجرم خود بنفس نفيس ببازار شتافته با يهودى كه خداوند آن پيراهن بود گفت تواند بود كه فسخ اين بيع نمائى يهود قبول نموده آنحضرت بر سه درم پيراهن خشن خريده متوجه منزل شد در اثناى راه كنيزكى را ديد كه ميگريست و جزع ميكرد از او پرسيد كه سبب گريه تو چيست گفت خداوند من سبوئى داده بود كه بجهة او آب برم سبو شكسته شد ميترسم كه مرا لت كند آنسرور يكدرم داده سبوئى خريده و بكنيزك داد كنيزك گفت بسبب آنكه دير كرده‌ام ميترسم مرا برنجاند حضرت سيد عالم صلى اللّه عليه و إله همراه كنيز به خانه رفته از صاحبش التماس نمود كه او را نرنجاند و آنطايفه هنوز باسلام نيامده بودند از اين تواضع حيران شده از سر بيگانگى برخاسته كلمه شهادت بر زبان راندند و آنكنيزك را آزاد كردند و آنحضرت درويشى را ديد كه از روى اضطراب سؤال مينمود آن دو درم را به او داده فرمود كه نيكو چيزيست تواضع و اقتصار يعنى قناعت كه ببركت آن تنى پوشيده گشت و بندهء آزاد گرديد و اهل ذمتى از ذل كفر بعز اسلام رسيد و درويشى محظوظ شد\r\n\r\nحكايت : آورده اند كه مأمون با يحيى بن اكثم كه قاضى القضات بود بتماشاى صحرا رفته\r\nدر وقت رفتن كه از كوچه باغها ميگذشتند مأمون در سايه ميرفت و يحيى در آفتاب و در وقت مراجعت چنان اتفاق افتاد كه مأمون در آفتاب اسب ميراند و يحيى در سايه قاضى گفت اى امير - المؤمنين تو باينجانب توجه نماى كه سايه است مأمون جواب داد كه هنگام رفتن من در سايه بودم و تو در آفتاب درآمدن نيز خود در سايه اسب رانم و تو را در آفتاب گذارم از مقتضاى عدالت دور باشد قاضى گفت هميشه ما در سايهء عنايت خليفه‌ايم اگر لحظه‌اى در آفتاب رويم سهل باشد مأمون گفت آنچه با تو بود از تواضع بجا آوردى اما از عدالت تجاوز جايز ندارم حكايت آورده‌اند كه حضرت امير المؤمنين امام حسين عليه السّلام نوبتى براهى ميرفت و جمعى از كودكان چيزى ميخوردند چون آنحضرترا ديدند برخاسته گفتند يابن\r\n\r\n","description":"","footnote":"","page_name":" 472 ","page_number":472},
  {"content":"\r\n\r\nرسول اللّه التماس دارم كه ما را از خاك بردارى و در اكل اين طعام با ما موافقت نمائى حضرت امام حسين عليه السّلام از اسب فرود آمده با ايشان طعام تناول نمود آنگاه گفت شما نيز تا به منزل من آئيد تا من نيز شما را ضيافت كنم كودكان بوثاق آن ثمره شجره نبوت شتافتند و آنحضرت ايشانرا ضيافت نموده هريك را خلعتى فاخر داد\r\n\r\nحكايت : آورده‌اند كه نوبتى معتصم عباسى به شكار رفته از خدم و حشم خود دور مانده\r\nو در اثناى راه بموضعى رسيد پيرى را ديد كه پشتهء خار بر لاشه خرى بار كرده بود و آنخر در وحل افتاده و پير مضطرب گشته خليفه از اسب فرود آمده و دامن بر ميان زده آنخر را از وحل بيرون آورده پير را مدد كرده آنخر را بار كرد و معتصم هرگاه به شكار رفتى هزار مثقال طلا در تركش ريختى تا اگر در راه سايلى يا محتاجى بوى رسد آن مبلغ را بوى دهد چون پير متوجه شهر شد خليفه گفت اى پير دامن بگير پير جوابداد كه جامه من دامن ندارد خليفه منديليكه در ميان زده بود بيرون آورده بدست پير داد و آنزرها در آن منديل ريخت و پير به شهر آمده خر خود را فروخته اسبى خريده و كلبه محقر خود را فروخته خانهء دلگشا بيع كرد مردم به او گفتند تو به اين ثروت چگونه رسيدى جوابداد كه بزرگى به نظر كرم در من نگريست و اين از آثار نظر اوست گفتند همان كلبه ترا كافى بود گفت بزرگان گفته‌اند كه شكر نعمت منعم اظهار نعمت است اگر چنين نميكردم آثار كرم خليفه ظاهر نميشد عجبست كه يكهزار مثقال طلا پنج من شاه است هرچند طلا بيقدر باشد در تركش ريختن و بر كمر بستن عجب مينمايد متعرض نفهميده كه سلاطين خود تركش بر ميان نه‌بندد بلكه ديگران تركش ايشانرا بردارند و معذلك اينمعنى از معتصم دور نيست چه گويند قوت بازوى او بمرتبه بود كه دو گوسفند را به دو دست نگاه ميداشت تا پوست ميكندند و مجموع سلاطين ماضى زر در تركش ميداشته‌اند و آن را كيش‌فدا ميگفته‌اند چنانچه انورى گفته\r\n كيش‌فدا برگشاد راز نهان گفتنى * زهره در آنرزمگاه حقه زيور شكست\r\nشاه بدان بنگريد گفت كه روز چنين * مال مهاجر گرفت جيش پيمير شكست \r\n\r\nحكايت : سلطان سنجر سلجوقى خواجه افضل كرمانى را كه از فضلاى عصر بود\r\nو از علماى دهر برسالت به جائى فرستاد و چون خواجه مراجعت نمود سلطان بنفس خود او را استقبال نمود و در اثناى راه سه نوبت سخنى در گوش خواجه گفت جواب داد كه من باينمعنى راضى نيستم شاگردان از خواجه سؤال نمودند كه سلطان با شما چه\r\n\r\n","description":"","footnote":"","page_name":" 473 ","page_number":473},
  {"content":"\r\n\r\nفرمود خواجه گفت سه نوبت گفت رخصت ده تا پياده شوم و غاشيه را بر دوش گرفته در ركاب تو بروم گفتم اينمعنى شكوه سلطنت را كم كند و تو اولو الامرى اگر چنين امرى از تو صادر شود مفضى بفساد ملك گردد\r\n\r\nحكايت : در حبيب السير مسطور است كه نوبتى مهدى عباسى به شكار رفته\r\nاز خيل و حشم خود دور مانده ناگاه خيمهء سياه به نظر او درآمد و چون خليفه بغايت گرسنه بود متوجه آنخيمه گشت از اعرابيكه صاحب آنمنزل بود پرسيد كه ميهمان ميخواهى عرب گفت ميهمان ميخواهم اما تو بغايت جسيم و سفيد و عظيم الشأنى و من چيزى كه لايق تو باشد ندارم .\r\n آمد خيالت نيمشب جا ندادم و گشتم خجل * خجلت بود درويش را بيگه چو مهمان دررسد \r\nمهدى گفت هرچه دارى بياور عرب نان ذرت و قدحى شير حاضر ساخت و مهدى آن را خورده گفت ديگر چه دارى عرب كوزهء شراب آورده و پياله از آن بمهدى داد خليفه گفت ميشناسى من كيستم عرب گفت لا و اللّه مهدى بر زبان آورد كه من از خدام خاص خليفه‌ام عرب زبان بدعاى او گشوده كاسه ديگرى بوى داد مهدى بعد از تجرع آن قدح گفت ميشناسى مرا عرب بر زبان راند كه تو گفتى من از خدام خليفه‌ام مهدى گفت نى بلكه از امراى صاحب اختيار خليفه‌ام عرب بدعاى او مشغول شده گفت كلبه مرا بنور حضور خود منور ساختى و چون قدح سوم بمهدى داد گفت آيا ترا به حال من معرفتى هست عرب جوابداد كه آرى از امراى خليفهء مهدى خود گفت من امير المؤمنينم عرب كوزهء شراب از پيش مهدى برداشت خليفه پرسيد كه چرا چنين كردى گفت كاسه اول كه خوردى گفتى از خدام خليفه‌ام و من قبول كردم و در قدح دوم بر زبان راندى كه از امراى اويم و من او را نيز مسلم داشتم و در پياله سوم دعوى كرديكه من خود خليفه‌ام اگر قدحى ديگر به تو دهم خواهى گفت كه من رسول رب العالمينم مصلحت نيست كه ديگر شراب خورى مهدى بسيار بخنديد و بعد از زمانى اكابر و معارف از اطراف و جوانب بدانموضع رسيده فرود آمدند و دست بر كمر زده بايستادند عرب دانست كه خليفه است خوفناك شده مهدى گفت لا بأس اليك اعرابى را همراه خود ببغداد برده روز ديگر در مجلس خلافت نشسته باحضار او فرمانداد اعرابى به آن محفل درآمده چون آن تجمل و حشمت ملاحظه نموده گفت « اشهد انك صادق و لو ادعيت الرابعة و و الخامسة » يعنى گواهى مىدهم كه تو صادقى اگرچه مرتبه چهارم و پنجم را نيز دعوى\r\n\r\n","description":"","footnote":"","page_name":" 474 ","page_number":474},
  {"content":"\r\n\r\nكنى كه عبارت از نبوت و الوهيت است مهدى فرمود تا هزار مثقال طلا و اسبى بعرب دادند\r\n\r\nحكايت : در كتب تواريخ آورده‌اند كه روزى وقت عصر حضرت مقدس نبوى بجهة اداى نماز متوجه مسجد شد\r\nو در اثناى راه كودكان مهاجر و انصار بازى ميكردند چون آنسرور را ديدند سلام كردند رسول اللّه صلى اللّه عليه و إله از كمال خلق كريم لحظه پيش ايشان توقف نمود چون طفلان شنيده بودند كه امام حسن و امام حسين ( ع ) با آنسرور ميگويند كه شتر ما باش و آنحضرت بقبول ملتمس ايشان زبان ميگشاد پنداشتند كه ايشان نيز اين اراده توانند نمود لاجرم گفتند « يا رسول اللّه كن جملنا » آنحضرت زمام الزام در قبضهء تصرف ايشان داده بعد از لحظهء بلال بجستجوى آنسرور آمده ديد كه كودكان گرد آنسرور برآمده‌اند و دست در دامان آفتاب اشراف زده‌اند بلال بانك بر ايشان زده سيد عالم فرمود اى بلال بحجرهء ما رو و بنگر كه چيزى هستكه ما خود را از اينطفلان باز خريم بلال جوزى چند آورده در كف مبارك سيد عالم ريخت آنسرور با كودكان گفت « اتبيعونى جملكم بهذه الجوزات ؟ » گفتند بلى يا رسول اللّه رسول آنكرد كانها را بايشان داده فرمود « رحم اللّه اخى يوسف باعوه بثمن بخس دراهم معدودة و باعونى بثمان جوزات »\r\n\r\nحكايت : آورده‌اند كه سلمان فارسى حاكم بلدهء از بلاد شام بود\r\nو عادت و سيرت او بهيجوجه تبدل نشده به همان طريقكه هميشه سلوك مينمود در ايام امارت تحصيل معاش مينمود روزى در بازار ميگذشت مرديرا ديد كه به جهت چهار - پاى خود علف خريده و كسى را مىجست كه پى كار گيرد چون سلمانرا بديد او را نشناخته به پى كار گرفت و بحمل آن حشيش تكليف كرد سلمان آنعلف را بر سر نهاده روان شد در اين اثنا مردم به او رسيده گفتند ايها الامير اين علف را كجا ميبرى آنشخص چون دانستكه حمال وى امير شهر است خوفناك شده در پاى سلمان افتاد و بوسه بر قدم او داده گريان شد بر زبان آورد كه .\r\n نشناختمت ز روى معنى * عيبم مكن « الغريب اعمى » \r\nو خواست كه آنبار را از گردن سلمان بردارد سلمان فرمود كه چون از تو قبول نمودم كه اين بار را بخانهء تو رسانم از عهدهء عهد خود بيرون بايد آمد\r\n از عهدهء عهد گر برون آيد مرد * از هرچه گمان برى فزون آيد مرد \r\nو چون به خانه آنشخص رسيد گفت من از عهدهء عهد خود بيرون آمدم اكنون تو عهد\r\n\r\n","description":"","footnote":"","page_name":" 475 ","page_number":475},
  {"content":"\r\n\r\nو ميثاق در ميان آور كه ديگر كسى را بالاغ نگيرى آنشخص از آنكار توبه كرده ديگر كسى را به پى كار نگرفت\r\n\r\nحكايت : نوبتى مهدى خواستكه امامت خلايق نمايد\r\nشخصى از ميان صفوف برآمد كه اى امير المؤمنين من طهارت ندارم و ميخواهم كه در عقب تو نماز بگذارم مهدى نشست و گفت چندى توقف نمايم كه تو طهارت كنى .\r\n\r\nفصل نهم از جزو سوم در فضيلت حلم و صفت عفو كه شيوه احرار و پيشهء ابرار است\r\nحلم و بردبارى خشم فروخردنست چنان كه غضب تحريك آن نتواند كرد و بعد از قدرت بمكافات مبادرت ننمودن قولا و فعلا و در قرآن مجيد آمده كه  « إِنَّ إِبْراهِيمَ لَأَوَّاهٌ حَلِيمٌ »  و از امير المؤمنين على عليه السّلام منقولست كه « جمال المرء فى الحلم » .\r\n در خاك بيلقان برسيدم بعابدى * گفتم مرا بتربيت از جهل پاك كن\r\nگفتا برو چه خاك تحمل كن اى فقيه * يا هرچه خواندهء همه در زير خاك كن \r\nجمعى از سادات بنى هاشم مهمان حضرت امير المؤمنين حسين عليه السّلام بودند مطبخى كاسهء آش گرم در دست داشت ناگاه از دستش خطا شده آش گرم بر سر آنحضرت ريخت چنان كه پيشانى همايونش از تپش آن آزرده گرديد غلام از خوف و بيم بيهوش شده گفت « قال اللّه و الكاظمين الغيظ » آنحضرت فرمود « كظمت غيظى » غلام گفت « و العافين عن الناس » امام گفت ترا از مال خود آزاد كردم غلام گفت « و اللّه يحب المحسنين » امام فرمود چهار صد درمت بخشيدم تا بدان اسباب معيشت خود مهيا سازى و اين لطف و كرم از خاندان نبوت غريب نيست  « اللَّهُ أَعْلَمُ حَيْثُ يَجْعَلُ رِسالَتَهُ » \r\n\r\nحكايت : آورده‌اند كه مأمون ابن عروه را از عمل اهواز معزول نموده\r\nاو را در معرض خطاب و عتاب بازداشت و جرايم و تقصيرات او را تعداد مينمود احمد گفت فرداى قيامت امير المؤمنين را همچنين در معرض عتاب و خطاب خواهند داشت و افعال و جرايم او را برخواهند شمرد آيا چه چيز از ايندو ترا احسن است عفو يا عقوبت مأمون گفت عفو احمد گفت پس در حق من امروز عفو كن مأمون گفت عفو كردم بر سر عمل خود رو\r\n\r\nحكايت : آورده‌اند كه چون مصعب بن زبير بر مختار ظفر يافت\r\nحكم بر قتل او و متابعانش نموده يكى از آنطايفه گفت ايها الامير التماس دارم كه آينه برداشته در حلاوت جمال و لطافت صورت\r\n\r\n","description":"","footnote":"","page_name":" 476 ","page_number":476},
  {"content":"\r\n\r\nخود نظر كنى و يقين بدانى كه مرا بيجرمى بقتل رسانى روز قيامت در حضور حاكم عادل در دامنت آويزم و حيف باشد كه چنان رخسار زيبا و طلعت دلارا بجهة چون من گدائى معذب گردد مصعب از اين سخن انديشناك شده گفت از خون تو گذشتم آن شخص گفت حيات بيمال از مرگ بدتر است مصعب امر كرد تا هرچه از او گرفته بودند بوى دادند\r\n\r\nحكايت : موسى بن عتبة روايت كرد كه سالى كه هرون الرشيد به حج آمده بود\r\nمن در كعبه طواف ميكردم جعفر بن يحيى را ديدم جعفر پيش من آمده گفت اى موسى چرا به خدمت خليفه نيامدى گفتم او مرا طلب ننموده گفت من داعى اويم و ترا استدعا مينمايم روز ديگر متوجه سراپردهء هارون شدم هيچكس از خدام مرا منع نكرد چون بمجلس درآمدم جعفر بن يحيى گفت بيوقت آمدى چه خليفه بغايت در غضب است زينهار كه سخن درشت بر زبان رانى چون نزد هرون رسيدم مردى ديدم كه با بند و زنجير پيش او ايستاده و نطعى گسترده و سياف حاضر شده هارون آن بيچاره را مخاطب ساخته گفت خداى مرا بكشد اگر من ترا نكشم من سلام كرده بنشستم و با خود گفتم مسلمانى كشته خواهد شد و معلوم نيست كه قتل او به حق باشد بهتر آنكه در اين باب كلمهء بگويم شايد كه اثرى نمايد پس گفتم اى امير در باب اين شخص امر خدا و رسول را ياد كن از روى غضب گفت امر خدا و رسول چيست گفتم قوله تعالى  « يا أَيُّهَا الَّذِينَ آمَنُوا إِنْ جاءَكُمْ فاسِقٌ بِنَبَإٍ فَتَبَيَّنُوا أَنْ تُصِيبُوا قَوْماً بِجَهالَةٍ فَتُصْبِحُوا عَلى ما فَعَلْتُمْ نادِمِينَ »  يعنى ايجماعت مسلمانان اگر فاسقى شما را خبرى دهد پس تفحص كنيد آن را و از روى جهل بقومى آسيب مرسانيد تا پشيمان نگرديد بامداد برآنچه كرده‌ايد « و قال رسول اللّه لا تصدقو النمام » يعنى سخن‌چينرا تصديق مكنيد هرون گفت از اينمرد عفو كردم و فرمانداد تا كتاب حديث حاضر ساختند و سى حديث بر من و هزار دينار در حق من انعام فرمود و من از پيش او بيرون آمده او را از و بال خون ناحق و آنمرد را از قتل و خود را از قصر خلاص ساختم\r\n\r\nحكايت : آورده‌اند كه چون سفاح كه اول خلفاى عباسى بود بر مسند سلطنت نشسته\r\nجهانرا از لوث وجود ناپاك بنى مروان پاك ساخت بعضى از معارف و اكابر شام بكوفه آمدند كه دار الخلافهء سفاح بود و التماس كردند كه سخن خود را بعرض رسانند سفاح رخصت داده گفت شخصى از ميان خويش اختيار كنيد تا باصالت خويش ماجرا عرض كند شاميان پيرى سالخورده و جوانى\r\n\r\n","description":"","footnote":"","page_name":" 477 ","page_number":477},
  {"content":"\r\n\r\nفصيح را نامزد كردند پير گفت اى امير انتقام كشيدن داد است اما فضل و بزرگى در عفو كردنست اكنون امير مشاهده فرمايد بذكر باقى مخصوص گردد و گناه ما شاميان بيش از آن نيستكه جمعى بر ما مسلط و ما نميدانستيم كه برحقند يا بر باطل و چنان كه ما اطاعت ايشان نموديم ديگران نيز انقياد نمودند و اكنون آنطايفه برافتادند و ما رعيت اميريم و ميان خوف‌ورجا مانده و جمعى از عيال و اطفال ما ديدهء انتظار در راه دارند سفاح رقت نموده گفت بنشينيد كه مردم شام را گناهى نيست اگر اهل بيت را سب كردند بجهة آن مكان خود در دوزخ ساختند و اگر گناهى كردند ما عفو كرديم و ايشانرا امان داديم\r\n\r\nحكايت : آورده‌اند كه شخصى از خواص اسكندر بجريمهء مخصوص گشته\r\nاسكندر از ندما و معارف پرسيد كه جزاى او چيست يكى از اركان دولت كه با آن مجرم بد بود گفت اگرچه من بجاى تو نيستم او را بخشيدم\r\n\r\nحكايت : از شعبى منقولست كه گفت چون عبد الرحمن بن محمد اشعث اظهار مخالفت حجاج كرد\r\nمن به او پيوستم و در برانداختن حجاج رأيها زدم و تدبيرات كردم اما تدبيرات انسانى با تقديرات آسمانى غالب نتوانست شد عاقبت الامر عبد الرحمن كشته شد و حجاج استيلا يافت و من از بيم سياست مختفى شدم و چون مدتى در زاويهء انزوا نشستم دلتنگ شدم و به غير از اين چاره نيافتم كه هم بحجاج پناه برم چون ميان من و صاحب بريد اخبار حجاج ، مواخات قديمى بود شبى نزد او رفتم و با او مشورت كردم وى مرا نزد حجاج رسانيد چون نظر حجاج بر من افتاد گفت « الم نر بك فينا وليدا » اى شعبى نه تو مردى مجهول و بيمقدار بودى و من ترا از زاويهء خمول بعز قبول رسانيدم و درويش و بينوا بودى من تو را توانگر و رفيع القدر گردانيدم پاداش نعمت من اين بود گفتم ايها الامير بيچاره كه خوف جا ندارد جز راستى او را نرهاند من مردى بيمقدار بودم و در كنج محنت نشسته تربيت امير مرا سرافراز گردانيد و بعد از فقر و فاقه و قلت مكنت ثروت يافتم در اين اثنا هيبت امير بر من اثر كرده خوفناك شدم و از بيم جان از لشكر بيرون رفته بميان مخالفان افتادم و ديگر بيرون آمدن ممكن نبود و با وجود اينحالت هميشه مكاتيب به صاحب بريد مىنوشتم و او را از اوضاع و احوال ابن اشعث اخبار مينمودم صاحب بريد گفت راست ميگويد همواره مكتوبات او كه مشتمل بر دولتخواهى امير بود به من ميرسيد حجاج گفت ديروز شعبى با ما مخالفت مينمود و امروز آمده عذرى سقيم ايراد مينمايد اما\r\n\r\n","description":"","footnote":"","page_name":" 478 ","page_number":478},
  {"content":"\r\n\r\nچون بجريمهء خود معترفست از او عفو كرديم\r\n\r\nحكايت : آورده‌اند كه هرسال سلطان ابراهيم غزنوى امام يونس سجاونديرا طلب نموده\r\nميفرمود تا در بارگاه او وعظ ميگفت و امام در اثناى موعظه سخنان بيمحابا بر زبان مىآورد نوبتى خواجه مسعود وزير سلطان به امام يونس گفت سلطان مانند آتش و درياست كه در او محابا نباشد زبان خود را نگاهدار تا آسيبى به تو نرسد به آن سخن ملتفت نشده روز ديگر بر منبر رفته با وزير خطاب كرد كه امير غافل پيغام داده بودى كه حق مگوى و مداهنه كن تا با اين ظالمان بدوزخ به روى من در اين باب مخالفت خواهم نمود و حق خواهم گفت تا شما با من ببهشت رويد اولا اين جزيها كه بر سكاوند نهادهء ظلم است و اگر ميدانى و ميستانى ظلمست مستان و اگر اخذ آنها جايز ميدانى ماتم ايمان خود بدار سلطان ابراهيم تمامت آنوجوه را ببخشيد و تا آخر دولت خسرو ملك بر آنقرار بماند و عالمى از بركت صدق آن پادشاه در عالم راحت و رفاهت افتادند\r\n\r\nحكايت : از عبد اللّه بن سلام مرويست كه گفت با يكى از احبار يهود مصادقت ميورزيدم\r\nو ميان ما و او قواعد و داد استحكام داشت و چون حضرت مقدس نبوى صلى اللّه عليه و إله بمدينه مهاجرت فرمود من بشرف ملازمت آنسرور مستسعد شده ايمان آوردم و يار من بر ملت يهود ثابت بود من بارها او را نصيحت كردم و با سلام دعوت نمودم مؤثر نيفتاد و نوبتى به مسجد نبى رفتم دوست قديمى را ديدم كه در صف مسلمانان نشسته و كمر خدمت بر ميان بسته از مشاهدهء اين صورت مبتهج و مسرور شدم و باعث بر اسلام او سؤال نمودم جواب داد كه نوبتى تورات ميخواندم ناگاه بذكر پيغمبر آخر الزمان رسيدم و صفات و حالات او را حفظ نمودم هرروز به مسجد ميآمدم تا آثار آن را مشاهده نمايم و باندك روزى مجموع آنصفات را در او ديدم و در تورات خوانده بودم كه تحمل و عفو بر خشم و غضب نبى آخر الزمان غالب باشد ميخواستم تا اين معنى را نيز در آنحضرت مشاهده كنم نوبتى در مسجد ايستاده بودم ديدم كه اعرابى بر شترى سوار دررسيد و نزد رسول اللّه سلام كرد و بر زبان آورد كه من از فلان قبيله‌ام كه اطاعت ملت تو نموده‌اند و در ميان ايشان قحطى عظيم روى نموده از حضرت چشم عنايت و احسان دارند رسول صلى اللّه عليه و إله با امير المؤمنين على گفت يا على از فلان وجه چيزى نزد تو باقى مانده است جواب دادنى حيرت بر آنحضرت استيلا يافته پيش رفتم و گفتم يا ابا القاسم من خرماى سلف خواهم خريد اگر از فلان خرماستان خرما\r\n\r\n","description":"","footnote":"","page_name":" 479 ","page_number":479},
  {"content":"\r\n\r\nبه من دهى زر تسليم كنم فرمود از موضع معين خرما نميفروشم اما آنمقدار خرما كه از من بخرى بعداز انقضاى موعد تسليم نمايم من مبلغى دادم و چند وسق خرما خريدم آنسرور آن نقود را باعرابى داده چون قريب بوعده رسيد روزى رسول اللّه را ديدم به تشييع جنازه بصحرا تشريف ميبرد و بجهة شدت حرارت هوا در سايهء درختى نشسته پيش رفته دست در گريبان مباركش زدم و گفتم اى پسر ابو طالب من شما را نيكو شناسم كه چونمال مردم بستانيد در اداى آن طريق مدافعت و مماطلت پيش گيريد و در مطالبت آن وام دقيقهء از دقايق سفاهت نامرعى نگذاشتم در اين اثنا عمر بن الخطاب شمشيرى در دست و بر من بانگ زد و خواست كه مرا برنجاند سيد عالم فرمود كه اى پسر خطاب احتياج به آن تهور نبود او را بحليمى و كريمى ترغيب ميبايست نمود و مرا بر اداى وام تحريص ميبايست كرد برو و از فلان موضع اين مقدار خرما تسليم او كن و بجهة آنكه او را ترسانيدى بيست پيمانه ديگر بوى ده چونعمر خرما تسليم من نمود با خود گفتم زهى لطف و مرحمت و زهى حلم و شفقت و همان لحظه به خدمت آنحضرت رفته ايمان آوردم\r\n\r\nحكايت : آورده‌اند كه نعمان بن منذر كه از ملوك عرب بمزيد سياست و مهابت ممتاز بود\r\nنوبتى به شكار رفته از سپاه دور افتاده بعداز آنكه بهرطرف تاخته مانده شده درختى از دور بديد بآنطرف توجه نمود اعرابى ديد در زير آندرخت نشسته و پاى دراز كرده سرود ميگفت نعمان او را تهنيت گفته از اسب فرود آمده نزد او نشست و در اثناى سخن از او پرسيد كه نعمان بن منذر را ميشناسى اعرابى در جواب گفت در ايام جوانى ميان من و مادر او طريق تعلق و تعشق مسلوك بود و شبها تا روز با مادرش در بستر استراحت خفته‌ام\r\n خوش آنشبها كه سر بر آستان دلستانم بود * ز خاكپاى او مهر خموشى بر دهانم بود \r\nنعمان خجل گشته خاموش شد و بعداز لحظه‌اى خدم و حشم او از اطراف و جوانب پيدا شده در برابر نعمان خدمت كردند پير دانست كه او نعمانست روى بر خاك نهاده بتضرع گفت « ايها الامير اعف عن الشيخ الكاذب » نعمان بخنديد و از سر جريمه او درگذشت\r\n\r\nحكايت : آورده‌اند كه نوبتى حجاج بهنگام پيشين كه حرارت مفرط بر هوا استيلا داشت\r\nاز مدينه بيرون آمده ناگاه بمزرعهء رسيد ديد كه مردى دهقان تخم بر زمين مىافشاند از او سئوال نمود كه حجاج را ميشناسى گفت بلى مردكى فاسق فاجر\r\n\r\n","description":"","footnote":"","page_name":" 480 ","page_number":480},
  {"content":"\r\n\r\nغدار نابكار سفاك و ظالم است گمان من آنست كه بشقاوت او در روى زمين متنفسى نباشد حجاج گفت مرا ميشناسى دهقان جوابداد كه نى گفت من حجاجم دهقان جوابداد كه تو مرا ميشناسى گفت نى دهقان گفت من از مولاى آل زبيرم كه در سالى سه روز ديوانه ميشوم و امروز از آن جمله است حجاج بخنديد و تعرضى به او نرسانيد\r\n\r\nحكايت : از ابو عبد اللّه روايت كرده‌اند كه نوبتى در مجلس مأمون بودم\r\nسخن بذكر طعامها منجر شده مامون گفت هريسه طعامى لذيذ است خصوصا كه هنگام صبح تناول نمائى قوت تمام از او حاصل شود\r\n چشمه روغن در اطراف هريسه بامداد * شيوهء  جَنَّاتٍ تَجْرِي تَحْتَهَا الْأَنْهارُ  داشت \r\nو خوانسالار را طلبيده فرمود كه فردا هريسه ترتيب نماى روز ديگر مجلس خليفه رفتم خوانسالار انواع اطعمه حاضر ساخت الا هريسه مامون از او پرسيد كه هريسه به تو فرموديم چرا نياوردى جوابداد كه فراموش كردم مرا معذور دار كه از من بزرگترى رسم نسيان در جهان آورده مأمون پرسيد كه آنمرد كه بود گفت آدم صفى عليه السّلام قوله تعالى فنسى مأمون گفت ما نيز با تو همان كنيم كه خداوند تعالى با آدم كرده آنگاه گفت از خانه ما كه بهشت است بيرون رو « قوله تعالى  اهْبِطُوا مِنْها جَمِيعاً »  ترا از خوانسالارى معزول كردم و زياده به او عتاب نكرد حميد طوسى كه از جمله جباران بود چون ديد كه مأمون خوانسالار را بضرب و ستم نرنجانيد به خانه رفته خوانسالار خود را صد تازيانه زد خوانسالار گفت ايها الامير از من چه گناه صدور يافته جوابداد كه گناه از براى تو نيست خوانسالار خليفه هريسه را فراموش كرد ترا تأديب ميكنم كه مثل آنحركتى نكنى\r\n\r\nحكايت : گويند شخصى باسكندر گفت فلان دختر تو را دوست ميدارد\r\nذو القرنين گفت با او چكنم آنشخص بر زبان آورد كه بقتل او فرمان ده اسكندر جوابداد كه هركه ما را دوست دارد او را بكشيم و هركه دشمن ما باشد بقتلش مبادرت نمائيم پس بر اين تقدير هيچكس را در روى زمين زنده نبايد گذاشت\r\n\r\nحكايت : از مردى شامى كه خارجى بود منقولستكه گفت نوبتى بمدينه رفتم\r\nناگاه جوانى ديدم زيباروى مناسب اعضا در غايت جمال بر استرى نشسته از مشاهدهء او شكوهى در دل من افتاده از كسى پرسيدم كه اين كيست گفت حسين بن على بن ابيطالب است چون نام او شنيدم از غايت عداوت او چون افعى بر خود پيچيدم و از غايت بيتابى پيش رفته گفتم تو پسر على بن\r\n\r\n","description":"","footnote":"","page_name":" 481 ","page_number":481},
  {"content":"\r\n\r\nابيطالبى فرمود بلى من زبان بطعن و سب خاندان طاهرين عليه السّلام گشودم و هرزهء بسيار گفتم سفاهت بينهايت كردم فرمود ظن من آنست كه تو غريبى گفتم بلى فرمود خانه معين و منزل مقرر دارى گفتم نى فرمود به منزل ما فرود آى و اگر احتياجى داشته باشى ترا معاونت نمايم و اگر بسبب مهمى آمدهء در اسعاف او سعى نمايم از حلاوت گفتار و مشاهدهء نور رخسار آنحضرت تلخى عداوت و ظلمت غوايت از دل و زبان من مرتفع شده در پايش افتادم و شيعه او شدم\r\n\r\nحكايت : در روضة الصفا مسطور است كه نوبتى انوشيروان يكى از سرهنگان خود را بسبب خيانتى از خدمت مهجور ساخت\r\nو آنشخص مدتى در كنج انزوا بسر برده بغايت مفلس و پريشان شد و شيوهء اكاسره آن بود كه سالى يك بار بار عام ميدادند و كافه خلايق از صغير و كبير و غنى و فقير در مجلس ايشان رفته طعام ميخوردند و حاجات خود را بعرض ميرسانيدند در روز بارعام آنسرهنگ بمحفل كسرى درآمده دستار خوان پيش اعيان و اشراف مىانداخت و بنابرآنكه خواص تصور ميكردند كه پادشاه از جريمهء او درگذشته او را از آنكار منع نميكردند طبقى در اين اثنا كه به وزن هزار مثقال طلا بود در زير بالاپوش خود گرفته از مجلس بيرون رفت و هيچكس بر اين سر واقف نگشت الا انوشيروان چون خلايق متفرق شده خوانسالار اوانى سيمين و زرين را در حيز شمار آورده يك طبق كم يافت شاگردپيشگان و اياغچيانرا در لت كشيده آغاز تشدد نمود نوشيروان گفت دست از اين بيچارگان بدار كه آنكس كه طبق برد بازپس نخواهد داد و آنكه ديد نخواهد گفت سال ديگر باز بهنگام بارعام سرهنگ نمك به حرام بمجلس درآمده به خدمت مشغول شد انوشيروان او را طلبيده آهسته گفت كه مگر وجه پار باتمام رسيده كه ديگر امسال به خدمت آمده‌اى آنشخص روى بر زمين ماليده روى بتضرع نهاده كسرى بر او ترحم فرمود همان منصب كه اول داشت به دو رجوع فرمود\r\n\r\nحكايت : نوبتى مامون در كوچهاى بغداد ميگشت\r\nمردى از گوشه‌اى بيرون آمده و عرضه داشتى بلند كرد اسب خليفه از حركت دست آن شخص رميده او را بر زمين زد ملازمان خواستند كه آنمرد را ادبى بليغ كنند مأمون ايشانرا منع كرده بر خواست و بر اسب سوار شد و آنمرد متظلم از بيم و خوف قالب بيجان شده دست از جان خود شسته بود مأمون رقعهء او را طلبيده بر دست خود بر پشت عرضه داشت او نوشت كه مهم او را چنانچه دلخواه باشد بسازند\r\n\r\nحكايت : از شعبى منقولست كه گفت مدتى در خدمت عبد الملك بن مروان بودم\r\n\r\n","description":"","footnote":"","page_name":" 482 ","page_number":482},
  {"content":"\r\n\r\nچهار نوبت در اثناى محاوره از من نسبت بوى ترك ادب واقعشده اما او با من عتاب نكرد و بلطف مرا از آن بىادبى آگاه ساخت اول آنكه چون اول‌بار به خدمت او رسيدم گفتم من شعبىام جواب داد كه اگر نشناختمى رخصت دخول ندادمى ديگر آنكه نوبتى با من سخنى ميگفت گفتم چه فرمودى گفت اى شعبى ندانسته‌اى كه از ملوك و خلفا اعادهء سخن التماس نبايد نمود ديگر آنكه نام مردى در مجلس او مذكور ميشد من آنمرد را بكنيت نام بردم چون آن لفظ دلالت بر تعظيم ميكرد گفت ندانستهء كه در پيش پادشاهان تعظيم غير نبايد كرد خطاى چهارم آنكه گفتم امير المؤمنين بجهة من حديثى نويسد گفت از جهة ما نويسند اما ما بجهة كسى ننويسيم\r\n\r\nحكايت : در حبيب السير مسطور است كه عبد الملك بخواب ديد كه چهار نوبت در مسجد الحرام بول كرده\r\nصورت واقعه را با سعيد بن مسيب كه از فقهاى سبعه و شيعه مدينه و شاگرد امام زين العابدين على بن الحسين عليه السّلام بود تقرير كرد سعيد گفت اينخواب تو دلالت بر آن مىكند كه چهار نفر از پسران تو بدرجه سلطنت رسند عاقبت چهار پسر او وليد و سليمان و يزيد و هشام پادشاه شدند از عبد الملك مروان منقولست كه گفت هركه خواهد كه يكى از اهل بهشت را ببيند در عروة بن زبير نگرد آنگاه گفت در زمان حكومت معويه شبى من و عبد اللّه زبير و مصعب بن زبير در مسجد الحرام نشسته بوديم در اثناى محاوره با هم گفتيم ببايد هركدام بگوئيم كه چه آرزو داريم عبد اللّه زبير گفت تمناى من آنست كه حرمين را در تصرف آورم و بر يمن نيز استيلا يافته بر مسند خلافت نشينم مصعب گفت آرزوى من آنست كه عراقين و خراسانرا تسخير نمايم و سكينه بنت حسين بن على بن ابيطالب عليه السّلام را در حباله نكاح آرم من گفتم ميخواهم كه مانند معويه بر جميع بلاد اسلام مستولى شوم و عروه بن زبير گفت من از اينها نميخواهم مگر بهشت و رضاى آفريدگار من و عبد اللّه و مصعب هرسه بتمناى خود رسيديم شك نيست كه عروه نيز بآرزو خواهد رسيد .\r\n\r\nحكايت : آورده‌اند كه حجاج شبها از منزل بيرون آمده\r\nبا عسسان در محلات كوفه ميگشت و به بام خانه‌ها برآمده گوش ميكرد كه مردم با يكديگر چه ميگويند نوبتى گوش بر روزن خانه‌اى نهاده شنيد كه دو كس با يكديگر سخنى ميگويند و يكى از ايشان در باب حجاج سخت غلو مىكند و دشنامهاى صريح ميدهد و ابواب طعن و لعن مفتوح داشته\r\n\r\n","description":"","footnote":"","page_name":" 483 ","page_number":483},
  {"content":"\r\n\r\nاست حجاج در غضب شده على الصباح باحضار او امر فرمود و با خواص نشسته به اين بيت تكلم مينمود :\r\n اخفض الصوت ان نطقت بليل * و التفت بالنهار قبل الكلام \r\nيعنى شب آهسته سخن گوى و در روز نيز هنگام سخن گفتن پيش و پس خود را ملاحظه كن تا بآسيب مبتلا نگردى .\r\n لب مگشا گرچه در او نوشهاست * كز پس ديوار بسى گوشها است \r\nو چون جوانرا حاضر كردند حجاج ديد كه او لب خود مىجنبانيد و كلمه‌اى ميگفت پرسيد كه چه ميگويد گفتند همان بيت ميخواند حجاج خندان شده آتش غضبش كه اشتعال يافته بود فرونشست و او را بخشيد\r\n\r\nحكايت : از عبد اللّه بن جعفر طيار منقولستكه گفت نوبتى به منزل معويه رفتم\r\nچون او در حرم بود لحظهء توقف كردم تا بيرون آمد گريبان دريده و موى ژوليده شده چون مرا ديد خجل شده آثار تغير در بشرهء او ظاهر گشت گفتم ميدانم كه سبب اينحال چيست اهل حرم ترا با كنيزى ديده‌اند و به اين سفاهت مبادرت نموده‌اند و مرا نيز چنين حالى پيش آمده گفت حكايت كن گفتم شبى با كنيزكى وعده كردم كه شب نزد تو خواهم آمد چون نيمشب شد بخاطرم رسيد كه زوجه‌ام بخواب رفته برخاسته متوجه خانه كنيزك شدم اتفاقا او بيدار بود و برخاست در عقب من روانشد و چون از آمدن او اطلاع يافتم راه بگردانيدم و بجانب طويله شتافتم و چون بغايت مضطرب شده بودم بر شترى كركين كه روغن در او ماليده بودند سوار شدم و آن را برانگيختم همان لحظه زن رسيده مرا از شتر فروكشيده و گفت اى فاسق اينحركت بافعال عقلا چه نسبت دارد و نعلين از پا كشيده مرا در لت كشيد و جامه‌ام بدريد با خود گفتم زنان ضعيف‌نفس و بيعقلند سزاوار آنست كه سفاهت ايشانرا بحلم و عفو مقابله نمايم او را هيچ نگفتم معويه بخنديد و بحرم رفته زن را عذرخواهيكرده سخن مرا تقرير نمود و چون به خانه رسيدم دو كنيزك ديدم هر يك بدرهء زر در طبقى نهاده درآمدند و گفتند خاتون ترا سلام مىرساند و ميگويد بسبب سخن تو خليفه از جريمهء ما درگذشت و اينمزد آنست\r\n\r\nحكايت : آورده‌اند كه ابو جعفر منصور بغايت سفاك و بيباك و ظالم بود\r\nو در جمع مال حريص در اثناى خطبه وعظ ميگفت و ميگريست و مردم را بگريه ميآورد و از دنيا و جمعكردن مال مذمت مينمود و در\r\n\r\n","description":"","footnote":"","page_name":" 484 ","page_number":484},
  {"content":"\r\n\r\nشبها نماز بسيار ميكرد و دوات و قلم و كاغذى بر سر سجاده گذاشته بود و چون سلام نماز ميداد دوات و قلم برداشته هرچه از جور و قتل و ظلم و نهب خلايق بخاطرش رسيده بود بر آنكاغذ ثبت مينمود و على الصباح از قوت بفعل ميآورد و ابو الزياد كه از فحول شعرا بود در اين باب قطعه‌اى نظم كرده مضمون آنكه كار تو به آن صياد ميماند كه در سرماى سخت مرغان صيد كرده بود و در حين كشتن مرغان از شدت برودت آب از چشمانش ميرفت چنان كه گوئى بر قتل مرغان ميگريد بر منبر رفتن و گريه كردن و همانلحظه بر قتل خلايق امر كردن همين صورت دارد و چون اين نظم بابو جعفر رسيد ابو الزياد را طلبيده گفت آنچه در حق ما گفتهء بخوان ابو الزياد قطعه مذكور را خوانده منصور خندانشده فرمود تا او را خلعت دادند\r\n\r\nحكايت : آورده‌اند كه نوبتى مهدى خليفه به حج رفته\r\nچون بمدينه مكرمهء رسيد شرف زيارت سيد عالم صلى اللّه عليه و إله حاصلكرده بر سر منبر رفته وعظ آغاز كرد و بعداز وعدووعيد بيان عدل و شرف خود كرده اعرابيكه در آن مجلس حاضر بود از راه دهان بادى رها كرد و جمعى از عوانان خليفه اين صورت را مشاهده كرده او را گرفته نزد خليفه بردند مهديگفت ايمرد من پسر عم رسول خدايم و تو با من استهزا ميكنى اعرابى گفت اينفضيلت را هيچكس انكار نكند و مادام كه خطبه و وعد و نصيحت ميكردى استماع نموده تصديق ميكردم چونشروع در تزكيهء نفس كردى و سخن از عدالت در ميان آوردى آنحركت از من سرزد زيراكه بر جاى راستان رفته زبان بدروغ گشوده‌اى مهدى خجل شده پرسيد كه ترا از كجا معلوم شد كه من دروغ ميگويم و در دعوى خود صادق نيستم عرب گفت در عراق مزرعه نفيس داشتم وكيل تو به غصب آنمزرعه را از من گرفته من هرچند كه تظلم نمودم داد نيافتم چونحال ترا با خود چنين مىبينم حال ديگرانرا نيز با حال خود چنين قياس ميكنم مهدى گفت من خليفه خدايم و قبض و بسط امور مسلمانان در قبضه اقتداز من است هرچه از من صدور يابد محض و عين صوابست عرب گفت ايخليفه اگرچه آنسخن اول يكضرطه جايزه داشت اما صله اين سخن دو ضرطه است خليفه در خنده افتاده فرمود تا حكمى نوشتند كه مزرعه عرب را به او رد كنند\r\n\r\nحكايت : آورده‌اند كه حاكم ماوراء النهر مرديرا بند كرده\r\nبدرگاه هارون الرشيد فرستاده عرضكردند كه اينشخص اينمملكت را بهمزده بجهة آنكه خبر فوت امير المؤمنين را در اينديار شايع گردانيده رشيد در غضب رفته از او پرسيد\r\n\r\n","description":"","footnote":"","page_name":" 485 ","page_number":485},
  {"content":"\r\n\r\nكه چه چيز ترا بر آنداشت جوابداد كه از اعمال تو نسبت برعايا انواع جور و ستم بظهور ميرسيد و هيچكس بفرياد رعيت نميرسيد من با خود گفتم مگر خليفه زنده نيستكه اين طايفه بدينمثابه دست تعدى گشوده‌اند و ابواب مدارا و محابا بربسته‌اند هرون گفت بفرمايم تا ترا هزار چوب بزنند گفت تو مرا نتوانى زد پرسيد كه چگونه جوابداد كه بيگناهى من ترا از ايذاى من مانع آيد هرون او را خلعت داده حاكم ماوراء النهر را معزول ساخت و حاكمى منصف بآنديار فرستاد\r\n\r\nحكايت : از اصمعى منقولستكه مردى پير از بقاياى خواص بنى اميه در بغداد بود\r\nهارون الرشيد او را بسبب تجربه امور و اصابت رأى و تدبير حرمت تمام ميداشت نوبتى بعد از استيصال برامكه از پير پرسيد كه بنو اميه بخلافت اولى بودند يا ما پير گفت شما هارون الرشيد او را سوگند داد كه مداهنه مكن پير گفت شما در اصل‌ونسب بر ايشان رجحان داريد اما بنو اميه نهاليكه خود مىنشاندند هرگز بدست خود از بن بر نميآوردند و بناى خود را منهدم نميساختند و شما پنداريد كه چونمردى كافى دانا تربيت كنيد و مقاليد رتق و فتق مهمات بدست او دهيد چون بر او خشم گيريد باستيصال او مبادرت نمائيد و ديگريرا بجايش نصب كنيد و مقاليد رتق و فتق و كار آنمرد دانا از شخص دويم كما ينبغى برآيد و هيچ خللى بامور ملك راه نيابد اما اينمعنى غلط محض است نه از كفايت چه عبد الملك مروان حجاج را تربيت كرده بيست سال زمام جهانرا به او بازگذاشت و وليد بن عبد الملك نيز بعزل او رضا نداد و با وجود آنكه آن هردو خليفه دشمن جان حجاج بودند اما بجهة مصلحت ملك و بسبب آنكه بركشيده و پروردهء خود را مستأصل نبايد ساخت او را به حال خود گذاشتند .\r\n چوب را آب فرومىنبرد دانى چيست * شرمش آيد ز فروبردن پروردهء خويش \r\nو شما را چون خشم گيرد درختى را كه مدتها بتربيت آن پرداخته باشيد تا بارور گشته از بن و ريشه برآوريد و بجاى او نهالى بنشانيد و تصور شما آنست كه از همان نهال همان برتوان خورد كه از آندرخت كهن حاشا و كلا هرون خاموش شده پير برخاست و بيرونرفت و رشيد با من گفت اى اصمعى بشنيديكه اين مرد روزگارديده چه گفت گفتم اى امير او خرف شده است و اختلال تمام به حال او راه يافته نميداند كه چه ميگويد رشيد گفت خرف توئى كه ميان حق و باطل فرق نميكنى اين سخنى بود كه به آب زر بايد نوشت و اگر قبل از اين سخن از او ميشنودم هرگز باستيصال برامكه نميپرداختم\r\n\r\n","description":"","footnote":"","page_name":" 486 ","page_number":486},
  {"content":"\r\n\r\nاكنون اين راز را پوشيده دار كه اگر از ديگرى بشنوم بقتل تو ملجأ شوم\r\n\r\nفصل دهم در بيان علو همت و فوائد كه بر آن مترتب ميگردد\r\nمحمد بن ابراهيم بن محمد بن على بن عبد اللّه بن عباس برادرزادهء ابو جعفر منصور دوانيقى گفت من و هردو پسر مهدى هرون الرشيد و هادى و جمعى از اولاد عباس هر هفته نزد منصور ميرفتيم و هرچه در تمام هفته خوانده بوديم عرض ميكرديم آنگاه طعام ميآوردند و بعد از طعام خوردن هريك از ما را پنج دينار و ده دينار ميداد و بازميگردانيد جمعهء بدستور معهود پيش او رفتيم چون خوان حاضر كردند اچار سپندان نيز آوردند منصور اندكى از آن اچار خورد دهانش بسوخت روى بما كرده گفت هركه از شما اين پياله اچار را تمام بخورد هزار دينار به او بدهم هرون گفت من بخورم و در آنوقت پنجساله بود آن قدح را گرفته بياشاميد منصور هرونرا در كنار گرفته سر و روى او را بوسه داده با عبرهء خادم گفت هزار دينار بياور خادم زر حاضر كرده بهارون داد و ما نيز وظيفه خود را گرفته بيرون آمديم و لحظهء بازى كرده و هرون بگوشهء نشسته و ما را جمعكرده گفت با ما بخلافت بيعت كنيد تا اين زرها را بشما قسمت كنم ما جمله به بيعت او مبادرت نموديم فرمود كه تهنيت خلافت بگوئيد ما همه تهنيت گفتيم مرا گفت ولايت يمن و بحرين را به تو دادم و با عيسى بن جعفر گفت ولايت بصره را بر تو مسلم داشتم و فضل بن ربيع را گفت ترا حاجب خود ساختم برو و زر بياور و فضل برخاسته آهسته‌آهسته ميرفت هرون گفت اى فضل اين نه رفتار حاجبانست بلكه راه رفتن دزدانست و عبرهء خادم به جائى پنهان شده اينحالات را مشاهده مينمود منصور را خبر داده خليفه آمده بموضعى ايستاد كه ما او را نميديديم و مجموع حركات هرونرا ميديد از قسمت كردن زر و گرفتن بيعت و غير هم آنگاه منصور پيش ما آمده هرونرا دوش گرفته گفت اى قرة العين من تو خليفه جهان خواهى بود و روزگار تو بهترين دوران خواهد بود و چون هرون بر مسند خلافت نشست اول مرا حاكم بحرين و يمن ساخت و هركرا در آن روز بكارى و عملى نصب كرده بود بوعده وفا نمود و فضل بن ربيع را اول حاجب ساخت و آخر وزارت خود را به دو تفويض كرد\r\n\r\nحكايت : چون يعقوب ليث صفار از حد صبى به بلوغ رسيد\r\nپيريكه از اقارب قريبه بود با وى گفت اى يعقوب خاطر من بجانب\r\n\r\n","description":"","footnote":"","page_name":" 487 ","page_number":487},
  {"content":"\r\n\r\nتو متعلق است دختريرا اختيار كن و صداق معين ساز تا براى تو بخواهم يعقوب جوابداد كه من عروسى را ميخواهم كه صداق وى بهمرسانيده‌ام و مهيا ساخته‌ام پير گفت ما خود چيزى از آن نمىبينيم يعقوب به خانه رفته شمشيرى بيرون آورده گفت اى پدر عروس مملكت را خطبه خواهم كرد :\r\n عروس مملكت آن در كنار گيرد تنك * كه بوسه بر دم شمشير آبدار دهد \r\n\r\nحكايت : با ابو نصر قشيرى گفتند كه شيخ با يزيد بسطامى مىگويد\r\nكه دوش ميخواستم تا از كرم حضرت صمديت در خواهم تا قلم عفو و اغماض بر صحايف جرايم عباد كشد و خلق اولين و آخرين را در بحر غفران غوطه داده از چرك گناه پاك سازد و ليكن شرم داشتم كه اينقدر حاجت به آن درگاه عرض كنم ابو نصر گفت با يزيد آن قرب در حضرت احديت بعلو همت يافته\r\n\r\nحكايت : از ميمون قداح مرويست كه پيش از تقلد منصب خلافت روزى اطلسى نزد عمر عبد العزيز آوردند\r\nتا بجهة خود جامه كند آن را بهشتاد مثقال طلا قيمت كردند عمر دست در آن ماليده گفت بدن از اينجامه افكار مىشود از اين نرم‌تر و بهترى پيدا كنيد و در وقتى كه زمام مهام انام در قبضهء اقتدار او بود نوبتى صوفى بجهة او آوردند كه جامهء از آن ترتيب دهد از قيمة آن پرسيد گفتند كه بشش مثقال نقره خريده‌اند گفت اين بغايت نرم است و اگر من اينجامه بپوشم تن من در راحت افتد و از مشقت برهنها و گرسنها غافل مانم جامهء درشت‌تر براى من پيدا كنيد من او را از حال آن اطلس خبردار نمودم متبسم شده گفت آن روز در طلب ملك بودم و بىتحمل آن ملك دنيا ميسر نگردد و امروز در طلب ملك آخرتم و اين مملكت بتحمل مشقت بدست ميآيد\r\n\r\nحكايت : آورده‌اند كه نعمان بن عبد اللّه كه ملازم فضل بن يحيى برمكى بود\r\nدر مجلسى زبان بمكارم و مآثر وجود و مفاخر فضل گشوده ميگفت فلانرا صد هزار بخشيد و فلانرا دويست هزار انعام فرمود صالح بن جذيمه انصارى انكار كرده گفت اگر اينمعنى را مشاهده ننمايم هرگز قبول نكنم كه شخصى اينهمه مال تواند بخشيد نعمان سخن صالح را بفضل رسانيد اتفاقا روزى از محلى صد هزار درم بجهة فضل آوردند فرمود تا آن نقود را پهن كرده نطعها بز بر آن گستردند و همانروز صالح بخانهء فضل آمده فضل ندما را فرمود تا آن نطع را از روى زر دور كردند و فرمود كه اين زرها را برداريد ايشان قصد زر كردند با صالح گفت تو نيز از اين زر\r\n\r\n","description":"","footnote":"","page_name":" 488 ","page_number":488},
  {"content":"\r\n\r\nچندانكه ميتوانى ببر صالح حيران مانده از غايت استعجاب دست بزر نميكرد فضل گفت هيچ غلامى دارى گفت نى فضل دو غلام را طلبيده فرمود تا دو بدرهء زر كرده برداشته همراه صالح به خانه او بردند صالح گفت من هرگز اين تعقل نكرده بودم كه شخصى را اينهمه همت باشد\r\n\r\nحكايت : آورده‌اند كه نوبتى هرون الرشيد قرآن ميخواند\r\nبدين آيه رسيد كه  « أَ لَيْسَ لِي مُلْكُ مِصْرَ وَ هذِهِ الْأَنْهارُ تَجْرِي مِنْ تَحْتِي »  حقتعالى كه علام الغيوبست اخبار ميفرمايد كه فرعون لعين فخر كرد بسلطنت مصر هارون حاجب را طلبيده گفت در بغداد تفحص نماى و خسيس‌ترين و لئيم‌ترين خلايق را نزد من آر حاجب شرط تجسس بجا آورد ناگاه مرديرا ديد در خرابه به خاك نشسته و سگى چند نزد او حلقه زده ايستاده بودند با خود گفت از اين شخص خسيس‌ترى در جهان نخواهد بود چه بمصاحبت كلاب راضى شده او را نزد هرون آورد هرون الرشيد از وى پرسيد كه چه نام دارى جوابداد كه طولون سؤال نمود كه پيشه تو چيست گفت سگبانى گفت ترا بامارت ولايت مصر ميفرستم توانى كه از عهدهء ضبط آن بيرون آئى بر زبان راند كه در اينباب از خود به تقصير راضى نخواهم شد خليفه فرمود تا تشريفى فاخر در او پوشيدند و مهمات او را ساخته به طرف مصرش فرستادند ندما از اينمعنى متعجب شده از سبب اين سؤال نمودند رشيد گفت چون فرعون بملك مصر مينازيد و به آن مفاخرت و مباهات مينموده من آن ملك را بخسيس‌ترين رعاياى خود دادم تا مردمان بدانند كه ملك در حضرت خداوند عز و علا قيمتى ندارد بالجمله طولون بمصر رسيده بتلقين اركان دولت ارتكاب امور خطير نموده مدتى مديد حكومت كرد از او پسرى متولد شد احمد نام بغايت جواد و عالى همت بود آورده‌اند كه احمد بن طولون هرروز جامهء ميپوشيد كه قيمة آن پانصد مثقال طلا بود و نماز شام آنجامه را مىبخشيد و چون جامه بخشيدن او از حد اعتدال تجاوز نمود وكلاء او همان جامه‌ها را كه احمد بخشيده بود به قيمت مناسب ميخريدند و باز بجهة او ميآوردند چون احمد از اينحال خبر يافت آنجامها را در وقت بخشيدن بخاتم خود مهر ميكرد تا ديگر آنجامها به جهت او نتوانند آورد .\r\n\r\nحكايت : آورده‌اند كه چون آوازهء سخاوت و جود حاتم طائى با قطاع و ارباع جهان رسيده\r\nوصيت مكارم او مسموع اقاصى و ادانى گشت قيصر روم بجهة امتحان كس نزد حاتم فرستاده از او صد شتر سرخ موى طلبيده حاتم در قبيلهء خود منادى كرد كه هركه\r\n\r\n","description":"","footnote":"","page_name":" 489 ","page_number":489},
  {"content":"\r\n\r\nشترى سرخ‌موى داشته باشد بياورد و بهر قيمت كه خواهد به من بفروشد تا سال ديگر بها تسليم كنم مردم قبيله طى شتران سرخ‌موى كه داشتند نزد حاتم برده به او فروختند حاتم آنها را تسليم فرستادهء قيصر كرد و چون رسول بپايه سرير هرقل رسيد قيصر گفت ما اين اعرابى را امتحان كرديم و او خود را در ورطه وام انداخت آنگاه شترانرا از اقمشه نفيسه بار كرده نزد حاتم بردند و چون آنها به او رسيد منادى كرد كه هركه شترى به من داده باشد بيايد و شتر خود را با بار بستاند رسولان قيصر از اينمعنى متعجب شدند و مردم قبيله آمدند و شتران خود را با بار ميبردند\r\n\r\nحكايت : در حبيب السير مسطور است كه جمعى از قبيله بنى شيبان حكايت كردند\r\nكه ما بسفرى ميرفتيم ناگاه بسر قبر حاتم رسيديم يكى از رفقاى ما كه ابو البخترى نام داشت هر لحظه بسر قبر حاتم ميرفت و ميگفت ما را ضيافت نماى ما او را از آن ابرام منع ميكرديم و شبانگاه كه محل كوچ كردن شده شتر ابو البخترى از جاى نمىجنبيد گفتيم اينك حاتم ما را ضيافت كرده شتر را كشته ساختيم و ابو البخترى رديف يكى از ياران شده چون بقبيله طى رسيديم عدى بن حاتم را ديديم كه مهار اشترى در دست گرفته مىآمد و نعره ميزد كه ابو البخترى در ميان شما كيست ما اشاره به او كرديم شتر را تسليم وى نمود و گفت دوشينه پدر خود را بخواب ديدم كه فرمود شتر ابو البخترى را بجهة يارانش كشته ضيافت نمودم فردا شترى عوض بوى بده\r\n\r\nحكايت : آورده‌اند كه روزى عمارة بن حمزه كه در علو همت ضرب المثل بود\r\nدر مجلس ابو منصور نشسته بود شخصى برخاسته گفت اى امير عماره مزرعه مرا به غصب تصرف نموده منصور گفت يا عماره برخيز و در پهلوى خصم خود بنشين تا جواب دعوى او بگوئى عماره گفت اگر آنمزرعه از منست به او بخشيدم و از اينجا برنمىخيزم و جاه خود را بمزرعهء نميفروشم اهل مجلس از علو همت او تعجب نمودند نوبتى منصور با حرم خود نشسته بود از علو همت عماره سخنى چند ميگفت و زنش آنمعنى را انكار ميكرد منصور گفت اگر ميخواهى صدق سخن بر تو ظاهر شود او را امتحان كن آنگاه عماره را طلبيده زوجهء منصور در پس پرده نشسته خادمى بيرون شد و حمايلى مرصع بيرون آورد كه قيمة آن هزارهزار مثقال طلا بود پيش عماره نهاده گفتكه فرزند تو ميگويد كه اين حمايل به چند مىارزد عماره گفت چون بشرف مساس ايشان مشرف شده عقل از تقويم آن عاجز است منصور گفت من اين را به صد هزار دينار\r\n\r\n","description":"","footnote":"","page_name":" 490 ","page_number":490},
  {"content":"\r\n\r\nخريده‌ام عماره گفت بيشتر ميارزد و منكوحهء منصور گفت اين خادمه و اين عقد را به تو بخشيدم عماره بدان التفات نكرد و در وقت بازگشتن حمايل را بجا گذاشته بيرون رفت منصور با زوجه گفت ملاحظه نمودى كه همت او تا چه درجه است زن جوابداد كه شايد آن را فراموش كرده باشد منصور گفت امتحان اين نيز سهل است خادم را گفت اين حمايل را نزد عماره برو بگو كه دخترت ترا سلام مىرساند كه من عقد را به تو بخشيدم همانا آن را فراموش كردهء چون خادم حمايل را نزد عماره برده پيغام رسانيد عماره گفت اى خادم من اينحمايل را به تو بخشيدم منصور گفت كه علو همت و كمال سخاوت عماره را دانستى تا چه حد است پس بخادم مبلغى داده حمايل را از او بازگرفتند .\r\n\r\nجزو چهارم از كتاب زينة المجالس و آن نيز بر ده فصل اشتمال دارد\r\nفصل اول در فوايد ادب كه از مكارم اخلاق انسان و محاسن شيم است فصل دويم در بيان وجوب شفقت و مرحمت نسبت به زير دستان و رعايا بل با كافه خلق اللّه فصل سوم در ذكر تسليم و توكل كه شيوه حميدهء سالكان مسالك حقيقت و مالكان ممالك طريقت است فصل چهارم در بيان سخاوت و جوانمردى كه بهترين كمالات نفسانى و فاضلترين اخلاق حسنهء انسانيست فصل پنجم در فوايد ضيافت كردن كه باعث ذكر جميل و ثواب جزيلست فصل ششم در بيان فضيلت شجاعت كه سبب علو شأن و سمومكانست در دنيا و آخرت فصل هفتم در فايده صبورى كه پيشهء كاملان فضيلت شعار و عاقلان صاحب وقار است فصل هشتم در شكر كه باعث ازدياد نعمت و سبب ذهاب نقمت است فصل نهم در ذكر فوايد زهد و تقوى و ديندارى و ورع و پرهيزكارى فصل دهم در باب حزم و احتياط و تفكر و تأمل نمودن در عواقب امور و انديشه از قضاياى دور زمان\r\n\r\nفصل اول در فوايد ادب كه از مكارم اخلاق انسانى و محاسن شيم مقربان بارگاه يزدانيست\r\n\r\nآورده‌اند كه نوبتى على بن عيسى بن ماهان بازدار خود را ديد\r\nكه باز را در دست داشت و آب مىخورد فرمود تا صد چوبش زدند و با او خطاب كرد كه بىادب باز بنفس خود پادشاه طيور است و مونس سلاطين تو او را در دست دارى و آب ميخورى بازدار گفت ايها الامير اگر وقتى در شكارگاه باشم و تشنه شوم و باز در دست من باشد چكنم گفت به كسى ده تا نگاه دارد آنگه به خوردن آب اشتغال نماى\r\n\r\nحكايت : از اصمعى مرويست كه\r\n\r\n","description":"","footnote":"","page_name":" 491 ","page_number":491},
  {"content":"\r\n\r\nگفت نوبتى ملازمان هرون الرشيد بطلب من آمدند و تا من جامه مىپوشيدم متعاقب جمعى ديگر رسيدند و من خوفناك و انديشه‌مند روان شدم و با خود گفتم آيا سبب چه باشد كه در طلب من اينهمه مبالغه مينمايد چون بمجلس خليفه رفتم و بجاى خود ايستادم مروان بن ابى حفظه شاعر را ديدم كه در صف نعال ايستاده و سر در پيش افكنده و كرسى در پيش هرون نهاده‌اند و دخترى كه پنجساله بود در آن نشسته هرون گفت اى اصمعى اين حرامزاده يعنى مروان بن ابى حفظه را مىبينى كه در مدح معن بن زايده چه گفته است و بيتى چند برخواند مضمون آنكه سخاوت بر معن ختم شده و تا قيامت مجموع اهل سخا و كرم عيال او خواهند بود اصمعى گويد گفتم بناى سخن شاعر بر كذب فاحش است اگر امير از او عفو فرمايد از كرم دور نباشد گفت او را من اين نوبت ادبى ميكنم تا ديگر امثال اين بىادبى نكند و فرمود تا مروانرا به زخم تازيانه بنوازند چون الم تازيانه بوى رسيد آغاز ناله كرده گفت اى امير المؤمنين در حق آباواجداد تو قصايد غرا گفته‌ام فرمود كه بخوان او قصيدهء طويل در مدح بنى عباس تقرير كرده هارون خوشحال شده سى هزار درهم به او بخشيد و با من خطاب كرد و گفت ميدانى اين دخترك كيست گفتم لا و اللّه گفت اين نبيرهء منست برو و بوسه بر سر او زن من متحير بماندم كه اگر خلاف فرمان او كنم شايد كه مرا عقوبت كند و اگر بر فرموده جرأت نمايم غيرت او را بر آن دارد كه مرا برنجاند در اين اثنا به اين ملهم شدم كه آستين بر سر او انداخته سر آستين خود را بوسيدم رشيد از آن ادب خوشحال شده گفت اگر بخلاف اين امرى از تو صدور مييافت بقتل تو فرمان ميدادم و ده هزار درم به من بخشيد و من بسلامت از دار الخلافه بيرون آمدم و آنزرها را تصديق نمودم بشكرانهء آنكه از آن بليه خلاص گشتم\r\n\r\nحكايت : از كسائى منقولست كه در ايام تحصيل روزگار به فقر و فاقه ميگذرانيدم\r\nو هر بامداد كه صبح صادق پيراهن نيلگون بماتم شب چاك ميزد من دراعه طلب پوشيده بمدرسه ميشتافتم و برهگذر من بقالى بود هرروز از من سئوال مينمود كه بكجا ميروى ترك اين شغل بيحاصل كن و دست در حرفهء زن كه قوت لا يموتى از آن پيدا بشود چه جمعيكه در اين فن بدرجه كمال رسيده‌اند عاقبت از رنج بيهودهء خويش پشيمان شده‌اند و زبان بدين ابيات گشوده‌اند :\r\n كاش حافظ پسر احمد كنكر بودى * تا ز دينار و درم كيسه او پر بودى \r\n\r\n","description":"","footnote":"","page_name":" 492 ","page_number":492},
  {"content":"\r\n\r\n كاش حافظ نزدى دم ز خط و شعر و هنر * ارنه دوشاب خور منجرهء لر بودى \r\nو الحق مضمون اين ابيات در زمان ما كه سنه اربع و الف هجريست وضوح تمام و وقوع ما لا كلام دارد و مسخره و مطرب و اراذل و اوباش و ارباب فسق و فجور اعتبارى عظيم دارند علما و فضلا و ارباب استعداد و شعرا بغايت بىاعتبارند چنان كه اگر مسخره‌اى صد مرد فاضل را بقتل آورد او را در برابر آن فعل شنيع بدشنامى نيازارند تا بقصاص چه رسد\r\n مرا ز دست هنرهاى خويشتن فرياد * كه هريكى بدگرگونه داردم ناشاد\r\nبزرگتر ز هنر در عراق عيبى نيست * ز من مپرسكه اين نام بر تو چون افتاد\r\nهنر نهفته چو عنقا بماند ز آنكه نماند * كسى كه بازشناسد همايرا از خاد\r\nتمتعيكه من از فضل در جهان ديدم * همان جفاى پدر بود و سيلى استاد \r\nبالجمله كسائى گويد روزى بقال با من خطاب كرد كه هنوز وقت آن نيامد كه اين كاغذ پاره‌ها را در حفرهء ريزى و آب در آن بندى تا سبز شود من بملامت او دست از دامن مطلوب رها نكردم و از سرزنش او متقاعد نگشتم و بمحنت فقر و فاقه صبر نمودم تا در فنون علوم بدرجه قصوى رسيدم اما پريشانى حال من بمرتبهء انجاميد كه قدرت بر ترتيب جامه نو نداشتم لاجرم بكهنه قناعت كرده بخيه بر بخيه ميزدم و با خود ميگفتم :\r\n بعلم كوش ز عريان تنى چه دارى عار * كه جرم ميوه چوبى پوست شد لذيذتر است \r\nروزى بر در خانه خود ايستاده بودم ناگاه ملازمى از امير بصره آمده گفت امير را اجابت كن گفتم امير را با من چه رجوعست و من با اينجامها بمجلس او نتوانم آمد خادم بازگشت و بعداز لحظه‌اى آمده يكدست اثواب قيمتى و هزار مثقال طلا پيش من گذاشته گفت اينرا بپوش و پيش امير حاضر شو من بموجب فرموده عمل نمودم و چون نظر امير بر من افتاد گفت خليفه فرموده است كه بجهة تعليم فرزندان او امين و مأمون ترا ببغداد فرستم و همين لحظه ترا روان بايد شد چون ببغداد رسيدم هرون فرمود كه تا محمد امين و عبد اللّه مأمون را نزد من آوردند و چون شروع در تعليم نمودم طبقهاى زر نثار كردند و در آن روز از آن نثار چندان زر جمع كردم كه هرگز تعقل آن نكرده بودم و هرماه دو هزار مثقال نقره وظيفه من معين شد چون مدتى از اين\r\n\r\n","description":"","footnote":"","page_name":" 493 ","page_number":493},
  {"content":"\r\n\r\nبگذشت هرون گفت كه ميخواهم امين و مأمون بر منبر رفته خطبه بخوانند گفتم ايشانرا در آن فن يگانهء روزگار ساخته‌ام و چون روز جمعه امين خطبه خواند نوبت ديگر امرا و اعيان طبقهاى زر نثار كردند و از آن ممر نيز اموال غير محصول بحصول موصول شد و هرون نيز در حق من انعامهاى كلى نموده گفت هر آرزوئى كه دارى بخواه گفتم از دولت امير هيچ آرزوئى بالفعل ندارم اما ميخواهم كه مرا رخصت فرمائى كه ببصره روم تا مردم شهر انعام خليفه را در حق من مشاهده نمايند هرون فرمود تا مثالى به حاكم بصره نوشتند كه هفتهء دو نوبت ترا با معارف شهر بسلام كسائى بايد رفت و چون ببصره رسيدم در خانه خود نزول كردم اتفاقا بقال با جمعى به خانه من آمد و چون چشم من بر او افتاد گفتم ايها الشيخ ديدى كه از آن كاغذها چه درختى سبز شد و چه ثمر داد .\r\n نافه را كيمخت رنگين سرزنشها كرد و گفت * نيك بدرنگى ندارد صورت زيباى من\r\nنافه گفتش ياوه كم گو كارمت معنى مراست * اينك‌اينك شاهد گويا دم يوياى من \r\nپير در مقام اعتذار برآمده گفت معذور دار كه جهل مركب مرا بر آنسخنان داشت\r\n\r\nحكايت : آورده‌اند كه نوبتى ابو سفيان پدر معويه بمجلس خسرو پرويز رفته\r\nبالشى بجهة او فرستاد تا ابو سفيان بر آن بالش نشيند چه رسم اكاسره آنبود كه هركرا تعظيم ميكردند بجهة او بالشى ميفرستادند ابو سفيان بالش را بر سر نهاده بر آن ننشست پرويز پرسيد كه چرا بر بالش ما ننشستى جواب داد كه خواستم كه بالش پادشاه را بر عزيزترين اعضاى خود نهم و هيچ عضوى از سر عزيزتر نديدم لاجرم آن را بر سر نهادم پرويز اين ادب را از او پسنديده ابو سفيانرا تشريفى فاخر و انعامى وافر داد\r\n\r\nحكايت : آورده‌اند كه معتصم خليفه هشت هزار غلام خريده\r\nاز آن جمله چهارده نفر از خواص او بودند و بهتر و مهتر آن طايفه سيما بود و معتصم نسبت به اين غلامان محبت تمام داشت و هميشه زبان بتوصيف ايشان گشوده ميگفت :\r\n نظر زهره و مريخ بهم بافته‌اند * كه همه رود نوازند و همه شير شكار\r\nبگه رزم ندانند بجز اسب و سلاح * بگه بزم ندانند بجز بوس و كنار \r\nو از آن ميان با سيما محبتى مفرط و تعلقى عظيم داشت روزى ابراهيم بن مهدى نزد معتصم رفته او را متفكر يافت پرسيد كه موجب ملالت چيست جوابداد كه اى عم من يك\r\n\r\n","description":"","footnote":"","page_name":" 494 ","page_number":494},
  {"content":"\r\n\r\nلحظه از سيما مفارقت نمىتوانم نمود و يك نفس بيمشاهده او نفس برنميتوانم آورد\r\n طاقت سر بريدنم باشد * و از حبيبم سر بريدن نيست \r\nو اكنون از من خشم كرده هرچند او را ميطلبم نميآيد ابراهيم گفت اگر رخصت خليفه باشد او را بياورم معتصم گفت مرا شرم ميآيد كه مانند تو شخصى نزد بندهء درم - خريده روى ابراهيم گفت چون خاطر تو بمشاهده او خرم مىشود سهل است ابراهيم گفت نزد سيما رفتم چون مرا ديد پيش دويده خدمت كرد و گفت بنده چون مرا چه حد آنكه مثل تو خداوندى بوثاق او تشريف آورد اما قضيهء حضرت مقدس نبوى عليه السّلام و ابو ايوب انصارى معروفست ، من زبان بنصيحت او گشودم و بحكايات دلفريب او را تسلى داده نزد معتصم بردم و از من منت بسيار داشت و آن سيما كه مرتبهء او بدين درجه بود روزى به خدمت معتصم رفتم ديدم كه با سيما به شرط شطرنج ميباخت اتفاقا معتصم برده گفت از عهده شرط بيرون آى سيما آغاز لجاج كرده نميداد معتصم با وفاى حاجب گفت كه كمربند سيما را بگشاى و بگرو نگاه دار وفا دست در كمربند او كرده سيما نگذاشت و در وفا آويخت وفا كارد بركشيده كمربند را بريد و بيكى از غلامان داد كه نگاه دارد و دست سيما را گرفته از مجلس خليفه بيرون برد و گفت ترا چه حدواندازه آن باشد كه در فرمان امير عاصى شوى و بدانچه فرمايد توقف نمائى و صد تازيانه مضبوط بر سيما زد چنانچه آواز تازيانها به گوش معتصم رسيده و اگرچه از كثرت محبت او مانند ماهى در شبكه ميطپيد و اشگ از ديده مىباريد اما ميگفت كه ادب از همه چيز عزيزتر است و سيما را به خانه برده يك ماه اطبا بمعالجهء او مشغول شدند تا صحت يافت و اينمعنى باعث تاديب مجموع غلامان شد و در ايام دولت معتصم هيچكس از ايشان باادب‌تر نبود\r\n\r\nحكايت : آورده‌اند كه شبى هرون الرشيد بخواب ديد كه دندانهاى او ريخته شد\r\nمعبر را طلبيده از تعبير واقعه خود سؤال نمود معبر جواب داد كه اينخواب دليل برآنست كه جميع خويشان خليفه بميرند هرون گفت خاك بدهنت و فرمانداد تا او را صد تازيانه بزدند و ديگريرا طلبيده از همان سخن استفسار نمود جواب داد كه اينخواب مشير بر آنست كه عمر خليفه از همهء اقربا درازتر باشد هرون خندان شده گفت هردو تعبير در يك معنى است اما اين شخص رعايت ادب نموده آن معنى را بعبارت مرغوب بيان نمود و فرمود تا هزار درم بوى دادند\r\n\r\n","description":"","footnote":"","page_name":" 495 ","page_number":495},
  {"content":"\r\n\r\n\r\nحكايت : آورده‌اند كه نوبتى منصور دوانيقى طعام مىخورد\r\nدر اين اثنا عم‌زادهء او يعقوب بن داود بن على بن عبد اللّه عباس درآمد منصور او را تعظيم كرده به خوردن طعام تكليف نمود يعقوب جواب داد كه چيزى خورده‌ام و چون از مجلس بيرونرفت ربيع حاجب او را گرفته پنجاه تازيانه نوازش نمود روز ديگر اقارب و عشاير او جمعشده پيش منصور از ربيع شكايت كردند منصور گفت ربيع مردى عاقلست و هرگز از او امرى بيموقع صادر نگردد و ربيع را طلبيده پرسيد كه ديروز چرا يعقوب را ايذا كردى گفت بجهة آنكه امير او را تعظيم نموده بطعام تكليف نمود او جواب داد كه چيزى خورده‌ام و اينمعنى نهايت بىادبيست چه بر خوان ملوك به جهت شرف نشينند نه بواسطه علف و من او را ادب كردم تا ديگرى بدينحركت اقدام ننمايد ابو جعفر معذرت او را قبول كرده از خويشان عذر خواست\r\n\r\nحكايت : آورده‌اند كه نوبتى زبيده به خدمت هرون آمده اظهار گله كرده\r\nگفت مأمونرا از امين امتحان ميدارى و در تربيت او بيشتر سعى مينمائى من نميدانم كه باعث بر اين چيست رشيد جواب داد كه من بارها هردو را امتحان نمودم از مأمون هميشه آثار فهم و كياست و عقل و فراست ظاهر ميگردد و از امين خلاف اين بظهور مىپيوندد و اگر خواهى امروز هردو را امتحان كن آنگاه دو خادم طلبيده گفت كه يكى نزد امين و ديگرى نزد مأمون رويد و بگوئيد كه ما خدمتكار قديمى شمائيم هرگاه كه خلافت بشما رسد در حق هريك از ما چه احسان مينمائيد چون هردو خادم روانشدند يكى به خدمت امين رسيده بر وفق مزاج او تقرير مقدمات نموده بعداز لحظه‌اى گفت چون نوبت خلافت به تو رسد در حق من چه لطف فرمائى جوابداد كه ترا بمزيد تقرب اختصاص دهم آنخادم ديگر نزد مأمون رفته همان سخن پرسيد مامون دواتيكه پيش او نهاده بود برداشته بجانب خادم انداخت و گفت اى نمك‌بحرام از من چيزى التماس ميكنى كه موقوف بوفات امير المؤمنين است اميدوارم كه امريكه متعلق باينمعنى باشد هرگز به من نرسد هردو خادم مراجعت نموده آنچه شنيده بودند عرضكردند هارون با زبيده گفت حقيقت حال بر تو ظاهر شد و در اينمعنى كه امين را با مأمون تقدم نمودم بمحض خاطر تو بود و الا او استحقاق تقدم نداشت .\r\n\r\n","description":"","footnote":"","page_name":" 496 ","page_number":496},
  {"content":"\r\n\r\n\r\nفصل دويم از جزو چهارم در بيان شفقت و مرحمت نسبت بزيردستان و رعايا بل كافه خلق خدا\r\nاز حضرت رسالت پناه صلى اللّه عليه و إله مرويستكه « الراحمون يرحمهم اللّه فارحموا من فى الارض يرحمكم من فى السماء » يعنى بر خلايق رحمت كنيد تا خداى تعالى بر شما رحمت كند و بر اهل زمين رحمت كنيد تا اهل آسمان بر شما رحمت كنند\r\n\r\nحكايت : وقتى موسى كليم عليه التحية و التسليم مناجات كرده گفت\r\nالهى بكدام خصلت از خصايل خير برضاى تو اختصاص يافتم خطاب رسيد كه وقتى شبانى اغنام شعيب مينمودى روزى هنگام استوا كه حرارت عظيم بر هوا استيلا داشت بزغالهء از گله گريخته تو بر اثر آن روانشدى و مسافتى قطع كردى و از كثرت حرارت و بسيارى حركت رنج تمام يافتى چون بآنحيوان رسيدى او را در كنار گرفته گفتى اى بيچاره مرا و خود را بسيار رنجانيدى و او را بر دوش گرفته بگله آوردى « فبرحمك على خلقى اصطفيتك بالنبوة » و بسبب ترحمى كه نسبت به آن بيچاره از تو صدور يافت تاج اصطفا بر سر تو نهاديم و كمر كرامت بر ميان تو بستيم\r\n\r\nحكايت : صاحب طبقات ناصرى آورده كه در اوايل حال ناصر الدوله سبكتكين\r\nغلام البتكين امير الامرا در خراسان بود و زياده اعتبارى نداشت و بيش از يك سر اسب در طويله او نبود نوبتى از نيشابور بعزم شكار بيرون آمده ماده آهوئى ديد كه با بره خود ميرود سبكتكين اسب از عقب او برانگيخت آهو بتك پاى بيرونرفته سبكتكين بره او را گرفته بر قربوس زين نهاده روانشد چون قدمى چند برفت و در عقب نظر كرد ، ماده آهو را ديد كه از عقب ميآيد و اضطراب مينمايد سبكتكين را بر بيچارگى او رحم آمد على الفور بره آهو را رها كرد و ماده آهو بچه را پيش انداخت بشعف تمام روانشد و هرلحظه روى به آسمان ميكرد و بر طرف سبكتكين مينگريست و چون سبكتكين بجهة آنكه چيزى نداشت آنشب گرسنه خوابيد در واقعه حضرت مقدس نبوى را صلى اللّه عليه و إله ديد كه ميفرمود اى سبكتكين بجهة شفقتى كه در حق آنجانور ضعيف كردى در حضرت عزت منزلت تمام يافتى و تو پادشاهى بزرك خواهى بود بايد كه با بندگان خداى به همان وجه طريق شفقت پيش گيرى\r\n\r\nحكايت : آورده‌اند كه مردى هرون‌نام در زمان سلطان محمود رئيس قريهء بود\r\nو بغايت بدنفس\r\n\r\n","description":"","footnote":"","page_name":" 497 ","page_number":497},
  {"content":"\r\n\r\nو ظالم و مردم آزار بود بعداز مدتى از افعال و اعمال خود پشيمان شده دست در دامن توبه و انابت زد .\r\n اى كه هستى بمعاصى مزه‌كش * توبه هم بيمزهء نيست بچش \r\nدر اين اثنا بعزم سفر مكه روانشد در حين مراجعت بصحرائى رسيد نظرش بر گرگين سكى افتاد كه مويهايش ريخته و لاغر و نحيف گشته و از تشنگى زبانش بيرون افتاده رئيس را بر او رحم آمده خدمتكار خود را بآوردن آب و نان اشارت كرد و بدست خويش آنسگ را آب و نان داده رسنى در گردنش كرده به منزل برد و جامه از تن بيرون كرده به نفس خود روغن در آنسك ماليد و خدمتكار را گفت تو از من بهتر نيستى ميخواهم كه روزى دو نوبت به همين شيوه روغن در تن كلب مالى و باندك زمانى آنكلب موى برآورده به قوت شد و از خانه رئيس به جائى نرفت و چون مقتضاى اجل منشور  « فَإِذا جاءَ أَجَلُهُمْ لا يَسْتَأْخِرُونَ ساعَةً وَ لا يَسْتَقْدِمُونَ » *  بر رئيس خواند شبى يكى از فضلا او را در خواب ديده از حالش پرسيد جواب داد كه بعد از دفن من ملائكه عذاب قصد من كردند مقارن آنحال از بارگاه عظمت و جلال پيغام بايشان رسيد اگرچه اين شخص سگى از سگان دوزخست اما كرم ما او را در كار سگى كرد\r\n\r\nحكايت : آورده‌اند كه در ولايت بصره مردى بود كه وجه معاش خود از قطع طريق مهيا ساختى\r\nو روزگار بسرق گذرانيدى بعد از مدتى بخاطرش رسيد كه بر عقلاى عالم و ازكياى بنى آدم مخفى و مستور نيست كه حشرونشر و ثواب و عقاب و بهشت و دوزخ حقست چون حال بدينمنوال شد بهتر آنكه بعد از اين دست به حق مسلمانان دراز نكنم و همان لحظه به خدمت حسن بصرى رفته توبه كرد و خصمان خود را كه مال ايشان برده بود پيدا كرده در استرضاى آنجماعت ميكوشيد و چون صنعتى نميدانست باندك روزى آنچه بود در مدت مديد خرج كرد و بىبرگ فروماند عيال و متعلقانش گفتند آنوقت كه نسيم توبه بر رياض آمال تو نوزيده بود ما از شاخ عهد تو ميوه مقصود ميچيديم و اكنونكه قامت تو بخلعت انابت آراسته گشت از لباس مطلوب عريان گشتيم صلاح در آنست كه همان كار خود در پيشكيرى و الا يقين بدانكه در هلاك خود و ما سعى ميكنى مرد عيار پيشه بتحريك و ترغيب زن نزد حسن بصرى رفته گفت ايها الشيخ از محنت فقر و فاقه بتنگ آمده‌ام و عزم آندارم كه توبه بشكنم گفت اگر البته در نقض پيمان خواهى كوشيد يك نصيحت من\r\n\r\n","description":"","footnote":"","page_name":" 498 ","page_number":498},
  {"content":"\r\n\r\nبجا آور مرد گفت فرمانبردارم حسن بصرى گفتكه در هر مقام كه قدم نهى بايد كه طريقهء شفقت و مرحمت نسبت بخلق خداى مرعى دارى عيار پيشه انگشت قبول بر ديده نهاده به خانه آمده گفت از شيخ اجازت خواستم برخيز و چادر خود را به من ده تا ببازار برده بفروشم و از آنوجه سلاح خريدارى نمايم زن بموجب فرموده عملنمود عيار - پيشه اسباب جنگ بهم رسانيده و برفقاى قديم پيوست و ايشان از قدوم او اظهار مسرت نمودند چه مردى شجاع و مدبر بود در اين اثنا خبر وصول كاروانى شنيده بر سر راه رفتند و در كمينگاه غدر نشستند و چون كاروان رسيدند بيرون تاخته سر راه بر ايشان گرفتند و بضرب تيغ يمانى خاك را مرجانى و سنك را رمانى ساختند :\r\n نار كفيده گشت سرسركشان ز تيغ * ز آن نار سنگريزهء ميدان چه ناردان\r\nاز عكس تيغ چهرهء بددل گمان برى * كآبستن است تيغ يمانى بزعفران \r\nو در يك لحظه جمعى از تجار را به خاك هلاك انداخته برخى را اسير كردند و اموال و اسباب ايشانرا در حيطهء ضبط آوردند و با يكديگر گفتند اكنون بقتل اينجماعت بايد كوشيد كه مبادا روزى ما را بشناسند و بخصومت ما كمر بندند مرد تائب را گفتند اين كار از تست جوابداد كه من با وجود توبه بر اينحركت هرگز اقدام ننمايم دزدان گفتند اين كار كه ما پيش گرفته‌ايم بىسفك الدماء باتمام نرسد و هركه قدم در وادى ما نهاد بايد كه شفقت و مرحمت را خير ياد كند آنشخص انديشه نمود كه از آنكار اگر ابا و امتناع نمايد شايد كه حصهء به او ندهند لاجرم سوداگرانرا بگوشهء برده خواست تا ايشان را بعالم آخرت فرستد كاروان سالار گفت اى جوان هيچ نمىانديشى كه اگر جمعى از مسلمانان را بيجرمى بكشى در روز فزع اكبر جواب مالك الملك متعال چگوئى مرد عيار پيشه گفت اى ياران هرچند كه ياران من بسبب خلاص شما بر من انكار كرده حصهء بر من نخواهند رسانيد اما من شما را بجهة رضايخدايتعالى آزاد كردم از اينموضع تا شهر پنجفرسنگ است بتعجيل برويد و خود را به شهر رسانيد قافله‌سالار گفت ايجوانمرد حقى عظيم بر ما ثابت گردانيدى اكنون ميان ما و تو محبت مؤكد و دوستى مؤيد گشت من فلان بن فلانم و خانهء من در فلان محله است و واهب العطايا مال بسيار به من ارزانى داشته اگر روزى ترا احتياجى روى نمايد نزد من آى تا ترا خدمتى نمايم و ديگر آنكه فلان حمار سياه كه فلان بار بر پشت او است از منست و من كيسهء از جواهر نفيسه\r\n\r\n","description":"","footnote":"","page_name":" 499 ","page_number":499},
  {"content":"\r\n\r\nدر پالان آن خر مضبوط ساخته‌ام جهد كن تا آنخر را بدست آورى كه آنچه درآنست برابر همهء اموال كاروانست جوان بازگشته در برابر دزدان شمشير را بر زمين زده اظهار ندامت كرده از غايت خشم گفت مرا از اين اموال چيزى نميبايد كه بشومى آن چندين خون ناحق كردم و آنحمار را كه نشان كرده بودند گرفته سوار شده روى به شهر نهاد و باقى اموال را پيش دزدان نهاد و چون به شهر آمد كيسهء مذكور را بيرون آورده با خود گفت اينجواهر مال مسلمانانست و تصرف در آنجايز نيست اينرا نزد صاحبش برم تا بمروت خود چيزى از اين به من دهد و آن كيسه را نزد قافله‌سالار برده بر زمين نهاد چون نظر خواجه بر او افتاد برخاسته ويرا در كنار گرفت و گفت ايجوانمرد اموال من از حيز احصا بيرونست و به جهت غلبهء حرص اختيار مسافرت كردم و چون واقعه چنان پيش آمد اگر به غير تو ديگرى بودى دمار از نهاد من برآوردى و مجموع اموال بوارثان افتادى اكنون حق القدوم تو بر ذمت منست و همان لحظه كيسه زر بيرون آورده به او داد مرد عيار پيشه گفت ايخواجه من آن كيسه كه نشان داده بودى با خود آورده‌ام تا مال خود را تصرف كنى خواجه جواب داد كه آنجواهر حق تست و مرا در آن هيچ طمعى نيست آن را سرمايه كن و ديگر بقطع طريق اشتغال منماى حيف باشد چون تو مردى مرتكب چنين فعلى شنيع گردد جوان زرها را برداشته بواسطهء شفقت و مرحمت از اغنيا شد .\r\n\r\nفصل سوم از جزو چهارم در تسليم و توكل كه شيوه ستودهء سالكان مسالك حقيقت و شيمهء مرضيه مالكان ممالك طريقت است\r\nدر كتب تواريخ مسطور است كه اول كسى كه از شبانكاره بر ولايت فارس استيلا يافت فضلويه بن اسمعيل بود و در اوايل حال ملازم وزير ابو منصور فولاد ستون بن ابو كالنجار بود كه آخرين سلاطين ديالمه است و چون ابو منصور وزير را گرفته بقتل آورد فضلويه بر او خروج كرده ابو منصور را بقتل آورده بر ممالك فارس مستولى گشت مقارن اينحال سلطان الب ارسلان سلجوقى از خراسان بعراق رسيده و آنولايت را در حيطه ضبط آورده عزيمت فارس نمود فضلويه از سطوت و هيبت پادشاه هراسان شده متوجه اردوى كيوان پوى گشت و ولايت فارس را از ديوان الب ارسلان به مبلغ صد هزار دينار اجاره نمود چون چند سال بر اينمعنى گذشت فضلويه در مملكت متمكن شده بخار\r\n\r\n","description":"","footnote":"","page_name":" 500 ","page_number":500},
  {"content":"\r\n\r\nپندار بكاخ دماغ خود راه داده وجه مقاطعه را بازگرفت و هرچند محصلان الب ارسلان بفارس رفتند فلسى بايشان نداد و چون پرتو اين اخبار بر پيشگاه خاطر انور سلطان ديندار راه يافت فرمان همايون شرف نفاذ يافت كه وزير ربع مسكون خواجه نظام الملك طوسى كه جمال جانش از تعريف مستغنى است و اين بيت انورى بر اينمعنى شاهد است :\r\n هر دبير و فاضل و شاعر كه او طوسى بود * چون نظام الملك و غزالى و فردوسى بود \r\nبا سپاه افزون از قطرات امطار و اوراق اشجار\r\n همه سپر تن و شمشير دست و تير انگشت * همه سپه‌شكن و ديوبند و شير و شكار\r\nچنان بجنگ حريص اندرون كه گفتى جنگ * عزيز بود بر ايشان و جان شيرين‌خوار \r\nبجانب فارس شتابد و فضلويه را گرفته بديوان اعلى فرستد يا خراج معهود را از او انتزاع نمايد و چون خواجه بنواحى فارس رسيد فضلويه در قلعه اصطخر كه از مشاهير قلاع ربع مسكونست متحصن شد و آنقلعه از بناهاى جمشيد است و بر قله كوهى مخروطى واقع شده كه يكراه بيش ندارد و آنكوه در بلندى بمثابه‌ايست كه سياح و هم تيزتك از رسيدن بقلهء آن عاجز است و پاى پيك تيزگام خيال از مساحت ساحت آن قاصر\r\n با پشت گاو ماهى در اصل همقرين * با برج گاو ماهى در فرع همان\r\nبتوان از او مشاهده كردن به چشم سر * كيفيت كواكب و اشكال آسمان \r\nخواجه نظام الملك در وصاياى خود آورده كه چون بپاى آن قلعه رسيديم و آنحصار را به نظر امعان ديدم حيران و متفكر مانده شب همه شب مانند ماهى در شبكه مىطپيدم و چون مرغ بريان در تابه اضطراب مينمودم و چندانكه تامل ميكردم بهيچوجه در باب استخلاص آن قلعه منيع فكرى نتوانستم نمود بالاخره با خود گفتم مصرع\r\n مگر ز غيب درى كرد گار بگشايد \r\n- عاقبت توكل بر كرم كردگار و نصرت حضرت پروردگار كرده بر اسباب اقامت دو ساله لشكر بر ممالك عراق و آذربايجان نوشتم روز ديگر على الصباح فرياد الامان‌الامان از اهل حصار برآمده فضلويه خراج مقرر ادا كرد چون از حقيقت حال استفسار نمودم معلوم شد كه در همان شب زلزله بوقوع انجاميده آب قلعه به زمين فرورفته\r\n\r\nحكايت : در روضة الصفا مسطور است كه چون سلطان الب ارسلان از تسخير ولايت عراق و فارس فارغ شده\r\nعزم كرمان نمود تا برادر خود قاورد را كه دم از مخالفت ميزد گوشمال دهد چون بحوالى كرمان رسيد قاورد رسولى فرستاده تحف\r\n\r\n","description":"","footnote":"","page_name":" 501 ","page_number":501},
  {"content":"\r\n\r\nو هدايا ارسال داشت و بعرض رسانيد كه من اگرچه از روى نسب برادر پادشاهم اما از همهء بندگان بنده‌ترم و اميد ميدارم كه قلم عفو بر جرايم من كشيده بىادبى مرا بعفو و اغماض مقابله فرمايد سلطان گفت ما را احتياج بتحفهء او نيست غرض امتحان برادر بود و از راه بيابان خبيص متوجه خراسان شد در اثناى راه آب و علوفهء سپاهيان روى در نقصان نهاده مهم در اضطرار انجاميد امراء به حضرت سلطان رفته صورت حال را بموقف عرض رسانيدند سلطان جواب داد كه توكل بر كرم عميم حضرت كريم كنيد و خود بخيمه درآمده سر برهنه كرده روى بر خاك نهاده گفت الهى بندگان تو از عدم زاد در اين بيابان ضايع ميمانند و عباد تو از بىآبى و بينانى هلاك ميگردند اين سخنان ميگفت و آب از ديدگان ميباريد مقارن حال ابرى در روى هوا پيدا شده بارانى عظيم باريد چنانچه لشكريان مجموع ظروف خود را پر ساختند چون از آنمرحله كوچ كرده مسافتى قطع نمودند بقلعهء كهنهء رسيدند كه محل سباع و مقام ذئاب بود چون ملاحظه نمودند قلعهء مملو از جو و گندم و كاه بود\r\n\r\nحكايت : خواجه نظام الملك در وصاياى خود آورده\r\nكه چون موكب الب ارسلان به قصد تسخير روم در حركت آمده بآنديار رسيد تسخير بعضى از آنولايات را بولد ارجمند و پسر ارشد خود سلطان ملك شاه حواله نموده مرا با او فرستاده اتفاقا اول‌بار قلعهء را محاصره نموديم كه حصارى باستحكام آن در همهء ولايات روم نبود ساكنان باره‌اش با متوطنان افلاك همراز و ساكنان كنگره‌اش با پاسبان سپهر دمساز .\r\n ز آسيب چنبر فلك اندر فراز آن * بر كنگره خميده شدى مرد پاسبان \r\nو آبى عظيم در آنحصار محيط بود چون آنحصار به نظر من درآمد پاى تدبير از تسخير ساحت آنكوتاه ديدم و دست تصرف از دامن خاك ريزش قاصر يافتم و از همه مشكل‌تر آنكه هم تسخير محال مينمود و هم بازگشتن و به طرف ديگر رفتن ممتنع بود چه اول قلعهء بود كه بمحاصرهء آن قيام نموده بوديم و از آنجا درگذشتن باهل مواضع ديگر ضرر تمام داشت سلطان ملك شاه روزى بيوقوف من جرأتى نموده با جمعى از شجاعان در كشتيها نشسته بپاى قلعه رفت و از حصار قلابها انداخته چند كشتى را گرفتند و بضرب سنك منجنيق فوجى از به‌ادر انرا هلاك ساختند و نزديك بود كه چشم زخمى روى نمايد اما خداوند تعالى توفيق داد كه بىمس آفتى از آنجا مراجعت واقعشد چون اينمعنى\r\n\r\n","description":"","footnote":"","page_name":" 502 ","page_number":502},
  {"content":"\r\n\r\nمشاهد من گشت طبيعتم از تصرف و تدبير بازماند با شاهزاده گفتم كه به غير از تسليم و توكل در اينباب چارهء نيست صبر كن تا از غيب لطيفهء رو نمايد روز ديگر سپاهى عظيم و غوغاى غريب پيدا شده بعد از لحظهء كه تاريكى فرونشست ديدم كه نصف‌باره در آب ريخته نيم ديوار افتاده و نيم خندق پر شده لشكر بحرجوش رعدخروش متوجه حصار شده آن قلعه را در تصرف درآوردند .\r\n\r\nفصل چهارم از جزو چهارم در باب فضيلت سخاوت كه بهترين كمالات انسانى و نيكوترين فضايل نفسانى است\r\nآورده‌اند كه در زمان حضرت رسالت يكى از اصحاب خوشهء خرمائى بر سبيل هديه نزديكى از مهاجرين فرستاد و او با وجود كمال فقر و احتياج او را نزديكى ديگر فرستاد و همچنين او به ديگرى ارسال داشت و همچنين هفتاد خانه رفته به خانه اولين فرستادند و گفته‌اند سى نفر از مشايخ يك ته نان داشتند آن نانرا پاره‌پاره كرده پيش يكديگر نهادند و چراغ را كشتند تا كسى را شرم نيايد كه با كل آن مبادرت نمايد و بعد از لحظه‌اى چونچراغ حاضر كردند هيچيك دست به آن دراز نكرده بودند\r\n\r\nحكايت : شيخ ابو سعيد خركوشى گويد كه در مصر درويشى بود كه بجهة درويشان از اغنيا صدقه ميگرفت\r\nنوبتى درويشى را فرزندى متولد شده با خراجات آن درماند صورت احتياج خود را بآندرويش گفته وى هرچند سعى كرد بجهة او چيزى بستاند ميسر نشد دست درويش را گرفته بگورستان برده بر سر قبر كريمى ايستاده گفت خداى ترا بيامرزد كه حاجت درويشان روا ميكردى و هرگز كسى را محروم نميساختى آنگاه يكدينار طلا كه در كيسه داشت بيرون آورده آن را به دو نيمه كرده نصفى به او تكلف نمود و نيمى ديگر را برسم قرض بويداد و همانشب بواقعه ديد كه آنمرد كريم با او ميگفت كه ديروز به زيارت ما آمدى هرچه گفتى شنيديم اما جواب نتوانستيم داد چه محبوس زندان خاموشانيم صباح به خانه ما برو ورثهاى مرا بگو كه در فلان بخارى پانصد مثقال طلا مدفون ساخته‌ام آن را بيرون آورده به آن درويش دهند صباح بخانهء مرد متوفى رفته پيغام رسانيد و ايشان اموال او را بيرون آورده به او تسليم كردند شيخ گفت اين نقود ملك شماست مرا در آن حقى نيست و خواب من بحسب شرع اعتبارى ندارد وارثان گفتند كه از مروت نباشد كه مرده چيزى بخشد و ما بخيلى كنيم شيخ آنزر را پيش درويش برد درويش نيمدينار برداشته گفت اينقرض تست\r\n\r\n","description":"","footnote":"","page_name":" 503 ","page_number":503},
  {"content":"\r\n\r\nباقى را بساير درويشان ده كه مرا هم احتياجى نيست ابو سعيد گويد كه من متعجبم كه از اين سه كس كدام سخىترند\r\n\r\nحكايت : عدى بن حاتم طائى بر فرش كهنه نشستى\r\nو جامهاى بىتكلف پوشيدى و هرسال هشتاد هزار مثقال طلا بشعرا و ارباب استحقاق دادى نوبتى دبيرش با او گفت كه چرا اين اموال را تجملات نميكنى تا بر گليم كهنه ننشينى و جامهء نامناسب نپوشى عدى جواب داد كه من حساب كرده‌ام اگر بتجمل و تنعم معاش كنم هرسال پنجاه هزار دينار سرخ صرف آن مىشود و مرا اين خوشتر ميآيد كه اين مبلغ را بارباب احتياج دهم تا در حال حيات مرا دعا و ثنا گويند و بعداز وفات نام نيكو يادگار گذارم\r\n\r\nحكايت : از قاسم بن عتان بن محمد طائى مرويست كه نوبتى از محلى بجهة يحيى بن خالد برمكى صد هزار مثقال طلا آورده بودند\r\nو در صحن‌سراى گذاشته هنوز بخزانه نقل نكرده بودند در اين اثنا بيرون آمده خواست كه سوار شود بر در خانهء خود جمعى كثير ديد پرسيد كه اينجماعت بچه مهم آمده‌اند گفتند ارباب احتياجند در اينحال يحيى يكپاى در ركاب آورده بود بر زين راست ايستاده گفت آنصد هزار مثقال طلا را بايشان دهند و بايشان قسمت كنند و مثل اين سخاوت از هيچ آفريدهء نقل نكرده‌اند\r\n\r\nحكايت : فضل بن مروان كه از خواص مأمون بود روايت كرده كه شبى بجهة مهمى بدار الخلافه شدم\r\nو تقرب من بمرتبهء بود كه هروقت كه ميخواستم به خدمت او ميرفتم و سخنى كه داشتم عرض ميكردم در آنشب بحرم خليفه رفتم او را ديدم تنها نشسته آثار تفكر و تأمل در بشرهء او ظاهر بود گفتم اى امير باعث بر تفكر چيست گفت اى فضل هرسال علما و قضات و معارف را در روز عيد انعامات مىدهم و امسال در خزانه نقدى نيست ميترسم كه اينمعنى را بر امساك من حمل كنند گفتم يا امير المؤمنين دويست هزار مثقال طلا از مال معتصم نقد شده و او را بدان احتياجى نيست اگر فرمان باشد به خدمت آورم مأمون چون اين سخن شنيده مسرور شده گفت زود باش و آنزر را بر شتران بار كرده حاضر كن و همان لحظه بفرموده عملنمودم فرمود كه كار خود تمام كن و اسامى جماعتيكه لايق انعامند بر صفحهء تقرير نماى چنان كردم و چون تفصيل باتمام رسيد پنجهزار دينار باقى مانده بود گفت اين حق سعى تست\r\n\r\nحكايت : در كتب تواريخ مذكور است كه اوكتاى قاآن بن چنگيز خان كه وليعهد پدر بود\r\nفسخت بسطت مملكت او تا به حدى بود كه از استنبول تا خانبالغ خطاى\r\n\r\n","description":"","footnote":"","page_name":" 504 ","page_number":504},
  {"content":"\r\n\r\nدر تصرف داشت و ظاهرا از زمان يافث بن نوح تا امروز تركى بسخاوت او بر مسند سلطنت ننشسته و بعضى از غرايب سخاوت او كه در اكثر كتب سير مسطور است مذكور ميگردد\r\n\r\nحكايت : در روضة الصفا مسطور است كه چون صيت سخاوت و آوازهء جود او كتاىقاآن در اقطاع ربع مسكون اشتهار يافت\r\nمردى از بغداد باميد اخذ مال از آنشهريار گردون نوال متوجه ولايت تركستان شد و چون بقراقزم كه دار الملك قاآن بود رسيد روزى بر سر راه قاآن ايستاده چون پادشاه به آنجا رسيد دست بدعا برآورده بر زبان آورد كه باميد عطاى شهريار از راه دور و دراز آمده‌ام قاآن پرسيد كه از كجائى جواب داد كه از بغدادم قاآن گفت چرا از خليفه يعنى مستعصم عباسى چيزى نطلبيدى و در آنوقت هنوز بغداد در حوزهء تصرف تركان درنيامده بود آن شخص جواب داد كه چند نوبت از خليفه چيزى خواستم اما زياده برده درم به من نداد و حال آنكه من ده دختر در خانه دارم كه بسبب عدم جهاز مانده‌اند و كسى بايشان رغبت نمينمايد قاآن فرمود كه هزار بالش طلا به او دهند بر ضمير ازكيا مسطور نماند كه بالشى نقره عبارت از هشتاد مثقال نقره است و بالش طلا ده مثقال طلا مرد بيچاره از ضبط آن عاجز ماند قاآن فرمود كه چند الاغ به او دهند كه آنزرها بار كند پير عرب گفت اى پادشاه من با چندين اموال چگونه از اينولايت ببغداد روم چه ممكن است كه بعضى طمع در اينمال كرده مرا بقتل آورند قاآن فرمود كه ده مغول با او ببغداد روند و او را بمسكن خود رسانند مغولان بموجب فرموده روان شدند چون از آب جيحون عبور نمودند عرب وفات يافت ايشان بدرگاه قاآن عرض كردند كه پير عرب متوفى گشت فرمان چيست حكم واجب الاتباع صادر شد كه مغولان آنوجه را بغداد برده بورثهء پير رسانند و قبض وصول از ديوان خليفه گرفته بياورند\r\n\r\nحكايت : آورده‌اند كه وقتى قاآن در شكار بود\r\nمردى سه خربزه پيش‌كش برد قاآن متحير فروماند چه جنسى و نقدى كه به او توانداد حاضر نبود و عادت سلاطين مغول چنان بود كه خواتين را همراه خود به شكار ميبردند با زوجهء خود گفت كه اين عقد مرواريد كه در گردن دارى بدرويش ده خواص گفتند درويش قيمت اينجواهر ثمين را نميداند مصحوب ما باردو آيد تا چيزى به او دهند قاآن جواب داد كه ارباب همت را سزاوار نيست كه كسى را در مقابل نعمت احسان نقمت انتظار فرمايند اين عقد را به او دهيد كه باز بما خواهد رسيد و درويش آنمرواريد را گرفته ببازار برد و بمبلغى بفروخت و شخصى كه\r\n\r\n","description":"","footnote":"","page_name":" 505 ","page_number":505},
  {"content":"\r\n\r\nآن را خريده بود با خود گفت كه اينجواهر ثمين لايق قاآنست آن را بدرگاه پادشاه برد قاآن مرواريد را بخاتون داده فرمود تا ضعف آنچه تاجر از درويش خريده بود بوى دادند\r\n\r\nحكايت : ديگر آنكه نوبتى شخصى از اهل طمع بر سر راه قاآن آمده\r\nسؤال نمود پادشاه فرمود كه صد بالش به او دهند اهل ديوان با يكديگر گفتند كه مگر قاآن نمىداند كه صد بالش چه مقدار است آنزر را نزد وى بايد برد چون بر آنوجه عمل نمودند نظر قاآن بزرها افتاده پرسيد كه اين چيست جوابدادند كه وجهى استكه بفلان سائل انعام فرمودهء گفت اين بغايت چيزى حقير است و مرا شرم ميآيد كه شخصى از من سؤال نمايد و اين محقر به او دهم اينمبلغ را مضاعف سازيد\r\n\r\nحكايت : اهل باهنكو از شهرهاى خطا عرضه داشتند كه ما را هشت هزار بالش زر قرض است\r\nو موجب تفرقه ما خواهد بود چه غرما مطالبه مينمايند اگر فرمان شود تا مواسات كنند بتدريج ادا كنيم و به كلى مستاصل نگرديم قاآن فرمود كه الزام غرما به مواسات موجب اسارت ايشان باشد و اهمال سبب اضطراب رعايا اولى آنست كه از خزانه ادا كنيم و منادى كردند تا قرض‌خواهان حجتها بياوردند و وجه از خزانه بستدند\r\n\r\nحكايت : بوقت آنكه شيراز به تصرف قاآن در نيامده بود\r\nشخصى بيامد و زانو زد و گفت صاحب عيالم و پانصد بالش زر قرض دارم و از شيراز بآوازهء جود قاآن آمده‌ام فرمود تا او را هزار بالش زر دهند كفات توقفى كردند كه زيادت بر ملتمس او اسراف تواند بود فرمود كه بيچاره از راه دور و دراز بآوازهء ما آمده است ملتمس او به قرض و اخراجات او اگر مزيدى رود چنان بود كه محروم بازگردد روا نتوانداشت آنچه اشاره شده بود بىتعويقى بدهند تا شادان برود\r\n\r\nحكايت : روزى در بازار قراقزم مىگذشت نظر او در دكان عناب‌فروشى افتاد\r\nو طبعش بر آنمايل شد حاجب را فرمود تا ببالشى از آندكان عناب خرد او برفت و قدرى عناب آورد و ربع بالشيكه اضعاف آن بود بوى داد و فرمود كه چندين عناب را بها يك بالش كم باشد حاجب باقى بالش را بيرون آورد و گفت آنچه داده‌ام صد بهاء آن بيش است حاجب را برنجانيد و گفت او را در همهء عمر خريدارى همچو من كى افتد و فرمود تا دو بالش ديگر بوى دادند\r\n\r\nحكايت : شخصى او را كلاهى آورد در حين مستى او را دويست بالش زر فرمود\r\nبرات نوشتند و كفات موقوف داشتند بتوهم آنكه از سر مستى فرموده ديگر روز نظرش بر آنشخص افتاد برات عرضه كردند فرمود كه بسيصد كنند و به همان سبب در توقف داشتند و هرروز\r\n\r\n","description":"","footnote":"","page_name":" 506 ","page_number":506},
  {"content":"\r\n\r\nصد بالش زياد ميفرمود تا بششصد بالش رسيد آنگاه امراء و نيكچيانرا بخواند و سؤال كرد كه بدينجهان هيچ چيزى باقى بخواهد ماند ابدا يا نه باتفاق گفتند نه روى بديشان آورد و گفت اينسخن غلط است چه نام نيك و ذكر خير ابدا باقيماند و دشمن حقيقى من شمائيد كه نميخواهيد ذكر خير و نام نيكو از من يادگار بماند و به ظن آنكه در مستى من ؛ تجشم در تعويق مياندازيد و مستحق را محروم ميكنيد تا يكدو كس از شما مالش ندهم يكبالش بكس ندهيد فى الجمله ششصد بالش بآنشخص دادند ايضا از هندوستان جماعتى دندان فيل آورده بودند فرمود كه ملتمس ايشان چيست گفتند هزار بالش زر فرمود بدهند اعيان دولت انكار نموده عرضه داشتند كه بمحقر چيزى چندان مال چون توانداد بتخصيص كه از ولايت دشمن آمده‌اند گفت هيچكس با من ياغى و دشمن نيست بدهيد تا زود بروند بداند شمهء از فهم و فراست او آنست كه از منكران دين اسلام شخصى تازى زبان به حضرت قاآن آمده زانو زد كه چنگيز خان را در خواب ديدم گفت پسرم را بگوى تا بسيارى از مسلمانانرا بكشد چه مردمى بغايت بدند قاآن دمى تفكر كرده گفت با تو بكلمهء تو سخن گفت يا به زبان خود آنشخص گفت به زبان خود قاآن پرسيد كه مغولى ميدانى گفت نه فرمود كه بيشك دروغ ميگوئى چه يقين ميدانم كه چنگيز خان به غير از مغولى زبان ديگر نميدانست و اشارت كرد كه او را سياست نمايند\r\n\r\nحكايت : قاآنرا قاعده چنان بود كه در سالى سه ماه زمستان به شكار بودى\r\nو زمان ديگر چون از طعام فارغ شدى بيرون بارگاه بر صندلى نشستى و انواع اجناس كه در خزينه بود خرمن‌خرمن نهاده بمغول و مسلمانان بخشيدى و بسيار بودى كه بزرگان هكلانرا فرمودى تا از هر جنس كه خواهد بردارد روزى يكى از آنطايفه را فرمود تا پشتهء جامه خاص برگرفت در راه جامه بيفتاد بازآمد تا بردارد گفت قدم آدمى از براى يكجامهء رنجه نشود فرمود تا يك بار ديگر چندانكه خواهد بردارد .\r\n حاتم ارزنده شود جود كفت را بيند * هيچ شك نيست كه بر دست تو ايمان آرد \r\nاگر بذكر اين حكايت مشغول شويم اين حكايت و كتاب احتمال آن ندارد و شرح شمهء بيان نتوانكرد\r\n\r\nحكايت : از عبد اللّه جعفر طيار مرويست كه نوبتى بخراسان ميرفتم\r\nدر اثناى راه غلامكى ديدم گوسفندى چند در پيش داشت و بصحرا ميبرد كلبى از جانب صحرا رسيده در برابر غلام نشست و چشمان در غلام دوخته غلام يك ته نان\r\n\r\n","description":"","footnote":"","page_name":" 507 ","page_number":507},
  {"content":"\r\n\r\nاز بغل بيرون آورده پيش سگ انداخت سگ نانرا خورده همچنان در غلام مينگريست نان ديگر پيش سگ انداخت سگ نانرا خورده از او صرف‌نظر نميكرد غلام نان ديگرش داد از غلام پرسيدم كه جيره تو چند است جوابداد كه سه نان گفتم امروز آنها را بسگ دادى خود چه خواهيكرد گفت اين سك غريبست و باميدى نزد ما آمده است من روا نميدارم كه محروم بازگردد و اگر من گرسنه مانم سهلست عبد اللّه گويد از سخن وى خوشحال شدم و او را خريده آزاد ساختم\r\n\r\nحكايت : آورده‌اند كه نوبتى سلطانمحمود كه بغايت كريه منظر درشت‌رو بود در آئينه نظر كرده غمگين شد\r\nآينه را بدور انداخت وزيرش گفت سبب تغير مزاج چه بود ؟ گفت مشهور چنين است كه ديدن پادشاهان نور بصر مىافزايد و اين صورت كه من دارم عجيب كه بيننده را كور نمىسازد وزير گفت صورت پادشاهرا همه‌كس نمىبيند اما سيرتش منظور عالميان ميگردد سيرت خوب پيش گير تا به بهترين صورتى در دلها جلوه كنى صورت خوب بجهة آنست كه صاحب آنمحبوب قلوبست زر را دشمن دار تا دوست دلها و محبوب جانها باشى\r\n\r\nحكايت : آورده‌اند كه نوبتى وكيل عنابه مادر جعفر برمكى صد هزار درم باقى آورد\r\nو عنابه بحبس او فرمانداد وكيل از عيسى بن هلال و سهل بن صباح التماس نمود كه نزد پدر عنابه داود بغدادى رفته در استخلاص او سعى نمايند تا داود رقعهء به دختر نويسد و شفاعت كند در وقتى كه ايشان متوجه منزل داود بودند ابو صالح فيض بايشانرسيده پرسيد كه بكجا ميرويد ايشان از مقصد خود اعلام دادند فيض گفت من نيز با شما درين مرافقت نمايم و چون به منزل داود شتافتند حديث وكيل را بر زبان آوردند داود گفت من در اينباب رقعهء بمادر جعفر نويسم و ازين التماس اعلام دهم و رقعهء در اينمعنى ارسال داشته بعداز لحظهء رقعه بازآوردند بر پشت رقعه نوشته بود كه من او را بجهة ظلم و فساد حبس نكرده‌ام بجهة مالى كه نزد او دارم محبوس گشته هرگاه كه از عهده اداى آن بيرون آيد خلاص گردد و او رقعه را بياران نموده عذر خواست عيسى و سهل كه دوستان مرد محبوس بودند خواستند كه مراجعت نمايند فيض گفت ما بجهة آن آمده‌ايم تا او را از حبس بيرون كنيم اكنون ما بكدام روى بازگرديم گفتند هرچه تو فرمائى چنان كنيم بر زبان آورد كه صلاح آنست كه آنوجه را قبول نمائيم و قلم برداشته مبلغ صد هزار درم بر وكلاى خود برات نوشته تا تسليم مردم عنابه كنند و با داود گفت اكنون او را تسليم ما بايد كرد داود صورت واقعه را بعنابه نوشت\r\n\r\n","description":"","footnote":"","page_name":" 508 ","page_number":508},
  {"content":"\r\n\r\nوى بر پشت آن توقيع كرد كه مروت و جوانمردى فيض را بر آن ميدارد كه اينمال خطير براى وكيل ما بدهد و او را از حبس اطلاق كند ليكن ميان ايشان محبت قديمى نيست و چون حال بدينمنوال است ما بدين كرم و سخاوت از فيض سزاوارتريم و فرمود تا وكيل را رها كردند .\r\n\r\nحكايت : عبد اللّه بن سليمان بن وهب حكايت كرد\r\nكه پدرم وقتى وزير معتمد بود روزى در مجلس وزارت نشسته بود ناگاه احمد بن ابو خالد كاتب درآمد پدرم برخاسته او را در صدر نشاند و تا او نشسته بود پدرم به او مشغول بود و بهيچكارى التفات نمينمود چون احمد برخاست پدرم پاى برهنه تا در سراى او را مشايعت نمود و اين تعظيم مفرط بر من گران آمد و در چهرهء جمعى از حضار نيز آثار انكار ظاهر گشت چه رسم وزرا اين بود كه از براى هيچكس تعظيم ننمودندى و چون مجلس خالى شد گفت اى پسر سبب اين تعظيم كه احمد را كردم با تو تقرير نمايم تا بدانيكه در آنباب مصيب بوده‌ام نه مخطى بدانكه اين مرد در زمان متوكل عامل مصر بود و مدتى مديد عمل مصر به دو مفوض ميبود سالى از ديوان متوكل او را معزول ساختند و مرا عامل آنولايت گردانيدند چون بمصر داخل شدم از حقيقت حال او تفحص بليغ نمودم تا اگر خيانتى از وى ظاهر گردد بدان بهانه تمسك نمايم اموال از او بستانم هرچند سعى كردم جز آثار نصفت و عدالت و كوتاه‌دستى امرى ديگر از او مشاهده ننمودم و هيچ رعيتى را از او ناراضى نيافتم و صاحب بريد مصر كه دشمن قديم احمد بود هرچند خواست كه بجهة ايذاى او بهانهء پيدا كند ميسر نشد عاقبت او را طلبيده گفتم حساب سال گذشته و امسال كه داخل عمل تو بوده است و ضبط آن متعلق به من شده است بنويس و چنان كن كه از تفاوت تسعير غله سى هزار مثقال طلا فايدهء من شود جواب داد كه من هرگز بخيانتى چنين اقدام ننمايم هرچند التماس نمودم قبول نكرد و در وقت محاسبه هرسالى صد هزار دينار بجهة مواجب خود وضع ميكرد من نيز قبول نميكردم آخر گفتم كه بجهة تو هر دو سال صد هزار دينار مجرى دارم سوگند خورد كه دينارى كم نكنم من در غضب رفتم و او را حبس كردم و او چند ماه در حبس مانده قطعا بموجب رضاى من عمل ننمود رقعهء به من نوشت كه با تو سخنى دارم ميخواهم كه مشافهة بگويم چون او را حاضر ساختم گفت خلوت كن باخراج ملازمان امر كردم گفت ايخداوند هنوز وقت آن نشد كه بر سر رحم آئى چه ميان من و تو هرگز عداوتى نبوده\r\n\r\n","description":"","footnote":"","page_name":" 509 ","page_number":509},
  {"content":"\r\n\r\nاست و در حق تو تقصيرى نكرده‌ام چرا بيموجبى ايذاى من اختيار كردهء و شنيدهء كه سوگندان بىكفاره خورده‌ام و الا بجهة خاطر تو چندى مبالغه و اصرار نمينمودم و از اينمقوله چندان گفت كه خشم بر من مستولى شده زبان بدشنام او گشودم و گفتم بجهة تقرير بر اين مهمات رقعهء نوشته بودى گفت از تو بيش از اين توقع نميتوان داشت و هرچند كه در ملايمت ميكوشم از تو بجز درشتى و مخالفت ظاهر نميشود و نامه بيرون آورده گفت اين نامه را بخوان چون آن را گشودم ديدم كه متوكل به خط خود بر من نوشته كه مملكت مصر را باحمد بن ابى خالد تسليم نماى و از عهده حساب او بيرون آمده بدرگاه شتاب چون مضمون نوشته را معلوم كردم بيهوش شدم و بيم آنبود كه حيات طبيعى را وداع كنم خجل گشته سر در پيش انداختم و همان لحظه امير شهر رسيده بند از پاى احمد برداشت و موكلان بر من و مردم من گماشته بيرون رفت من برخاسته در برابر احمد بايستادم گفت بنشين و هم در اينخانه ميباش كه تو در اين عمل قريب العهدى دوستى و آشنائى در اين شهر ندارى و ايضا خدم و حشم تو بسيارند و به غير از اينخانه جائى لايق تو نيست و من منازل ديگر دارم و از آنخانه بيرون رفته موكلان كه بر من گماشته بودند رخصت داد من از لطف و مرحمت او متعجب شدم و از غلامان پرسيدم كه هيچ موكلى بر ما گماشته‌اند گفتند نه و روز ديگر عمال و متصرفان درآمده گفتند طومار محاسبان ما را گرفته بخرج خود مجرى داشت و ما را آزاد گردانيد تعجب من از آنسخن زياده شد روز ديگر بديدن من آمد و شبانگاه به خدمت او شتافتم و مدت يك ماه كه در مصر بودم هر روز نوعى از ظرايف و هدايا ميفرستاد و مرا دلدارى ميداد بعد از يك ماه گفت خاطر تو مايل به شهر ما گشته است اما توطن اين شهر وقتى ترا ميسر گردد كه مهمى داشته باشى و اگر بدار الخلافه شتابى باندك مدتى مهمى خطير به تو حواله نمايند گفتم سفر من موقوف برخصت تست خط كاتب خود به من داد مشتمل بر آنكه سليمان بن وهب از عهده محاسبات خود بيرون آمده آنگاه گفت در يكفرسخى شهر فرود آى تا من بدرقهء فرستم كه راه مخوفست چون در آنموضعكه فرموده بود فرود آمدم جمعى از سواران ديدم پيدا شدند تصور بدرقه كردم غلامانم گفتند كه احمد بن ابى خالد است هراس عظيم به من راه يافت پنداشتم كه بگرفتن من آمده است و ميخواهد كه اموال مرا بستاند چه بر او ظاهر گشته كه هرچه دارم همه را همراه خويش گردانيده‌ام هم‌چنان او را استقبال كردم و سلام\r\n\r\n","description":"","footnote":"","page_name":" 510 ","page_number":510},
  {"content":"\r\n\r\nنمودم بسرور تمام جوابداده فرمود مجلس خالى كن گمان من بسرحد يقين پيوسته ملازمانرا دور ساختم گفت ميدانم كه اندك مدتيست كه بمصر آمده و نفعى نيافتهء و آنچه در ايام عمل از من التماس مينمودى از نقصان تسعير در دو سال سيهزار درم ميشد و من در آنوقت قبول نمينمودم اكنون بجهة تو آن مبلغ را آورده‌ام بفرماى تا قبض كنند چون اينسخن شنيدم در بحر حيرت افتادم گفتم و اللّه كه مثل اين سخاوت و مروت هرگز در ضمير آل برمك نگذشته گفت محقرى ديگر هست مبلغ پنجهزار دينار از مواجب خود تخفيف داده‌ام آن را نيز قبول كن گفتم خدا ترا جزاى خير دهاد و آنچه تو كردى هيچكس نتواند كرد ، مرا بيش از اين در زير بار مكن در اخذ آن الحاح فرمود و بعد از قبول آن تفصيلى به من داد مشتمل بر جامهاى ديبقى و جامهاى مصرى و ديگر تحف و هدايا فرمود كه اينجامها را براى تو آورده‌ام زيرا كه مدتى قليل در عمل بودى و تحفهء بدست نياوردى و مع ذلك ارباب ديوان از تو راه آورد طمع دارند پس گفت من مفروشات بتكلف دوست ميدارم و در ارمنيه بجهة من قالئى بافته‌اند مذهب و به مبلغ پنجهزار دينار خريده‌ام اينرا بستان تا اگر بجهة خليفه تحفهء خواهى مهيا باشد چون آنفرش به نظر من رسيد در لطافت و ظرافت آن متعجب مانده با خود گفتم اگر اين قالى از من باشد به هيچكس دلم نيايد تكلف كنم و با وجود چنين مردى كه نسبت به من بيسابقه محبتى و معرفتى با چندين جور و ستم كه از من به او رسيد مرحمتى چنين كرده باشد كسى را نرسد كه در تعظيم او انكار كند بر من واجبست كه پيش او بسر بايستم تا بپاچه رسد .\r\n پيش آندست كه خورشيد فلك طيرهء اوست * هستى عالم شش‌گوشه محقر گيرند \r\n\r\nحكايت : يكى از برامكه گفت وقتى پريشانى به حال من راه يافته\r\nكارم به جائى رسيد كه در خانه فرشى بجز گرد نماند و در طاقها جز تار عنكبوت زينتى نماند .\r\n گر گير بر زمين زنى اندر سراى من * چون گردباد گرد به روى هوا رود \r\nو در مطبخ جز ديگ سودا نمىپختم و جز غذاى تمنا نمىخوردم .\r\n هم كاسهء من سياه و هم ديگ سفيد * وز آتش و باد هردو ببريده اميد\r\nاين شسته نميشدى مگر از باران * و آن گرم نميشدى مگر از خورشيد \r\nبا خود انديشه كردم كه ابو تراب مجير كاتب مردى كريم است و من با او سابقه معرفتى\r\n\r\n","description":"","footnote":"","page_name":" 511 ","page_number":511},
  {"content":"\r\n\r\nدارم همان بهتر كه در اين افتادگى دست در ذيل همت او زنم كه پاى دلم بدستيارى عاطفت او از گل برآيد دو بيت غرا در سلك نظم انتظام دادم مضمون آنكه اگر ميل بنوشيدن شراب ارغوانى و شنيدن نغمات موسيقى دارى و خاطر شريف باينمعنى راغب هست بنده را از خاك بردار و به بنده خانه تشريف شريف ارزانى دار و اين ابيات را نزد او فرستادم مجير فى الحال سوار شده بخانهء من آمد او را استقبال كرده گفتم مراد من خانه تو بود چه خانه من از بىبرگى چنانست كه شاعر گويد :\r\n صفت خانهاى مير بدان * همچو مسجد در او نه آب و نه نان \r\nمجير گفت چون بر عزم خانه تو آمده‌ام مراجعت خوش نمينمايد بفرمايم تا اسباب عيش‌وعشرت از منزل من بوثاق تو حمل كنند و اشاره فرمود تا فرشهاى ملون و ظروف و اوانى و ساير ما يحتاج آوردند و خانه مرا كه مانند بيابان لوط بود چون باغ ارم بياراستند آنگاه مجير به خانه من نشسته من زبان بمعذرت گشوده گفتم :\r\n هماى اوج سعادت بدام ما افتد * اگر ترا گذرى در مقام ما افتد \r\nو يكروز و يكشب در منزل من مانده چونعزم رفتن كرد غلام را فرمود تا يك كيسهء زر و يكدست جامه پيش من آورده عذر خواست و در وقت رفتن چون در محفه نشست با من گفت نگذار كه كسى چيزى از آن اسباب از خانه تو بيرون برد كه آنها را به تو بخشيدم من به خانه رفته و مجموع اشيا را حساب كردم صد هزار درهم بر آمد غرض كه پيش از اين ارباب كرم در اطراف عالم بسيار بوده‌اند و نفعها بمردم رسانيده‌اند اما در اين زمان اثرى از آنمردم بر صفحهء روزگار باقى نمانده است .\r\n كرم بباغ ارم كشته بود كرم بخورد * به گوش هركه بگفتم كرم بگفت كرم \r\n\r\nفصل پنجم از جزو چهارم در فضيلت ضيافت كه باعث ذكر جميل و ثواب جزيل است\r\nآورده‌اند كه يزيد بن مهلب نزد وكيع كه از اشراف خراسان بود مبلغى زر داشت و بجهة وصول آن محصلى بر وكيل گماشت و آن محصل وكيل وكيع را ميرنجانيد روزى وكيل وكيع را بمجلس درآوردند تا مهلتى در باب تسليم زر بخواهد در اين اثنا سفره آوردند محصل خواست تا وكيل وكيع را از مجلس بيرون كند وى گفت اگر مرا بند از بند جدا كنى تا بر سفره امير طعام نخورم بيرون نروم و بعد از\r\n\r\n","description":"","footnote":"","page_name":" 512 ","page_number":512},
  {"content":"\r\n\r\nاكل طعام يزيد فرمود تا دست از او بازداشتند و بر زبان آورد كه چون بر سفره نشست و از طعام ما خورد ديگر مروت اقتضاى آن نميكند كه او را آزار كنيم\r\n\r\nحكايت : آورده - اند كه على بن هشام از مقربان مأمون بود\r\nو در باب ضيافت يدوبيضا مينمود ، روزى مأمون در اثناى محاوره او را به سمت جود و سخاوت و صفت ضيافت تعريف ميكرد و معتصم برادرزاده مأمون كه با او صفائى نداشت گفت فردا وقتى كه على بن هشام طعام چاشت نخورده باشد به خانه او رويم و به‌بينيم كه چه خواهد كرد و شرايط چگونه بتقديم خواهد رسانيد روز ديگر بوقت موعود به منزل او رفتند عبد الوهاب بغدادى گويد كه من نيز همراه بودم چون از قدوم خليفه خبر يافت باستقبال شتافته خدمت كرد مأمون گفت امروز در منزل تو طعام صباح خواهم خورد على زبان بمعذرت گشوده گفت مرا از آمدن امير المؤمنين خبر نبود تا طعامى لايق ترتيب نمايم ما حضرى كه هست بياورم و در مطبخ على بن هشام هميشه ديكهاى پر گوشت مهيا بود بعضى پخته و بعضى نيم پخته و مربيات و حلويات مرتب ميداشت تا اگر مهمانى بىوقت در رسد شرمندگى نبايد كشيد على الفور فرمانداد كه خوانسالار از اقسام اطعمه و اشربه متعاقب و متواتر حاضر سازد ، عبد الوهاب گويد بجهة امتحان مغز طلبيدم همان لحظه حاضر ساخت و معتصم ديگرانرا بر اين ميداشت كه مغز قلم طلب نمايند مطبخى چون دانست كه اگر گويد مغز نيست على آزرده مىشود مجموع گاوان و گوسفندانيكه حاضر بودند همه را كشته و استخوانهاى ايشانرا جوشانيده بياورد آخر كار شخصى مغز خواسته خوانسالار چونديد كه گاو و گوسفند نماند و عذر نميتواند گفت اسب تازى كه على بده هزار دينار خريده بود كشت مغز قلم آن را بمجلس فرستاد و مجموع خدم و حشم و خواص و امرا كه همراه خليفه بودند از مغز قلم سير شدند و از كمال همت على متعجب گشتند مأمون با برادر زاده گفت آنچه در شأن او ميگفتم بر تو ظاهر شد هنوز در اينباب سخنى دارى و على بن هشام خوانسالار را بجهة آنكه اسب را كشته بود بتربيت مخصوص گردانيد و انعام كلى بخشيد\r\n\r\nحكايت : يكى از دزدان عرب حكايت كرد كه نوبتى در باديهء ميرفتم\r\nناگاه گذر من بر قبيلهء افتاد كه در ميان ايشان مردى بود مانند رستم و حاتم بشجاعت و سخاوت مشهور چون از وصول من خبر يافت مرا به خانهء خود فرود آورد و چند روز كه در آنجا بودم هرروز شترى ميكشت بجهة من با او ميگفتم يك شتر در اين چند روز مرا كافى بود\r\n\r\n","description":"","footnote":"","page_name":" 513 ","page_number":513},
  {"content":"\r\n\r\nجواب داد كه رسم من نيست كه گوشت كهنه پيش مهمان برم و چون هفتهء در وثاق او اقامت نمودم شبى فرصت يافته گله شتران او را راندم روز ديگر جوان ميزبانرا ديدم كه مانند شعله آتش ميآيد چون نظرش بر من افتاد گفت اى بيمروت .\r\n ز كوى حق گذارى رخت بسنى * نمك خوردى نمكدانرا شكستى \r\nآخر آوازهء شجاعت و دلاورى من بسمع تو نرسيده بود آنگاه تير در كمان پيوسته گفت\r\n بروز حرب مجوف كنم ز يكفرسنگ * به تير در زره تنگ حلقه نقطه خال \r\nسوسمارى در آنصحرا ميدويد با من خطاب كرد كه اگر سخن مرا باور نميدارى ملاحظه نماى كه دم سوسمار را چگونه خواهم دوخت و خدنگى گشاد داده دم سوسمار را بر زمين دوخت و تير ديگر در كمان نهاده گفت مهرهء پشت او را خواهم زد .\r\n چو بوسيد پيكان سر انگشت او * گذر كرد از مهرهء پشت او \r\nپس تير در كمان رانده گفت هدف اين تير سينه تو خواهد بود من آغاز تضرع كردم و گفتم شترانرا به تو گذاشتم دست از من بدار گفت تا آنها را به جائى نرسانيكه از آنجا آوردهء ترا نگذارم و من شتران در پيش انداخته بقبيله او رسانيدم گفت چه چيز ترا بر اين حركت باعث گشت گفتم احتياج .\r\n آنچه شيرانرا كند رو به مزاج * احتياجست احتياجست احتياج \r\nو چون ديدم كه تو هرروز شترى ميكشى با خود گفتم كه اينمرد كمال مروت و جوانمردى دارد و اگر شتران او را برانم او از پى من نيايد و از من عفو فرمايد جوان گفت چون چنين است بيا و بيست شتر جدا كن كه به تو بخشيدم من بيست شتر جدا كردم و در شان او قصيده غرا گفتم\r\n\r\nحكايت : آورده‌اند كه نوبتى امير المؤمنين على عليه السّلام را گريان ديدند\r\nپرسيدند كه يا امير المؤمنين سبب گريه چيست فرمود كه هفت روز شده كه مهمان به خانه ما نيامده\r\n\r\nحكايت : نوبتى سيصد نفر اسير از موضعى به خدمت معن بن زايده آوردند\r\nمعن بقتل ايشان فرمانداد جوانى در ميان آنطايفه بود كه به حد بلوغ رسيده بود گفت اى امير ترا به خدا سوگند مىدهم كه ما را نكشى تا هركدام آبى بياشاميم معن فرمانداد تا همه را آب دادند همان پسر برخاست و گفت ايها الامير ما ميهمان تو شديم و اكرام ضيف بر ذمه سادات واجبست معن گفت راست گفتى و فرمود همه را آزاد كردند\r\n\r\nحكايت : در كتب تواريخ مسطور است كه وقتى ملكشاه سلجوقى\r\nبه شكار\r\n\r\n","description":"","footnote":"","page_name":" 514 ","page_number":514},
  {"content":"\r\n\r\nرفته از سپاه دور افتاد ناگاه بمزرعهء از مزارع نيشابور رسيده دهقانى را ديد كه در آن صحرا تخم مىافشاند گفت اى روستائى هيچ نان دارى كه مرا ضيافت كنى جوابداد كه نان دارم اما براى خود سلطان گفت ياوه مگو كه من مهمان توام دهقان گفت ياوه تو ميگوئى كه به زور مهمان مردم ميشوى سلطان گفت اينكارد را بستان دو ته نان بده دهقان بر زبان آورد كه اين را بدكان خباز بر كه او مرهون ميستاند و چون تو مرا نميشناسى بجهة چه كارد مرصع پيش من ميگذارى شايد كه ديگر مرا نه‌بينى سلطان فرمود كه اينكارد را به تو بخشيدم تو در عوض نان به من بخش روستائى گفت ميخواهى كه نان من بستانى و آنگاه بشلتاق كارد بگيرى هيچ به از آن كه كارد بستانى و مرا ببخشى پادشاه خواستكه روان شود روستائى عنان او را گرفته بوسه داد و گفت معذور دار كه مطايبه ميكردم چون من مردى مزاح دوستم و سلطانرا فرود آورده برهء شير مست اعلى داشت سر بريده كباب كرده صراحى شراب حاضر ساخت و در اثناى كباب كردن سخنان مضحك ميگفت و سلطانرا بخنده ميآورد ، در اين اثنا خدم و حشم از اطراف و جوانب پيدا شدند دهقان دانستكه مهمان او سلطانست برخاسته به كار خود مشغول گشت سلطان گفت ترا بدرگاه ما بايد آمد كه ارادهء آنداريم كه بمكافات ميزبانى تو قيام نمائيم روستائى جواب داد كه عادت ما نيستكه از مهمان بهاى طعام بستانيم سلطانرا سخن او خوش آمده برفت و هميشه منتظر قدوم دهقان ميبود كه شايد روزى به خدمت آيد و چون از وى اثرى نيافت شخصى را فرمود كه از فلان دهقان سئوال كن هرگز پادشاه مهمان تو بوده است چون از او پرسيد دهقان گفت نى هرگز سلطان به منزل امثال ما فرود نيايد سلطان از علو همت او متعجب شده فرمانداد تا آنديه را خريده بر اولاد او وقف كردند و مال او را بسيور غال مقرر فرمود\r\n\r\nحكايت : آورده‌اند كه جوانى انصارى بنزد حضرت مقدس رسالت پناهى آمده\r\nگفت يا رسول اللّه زنى دارم كه مهمان دوست ندارد و هرگاه ميخواهم كه مهمانى به خانه برم با من خصومت مىكند آنحضرت فرمود فردا به خانه تو خواهم آمد چون به خانه آمده گفت ايزن سرور انبيا و سيد اصفيا به خانه تو تشريف ميآورد طعامى مهيا كن زن چون شنيد كه نبى بخانه‌اش خواهد آمد هيچ نگفت و طعامى ترتيب داد چون حضرت از طعام خوردن فارغ شده مراجعت فرمود زن با شوهر گفت هنگام آمدن حضرت رسول صلى اللّه عليه و إله ديدم كه گردهاى نان بر دامان آنسرور و ساير اصحاب\r\n\r\n","description":"","footnote":"","page_name":" 515 ","page_number":515},
  {"content":"\r\n\r\nآويخته بود و وقت معاودت كژدمها يافتم كه بر دامان ايشان چسبيده‌اند و آنسخن منكوحه را نزد رسول اللّه تقرير نمود آنحضرت فرمود هرگاه مهمان به خانه آيد رزق خويش همراه آورد و چون بيرون رود گناهان خداوند خانه را ببرد انصارى آنچه شنيده بود با زن بيان نمود عورت توبه نمود كه من بعد چون شوهرش مهمان به خانه آورد انكار ننمايد\r\n\r\nحكايت : گويند نوبتى حضرت خضر عليه السّلام به زيارت يكى از اوليا آمده\r\nبا يكديگر صحبت ميداشتند در اين اثنا درويشى بمجلس درآمده بنشست آن بزرگ با او خطاب كرد كه تو كيستى و با ما چه نسبت دارى كه چنين بيمحابا آمده نزديك ما نشستى و سخن ما منقطع گردانيدى جواب داد كه من مردىام كه خدمت مشايخ بسيار كرده‌ام و بصحبت ايشان بوده‌ام و كمينه خدمت من آنست كه هفتصد كاسه نيم‌خوردهء درويشانرا ليسيده‌ام چون اينسخن از او صادر شد خضر غايب شد بعداز مدتى كه نوبت ديگر آن بزرگ را با آنحضرت اتفاق ملاقات افتاد پرسيد كه يا نبى اللّه سبب چه بود كه آن روز همان لحظه از من مفارقت فرمودى جواب داد كه آنمرد در تعريف خود گفت كه هفتصد كاسه درويشان ليسيده‌ام اگر يك درويش كاسه او ليسيده بودى فاضلتر بود از آنكه او صد هزار كاسه مىليسيد\r\n\r\nحكايت : از ثقات روايت كرده‌اند كه نوبتى جمعى با حضرت امام حسن عليه السّلام به حج ميرفتند\r\nروزى چنان اتفاق افتاد كه شترانى كه توشه بر آنها بار بود از پيش رفته بودند و ايشان گرسنه و تشنه شدند ناگاه خيمهء كهنه ديدند و زنى در آنجا نشسته بجانب خيمه توجه نمودند پيره زال ايشانرا استقبال نموده اكرام و احترام نمود و گوسفندى در كنج خيمه بسته داشت قدحى برده شير از او دوشيده نزد ايشان آورد و بر زبان راند كه اين گوسفند را ذبح كنيد و بجهة خود طعامى مهيا سازيد و ايشان بموجب سخن زال عمل نمودند و با او گفتند ما از قريشيم چون از مدينه مراجعت نمائيم پيش ما آى تا در حق تو احسان كنيم و چونروان شدند شوهر زال آمده گوسفند را نديد و از حالش پرسيد پيره‌زن صورت حال را بيان نمود شوهرش او را ملامت كرده گفت يك گوسفند داشتى آن را نيز بخورد قومى دادى كه ايشانرا نميشناسى زال جوابداد كه ميزبان آنباشد كه طعام به كسى دهد كه آن را نشناسد و بعد از اندك روزى زن و شوهر از شدت فقر و فاقه بمدينه رفتند و مرد مهياى هيزم‌كشى شد و معاش خود از آن ممر مهيا ميساختند روزى پيره‌زن بكوچهء از كوچهاى مدينه رفت ناگاه نظر كيميا خاصيت حضرت امام\r\n\r\n","description":"","footnote":"","page_name":" 516 ","page_number":516},
  {"content":"\r\n\r\nحسن عليه السّلام بر او افتاده پيرزن را بشناخت فرمود كه اى مادر مرا ميشناسى گفت لا و اللّه فرمود من آنم كه آن روز مرا بشير و گوسفند مهمانى كردى و همان لحظه هزار گوسفند و هزار درم به او دادند و ويرا نزد حضرت امام حسين عليه السّلام فرستادند و آنحضرت از وى پرسيد كه برادرم به تو چه داد زال گفت هزار گوسفند و هزار درم امام حسين عليه السّلام نيز همان مبلغ به او تسليم نمودند و او را نزد پسر عم خود عبد اللّه بن جعفر طيار فرستادند عبد اللّه نيز همان مبلغ و همان مقدار بزال داد و باكسير نظر همايون امام حسن مس محنت زال به طلاى فراغت مبدل گرديد .\r\n اى ز هر دستى كه در انديشه آمد پيشدست * وى بهر كامى كه در اميد گنجد كامكار\r\nگر نكردى چرخ پيدا دست گوهربار تو * مرزبانرا لفظ بخشش نامدى هرگز به كار \r\n\r\nحكايت : از حاتم طائى سؤال نمودند كه از خود كريم‌تر ديدهء\r\nگفت بلى وقتى در باديه ميرفتم ناگاه بموضعى رسيدم و خيمه كهنه ديدم بزكى بر در خيمه بسته و زالى نشسته چون مرا بديد پيش دويده عنان مرا بگرفت و در خانه خود فرود آورد در اين اثنا پسرش رسيده زال گفت اين بز را بسمل كن تا بجهة مهمان طعامى ترتيب دهم پسر گفت نخست بصحرا روم و هيزم آرم پيره‌زن گفت تا تو بصحرا روى و بازگردى دير شود و مهمان گرسنه ماند اينچوب خيمه را بشكن پسر چوب را شكسته بزك را بكشت و طعامى مهيا ساخت ملاحظه نمودم از مال دنيا به غير از آن هيچ چيز ديگر نداشت آن را نيز در راه مهمان نهاد ، در وقت مراجعت با زال گفتم مرا ميشناسى گفت نى گفتم من حاتمم بايد كه بقبيله من آئى تا در حق تو تكلفى كنم و حق ضيافت بگذارم زال گفت « انا لا نطلب القرا اجرا » ما بر مهمان اجر نستانيم و نان نفروشيم و از من هيچ چيز قبول نكرد دانستم كه از من كريمتر است\r\n\r\nحكايت : از اصمعى منقولست كه وقتى بسفرى ميرفتم\r\nدر شبى كه باران ميباريد و هوا تاريك بود راه گم كردم ناگاه آتشى از دور ديدم و سادات عربرا عادت آنبود تا در شبها آتش مىافروختند تا اگر غريبى به راه گذارى راه گم كرده باشد بروشنائى آتش بجانب ايشان آيد و آن را نار القرى ميگفتند بالجمله بروشنائى آتش متوجه شدم چون نزديك رسيدم مردى را ديدم بر سر توده ريگ ايستاده ميگويد اى غلام آتش را برافروز كه امشب بغايت سرد است و باد خنك ميوزد باشد كه مهمانى بجانب ما توجه نمايد اگر امشب مهمانى به خانه من آيد ترا از مال خود آزاد\r\n\r\n","description":"","footnote":"","page_name":" 517 ","page_number":517},
  {"content":"\r\n\r\nكنم چون اين شنيدم پيش رفته سلام كردم بسرور تمام جواب داده مرا فرود آورده سه شبانه‌روز مهمان او بودم هرروز شترى ميكشت و هرگز از من سئوال نكرد كه از كجا ميآئى و بكجا ميروى و مال تو چند است بعداز سه روز با او گفتم اى جوانمرد ديدهء سپهر مانند تو كريمى به نظر نياورده و كنار دايه زمين مثل تو جوادى نپرورده\r\n اى فكرت تو مشكل امروز ديدهء وى * وى همت تو حاصل امسال داده پار\r\nدر ابر اگر ز دست تو يكخاصيت نهند * دست تهى برون ندهد هرگز از چنار \r\nبا آنكه در حق من التفات بينهايت نمودى هرگز از من نپرسيدى كه از كجائى و مقصد تو كجاست اعرابى جوابداد .\r\n و لا اقول لضيفى حين نزل بى * من انلم يريد المكث بالرجل\r\nافديته مالى و نفسى ما اقام نيا * و الدمع يدنى اذا ما ذهب الرجل \r\nيعنى دأب ما نيستكه از مهمان پرسيم كه تو كيستى و مقام تو نزد ما چند روز خواهد بود بلكه چون مهمان بيايد جان و مال فداى او كنيم و چون برود خون از ديده بگشائيم\r\n\r\nحكايت : و هم اصمعى گويد نوبتى در قبيله‌اى نزول كردم\r\nدر ميان باديه در حين وصول زنان و دختران قبيله پيش آمده مرحبا گفتند و بارگير مرا گشوده به منزل بردند و تا در آن قبيله بودم مرا خدمت ميكردند و چون بعداز سه روز عزيمت رفتن تصميم دادم خواستم كه شتر خود را بار كنم هيچكس نيامد كه مرا مدد كند درماندم و آواز دادم كه شما در وقت نزول انواع دلدارى بتقديم رسانيديد و اكنون بيموجبى مرا گذشته مدد نميكنيد تا شتر را بار كنم سبب اينمعنى چيست گفتند :\r\n انا معين الضيف عند نزوله * و عار علينا معاونته حين مرحلى \r\nيعنى ما در حين نزول مهمانرا خدمت ميكنيم و در وقت رحيل عار باشد اگر مدد او كنيم\r\n\r\nحكايت : آورده‌اند كه در زمان خلافت عمر اعرابى مهمان او شد\r\nسه شبانه‌روز او را ضيافت كرده در حين رحيل دو برد يمانى بوى داد اعرابى چون بر سر شتر نشست گفت يا ابا حفص بجهة آن مهمانى كه كردى و اين بخشش كه نمودى از تو هيچ منت ندارم چه من مردى راهدارم و خونريز و فتنه دوست ميدارم و حق را دشمن و مردار ميخورم و بر ناديده گواهى مىدهم و از دوزخ نميترسم و به بهشت اميد ندارم عمر چون اين سخن بشنيد تيغ كشيده قصد اعرابى كرد اعرابى شتر برانگيخت و از پيش روى او بگريخت\r\n\r\n","description":"","footnote":"","page_name":" 518 ","page_number":518},
  {"content":"\r\n\r\nو عمر به مسجد آمده اسد اللّه الغالب را ديد كه بر سر روضه مقدس سيد كاينات نشسته بود گفت يابن عم رسول اللّه ( ص ) من مرديرا سه روز مهمانى كردم و دو جامه به دو دادم در حين رفتن چنان و چنين گفت امام المتقين فرمود اينكه گفت منت از تو نميدارم معنى آنست كه سپاس از خداوند عز و علا ميدارم كه ترا بر اكرام من توفيق داد و آنچه بر زبان راند كه راهدارم يعنى زاهدم و راه حق دارم و مراد باينكه گفت خونريزم آنست كه گفت خون كفار ميريزم و آنچه گفت فتنه دوست ميدارم فتنه اموال و اولاد است كه انما اموالكم و اولادكم فتنه و ايشانرا دوست ميدارم و معنى آنكه حق را دشمن دارم آنست كه مرگرا دشمن دارم و مرگ حقست و گفت مردار ميخورم يعنى ماهى ميخورم و ماهى را كسى ذبح نميكند بلكه مانند مردار بر خاك ميرد و آنكه گفت بر ناديده گواهى مىدهم خداوند جل ذكره را نديده بر وحدانيت او گواهى ميدهد و عبادت من بجهة اوست نه بواسطه اميد بهشت است و خوف دوزخ ايعمر اعرابى مردى عاقل و دانا بوده است و تو بىسببى عزيمت اينداى او كردهء عمر بر زبان آورد « لو لا على لهلك عمر »\r\n\r\nحكايت : آورده‌اند كه در آنوقتكه عبد اللّه عباس نابينا شده\r\nاز مدينه بشام ميرفت غلامى خشم‌نام كه قايد او بود روزى در اثناء راه باران گرفته عبد اللّه گفت ايغلام ملاحظه كن كه در اين نزديكى پناهى هست گفت خيمه مىبينم عبد اللّه را بدانصوب برده پيره‌زنى از خانه بيرون آمده عبد اللّه را فرود آورد و بزكى در گوشهء خيمه داشت در اين اثنا شوهرش رسيده و بر عبد اللّه سلام داد و با زن گفت اين بز را بيار تا براى مهمان بكشيم پيرزن گفت سبب معاش اين بز است اگر براى مهمان بكشيم ما را از بىبرگى ببايد مرد پيرمرد گفت مرگ نزد من از زندگانى بىجوانمردى بهتر است كه مهمان گرسنه در خانهء من بماند و كارد از زن گرفته بز را بسمل كرده و بريان ساخته نزد عبد اللّه برد روز ديگر بامداد كه ابن عباس ارادهء رفتن نمود با غلام گفت آنزرهاى نقد كه دارى بدين پيرمرد ده غلام گفت اگر بهاى ده گوسفند دهى كافى باشد عبد اللّه جواب داد كه اين زرها را به او ده كه هنوز از ما سخىتر است زيرا كه ما به غير از اين اسباب و اموال ديگر داريم و او بجز آن كبش كه براى ما كشت ديگر چيزى نداشت\r\n\r\nحكايت : در تواريخ مسطور است كه على بن الياس حاكم كرمانرا معهود چنان بود\r\nكه هر غريب كه بكرمان ميرسيد 3 روز او را ضيافت مينمود و چون آل بويه بر ممالك عراق و فارس استيلا يافت معز الدوله احمد بن\r\n\r\n","description":"","footnote":"","page_name":" 519 ","page_number":519},
  {"content":"\r\n\r\nبويه به قصد تسخير كرمان در حركت آمد و امير على الياس در شهر متحصن شده روز جنگهاى مردانه ميكرد و شب اطعمهء الوان و خانهاى گوناگون بجهة معز الدوله و مردم او بيرون ميفرستاد چون اينمعنى تكرار يافت معز الدوله به او پيغام داد كه از تو طرفه‌حالى مشاهده مينمايم اگر دوستى در روز چرا محاربه با ما ميكنى و اگر دشمنى شب چرا بضيافت مىپردازى امير على جواب فرستاد كه جنگ روز بجهة آنكه دفع دشمن واجبست مضرت خصم از خود بمحاربه بازميداريم و طعام شب بجهة آن ميفرستم كه شما غريب و مهمانيد چون معز الدوله اين شنيده از مروت او تعجب نمود گفت شرط فتوت نباشد كه با چنين شخصى محاربه نمائيم و از كرمان كوچ داده بجانب اهواز و عراق عرب شتافت\r\n\r\nحكايت : آورده‌اند كه عمرو ثعلبى عبد الملك مروانرا هجوى شنيع گفت\r\nو دشنامهاى صريح داد وليد بن عبد الملك را بگرفتن او فرمانداد بعداز مدتى كه در زواياى اختفا بسر برد روزى در وقتى كه وليد شيلان كشيده بود بر سر سفرهء او حاضر گشت و چون سفره برداشتند وليد عمرو را شناخته گفت حمد خداونديرا كه ترا بىامان بدست من گرفتار كرد بخوان آنچه بجهة پدرم گفته‌اى عمرو هجو را خوانده بوليد گفت گمان من چنانست كه شخصى كه بر سفرهء تو نشسته نان تو خورده باشد اگرچه گناه او عظيم باشد او را نرنجانى و عقوبت ننمائى وليد گفت گمان تو در اينباب واقع است .\r\n\r\nفصل ششم از جزو چهارم در شجاعت كه باعث علو شانست در دنيا و سبب سمو مكانست در عقبا\r\nشجاعت قوتيست نفسانى كه بعداز رعايت شرايط و احتياط در دفع خصوم و رفع نوايب آثار پسنديده بظهور رساند و جمعى كه خود را بيموجبى دانسته در مخاطر و مهالك اندازند شجاع نيستند بلكه مجنونند .\r\n\r\nحكايت : باتفاق كافه امم و عامهء بنى آدم\r\nاز ابتداى مطلع آفتاب رسالت حضرت مقدس نبوى صلى اللّه عليه و آله الى الان كه هزار و پنج است هيچ آفريدهء بشجاعت اسد اللّه الغالب امير المؤمنين على بن ابيطالب عليه السّلام بل از اوان هبوط آدم صفى از جنت مخلد الى يومنا هذا احدى از نوع بنى انسان در اين صفت عالى نزديك به او نرسيده .\r\n اى راست رو قضا به گمان تو چون خدنگ * بر تركش تو چرخ مرصع دم پلنگ\r\nدست شجاعت تو كند روز معركه * در گردن مبارز افلاك پالهنگ \r\n\r\n","description":"","footnote":"","page_name":" 520 ","page_number":520},
  {"content":"\r\n\r\n مرغابيان جوهر درياى تيغ تو * هريك بروز معركه صياد صد نهنگ \r\nشاهد اينحال و مصداق اينمقال كندن در خيبر است بيان فتح خيبر\r\nتفصيل اين اجمال آنكه چون حضرت مقدس نبوى صلى اللّه عليه و إله عزيمت فتح خيبر فرمود از مدينه با هزار و چهار صد نفر بآنجانب توجه نمودند حيدر كرار بواسطهء درد چشم و عارضه مرافقت آنسرور نميتوانست نمود و چون رسول اللّه صلى اللّه عليه و إله خيبر را محاصره نمود در اثناى محاصره درد سرى عارض آنحضرت شده بدين واسطه بنفس نفيس در معارك قدم‌رنجه نميفرمود اما هرروز رايت نصرت آيت را بيكى از مهاجر داده بجنگ ميفرستاد و چون در قلعه قموص كه از امهات قلعهء خيبر بود استحكام تمام بود زياده كارى از پيش نميرفت روزى رسول اللّه صلى اللّه عليه و إله علم را بعمر داده و او را سردار سپاه گردانيده بحرب فرستاد عمر بپاى حصار رفته بازگرديد كارى نتوانست ساخت روز ديگر ابو بكر را ارسال فرموده او نيز مثل عمر مراجعت نمود نوبت سوم باز عمر بن خطاب را فرستاده او نيز بيحصول مقصود مراجعت كرده و چون رايت زرنگار جمشيد شير سوار در جانب مغرب در حركت آمده سراپردهء خسرو زنگبار بر بام آن نيلى حصار زدند .\r\n منهزم گشتند از باز سپيد مشرقى * بر فلك طاوس زرين از فلك فوج غراب\r\nچرخ كهلى سرمهء شب را بميل زرد و سرخ * همچو كحالان كشيد اندر دو چشم آفتاب\r\nنور آل بوتراب روز پيدا شد ز كوه * دولت عباسيان شب پذيرفت انقلاب \r\nسرور بطحا و يثرب بر زبان معجز بيان گذرانيد كه « لا عطين الراية غدا رجلا كرارا غير فرار يحب اللّه و رسوله و يحبه الله و رسوله يفتح اللّه على يديه » درين اثنا اسد اللّه الغالب از مفارقت سرور بطحا و يثرب غمناك شده باوجود رمد سوار گرديده از عقب سپاه متوجه لشكرگاه شد و همانشب كه اين سخن بر زبان معجز بيان سيد كاينات گذشته بسپاه نصرت پناه ملحق گشت سهل ساعدى گويد كه در آنشب كه رسول اللّه اين حديث فرمود غلغله در ميان اصحاب افتاده گفتند آيا كدام يك از ما بدين سعادت عظمى فايز خواهد شد جمعى از قريش گفتند مقرر است كه اينمرد على مرتضى عليه السّلام نيست چه او رمد عظيم دارد و پيش پاى خود نمىبيند چون سخن سرور انبيا بسمع قدوهء اوليا رسيد فرمود « اللهم لا مانع لما اعطيت و لا يعطى لما منعت » يعنى خداوندا هيچكس نتواند بخشيد\r\n\r\n","description":"","footnote":"","page_name":" 521 ","page_number":521},
  {"content":"\r\n\r\nچيزى كه منع تو بدان معلق گردد و هيچ‌كس نتواند ستد چيزى كه عنايت توبه بخشش آن تعلق گيرد و روز ديگر :\r\n كه خورشيد زد پنجه بر پشت گاو * برآمد ز هامون خروش چكاو \r\nسعادتمندان فيروز چنك كه در بيشهء دغا چنك بر كمر پلنك ميزدند بر در خيمهء سيد عالم مجتمع گشتند و هريكرا تصور آنكه آن دولت عظمى و آنموهبت كبرى نصيب او خواهد شد سعد بن ابى وقاص گويد چند نوبت در برابر رسول اللّه به زانو درآمدم و باز بر خواستم باميد آنكه صاحب رايت من باشم و از عمر بن الخطاب مرويستكه هرگز امارت دوست نميداشتم مگر در آن روز كه تمامت همت من مايل امارت جيش بود و چون مصطفى صلى اللّه عليه و إله از خيمه بيرون خراميد فرمود على بن ابيطالب كجاست از هر گوشه آواز بر آمد كه او را رمد چنان عاجز ساخته كه پيش پاى خود نمىبيند فرمود كه او را حاضر سازيد دست قدوهء اولياء را گرفته حاضر ساختند آنسرور فرخنده او را بران خجسته خويش نهاده آب دهان در كف خود ريخته در چشم قدوهء اوليا ماليده شفا يافت و فرمود « اللهم اذهب عنه الضروا الحر و البرد » و از على مرتضى مرويست كه بعد از آن هرگز اثر سرما و گرما نيافتم و رايت به او داده فرمود برو خداى تعالى فتح بر دست تو ظاهر سازد و على مرتضى نزديك بحصن قموص رسيده يكى از احبار يهود كه بر بالاى حصار بود پرسيد كه اى صاحب رايت چه نام دارى جوابداد كه « انا على بن ابيطالب » يهود با قوم خود خطاب نمود كه « غلبتم و ما انزل على موسى » يعنى مغلوب گشتيد و نخستين شخصى كه بقدم محاربه پيش آمد حارث برادر مرحب بود دو كس از اصحاب را شهيد كرده حيدر كرار او را بضرب ذو الفقار بجهنم فرستاد بناچار مرحب از حصار با جمعى از شجاعان جرار بيرون آمده آهنك جنك ساز داده او مبارزى بود كه پنج گز بالا داشت در غايت قوت چنانچه سنان نيزه او سه من وزن داشت و دو زره در بالاى هم پوشيده بود و هيچكس از سپاه اسلام جرأت ننمود او كه در مقابل او رود لاجرم اسد اللّه الغالب متوجه او شده مرحب تيغى حواله آنحضرت كرد امام المتقين پيشدستى نموده ذو الفقار بر سر آنملعون زد چنانچه از خود و دستارش گذشته تا كمرگاه او شكافته شد و زمره‌اى از متقدمان تا قرپوس زين گفته‌اند .\r\n ز ضربت تو الف وارقد دشمن تو * دو نيمه گردد باز اوفتد به صورت دال \r\n\r\n","description":"","footnote":"","page_name":" 522 ","page_number":522},
  {"content":"\r\n\r\nو هفت نفر از اهل خيبر بضرب تيغ امير المؤمنين حيدر بسقر پيوستند .\r\n مالك كشان‌كشان سوى دوزخ همى برد * آن را كه زخم تيغ تو بازافكند سنان \r\nدر اثنا يهودى ضربتى بآنحضرت رسانيد چنانچه سپر از دست حضرت بيفتاد خواست كه سپر را برگيرد يهود ديگر سپر را برگرفته روى بگريز آورد يهودان بخنديدند آتش غضب اسد اللّه الغالب اشتعال پذيرفته خود را بدر حصار قموص رسانيد و حلقه در آهنين حصار را گرفته چنان بجنبانيد كه تمام حصار بلرزه درآمد از صفيه منقولست كه من بر تخت نشسته بودم در آنساعت كه على در قلعه را گرفته بجنبانيد چنان حصار بلرزه درآمد كه تاج از سرم بر زمين افتاد و آندر گران سنك را كنده بجاى سپر در دست نگاه داشت و چون يهود امان خواسته از حرب فراغت يافت هفتاد گز بر عقب سر انداخت هفتاد نفر از لشكر اسلام كه در غايت قوت بودند خواستند كه آندر را از زمين بردارند ميسر نشد و بعضى از اهل سير برآنند كه در خيبر هزار من وزن داشت و زمره‌اى هشتصد من گفته‌اند و العلم عند اللّه\r\n\r\nحكايت : از معويه روايت كرده‌اند كه گفت على مرتضى در ليلة الهرير بنفس خود هزار مبارز را از سپاه من بقتل رسانيد\r\nاز مردى از اصحاب امير المؤمنين عليه السّلام نقل كرده‌اند كه گفت در ليلة الهرير نزديك آنحضرت بودم هرگاه كه شامى را دو نيم كردى تكبير فرمودى و من تكبيرات ميشمردم چون صباح شد هزار و پانصد و بيست و سه تكبير تمام شده بود كه بهر تكبيرى مبارزى كشته بود و چون در غزوهء خندق عمرو بن عبدود اسب از خندق جهانيد و از سپاه اسلام مبارز طلبيده مسلمانان كه در پيش حضرت رسالت پناه بودند به عقب او رفتند و هيچكس جرأت نكرد كه در برابر عمرو رود و او سه نوبت مبارز خواسته رسول اللّه صلى اللّه عليه و إله فرمود كه كيست كه تا شر او را كفايت كند كسى جواب نداد مگر اسد اللّه الغالب و آنحضرت در هر نوبت ميفرمود كه بنشين و چون بار سوم عمرو مبارز خواست بر زبان آورد كه هيچ مردى نيست قدوهء اولياء على مرتضى برخاست رسول اللّه صلى اللّه عليه و إله فرمود يا على اين عمرو عبدود است شجاع عرب امام المتقين جوابداد كه من نيز على بن ابى طالبم سيد عالم شمشير ذو الفقار را كه يكى از ملوك بتحفه نزد آنحضرت آورده بود از ميان گشوده بامير المؤمنين عليه السّلام داده و در حق او دعا فرمود و بدست مبارك دستار بر سر آن سرور بست و سيد عالم از اينجهة كه از اصحاب كسى بمحاربهء عمرو اقبال ننمود كوفته\r\n\r\n","description":"","footnote":"","page_name":" 523 ","page_number":523},
  {"content":"\r\n\r\nخاطر گشت عمر بن خطاب گفت يا رسول اللّه ( ص ) بواسطهء آنكه ما بمبارزت عمرو بن عبدود نرفتيم خاطر مبارك كوفته شد اين عمرو بن عبدود است كه در عرب او را با هزار سوار برابر ميدانند نوبتى با كاروانى در ايام جاهليت بشام ميرفتيم گفتند كه هزار سوار قطاع الطريق در كمينگاه غدر نشسته‌اند انتظار كاروان ميكشند ناگاه دزدان از مكمن بيرون تاختند و اهل قافله دل از جان و مال برداشتند عمرو بن عبدود در آنكاروان بود او را ديدم كه بچه شتريرا از زمين برداشته سپر ساخت و روى به آن دزدان نهاد در كمتر از ساعتى همه را متفرق ساخت اكنون ما با مردى چنين چگونه محاربه نمائيم بالجمله چون حيدر كرار در برابر عمرو رسيد گفت اى عمرو شنيده‌ام كه تو دست در آستان كعبه زده و گفته‌اى كه هيچيك از عرب در حين محاربه مرا بر سه خصلت دعوت نكند الا آنكه يكيرا قبول كنم امروز من سه چيز ميگويم يكيرا قبول كن اول آنكه مسلمان شوى عمرو گفت معاذ اللّه هيچ شخصى نباشد كه دين آباء ترك كند دوم آنكه بازگردى و با رسول اللّه محاربه نكنى عمرو گفت اگر بازگردم مردم اينمعنى را بر بددلى من حمل كنند على مرتضى گفت سوم آنكه از اسب فرود آئى تا محاربه كنيم عمرو فرود آمده اسب را پى كرده شمشيرى حوالهء آنحضرت كرد اسد اللّه الغالب بجهة محافظت بدن سپر در سر آورده و تيغ عمرو ببريد و بر فرق مبارك حيدر كرار رسيد و مجروح ساخت امام المتقين عليه السّلام ذو الفقار را بر ران عمرو زده پايش را جدا ساخت از شاه اولياء منقولست كه عمرو پاى خود برداشته بر سر من زد كه تصور كردم كه كرهء زمين را بر داشته بر سر من فرود آوردند و گردوغبار برخواسته مسلمانان گفتند انا للّه على هلاك شد و چون غبار فرونشست على مرتضى را ديدند كه سر عمرو را جدا ساخته بود لاجرم حضرت مقدس نبوى ( ص ) بر زبان معجز بيان گذرانيد « مبارزة على يوم الخندق افضل من اعمال امتى الى يوم القيامة » و بقولى فرمود « فضربة على يوم الاحزاب خير من عبادة الثقلين » از يحيى بن اكثم قاضى القضات بغداد مرويست كه گفت بغايت مشابه يافتم محاربه على را با عمرو عبدود بر آنكه حضرت پروردگار جل جلاله ميفرمايد « و قتل داود جالوت و آتاه الملك و الحكمة و علمه مما يشاء الاية »\r\n\r\nحكايت : در فرج بعد الشده آورده‌اند كه عمرو بن معدى كرب گفت\r\nنوبتى در جاهليت با سواران بنى زبيد متوجه غارت ديار بنى غطفان بودم شبى در اثناء آوازه شخصى\r\n\r\n","description":"","footnote":"","page_name":" 524 ","page_number":524},
  {"content":"\r\n\r\nبه گوش من رسيد كه ميگفت اى نسيم صبا عمرو معديكرب را از حال ما آگاه ساز شايد بفرياد ما اسيران رسد با خود گفتم اينمرد از قبيلهء ماران بن ملك بن صعصعه است مردم خود را بتوقيف امر كردم و بجانب آن آواز شتافتم جمعى را ديدم كه در پس پشتهء نشسته‌اند و آتشى برافروخته‌اند و اسيرانرا مقيد گردانيده انداخته‌اند بانگ بر ايشان زدم و گفتم منم ابو ثور و ايشان چون نام مرا شنيده بر اسبان سوار شدند و من نيز آهنك آنجماعت كرده چند مبارز را بضرب نيزه بر خاك هلاك انداختم بقية السيف سلاح انداخته آواز الامان بچرخ برين رسانيدند و گفتند هرگز بخاطر ما خطور نميكرد كه تنها در اين شب تاريك تو بر سر فوجى از دلاوران آئى و همه را عاجز سازى\r\n\r\nحكايت : در زمان خلافت مأمون نصر بن شيث عقيلى اظهار عصيان كرده بمملكت شام استيلا يافت\r\nمأمون عبد اللّه بن طاهر را بحرب او فرستاد بعد از آنكه مدتها ميان او و عبد اللّه آتش نزاع مشتعل بود نصر از عبد اللّه امان خواسته عبد اللّه او را نزد مامون فرستاد مامون مقدم او را باعزاز و اكرام تلقى نموده و چون از قصر الاماره بيرون آمد بنابر آنكه پير و ضعيف شده بود دو كس بازوى او را گرفتند تا سوار گشت شخصى گفت از مرديكه دو نفر بايد تا او را سوار كنند چه هنر آيد اين سخن بسمع نصر رسيده گفت اگر دو كس ميبايد تا مرا سوار كنند اما هزار كس بايد تا مرا پياده سازد\r\n\r\nحكايت : نوبتى بهرام گور با نعمان بن المنذر به شكار رفته\r\nفوجى از كلنگان در فضاى هوا ميپريدند و دو كلنك در پهلوى يكديگر فروتر پرواز مينمودند بهرام دو تير در يك كمان نهاده و هردو مرغ را فرود آورد\r\n\r\nحكايت : ابو على كرد روايت كرده كه وقتى من با هفتاد سوار راه بيابان طوس را بسته بوديم\r\nناگاه سوارى را ديدم كه چهل خروار قماش داشت از اسروشنه كه شهريست از بلاد ماوراء النهر مىآمد و بجانب مكه ميرفت و غير از دو سه غلام كسى ديگر همراه او نبود چونجوان فرود آمده بخواب رفت بر سر او تاخته او را گرفتيم و اموالش را بحيطهء ضبط آورديم من بقتل او فرمان دادم او آغاز تضرع و زارى كرده گفت من چندين اموال و اسباب بشما مسلم داشتم از قتل من شما را چه حاصل خصوصا كه ارادهء حج دارم و عزيمت سفر مكه تصميم داده از خانه بيرون آمده‌ام بيجهة خود را بوبال خون من گرفتار مسازيد تنى چند از جوانان كه همراه من بودند گفتند دست از او بايد داشت كه به مكه ميرود و چون بجان امان يافت گفت شما چون احسان در حق من كرديد آن را تمام كنيد و اين اسب معلوم است\r\n\r\n","description":"","footnote":"","page_name":" 525 ","page_number":525},
  {"content":"\r\n\r\nكه قيمة آن چند است به من دهيد چه بهرطرف كه از اين بيابان روى آورم تا بآبادانى بيست فرسنك است و پياده چسان از اين بيابان خونخوار جان بيرون برم اسب را نيز به او داديم گفت تيروكمان مرا نيز شفقت كنيد چه شايد در اين بيابان خونخوار جان بيرون برم تير را نيز به او داديم تيروكمان را بستد و يك سر تير از ما دور شده گفت اى ياران شما را بر من منت جانست از ميان مال من بيرون رويد تا مهم من با شما بدشوارى نانجامد و اللّه اگر با من عناد و لجاج ورزيد و مال مرا با من نگذاريد يكى از شما را زنده نگذارم مرا از عقل او خنده آمده گفتم غالبا جنون ترا بر اين ميدارد يا از سر جان سير آمدهء جوان تيرى در كمان خود نهاده متوجهء ما شد فرمودم تا چند نفر رفته او را بگيرند چون سواران از جاى خود حركت كردند يكى را چنان تيرى بر سينه زد كه از مهرهء پشتش بيرون رفت و تير ديگر افكند و سوار ديگر را بر زمين انداخت و در يك لحظه پنج مبارز را بر زمين زد پس بهيأت اجتماعى متوجه او شديم جوان بهرطرف ميتاخت و بهر تيرى سوارى را از پشت زين ميانداخت تا قرب بيست نفر را بكشت ناچار از ميان اسباب او بيرون رفتيم جوان درتاخت و از ميان بار خود تير دستهء بيرون آورده در تركش ريخت و سر در پى ما نهاد گفتم اى جوانمرد از ميان مال تو بيرون رفتيم و ما را بر تو حقى عظيم است و معذلك بيست نفر از ما كشتى اكنون بگذار تا سر خود گيريم قبول نكرده گفت اگر اول مرتبه ميرفتيد كه مرا با شما محاربه دست نداده بود در آن مضايقه نبود اما الحال تا اسب و سلاح خود را بازنگذاريد شما را نگذارم و آغاز تيراندازى كرده ده سوار ديگر را بضرب تير به راه عدم فرستاد ناچار اسب و سلاح خود را به او داده خلاص شديم\r\n\r\nحكايت : ديگر از شجاعان روزگار و دلاوران نامدار شبيب بن يزيد بن نعيم الشيبانيست\r\nكه در زمان حجاج از سواد عراق ظهور كرد و هرگز با او زياده از سيصد سوار نميبود حجاج قريب پنجاه نوبت لشكر بحرب شبيب فرستاده هرگز عدد سپاه از بيست و پنجهزار و پنجاه هزار سوار كمتر نميبود و آن شير دل با سيصد نفر پاى ثبات افشرده آن سپاه عظيم را هزيمت ميكرد آورده‌اند كه نوبتى حجاج با پنجاه هزار سوار قصد كوفه كرد و شبيب نيز با سيصد سوار نامدار بكوفه روان شد اتفاقا حجاج تعجيل نموده وقت نماز عصر به شهر درآمد و شبيب هنگام شام داخل آن بلده شده به مسجد كوفه رفت و هركه در مسجد بود از اتباع حجاج بقتل رسانيده و دو\r\n\r\n","description":"","footnote":"","page_name":" 526 ","page_number":526},
  {"content":"\r\n\r\nركعت نماز گذارده از مسجد بيرون آمده بقصر الاماره شتافت و حجاج در قصر را بسته بود چنان عمودى بر آندر زد كه پاره‌پاره گشت و زياده از اين متعرض او نشده از شهر بيرون آمد و حجاج مشعلها روشن كرده فرياد ميكرد كه اى لشكر الهى سوار شويد قريب شصت هزار جمعشدند حجاج آنطايفه را بشش فوج كرده بحرب شبيب فرستاد و هنگام عشا شبيب از حال ايشان آگاه شده تا وقت سحر پنج فوج را زير و زبر كرده بود نزديك بصبح از گوشه‌اى آواز بانك نماز برآمد شبيب از قائل اذان پرسيد گفتند محمد بن موسى كه يكى از سرداران حجاجست اينجا فرود آمده است شبيب گفت اينمردك خرفست و همان لحظه بر سر او تاخته او را بقتل آورد حجاج عرضه داشتى بنزد عبد الملك بن مروان فرستاده از او استعانت نمود عبد الملك سفيان بن ابى ايزد كلبى را با بيست هزار سوار شامى خونخوار بمدد حجاج فرستاد حجاج سفيانرا بحرب شبيب فرستاده شبيب با سفيان محاربه نموده هرچند جهد نمود كه او را منهزم كند صورت نيست لاجرم به طرف عراق عجم روانشد در فصل بهار متوجه كوفه شد چون بششتر رسيد شنيد كه سفيان بامر حجاج بمحاربه او شتافته خواست از جسر گذشته در برابر سفيان فرود آيد ناگاه چون بميان جسر رسيد اسبش بر پشت ماديانى كه پيش‌پيش او ميرفت جست شبيب از اسب جدا شده در آب افتاد و همان لحظه غريق بحر فنا گشت سفيان فرمود تا جثهء او را گرفته سينه‌اش را شكافتند دلش بمرتبهء سخت بود كه از سنك خاره سخت‌تر مينمود آورده‌اند كه مادر شبيب را گفتند كه پسرت كشته شد قائل را تكذيب نمود و چون بر زبان آودند كه در آب غرق شد آغاز شيون و نوحه كرد گفتند چگونه اول قبول ننمودى گفت در ولادت او بخواب ديدم كه شعله آتشى از من جدا شده جهانرا روشن ساخت دانستم كه آتش را جز آب نكشد .\r\n\r\nفصل هفتم از جزو چهارم در فايده صبورى كه پيشه كاملان فضيلت شعار و قائلان صاحب وقار است\r\nآورده‌اند كه وقتى شخصى را بتهمتى محبوس كردند دوستى نزد وى رفته او را ديد كه اضطراب تمام مينمايد گفت اى برادر ترك جزع كن و صبر پيش گير كه مفتاح ابواب رستگارى و مصباح شب تاريست بيچاره جوابداد كه از من گناهى صادر نشده كه شكر كنم و بر چنين ستمى چگونه صبر كنم و چه شكر گويم از آن شخص روايت كرده‌اند\r\n\r\n","description":"","footnote":"","page_name":" 527 ","page_number":527},
  {"content":"\r\n\r\nكه روز ديگر بتفحص حال او شتافتم او را در چاهى كرده بودند همان نصيحت كرده گفتم صبر كن * كه بسيار بد باشد از بد بتر * جوان بر سر حرف خود بود روز ديگر بر سر آنچاه رفتم او را ديدم كه بشكر آفريدگار زبان گشاده لباس مصابرت پوشيده بود گفتم باعث بر اين مصابرت و ترك آن اضطراب و منجزت چه بود گفت اول كه مرا نصيحت بصبر فرمودى قبول ننمودم روز ديگر مرا بچاه فرستادند و اضطراب من روى بازدياد نهاد و شكايت بيشتر كردم روز ديگر زنجيرى آورده مرا با شخصى ديگر بزنجير كشيدند اتفاقا هم طويلهء مرا اسهال دست داد كه روزى پنجاه نوبت او را اطلاق واقع ميشد ناچار مرا با او مرافقت بايست نمود چون اين صورت واقع شد دانستم كه بر قضاى الهى جز مصابرت چارهء نيست لاجرم زبان بشكر گشودم گفتم اكنون منتظر فرج باش و بعداز اندك مدتى خلاص شد\r\n\r\nحكايت : از اصمعى روايت كرده‌اند كه گفت هادى برادر هارون الرشيد\r\nكه ظالمى بيباك و جبارى سفاك بود در ايام خلافت خود قاسم بن محمد بن عبد اللّه بن على بن الحسين بن على بن ابيطالب عليه السّلام را كه از كبار سادات بود و بزيور علم و عمل و حليهء ورع و تقوى آراسته بود طلبيده با او گفت تو كيستى سيد گفت من قاسم بن محمدم از اولاد رسول اللّه هادى مادر او را دشنام داده بر زبان آورد كه ترا چنان بكشم كه هيچكس را چنان نكشته باشند قاسم گفت آنچه نسبت بمادر من گفتهء بمادر تو انسب است چه او كنيزكى بود كه در دلال خانه دف ميزد و ميرقصيد و پدرت او را از بيت المال مسلمانان و حقوق مؤمنان خريده بود اما آنچه گفتى كه ترا بكشم مرا ز كشتن مترسان كه من از اهل بيتىام كه عادت ايشانست و شهادت را شرف خود ميدانند بخداى كه صبر كنم كه پيش از من از هيچكس صادر نشده آنظالم فرمانداد تا جملهء اعضاى آن بزرگوار را بمقراض قطع كردند و او بر خود نپيچيد و آهى نكرد در اين اثنا روى به آسمان كرده فرمود :\r\n گر بر سر من تير بلا بارانى * باران ترا دوخته‌ام بارانى \r\nلاجرم هادى از عمر و سلطنت برخوردارى نيافته هم در آن ايام بمنزليكه براى او معين شده بود توجه نمود خلايق از جوروتعدى او خلاصى يافتند چنان كه قبل از اين مرقوم كلك بيان گشت\r\n\r\nحكايت : آورده‌اند كه چون نوشيروان به مجرد شبهه‌اى كه از ابو زر جمهر بخاطرش رسيد\r\nاو را مقيد ساخته در محلى تنگ و تاريك بازداشت و فرمود كه\r\n\r\n","description":"","footnote":"","page_name":" 528 ","page_number":528},
  {"content":"\r\n\r\nجامهء درشت در او پوشانند و هرروز دو قرص جوين و يك كف نمك ناسوده و يك جام آب بوى دهند و با موكلان گفت هرچه بر زبان او گذرد به حضرت ما إنها كنيد ابو زر جمر چند ماه بر آنحال بماند اصلا شكايتى بر زبانش نرفت نوشيروان جمعى را فرستاد با او مكالمه نموده از احوال وى استفسار نمايند و هرچه گويد بىزياده و نقصان بموقف عرض رسانند ايشان نزد ابو زر جمهر رفته از حالش پرسيدند و بر زبان آوردند كه باوجود آنكه مدتيست كه در بليت و محنت روزگار ميگذرانى بشرهء تو برقرار است و عقل تو به حال اولست و قطعا ضعفى در نهاد تو حاصل نميشود حكمت درين چيست ابى زر جمهر جوابداد كه من نوش‌داروئى ساخته‌ام شش حزو و بدان مداومت مينمايم و به قوت آن برقرار اول مانده‌ام پرسيدند كه اجزاى آن تركيب را بيان نماى گفت يكجزو آن اعتماد است بر كرم خداوند جل ذكره دوم رضا به قضاى الهى سوم صبر چهارم شكر پنجم آنكه ميدانم كه بسيار بد باشد از بد بتر ششم اميد خلاصى چون نوشيروان اين سخن شنيد حكيم را از زندان طلبيده تربيت نمود\r\n\r\nحكايت : گويند نوبتى اعرابى به حضرت نبوى ( ص ) آمده\r\nگفت يا رسول الله من مردىام رنجور و محنت‌زده و بملازمت تو آمدم تا مرا تعليمى دهى كه موجب دفع بليت و باعث رفعت من گردد رسول اللّه فرمود اى اعرابى بدانكه هر محنتى را زمانى مقرر است و تا مدت محنت بنهايت نرسد سعى بنده مفيد نباشد قوله تعالى «  إِنْ أَرادَنِيَ اللَّهُ بِضُرٍّ هَلْ هُنَّ كاشِفاتُ  » تا آخر آيه‌اى اعرابى عون و عصمت از حضرت بارى استدعا نماى كه خداى تعالى غفار و آمرزگار است قوله تعالى «    فَقُلْتُ اسْتَغْفِرُوا رَبَّكُمْ إِنَّهُ كانَ غَفَّاراً يُرْسِلِ السَّماءَ عَلَيْكُمْ مِدْراراً وَ يُمْدِدْكُمْ بِأَمْوالٍ وَ بَنِينَ »    كه آفريدگار جل جلاله مستغفرانرا بمال و ولد وعده فرموده است .\r\n\r\nفصل هشتم از جزو چهارم در فايده شكرگذارى كه سبب ازدياد نعمت و باعث زوال نقمت است\r\nآورده‌اند كه مردى غلامى داشت و با غلام بباغ رفته خيارى دو نيم ساخت نيمى بغلام داد و نيمى از براى خود نگاه داشت غلام آن را از روى رغبت بخورد و چون خواجه از آن خيار بچشيد بغايت تلخ بود گفت ايغلام خيار بدين تلخى را چگونه خوردى گفت ايخواجه شيرينى بسيار از دست تو چشيده‌ام شرم داشتم كه باينقدر تلخى اظهار كراهت كنم خواجه گفت ترا آزاد ساختم كه شكر نعمت اينست كه\r\n\r\n","description":"","footnote":"","page_name":" 529 ","page_number":529},
  {"content":"\r\n\r\nتو گذاردى .\r\n\r\nحكايت : كعب الاحبار گفت نوبتى در كوههاى شام ميرفتم\r\nچون هوا گرم شد لحظهء توقف نمودم تا سورت حرارت هوا شكسته گردد در اين اثنا پناه بسايهء بردم مرديرا ديدم كه هردو دست و هردو پاى و هردو چشم نداشت و زبانش بشكر نعمت الهى گويا بود :\r\n آمد آن شكرگذاريم به گوش * گفتم اى پير خرف گشته خموش \r\nچه نعمتست خداوند را در حق تو كه شكر آن ميگذارى بارى محنت بسيار در ظاهر تو مشاهده ميكنم چو اين سخن گفتم بانگ بر من زده گفت دور شو از من اى بطال كدام نعمت از اين زياده تواند بود كه خداوند تعالى در حق من فرموده كه مجموع آلات معصيت را از من گرفته و آنچه دولت و معرفت است ارزانى داشته چشم از من گرفته است تا در حرام ننگرم و دست از من استده است تا دست بناشايست دراز نكنم و پايم گرفته تا به به جائى كه نبايد رفت نروم دلم داده است تا او را جل ذكره شناسم و زبانم داده تا بذكر او گويا باشم من خجل شدم و دانستم كه او از جمله عباد مخلصين است\r\n\r\nفصل نهم از جزو چهارم در زهد و ورع و پرهيزكارى و تقوى و ديندارى\r\nزيور تقوى و پرهيز و حيله زهد و ديندارى لباسى است كه هركه بدان متلبس گردد نيكو نمايد اما اينجامه بر قامت قابليت هيچكس چنان زيبا ننمايد كه بر قد اقتدار ملوك و سلاطين چه دست قدرت ايشان بهمه‌چيز ميرسد و اسباب تنعم و تكلف پيش پادشاهان فراوانست باوجود كمال قدرت دست از عمل ناشايست بازدارند و عبادت و زهادت پيش گيرند اين معنى در نظرها عظيم نمايد كسى را كه بر دنيا دسترس نيست اگر زهد ورزد سهل بود .\r\n\r\nحكايت : آورده‌اند كه هنگام وفات عمر بن عبد العزيز\r\nمسلمة بن عبد الملك بر سر بالين آمده گفت اى امير وصيتى فرماى عمر جواب داد كه مالى ندارم كه قسمت آن را به تو حواله نمايم و به ثلث آن ترا وصى سازم تا بجهة من تصدق كنى مسلمه گفت من صد هزار دينار آورده‌ام تا بهرطريق كه خواهى صرف كنم عمر گفت صلاح تو در آنست كه اين مال را از آنجماعت كه بناوجه از ايشان گرفته رد كنى و خود را از عهدهء جواب بازرهانى پس مسلمه بسيار بگريست و بعداز آن در حصول اموال احتياط بجا ميآورد\r\n\r\nحكايت :\r\nچون\r\n\r\n","description":"","footnote":"","page_name":" 530 ","page_number":530},
  {"content":"\r\n\r\nمملكت عجم مفتوح شد عمر بن الخطاب يكىيكى از اصحاب رسول را بامارت شهرى از شهر هاى عجم فرستاده آنمرد شترى داشتكه با غلام خود بنوبت بر آن سوار ميشد چون بدر شهر رسيد نوبت سوارى غلام بود چون اهل شهر از قدوم امير خبردار شدند باستقبال شتافته از غلام پرسيدند كه امير كدام است اشارت بخواجهء خود كرد همه پيش او سر به سجده نهادند شيخ نيز سجده نموده گريان شد اهل شهر از او پرسيدند كه كرا سجده كردى جوابداد كه خداوند عالم را شما بگوئيد كه تا كرا سجده نموديد جواب دادند كه ترا شيخ گريان شده گفت عمر مرا بامارت فرستاده و اينطايفه بعبوديت من اشتغال مينمايند و همان لحظه مراجعت نموده عمر دو مرد از انصار تعيين نمود انصار به آن بلده شتافته كس فرستادند كه ما را استقبال مكنيد و تكلف منمائيد چون به شهر داخل گشتند اهل ولايت اطعمهء لذيذ گوناگون بجهة ايشان حاضر ساختند انصاريان گفتند ايجماعت ما را بدنياى خود فريفته خواهيد ساخت صلاح بر معاودت است و همان لحظه مراجعت نمودند\r\n\r\nحكايت : گويند سلمان فارسى حاكم شهرى از بلاد شام بود\r\nو هر سال پنجهزار درم بجهة اخراجات او مقرر ساخته بودند سلمان آنوجه را به صدقه ميداد و بوريا بافته از آن ممر وجه معاش ميساخت و چون وقت آنشد كه بجنت الماوى خرامد گفت از رسول اللّه صلى اللّه عليه و إله شنيده‌ام كه سبكبار بآخرت رويد و من گرانبارم بعداز فوت او متروكاتش را تفحص نمودند طغارى بود كه آرد در آن خمير كردندى و آفتابهء سفالين و پالان شترى و گليمى كه بر خود ميپوشانيد رحمة اللّه عليه\r\n\r\nحكايت : آورده‌اند كه در آنوقتكه عبد اللّه طاهر امير خراسان بود\r\nغلامى داشت سعدنام كه از سنبل پرپيچ و تابش بنفشه در اضطراب بود و از خورشيد رخسارش ماه درگذارش و تاب .\r\n اگر طره برافشانى وگر رخسار بنمائى * زهى رشك شب تيره زهى شرم مه روشن\r\nبنازد چون بنازى تو لطافت را طرب در دل * بخندد چون بخندى تو ملاحت را روان در تن\r\nز نخدان تو چونگوئيستچونچو گانمراقامت * گريبان تو پرماه است و پروين مرا دامن \r\nو اين پسر در خدمت عبد اللّه طاهر قربى تمام داشت روزى عبد اللّه رقعهء نوشته بسعد داد گفت اين رقعه را نزد دلال برده به او ده و هرچه فرمان بود بدان عمل نماى سعد بموجب فرموده عمل نموده چون بياع در آن رقعه نگاه كرد متحير فروماند سعد از او پرسيد كه سبب تأمل چيست دلال جواب داد كه امير نوشته است كه سعد را بهر قيمتى كه خريدند به فروش و در\r\n\r\n","description":"","footnote":"","page_name":" 531 ","page_number":531},
  {"content":"\r\n\r\nبهاى او مضايقه منماى چون سعد اين سخن شنيد آغاز اضطراب كرده گريان شد و از بياع التماس نمود كه از امير سؤال نماى كه گناه من چيست كه چنين از نظر اوفتاده‌ام دلال نزد عبد اللّه رفته از او پرسيد كه مهم غلام را صورت دادى دلال گفت ايها الامير سعد مردى معروفست و هر مجهول به بيع او اقدام نتواند نمود و چون نامه امير را برخواندم جزع و اضطراب كرده گفت ميخواهم كه معلوم من گردد كه چه گناه كرده‌ام كه امير مرا عذابى چنين ميفرمايد عبد اللّه گفت جريمهء از او صادر نشده است ليكن دوش بگاه برخاسته بگرمابه ميرفتم در رهگذار من نظر بر سعد افتاد او را ديدم بر تختى خفته و چادرشبى تنگ بر سر چون ماه در زير ابر مينمود چون آنحالت مشاهدهء من شد از حضرت آفريدگار استعانت طلبيدم تا مرا از وسوسه شيطان نگاه دارد و از گناهى كه هرگز بدان اقدام ننموده‌ام در حفظ عصمت خويش نگاهدارد و همه‌روز خاطر من مشوش بود ميترسم كه اگر او در خدمت من بماند شيطان بر من دست يافته مرا در ورطهء هلاك اندازد بياع گويد زبان بدعاى او گشودم و گفتم سعد خادمى معقول است كه امير در حق او عنايت فرمايد او بهاى خود بدهد و قبول نمايد كه من بعد در رهگذار امير نخوابد و پيوسته جامه خود پوشيده دارد و اگر امير او را به كسى فروشد شايد كه آنشخص ابواب فساد بر او گشايد و آن بيچاره ببلا مبتلا گردد و از اين گونه حكايات گفتم تا عبد اللّه از سر فروختن او درگذشت و بعداز مدتى دو كنيز خريده با سعد بدار الخلافه فرستاد .\r\n\r\nحكايت : ابو الحسن على بن شعرى كه از معارف ندماى طاهريه بود\r\nروايت نمود كه چون محمد بن طاهر بن عبد اللّه طاهر بجاى پدر امير خراسان شد روزى ايوب شاذان مشهور كه طبيب محمد بن طاهر بود نزد من آمده بغايت غمناك و دلتنگ و او از كودكى باز در خدمت محمد ميبود با او پرورش يافته و در پيش او قرب تمام داشت و بعداز لحظه‌اى از هرجا سخنى مذكور شد گفت پنج روز است كه امير مرا در پيش خود نگذاشت و امروز خط بطلان بر مشاهده من كشيده است و من گناهى ندارم و نميدانم كه اين كم‌لطفى بواسطهء چه‌چيز است التماس دارم كه از وى استفسار نمائى كه گناه چيست و من به خدمت امير رفته توقف نمودم تا مجلس خالى شد آنگاه حال ايوب و سبق خدمت او را بيان كردم و گفتم اگر از وى گناهى نيز در وجود آمده باشد بيك جريمهء مخلصانه قديمى و خدمتكاران ديرينه را از خود دور ساختن و وظيفه بازگرفتن از مروت\r\n\r\n","description":"","footnote":"","page_name":" 532 ","page_number":532},
  {"content":"\r\n\r\nدور مينمايد گفت بسبب آن مشاهده او را بريدم كه او را ديگر نزد من مجال توقف نيست گفتم از جريمهء او مرا اعلام فرماى امير باخراج ملازمان امر نموده من اشارت كردم تا همه بيرون رفتند فرمود مرضى عارض طبيعت من شده از وى استعلاج نمودم گفت با چنين كسان جماع كن و اشارت بغلامان خود كرد كه در خدمت ايستاده بودند به خدا كه اگر نه خوف به آن ميداشتم كه صورت قضيه معلوم غلامان گردد همان لحظه او را ادبى بليغ ميكردم و سوگند ميخورم كه هرگز بعملى چنين موسوم نبوده‌ام و از من چنين حركتى سرنزده و اگر خاطر من به اين معنى التفات مينمود بجهة حفظ سيرت و عذاب آخرت خود را محافظت مينمودم چون او تجويز اين عمل ميكرد و معذلك فائده‌اى در ضمن آن مينمود البته طبيعت بارتكاب آن عمل شنيع راغب ميگشت و اگر عياذا باللّه اينحركت از من صادر ميشد بخشم خدا گرفتار ميشدم و ديگر آنكه غلامان بىادب شده حد خود نگاه نميداشتند و اين صورت منجر بفساد ميگشت چون اين سخن شنيدم زبان به ثناى او گشوده گفتم حق به طرف امير است و ايوب مستحق تكذيب و تكسير است و چون از خدمت او بازگشتم ايوب را بديدم و او را ملامت كردم ايوب سوگندان مغلظه خورد كه مراد من از اين سخن كنيزكان خورد بود كه بسن غلامان باشند آنگاه كتب طب آورده به من نمود كه علاج اين علت جماع با كنيزكان خورد سالست من كتابها را نزد امير محمد برده عذر ايوب را تقرير نمودم خاطرش را خوش آمده بسر رضا آمد و ايوب را طلبيده گفت اين خطا از تو بوجود آمده كه بجهة خوردسالى كنيزان بغلامان اشارت كردى و اگر شرم ميداشتى كه نام كنيزان بر زبان آرى بايست نوشت و به من داد\r\n\r\nحكايت : غالب بن عبد اللّه ازدى كه امير خراسان بود\r\nغلامى داشت كامل نام در غايت لطافت و نهايت صباحت و كامل در خدمت امير اعتبار تمام داشت اما او را علت حكه غالب بود .\r\n ديدهء مقعدش مگر كور است * كه همه روز با عصا باشد\r\nگر ندارد جرب چرا كور است * شاف احمر در او چرا باشد \r\nو كامل با عياش كه از مقربان غالب بن عبد اللّه بود همواره مزاح ميكرد و بكنايه و صريح اظهار مدعاى خود مينمود و عياش قطعا بآنسخنان ملتفت نميشد شبى طاقت كامل طاق شده آرزوى حمدان عياش از درونش سرزد و زبان حالش بدينمقال در ترنم آمد\r\n\r\n","description":"","footnote":"","page_name":" 533 ","page_number":533},
  {"content":"\r\n\r\n حبذا كير قاضى كيرنگ * كه ندارد ز سنگ خارا ننگ\r\nسر او چون منارهء مخروط * مفتى مشكلات امت لوطه\r\nبچهء را كه خشك بسپوزد * كونش تا روز حشر ميسوزد\r\nتا بسوداى او فتادستم * در كون خشت برنهادستم \r\nو بعد از اين ترنمات قلم برداشته رقعهء بعياش نوشت مضمون آنكه هرچند امروز هرجا دليست بستهء اينزلف همچو زنجير است و هركجا جا نيست خستهء تير اين غمزهء خون‌ريز است اما خاطر من بمصاحبت و اختلاط تو مايلست بايد كه متوجهء بنده خانه شوى تا امشب بفراغت بر بستر استراحت تكيه كنيم .\r\n خواهم شبكى چنان كه تو دانى و من * بزميكه در آن بزم تو و امانى و من \r\nچون عياش اين رقعه را مطالعه كرد عيش بر او منقض شده با يكى از دوستان مشورت نمود كه اگر دعوت او را اجابت ننمايم در حق من كيدها كند و مرا از نظر امير بيندازد و اگر قبول كنم بر كفران نعمت و معصيت اقدام نموده باشم آندوست گفت همان بهتر كه با او درنسازى شايد كه بجهة عصمت تو خداوند سبحانه و تعالى شر او را از تو بگرداند عياش در جواب نوشت كه ميان من و تو دوستى بجاى خود است اما حيف باشد كه بر عملى كه موجب زوال محبت است قيام نمائيم چون كامل از او نوميد شد تعبيها انگيخته و در حق عياش قصدها كرد تا او را فى الجمله از نظر غالب بينداخت در اين اثنا شبى غالب بر در خانهاى غلامان ميگشت از حجرهء كامل آوازى نرم شنيد چون نزديك رفته از شكاف در ملاحظه نمود كامل را ديد خفته و غلامى در سرين او افتاده در كار است غالب از اينمعنى آزرده‌خاطر گشت و همه‌شب مضطرب ميبود عياش گويد اول كسى كه در اينوقت نزد او رفت من بودم مرا نزد خود طلبيده گفت دوش كامل بچنين عملى مشغول ديدم از دوش باز مىانديشم كه او را بكدام عقوبت بقتل آورم گفتم بقتل هردو غلام امر بايد نمود غالب گفت ميخواهم بدانم كه قبل از اين ديگرى با او اينعمل كرده است يا نه ديگر آنكه از او تحقيق كنم كه كه اينمعالجه كرده تا آنجماعت را هلاك كنم گفتم اينمعنى از معدلت امير دور باشد چه ميشايد كه او را شكنجه كنند جمعى را تهمت كند و آنطايفه بناحق كشته گردند و اين صورت موجب زيادتى فضيحت است گفت راست گفتى سياف را ببر و هردو غلام را گردن زن من بموجب فرموده عمل نمودم و بواسطهء\r\n\r\n","description":"","footnote":"","page_name":" 534 ","page_number":534},
  {"content":"\r\n\r\nتقوى از آن بلا رها يافتم چه اگر اول ديگرى نزد او ميرفت و او را برآن ميداشت كه كامل را شكنجه نمايد ميتوانست بود كه مرا نيز متهم دارد و بدان‌سبب هلاك گردم\r\n\r\nحكايت : آورده‌اند كه در زمان پيشين مردى بود در مقام عفت نشسته\r\nناگاه مشاهده نمود كه سيبى بر روى آب ميآيد از غايت سورت جوع سيب را گرفته به كار برد در اين اثنا بخاطرش رسيد كه مرا در اين چه حق بود و اينحركت چرا از من صادر شد ساعتى گريه و اضطراب نموده كنار آب را گرفته روانشد تا معلوم كند كه اين سيب از كجا در آب افتاده است و از صاحبش بحلى حاصل نمايد چون مسافتى طى گرديد به در باغى رسيد جوانى را ديد كه از آنباغ بيرون ميآمد صورت حال با او گفته التماس نمود كه او را بحل سازد جوان گفت ثلث اين باغ از منست و دو ثلث ديگر از دو برادرم من ثلث خود را بحل كردم امشب مهمان من باش كه برادران هركدام در قريهء توطن دارند از اين محل تا مسكن برادر كوچكم پنجفرسنگ است و تا وطن برادر بزرگ ده فرسنگ زاهد قدم در راه نهاده نزد برادر ديگر رفت و از او نيز بحلى گرفته يك روز در منزل او توقف نمود و على الصباح از آنجا روان شد و چون پنجفرسخ بآنده رسيد كه برادر بزرك مسكن داشت او را نيز پيدا كرده حال سيب تقرير نمود و آن شخص گفت يكهفته مهمان من باش تا با تو بگويم زاهد گفت تو اول مرا از آن سيب بحل كن تا خاطر من جمعگردد بعد هرچه فرمائى چنان كنم گفت در اينباب اختيار در دست منست اگر خواهم ترا بحل كنم و الا فلا زاهد آغاز اضطراب نموده گفت حصه خود را به من فروش گفت نميفروشم اما دخترى دارم اعرج و اقطع و اخرس اگر او را در حباله زوجيت آرى ترا بحل كنم زاهد گفت آنچه تو ميگوئى گوشت پارهء بيش نيست ميترسم كه من به خدمت او درمانم و از عبادت خداى دور مانم مرد گفت غير از اين چارهء نيست اگر خواهى ترا بحل كنم بقول من عمل نماى زاهد چون ديد كه خواجه بر سخن خود مصر است سر رضا جنبانيده عقد ايشان منعقد گشت و در شب زفاف زاهد را به خانه برده پرده برداشتند نظر زاهد بر خورشيد رخسارى افتاد كه آفتاب نور از جمالش وام كردى و زهره از ذوق ديدارش در رقص آمدى .\r\n چو چشم افكند روئى ديد زيبا * بسان نقش چين بر روى ديبا \r\nزاهد گفت همانا اين عروس من نيست و از خانه بيرون آمد پدرزن نزد او رفته\r\n\r\n","description":"","footnote":"","page_name":" 535 ","page_number":535},
  {"content":"\r\n\r\nگفت دختر من سليم الاعضا بود اما آن سخنانكه گفتم مأول بود اول كه گفتم چشم ندارد مراد آنبود كه هرگز بنامحرم ننگريسته و آنچه گفتم اقطع است يعنى چيزى كه از او نبوده دست به دو دراز نكرده و چون دختر من در نهايت صلاح و عفت بود او را لايق چون تو مردى ديدم زاهد به خانه رفته پدرزن مجموع ما يحتاج ايشانرا مهيا ساخت و زاهد بواسطه ورع و تقوى از حضيض محنت باوج راحت رسيد .\r\n\r\nفصل دهم از جزو چهارم در حزم و احتياط در عواقب امور و تأمل نمودن در قضاياى نزديك و دور\r\nآورده‌اند كه چون اسفار بن سيرويه كه از امراى ديلم بود بعزم تسخير عراق لشكر كشيد ابو جعفر حاكم سمنان از او متوهم شده بقلعه راس الكلب متحصن شده چون اسفار بسمنان رسيد كس بطلب ابو جعفر فرستاده ابو جعفر از آمدن بنزد اسفار امتناع نمود چون اسفار ولايت رى را فتح كرده لشكرى بعبد الملك ديلمى داده بدفع ابو جعفر فرستاد عبد الملك آن قلعه را محاصره نمود و مدتى با ابو جعفر محاربه نمود ليكن بواسطه استحكام حصار فتح ميسر نشد عاقبت به تنگ آمده حسين بسطامى را نزد ابو جعفر فرستاده طالب مصالحه شد و حسين چند نوبت آمدوشد نموده عاقبت ابو جعفر و عبد الملك صلح كردند و با يكديگر اختلاط پيش گرفتند ابو جعفر عبد الملك را بضيافت طلبيده عبد الملك با سپاه خود قرار داد كه چون بحصار روند اتفاق نموده ابو جعفر را بقتل آورند اما چون بدر حصار رسيد عبد الملك بدرون رفت مردم او را مانع آمدند و نگذاشتند كه احدى داخل حصار شود و همه را در پاى حصار بنشاندند و ابو جعفر بر غرقه نشسته بود كه بر خندق قلعه مشرف بود و صحرا در مقابل مينمود و و چون عبد الملك بآنغرفه درآمد ابو جعفر عذرخواهى نموده بقدوم او اظهار استبشار نموده بعد از لحظه كه از هر نوع سخنان بر زبان راند عبد الملك با ابو جعفر گفت مجلس خالى كن كه با تو سخنى دارم ابو جعفر فرمود تا جمله خدم و حشم از آنغرفه فرود آمدند جز غلاميكه حوايج او را كفايت كند بجهة آنكه ابو جعفر بعارضه نقرس رهين شده بود پس عبد الملك در آنغرفه ابو جعفر را بدشنه هلاك كرد و آنغلام از خوف آن بى خود گشت و نفس نيارست زدن پس رسنى ابريشمين كه بر ساق موزه داشت بيرون آورده بر دريچه غرفه محكم داشت و آنرسن را گرفته بر لب خندق فرود\r\n\r\n","description":"","footnote":"","page_name":" 536 ","page_number":536},
  {"content":"\r\n\r\nآورد و از خندق بشنا بگذشت اگر ابو جعفر حزم و احتياط پيشه كردى عبد الملك را در خلوت قتل او ميسر نگشتى و اگر عبد الملك كمند با خود نياوردى كسان ابو جعفر او را هلاك كردندى\r\n\r\nحكايت : آورده‌اند كه در زمان امير اسماعيل سامانى مردى بود در كمال ثروت و غايت نعمت\r\nچنانچه فضاى كوه و هامون از كثرت مواشى و حواشى او بتنگ آمده بودند اين شخص در نواحى مرورود بر سر راهى نشسته و خوان كرم گسترده و از آينده و رونده هركه به او ميرسيد از خوان او محظوظ و بهره‌مند ميگرديد تا كار وى به جائى رسيد كه ذكر خير او در افواه افتاده و خلايق زبان به ثناى او گشودند\r\n كاى اختر سخا كه ز خيل نوال خويش * هرروز بر سپهر تفاخر كنى قران\r\nاز قوت سخاى تو هيچ آفريدهء * در دست تو قرار نگيرد بجز عنان \r\nاينخبر بسمع امير اسماعيل رسيده مثالى به او نوشت مضمون آنكه از سر راه برخيز و در گوشهء نشسته بضبط اموال خويش متوجه شو تا اثر غضب ما به تو نرسد چون آنحكم بمرورود رسيد از سر راه برخاست و آنخيرات منقطع شده خلايق ازين معنى متعجب گشته بودند چرا كه امير اسماعيل پادشاهى بود خير و نيكوانديش روزى يكى از خواص كه بمزيد تقرب اختصاص داشت از امير سؤال نمود كه در منع آنمرد خير از ضيافت صادر و وارد چه حكمت است امير جوابداد كه چون مردى از رعايا بر سر راهى نشسته دست بانعام و احسان گشايد و خلايق را بر خوان ضيافت نشاند لاشك محبت او در دلها قرار گيرد و زبانها بذكر و ثناى او گردان شود بدين سبب دماغ او مخبط گردد و ميتواند بود كه جمعى بر درگاه او مجتمع گردند و عمال ما را تمكين نكنند و در اداى خراج تقصير نمايند و ما را بجهة ناموس سلطنت در دفع سعى بايد نمود و چون كشته گردد خلايق بغيبت ما زبان دراز كنند كه شخصى چنين را كه در كرم و كرامت عديل نداشت مستاصل گردانيد لاجرم او را بگوشه‌نشينى امر كردم تا او از بلا و ما از و بال ايمن گرديم و اين نهايت دورانديشى است\r\n\r\nحكايت : آورده‌اند كه چون امير البتكين از خراسان بغزنين رفته\r\nو آن مملكت را در تحت تصرف آورد امير على كوچك كه امير غزنين بود در سرحد آن مملكت بقلعهء پناه برد البتكين سبكتكين را شحنهء غزنين گردانيد و خود مانند نرگس و لاله بسر ميبرد اما سبكتكين طريق حزم و احتياط مسلوك ميداشت و هميشه مردم خود را ساخته كار و آمادهء كارزار ميساخت روزى البتكين جشنى ترتيب داده صباح تا رواح بتجرع\r\n\r\n","description":"","footnote":"","page_name":" 537 ","page_number":537},
  {"content":"\r\n\r\nاقداح اقرح اشتغال داشت و هرچند سبكتكين را بشرب شراب تكليف نموده سبكتكين معذرت گفته شراب نخورد و چون شب درآمد امير و مأمور مست و خراب و مخمور بيفتادند سبكتكين و ملازمان خود بحراست مشغول گشت در اين اثنا غلغلهء بسمع سبكتكين رسيد و با مشعل متوجه آنطرف گشت كه آواز ميآمد و چون بكوى برمكيان رسيد طايفه سلاح‌پوشى را ديد بانك بر ايشان زد كه شما كيستيد و در اينوقت باينجا چه ميكنيد آنجماعت پريشان گفتن آغاز كردند امير سبكتكين ايشانرا تبليع و تهديد فرمود ايشان اقرار كردند كه طايفه از اهل فتنه مواضعه نموده‌اند كه خروج نمايند و نشان آنست كه بر بام قلعه آتش برافروزند و امير على كوچك با سپاه برسد و باتفاق البتكين را از ميان بردارند و چون سبكتكين اين سخن شنيد جمعى از ايشانرا گردن زده بدر قلعه رفت و جمعى كثير را ديد كه مكمل شده‌اند و انتظار امير على ميكشند سبكتكين با غلامان خاصه قصد آنطايفه كرده بضرب تيغ آتشبار خرمن اعمار ايشانرا بباد فنا داد و لشكر كشيده به راه گردين كه مسكن ابو على كوچك بود روانشد و در اثناى راه ببرادر ابو على رسيده سپاه رى را منهزم ساخت و او را دستگير ساخته به شهر مراجعت نمود صباح سرها و اسيرانرا نزد البتكين برده صورت واقعه بيان كرد لاجرم البتكين در تربيت او كوشيده و دختر خود را بوى داد و بعد از فوت البتكين غلامان البتكين سبكتكين را بسردارى برداشتند و اينهمه سعادت بسبب رعايت حزم او را حاصل شد\r\n\r\nحكايت : گويند يكى از ملوك عجم را وزيرى بود در غايت كياست و نهايت فراست و كفايت\r\nروزى در مجلس پادشاه درآمده ديد كه پادشاه خفته است و غلامى ترك بر زبر سر او ايستاده بود بازگرديد پادشاه او را طلبيده از سبب مراجعت پرسيد وزير گفت هركه بر دشمن اعتماد كند سرانجام هيچ مهمى نتواند نمود پادشاه گفت كدام دشمن را ديدى كه ما بر او اعتماد كرديم وزير گفت عداوت و دشمنى ميان اهل توران و ايران از قديم باز استحكام دارد و عداوت عجم در جبلت اتراك مخمر است و پادشاه غلام ترك به خود نزديك ساخته و بر او اعتماد فرمود و او بحقيقت دشمن است و از روى ضرورت كمر خدمت تو بر ميان بسته و دوستى و تألف او بتكلف حاصل شده نه بالطبع و اين مانند آنست كه آب را چندان گرم كنند كه باسخونت و حرارت به آتش برابرى كند و چون به آتش ريزند گوهر خود بنمايد و آتش را بكشد اگر اين\r\n\r\n","description":"","footnote":"","page_name":" 538 ","page_number":538},
  {"content":"\r\n\r\nغلام نوبتى فرصت يابد طبيعت و جبلت ناپاك او را بر امرى شنيع دلالت كند تدارك آن چه تواند بود پادشاه گفت نيكو گفتى دورانديشى بموقع كردى ديگر غلامان ترك را به خود نزديك نگردانيد\r\n\r\nحكايت : آورده‌اند كه چون خاطر هارون بر برامكه متغير گرديد مدت ده سال استيصال ايشان ميجست\r\nتا برنهجى كه در ذكر خلفا مسطور است ايشان را برانداخت روزى مسرور خادم كه بخليفه گستاخ بود گفت فرمان خليفه در شرق و غرب نافذ است سبب چه بود كه خاطر شريف از برمكيان آزرده شد بدفع ايشان امر نفرمود هارون گفت ايمسرور ده سالست تا راى من بر استيصال ايشان قرار گرفته است اما كسى كه مهمات ايشانرا كفايت تواند نمود و بشغل ايشان مشغول تواند گشت نداشتم در اين مدت جمعى را تربيت نمودم و بانمرتبه رسانيدم كه از ايشان كار برمكيان ميآمد آنگاه بدفع آنطايفه پرداختم و اگر همانروز كه خاطر بر آنجماعت متغير گشت امضاى اين عزيمت مينمودم امور ملكى مختل ميگشت\r\n\r\nحكايت : آورده‌اند كه چون سلطان محمود غزنوى التوتاش حاجب را امير خوارزم ساخته\r\nلقب خوارزم شاهى داد بعد از اندك فرصتى حاجب بريد خوارزم اعلام نمود كه التوتاش بيك دويست غلام ترك به دويست دينار خريد ازينسخن سلطان متاثر شده با خود گفت كه اگر التوتاش خدم و غلام بسيار پيدا كند شايد كه غرور پندار دماغ او را مخبط ساخته دم استقلال زند در اينباب تاملى نموده منشى خويش ابو نصر را فرمود تا مكتوبى بالتوتاش نويسد مضمون آنكه خوارزم شاه يادگار پدر عزيز ماست و او را عمى مشفق ميدانيم و پيوسته صدق و اخلاص از او مشاهده نموده‌ايم و ما را به او اعتقاد تمام است و هنوز منصب حجابت كل باسم اوست و على خويشاوند باسم نيابت او در اين مهم دخل مينمايد و عاقبت او را بغزنين بايد آمد و اين محلى تنگست و گفته‌اند كه غزنين آخور سنگين است اگر روزى او بغزنين آيد و غلامان بسيار با خود بياورد عرصهء اينولايت تحمل آن نياورده و او بجهة مؤنات ايشان در ماند و فروختن غلامان عار باشد بايد كه من بعد به بيع غلامان نپردازد و چون اينمثال بالتوتاش رسيد ترك غلام خريدن نموده و سلطان جهد كرد تا او را بدرگاه آورد و اينمعنى از غايت دورانديشى او بود لاجرم در زمان دولت او دست فتنه بر چوب بسته بود\r\n بالش عاليت سد فتنه شد ورنه كجا * پهلوئى بر ايمنى هرگز بسودى بسترى \r\n\r\nحكايت : آورده‌اند كه چون ابو جعفر منصور با ابو مسلم مروزى سوء المزاجى\r\n\r\n","description":"","footnote":"","page_name":" 539 ","page_number":539},
  {"content":"\r\n\r\nپيدا كرد شبى يزيد بن مسلم را كه از عقلا بود طلبيد و در باب ابو مسلم با او مشورت كرد يزيد گفت رأى صواب بين من آنست كه شاعر گفته :\r\n از هركه دلت كرانه گيرد * او را سبك از ميانه بردار \r\nمنصور بانكار عظيم در او نگريسته گفت زبانت بريده باد من چگونه ابو مسلم را با چندين موافق خدمت و اجتهاد او بر اعلاى اعلام دولت خانه‌دان خود براندازم و متوجهء استيصال او گردم يزيد را از پيش خود براند بعداز چندگاه كه ابو مسلم را بقتل رسانيد يزيد را طلبيده تربيت نمود و بر زبان آورد كه رأى صواب آن بود كه تو بر آن اشارت نمودى اما بر تو اعتماد نداشتم و ميترسيدم كه شخصى در اينباب كلمهء را از زبان تو شنيده بابو مسلم رساند و كار مشگل گردد\r\n\r\nحكايت : شمس المعالى قابوس ابن وشمگير كه پادشاه جرجان و طبرستان بوده\r\nعلم و فضيلت او شهرت تمام دارد قابوس نامه كه از مصنفات اوست تا امروز در ميانست و خط نسخ و ثلث را بمرتبه‌اى نيكو نوشتى كه هرگاه سطرى از خط او به نظر صاحب عباد رسيدى گفتى هذا خط القابوس ام جناح الطاوس و صاحب وزير فخر الدوله ديلمى بود و از اكابر وزراست و در بعضى از كتب به نظر رسيده كه چهار صد شتر بختى كتابخانه صاحب را ميكشيد و چون وفات يافت نعش او را بنمازگاه آوردند امراى ديلم پيش تابوت او سر به سجده نهادند بالجمله باوجود علم و فضيلت قابوس بغايت سفاك و خونريز بود تأديب او جز بضرب شمشير صورت نسبتى و زندان او غير از لحد تنگ نبودى چون افراط او در قتل از حد بگذشت پنجنفر از امرا اتفاق نموده او را گرفتند و پسرش فلك المعالى منوچهر بن قابوس را بر سرير سرورى نشاندند و او را تكليف نمودند كه پدر را بقلعه فرستد و چون قابوس را بقلعه ميبردند از موكل خود پرسيد كه سبب شقاق و خلاف شما نسبت به من چه بود آن امير گفت چون در اتلاف نفوس و اراقه دماء مبالغه نمودى من و پنج تن ديگر متفق شده ترا بدين روز نشانديم قابوس گفت غلط گفتى اين بلا بواسطه قلت خونريزش پيش من آمد چه اگر تو و آن پنج را فى الفور بكشتمى اين حال نميديدم\r\n\r\nحكايت : آورده - اند كه الب ارسلان سلجوقى نوبتى يكى از امراى خود را مخاطب ساخته گفت\r\nتو دوست دشمن منى امير كه موسوم بآرام بود زمين بوسيده گفت بندهء از غلامان بااخلاص سلطانم از من چه خطا سر زده كه پادشاه مرا به اين لفظ معاتب فرمود سلطان جواب داد كه شنيده‌ام كه\r\n\r\n","description":"","footnote":"","page_name":" 540 ","page_number":540},
  {"content":"\r\n\r\nوزارت خود را بفلان ده‌خداى دادهء و او باطنيست يعنى ملحديست قرمطى آرام ده‌خدايرا حاضر ساخت سلطان گفت كه بسمع ما رسيده كه تو قرمطيئى گفت ايخداوند من شيعىام نه قرمطى سلطان گفت اى بدبخت مذهب شيعه ستوده‌ترين مذاهبست بواطنه تعبير ميكنى و خود را شيعه ميدانى حاشا كه تو شيعهء آل محمد باشى آنگاه گفت تركان ديار ماوراء - النهر در اينديار غريب‌اند و ايشان مردم صادق العقيده ساده‌لوحند و به غير از مذهب اهل سنت سخن مذاهب ديگر نشنيده‌اند چون اينطايفه در مزاج ايشان تصرف نمايند ايشانرا زود از اعتقاد خود بگردانند و چون معركهء محاربه روى نمايد بعضى بواسطهء تعصب مذهب بخصم پيوندند و سرائر ضماير ما را با دشمنان بگويند و فتنه روى نمايد كه تدارك ممكن نباشد پس اينطايفه را بميان خود مگذاريد كه منجر بفساد مىشود كسى بگويد كه از يكتن چه آيد اگر من اين معنى را منع نكنم باندك زمانى قومى كثير از اين طبقه در اردوى من پيدا شود و كار مختل گردد آنگاه فرمود تا دسته‌اى موى اسب آوردند يكى را بآرام داده فرمود اين مويرا بگسل و همچنين زياده ميكرد تا بسيار شد آرام از گسستن آن عاجز آمد سلطان گفت مقاتلهء ايشان نيز اين صورت دارد كه چون بسيار شوند دفع ايشان مشكل گردد .\r\n مخالفان تو موران بدند و مار شدند * برآور از سر موران مارگشته دمار\r\nمكن درنك و از اين پيش روزگار مبر * كه اژدها شود ار روزگار يابد مار \r\n\r\nحكايت : در عوايد غفلت و وخامت عاقبت آن هيچ حكايتى چنين ظهور ندارد\r\nكه احوال محمد بن عبد اللّه بن طاهر اگرچه محمد مردى نيكو سيرت عدالت‌شعار بود ليكن بشرب مدام و صحبت رعنايان سيم‌اندام حرص تمام داشت و مضمون اين بيت نصب العين ضمير او بود\r\n مى دو ساله و محبوب چهارده ساله * گرت مدام ميسر شود زهى توفيق \r\nو حكما گفته‌اند كه پادشاهانرا بر چهار چيز حرص نبايد چه آنمعنى مقتضى مخاطراتست اول بشرب مدام و بحقيقت پادشاه پاسبان رعايا و زيردستانست\r\n پادشه پاسبان درويش است * گرچه دولت بفرونعمت اوست \r\nو چون پاسبان هميشه مست باشد او را نيز حارسى بايد و ديگر آنكه پادشاه رعيت را بمثابهء شبانست كه گوسفند را از آفت گرگ نگاهدارد و از ايشان منفعت گيرد چون\r\n\r\n","description":"","footnote":"","page_name":" 541 ","page_number":541},
  {"content":"\r\n\r\nشبان مست گردد گرگان در گله افتند ديگر افراط در امر شكار چه شكار كردن مستلزم خطر است و بسيار باشد كه پادشاه از حشم خود دور ماند و شايد دشمنى به او رسد و امكان تدارك نماند چه در كتب تواريخ مسطور استكه چون سلطان السلاطين سنجر بن ملكشاه سلجوقى كه انورى در مدح او گفته :\r\n شاه سنجر كه كمترين بنده‌اش * در جهان پادشه نشان باشد \r\nبواسطهء عصيان حاكم سمرقند احمد لشكر بماوراء النهر كشيد تا او را گوشمالى بسزا دهد روزى در اثناى راه هوس شكار بخاطر شهريار فلك اقتدار استيلا يافته با چند نفر از خواص از اردو جدا شده قضا را جمعى از امرا متفق شده بودند كه سلطانرا از ميان بردارند چون از داعيهء پادشاه خبر يافتند در موضعى تنك كمين كردند و چون سلطان بآنموضع رسيد امراى نمك‌بحرام از كمينگاه انتقام بيرون تاخته سلطانرا شكارىوار در ميان گرفتند در اين اثنا جد سلاطين خوارزم شاهيه اتسز بن محمد بن نوشتليكن غرجه كه از بنده‌زادگان سلطان بود كه حاكم خوارزم شده و لقب خوارزم شاهى يافته بود در خيمهء خود خوابيده بود بخوابديد كه فوجى از كلاب سلطان فلك جنابرا در ميان گرفته بر او حمله ميآورند اتسز از خواب بيدار شده بر سمند بادپاى هامون نورد كه شاعر گويد :\r\n چون فلك عالم نوردد چون قمر منزل گذار * چون ثوابت رهنما و چون عطارد كاردان\r\nكه بپوشيدى زمين از زخم نعل او زره * گه فكندى آسمان از گرد او بر كستوان\r\nدر ميان نقش خاتم ره برد مانند موم * بگذرد از چشم سوزن همچو تار ريسمان \r\nسوار شده با قشون خويش\r\n دليرانى كه بر گردون ز نوك رمح سياره * ربودندى چه گنجشكان بمنقار از زمين ارزن \r\nروى بصيدگاه نهادند و در محلى كه مخالفان بسلطان حمله آورده نزديك بود كه پادشاه را از روى زين بر زمين براندازند كه سياهى سپاه خوارزمشاه از دور پيدا شده و چون دشمنان لشكر خوارزمشاه را ديدند همچون سيماب در اضطراب آمده روى بفرار آوردند خوارزمشاه از عقب ايشان تاخته برخى را قتيل و بعضى را دستگير و چون بملازمت سلطان رسيده زمين بوسيد سلطان از او پرسيد كه تو از كجا دانستيكه در اينوقت ما را بوجود تو احتياجست خوارزمشاه صورت واقعه را تقرير\r\n\r\n","description":"","footnote":"","page_name":" 542 ","page_number":542},
  {"content":"\r\n\r\nنمود سبب تحرير اينكلمات آنكه ظاهر گردد كه در شكار خطر است سوم كثرت امتزاج با دلبران ماه‌سيما و گلرخان خورشيد انتما چه كثرت مجامعت دلرا ضعيف گرداند و تن بكاهد و قواى نفسانى را فرونشاند چهارم بسيارى خونريختن چه آن صفت دلهاى خلايق را از پادشاه گرداند چون ابو محمد بن محمد بن عبد اللّه طاهرى امير خراسان شد بلهوولعب و شرب مدام مشغول شده از تدبير امور ملك غافل گشت و در آن ايام امارت هرات بابو ابراهيم عزيز سپرده بود و او مردى زيرك و دانا و كافى و صاحب راى بود .\r\n آفتاب راى او گر سايه بر چرخ افكند * ماه را عار آيد از خورشيد كردن اقتباس \r\nو در آن اوان يعقوب بن ليث صفار قوت گرفته ولايت فيروزآباد و گرمسير و حدود كرمان و مكرانرا ضبط كرده بود بارها قاصد بنزد عزيز فرستاده بود و پيغام ميداد كه هرات را به من تسليم نماى تا آفتى به تو نرسد عزيز التماس او را رد كرده بمعاذير تمسك ميجست عاقبت از هرات جريده متوجه نيشابور شد تا از امير محمد لشكرى گرفته با يعقوب ليث محاربه نمايد و چون عزيز به نيشابور آمد امير محمد شرط تعظيم و احترام بجا آورده عزيز حكايت استيلاى يعقوب را بامير محمد بيان نمود امير زياده التفاتى بسخن او ننمود عزيز دانست كه غفلت و مستى او را از نظر در عواقب امور مانع است و آخر مهم او بدست يعقوب باتمام خواهد رسيد لاجرم خواست كه بهرات مراجعت نمايد و با يعقوب درسازد اما هرچند رخصت طلبيد اجازت نيافت روزى نزد قاضى القضات نيشابور رفته قاضى گفت تو چرا در اين شهر اوقات خود ضايع ميكنى و در تميشت مهم خود سعى نمينمائى چه از آنوقت باز كه يعقوب صاحب پنجاه سوار بود و هنوز سيستانرا بالتمام به تصرف نياورده بود تا امروز كه مهم يعقوب به جائى رسيده كه مىبينى اين امير را بر دفع او تحريص مينمايند و او تغافل مىكند و اكنون جميع اركان دولت او با يعقوب درساخته صلاح تو در آنست كه بهرات روى كه ساعة فساعة آفتى به اين ملك خواهد رسيد عزيز گفت مرا رخصت نميدهد و اگر بى اجازت روم بكفران نعمت موسوم گردم قاضى گفت بخانهء مسروك خادم رو و تحفهء لايق نزديك او برو از او التماس نماى تا بجهة تو رخصت بستاند و حاجب و وزير و جمله اعيان بيكارند و مدار بر مخنثان و خواجه‌سرايان و زنانست عزيز بوثاق مسروك\r\n\r\n","description":"","footnote":"","page_name":" 543 ","page_number":543},
  {"content":"\r\n\r\nرفته در جى مرواريد داد و التماس نمود كه طلب رخصت نمايد مسروك گفت مرا چه حد آن باشد كه چون توئى به منزل من آيد مرا بايستى طلبيد تا به خدمت آيم عزيز گفت پسر من مردى بىتجربه است و يعقوب خصمى قوى و غدار ميترسم كه فتنه تولد نمايد روز ديگر مسروك رخصت او از امير خراسان گرفته عزيز بجانب هرات رفت و شخصى نزد يعقوب فرستاد كه امير كسى فرستد تا هرات تسليم او كنم يعقوب مثالى به او فرستاده كه تو از قبل ما حاكم هرات باش و يعقوب از آنجا به نيشابور آمده آن شهر را مسخر ساخت و محمد بن عبد اللّه را گرفته در قفس آهنين محبوس گردانيد و اين همه بواسطهء غفلت او را پيش آمد .\r\n\r\nجزو پنجم از اجزاء عشره كتاب زينة المجالس\r\nو آن نيز مشتمل است بر ده فصل فصل اول در فوايد جد و اجتهاد در امور و خسران تغافل و تجاهل موفور و اينفصل داخل جزو سيم است فصل دويم در فضيلت خاموشى فصل سوم در وفا و عهد و حسن ميثاق كه از مكارم اخلاقست فصل چهارم در اصلاح ذات البين و احتراز از قطع رحم فصل پنجم در فضايل كتمان اسرار كه شيوه احرار و ابرار است فصل ششم در فايدهء امانت و ديانت كه پيشه راستان صاحب كرامتست فصل هفتم در بيان مكارم اخلاق و محاسن شيم و فوايد كه بر آن ترتيب ميبايد فصل هشتم در فضيلت ثبات عزيمت و استقامت نيت در جميع امور فصل نهم در فوايد مشورت و فضيلت و استمداد از رأى صائب مدبران صاحب درايت فصل دهم در بيان اختلاف طبايع انسان\r\n\r\nفصل اول در فوايد جهد و اجتهاد در امور و خسران تغافل و تجاهل موفور\r\nيكى از اولاد طاهر ذو اليمينين را پرسيدند كه ميدانى بكدام سبب دولت از دودمان شما بخاندان صفاريه انتقال يافت جوابداد كه « الشرب بالعشاء و النوم بالغداة و تفويض الامور الى غير الكفات » يعنى شراب خوردن بشب و خواب كردن بروز و تفويض امور بنا اهلان\r\n\r\nحكايت : يكى از ملوك هياطله پسر خود را بگرفتن بدخشان و بعضى ديگر از ولايت نامزد گردانيد\r\nفرمود هرچه از ولايت بيگانه تسخير نمايد از وى باشد نوبتى تفحص اطوار\r\n\r\n","description":"","footnote":"","page_name":" 544 ","page_number":544},
  {"content":"\r\n\r\nو اوضاع پسر كرده نامهء به او نوشت مضمون آنكه بسمع ما رسيده كه آنفرزند گاهى زره از تن بيرون مىكند و در شب در يك مقام بيك منوال ميخسبد با آنكه هنوز بعضى از ولايات نامضبوط مانده و بحوزهء تصرف او درنيامده معلوم او باشد كه خلايق بر دو قسمست قسمى پادشاهانند كه حظ ايشان عز الملك است و قسمى ديگر رعايايند كه حظ ايشان در استراحت است و ايندو چيز يك كس را ميسر نميگردد و شكوه سلطنت بارتكاب مشقت يار است و امن و استراحت با خمول ذكر و عدم اعتبار است :\r\n ملك و دولت نصيب كاهل نيست * عز و رفعت قرين جاهل نيست \r\n\r\nحكايت : آورده‌اند كه روزى ابو جعفر منصور در وقت نماز پيشين استراحت نموده بود\r\nو غلامى بر در خانه نشسته مردم را از دخول مانع ميآمد در اين اثنا ربيع خادم رسيده مكتوبى در دست غلام داد گفت خليفه را بيدار كن كه مهمى دارم غلام جوابداد كه خليفه در خوابست و اين زمان استراحت اوست من او را بيدار نتوانم كرد ربيع بانك بر او زد كه زود باش در بگشاى كه مهمى عظيم درپيش آمده كه مجال تاخير نيست منصور از آواز ربيع بيدار شده او را طلب نمود ربيع گفت صاحب بريد كوفى مكتوبى نوشته كه خلايق با احمد بن عبد اللّه علوى بيعت كرده خروج نمودند به زودى در اطفاء اين نايره سعى بايد كرد كه مبادا بالا گيرد و جهانرا فراگيرد منصور گفت همين لحظه سپاهيرا فرما تا از شهر بيرون روند كه اينك من زره پوشيده سوار خواهم شد و همانروز بيرون آمده نماز شام در نهر صرصر فرودآمده و لحظهء آرام گرفته اسبان را جو دادند و باز سوار گشته روز ديگر چاشتگاه بكوفه رسيده آن مملكت را ضبط كرد و اگر در آن امر تأخيرى نمودى تدارك آن به سهولت دست ندادى\r\n\r\nحكايت : آورده‌اند كه وقتى از غلام شرابدار امير اسمعيل خيانتى سر زده\r\nاز پادشاه خائف شد دو غلام ركابدار را فريفته مصحوب خود گردانيد و از جيحون گذشته بجانب جرجان شتافت هرسه به خدمت محمد بن هارون ارسال داشت مضمون كه از قبل امير اسمعيل حاكم استراباد بود پيوستند و صاحب بريد اين خبر را ارسال داشت چون امير از مقر غلامان خبر يافت مثالى بمحمد بن هارون ارسال داشت مضمون آنكه غلامانرا مضبوط ساخته با معتمدى بدرگاه فرستد امير محمد جوابداد كه عادت اهل مروت نباشد كه زنهار را بدست خصم سپارند امير نوبتى ديگر در اينباب نامه نوشت محمد بن هارون همانجواب داد امير\r\n\r\n","description":"","footnote":"","page_name":" 545 ","page_number":545},
  {"content":"\r\n\r\nاسماعيل از اين جواب غضبناك شده همانلحظه فرمود تا سپاه بجانب استراباد حركت نمايند و چون محمد بن هارون از توجه امير اسماعيل خبر يافت دانستكه پشه ضعيف نهاد در مقابل تندباد نتواند ايستاد لاجرم از جرجان بآمل شتافت و امير اسمعيل بجرجان رسيد رحل اقامت انداخت و در آنجا عمارتى عالى بنا نهاد و يكى از امراى خود را بطلب محمد ابن محمد هارون فرستاد و بروايتى آنكه بنفس خود برى رفته محمد از رى بقزوين شتافت و امير از عقب او رفته در وقتى كه باغات قزوين ديوار نداشت و مملو از انگور و فواكه بود بقزوين رسيد و هيچ آفريده را از سطوت او زهرهء آن نبود كه بباغ رعيتى رفته يك دانه انگور بيبها بستاند و چون محمد بن هارون ديد كه از دست امير اسماعيل نتواند برود به خدمت شتافت و امير به طرف بخارا مراجعت نموده در اين اثنا مثال معتضد خليفه كه مشتمل بود بر حبس محمد بن هارون بامير اسماعيل رسيد اما امير اسماعيل عهد رعايت نموده تعرضى به او نمى رسانيد روزى امير اسماعيل با محمد بن هارون به مسجد جامع رفته چون ركابداران به نماز مشغول شدند اسبان ايشان جنگ كردند و اسب امير بارگير محمد بن هارونرا مجروح گردانيد يكى از حاضران گفت بارى اسب امير از اسب محمد انتقام گيرد اين سخن بسمع امير اسماعيل رسيد آتش غضبش اشتعال پذيرفته و روز ديگر مثال خليفه را كه در باب حبس محمد نافذ گشته بود به او نموده گفت بحبس تو صدور يافته است محمد جواب داد كه امير را در حبس امثال من بمثال چه احتياجست امير او را بند كرده بقلعهء بخارا فرستاد و بواسطهء جد و اجتهاد او در تاديب او ديگر كسى را ياراى خلاف او نماند\r\n\r\nحكايت : آورده‌اند كه نوبتى صاحب اخبار سرحد روم بمعتصم خليفه نوشت\r\nكه ابو قيس حاكم قلعهء عمرويه از بلاد روم عورتى مسلمان علويرا نكال و عبرت ميكرد آنعورت ميگفت وا محمدا وا معتصما ابو قيس بر سبيل تمسخر گفت همين لحظه معتصم بر اسب ابلق نشسته ترا از دست من خلاص خواهد كرد و در وقتى كه معتصم از شربت‌دار شربت طلبيده بود اينمكتوب به دو رسيده بعد از مطالعه با شربت‌دار خطابكرد كه اين قدح را بگذار كه تا آنمظلوم را خلاص نسازم كام شيرين نسازم و همانروز به اجتماع سپاه فراوان فرمانداد و از سامره بيرون آمده و منجمان اتفاق كرده بودند كه اگر خليفه امسال حركت نمايد بىنيل مقصود مراجعت نمايد و قلعهء عمرويه را بطالعى ساخته‌اند كه هيچكس بمحاربه بر تسخير آن قادر نگردد و معتصم چون بر مقاله منجمان اطلاع يافت\r\n\r\n","description":"","footnote":"","page_name":" 546 ","page_number":546},
  {"content":"\r\n\r\nگفت « صدق رسول اللّه صلى اللّه عليه و إله من صدق منجمافقد كذب ما انزل اللّه على محمد » و فرمانداد تا هركه اسب ابلق داشته باشد همراه او بيايد گويند كه عدد ابلق سواران سپاه بهشتاد هزار رسيد در فصل زمستانكه زمين و هوا روئين گشته شدت سرما بمرتبهء بود كه نفس در گلو فسردى و آب دهن ببستى .\r\n از برف پرعصارهء چينى است كوهسار * وز يخ پر از كتارهء هنديست ناودان\r\nبر روى حوض حوضك سيمين نهاده باد * يا كوزهء نبات برون زد ز ناودان\r\nروئين شد است چون تن اسفنديار خاك * يا همچو رستم است بزه باد را كمان\r\nنشگفت اگر ز شدت سرما به اختيار * مرغان بسوى باد زن آيند آشيان \r\nبمحاصره و محاربه اشتغال نمودند روزى معتصم از خيمه بيرون آمده لشكر را ديد ايستاده‌اند هيچكس از ايشان بر محاربه اقدام نمىنمايد پرسيد كه سبب چيست كه از شما هييچكس تيراندازى نميكند گفتند ايخليفه از برودت هوا بيم آنست كه روح در بدن بيفسرد و دست را ياراى آن نمانده معتصم بر در خيمه نشسته كمانرا طلبيد و بدست خود دويست كمانرا بزه كرد و چون سپاهيان كمال جد و اجتهاد خليفه را ديدند بيكبار هجوم نموده بر قلعه دويدند و از شش جهة درآمده با روى قلعه را همچون پرويزن سوراخ سوراخ كردند و حصار را نيز به تسخير آوردند و خليفه بر سر چاهيكه محبس آنزن بود رفته او را بيرون آورده و منجمانرا معاتب ساخت .\r\n گر ستاره سعادتى دادى * كيقباد از منجمى زادى \r\n\r\nحكايت : آورده‌اند كه چون مهم يعقوب ليث روى در ترقى نهاده\r\nروزبروز آثار دولت و اقبال بر صفحات احوال او ظاهرتر ميشد و ساعت‌بساعت مملكت او سمت فسحت مىپذيرفت تا مجموع ديار خراسانرا در حوزهء تصرف درآورده عزيمت تسخير رى از خاطرش سربرزد كه روزى عزيمت رحلت تصميم داده بامدادبگاه كوس رحيل كوفته سپاه بر درگاه مجتمع گشتند يعقوب دو زره پوشيده مكمل و مسلح بر بام قصر برآمد و منجمان گفتند كه اگر در اين بامداد روانه شود البته منهزم بازگردد چه ساعتى بسيار منحوس است و يعقوب بر بام رفته در آفتاب مرداد بايستاد و هواى سيستان در آن فصل بمرتبهء بود كه سنك‌ريزه در صحن زمين اخكر ميگرديد و لعل در صميم كان آب مىشد :\r\n\r\n","description":"","footnote":"","page_name":" 547 ","page_number":547},
  {"content":"\r\n\r\n ز نور قبهء زرين آينه تمثال * زمين تفته فروپوشد آهنين سر بال\r\nفروغ چتر سپهرى بيك درخشيدن * فروغ زلزله اندر زند بكاه زوال\r\nدرر چو لاله شود لعل در دهانصدف * چو آب موج زند سين در مسام جبال \r\nو تا بوقت زوال توقف نموده و فرود آمده روان شد منجمان گفتند كه اكنون طالع وقت بمرتبهء نيكو گشته كه ركاب سعادت او بهرجا كه توجه نمايد فتح و ظفر او را دو اسبه اقبال نمايد :\r\n آن را كه بود سابقهء لطف خداوند * گو انجم و افلاك مكن كارگذارى\r\nطوبى كه خورد آب ز سرچشمه كوثر * فارغ بود از تربيت ابر بهارى \r\nيكى از ندما پرسيد كه سبب توقف پادشاه در اين هواى گرم و آفتاب چه بود يعقوب فرمود كه من متوجه امرى عظيم شده‌ام كه تكاهل و تكاسل موجب اختلال مطلوبست خواستم كه نفس خود را امتحان كنم كه تاب محبت دارد يا نه .\r\n\r\nفصل دوم در فضيلت خاموشى عجل و رجحان نطق بوقت\r\nدر كتب حكماى هند آورده‌اند كه شبى دزدى بطلب مالى بيرون آمده بهرطرف ميرفت تا چيزى بچنگ آورد گذار او بر كارگاه ديبابافى افتاد كه ديباى زربفت او را جز راى ديگر كسى نميتوانست خريد چه بغايت نفيس و گرانبها بود راى فرموده بود كه در آنشب تا استاد جامه را تمام نكند نرود دزد با خود گفت ساعتى توقف نمايم چون ديباباف بخوابد جامه را بدست آورم پس از راه روزن بدرون كارگاه آمده در گوشهء مخفى بنشست و ديباباف هرگاه كه تارى پيوستى گفتى اى زبان ميخواهم كه دست از من بدارى و سر مرا بباد ندهى همه‌شب با زبان در مخاطبه بود و دزد فرصت ميجست تا كى استاد بخواب رود تا او جامه ببرد چون استاد ديبار را تمام كرده فروگرفت و در پيچيد طلايع صبح صادق از افق مشرق روى نمود و جهان ظلمانى نورانى گشته دزد از كارخانه بيرون آمده بر كوچه بنشست و استاد جامه را برداشته متوجه بارگاه راى شد و دزد در عقب او روان شد تا مشاهده نمايد كه پادشاه جامه را به چند خواهد خريد و تيغ زبان استاد چه جوهر ظاهر خواهد ساخت چون استاد پيش تخت راى رفته جامه عرضكرد راى تحسين نموده در نقوش غريب و صور بديع آن نگران مانده از استاد سؤال نمود كه اين ديبا بجهة\r\n\r\n","description":"","footnote":"","page_name":" 548 ","page_number":548},
  {"content":"\r\n\r\nكدام نوع از ملبوسات نيكوتر باشد استاد جواب داد كه راى اينجامه را نگاهدارد تا در وقت فوت در تابوتش اندازند راى از اين سخن برآشفته فرمود تا آنجامه را بسوزانند و زبان استاد را از قفا بيرون آورند مرد دزد از مشاهدهء اينحال خنده بقهقهه زده راى چون خنديدن او را ملاحظه كرد ويرا طلبيده از سبب آن پرسيد دزد گفت اگر پادشاه مرا از گناه ناكرده مؤاخذه ننمايد صورت حال اينمرد را براستى تقرير نمايم راى او را امان داده دزد حكايت استاد و استغاثه نمودن و از زبان ريانكار ناليدن باز گفت راى بر زبان آورده كه بيچاره تقصيرى نكرده است اما شفاعت او نزد زبان مقبول نيفتاده است و فرمود تا دست از او بازدارند\r\n ببد يا رب زبان من مگردان * زبان من زيان من مگردان \r\n\r\nحكايت : بوزرجمهر را گفتند كدام عطيه است كه از خداوند سبحانه نسبت به بنده اعظم عطايا تواند بود\r\nگفت خرد طبيعى گفتند اگر آن نباشد گفت ادبى كه بتعليم آن اشتغال نموده باشد گفتند اگر آن نباشد گفت خوى خوش كه با آن مدارا و مواسا با خلايق نمايد گفتند اگر به اين صفت نيز متصف نباشد گفت مرك او را از پشت زمين بردارد زيرا كه هركس كه بيكى از اين خصال پسنديده آراسته نباشد موت او بر حياتش را حج باشد چنان كه گفته‌اند :\r\n با همه خلق جهان گر چه از آن * بيشتر گمره و كمتر برهند\r\nتو چنان زى كه چه ميرى برهى * نه‌چنان زى كه چه ميرى برهند \r\n\r\nحكايت : آورده‌اند كه جمعى از امرا كه متابعت عبد الرحمن بن محمد اشعث كرده بودند\r\nاسير گشتند ايشانرا نزد حجاج آورده آنظالم بقتل آنطايفه فرمانداد و در ميان آنطايفه مردى عالم فاضل فصيح بود زيد بن اسلم وزير حجاج شفاعت او را قبول ننمود چون نوبت سياست به او رسيد خواستند كه او را بقتلگاه برند خنده زد حجاج پرسيد كه در اينمقام موجب خنده چيست :\r\n خنده كه بيوقت گشايد گره * گريه از آن خندهء بيوقت به \r\nآنشخص گفت كه خندهء من از نادانى وزير تست كه از تو چيزى استدعا مينمايد كه در دست تو نيست و از آن جمله تو كه در آن مضايقه مينمائى بر آن قادر نيستى چه مرك و زندگى در قبضهء خالق ارض و سما است نه در دست شما :\r\n\r\n","description":"","footnote":"","page_name":" 549 ","page_number":549},
  {"content":"\r\n\r\n اگر تيغ عالم بجنبد ز جاى * نبرد رگى تا نخواهد خداى \r\n\r\nحكايت : آورده‌اند كه در بغداد جوانى بود كه اموال بسيار از پدر به او ميراث رسيده بود\r\nو او همه را تلف نموده رطب و يابس خود را صرف كرد .\r\n خشك‌وترى كه داشتم از دست رفت و نيست * در دست من به غير لب خشك و چشم تر \r\nاز غايت تنكدستى حيرت و ضجرت بر او مستولى شده زبان حالش بدينمقال گويا شد .\r\n عمر دراز گرچه ز هر نعمتى به است * بدنعمتا كه عمر دراز است در نياز\r\nاندر نياز عمر درازى برادران * عمريست سخت كوته و جان كندن دراز \r\nروزى جوان بر لب دجله آمد كه خود را در آب اندازد و از محنت افلاس خلاص سازد در اين اثنا ورقى ديد در آن نشست چون بميان آب رسيد ملاح از او پرسيد كه بكجا خواهى رفت گفت نميدانم كه از كجا ميآيم و بكجا ميروم ملاح با خود گفت اينمرد مفلس است يا عاشق پس از او پرسيد كه از اين دو صفت بكدام اتصاف دارى يعنى بعشق يا بافلاس جوان سخن تنگدستى خود با او گفت ملاح بر زبان آورد كه ترا بدانجانب آب برم شايد كه مسبب الاسباب بجهة حصول مقصد تو سببى سازد و جوانرا بدان طرف رسانيده مجمعى ديد از علما و فضلا به جائى ميروند او نيز خود را در ميان انداخته اتفاقا مأمون يكى از خويشان خود را با ديگرى عقد مىبست چون عقد منعقد شد نزد هريك از حضار طبقى زر نهادند نزد آنجوان چيزى نياوردند خادمى بعرض مأمون رسانيد كه جوانى مانده استكه نزد او چيزى نبرده‌اند مأمون گفت شما اسامى ائمه و قضات نوشته بوديد گفتند بلى اما اين شخص ناخوانده آمده است مأمون فرمود كه به او بگوئيد كه ندانسته‌اى كه ناخوانده بمجلس خلفا و سلاطين نبايد رفت و او را هيچ مدهيد جوان گفت من ناخوانده نيامده‌ام مأمون گفت ترا كه طلبيده جوان گفت ايشانرا كه طلبيده گفت خدم ما جوان به زبان آورد كه « هؤلاه يدعو خدمك و انا يدعو كرمك » مأمون را خوش آمده فرمود تا طبقى زر و خلعتى فاخر به او دادند .\r\n ز سير هفت ستاره در اين دوازده برج * بده دوازده سال اندرين ديار و حدود\r\nهزار مرد كريم از جهان برون رفتند * كه يك كريم نميآيد از عدم بوجود \r\n\r\nحكايت : در تاريخ آل عباس مرويستكه چون ميان امين و مأمون\r\nمخالفت و نزاع\r\n\r\n","description":"","footnote":"","page_name":" 550 ","page_number":550},
  {"content":"\r\n\r\nقايم شد فضل بن سهل وزير مأمون تدبيرهاى صايب و افكار مناسب و ثبات عزم و كفايت حزم چنان كرد كه امين بر مأمون غالب آمده بر سرير خلافت نشست و اگر چه فضل از كفات جهان و فضلاى زمان بود اما كميت زبانش گاهى اختيار از قبضه اصطبار او ميگرفت و راز دل با دوست و دشمن تقرير ميكرد و اينمعنى نزد ارباب خرد ناپسنديده و نكوهيده است\r\n زبان سرخ سر سبز ميدهد برباد * خموش باش كه سربرسر زبان نكنى \r\nبالجمله چون مأمون در امر سلطنت استقلال يافت فضل در مجالس ميگفت كه آنچه من كردم مگر ابو مسلم مروزيرا ميسر شده باشد كه او باصابت رأى و حسن تدبير دولت از خاندان بنى عبد الشمس بدودمان بنى عباس نقل نمود روزى در اثناى تقرير اين سخن شخصى گفت ايها الوزير ابو مسلم خلافت را از قبيله‌اى كه مدتها زمام مهام جمهور در قبضه اقتدار ايشان بود و خلايق گردن طاعت بر احكام ايشان نهاده بودند بقبيله‌اى نقل فرمود كه در غايت بىاعتبارى بودند و آنچه تو كردى همين بيش نبود كه امين و مأمون دو برادر بودند و مأمون بعد از او وليعهد بود وصيت عدالت و سخاوت و علم و فضيلت او باستماع حشم رسيده بود لاجرم ايشانرا در اين باب مضايقه نبود كه اين مخلوع شود و مامون خليفه گردد اكنون اين قضيه بحكايت ابو مسلم چه نسبت دارد و از استماع اين سخن عنان تمالك و تماسك از دست فضل رفته بر زبان آورد كه من چنان كنم كه خلافت از دودمانى بدودمانى منتقل گردد پس با مامون گفت كه بر راى انور امير مخفى نيست كه خلافت رسول صلى اللّه عليه و إله بحسب نفس الامر حق على بن ابيطالب عليه السّلام بود امروز از فرزندان رسول ( ص ) هيچكس از على بن موسى الرضا افضل نيست اگر امير با او بيعت كند و حق به مستحق سپارد سعادت دنيا و آخرت او را حاصل آيد چه در دنيا ملك و پادشاهى او برقرار بماند و بواسطهء احقاق اين حق ذكر جميل يادگار گذارد و در آخرت به ثواب جزيل و خشنودى رسول جليل برخوردارى يابد ديگر آنكه در شهرى از شهرهاى عراق و شام و يمن و حجاز يكى از علويان ظهور نموده و دعوى خلافت مىكند و دفع اين نايره بغايت مشكلست ليكن چون خليفه با على بن موسى الرضا بيعت نمايد مجموع سادات بتقديم اين بزرگوار رضا داده ترك فتنه انگيزى كنند و چون اين سخنان بحسب خارج و نفس الامر حقيقت تمام\r\n\r\n","description":"","footnote":"","page_name":" 551 ","page_number":551},
  {"content":"\r\n\r\nداشت مأمون قبول نموده خال خود رجان بن ضحاك را باحضار حضرت امام رضا عليه السّلام ارسال داشت بطريقى كه در ذكر ائمهء اثنى عشر نگاشته قلم بيان گشت با آنحضرت بيعت نموده رايات و البسهء اسود را باعلام و لباس خضرا تبديل كرد و جمعى از غلات شيعهء عباسيه در بغداد بابراهيم بن مهدى بيعت كرده از مأمون بدين‌سبب متفرق گشتند و حسودان از اطراف و جوانب درآمده كيدها ساختند و سخن فضل بن سهل را بسمع مأمون رسانيدند و گفتند غرض فضل بن سهل از اين مصالحه خليفه نبود بل ارادهء او اينستكه ملك و دولت از دودمان بنى عباس انتقال نمايد و از اين مقوله چندان گفتند كه مامون از بيعت امام هشتم پشيمان شده بجهة دفع فتنه ابراهيم متوجه بغداد گرديد چون بسرخس رسيد بقتل فضل بر سبيل خفيه فرمانداد چنان كه گذشت .\r\n گر زيان زبان تو وارستى * تيغ را با سرت چكارستى\r\nتيغ را چون به قصد جان كردند * راست بر صورت زبان كردند \r\nحكايت احمد بن ابو خالد گويد قبل از تصدى امر خلافت نديم مأمون بودم روزى مجلس را آراسته بود و جمعى از ندما آنجا حاضر بودند ابراهيم بن مهدى اين بيت بر زبان راند :\r\n و احيا لكم و اجلووا سلاحكم * و اشمروانها اليوم من غلبا \r\nيعنى اسبان خود را بگردانيد و سلاحها نيكو داريد كه امروز آنكسى استكه غلبه كند چون مأمون اين بيت استماع نمود در غضب شده از مجلس برخاست بعداز لحظهء مرا طلب نمود من لباس منادمت بيرون كرده جامهء خدمت پوشيدم و به خدمت شتافتم مأمونرا ديدم بر بالشى نشسته اسحق و ابراهيم بن مهدى پيش او به زانو درآمد مأمون ابراهيم را مخاطب ساخت گفت ترا چه‌چيز برآنداشتكه بر من خروج كردى و خود را مستحق خلافت دانستى ابراهيم گفت حال از دو بيرون نيست يا مرا ديوانه ميدانى يا عاقل تصور ميكنى اگر ديوانه‌ام افعال و اقوال مجانين را اعتبارى نباشد و ايشان را بر قولى و فعلى ملامت نكنند و اگر ميدانيكه از عقل نصيبى دارم آنچه بر زبان بنده ميرود اميدوارم كه سبب خلاص من گردد و بر رأى انور معلوم استكه در عدت و شوكت و كثرت گنج و لشكر هيچكس بمحمد امين برابرى نتوانست كرد و چون من معاينه ديدم كه او بواسطه كمال اقبال خليفه مستاصل گرديد و معذلك من مردى عاقلم چگونه هوس\r\n\r\n","description":"","footnote":"","page_name":" 552 ","page_number":552},
  {"content":"\r\n\r\nهوس استقلال كرده سوداى خلافت داشته باشم اما چون خليفه با على بن موسى الرضا عليه السّلام باغواى فضل بن سهل بيعت كرد من آنكار پيش گرفتم كه شايد رايت عالى متوجه اينديار گردد و اين بيعت منقوض گشته ملك در دودمان بنى عباس بماند و من در خدمت او كمربندم مأمون غلام را گفت كه آنكاغذيكه در مرو به تو دادم بياور مأمون چون حاضر ساخت به خط خود نوشته بود كه چون ببغداد روم از ابراهيم بن مهدى سؤال كنم كه سبب اين مخالفت چه بود اگر گويد مستحق خلافت بودم سرش بردارم و اگر بر زبان آورد كه بواسطهء بيعت على بن موسى الرضا و استيلاى فضل بر اين كار اقدام نمودم بتربيتش بپردازم و آنچه اكنون اى ابراهيم بر زبان تو گذشت ما پيش از آن به دو سال در خاطر رسانيده بوديم .\r\n\r\nفصل سوم در وفا و عهد و حسن ميثاق كه از مكارم اخلاق است\r\nآورده‌اند كه محمد امين كنيزكى داشت نادره‌نام كه از رساقت قدش سرو راستين پاى در گل بود و از گيسوى پرتابش بنفشه منفعل طرهء مشكينش مانند شب بر روى روز افتاده و زلف پرچينش دام بر خورشيد نهاده .\r\n كمند مشك را ماند كه برهم تافتن گيرد * سپاه زنگ را ماند چو برهم تاختن گيرد\r\nگهى همچون شبه باشد كه بر خورشيد برپاشى * گهى همچون شبى باشد كه در روزى وطن گيرد\r\nچو سنبلهاى نورسته است بر طرف سمن‌زاران * كه ديد است اين عجب سنبل كه اطراف سمن گيرد \r\nو محمد امين آشفته جمال او بود و شيفته غنج و دلال او روزى با وى گفت ايغادره من بغايت خايفم كه ناگاه اجل دست تمتع مرا از تو كوتاه سازد و برادرم ترا ممال فريب داده در عقد زوجيت آورد غادره سوگندان عظيم خورده و عهد و پيمان بغلاظ ايمان تاكيد داد كه اگر عياذا باللّه من بىخليفه در اين محنت‌سرا زنده بمانم آرزوى مصاحبت و مزاوجت هيچ مخلوقى را در سراپردهء ضمير راه ندهم چشميكه بمشاهدهء ديدار تو استيناس يافته باشد بر روى كه بازكنم و بگوشى كه از لطايف مقال تو محظوظ گشته ذكر كه استماع نمايم\r\n\r\n","description":"","footnote":"","page_name":" 553 ","page_number":553},
  {"content":"\r\n\r\n چشمى كه ترا ديده بود ايدلبر * چون بازكنم به روى مطلوب دگر \r\nو چون امين كشته شد مامون بر سرير خلافت نشست و ببغداد آمد ذكر جمال غادره و حكايات آن حسن نادره مسموع او شد متوسطان برانگيخت و زر بسيار در راه او ريخت تا غادره بمناكحت او رضا داد و شب زفاف كه غادره در كنار مامون خفته بود محمد امين را در خواب ديد كه با او عتاب نمود و سه بيت بر زبان راند كه مشتمل بود بر نقض عهد و پيمان او و عدم اعتماد بر وفاى زنان و چون غادره از خواب برآمده نعرهء زده صورت واقعه را با مامون تقرير نمود و ناله و زارى ميكرد تا از حجلهء عروسى بخلوت خانهء لحد شتافت\r\n منسوخ شد مروت و معدوم شد وفا * و ز هردو نام ماند چه سيمرغ و كيميا \r\n\r\nحكايت : آورده‌اند كه در ايام ماضى و اعوان سلف در خطهء بلخ اميرى بود عادل\r\nو والى فاضل و باذل و ملكى عريض و جاهى مستفيض و نعمتى وافر و ملكى ظاهر داشت وقتى اين امير عزم سفر حجاز كرده براى احراز ملك آخرت روى به مكه آورد و چون حج اسلام بگذاشت در وقت مراجعت روزى بباديه ميرفت هودجى ديد كه پرده بر وى گذاشته بودند ناگاه باد صبا برآمد و آن پرده از روى هودج برگرفت امير نگاه كرد صاحب جمالى ديد كه از ميان آن هودج مانند آفتاب از پردهء سحاب پيدا شد چون نظر امير بر آنجمال افتاد زورق او در گرداب محنت افتاد\r\n عشقست كه شير نر زبون آيد از او * بحريست كه طرفها برون آيد از او\r\nگه دوستى كند كه روح افزايد * گه دشمنئيكه بوى خون آيد از او \r\nو آنزن در حباله مردى بود از دلالان بغداد و عشق آنجميلهء جهان در خاطر امير تاثير كرد كه ترك خواب‌وخور نموده و چون قافله ببغداد رسيد هرچند از دلدار نشان طلبيد هيچ نشان نيافت بيچاره بيدل و حيران بماند در بغداد چون قافلهء خراسان روى به راه آوردند امير هرچند خواست كه مراجعت نمايد دلش نداد كه دلدار را در بغداد گذاشته به وطن شتابد لاجرم در آنجا رحل اقامت انداخت شعر :\r\n چشم مسافر كه بر جمال تو افتد * عزم رحيلش بدل شود باقامت \r\nو اكثر اوقات امير بر در دكان دلالى مىنشست كه شوهر معشوقهء او بود اما هردو از حال يكديگر بى خبر بودند و امير گاه‌گاه حديث ملك و دولت خود را با دلال تقرير\r\n\r\n","description":"","footnote":"","page_name":" 554 ","page_number":554},
  {"content":"\r\n\r\nمينمود و كثرت خدم و حشم خود را بيان ميفرمود و از خوان احسان خود او را محظوظ و بهره‌مند ميگردانيد تا دوستى و مودت استحكام يافت روزى دلال از امير استفسار نمود كه باعث بتوقف امير در بغداد چيست امير گفت قصهء من دراز است دلال مبالغه و الحاح نموده امير حديث عشق خود در ميان نهاد دلال دانست كه زن او بوده استكه اين فتنه انگيخته و اين خار بلا در راه او ريخته گفت ايها الامير من آنزن را ميشناسم و عنقريب بانتظام كار ميپردازم و ترا به مقصود ميرسانم پس به خانه آمده زنرا طلاق داد و زن هرچند اضطراب مينمود كه موجب جدائى چيست سود نداشت و صورت حال با زن گفته تضرع بسيار كرد تا زن رضا داد و چون عده منقضى شد امير را اخبار نمود كه مطلوب تو در دام افتاد و اكنون تجسس فرماى تا او را بنكاه خود درآورى امير اين بشارت بشنيد نزديك بود كه از فرح مفرط مرغ روحش قفس غالب درهم شكند شعر :\r\n ترسم كه ز خوشحالى بسيار بميرم * با من سخن وصل بيكبار مگوئيد \r\nبعداز انعقاد عقد امير در شب وصال بحجرهء عروس رفته خواست كه از گلزار وصالش گلى چيند و از كوثر دهانش آبى بر آتش عشق زند معشوقه آغاز گريه و زارى كرد امير بر زبان آورد كه اى آرزوى دل و اى بيوفاى پيمان گسل مدتهاست كه از هواى جمال تو از ملك و دولت دورمانده‌ام و در كنج محنت با هزار مشقت نشسته و اكنون دولت وصال ميسر شده موجب اين گريه چيست شعر :\r\n مرا چشمى تو چون خندان نشينم * كه چشم خويش را در گريه بينم \r\nآن دلارام سيم‌اندام بر زبان آورد كه گريهء من از براى آنست كه مرا از يارى كه از هفت سالگى در كنار او پرورده شده‌ام جدا كردى امير پرسيد كه شوهر تو كه بود جواب داد كه فلان دلال امير از استماع اين سخن پريشان‌دل و منفعل شده گفت اينمرد كارى كرده كه هيچ آفريدهء بر آن اقدام ننموده و اكنون من از سر شهوت‌پرستى برخاسته اين زنا شوهرى به خواهر برادرى مبدل ساختم كه « ما للحب الا لحبيب الاول » يعنى اگر چه خدمت مغتنم است اما حبيب اول محبوب‌تر است امير بياع را گفت هرچند دست امكان از پاداش احسان تو قاصر است اما اگر بخراسان آئى در آنچه ممكن باشد ترا خدمتى كنم و محملى ترتيب داده آنزنرا بخراسان برد و چون خبر وصول او بخراسان رسيد امرا و اعيان باستقبال او مبادرت نمودند امير فرمود كه خواهرى\r\n\r\n","description":"","footnote":"","page_name":" 555 ","page_number":555},
  {"content":"\r\n\r\nداشتم كه مدتها بود كه از من گمشده بود اكنون او را بدست آورده‌ام براى او قصرى رفيع مهيا سازيد و چون امير در بلخ فرودآمد زن بياع را در قصريكه از باغ جنان نشان ميداد فرودآورده هرروز پيش او ميرفت و در امور ملكى با او مشورت مينمود و كنيزكان و خدم در خدمت او بازداشته دست او را در جميع امور مطلق گردانيد و بعداز اندك روزگار مهم دلال روى در تراجع نهاد روز دولت او تيره و چشم بخشش خيره ماند وام بسيار بر ذمت او مجتمع شد لاجرم بناكام املاك و اسباب خود را فروخته از بغداد متوجه خراسان شد و چون ببلخ رسيد با خود گفتكه شايد امير وفاى عهد منظور دارد لاجرم روزى چند به خدمت نه‌پيوست اتفاقا وقتى امير به شكار ميرفت در بازار نظرش به بياع افتاده او را بشناخت و از حال او استفسار نمود و در تعظيم و تكريم او مبالغه تمامكرده او را بقصر سلطنت فرستاد و گفت اگر تمام مملكت خود به تو دهم از عهدهء جوانمردى تو بيرون نتوانم آمد روز ديگر بياع را طلبيده شغلى خطير به او تفويض نمود و در مدتى اندك مالى بسيار بدست بياع آمد روزى امير با او گفت كه ما ارادهء آن داريم كه خواهر خود را در سلك ازدواج تو كنيم بياع قبول نموده چون مهم عقد صورت يافت بياع بحرم عروس شتافته عروس او را استقبال نموده گستاخ‌وار او را در كنار گرفت بياع حيران بماند از سبب آشنائى پرسيد جوابداد كه من يار قديم توام و آنچه ميان او و امير گذشته بود تقرير كرد روزى امير از بياع سئوال كرد كه هيچ آرزوئى دارى گفت آرى ميخواهم كه به وطن خود روم تا مردم احسان امير را در شان من مشاهده فرمايند امير كس نزد بياع فرستاده تا مجموع ضياع و عقار بياع را خريدارى نموده بجهة او مهيا ساختند آنگاه او را با جمعيت تمام ببغداد گسيل كرد\r\n چنين كنند بزرگان چه كرد بايد كار \r\n\r\nحكايت : آورده‌اند كه در خراسان پسر مردى از مريدان بكر بن فضل كه از مشايخ كبار بود\r\nدر ماه رمضان ازاله بكارت دخترى نموده حاكم بر اين قضيه اطلاع يافته آنپسر را حبسكرد آن شخص به خدمت شيخ رفته التماس نمود كه پسر مرا نزد امير شفاعت فرماى شيخ جوابداد كه اين گناهى عظيم است چه زنا در ماه رمضان امرى بزرگست من اين گناه را شفاعت نتوانم نمود و اين سخن لايق من نيست مرد صفحهء كاغذ را پيش برده گفت بجهة من شفاعت نامه نزد مالك دوزخ نويس تا مرا در دوزخ عذاب نكند شيخ گفت برات من نزد مالك\r\n\r\n","description":"","footnote":"","page_name":" 556 ","page_number":556},
  {"content":"\r\n\r\nدوزخ اعتبارى ندارد و مرا آنجا مجال شفاعت محالست مرد گفت اى شيخ هرگاه صحبت من با تو مقتضى نفع دنيا نباشد و سبب فايدهء آخرت نگردد پس انصاف بده كه ثمرهء خدمت تو چيست شيخ لحظهء تامل نموده گفت راست گفتى حقوق خدمت مقتضى آنست كه بلاتاخير به قضاى حاجت تو پردازم و سوار شده به خانه حاكم رفت و صورت قضيه را بيان نمود و سخن مريد را تقرير نمود امير خراسان بسيار خنديده فرمود تا پسر مريد او را اطلاق كردند\r\n\r\nحكايت : سعد بن عمرو گويد كه چون عمر عبد العزيز يزيد بن مهلب را از خراسان طلبيده\r\nبجهة مالى كه از طبرستان در زمان سليمان بن عبد الملك گرفته بود بند كرده محبوس ساخت خواستم كه او را به‌بينم چه ميان من و او طريقه محبت و و داد مسلوك بود و بناى مصادقت استحكام داشت و موكلان مردم را از ديدن او منع ميكردند لاجرم روزى با عمر بن عبد العزيز گفتم پنجاه هزار درم نزد يزيد دارم و در آنباب حجتى در دست من نيست ميترسم كه اگر او در حبس فوت شود مال من ضايع گردد و اگر امير رخصت فرمايد تا بمجلس روم و آنوجه از او طلب نمايم از معدلت او بديع نباشد عمر رخصت داده من نزد يزيد رفتم او را ديدم كه بندى گران بر پاى داشت و موكلان غلاظ و شداد در پيش او نشسته بودند چون مرا ديد تعجب نموده گفت چگونه نزد من راه يافتى من حيله‌اى كه انگيخته بودم بيان كردم يزيد وكلاء خود را فرمود تا پنجاه هزار درم به من تسليم نمودند گفت نشايد كه جماعتى گويند كه سعيد بن عمرو با خليفه دروغ گفت و تزوير كرد سعيد گفت كه به خدمت عمر عبد العزيز رفته صورت حال را براستى تقرير نمودم عمر از صدق مودت و حسن عهد من و كمال همت يزيد تعجب نمود\r\n\r\nحكايت : از ابو عبد اللّه احمد فقيه چنين روايت كنند\r\nكه گفت در آنوقت كه خواجه ابو العباس وزير سلطانمحمود در بلخ مدرسه بنا فرمود و من مشرف عمارت بودم روزى مرديرا ديدم كه بر سر آنعمارت آمده و بر من سلام كرده پرسيد كه بانى اين مدرسه كيست گفتم خواجه ابو العباس سفرانى آن پير گفت وقتى كه او وكيل موفق بود و در بخارا اقامت داشت خانه مرا به اجاره گرفته با او در يك منزل ميبوديم و او مردى كريم است چه هرگاه خياطت فرمودى زياده از مزد عطا نمودى و بمراقبت احوال من و اولاد من پرداختى و در وقت رفتن از ولايت ماوراء النهر بعضى از اسباب كه امكان نقل نداشت به من بخشيده و\r\n\r\n","description":"","footnote":"","page_name":" 557 ","page_number":557},
  {"content":"\r\n\r\nاكنون شنيده‌ام كه مهم او عالى گرديده لاجرم احرام ملازمت او بسته‌ام باشد كه حق صحبت قديم را رعايت نموده در باب من انعامى نمايد چون اين سخن از آن پير شنيدم گفتم ايشيخ تو بسى ساده‌لوح و سليم القلبى اين چه حق باشد كه خانه را به مردى اجاره دهى و آن را وسيله مقصود خود ساخته و راه دورودراز طى كردهء احتمال دارد كه ترا نشناسد گفت راست گفته‌اند كه تا كسى را نشناسى با او مشورت مكن اين سخن گفته روان گشت و مرا بر ساده‌لوحى او رحم آمده روانشدم و از او عذر خواستم و به او گفتم او مردى كريم است شايد كه انعام تو بجا آورد و ده دينار به دو دادم و گفتم مرا بحل كن پير زر نگرفته گفت كه من گدا نيستم و از تو طمعى ندارم و از تو بدى به من نرسيده كه ترا بحل كنم و بعد از پنج و شش ماه پير را ديدم كه نزد من آمده با دو غلام صاحبجمال از حالش پرسيدم جواب داد كه چون از پيش تو رفتم با خود گفتم كه اينمرد راست ميگويد كه اينقدر آشنائى قابل آن نيست كه من بوسيله آن اين همه راه را بروم شايد كه مرا نشناسد يا آنكه چون او را در حالت قلت و مذلت ديده‌ام از آشنائى احتراز نمايد عزم مراجعت نموده بازگفتم چون مسافتى بعيد طى كرده باينجا رسيده‌ام بغزنين روم و روزى چند بخياطت مشغول شده از آن ممر چيزى بدست آرم و ارمغانى عيال ترتيب نموده مراجعت نمايم چون بغزنين رسيدم بكاروانسرائى نزول نمودم روزى بدرخانه وزير رفته از دور ايستادم و چون آمد و نظرش بر من افتاد سوارى فرستاده پرسيد كه تو صالح خياط نيستى گفتم بلى سوار مرا به خانه وزير برد و چون وزير از نزد سلطان بيرون آمده مهمات خلايق را انتظام داد مرا طلبيده چون بخدمتش رسيدم خدمت كردم خواجه گفت خوب كردى كه حق صحبت قديم فرونگذاشتى و ما را فراموش نكردى مرا پيش خود بنشاند و از اهل و اولاد من سؤال كرد من از همه حالات خويش او را اعلام دادم و فرمود تا به جهت من منزلى ترتيب دادند روز ديگر خادمى پنجهزار دينار و پنج ثوب جامه نفيس نزد من آورده عذر خواست و چون هفته برآمد مرا طلب نموده گفت راست بگو ارادهء ماندن اينجا دارى بگو تا كس بفرستم و كوچ ترا بياورم يا ميل رفتن دارى گفتم اگرچه درگاه صاحب قبله آمالست اما حب الوطن من الايمانست فرمود فردا ترا روانه سازم روز ديگر هزار دينار نزد من فرستاد و بجهة دو پسر من دويست دينار و براى چهار دخترم نيز دويست دينار و بجهة عيالم سيصد دينار و بعضى اقمشه فرستاد و رخصت\r\n\r\n","description":"","footnote":"","page_name":" 558 ","page_number":558},
  {"content":"\r\n\r\nمراجعت ارزانى داشت\r\n\r\nحكايت : احمد بن ابى خالد احول گويد كه از پدر خود شنيدم\r\nكه گفت در ايام ماضى من و ابو عبد اللّه كه وزير مهدى بود و ابو ايوب با يكديگر مصادقت داشتيم و ابو عبد اللّه در علم و فضيلت و انشاء فصاحت درجه كمال داشت روزى با او گفتم كه مخايل دولت و اقبال در ناصيه تو مشاهده مينمايم زود باشد كه بدولت بلند و بمرتبه ارجمند فايز گردى با ما عهدى در ميان آور كه اگر چنين صورتى دست دهد مرا ضايع نگذارى گفت اگر روزى مرا دولتى روى نمايد ابو خالد را نايب خود گردانم و ابو ايوبرا هر شغليكه بايد بوى تفويض كنم ابو ايوب گفت اگر روزى آيد مرا عامل مصر سازيد آنشرط كه هفت سال مرا بجهة مصادره و حساب صداع ندهى و بدينجمله عهد كرده بعد از مدتى در بغداد قحطى عظيم روى نمود ثعلبة بن قيس فرمود تا خلايق باستسقاء بيرون روند و از او التماس نمود كه مجموع بدعا اشتغال نمايند و چون خلايق دعا كردند حق سبحانه و تعالى بارانى فرستاد كه آب مانند دجله در صحرا روانشد و قحط و غلا برخص و وسعت مبدل گشت ثعلبه دبير را فرمود تا در اين باب نامه بخليفه نويسد چون نامه تمام شد ثعلبه گفت كسى ميخواهم كه فصيح‌تر و بليغ‌تر از اين نامه نويسد او را بابو عبد اللّه دلالت كردند و گفتند اگرچه بسال خوردست اما بعلم بزرگست ثعلبه ابو عبد اللّه را بانشاء آن نامه امر كرد بعد از اتمام نامه ثعلبه بر زبان آورد و زبان بتحسين ابو عبد اللّه گشوده آن نامه را به خدمت خليفه فرستاد و چون بصالح بن على كه وزير خليفه بود رسيد گفت اينمكتوب در غايت فصاحت و بلاغت انشاى كيست گفتند جوانى خورد سالست صالح قاصدى فرستاده ابو عبد اللّه را طلب نمود و منشى خود گردانيد روزى مكتوبى از ديوان وزارت نوشته بود بعرض ابو جعفر منصور رسيد گفت مكتوبات ديوان صالح هميشه پريشان و مشوش ميبود اكنون بر خلاف آن مشاهده ميرود گفتند قبل از اين‌چنين بود كه امير ميفرمايد اكنون جوانى به خدمت وزير آمده است و اين مكتوبات انشاى اوست منصور ابو عبد اللّه را طلبيده وزير مهدى ساخت و چون امر خلافت بمهدى رسيد منصب وزارت خود را بابو عبد اللّه مفوض داشت و در زمان وزارت بوعده‌اى كه كرده بود وفا نموده ابو خالد را وزير خود گردانيد و ابو ايوب را حاكم مصر ساخت .\r\n\r\n","description":"","footnote":"","page_name":" 559 ","page_number":559},
  {"content":"\r\n\r\n\r\nفصل چهارم از جزو پنجم در اصلاح ذات البين و احتراز از قطع صلهء رحم\r\nدر تاريخ آل عباس مذكور است كه جعفر بن محمد الصادق عليه السّلام فرمود كه چون ابراهيم بن عبد اللّه بن حسن بن امام حسين عليه السّلام در محاربه ابو جعفر كشته شد ما را از مدينه بكوفه آوردند و هيچ بالغى را از ما در مدينه نگذاشتند روزى ربيع حاجب گفت دو خردمند از شما نزد خليفه رويد من با حسن بن زيد نزد منصور رفتيم او را در غضب ديديم پس روى به من آورده گفت تو غيب ميدانى گفتم غيب نداند جز خداى گفت توئيكه از عراق و خراسان خراج بنزد تو ميآورند گفتم چون حاكم مسلمانان توئى بجهة چه خراج نزد من آورند گفت من عزم كرده‌ام كه سراها و بساتين شما را خراب گردانم و راههاى شما را بسته گردانم تا هيچكس از اهل عراق و حجاز بشما راه نيابد كه فساد شما از ايشانست گفتم آفريدگار جل ذكره سليمان عليه السّلام را نعمت داد و شكر گفت و ايوب را درد داد و صبر كرد و برادران يوسف يوسف را جفا كردند او نيكى عوض كرد و خليفه در جميع امور اقتدا بانبيا و اصفيا دارد چون اين كلمات گفتم منصور تبسم نموده گفت مهتر قوم مانند تو مردى بايد آنگاه گفت از علويان عفو كردم و جرايم اهل بصره را بخشيدم و آن حديث كه در باب صلهء رحم روايتكردى تقرير نماى گفتم حديث نمود مرا پدرم از پدرش و از جدش على مرتضى كه رسول اللّه فرمود كه صلهء رحم سراها آبادان كند و عمرها دراز گرداند و آبادكنندگانرا بسيار گرداند اگر چه كافر باشند گفت آنحديث ديگر بود گفتم روايتكرد باسناد پدرم از رسول اللّه ص كه فرمود خويشى معلق است از عرش و ندا مىكند كه الهى هركه مرا پيوندد با او پيوند و هركه مرا نه‌پيوندد با وى قطع كن گفت اينحديث نيست گفت روايت كرد پدرم باسناد كه سيد عالم فرمود يكى از پادشاهانرا سه سال عمر مانده بود و بجهة آنكه در صلهء رحم مبالغه نمود خداوند جل ذكره در عمر او بركت فرمود\r\n\r\nحكايت : از قاضى سوار كه سوار مضمار فضل بود روايت كرده‌اند\r\nكه گفت نوبتى قبضى در طبيعت من حادث شد و غمى بيرون از حد بر من استيلا يافت\r\n غم مى نزند با قدم ما قدمى * سبحان اللّه زهى وفادار غمى \r\nو بسبب اطفاء نايرهء اندوه روزى سوار شدم و بىآنكه مقصدى معين داشته باشم\r\n\r\n","description":"","footnote":"","page_name":" 560 ","page_number":560},
  {"content":"\r\n\r\nدر كوچهاى بغداد ميگشتم ناگاه عطش بر من مستولى شده در محله دار القضا مسجدى ديدم كه خمهاى آب گذاشته بودند و مشربهاى پاكيزه در اطراف آنچيده بعزم آبخوردن و نمازگذاردن فرود آمدم و به مسجد رفتم پيرى نحيف و نابينا در كنج مسجد نشسته بود و چون آواز قدم من شنيد سلام كرد او را جواب دادم و از حالش سؤال نمودم گفت پدر من از معارف بغداد بود و از جملهء متمولان مدينة السلام و اين قصر عالى كه اينجا مىبينى و اكنون خراب شده ملك او بود ناگاه بمهمى عزم خراسان كرده اين سرايرا بفروخت و از بغداد رحلت نمود و آنسفر بر او مبارك نيامد و اموال تلف شد و پدرم هم در غربت وفات يافت و من بمحنت فقر و فاقه گرفتار گشتم و با وجود احتياج تيرگى چشم نيز علاوه در آن غربت شد و بهزار حيله خود را ببغداد رسانيدم تا شمهء از حال خويش با قاضى سوار كه خويش پدرم بود و ميان ايشان صداقت كامل مؤكد بود بگويم شايد كه در حق من احسانى كند قاضى گفت چون نام پدر او شنيدم دانستم كه خويش منست و سبب اندوه من نياز او بوده است پس صلهء رحم بجا آوردم و ده هزار درم به او تسليم نمودم و گفتم ترا بوثاق ما بايد آمد تا غم كار خود خوريم و از آنجا به خدمت خليفه رفتم و صورت قضيه عرض كردم گفت بسمع ما رسيده كه تو وام بسيار دارى و از اداى آن عاجزى بگوى كه چه مبلغ است گفتم پنجاه هزار دينار گفت فرموديم كه از خزانه عامره تسليم غريمان نمايند و بيست هزار دينار بجهة آن پير فقير جدا كنند من زبان بدعا و ثنا برگشادم و چون خواستم كه بيرونروم مرا طلبيده گفت بخاطرم رسيد كه مبادا چون قرض خود را ادا كنى بجهة معاش ديگرباره وام كنى پنجاه هزار دينار ديگر بانعام تو فرمودم تا در وجه معاش خويش مصروف سازى و اينجمله ببركت صلهء رحم بود\r\n\r\nحكايت : در فرج بعد الشدة آورده‌اند كه مردى از اهل كوفه گفت\r\nدر وقتى كه سليمان ابن عبد الملك برادر خود مسلمه را بغزاى روم فرستاد من در ملازمت مسلمه بودم روزى در شهرى محاربه واقعشده سپاه روم شكسته شد و غنايم و اسير بدست آمد مسلمه فرمود تا غنايم و زنانرا بدست خود قسمت كنند و مردانرا بقتل آورند در ميان اسيران پيرى بود چون نوبت سياست به او رسيد گفت من بساحل حيات رسيدم و غرض شما از قتل من بحصول نه‌پيوندد اما اگر مرا اطلاق فرمائيد مسلمانان كه در دست منست بشما سپارم مسلمه گفت بر قول تو اعتماد نيست اگر ترا اطلاق كنم شايد كه ديگر نزد من\r\n\r\n","description":"","footnote":"","page_name":" 561 ","page_number":561},
  {"content":"\r\n\r\nنيائى ضامنى بده پير گفت بفرماى تا مرا در اردوى تو بگردانند شايد كه كسى بيابم كه ضامن شود مسلمه فرمود تا او را در معسكر گردانيدند پير در آن لشكر ميگرديد و در رويهاى مردم مىنگريست تا چشم او بر جوانى افتاد كه آثار حيا و وفا بر جبين او لايح بود با او خطابكرد كه ايجوانمرد مرا ضمان شود كه به اين حصار روم و فردا دو اسير مسلمان بدل خود بياورم جوان گفت ضمان تو شدم كه اگر از احضار تو عاجز آيم بهر حكمى كه امير كند رضا دهم پير بجانب حصار رفت مسلمه از آنجوان پرسيد كه تو او را ميشناسى گفت نى گفت چرا ضامن او شدى جوان جواب داد كه چون او از ميان صد هزار نفر مرا اختيار نمود و حاجت نزد من آورد شرم داشتم كه او را رد كنم روز ديگر پير هردو اسير مسلمانانرا تسليم نموده با مسلمه گفت كه اجازت فرماى تا آنجوانيكه ضامن شده است با من بحصار آيد تا حقوق او بگذارم و در خدمت او كمر بندم مسلمه بر آنموجب فرمان داد جوان با پير متوجه شهر شده چون بنزديك حصن رسيدند پير با او گفت كه گمان من آنست كه تو فرزند منى جوان گفت اين معنى چگونه صورت بندد چه من مردى مسلمانم و تو رومى مقلد حضرت عيسى * به‌بين تفاوت ره از كجاست تا بكجا * پير گفت حال مادر خود با من گوى جوان بر زبان آورد كه مادرم كنيزكى روميه است پير گفت اگر من اوصاف مادرت بيان كنم مرا تصديق كنى جوان قبول كرد پير صورت و هيأت و صفات مادر او را چنانچه بود تقرير نمود و چون بخانهء پير فرود آمد عورتى نزد او آمد كه با مادرش مشابهت تمام داشت پير گفت اينجدهء تست و طايفهء از اخوال و خالات او جمعشده و جوانرا رعايتها كردند و از مفارقت مادرش گريانشدند و پير حلى و حلل و جامهاى نفيس بيرون آورده گفت اينها را بجهة مادرت خريده بودم همه ملك اوست اينها را بنزد او برو چون اسباب خود را ببيند بشناسد جوان گفت ايپدر تو مرا چگونه بشناختى چون ميان ما سابقه معرفتى نبود پير گفت بصدق فراست و كمال مشابهت و جوانرا اموال بسيار داده بلشكرگاه مسلمانان رسانيد و چون جوان بكوفه آمده آن محمولات پيش مادر برد مادرش سلك مرواريد بالماس مژه سفته بمضمون اين ابيات تكلم نمود شعر :\r\n نماز شام غريبان چه گريه آغازم * بمويه‌هاى غريبانه قصه پردازم\r\nبه درد يار و ديار آنچنان بگريم زار * كه از جهان ره‌ورسم سفر براندازم \r\n\r\n","description":"","footnote":"","page_name":" 562 ","page_number":562},
  {"content":"\r\n\r\nآنگاه گفت اى پسر آنجماعت را كه اين اجناس از ايشان استده حال چيست راست بگوى كه آنطايفه را زنده گذاشتى يا تيغ تيز را در ميان ايشان حكم ساختى جوان صورت ماجراى پدر بمادر حكايت كرد فايده اينحكايت آنكه پير بواسطهء حسن عهد از احوال فرزند گم‌شدهء خويش خبر يافت و جوان بسبب صلهء رحم بديدار خويشان و اموال فراوان مسرور شد .\r\n جز كرم ذكر جاودان نكند * هيچكس بر كرم زيان نكند \r\n\r\nفصل پنجم از جزو پنجم در فوائد كتمان راز كه پيشهء احرار و شيوهء ابرار است\r\nآورده‌اند كه نوبتى ميان انوشيروان و خاقان چين كه در ابهت و شوكت و بسطت مملكت از ساير ملوك جهان ممتاز بودند خصومتى روى نمود و رسم ملوك عجم اين بود كه دخترانرا به بيگانه نميدادند و ميگفتند از بيگانه جز بيگانه نزايد روزى ابو زر جمهر با كسرى گفت بايد كه پادشاه دخترى بيگانه بحرم آورده بپروراند چنانچه هيچكس گمان نبرد كه ايندختر از وى نيست اگر احتياجى واقعشود و پادشاهى از ملك دختر خواهد او را بوى دهد در اين اثنا انوشيروان به شكار رفته دختر كرديرا كه همانروز متولد شده بود بزر بسيار گرفته فرمود او را چنان بحرم بردند كه كسى بر آن وقوف نيافت و چون دختر بزرك شد او را بجهة منازعت بپسر خاقان داد و دختر خاقانرا بجهة خود خواست اما بجهة صغر سن هنوز دختر كرد را بچين نفرستاده بود و مجموع دختران به خدمت و ملازمت آندختر ميرفتند و او بغايت تلخ‌زبان و بدخو بود و بايذاى دختر ابو زر جمهر قيام مينمود دختر بو زر جمهر از دختر كسرى نزد پدر گله كرد ابو زر جمهر گفت آندختر از كردانست و خوى بد او بهمان‌سبب است روزى دختر پادشاه بنت حكيم را آزرده ساخته دختر به زبان آورد كه ايكرد بچهء نااهل تا به چند برنجانى مرا دختر كسرى نزد پدر رفته سخن دختر بو زر جمهر را بازگفت كسرى دانست كه اين سخن را دختر از پدر خود شنيده لاجرم مؤبدانرا جمع كرده با حكيم خطابكرد كه هركه راز سلطانرا فاش گرداند سزاى او چه باشد ابو زر جمهر گفت كشتن و بر دار كردن نوشيروان فرمود تا حكيم را بر دار كردند و امر كرد تا دخترش را برهنه از قصر سلطنت آوردند و دختر را بيموجب برهنه كرده\r\n\r\n","description":"","footnote":"","page_name":" 563 ","page_number":563},
  {"content":"\r\n\r\nدر ميان خلايق ميدوانيدند و او قطعا عورت خود را از كسى نميپوشانيد چون بپاى دار رسيده جسد پدر را ديد دست بر عورت خود نهاد كسرى از او پرسيد كه سبب چه بود كه خود را نزد هيچكس نپوشيدى و چون نظرت بر جسد بوزر جمهر افتاد دست بر عورت خود نهاده مضطرب گشتى جوابداد كه اينجماعت هيچكدام مرد نبودند و پدر من مرد بود زيراكه اگر اينها مرد بودندى بقتل پدرم همداستان نگشتندى نوشيروان از فهم و كياست دختر متعجب شده از قتل حكيم نادم گشت و او را در حبالهء نكاح آورد و فرمود تا بوزر جمهر را از دار فروگرفتند و بر بازوى او تعويذى يافتند در آنجا نوشته بود كه اگر قضا و قدر حقست حذر باطلست و اگر عذر و فريب بذات آدمى سرشته‌اند بر هركس اعتماد كردن خطاست و اگر مرگ حقست دل بر اين جهان نهادن محض حماقتست .\r\n دل بر اين گنبد گردنده منه كاين دولاب * آسيائيست كه بر خون عزيزان گردد \r\nنوشيروان بر فوت بوزر جمهر متاسف شده هميشه متحسر ميبود بر ضمير خورشيد تنوير ارباب دانش مخفى نماند كه اين روايت در هيچيك از كتب معتبر تاريخ مسطور نيست و صاحب جامع الحكايات چون بر ايراد آن جرات نمود و خالى از غرابتى نبود مسود اوراق نيز نقل كرد\r\n\r\nحكايت : آورده‌اند كه ابو طيب مروان كه اديب معتضد بود\r\nهمواره با خليفه ميگفت كه مصلحت مملكت و سلاح سلطنت در قتل سه طايفه است اول جماعتى كه هوس استقلال در خاطر ايشان جاىگير آمده باشد دوم زمرهء كه در مال پادشاه خيانت نمايند سوم شخصيكه راز ملوك را فاش گرداند روزى معتمد سرى از اسرار خود بابو طيب گفته احمد بن ابو خالد وزير خواستكه آنراز را معلوم كند ابو طيب را به خانه برده ضيافت نمود و در حق او انعامى بينهايت كرده او را شراب بسيار داد و در اثناى مستى از او تحقيق كرد كه آنراز چه بود چون روز ديگر ابو طيب هشيار شد اموال خويش را در قلم آورده نسخهء آن را نزد خليفه برده صورت حال را بيان كرده بر زبان آورد كه صلاح دين و دولت و انتظام مهام پادشاه و نظام مملكت در قتل اين بنده است تا ديگرانرا تنبيه شده بر افشاى اسرار خليفه جرأت ننمايند و معتضد هرچند در آنباب عذر گفت ابو طيب قبول نكرده چندان از آنمقوله سخنان گفت كه معتضد بسياست او امر كرد\r\n\r\nحكايت : از ابراهيم مدبر منقولست\r\nكه در\r\n\r\n","description":"","footnote":"","page_name":" 564 ","page_number":564},
  {"content":"\r\n\r\nآنوقت كه مامون بغزاى روم رفته روزى در اثناى راه سوارى عجيب‌نامى را كه از امراى معتبر او بود مخاطب ساخته گفت پيش آى تا با تو اسب بتازيم چه اسب تو در نظر من خوب ميآيد ميخواهم كه تك اسب را ملاحظه نمايم و چون در وقت اسب تاختن از ميان سپاه دور شدند مامون با او گفت اى عجيب غرض من از اين اسب تاختن آن بود كه خواستم با تو رازى در ميان نهم بدانكه من از معتصم انديشناكم بايد كه پيوسته بمراقبت و محافظت من بپردازى و لحظهء از من غافل نباشى آنمردك نادان على الفور نزد معتصم رفته اين سخن را بيان نمود چه تصور نمود كه او اثبات حقى مىكند تا چون معتصم بر مسند خلافت نشيند در حق او احسان و اصطناع نمايد و معتصم اين سخن شنيده به احتياط تمام سلوك ميكرد و بعداز مامون چون بر مسند خلافت نشست فرمود تا عجيب را بر دار كردند عجيب گفت اى امير از من چه گناه صادر شده گفت اينكه راز برادرم را فاش كردى\r\n\r\nحكايت : چون مامون قصد قتل فضل بن سهل نمود\r\nاين سخن را با پنج نفر از معتمدان خود كه رازدار او بودند بازگفت عبد العزيز طائى و موسى بن نصر اديب و على بن سعيد و خلف بن نصر و صباح خادم با ايشان وصيت كرد كه محافظت آن سر نموده با هيچكس نگويند روز ديگر اين سخن بفضل رسيده نامهء عتاب‌آميز در آنباب بمامون نوشته مأمون معذرت خواست بتكذيب آن خبر فضل را تسكين داد و بعداز قتل فضل در سرخس مامون خواست تا معلوم كند كه از آن پنجنفر كدام‌يك بافشاى آن راز پرداخته‌اند چندانكه جهد كرد سررشتهء آن به دستش نيامد لاجرم هرپنج نفر را بقتل آورد و بعداز قتل ايشان معلومش شد كه عبد العزيز طائى اين سخن را نزد دبير خود ابراهيم بن عباس گفته بوده و ابراهيم آن سخن را بفضل رسانيده مامون قصد قتل ابراهيم كرد ابراهيم مختفى شده بعداز مدتى كه بكنج انزوا بسر برده پناه بخطيب بغداد هشام برد و خطيب در خدمت مامون قرب تمام داشت ابراهيم از او التماس كرده تا ويرا نزد خليفه شفاعت كند هشام سخن ابراهيم را با مامون گفت و زبان بتشفع برگشود اما مقبول نيفتاد روز ديگر ابراهيم از هشام سؤال كرد كه حال مرا عرض كردى گفت بلى امير فرمود كه انشاد حاصل گردد ابراهيم گفت دانستم كه حال چيست اما التماس دارم كه اينحكايت بسمع امير رسانى بعداز آن بهرچه حكم شود گردن رضا نهادم هشام قبول نمود\r\n\r\n","description":"","footnote":"","page_name":" 565 ","page_number":565},
  {"content":"\r\n\r\nابراهيم گفت در كتب تواريخ مسطورستكه نوبتى خوانسالار كسرى طعام پيش او مىگذاشت ناگاه قطره‌اى آش از آنكاسه بر كسرى ريخت در غضب رفته بسياست او حكم كرد خوانسالار چون ديد كه كشته خواهد شد كاسه آش را بر سر كسرى ريخت كسرى از آنجرأت متعجب شده از سبب آنحركت سؤال نمود خوان سالار جوابداد كه اينعمل بجهة آن كردم تا مردم ترا ظالم و مخطى نخوانند و نگويند كه باندك جرمى خدمتكار قديم را سياست فرمود اگرچه اول بخطا بود اين نوبت بعمد كاسه بر سر تو ريختم تا اضافه خطا به من كنند نه بپادشاه كسرى را اينسخن خوش‌آمده قلم عفو بر جرائد جرايم او كشيده و بنده مىگويم كه جرم من بيش از اين نيست كه استاد و مخدوم خود را از سخنى كه شنيده بودم آگاه گردانيدم و بر من ملامتى نباشد چه سر خليفه را فاش نكردم و او با من رازى نگفته عبد العزيز كه بكشف سر خليفه پرداخت بسزاى خود رسيد و چون هشام اينسخنرا بسمع مأمون رسانيد مأمون او را امان داده از فطنت عالى او تعجب نمود\r\n\r\nحكايت : آورده‌اند كه يمين الدوله محمود غزنوى مدتى بود كه مفتون حركات شيرين خواهر اياز گشته\r\nو اراده داشت كه آنزيبا شمايلرا به عقد نكاح در كنار كشد ليكن ميانديشيد كه ميان سلاطين جهان و امرا و اعيان او را بر اينحركت سرزنش نمايند ابو نصر سكانى گويد شبى در خدمت سلطان بودم چون مجلس خالى شد سلطان پاى دراز كرده گفت پاى مرا بمال يقين من شد كه ميخواهد با من رازى گويد در اثناى آنكه بدلك اشتغال داشتم فرمود كه حكماء گفته‌اند كه راز خود را از سه طايفه پوشيده نبايد داشت اول طبيبى حاذق دويم از ناصحى مشفق سوم از خدمتكارى عاقل و من مدتيست ارادهء آندارم كه خواهر اياز را در حبالهء نكاح آورم اما ميانديشم كه ملوك اطراف و اجله و اشراف مرا بسخافت رأى و ركاكت تدبير منسوب سازند تو در اينمعنى چه صواب مىبينى آيا هيچ تاريخى به نظر تو رسيده است كه پادشاه بنده‌زادگان خود را نكاح كرده باشد گفتم امثال اينقصه بسيار بوده از آن جمله آل سامان موالى خود را نكاح كرده‌اند ديگر آنكه قباد دختر دهقانى نكاح كرده بحرم برد نوشيروان از او متولد شد و بهرام گور دختر گازريرازن كرده پرسيد كه اين قصه چگونه بوده است گفتم نوبتى بهرام گور به شكار رفته از عقب آهوئى اسب برانگيخت و از سپاه دور افتاده در اين اثنا بقريه رسيده عطش بر او استيلا يافت و در آن نواحى آبگيرى ديد كه\r\n\r\n","description":"","footnote":"","page_name":" 566 ","page_number":566},
  {"content":"\r\n\r\nكازرى بر كنار آن آبگير جامه ميشست و دو زن بمدد او اشتغال مىنمودند پادشاه نزد ايشان رفته آب طلبيد گازر برخاست و خدمت كرد و زن خود را فرمود كه ايزن ملكرا آب ده زن قدحى آب پيش آورد بهرام قدح از دست او گرفته در رخسار او نظر كرد نازنين دخترى ديد كه خور از رشك جمالش در نقاب احتجاب بود بهرام جام از دست او گرفته نوش كرده بگازر خطاب فرمود كه امروز ما مهمان توايم گازر گفت اگر پادشاه به چشم تر و نان خشك قناعت فرمايد آنچه دست مكنت ما به آن رسد حاضر سازيم آنگاه جامها را كنار آب گسترده بهرام بر آن نشست و گازر بده رفته بره شير مست با صراحى شراب به خدمت آورده و صراحى و پياله به دختر داده گفت پادشاهرا شراب ده دختر ساغرى از آنباده كه شاعر در وصف او گويد :\r\n خورشيد از شعاعش بر اوج منكسف * ناهيد از نسيمش افتاده در خمار\r\nگوئى جمال ساقى از عكس نور او * دريست درنشانده بياقوت آبدار \r\nو چون ساغر از دست او بگرفت دختر دست پادشاهرا بوسه داد بهرام گفت ايدختر جاى بوسه لبست نه دست و تا لب بر لب ننهى لذت بجان نرسد دختر گفت هنوز وقت آن نرسيده چه كار بنوبتست بهرامرا لطافت ديدار و سلامت گفتار آن نازنين بىآرام كرده آرزوى مواصلت وى از خاطرش سربرزد در اين گفتگو بودند كه خواص و امراء از عقب رسيدند بهرام با دختر گفت كه خود را از اينجماعت بپوش دختر مقنعه بر سر افكنده بهرام فرمود تا عمارى ترتيب كردند دختر را در او نشاند و كازر و زنشرا سوار كرده به شهر بردند بهرام دختر را بنكاح درآورده بحرم فرستاد چونسلطانمحمود اينحكايترا استماع نمود خرم و مسرور گرديده گفت اى ابو نصر مرا از رنج فراق رهانيدى و بحرم وصال رسانيدى و بعداز دو روز خواهر اياز را در عقد زوجيت درآورد .\r\n\r\nفصل ششم از جزو پنجم در فوايد امانت كه شيمهء مرضيه سالكان مسالك حقيقت است\r\nآورده‌اند كه تاجرى هميشه به سفر چين ميرفت نوبتى در بصره كشتيها مهيا ساخته متوجهء آنولايت بود روزى بر ساحل بحر نشسته بود و هركس كه اندك بضاعتى داشت نزد او ميآورد تا بواسطه سلامتى راه بامانت بچين برده به جهت صاحب بفروشد و متاع آنجا خريدارى نموده بياورد ناگاه پيرى آمده يكخروار بسته آورد گفت ايخواجه\r\n\r\n","description":"","footnote":"","page_name":" 567 ","page_number":567},
  {"content":"\r\n\r\nاين قلعيرا به تو مىدهم مشروط به آنكه چون بميان دريا رسى در بحر اندازى خواجه قبول نمود چون بميان دريا رسيد طوفانى عظيم روى نموده خاطر اهل كشتى پريشانشد و از غايت سختى سخن پير قلعى از خاطر خواجه محو شده چون بچين رسيد دانست كه قلعى پيرمرد را در دريا نينداخته با خود گفت كه اين قلعرا بجهة او ميفروشم و متاعى خريده ميبرم ناگاه جوانى از او قلعى طلبيده خواجه گفت خروارى قلعى دارم كه امانت شخصى است و آن امانت را طلبيده همچنان سربسته بجوان فروخت و بهاى آن گرفته متاعى خريد و چون ببصره رسيد از حال پير پرسيد گفتند وفات يافت از وارثانش سؤال كرد جواب دادند كه وارثى از او نمانده است ليكن برادرزادهء داشت او را بسيار ميرنجانيد آنجوان از اينشهر رفته ديگر كسى از او خبر ندارد تاجر آن اجناسرا آورده به مبلغ هفتصد دينار فروخته نام آن پير را بر كيسه نوشت و آن زرها را در آن كيسه كرده برسم امانت گذارد تا وارث پيدا شود بعد از مدتى روزى جوانى آمده بر او سلام كرد و گفت ايخواجه مرا ميشناسى گفت نى جوان بر زبان آورد كه من فلانم كه در ولايت چين از تو قلعى خريدم و چون به خانه بردم شكافتم زر سرخ بود چون آن زرها بر من حرام بود آورده‌ام تا به تو تسليم كنم تاجر گفت آن قلعى از فلان پير بود و او به من داده بود كه در دريا اندازم و آنمعنى از خاطر من فراموش شده چون بچين رسيدم به گمان آنكه قلعست به تو فروختم جوان از استماع اينسخن متبسم شده گفت الحمد للّه رب العالمين ايخواجه بدانكه من برادرزاده اويم و آن پير عم من بود و غرض او از اتلاف آنمال اين بود كه به من نرسد و عاقبت خداوند عالم جل ذكره به چندين وسايل و وسايط آن را به من رسانيد و چون تاجر ثابت كرد كه برادرزاده پير است هفتصد دينار زر را نيز بوى داد\r\n\r\nحكايت : آورده‌اند كه تاجرى بامداد عزم گرمابه كرده\r\nدوستى به او رسيده از مقصدش سئوال نمود در اين اثنا بسر دوراه رسيدند آندوست به راه ديگر رفت و او را خبر نكرد طراريكه بعزم دزدى نيمشب از خانه بيرون آمده بود و تا آنوقت گرديده صيدى نيافته در آن صبحگاه ارادهء آنداشت كه دستارى ربايد يا كيسه ببرد خود را بخواجه رسانيد خواجه روى به عقب كرده كيسه زر كه هزار دينار طلا بود بطرار سپرد و گفت اينرا نگاهدار تا من از حمام بيرون آيم و چون هنوز روشن نشده بود خواجه طرار را دوست خود تصور نمود خواجه چون از حمام بيرون آمد طرار زر را به او داد و گفت ايخواجه امانت خود بگير خواجه پرسيد تو كيستى\r\n\r\n","description":"","footnote":"","page_name":" 568 ","page_number":568},
  {"content":"\r\n\r\nگفت من فلان طرارم كه كيسه چرخ ميشكافم و خنجر از دست مريخ ميربايم :\r\n چونروى بسوى آسمان ميآرم * نه فكر دعا و ذكر يزدان دارم\r\nرو سوى سپهر كرده ميانديشم * تا كيسه سيم اختران بردارم \r\nتاجر گفت پس چرا اين زرها را بازدادى جوابداد كه تو بامانت سپردى اگر من بصنعت خود بردمى بازندادمى\r\n\r\nحكايت : يكى از دلالان بازار كرخ بغداد آمد\r\nو متاع بسيار آورده ميفروخت و متاع ديگر ميخريد و من از دلالى متاع او چندان نفع مييافتم كه تا سال ديگر مرا كفاف بود سالى آن خواجه نيامد و در معاش من فتورى تمام راه يافته پريشان گشتم در دكانرا بربستم و از بيم غرماء در خانه نشستم روزى غسلى بر من واجب شده بكنار آب شتافتم و لحظهء بواسطه حرارت هوا در دجله توقف كردم و چون بيرون آمدم در كنار دجله پايم بر يك فرورفته افتادم برخاستم و نگاه كردم هميانى پر از زر پيش پاى خود يافتم زرها را شمردم هزار مثقال طلا بود با خود گفتم فقر و فاقه‌ام ظاهر است اين زرها را تصرف ميكنم هرگاه صاحبش پيدا شود هزار مثقال طلا تسليم او نمايم و آنوجه را سرمايه كردم و بدكان نشستم و در اندك زمانى مال من بده هزار دينار رسيد بعداز هفت سال روزى در دكان نشسته بودم مرديرا ديدم بر دكان من آمد جامهاى كهنه پوشيده بر من سلام كرده بايستاد من تصور كردم صدقه مىطلبد خواستم چيزى به او بدهم روى از من بگردانيد من از عقبش رفته خوب در روى او نگريستم خواجه خراسانيرا ديدم كه پيش از اين سمسار او بودم چون او را باينحال مشاهده كردم گريانشدم ويرا بحمام بردم و جامهاى پاكيزه به او پوشاندم و گفتم حال خود با من بگوى گفت سالى عزم بغداد كردم امير خراسان مرا طلبيده گفت ياقوتى مسطح بر مثال كف دستى دارم كه مقومان از قيمت آن بعجز اعتراف دارند و آن جواهر لايق خليفه است ميخواهم كه ببغداد برده بفروشى و قيمت آن را متاع مناسب خريده بياورى من آن ياقوترا گرفته در هميانى دوختم و هزار دينار در آن هميان كردم و چون ببغداد رسيدم روزى بكنار دجله رفته بجهة زيادتى حرارت به آب درآمدم چون از دجله برآمدم هميانرا فراموش كردم و چون بخاطرم آمد بر لب دجله شتافتم چندانكه جهد كردم اثرى از آن نيافتم ناچار بولايت معاودت نمودم امير خراسان مرا گرفته محبوس ساخت و مجموع اموال و اسباب و ضياع و عقار مرا گرفته و امسال بشفاعت معارف و اشراف خلاص شدم و ببغداد آمدم چه تحمل شماتت\r\n\r\n","description":"","footnote":"","page_name":" 569 ","page_number":569},
  {"content":"\r\n\r\nاعدا نمىتوانستم نمود دلال گويد چون اينسخن شنيدم گفتم آفريدگار جل شأنه بسبب حسن اعتقاد تو بعضى از اموال تو ظاهر سازد گفت چگونه گفتم هفت سال پيش بر كنار دجله چنين هميانى يافتم كه هزار دينار در آن بود و آن وجه برسم امانت تصرف كردم اكنون آنوجه نزد منست آن را بستان و در مصالح خود صرف كن تاجر گفت آن هميان كه ظرف آنزر بوده بجايست گفتم آرى گفت آن را حاضر ساز من آن هميانرا به خدمت آوردم آن را برگردانيد و بشكافت و از آن هميان قطعهء ياقوت رمانى بيرون آورد كه از شعاع آن خانه روشن شد و چون نظرش بر آن افتاد بيهوش گشته به سجده افتاد و خداوند جل ذكره را شكر گفت و من آنهزار دينار را به خدمت او آوردم گفت اينوجه حق تست جهد بسيار كردم از آن جمله سيصد دينار به جهت مخارج راه برداشت و باقى به من بخشيد و رو بمسكن خود نهاده اهل شهر را جمعكرده با ايشان به خدمت امير رفته ياقوترا تسليم كرد و اكابر ديار امير را بر رد اموال ترغيب نمودند امير اسبابرا بالتمام بوى داد .\r\n جهان بستاند و عارى ندارد * بجز دادوستد كارى ندارد \r\n\r\nحكايت : آورده‌اند كه يكى از معارف تجار قصد زيارت كعبه نموده\r\nبه مكه معظمه توجه نمود بجهة اخراجات مبلغى زر معين ساخته جوهرى نفيس كه قيمت آن سى هزار درهم بود در آن كيسه گذاشته بر ميان بست و در مرحلهء از مراحل به قضاى حاجت رفت ميانش گشوده گشته بيفتاد چون تاجر از آنكار فارغ شد از زر فراموش نموده برفت چون مسافتى قطع كرد گذاشتن هميان زر بخاطرش رسيد مراجعت نمود اما اثرى نيافت و چون ديگر اموال در تصرف داشت او را چندان تفاوت نكرد و چون حج اسلام گذارد به وطن اصلى معاودت نمود انواع محن روى بوى آورده بخت برگشت هر تير تدبير كه ميگشود خطا ميشد و هر داد كه ميزد باعث خسران ميگشت .\r\n مجو نقش مراد از طاس چرخ و مهره انجم * كه هرگز كعبتين نامرادان راست ننشيند \r\nو كار به جائى رسيد كه رطب و يابس اموال او تلف شده مبلغى وام بر ذمهء او مجتمع گشت از خوف غرما و شماتت اعدا وطن اصلى خود گذاشته باعيال و اطفال روى بغربت نهاد نه مقصدى معين داشت و نه راحله‌اى مهيا و نه زادى پيدا بالجمله مراحل و منازل قطع ميكرد تا بديهى نزول نمود اتفاقا فصل زمستان بود و پشت زمين از شدت ز مهرير جوشن -\r\n\r\n","description":"","footnote":"","page_name":" 570 ","page_number":570},
  {"content":"\r\n\r\nپوش گشته بود .\r\n دشت پر فولاد و گوران مانده محروم از چرا * كوه پركافور و كبكان گشته خاموش از صفير\r\nعقدهاى گلستان درهم شكسته فصل دى * سازهاى بلبلان درهم شكسته از ضمير\r\nناوك اسفنديار انداخته باد شمال * ورقهء رستم بر وى اندر كشيده آبگير \r\nاتفاقا متقاضى وضع حملى حلقه بر در زد و عيال آن بيچاره را درد زادن گرفت با شوهر گفت برخيز و تدبير چراغى كن و بجهة من قدرى روغن و شكر مهيا ساز تاجر مفلس گويد در آن نيمشب بدر دكان بقالى رفتم و در آنوقت دانگى و نيم نقره داشتم زارى و تضرع بسيار نمودم تا در گشود و قدرى روغن و شكر به من داده در آنراه وحلى عظيم بود و من بملاحظه تمام قدم برميداشتم ناگاه پايم بسنگى برآمد و بيفتادم و كاسه شكسته و روغن ريخته چراغ بمرد و جامه‌ام گل‌آلود شد فرياد از نهاد من برآمد بآواز بلند بگريستم و بر خود نوحه كردم مردى در غرفه نشسته بود حال مرا مشاهده مينمود آواز داد كه اى شيخ ترا چه رسيده كه در اين نيم شب فرياد ميكنى و خلايق را بخواب نميگذارى صورت حال بيان كردم گفت اينهمه اضطراب تو براى دانگى و نيم نقره ميكنى گفتم اى خواجه افسوس مكن كه نوبتى من نيز جمعيتى و ثروتى داشتم در فلان محل هميانى از من گمشد كه در آنجا سه هزار دينار بود و جوهرى كه بسى هزار دينار ميارزيد من قطعا جزع نكردم اما در اين ساعت كه در خزينه سينه جز نقد آرزو نمانده بر فوت اين محقر اينهمه زارى مينمايم آنمرد گفت وصف هميان كن گفتم ايخواجه از سر استهزاى من درگذر و بيچارگانرا تمسخر و ايذا مكن كه گفته‌اند :\r\n تو چون شيرى غريبانرا ميفكن * غريبانرا سكان باشند دشمن \r\nخواجه گفت معاذ اللّه كه من به تو استهزا كنم راست بگو كه در كدام تاريخ آن هميانرا انداخته در كدام سرزمين اين صورت واقع شده من تمامى حال تقرير نمودم خواجه گفت دانستم كه تو مردى متمول بودهء و بضرورت بر اين محنت افتادهء عيال تو كجا است گفتم در فلانخانه جمعى از خدمتكاران خود را فرستاد تا مردم مرا بخانهء او نقل كردند و مردم حرم خود را فرمود تا آن ضعيفه را تعهد كنند روز\r\n\r\n","description":"","footnote":"","page_name":" 571 ","page_number":571},
  {"content":"\r\n\r\nديگر با من گفت چون تو مقصدى معين ندارى نزد من توقف كن تا سرمايه به تو دهم تا به آن تجارت كنى و سيصد دينار به من داد من از آنوجه تجارت ميكردم در اندك مدتى بپانصد دينار رسيد مجموع آنزر به خدمت او بردم گفت اكنون سرمايه بدست درآمده و از فقر و فاقه خلاص شدى اگر هميان گمشدهء خود را به‌بينى بشناسى گفتم بلى آن هميانرا به مهر من حاضر ساخت و گفت چون مرا محقق گشت كه اين هميان از تست نخواستم كه همان لحظه به تو دهم چه فقر و فاقه ترا زبون ساخته بود ترسيدم كه بوصول آن ترا از فجاء ضررى رسد اول سيصد دينار به تو دادم تا چشم و دل تو پر شود من سر كيسه را گشودم و آنزر را پيش او گذاشتم و گفتم اينمال تست هرچه خواهى چنانكن و گفت من مدتهاست كه بمحافظت اين نقد مبتلا بودم و اينساعت كه به صاحبش رسانيدم پشتم راست شد و اين حق تست و مرا به آن احتياجى نيست\r\n\r\nحكايت : گويند در سامره سه برادر بودند ابراهيم و عون و مسلمه\r\nابناى سعيد بن نصر ابراهيم مردى متمول بود و صاحب مكنت و عون متوسط الحال بود و مسلمه در غايت فقر و فاقه چون اضطرار او بغايت رسيد با عون گفت اى برادر حال من پريشانست از ابراهيم التماس نماى تا او مرا به خدمت خود بازدارد و آنچه به بيگانه ميدهد به من دهد عون سخن مسلمه را با برادر بزرگ گفته ابراهيم چنان كه بايد متوجه احوال او نميشد روزى عون به خدمت وكيل خرج متوكل عباسى امير يوسف رفته در اثناى محاوره امير يوسف گفت مردى حلال‌زاده ميخواهم كه متقلد اشراف مطبخ من گردد كه ديگران اسراف و خيانت ميكنند عون گفت من برادرى دارم كه در راستى و امانت كاملست اما در فصاحت و انشاء چندان نيست امير يوسف گفت اينقدر مهم كه من ميخواهم از وى ميآيد او را حاضر ساز و چون مسلمه را نزد امير برد اشراف مطبخ به او حواله نمود و وظيفه محقر بجهة وى تعيين فرمود و بعد از يك ماه امير يوسف باخراجات خود نظر كرده مبلغى تفاوت ظاهر شده بود در اكرام مسلمه مبالغه نمود و وظيفهء او را زياد ساخت و مسلمه مدتى در خدمت او بماند و آثار كفايت و راستى بظهور رسانيد و امير يوسف در انعام وى مبالغه مينمود تا مسلمه از ارباب نعمت و اصحاب ثروت گشت روزى متوكل با امير يوسف گفت شخصى ميخواهم كه متولى اقطاعات من گردد و متوكل پنجاه پسر و پنجاه دختر داشت و بجهة هر پسرى سيصد هزار دينار اقطاع مقرر كرده بود و براى هر دخترى صد و پنجاه هزار\r\n\r\n","description":"","footnote":"","page_name":" 572 ","page_number":572},
  {"content":"\r\n\r\nدينار امير يوسف گفت من مردى كافى معتمد دارم و مسلمه را نزد متوكل برده متوكل تصرف آن اقطاعات را براى ورويت مسلمه مفوض داشت و او را در آنباب امتحان نموده چون كمال راستى و ديانت او ظاهر شد از جزويات و كليات مملكت در قبضهء اقتدار مسلمه نهاد و كار مسلمه درجهء عالى يافت روزى متوكل از خانهء يكى از زنان خود بخانهء ديگرى ميرفت مسلمه را ديد كه پياده تردد ميكرد او را طلبيده گفت هرروز ترا بجمع حرمها تردد بايد كردن و مصالح همه را منتظم بايد گردانيد و از قصرى بقصرى مسافت بعيد است و از اين تردد ترا كلفتى تمام خواهد رسيد پس فرمود كه نوبتى خاصه را به او دادند و غرض از ايراد اينحكايت آنكه امانت و ديانت باعث غنا و ثروت است\r\n\r\nحكايت : خالد ربيعى گويد نوبتى به مسجد رفته نماز گذاردم\r\nو كيسهء زر داشتم كه هزار دينار در آنجا بود وقت بيرون آمدن فراموش كردم اما چون به خانه رسيدم بخاطرم رسيد گفتم مسجد محل غريبان و جاى بىبرگانست و يقين است كه تا اينزمان كيسه برجاى نمانده است پس مراجعت من چه فايده دارد بعد از يكسال كه پريشانى حال و قلت منال من بدرجهء كمال رسيد شبى بآنمسجد رفتم و چند ركعت نماز بگذاردم و سر به سجده نهادم گفتم الهى مال مرا به من ده كه از خانه تو بدر نبردم و پير زنى در پس ستونى نماز ميگذارد گفت ايمرد صفت زر خود بگوى گفتم كيسه سفيد بود و در آنجا از درم سى هزار عدد بود پيرزن گفت زر تو نزد منست و يكسالست كه آن را محافظت مينمايم و همان لحظه كيسه درم آورده پيش من نهاد\r\n\r\nحكايت : در زمان حكومت عبد الملك مروان در دمشق تاجرى بود\r\nكه باموال مردم معامله ميكرد و سودا - گران از اطراف ولايت امتعه و اقمشه پيش او ميآوردند و بامانت نزد او ميگذاشتند تا هر وقتى كه خريدار پيدا شود جهة ايشان بفروشد اتفاقا نوبتى خيانتى از او در وجود آمده تجاران را بر او اعتماد نمانده ديگر كسى چيزى به او نداد كه بفروشد لاجرم مهم وى روى در تراجع نهاد و بمبلغى كثير قرض‌دار شده بىاعتبار گرديد و اين مرد پسرى داشتكه در فهم و فراست بىنظير بود چون پسر ديد كه كار پدرش بواسطهء تصرف در اموال مسلمانان از روى خيانت پريشان گشت طريق زهد و تقوى پيش گرفت و در جوار ايشان اميرى از امراى عبد الملك توطن داشت سالى عبد الملك آن امير را بغزاى روم ميفرستاد امير آن پسر را طلبيده گفت خليفه مرا بغزاى نصارى ميفرستد\r\n\r\n","description":"","footnote":"","page_name":" 573 ","page_number":573},
  {"content":"\r\n\r\nو عاقبت كار معلوم نيست و من مبلغى بجهة اولاد خود مهيا ساخته‌ام آن را به تو مىسپارم اگر از اين سفر بسلامت بازآيم حقوق تو بگذارم و الا عشر اينمال كه نزد تو ميسپارم بجهة خود بردار و باقى را به اولاد من ده و ليكن وقتى كه آثار احتياج بر صفحه احوال ايشان مشاهده كنى و بعد از اين سخنان ده هزار مثقال طلا حاضر ساخته به دو سپرده امير بغزا رفت كشتى حياتش بغرقاب فنا افتاد پدر خاين با پسر امين گفت امير شهادت يافته و اكنون اين اموال را طالبى معين نيست و دست تنگى ما از حد اعتدال گذشت اگر بگذارى تا از اين زر قدرى تصرف نمائيم و چون خداوند تعالى ما را مكنتى دهد باز بجانهيم چه زيان داشته باشد پسر جوابداد كه اى پدر مهم تو از خيانت اموال امانت بدين درجه رسيده و اللّه كه اگر اعضاى مرا بمقراض ريزه‌ريزه گردانند در امانت خيانت روا ندارم و چون مدتى برآمد و حال اولاد آن امير بپريشانى انجاميد اولاد او نزد اين جوان آمده كه عرضه داشتى از زبان ما بعبد الملك نويس بمضمون آنكه پدر ما را در روم كشتند و احوال ما در غايت پريشانيست اگر خليفه از بيت المال ما را رعايت فرمايد از كرم خليفه بديع نباشد چون امين بموجب التماس ايشان عمل نمود و رقعه بعبد الملك رسيد گفت هركه كشته شود نصيب او از بيت المال منقطع گردد و ايشان مأيوس بازگشتند جوان يأس و حرمان ايشان ملاحظه نموده گفت پدر شما مبلغى برسم امانت نزد من گذاشته بود كه هرگاه احتياج شما بر من ظاهر شود تسليم شما نمايم و عشر آنوجه را به من بخشيده است اگر بموجب وصيت عمل كنيد فبها المطلوب و الا با شما در آن باب مضايقه نميكنم ايشان گفتند هرچه او وصيت نموده ما مضاعف ميسازيم جوان به منزل شتافته و آنزرها را نزد اولاد امير آورد و ايشان دو هزار دينار به او دادند و باقى را نزد خود حصه كردند و بعد از روزى چند عبد الملك از حال اولاد آن سرهنگ پرسيده ايشانرا طلب نمود و از حالشان سؤال كرد آنطايفه صورت قضيه را نقل كردند و از امانت پدر اعلام دادند عبد الملك متعجب شده گفت آنجوان امين را نزد من آريد تا او را به‌بينم چون او را حاضر كردند عبد الملك گفت خزينه‌دارى خود را به تو دادم زيرا كه من هيچكس را نميدانم كه مانند تو شرايط امانت بجا تواند آورد و اين از نوادر است كه شخصى مبلغى خطير پيش كسى بامانت گذارد و ديگرى بر آن علم نداشته باشد و صاحب او كشته گردد و مدتى بر اين بگذرد و او در اين امانت خيانت\r\n\r\n","description":"","footnote":"","page_name":" 574 ","page_number":574},
  {"content":"\r\n\r\nنكرده به ورثه رساند .\r\n\r\nفصل هفتم از جزو پنجم در بيان مكارم اخلاق و محاسن شيم و فوايديكه بر آن مترتب مىشود\r\nچون حاتم خوان كرم درنورديده بجانب آخرت شتافت برادرش اراده نمود كه بر مسند نشسته قايم‌مقام گردد و در اين باب با مادر خود مشورت نمودام حاتم فرمود كه هرگز كار حاتم از تو نيايد وى بسخن مادر التفات ننمود و در قبهء كه حاتم ساخته بود و هفتاد در بر آن گشاده بر مسند نشست مادرش خواست كه پسر را امتحان كند تغيير لباس كرده مانند سائلان بر ابواب آن قبه ميگشت و سبب آنكه حاتم آن قبه را مشتمل بر هفتاد در ساخته بود آنبود كه تا سايل از هردر كه خواهد طلب نمايد پس ام حاتم از درى آمده چيزى طلبيد پسر او را صدقه داد و از باب ديگر باز طلب كرد برادر حاتم نوبت ديگر قراضه زر بر كفش نهاده‌ام حاتم از در ديگر آمده باز سئوال نمود پسرش گفت اى عورت امروز دو نوبت چيزى از من گرفتى هنوز از من چيزى ميطلبى ام حاتم خود را بر پسر ظاهر ساخته گفت با تو نگفتم كه كار حاتم از تو نميآيد نوبتى بجهة امتحان برادرت به اين قبه آمدم و از هفتاد در سئوال نمودم و او با وجود آنكه دانست كه يك كس است و مكرر صدقه ميطلبد اصلا اظهار نكرده مرا محروم نگردانيد و من اختلاف طبايع شما را از آنوقت باز دانستم كه شير ميخورديد چه او هميشه يك پستان مرا گرفته ميمكيد و متعرض ديگرى نميشد و تو يك پستانرا گرفته ميمكيدى و ديگريرا بدست ميگرفتى و مادر حاتم عيينه بنت عفيف بن عمرو بن امرء القيس بود و بغايت كريمه بود چنانچه از اموال هرچه بدست مىافتاد بمردم مىبخشيد و بعد از يكسال گفتند چون او عسرت و بىبرگى كشيد شايد كه بعد از اين عنان اسراف كشيده دارد يك رمه شتر بوى دادند تا از نسل آنها انتفاع يابد در اين اثنا زنى از قبيلهء هوازن كه همواره از خان احسان او بهره ميبرد بخدمتش رسيده طلب انعام نمود عيينه آنرمه را تمام به او داده و گفت چون چندين رنج و بىبرگى كشيدم با خود عهد كردم كه هيچ سائلى را محروم نگردانم و هرچه داشته باشم بايشان مسامحت ننمايم\r\n ابر اگر از فتح باب دستت آبستن شود * قطره باران كند از هر حشيشى عرعرى \r\n\r\n","description":"","footnote":"","page_name":" 575 ","page_number":575},
  {"content":"\r\n\r\nنوبتى پيرى نزد امير المؤمنين على عليه السّلام آمده گفت يا امير المؤمنين پير و شكسته شده‌ام و هيچ راحتى از ابتداى جوانى تاكنون به من نرسيد .\r\n از ابتداى نشوونما تا به اين زمان * سوگند ميخورم كه دمى خوش نبوده‌ام \r\nمرا نصيحتى فرماى كه باعث رفعت درجه من گردد در عقبى و سبب عزت من باشد در دنيا امام المتقين فرمود ايشيخ اگر يادگيرنده‌اى دو چيز ياد گير خداوند جل ذكره را و مرگ را و اگر فراموشكارى دو چيز فراموش كن احسانيكه نسبت بمردم كرده باشى تا منت ننهى و بديكه مردم با تو كرده باشند تا كينه‌ور نگردى .\r\n بخلق نيكى اگر ميكنى فرامش كن * كه ذكر آنچه كنى منت و ريا گردد\r\nبديكه با تو كنند آن بدى ز ياد ببر * كه كينه‌ور چو شود مرد بىبها گردد \r\n\r\nحكايت : از عايشه منقولست كه نوبتى حضرت رسالت يتيمى را برداشته تعهد ميفرمود\r\nو بعداز مدتى آن يتيم وفات يافت آنسرور بر فوت او غمناك و دلتنگ گرديده من گفتم يا رسول اللّه اگر فرمائى يتيمى ديگر پيدا كنم تا بجاى او بتعهدش پردازى فرمود اين بغايت بدخو بود و من بر خوى او صبر ميكردم و بدان سبب مرا ثواب جزيل حاصل ميشد شايد ديگرى چنين نباشد\r\n\r\nحكايت : عمرو بن سعيد روايت كرد كه روزى در خدمت مأمون ايستاده بودم\r\nو او قباى خز مىپوشيد و چرك در شكستهاى آنجامه ظاهر گشته من و احمد بن يوسف اينحالت را مشاهده نموده درهم نگريستيم و از آنحالت تعجب كرديم مأمون بفراست بر مكنون ضمير ما اطلاع يافته گفت زينت خلافت و سلطنت بجامه زيبا و لباس ديبا نيست بل بخلق كريم و بذل عميم است و الا هيچكس بر ترتيب لباس نفيس از ما قادرتر نيست\r\n\r\nحكايت : چون مأمون از مرو ببغداد آمد از احوال خلايق تفحص بليغ مينمود\r\nبمرتبهء كه اگر دو شخص با يكديگر سخن ميگفتند همان لحظه به او خبر ميرسيد كه فلان و فلان چنين و چنين گفته‌اند . گفته‌اند كه يكى از تجار بغداد گويد در مسجد با جمعى نشسته بودم و از هر نوع سخنان ميگذشت آسيابانى در آن ميان بود گفت امروز خليفه فلانرا ادب كرد و فلانرا انعام داد بعداز لحظه كس از خدام خليفه آمده آنمرد را نزد خليفه برد مأمون از او سئوال نمود كه تو امروز در مسجد چنين نگفتى طحان گفت بلى خليفه بر زبان آورد كه تو چكارهء گفت طحانم مأمون گفت مناسب تو آنست كه از جو و گندم و آسيا سخن گوئى ترا بر امور ملكى چكار بايد كه من بعد در امرى\r\n\r\n","description":"","footnote":"","page_name":" 576 ","page_number":576},
  {"content":"\r\n\r\nكه نسبت به تو نداشته باشد شروع نكنى و سخنى نگوئى كه ملايم طور تو نباشد\r\n\r\nحكايت : آورده‌اند كه چون مزاج مأمون بر مالك بن سعد متغير شد اموال او را عرضهء تاراج گردانيد\r\nو ضياع او را در معرض ضياع آورده مالك پسرى داشت عاقل و دورانديش موسوم برجا ترسيد كه او را بواسطهء طلب وجه مصادره ايذا كنند و چيزى كه بر آن قادر نباشد ازو خواهند لاجرم از بغداد بيراحله و زاد بيرون آمده متوجه بصره شد و چون ببصره رسيد با خود گفت بارى ندارم كه بكاروانسرا نزول نمايم و كسى را نميشناسم كه به منزل او فرود آيم متحير فرومانده لحظهء در بازارها تردد مينمود در اين اثنا بر در دكانى نشسته بر هرطرف مينگريست ناگاه اعرابى نزد وى آمد گفت ايجوانمرد آثار كرم در بشرهء تو مشاهده مينمايم هيچ توانى كه خود را از آن زمره گردانى كه خداوند جل ذكره در شأن ايشان مدح  « وَ يُؤْثِرُونَ عَلى أَنْفُسِهِمْ وَ لَوْ كانَ بِهِمْ خَصاصَةٌ »  نموده رجاء بن مالك غرقه درياى فنا شده با خود از حيا انديشيد كاردى قيمتى كه همراه داشت بعرب داد شخصى با او گفت بايستى كه اينكارد را بفروشى و از قيمت آن بجهة خود جامهء بخرى كه لباس تو چركنست رجا گفت عرض عزيز را از لوث عار تازه داشتن و پاكيزه ساختن بهتر از آنست كه ظاهر بدن به لباس پاك آراستن چون ساعتى برآمد پيرمردى به آنجا رسيده خرش در وحل افتاده و هيچكس بمعاونت او اقبال نمينمود رجا از دكان فرود آمده پير را مدد كرد تا آن خر را از وحل بيرون آورد اتفاقا دختر كلانتر بصره در منظرى نشسته بود و حركات و سكنات رجا را مشاهده مينمود و ايندختر بغايت عاقله بود و رئيس را نسبت به او محبتى مفرط بود هميشه با وى مىگفت شوهر تو به اختيار تست هركرا پسنده كنى ترا بوى دهم و اكابر و معارف هرچند او را خطبه نمودند راضى نشد و چون نظرش بر رجا افتاد دلش بسته او شد دايه را طلب نموده گفت كه پدر مرا مختار ساخته كه بهركه خواهم شوهر كنم اكنون من آنجوانرا كه بر آندكان نشسته است اختيار نمودم گفت اكثر اكابر ترا خطبه كرده و تو به آن رضا ندادى و اكنون اين پسر را گزيده‌اى كه جامهاى كهنه پوشيده و تنها در گوشهء نشسته اين چه اختيار است دختر گفت نظر ما بر مكارم اخلاق و محاسن اطوار است نه بر مال فانى و جاه عاريتى دايه از نزد دختر رفته سخن او را به كلانتر عرضكرد رئيس گفت دختر من بيموجبى اين اختيار نكرده من اين جوان را طلبيده از او استفسار حالش نمايم اگر از خاندان بزرگ باشد\r\n\r\n","description":"","footnote":"","page_name":" 577 ","page_number":577},
  {"content":"\r\n\r\nبدين مصاهرت رضا دهم و شخصى را بطلب رجا فرستاده رجا نزد رئيس رفته تحيتى شايسته گفت و بزانوى ادب نشست چون رئيس آثار وفور فضايل از بشرهء او لايح ديد با خود گفت كاشكى نسب او مرا معلوم شدى تا بر مصاهرت او جازم گشتمى پس از او پرسيد كه ايجوان مرا از نام و نسب خود خبر ده رجا جواب داد كه بزرگان گفته - اند كه در غربت از آثار نسب خود احتراز بايد كرد چه حال ار دو چيز بيرون نيست يا آنست كه مرد بزيور فضل و دانش آراسته است و در اين صورت فرزند علم است و او را بذكر آباءواجداد حاجت نيست يا آنكه آلوده صمت جهل و نادانيست و بر اين تقدير همان بهتر كه آباءواجداد خود را بلوث عار نسب خويش ملوث نگرداند :\r\n هرگز بهيچكس مكن اى دوست افتخار * خاصه بمردگان كه در اين هست خردهء\r\nهر زنده‌اى كه فخر وى از مرده‌اى بود * آن مرده زنده‌اى بود آن زنده مردهء \r\nرئيس مبالغه بسيار كرده رجا نام و نسب خود را بيان نمود و چون رئيس بصره نام مالك بن مره شنيده بود برخاست و او را در كنار گرفته تشريفى فاخر در او پوشانيد و دختر را عقد كرده برجا داد و او را صاحب اختيار ملك و مال خويش ساخت\r\n\r\nحكايت : آورده‌اند كه چون محمد بن زيد علوى بر طبرستان و جرجان استيلا يافت\r\nهرسال بوقت خراج اموال خزانه بر بنو هاشم و قريش قسمت مينمود و آنچه زياده ميآمد بر انصار و فقها و قرا و طبقات مردم بالسويت قسمت مينمود سالى بنفس خود به آن تقسيم پرداخته اول نصيب بنو هاشم را قرار نموده آنگاه حصه بنو عبد مناف را جدا كرد بعد از آن ساير قريش را قسمتى معين ساخت مردى برخاسته گفت اى سادات مرا نيز از اينمال بهرهء رسد از او پرسيدند كه تو از كدام بطنى مرد خاموش شد گفتند از اولاد يزيد پليد نباشى گفت آرى گفتند اى ابله با چنين نسبى كه دارى آمدهء از آل على حصه طمع ميكنى طايفهء خواستند كه او را برنجانند و شمشيرها به او بيازمايند محمد بن زيد ايشانرا مانع آمده فرمود از قتل امثال اين جماعت كين حسين خواسته نشود و او را در اين گناهى نيست كه خداوند جل ذكره او را از اولاد يزيد پليد آفريد و من از پدرم شنيدم كه از پدرش روايت كرد كه او گفت در سالى كه ابو جعفر منصور به مكه آمده حج گذارد ، شخصى ياقوتى گرانمايه نزد وى برد منصور گفت گمان ندارم كه مثل اين گوهر كسى داشته باشد يكى از غمازان گفت محمد بن هشام\r\n\r\n","description":"","footnote":"","page_name":" 578 ","page_number":578},
  {"content":"\r\n\r\nابن عبد الملك مروان ياقوتى از اين بهتر دارد منصور ربيع حاجب را طلبيده گفت فردا چونخلايق به مسجد الحرام آيند مجموع ابواب مسجد را محكم كن و يكباب را مفتوح گذار و هركه از ايندر بيرون آيد تفحص حال او كن و چونمحمد ابن هشام را به‌بينى او را نزد من آور ، ربيع روز ديگر درهاى مسجد الحرام بسته بتفحص مشغولشد و محمد بن هشام دانستكه غرض از آنكار اخذ ياقوت اوست حيرت و دهشت بر وى مستولى شده راه خلاص و مناص بر او مسدود ماند محمد بن زيد بن على بن حسين در جوار او نشسته بود او را نميشناخت چون تحير ويرا مشاهده نمود گفت ايشيخ ترا بغايت مضطرب مىبينم حالت چيست اگر انديشه خود را بيان كنى در مخلص تو سعى نمايم گفت محمد بن هشام بن عبد الملكم تو نيز نسب خود بيان نماى چونمحمد اظهار نسب خويشتن نمود محمد بن هشام مضطرب‌تر شد زيرا كه هشام زيد بن على را شهيد كرده بود محمد بن زيد چون آثار وهم و ترس در بشرهء او مشاهده فرمود گفت مترس كه تو قاتل زيد نيستى و بقتل تو و امثال تو خون او خواسته نگردد و من ترا از اينورطه خلاص دهم ابن هشام گريان شده دست و پاى ويرا بوسه داد و محمد بن زيد ردا گردن او كرده ميكشيد و گوشهء از رداى محمد بر سر او افتاده رويش را پوشيده ساخته بود و چون نزد ربيع حاجب رسيد گفت ايربيع اينشخص مبلغى زر از من گرفته شترى به من فروخت و باز شتر را برداشته گريخت و اكنون او را گرفته دو كس همراه من كن تا حق مرا از او بستانند ربيع دو نفر همراه محمد بن زيد كرد و چون محمد بن زيد پسر هشام را از مسجد الحرام بيرون برده بگوشهء رسانيد با او گفت اى خبيث حق مرا بده وى گفت حق تو حاضر است و اينك مىدهم محمد بن زيد با ملازمان ربيع خطاب كرد كه اكنون شما بسلامت رويد كه او اعتراف نمود و محمد بن هشام دست و پاى او را بوسه داده گفت « اللّه اعلم حيث يجعل رسالته » كرم و مروت و جوانمردى و فتوت نتيجه خاندان نبوتست اكنون چون جوهر جان من بسبب سعى جميل تو در حقه جان باقى ماند اين ياقوت را از من قبول كن گفت جدم گفت ما هرگز بر جوانمردى مزد نگيريم آنگاه محمد بن زيد اقارب خود را گفت شما را به خدا سوگند مىدهم كه مزاحم اين شخص نشويد و او را نيز از آنمال بهره داد\r\n\r\nحكايت : شخصى از امير المؤمنين عليه السّلام التماس نمود كه شمهء از خلق كريم حضرت مصطفى صلى اللّه عليه بيان فرمايد\r\nامير المؤمنين فرمود كه نعمتهاى خداوند را كه در دنيا بعباد خود ارزانى فرموده\r\n\r\n","description":"","footnote":"","page_name":" 579 ","page_number":579},
  {"content":"\r\n\r\nاحصا كن تا من بيان خلق حضرت رسول اللّه نمايم سائل گفت  « وَ إِنْ تَعُدُّوا نِعْمَةَ اللَّهِ لا تُحْصُوها »  من چگونه حصر آن كنم امام المتقين فرمود كه خداوند جل ذكره دنيا و نعم آن را قليل شمرده كه «  قُلْ مَتاعُ الدُّنْيا قَلِيلٌ  » و خلق محمد را عظيم شمرده كه  « إِنَّكَ لَعَلى خُلُقٍ عَظِيمٍ »  چون تو از تعداد قليل عاجزى من چگونه احصاى عظيم نمايم اما بدانكه هريك از انبيا بخلقى كريم متصف بودند و مصطفى ( ص ) بجميع اخلاق متحلى بود\r\n\r\nحكايت : از كسائى منقولستكه در آن ايام كه من اديب امين و مامون بودم\r\nمادر مامون به من پيغام ميداد كه مامون در حرم بىادبى مىكند و در تكرار سبق كاهلى مينمايد كسائى گويد فرمودم تا يكى از خدمتكاران مأمون را بر پشت خود گرفت و من چند تازيانه محكم بر او زدم چنان كه بسيار بگريست و من از آن زدن انديشناك شدم و در اثناى آنكه مامون ميگريست خادمى در آمده گفت جعفر بن يحيى برمكى بديدن مأمون آمده است مأمون على الفور چشم خود را پاك كرده در صدر نشست و اطراف خود را مجتمع ساخته وزير را اجازت دخول داد من از بيم آنكه مبادا از من شكايتى كند بر خود ميلرزيدم اما از اين نوع قطعا سخن نگفت و كلمات سنجيده بر زبان راند و چون وزير بيرون رفت من بقدم معذرت پيش رفته گفتم من انديشيدم كه از من شكايت كنى جوابداد كه هرگز از استاد گله نكنم و آنچه از تو صادر شد بجهة تهذيب اخلاق من بود تا من الم تازيانه بدانم و بيچارگانرا كه ادب كنم حد اعتدال نگاه دارم و هم در مآثر مامون آورده‌اند كه روزى زبيده خاتون با هارون از روى مباسطت گفت پسر من محمد امين از مامون بسال بزرگتر است سزاوار آنست كه جانب او را بر مأمون ترجيح دارى و او را بيش از مأمون منظور نظر عنايت گردانى اما تو به عكس اين عمل مينمائى رشيد جوابداد كه اين هردو پسر روشنائى چشم منند و محبت من نسبت بهردو مساويست و امين را بسبب خاطر تو بر مأمون مقدم ميدارم و الا مامون بيش از او استعداد و استحقاق تربيت دارد اگر خواهى كه اينمعنى را بر تو ظاهر سازم آنگاه هارون خادمى را فرستاده گفت پيش امين رو و بيرخصت داخل مجلس او شو و او را بر وضعى كه بينى به همان لباس از همان موضع نزد من حاضر گردان و ملاحظه نماى كه چكار مىكند و كه نزد اوست خادم نزد امين آمده او را ديد كه با كنيزكان بعيش و عشرت مشغول است و جامه‌هاى زربفت پوشيده است فرمان رشيد رسانيده اما امين خواست كه جامه بگرداند خادم گفت حكم چنانست كه به همين جامه بيائى امين\r\n\r\n","description":"","footnote":"","page_name":" 580 ","page_number":580},
  {"content":"\r\n\r\nمطاوعت نموده پيش پدر آمده خدمت كرد رشيد او را بمزيد عنايت و شفقت نواخته گفت ايمحمد حاجتيكه دارى بخواه تا روا كنم امين گفت در فلان موضع باغيست در غايت نزاهت و قصرى رفيع البنيان در ميان آن واقعست امير المؤمنين آن را به من دهد رشيد گفت آن را به تو بخشيدم ديگر چه حاجت دارى امين بر زبان آورد كه فلان اسب كه در طويلهء امير است ميخواهم هارون آن را نيز بوى داد گفت ديگر چه ميخواهى گفت كنيزكى بجهة امير المؤمنين بده هزار دينار خريده‌اند آن را نيز ميخواهم هارون آن را نيز بوى داده محمد بوثاق خود بازگرديده رشيد در حال خادم را فرستاده كه نزد مأمون رو و او را بهرحالتيكه بينى نزد من آور و تفحص نماى كه چه مىكند و چه ميگويد و نزد او كيست خادم به خدمت مأمون رفته او را ديد سلاح پوشيده و بر كرسى نشسته و جمعى از غلامان و خواص خود را جمع آورده و رحلى پيش خود نهاده و كتابى بر بالاى آن نهاده مطالعه مينمود و فرمان رشيد بوى رسانيد مامون به خدمت پدر شتافته رشيد از او سؤال كرد كه چرا سلاح پوشيدهء و اين خيل بجهة چه جمع آورده‌اى نه حربى در پيش است و نه عزيمت غزائى در خاطر مامون بعداز زمين بوس و خدمت جواب داده گفت شك نيست كه خصمان امير المؤمنين بسيارند و همواره مترصد فرصت ميباشند و در وقتى كه ايشان فرصت توانند يافت شب است چه همه‌كس بخواب استراحت اشتغال دارند و فرزندان امير المؤمنين از ديگران به خدمت او به احتياط نمودن اولى و احق‌اند بنده بجهة همين مستعد و مهيا ميباشم كه اگر عياذا باللّه امرى حادث شود على الفور بدفع آن پردازم پيش از آنكه فتنه قوى گردد و تدارك آن مشكل شود رخسارهء هرون برافروخته گفت طريق اينست كه تو مسلوك ميدارى اكنون بگوى كه آنچه كتاب بود كه مطالعه ميكردى گفت سير الملوك پيوسته پيش نظر دارم و واقعات ايشانرا مطالعه مينمايم تا بسير سنيه ايشان اقتدا نمايم از اينجهة رشيد گفت اگر حاجتى دارى بخواه كه رواست مامون گفت سايهء حشمت امير بر سر بندگان مخلد باد محبوسان بسيار شده‌اند و از نگاه داشتن ايشان فائدهء متصور نيست امير فرماندهد تا در مهمات ايشان نظرى فرمايند هركرا قصاص بايد كرد يا حد بايد زد حد الهى بر ايشان جارى سازند و باقى را آزاد گردانند تا بدعاى دولت روزافزون قيام نمايند رشيد گفت فردا چنين كنم كه تو ميگوئى حاجتى ديگر اگر دارى بخواه مامون\r\n\r\n","description":"","footnote":"","page_name":" 581 ","page_number":581},
  {"content":"\r\n\r\nبر زبان آورد كه چنين ميشنوم كه طبقات حشم تنگدستى و بىبرگى مىكشند و وقت اطلاق مواجب ايشان نزديك رسيده است و شك نيستكه نظام ملك و انتظام دولت وجود لشكر است امير المؤمنين بفرمايد تا فردا بروات مواجب ايشانرا بنويسند و آنطايفه را خوشدل گردانند هرون گفت تو فردا در ديوان بنشين و اين مهم را كفايت كن ديگر چه حاجت دارى مأمون گفت اى امير رعاياى اين نواحى گرانبار و عيالبارند و الحمد للّه كه خزانهء عامره توفيرى تمام دارد اگر امير خراج يك ساله عراق را ببخشد رعيت بدعاى دولت او مشغول گردند و ثواب دو جهانى حاصل گردد هرون گفت اين نيز مقبولست مأمون خدمت كرده بيرون آمد هرون با زبيده گفت اوضاع امين را ملاحظه نمودى و اطوار مأمون را ديدى و حاجات امين را شنيدى و ملتمسات مأمونرا مشاهده كردى مأمون سه التماس كرده بيك التماس چندين كس از معارف و مشاهير و شجاعان و ابطال عرب كه بشفاعت او از بند آزاد شدند جمله داغ عبوديت او بر جبين نهاده حلقهء بندگى او در گوش كشيدند و چون حشم بشنوند كه بروات ايشان بسعى مامون صدور يافته دل‌وجان وقف ولاى او سازند و رعيت چون اطلاع يابند كه بواسطهء التماس او ايشانرا فراغت حاصل شده است بدعاى او زبان بگشايند\r\n\r\nحكايت : آورده‌اند كه جعفر بن سليمان هاشمى كه امير مصر بود و بغايت كريم و نيكو اخلاق بود\r\nنوبتى عقدى مرواريد كه قيمة آن صد هزار دينار بود از سر كار او كم شد جعفر جد و اجتهاد تمام بجا آورده تفحص بسيار كرد تا دزد را پيدا كند ميسر نشد بعد از مدتى يكدانهء او را در دست شخصى گرفته نزد وى بردند جعفر فرمود كه باقى را طلب كنند چون بخوشى اقرار نمينمود ملازمان جعفر او را در شكنجه و تعذيب كشيدند بعد از آنكه عضايش از ضرب شكنجه مجروح شده بود اقرار كرد كه باقيرا من دارم او را بآنحالت نزد جعفر بردند چون دزد را بآنحالت ديد بر وى ترحم نموده گفت اين شخص نوبتى به خدمت من رسيده خدمتى كرد من آن عقد را به او بخشيدم و از خاطرم فراموش شده بود او را بگذاريد تا برود\r\n\r\nحكايت : در فرج بعد الشدة مسطور است كه جوانى از معارف ديار ربيعه با دبير عباس بن عمرو غنوى دوستى داشت\r\nقضا را دولت اينجوان بشام نكبت مبدل شده از راحت بمحنت و از ثروت بحاجت افتاد روزى دبير عباس با او گفت احوال ترا بر رأى امير عرضه ميدارم شايد كه در حق تو شفقتى فرمايد و بعمال خويش سفارش نامه‌ها\r\n\r\n","description":"","footnote":"","page_name":" 582 ","page_number":582},
  {"content":"\r\n\r\nنويسد كه چون نزد ايشان برى در حق تو انعامى نمايند و فى الحال در باب رعايت من مثال بعاملى نوشته بامير داد تا مهر كرد و بدست من داد و من آنمثال را گرفتم چون بيرون آمدم در بستان سراى عباس كه از گلستان ارم نشان ميداد رفتم ناگاه بادى وزيده دستار مرا در ربود من در پى دستار روانشدم در اين اثنا يكى از قفاى من درآمده سيلى بر پس سر من زد تا بر عقب نگريستم كه بنگرم كه كيست دو سه سيلى مستحكم فروكوفت چون نگاه كردم عباس بن عمرو بود حيران شدم و خدمت كردم گفت بچه مهم رنجه شده‌اى گفتم از ديوان امر بفلان عامل عنايت نامه استده‌ام تا مرا رعايتى كند گفت دوات و قلم بيار تا سه سيلى بر وى برات كنم و يقين است كه او سيلى از تو نخواهد خورد بلكه آنها را ببهاى تمام از تو خواهد خريد زينهار كه باندك چيزى راضى نگردى دوات و قلم پيش بردم رقعهء به آن عامل نوشت مضمون آنكه بيموجبى سه سيلى باينمرد زده‌ام آن سه سيلى به تو حواله كرده‌ام تا عوض بر تو زند ؛ آنگاه گفت مرا معذور دار كه تصور كردم كه تو فلان نديمى راوى گويد آنرقعه را گرفته نزد نزد عامل رفتم اول نامهء عنايت به او دادم التفات بدان نكرد و در آن نظر افكنده گفت كه جمعى از اين گدايان مبرم زحمت بزرگان ميدهند و از ايشان مكتوبات التماس مينمايند و ايشان بجهة دفع ابرام اينطايفه حرفى چند مينويسند آن روز بازگشتم و چند روز متعاقب بمجلس او تردد آغاز نهادم التفاتى نكرد و از بسكه ابرام نمودم حاجب را فرمود كه ديگر مرا نزد او راه نگذارد و من بخرج اليوم درمانده و مضطرب گشتم در اين اثنا روزى بجهة مهمى بارعام داد و من فرصت جسته خود را بمجلس او انداختم چون نظرش در من افتاد چين در جبين افكنده :\r\n گر گدا پيشرو لشكر اسلام بود * كافر از بيم توقع برود تا در چين \r\nو با حاجب خود گفت نگفتم كه ديگر اينمرد را پيش من مگذار من گفتم امروز بار عام است و من حكمى دربارهء تو آورده‌ام آن را مطالعه كرد و سر به زير انداخته متفكر گشت دبير خود را طلبيده سخنى در گوش او گفت دبير نزد من آمده گفت اين سيلىها به چند ميفروشى گفتم بهزار مثقال طلا و او از صد دينار گرفته بپانصد دينار رسانيد بهزار منت راضى شدم و گفتم بدانشرط كه زر در همين مجلس تسليم نمايند و پنجاه دينار برسم علوفه بنويسد و تشريفى به آن ضم كنيد هم در آن مجلس زر حاضر كرده به من\r\n\r\n","description":"","footnote":"","page_name":" 583 ","page_number":583},
  {"content":"\r\n\r\nتسليم نمودند و من بيرون آمده روى ببغداد نهادم و به دو سه سيلى آن صاحب دولت شدم و از سيلى روزگار خلاص گشتم و ديگر روى درويشى نديدم .\r\n ز شاخ بادرم آيد كف چنار برون * گر از مهب كف او وزد نسيم شمال\r\nترازوئى كه در او باربر او سنجند * سپهر كفه او زيبد و زمين مثقال \r\n\r\nفصل هشتم از جزو پنجم در بيان ثبات نيت و استقامت عزيمت\r\nامام سكاكى از فضلاى روزگار و علماى عاليمقدار است و علوم غريبه نيز ميدانسته گويند در اوايل حال بآهنگرى مشغول بود روزى صندوقچهء ساخته قفلى بر آن ترتيب داد و كليدى بر آن مرتب گردانيد و مجموع صندوقچه و كليد و قفل به وزن يكقيراط آهن بود و آن را بتحفه نزد پادشاه برده پادشاه و امرا او را تحسينى كردند در اين اثنا فاضلى بمجلس سلطان درآمده پادشاه بجهة تعظيم او برخاست و در پيش او به دو زانو نشست سكاكى پرسيد كه اين شخص چكاره است گفتند يكى از علماست گفت من چرا بتعليم علم مشغول نگردم تا مرا عزت دارند بدين مثابه و از حضيض مذلت باوج عزت و سعادت انتقال نمايم و همان لحظه از مجلس بيرون آمده بمدرسه رفت و در آنوقت سى سال از عمر وى گذشته بود مدرس با او خطاب كرد كه شايد خاطر تو بتعليم علم مسامحت ننمايد اول ترا امتحان كنم و اينمسئله كه از مسائل اجتهاديه شافعيست به او تعليم نمود كه « قال الشيخ جلد الكلب يطهر بالدباغة » سبكاكى هزار نوبت اينمسئله را تكرار كرده چون روز ديگر بحوزهء درس حاضر شد مدرس با او گفت كه درس گذشته را بيان نماى سكاكى بر زبان آورد كه « قال الكلب جلد الشيخ يطهر بالدباغة » مردم آغاز خنده نمودند استاد ايشانرا منع كرده كلمه ديگر او را تعليم نموده سكاكى ده سال رنج بسيار برد و كارى نتوانست ساخت لاجرم دلتنك شده روى بصحرا و كوه نهاد ، روزى در كوهها ميگشت بموضعى رسيد كه قطرات آب از بالا ميچكيد سوراخى در دل حجر كرده بود سكاكى آنحال را ملاحظه نموده با خود گفت آخر دل تو از سنگ سخت‌تر نخواهد بود همان لحظه مراجعت نموده بعزمى ثابت و نيتى راسخ به تحصيل اشتغال نمود لاجرم خداوند جل ذكره ابواب علوم بر روى او مفتوح ساخته و از امثال و اقران گوى مسابقت درربود گويند مدت سى سال تحصيل\r\n\r\n","description":"","footnote":"","page_name":" 584 ","page_number":584},
  {"content":"\r\n\r\nنمود\r\n\r\nحكايت : آورده‌اند كه وزير جغتاى خان بن چنگيز خان عميد حبش شمهء از اوصاف امام سكاكى نزد خان بيان كرده\r\nخان باحضار سكاكى امر كرد چون سكاكى را با خان صورت ملاقات رو نمود باندك مدتى جغتاى چنان فريفته صحبت سكاكى شد كه مزيد بر آن منصور نباشد و همواره در برابر او به دو زانو مىنشست و نوبتى از كلنك در فضاى هوا طيران مينمودند نظر جغتاى بر آن طيور افتاده تيرو كمان خواست تا تير بجانب آنها اندازد سكاكى بر زبان راند كه پادشاه كداميك اين كلنگانرا ميخواهد بهر كدامكه اشاره فرمايد بنده او را فرود آورم جغتاى باولين و دويمين و آخرين اشارت فرمود سكاكى شكلى بر زمين كشيده آن سه كلنك معلق زنان بر بالاى آنشكل كه بر زمين كشيده بود افتادند و اينمعنى موجب زيادتى اعتقاد جغتاى شد و چون تقرب سكاكى از حد اعتدال تجاوز نمود وزير را بر وى رشك آمده خواستكه او را از نظر پادشاه بيندازد سكاكى اينمعنى را دريافته با جغتاى گفت از اوضاع كواكب چنان معلوم مىشود كه نكبتى متوجه وزير است او را در خدمت خان نبايد بود مبادا كه بدولت روزافزون سرايت كند جغتاى از اين انديشمند شده وزير را معزول ساخت و بعد از يكسال از عزل عميد اكثر امور ملكى مختل گشت و شخصى كه كما ينبغى بانتظام امور سپاهى و رعيت قيام نمايد و در كفايت مانند عميد باشد يافت نميشد جغتاى دانستكه بسبب عزل عميد مفسده‌ها بسيار در امور ملك و مال حادث شده روزى با سكاكى گفت نكبت با آدميان هميشه نميباشد هنوز آن و بال از عميد نگذشته است ؟ سكاكى گفت آرى طالع وزير از حضيض و بال باوج اقبال انتقال نموده جغتاى نوبت ديگر عميد را طلبيده وزارت خود به او تفويض نمود و عميد هميشه منتهز فرصت ميبود تا مزاج خانرا بر سكاكى متغير گرداند تا روزى چنان اتفاق افتاد كه سكاكى تسخير مريخ كرده لشكرى بجغتاى نمود از آتش كه لباس و اسلحه ايشان نيز از آتش بود و چون نظر جغتاى بر آن لشكر افتاد متوهم شده عنان تمالك و تماسك از دست بداد و از خرگاه پاى برهنه بيرون دويد عميد در اينوقت فرصت يافته عرض كرد كه اگر سكاكى بدستيارى سپاهى چنين مملكت را فروگيرد دور نباشد چه خان به مجرد ديدن آن سپاه بدين مرتبه خوفناك گشت اين سخن در باطن جغتاى تأثير تمام كرده باخذ و قيد سكاكى حكم كرد و سكاكى محبوس گشته در اين حبس\r\n\r\n","description":"","footnote":"","page_name":" 585 ","page_number":585},
  {"content":"\r\n\r\nوفات يافت از وى منقولست كه نوبتى در بغداد ميان من و وزير خليفه نقار غبارى ارتفاع يافت و من سه روز آتش را بستم چنان كه بهيچوجه افروخته نگشت دود از نهاد خلايق برخاسته غوغاى عام برآمد خليفه مرا طلبيده التماس نمود كه آتش را بگشاى گفتم طريق گشودن آتش منحصر در آنست كه وزير بوسه بر كون سگ مرده زند و الا بهيچوجه آتش افروخته نخواهد شد و چون دانستند كه به غير از اين چارهء نيست وزير بوسه بر كون سگ زده آتش در ريش وى افتاد\r\n\r\nحكايت : آورده‌اند كه در زمان ماضى شهر سمرقند را پادشاهى بود بغايت عاقل و عادل\r\nو ثابت رأى و صائب تدبير و او را وزيرى بود در كمال كفايت و درايت زبدهء دوران و عمدهء ملوك جهان روزى پادشاه حاجبى را فرمود كه برو و وزير را بگوى بنشيند و در مهم فلان عامل نظرى كند حاجب همين قدر شنيد كه وزير را بگوى بنشيند همين سخن را بوزير رسانيد كه پادشاه ميفرمايد وزير بنشيند وزير متحير گشته دوات از پيش برداشته بگوشهء رفت و بنشست بعد از لحظه پادشاه باحضار وزير فرمان داد امرا گفتند وزير نشسته است و دست از مهم كوتاه كرده پرسيد بچه سبب گفتند حاجب چنين فرمان رسانيده پادشاه گفت من گفتم وزير بنشيند و مهم فلان عامل را صورت دهد اما چون حاجب از بارگاه فرمان عزل بوزير رسانيده او دست از مهم كشيده اگر ديگرباره او را در ميان كار آوريم سلاطين مهمات ما را بعدم استقامت مزاج و تزلزل رأى منسوب دارند\r\n\r\nحكايت : آورده‌اند كه روزى سلطان ابراهيم غزنوى در ميدان غزنين ميرفت\r\nحمالى را ديد سنگى گران بر سر نهاده بود و بجهة عمارتى ميبرد و رنج بسيار ميديد چون سلطان آثار مشقت در بشرهء حمال مشاهده نمود فرمود كه اين سنك را بگذار حمال آنسنگ را در ميان ميدان گذاشت و سنگ هم در آنموضع بماند روزى طايفه‌اى از خواص عرض كردند كه آنسنك در ميان ميدان افتاده است و اسبان چون به آنجا ميرسند بدچشمى ميكنند اگر پادشاه فرمان دهد آن حجر را از آنموضع بردارند سلطان فرمانداد كه چون فرموده‌ام بگذار اگر گوئيم بردار مردم آن سخن را بر تردد عزم ما حمل نمايند و آن سنك همچنان در ميان ميدان غزنين بود و بجهة تعظيم سلطان ابراهيم هيچ يك از اولاد او برفع آن حكم نكرد .\r\n\r\n","description":"","footnote":"","page_name":" 586 ","page_number":586},
  {"content":"\r\n\r\n\r\nفصل نهم از جزو پنجم در فوايد مشورت با صاحبان فطنت سليم و خداوندان طبيعت مستقيم\r\nآورده‌اند كه چون زيد بن امام موسى بن جعفر در طبرستان خروجكرده حسن ابن سهل لشكر بجانب او كشيده بعد از محاربات زيد اسير سر پنجهء تقدير شد حسن خواستكه او را بكشد لاجرم امراى سپاه را جمع آورده در ابقا و افناى او با ايشان مشورت نمود قثم بن جعفر برخاسته گفت اى امير او را سياست كن اگر در آنباب وبالى باشد به گردن من حسن بن سهل سياف را طلبيده بر آن فعل شنيع جازم شد و در اين اثنا حجاج بن خثيمهء بصريكه از معارف بصره بود و با حسن اعتقاد و بزيور علم و فضيلت متحلى بود برخاسته گفت ايها الامير چون بامراى خود مشورت نمودى سخن هركس را مشنو و هركدام راى كه در نظر تو صايب‌تر نمايد بدان عمل نما حسن گفت رأى تو در اينباب چيست حجاج گفت امير المؤمنين ترا بكشتن زيد امر كرده حسن گفت نه پرسيد كه در وقتى كه باينجانب آمدى پرسيدى از او كه اگر زيد را بگيرم بكشم حسن گفت نه حجاج بر زبان آورد كه اينمرد پسر عم امير المؤمنين است اگر تو بىاجازت وى بقتلش رسانى شايد كه بر تو اعتراض كند كه چرا بىامر من بر چنين امرى اقدام نمودى آنگاه چه جواب گوئى مگر حال جعفر بن يحيى برمكى بسمع امير نرسيده حسن سئوال نمود كه قصه جعفر بن يحيى چگونه بود حجاج گفت هرون الرشيد عبد اللّه افطس را كه علوى بود بدست جعفر بن يحيى داد تا بمحافظت او قيام نمايد جعفر بقتل او اقدام نموده سر او را نزد هرون فرستاد و چون هرون بر برامكه متغير گشت مسرور خادم را فرستاد تا سر جعفر بن يحيى را بياورد با مسرور گفت اگر پرسد كه جريمه من چيست بگوى كه من ترا بقصاص پسر عمم افطس ميكشم كه تو بىامر بقتل او مبادرت نمودى اكنون تو چگونه ايمن توانى بود و بر اين حركت جرأت توانى نمود حسن اين سخن شنيده در حق حجاج انعام فرمود و از او منتها داشت و زيد را از حبس بيرون آورده در حق او خدمتها كرد و او را نزد مأمون فرستاد\r\n\r\nحكايت : آورده‌اند كه ابو جعفر منصور چون پسر خود مهديرا وليعهد ساخت\r\nمهدى بن منصور عيسى بن موسى را تربيت نموده بمزيد تقرب خويش مخصوص گردانيد و چون منصور بر عم خود عبد اللّه بن على دست يافت او را بعيسى سپرد و در وقتى كه\r\n\r\n","description":"","footnote":"","page_name":" 587 ","page_number":587},
  {"content":"\r\n\r\nمنصور متوجه مكه شده بود با عيسى گفت دل را از مهم عبد اللّه فارغ گردان و در غيبت منصور عيسى خواستكه بقتل عبد اللّه بن على اقدام نمايد با يونس بن ابى فروه مشورت نمود يونس گفت زنهار كه بر اين حركت جرأت ننمائى چه مراد خليفه آنبود كه ترا بقصاص عبد اللّه بكشد صلاح تو در آنست كه عبد اللّه را محافظت نمائى تا هرگاه كه او را از تو طلب نمايد تسليم كنى عيسى بمقتضاى رأى يونس عبد اللّه را نگاه داشت و چون منصور از حج مراجعت نمود تصور نمود كه عيسى بقتل عبد اللّه پرداخته خواستكه او را نيز از ميان بردارد بنابر اين خويشانرا تحريك كرد كه زبان بشفاعت عبد اللّه گشودند آنگاه عيسى را طلبيده گفت عشاير و اقارب من در باب عمم عبد اللّه شفاعت ميكنند و من جريمه او را بايشان بخشيدم عيسى گويد پيش رفته آهسته گفتم اى امير المؤمنين اگرچه من عيسىام اما عيسى بن مريم نيستم كه قدرت احياى اموات داشته باشم نه تو مرا بقتل عبد اللّه امر فرمودى منصور آواز بلند كرده گفت بر من افترا ميكنى حاشا كه من بر قتل عم خود فرمان داده باشم پس رو به بنى عباس آورده گفت عيسى بر قتل عبد اللّه اقدام نموده اكنون شما مىدانيد اگر خواهيد از او عفو فرمائيد و اگر قصاص كنيد مختاريد ايشان در من آويخته گفتند قصاص ميكنيم و مرا بيرون كشيدند گفتم اى ياران عبد اللّه زنده است و من مكروهى به او نرسانده‌ام فى الحال ايشانرا به منزل برده عبد اللّه را تسليم ايشان كردم و ببركت رأى صواب يونس از بليهء چنان خلاص يافتم .\r\n مشورت بر سر صواب آيد * در همه كار مشورت بايد\r\nكار آنكسكه مشورت نكند * نادره باشد ار صواب آيد \r\n\r\nحكايت : صاحب جامع الحكايات گويد منصور بن نوح وزيرى داشت موسوم بعبد اللّه\r\nكه از كفات زمان گوى سبقت ميربود اما در حبيب السير مسطور است كه وزير منصور بن نوح ابو على محمد بن احمد بلعمى بود كه مترجم تاريخ طبريست بالجمله بنابر قول صاحب جامع الحكايات بعداز فوت منصور بن نوح نوح بن منصور متصدى امر سلطنت شده ميخواست كه عبد اللّه را عزل كرده ابو الحسن عتبى را به آن منصب تعيين نمايد جمعى از امرا بعرض رسانيدند كه رسم ملوك ماضى آنبوده است كه با امراى صاحب - اختيار در باب عزل امرا مشورت مينمودند و امروز ابو الحسن سيمجور مقدم ايندولتست در اين معنى از او طلب مشورت بايد نمود پس نوح فرمود تا با ابو الحسن نامهء نوشتند و\r\n\r\n","description":"","footnote":"","page_name":" 588 ","page_number":588},
  {"content":"\r\n\r\nدر آنباب با او استشاره كردند ابو الحسن در جواب نوشت كه وزارت منصبى خطير است و نظام ملك و فراغ سپاهى و رعيت منوط و مربوط بتدبير صايب وزير است و عبد اللّه در اينخاندان حقوق خدمت فراوان دارد ابو الحسن عتبى اگرچه مردى كامل و فاضل است اما جوانست و بتجربهء روزگار مهذب نگشته است اگر آن شغل هم بعبد اللّه مقرر دارند بصواب اقرب خواهد بود و چون جواب ابو الحسن سيمجور بامير نوح رسيد بر رأى خويش استبداد نموده امر وزارت را بابو الحسن عتبى مفوض داشت و ابو الحسن در حل‌وعقد و قبض و بسط و رتق و فتق مهمات مراد خويش در پيش گرفت و بسبب آنچه شنيده بود كه ابو الحسن دربارهء او چه اشارت كرده شب‌وروز بمثالب و مساوى ابو الحسن سيمجور ، زبان ميگشود و تزويرات ميپرداخت تا كار به جائى رسيد كه امير نوح سيمجور را از امارت خراسان عزل نموده و آنمنصب را بحسام الدوله تاش داد و حسام الدوله غلام پدر ابو الحسن عتبى جعفر بن عيسى بود و جعفر بن عيسى او را بر سبيل پيشكش بامير منصور بن نوح داده و ابو الحسن عتبى نامهء مشعر بر عزل سيمجور نوشته سخنان درشت در او درج كرد و باحمد فارس داده بخراسان فرستاد چون احمد به نيشابور رسيد در روزيكه ابو الحسن سيمجور در ديوان مظالم نشسته جميع معارف و اكابر خراسان حاضر بودند بر بلندى رفته نامه را بخواند سيمجور از استماع اين كلمات متأثر شده گفت ما را ضرور نيست كه تحمل سفاهت عتبى كنيم و احتياجى بمطاوعت آل سامان نداريم من امير و پسرم سپهسالار و اين كار بما اولىتر است كه مردان كار و خزاين بسيار داريم و فرمود تا احمد فارس را گرفته محبوس گردانيدند و نماز ديگر از آن حركت پشيمان شده صاحب اخبار را طلبيده گفت قضيهء امروز را نوشتى گفت بلى صباح قاصد روانه شد گفت اكنون بنويس كه ابو الحسن ميگويد من بندهء ايندولت و پروردهء اين خاندانم و بساحل حيات رسيده‌ام و در اينوقت خلاف از من نميآيد اما بايستى كه حرمت ما نگاه دارند و احمد را بفرمايند تا آنمكتوب را در خلوت بر من خوانند تا موجب خجالت من نگردد و صاحب بريد بر اينجمله نامهء در قلم آورده سيمجور نيز عرضه داشتى قلمى نموده احمد فارس را طلبيده گفت بايستى كه ادب مرا رعايت نمائى و در ميان خلايق مرا خجل نسازى من گرفتم كه ترا برسالت فرستادند تو از موسى بهتر نيستى و من از فرعون بدتر نيستم كه خداوند جل جلاله در حين ارسال موسى\r\n\r\n","description":"","footnote":"","page_name":" 589 ","page_number":589},
  {"content":"\r\n\r\nبا او خطاب فرمود كه با فرعون نرم سخن گوى احمد گفت اى امير « المأمور معذور » و مرا در اينباب معذور دار كه مأمور بودم ابو الحسن او را تشريفات داده به بخارا فرستاد و معذرت سيمجور عز قبول يافته فرمان شد كه بسيستان رود كه آنولايت را باقطاع او مقرر دارند ابو الحسن از نيشابور به نيمروز رفته چون اينخبر به صاحب عباد رسيد گفت در خراسان زلزلهء شد كه هيچكس او را فرونتواند نشاند و بعداز آندولت بنى سامان روى در انحطاط نهاده روزبروز در تنزل بود تا بالكليه دولت از خاندان ايشان انتقال يافت و اينهمه از سبب آنبود كه امير نوح رأى صائب پير كار ديده را وزنى ننهاد و به آن التفات ننمود .\r\n\r\nحكايت : آورده‌اند كه چون ابو جعفر بناى بغداد نهاد\r\nو قصد آنكرد كه عمارت كسرى را خراب ساخته مصالح آنعمارت را به آنجا نقل نمايد در اين باب با وزير خود ابو ايوب قوريانى مشورت نمود وزير گفت رأى خليفه صوابست و ابو جعفر خواستكه با خالد برمك در اين امر مشورت نمايد خالد را طلبيده از رأى صايب استطلاع نمود خالد گفت اينعمارت معجز حضرت رسالت است تا خلايق بدانند كه قوت دين محمدى صلى اللّه عليه و إله در آنمرتبه بوده كه امت آنحضرت بر خداوندان اينعمارت استيلا يافته ديگر چندان زر در كندن و نقل كردن مصالح آن صرف شود كه بمصالح جديد مصروف توان داشت ابو جعفر اينسخن را بابو ايوب وزير گفته ابو ايوب گفت او تعصب مجوس مىكند و نسب او مقتضى دينست منصور باشارهء وزير شروع در تخريب عمارت كسرى كرده چون ملاحظه نمود كه آنچه صرف مىكند در كندن و نقل نمودن مصالح زياده از آنست كه بمصالح جديد مصروف ميگردد خواستكه ترك آن كند بارديگر خالد را گفت بجهة آنكه رأى صائب تو بر من ظاهر شد ترك تخريب عمارت كسرى كردم خالد گفت اى امير چون در تخريب شروع كردى اگر مجموع خزاين تو در آن صرف شود ترك آن مكن چه مردم خواهند گفت پادشاهى عمارتى ساخته خليفهء آن را ويران نتوانست كرد\r\n\r\nحكايت : آورده‌اند كه فضل بن سهل وزير مأمون اگرچه بزيور فضل و كفايت آراسته بود\r\nليكن يك عيب داشتكه بغايت مستبعد مينمود و عاقبت خود را بسبب لجوج بباد داد از آن جمله روزى مأمون بر بام كاخى رفته جمعى از خواص در خدمت او ايستاده بودند ناگاه گردى برخاست و سوارى بسيار پيدا شد مامون پرسيد كه لشكر بچه‌سبب سوار شده‌اند گفتند كوكبهء وزير است كه بدرگاه\r\n\r\n","description":"","footnote":"","page_name":" 590 ","page_number":590},
  {"content":"\r\n\r\nميآيد و فضل با ده هزار سوار بدرگاه ميآمد و با پنجهزار سوار بازميگرديد مأمون از آنجا كه توهمات ارباب دولت باشد از مكنت وزير انديشناك شده صاحب‌خبران فضل كه ايشان را به خدمت مأمون بازداشته بود كه هرچه بر زبان مأمون گذرد به او رسانند اين قصه را بفضل رسانيدند روز ديگر فضل با مأمون گفت كه مشايخ و معارف مرو آمده‌اند و از غلامان امير گله ميكنند و ميگويند كه ايشان بر بام كاخ آمده در عورات مينگرند خصوصا جمعى پيشخدمت از حرمهاى مردم را بدنام ميسازند امروز هنگام استمالت رعيت است خليفه اينجماعترا ادبى فرمايند تا رعيت متفرق نشوند و رعيت خراب نگردد پس سلاح دارانرا اشاره كرد تا غلامانرا دست گيرند و بيرون برده هريك را صد تازيانه بزنند آنگاه فرمود تا ندا كنند كه هركه رعيت را برنجاند سزاى او اين باشد و هم در آن روز فرمود تا آنكاخ را ويران كردند مأمون آنغصه در دل گرفته او را برانداخت چنان كه مذكور شد\r\n\r\nفصل دهم از جزو پنجم در اختلاف طبايع آدميان\r\nعمرو بن حافظ در كتاب طبايع الحيوان آورده كه اگر شخصى خواهد كه بر اختلاف طبايع انسان وقوف و بر عيار اختلاف انسان اطلاع پيدا كند محكى عيار آدميرا مانند شراب نيست\r\n خوش بود گر محك تجربه آيد بميان * تا سيه‌روى شود هركه در او غش باشد \r\nچه بعضى باشد كه شراب بادب خورند و اصلا حركات نامناسب از ايشان در وجود نيايد و جز لطايف و ظرايف از لبشان نشنوند و بعضى باشند كه چون شراب خورند تفاوتى در اقوال و افعال ايشان بديد آيد تا آنگاهيكه عقل از پاى خويشتن‌دارى بنشيند و بعضى چون شراب در ايشان اثر كند در دست‌زدن و پاى كوفتن آيند و بعضى چون مست شوند بشمشير سخن گويند و تا عربده نكنند نيارامند و برخيرا چون اثر شراب بدماغ رسد در گريه افتند و از فراق دوستان ياد آورند و قطرات حسرات بر رخسار بارند و زمره‌اى باشند كه خنده بر ايشان افتد و از هرچه كه مىبينند و ميشنوند ميخندند و بعضى در حال مستى مردم را مراعات كنند و دلدارى واجب بينند و دست و پاى ايشان بوسه دهند و اين افعال و اقوال از اختلاف طبايع است\r\n\r\nحكايت : عمرو بن حافظ گويد روزى اولاد عبد الملك هاشمى مجلسى ترتيب داده مرا به خدمت خود طلبيدند\r\nچون بوثاق حاضر شدم مجلسى ديدم آراسته و حريفان مهذب و اسباب مهيا و شرابهاى مروق و مطربان\r\n\r\n","description":"","footnote":"","page_name":" 591 ","page_number":591},
  {"content":"\r\n\r\nخوش‌آواز ساعتى در ميان ايشان بنشستم در ميان حريفان مردى عظيم الجثه نشسته در اثناى سخن گفتن لكنتى در زبانش ظاهر گشته چون دورى چند گذشته دماغ حريفان از بخار شراب گرم گشت ساعت فساعت در فصاحت و بلاغت آنشخص مىافزود و فضل و درايت وى متزايد ميگرديد من متعجب شدم چه او در حالت هشيارى بر تكلم قادر نبود و بعداز آنكه چندين شراب خورد و مجموع حريفان مست شدند اين فصاحت از كجا روى نمود پس از حال او سئوال نمودم گفتند او عبد اللّه غميست كه كيفيت هرگز او را مست نمى - سازد بلكه از خوردن شراب بسيار شعور وى زياده ميگردد و چون دو رطل شراب بخورد هيچكس در مباحثه و مناظره بر او غالب نيايد و بعضى از علما و حكما اختلاف طبايع را از اختلاف صور معلوم كرده‌اند از آن جمله گفته‌اند هر مرديكه كوتاه‌قد باشد بيداد - گر و ستم‌پيشه و مكار و غدار بود آورده‌اند كه نوبتى مردى كوتاه‌بالا به حضرت نوشيروان دادخواست و بر زبان آورد كه شخصى بر من ستم كرده و در حق من تعدى بينهايت روا داشته كسرى گفت دروغ ميگوئى هيچكس بر كوتاه‌قامتان ستم نتواند كرد چه ايشان بغايت مفتن و مزورند آنشخص گفت اى پادشاه آنكسكه بر من ستم كرده از من كوتاه‌تر است چون مشخص كردند آنمرد ظالم كه بر آنشخص ظلم كرده بود از او كوتاه بالاتر بود و اين قسم از نوادر طبيعت آدميست و النادر كالمعدوم يكى از ندماى آل سامان گفت من از اختلاف طبايع آدميان آن مشاهده كرده‌ام كه عقل در آن حيران ماند از آن جمله يكى آنست كه تاش حاجب بزرگ امير اسماعيل بود و او را پدر امير اسماعيل خريده بود و بزرگ كرده روزى اين تاش ببازار صرافان بخارا ميگذشت مردى صراف غلام خود را آواز داد كه اى تاش حاجب فرمود تا آنمرد را حبس كردند و مصادره فرمود گفت مراد تو استخفاف من بود آنمرد در استخلاص خود به من توسل طلبيد من در خدمت امير عادل عرضه داشتم كه نوبتى عبد العزيز بن مروان كه والى مصر بود روزى به طرفى ميرفت شنيد كه مردى پسر خود را آواز ميداد كه يا عبد العزيز امير را نظر بر آنمرد افتاد فرمود تا هزار درم به او دادند تا آن پسر را تربيت نمايد و آنخبر در مصر فاش شد و اكثر اولاد ذكور خود را كه در آنسال از ايشان تولد نمود عبد العزيز نام نهادند صراف بيش از اين جريمه ندارد كه حاجب او را بتعذيب مبتلا گردانيده و تفاوت بيش از اين نيست كه عبد العزيز از صناديد\r\n\r\n","description":"","footnote":"","page_name":" 592 ","page_number":592},
  {"content":"\r\n\r\nعرب بود و حاجب بندهء زرخريد است\r\n\r\nحكايت : در كتب حكماى هند مسطور است كه شخصى جوهرى گرانبها داشت\r\nكه آن را در حقهء نهاده نزد پادشاه ميبرد و هرلحظه در آن نظر كرده در محافظت آن طريق حزم رعايت ميفرمود اتفاقا چهار نفر بوى همراه گشتند روزى يكى از رفقاى اربعه فرصت يافته حقه را دزديد و هرچند اضطراب كرد بازنداد .\r\n گر تضرع كنى وگر فرياد * دزد زر بازپس نخواهد داد \r\nبيچاره متحير شده با ايشان بشهرى آمد كه دار الملك راى بود آنگاه نزد راى رفته صفت جوهر كرد و گفت جوهرى چنين بجهة پادشاه آورده بودم چهار نفر با من همراه شدند و آنگوهر قيمتى را دزديدند راى آنجماعت را طلبيده هرچند شيوه تهديد و وعيد مسلوك داشت اقرار ننمودند تا بحبس ايشان حكم كرده بهيچوجه معلوم نتوانست نمود كه خيانت از كدام صادر شده در كار ايشان متحير گشته دختر راى كه عاقله زمانه بود با پدر گفت اگر پادشاه ميخواهد كه صورت قضيه معلوم نمايد ايشان را نزد من فرستد تا آنگوهر را از روى حكمت ظاهر سازم راى فرمود تا آن چهار نفر را به خدمت دختر بردند دختر راى بند از پاى ايشان برداشته گفت شما مردم جهانديده‌ايد و بتجارب روزگار مهذب گرديده و ملوك را از صحبت امثال شما گزير نيست بايد كه همواره بمجلس ما تردد كنيد و از احوال ايندير ششدر هرچه به نظر شما رسيده است و خالى از غرابتى نيست بيان فرمائيد و ايشان هرروز به خدمت دختر آمدوشد مينمودند تا در خدمت او گستاخ شدند روزى دختر راى با ايشان گفت مدتيست كه مسئلهء بر من مشكل گشته و مشكلى در خاطر من گره شده و هيچكس آن را نگشوده چون شما عاقل و كامليد در كشف آن نظرى كنيد گفتند از هرچه ملكه سؤال نمايد هريك بر وفق دانش خود جوابى گوئيم ملكه بر زبان آورد كه در كتب متقدمين خوانده‌ام كه در سرانديب پادشاهى بود و دخترى داشت كه شكنج سلسلهء زلف خم اندر خمش زنجير سودا بر پاى شهريان نهاده بود و دام طرهء پرشكنش ابواب بلا بر روى تاجداران گشاده .\r\n زلفش هزار دل بيكى تار مو ببست * راه هزار چاره‌گر از چار سو ببست \r\nو پادشاه ايندختر را بغايت دوست ميداشت روزى دختر با كنيزكان در باغچه حرم ميگرديد نظرش بر گلى افتاد كه بتازگى شكفته بود دلش بدان ميل نمود پسر\r\n\r\n","description":"","footnote":"","page_name":" 593 ","page_number":593},
  {"content":"\r\n\r\nباغبان آن گل را چيده نزد ملكه برد دختر از او پرسيد كه چه چيز ميخواهى و در آن ايام رسم چنان بود كه هركس نوباوهء نزد پادشاهان و پادشاهزادگان بردى هرچه طلب نمودى بشرف انجاح و اسعاف اقتران يافتى چون دختر بنابر رسم معهود از او پرسيد كه چه طمع دارى پسر باغبان بر زبان آورد كه ميخواهم ملكه را وقتى كه به شوهر دهند اول نزد من آيد تا از گلستان وصالش ميوهء مراد بچينم و از لاله‌زار رخسارش هر لحظه در سايه سرو نازش نشينم .\r\n خواهم شبكى چنان كه تو دانى و من * بزميكه در آن بزم تو و امانى و من\r\nمن بر سر بسترت بخوابانم و تو * آن نرگس مست را بخوابانى و من \r\nآنگاه نزد شوهر خود رود و ملكه بر آن جمله عهد نمود و چون بعد از مدتى او را به شوهر دادند با شوهر گفت خود را به تو تسليم نكنم مادام كه بعهد خويش وفا ننمايم و قصهء پسر باغبانرا تقرير كرد شوهر بيچاره چون اين قفل بسته را كليدى نداشت ناچار او را رخصت داده متوجه منزل باغبان گشت در اثناء راه شيرى سياه ديد كه متوجه اوست گفت ايشير مرا با پسر باغبان عهديست و اكنون به آنجا ميروم و مرا چندان امان ده كه بازگردم آنگاه تو دانى شير از سر راه او دور شد و چون قدمى چند رفت دزديرا ديد خواست كه جواهر و البسهء او را بستاند دختر تضرع نموده صورت معاهدهء خويش را با پسر باغبان باز گفت و التماس نمود كه البسه خود را بعد از مراجعت به او تسليم نمايد دزد نيز او را گذاشت و چون بسر وقت پسر باغبان رسيد گفت اى پسر برخيز كه سعادت ابدى سايه بر سرت افكند .\r\n سحرم دولت بيدار ببالين آمد * گفت برخيز كه آنخسرو شيرين آمد\r\nقدحى دركش و سرخوش بتماشا بخرام * تا به‌بينى كه نگارت بچه آئين آمد \r\nپسر باغبان برجسته دختر را چون سروى بر جويبار تر و شمايلى چون خورشيد انور بر بالين خويش ديد بوسه بر پاى او زده گفت بسلامت بازگرد كه در آنوقت كه اين كلمه از من صادر شد و اين تمنا بر زبان من جريان يافت چهل مركب پردهء خفا در پيش ديدهء عقل من كشيده بود و اكنون آن پرده ارتفاع يافت دانستم كه آن آرزو حد مانند من بنده نباشد شاهباز بلندپرواز را با پشهء ضعيف چه مناسبت و آفتاب عالم‌تاب را با ذرهء حقير چه نسبت\r\n مرا چه زهره كه نام تو بر زبان آرم \r\nملكه گفت من بعهد خود\r\n\r\n","description":"","footnote":"","page_name":" 594 ","page_number":594},
  {"content":"\r\n\r\nوفا كردم و نزد تو آمدم باقى تو دانى پسر باغبان بار ديگر زبان معذرت گشوده ملكه باز گشته چون بدزد رسيد صورت حال بيان نمود دزد گفت چون پسر باغبان جوانمردى چنين كرد همان بهتر كه من نيز مروت پيشه سازم و دست بحلى و زيور دختر نياورم و شير چون از حال پسر باغبان و دزد خبردار شد او هم كرم پيشه كرده از سر خوردن دختر در گذشت اكنون ميخواهم كه بر من ظاهر گردد كه كدام يك از اينچهار نفر كريم‌ترند يكى از آنچهار نفر بر زبان راند كه شوهر دختر سخى بود كه بچنين كارى تن در داده و بچنان عارى همداستان گشته ديگرى گفت پسر باغبان كريمتر بود كه با وجود دولتى چنان كه بسر او رسيده بود و چنان شاهدى بيمضايقه در برابر او آمده از سر لذت نفس گذشت سيم گفت دزد كريم‌تر بود كه از سر آنهمه مال درگذشته چهارم گفت آنشير صاحب سخاوت‌تر بود كه از سر طعمهء خود درگذشته و اين صورت از سبعى بعيد است دختر چون اين سخنان از ايشان استماع نمود نزد پدر رفته عرضكرد كه اين چهار نفر مختلف الطبايعند ، آنكه پسر باغبانرا ترجيح نمودى مردى شهوت پرست است و او بمتابعت هوا و حظ نفسانى و وساوس شيطانى گرفتار است او را از حرم خود دور دار و آنكه شير را در كرم از ديگران مرجح داشت شكم بنده و بسيارخوار است او را نانى ميده و كار ميفرماى و آنكه شوهر دختر را اكرم از ديگران تصور نمود مردى بىحميت است و از غيرت بهره ندارد و از قبيل بهايم چيزيست اما آنكه دزد را ترجيح نهاده گوهر را او برده است ملك گوهر را بضرب شكنجه از آنمرد گرفته بر حسن راى دختر آفرين كرد .\r\n\r\nجزو ششم از اجزاى عشره كتاب زينة المجالس و اين جزو هم مشتمل بر ده فصل است\r\nفصل اول در مذمت ارباب حسد فصل دويم در نكوهش حرص و آز كه مفضى بهلاك و نياز است فصل سوم در مذمت طمع كه دالست بر خست طبيعت و رذالت فصل چهارم در ذكر دزدان و عياران و افعال و اعمال ايشان فصل پنجم در لطايف حكايت گدايان مبرم فصل ششم در نكوهش كذب و دروغ كه چراغيست بيفروغ فصل هفتم در بيان پادشاهان ظالم و مذمت ظلم فصل هشتم در مذمت امساك و بخل و بيان احوال بخيلان بى - ادراك فصل نهم در مذمت خلف وعده و نقض عهد و ميثاق فصل دهم در مذمت جهل\r\n\r\n","description":"","footnote":"","page_name":" 595 ","page_number":595},
  {"content":"\r\n\r\nو نادانى\r\n\r\nفصل اول در مذمت ارباب حسد فى جيدها حبل من مسد\r\nدر خبر است كه حضرت مقدّس نبوى ( ص ) فرمود نعم الهى را اعدا بسيارند گفتند يا رسول اللّه اعادى ايادى حضرت آفريدگار جلت نعمائه كدام قوم باشند فرمود كه اهل حسد و حكما حسد را بآتشى نسبت كرده‌اند هرچه به او دهى بخورد و عاقبت نيست\r\n حسد هرجا كه آتش برفروزد * هم از اول حسودانرا بسوزد \r\n\r\nحكايت : آورده‌اند كه نوبتى حضرت رسالت ( ص ) در مسجد نشسته بود\r\nجمعى از مهاجر و انصار در خدمت آنسرور بودند فرمود « سيطلع عليكم من هذا الفج رجل من اهل الجنة » اصحاب منتظر ميبودند كه آنشخصكه اول به مسجد داخل خواهد شد كه خواهد بود ناگاه جوانى از انصار درآمده در ميان ياران بنشست از عبد اللّه بن عمرو عاص مرويستكه چون آنجوان متوجه منزل شد من از عقب او شتافتم و با وى گفتم از پدر آزرده خاطر شده‌ام و اراده دارم كه روزى چند در منزل تو باشم وى گفت :\r\n رواق منظر چشم من آشيانهء تست * كرم نما و فرودآ كه خانه خانهء تست \r\nو من سه شبانه‌روز در منزل او بماندم و عبادتى زياده از او مشاهده ننمودم و بيرون از فرايض طاعتى ديگر به نظر درنياوردم روز سوم با او گفتم كه بين من و پدر آزارى نبوده است و سبب اين زحمت به خدمت تو اين بود كه روزى سيد عالم در حق تو چنين فرمود من خواستم كه افعال و اقوال ترا مشاهده كنم و از اوراد و اذكار تو استكشافى نمايم چون مشاهده كردم زياده اجتهادى نديدم كه تو مفاضات نمائى بيان نماى كه آنكدام فضيلت استكه بدان سبب مستوجب اين فضيلت شدهء جوان گفت هرچه در جريدهء اعمال خود مينگرم جز قصور و نقصان نمىبينم اما كينه هيچ مسلمانى در دل نگرفتم و بهيچكس حسد نبردم\r\n\r\nحكايت : روزى حسودى منصور ابو العزيز را كه وزير آل سامان بود گفت\r\nايخواجه چندين درد سر چرا تحمل ميكنى جواب داد كه درد سر به از درد دل آورده‌اند كه يكى از اصحاب رسول صلى اللّه عليه و إله اين آيت را تكرار مينمود كه  « إِنْ أَحْسَنْتُمْ أَحْسَنْتُمْ لِأَنْفُسِكُمْ وَ إِنْ أَسَأْتُمْ فَلَها »  يكى از زنان يهود را بر وى حسد آمده آتش حسد در نهاد او افروخته شد و گفت اين كلمه را بر خلق ظاهر گردانم پس قدرى حلوا بساخت و زهر در آن تعبيه كرده بدان مرد داد و آن مسلمان حلواى يهوديه را گرفته بصحرا رفت ناگاه دو جوان ديد كه ميآمدند و گرد\r\n\r\n","description":"","footnote":"","page_name":" 596 ","page_number":596},
  {"content":"\r\n\r\nبر رخسار ايشان نشسته بود با خود گفت اينجوانان از سفر ميآيند آنحلوا را بيرون آورده پيش آن دو جوان گذاشت و ايشان آنحلوا را خورده همان لحظه سفر آخرت پيش گرفتند و آنخبر در مدينه افتاده آنشخص را بگرفتند و نزد رسول اللّه صلى اللّه عليه و إله بردند آنسرور پرسيد كه آن نان و حلوا از كجا آوردهء گفت فلان عورت يهوديه به من داد آنزنرا طلب نمودند و چون آنعورت به مسجد آمده نظرش بر آنجوانان افتاد پسران خود را ديد كه بسر رفته بودند يهوديه در پاى رسول اللّه صلى اللّه عليه و إله افتاد و گفت صدق نبوت تو بر من ظاهر شد و آن بدى كه انديشيده بودم بر من رجعت نمود\r\n\r\nحكايت : آورده‌اند كه حسودى همسايه منعم بود\r\nو اين همسايهء او جاه و ثروت با علم و فضيلت جمعكرده بود و همواره مرد حسود از نعم الهى كه در شان همسايهء او وسعت ظهور داشت مانند افعى بر خود مىپيچيد و بمثابه شاخ بيد از تندباد ميلرزيد .\r\n توانم آنكه نيازارم اندرون كسى * حسود را چكنم كو ز خود برنج دراست \r\nو همواره در حق او قصدها ميانديشيد و تدبيرها ميكرد اما تير تدبير او بر جوشن صلاحيت همسايه كارگر نميآمد پس بجهة ايذاى همسايه فكرى كرده غلامى خريده غلام را تربيت كرده بسن بلوغ رسيد و صاحب قوت گشت شبى با غلام خود گفت مدتى در پرورش تو آثار سعى جميل ظاهر ساختم و هيچ چيز از تو تقصير نكردم اكنون با تو كارى دارم غلام گفت آنچه فرمائى بجان فرمان برم خواجه حسود گفت ميخواهم كه مرا بر بام خانه همسايه بكشى تا صباح او را بقصاص بگيرند و جان و مال او در معرض تلف افتد غلام گفت ايخواجه اين تدبير خطا است كه پيش گرفته‌اى نكبت دشمنان در ايام حيات مطلوبست و چون تو رفتى از قتل او ترا چه لذت رسد .\r\n دمى آب خوردن پس بدسگال * به از عمر هفتاد و هشتاد سال \r\nغلام چندين از اينمقوله سخنان گفت خواجه قبول ننمود و بر رأى باطل خويش اصرار نموده صد دينار بغلام داده او را از مال خويش آزاد گردانيد غلام بقتل خواجه قيام نموده او را كشته به بام خانه همسايه بگذاشت و خود بجانب اصفهان گريخت روز ديگر اعوان سلطان او را بر بام خانه همسايه كشته يافتند آنمرد صالح را محبوس گردانيدند و چون خواستند كه او را قصاص كنند قضات و ائمه فتوى ندادند و گفتند چيزى بر او ثابت نشد و آنمرد مدتى ميان خوف‌ورجا محبوس بماند و جمعى از معارف\r\n\r\n","description":"","footnote":"","page_name":" 597 ","page_number":597},
  {"content":"\r\n\r\nبغداد باصفهان رفته صورت حال را از غلام تحقيق نموده ببغداد آمدند و نزد خليفه گواهى دادند و آنمرد صالح را از بند خلاص نمودند .\r\n\r\nفصل دوم در مذمت و نكوهش حرص كه مفضى بهلاك و نياز است\r\nآورده‌اند كه چون اسكندر بمملكت چين لشكر كشيد ظاهر دار الملك چين را لشكرگاه ساخت روزى فغفور به صورت حاجب به خدمت اسكندر آمده بايستاد اسكندر گفت چه پيغام دارى گفت فغفور فرموده كه در خلوت سخنى بعرض رسانم چنانچه به غير از من و پادشاه ديگرى آنراز را نشنود اسكندر فرمود تا مجلس را خالى كردند با او گفت پيغام فغفور چيست گفت فغفور منم اسكندر متعجب شده سؤال نمود كه بچه اعتماد اين جرأت نمودى فغفور جواب داد كه من ترا پادشاهى عاقل و فاضل ميدانم و هرگز ميان من و تو عداوتى نبوده است و من هرگز در حق تو قصدى نينديشيده‌ام اگر تو مرا بكشى از سپاه من يكنفر بيش كم نكرده باشى خود بجهة آن آمده‌ام تا هرچه از من خواهى زبان بقبول آن بگشايم اسكندر گفت سه سال خراج چين را از تو ميخواهم فغفور سر رضا بجنبانيد و چون اسكندر سرعت اجابت او را ملاحظه نمود گفت بعد از اداى اين مبلغ حال تو چگونه باشد فغفور گفت چنان كه دشمنى بر من حمله كند مغلوب گردم اسكندر گفت اگر بخراج دو ساله قناعت كنم فغفور گفت اندكى بهتر از حال اول باشد اسكندر گفت اگر خراج يك ساله بيش طمع نكنم فغفور بيان نمود كه بر اين تقدير خللى در ملك حادث نشود اگرچه باداى آنمال خزانه تهى گردد ولى به كلى مستأصل نگردم اسكندر گفت بخراج ششماهه از تو راضى شدم فغفور درخواست نمود كه فردا پادشاه بنده‌خانه را مشرف سازد و بنور قدوم خويش شهر را منور گرداند تا با يكديگر انگشتى بر نمك زنيم و مال مقرر تسليم نمايم روز ديگر اسكندر بجانب چين حركت كرده فغفور را ديد كه با سپاه بيعدد صف كشيده و چندان عدت و آلت و عدد به نظر اسكندر درآمد كه از كثرت آنسپاه متحير شده لشكر خويش را در جنب ايشان اندكى ديد چينيان لشكر اسكندر را حلقه‌وار در ميان گرفتند اسكندر خائف شده و استعداد حرب ساخته بافغفور خطابكرد كه غدر كردى فغفور گفت پادشاهان غدار نباشند اسكندر گفت پس اين لشكر و حشر چيست فغفور جوابداد كه خواستم بر تو ظاهر شود كه من نه بواسطهء ضعف\r\n\r\n","description":"","footnote":"","page_name":" 598 ","page_number":598},
  {"content":"\r\n\r\nو قلت اعوان و انصار اطاعت نموده‌ام بلكه چون ميدانستم كه تو پادشاه دولت يارى و مؤيد بتأييد آفريدگارى هركه با دولتمندان مجادله يابد شكست يابد\r\n هركه با فولاد بازوپنجه كرد * ساعد سيمين خود را رنجه كرد \r\nاسكندر گفت تو سزاوار بهرنيكوئى و احسانى و من آنچه ميخواستم از سر آن در گذشتم فغفور گفت تو در اين احسان زيان نكنى اسكندر را بقصر خويش فرود آورده مجموع عساكر او را ضيافت نمود و خوانى مرصع در زير سراپرده‌اى كه از اطلس سرخ دوخته بودند نهاده طبقهاى زرين بر آنخوان چيده مجموع آنظروف را بجواهر آبدار آراسته اسكندر را بر سر آنخوان نشاندند فغفور او را صلا زده گفت اى پادشاه از اينجواهر زواهر تناول فرماى اسكندر گفت اينجمادى چند است و غذاى روح را نشايد شاه چين بر زبان راند كه پس غذاى ملك چه چيز است اسكندر فرمود كه نان فغفور گفت ايملك در روم اين نان بدست نميآمد كه بجهة تحصيل آن احتمال اينهمه زحمت و مشقت كردهء بولايت چين آمدهء اسكندر گفت اگر مرا در اينسفر هيچ فايدهء نرسد موعظهء تو كافيست و على الفور از ولايت چين كوچ كرده متوجه روم شد\r\n\r\nحكايت : آورده‌اند كه يكى از حكماى معتبر در غارى مقام كرده\r\nغذا از گياه مهيا ميساخت و لباس خود از حشيش مىپرداخت در آن اثنا پادشاه آن ملك را علتى حادث شده وزير خود را بطلب حكيم فرستاد وزير به خدمت حكمت پناهى آمده او را استدعا نمود حكيم جواب داد كه من پرواى اختلاط خلايق ندارم لاجرم در كنج عزلت نشسته‌ام و دامن از صحبت پادشاه و گدا چيده وزير هرچند مبالغه نمود مقبول نيفتاد و از روى خشم گفت اگر خدمت ملوك اختيار مينمودى ترا گياه روزى نميشد حكيم بخنديد و گفت اگر تو گياه ميتوانستى خورد به خدمت ملوك گرفتار نميگشتى\r\n بدست آهن تفته كردن خمير * به از دست بر سينه پيش امير \r\n\r\nحكايت : يكى از اصحاب نعمت و ارباب ثروت وفات يافته\r\nاز وى دخترى ماند كه صلاحيت و عفت را با حسن صورت جمع داشت و هرچند علماى بصره او را خطبه مينمودند بمناكحت هيچكس تن در نميداد روزى دختر با خود انديشيد كه چون خداوند جل ذكره نهايت نعمت به من ارزانى داشته و در طبيعت من ميل شهوت نيست بهتر آنكه زن مالك دينار شوم تا در ظل صلاحيت او آسوده بمانم و اين سخن را با مالك\r\n\r\n","description":"","footnote":"","page_name":" 599 ","page_number":599},
  {"content":"\r\n\r\nدينار در ميان آورده مالك گفت ايخواهر تو ميدانى كه من دنيا را سه طلاق داده باشم باز رجوع نتوان كرد .\r\n\r\nفصل سوم در مذمت طمع و نكته چند كه لوازم آن صفت مذموم است\r\nروايت كرده‌اند كه چون مثال اجلال داود بتوقيع رفيع « يا داود انا جعلناك خليفة فى الارض » موشح گشت و مجموع اكابر و اصاغر بنى اسرائيل سر در فرمانش نهادند ، در ايام خلافت عادت او چنان بود كه بهركس ميرسيد از وى سؤال نمود كه سيرت داود با شما چگونه است و از گلبن ملكت او نصيب شما گلست يا خار و از جام انعام او حظ شما طربست يا خمار و خلايق زبان بشكر ميگشودند و اظهار عدالت و تقوى و ورع و مروت او ميكردند تا شبى جبرئيل بر مثال مردى زاهد بر در صومعهء داود ايستاده بود كه داود از صومعه بيرون آمد و چون نظرش بر جبرئيل افتاد بتصور آنكه انسانيست همان سئوالات نمود جبرئيل جواب داد كه داود هم پيغمبر است و هم پادشاه و اوصاف حميدهء او از حد احصا بيرونست اما يك خصلت دارد كه اگر آن نبودى هيچكس با او برابرى نتواند كرد داود فرمود آنكدام خصلت است روح الامين بر زبان راند كه وجه معاش خود را از بيت - المال ميگيرد اگر از كسب دست خود پيدا كردى داود بمحراب عبادت شتافت و به آب چشم و خون دل وضو ساخت و از حضرت عزت استدعا نمود كه الهى انديشهء پيشه‌اى دارم تا از آنباب قوت من مهيا گردد خداوندا صنعتى به من تعليم ده واهب بىمنت زره‌سازى به او تعليم نموده « كقوله تعالى  عَلَّمْناهُ صَنْعَةَ لَبُوسٍ  الى آخر الآية » چون انبيا از كسب دست قوت خود مهيا ميساخته‌اند بايد كه عقلا اقتدا بايشان نموده از طمع احتراز كنند .\r\n زين بيش آبروى نريزم براى نان * آتش دهم بروح طبيعى بجاى نان\r\nخون جگر خورم نخورم نان ناكسان * در خوان جان شوم نشوم آشناى نان\r\nزيبق ز چشم آرم و در گوش ريزمش * تا نشنوم ز سفرهء دو نان صلاى نان \r\n\r\nحكايت : چون گشتاسب از پدر خشم‌آلود به طرف روم رفت\r\nو محقرى كه همراه داشت باتمام رسيد بيچاره مانده از همت خويش رخصت نيافت كه دست سئوال پيش مردم دارد و چون در ايام طفوليت در قورخانهء پدر ميرفت و نزد شمشيرگران و غيرهم از ارباب صنعت مىنشست و در كار ايشان ملاحظه مينمود بواسطهء حدت ذهن از آن حرفت نصيبى\r\n\r\n","description":"","footnote":"","page_name":" 600 ","page_number":600},
  {"content":"\r\n\r\nيافته بود و در وقت بآهنگرى رفته مزدورى ميكرد تا وقتى كه دختر قيصر ترنج بجانب او انداخته كه عروس دولت را با او هم‌آغوش گردانيد و چون گشتاسب بايران رسيده برتخت سلطنت متمكن گشت حكم كرد تا جميع اكابر و معارف اولاد خود را حرفه مىآموختند و اين رسم در ميان عجم مستمر شده چنانچه هيچ بزرگ‌زاده نبود كه حرفه ندانستى .\r\n گر بغريبى رود از ملك خويش * محنت سختى نبرد پينه‌دوز\r\nور به خرابى فتد از ملك خويش * گرسنه خسبد ملك نيمروز\r\nوجود مردم دانا مثال زر طلاست * كه هركجا كه رود قدر و قيمتش دانند\r\nبزرگ‌زادهء نادان به شهر واماند * كه در ديار غريبش به هيچ نستانند \r\n\r\nحكايت : يكى از حكماى عرب پسر خود را وصيت كرده\r\nكه « يا بنى اياك و الطمع فانه يبغضك الى الناس » اى پسر از طمع احتراز نماى كه طمع ترا از چشم خلايق بيندازد زيرا كه مال محبوب اكثر مردم است و هركه طمع بر معشوق و مطلوب مردم بندد با او دشمن شوند و از سيد عالم منقولستكه فرمود « اللهم انى اعوذ بك من طمع يهدنى الى طمع غير طمع » يعنى خدايا پناه مىگيرم به تو از طمعيكه زنك غفلت بر آئينهء دل نشاند و از طمعيكه بجاى خود نباشد يعنى طمع كردن از لئيمان چه طمع از كريمان چنان قبيح نباشد نوبتى يكى از خواص امير خراسان شعرى آورده بامير عرضكرد كه شعر فلانست و به من داده است تا بشرف استماع امير رسانم امير شعر را طلبيده تا مطالعه نمايد آنشخص گفت آن بزرگ كه صاحب اينشعر است طمعى ندارد امير آنشعر را پيش وى انداخت گفت مگر مرا قابل طمع ندانستهء من اين اكاذيب را به جهت آن مطالعه مينمايم تا انعامى بوى دهم و چون او را طمعى نيست از شنيدن دروغى چند مرا چه فايده رسد\r\n\r\nحكايت : از ربيع حاجب منقولستكه شبى منصور با من گفت\r\nامشب حريف خواب بهيچوجه گرد سراپرده نميگردد :\r\n اين هردو گرد بالش مشكين ديده را * شبهاست تا به كار نيايد براى خواب \r\nربيع گويد گفتم پسر عباس مردى خوش‌محاوره و لطيف‌طبع است و بر احوال متقدمان وقوف تمام دارد اگر فرمان باشد او را حاضر سازم منصور گفت راست ميگوئى اما طامع و مبرم است او را سوگند ده كه چيزى از من نطلبد پسر عباس بر آنموجب سوگند\r\n\r\n","description":"","footnote":"","page_name":" 601 ","page_number":601},
  {"content":"\r\n\r\nخورده بمجلس منصور حاضر شد و حكايات غريب بيان نموده در اثناى كلام منصور گفت يابن عباس مشاهده ميكنى كه كرخ بغداد چگونه موضعى دلگشا و محلى فرح - افزاست جوابداد كه يك عيب دارد و آن عيب همين استكه مرا در آنمحله چندان زمين نيست كه قدم در آنجا نهم ربيع گويد من در خشم شدم و بر زبان آوردم كه تو سوگند نخوردى كه امشب از خليفه چيزى نطلبم پسر عباس گفت من چيزى نخواسته‌ام اما حال خود را عرض ميكنم كه خداوند مرا بيروزىترين بندگان دولت امير المؤمنين آفريده است چه از هريك از ملازمان آنحضرت در آنجا سرائى و باغى دارند و من هيچ محلى در آنجا ندارم منصور را از مناظرهء ايشان خنده گرفته گفت پنجاه هزار درم به پسر عباس دهيد تا بجهة خود باغى و سرائى بسازد\r\n\r\nحكايت : آورده‌اند كه در ديار كرمان پادشاهى بود عالم و عادل\r\nو پسرى داشت عاقل و كامل و چون پسر پانزده ساله شد والى كرمان خواست كه كريمهء از بنات اكابر در سلك ازدواج او كشد و آنفرد را بفريبندهء منتظم گرداند پسر بعرض رسانيد كه تا من حرفهء نياموزم و سفرى نكنم بمصاهرت هيچكس رضا ندهم والى گفت پادشاهان و امرا بحرفه احتياج ندارند بايد كه ايشان شمشيرزدن و اسب تاختن بياموزند و تو در آن مهارت تمام دارى پسر جوابداد كه هميشه دولت در جوى سعادت روان نباشد و دنيا را اعتماد نشايد پدر از كياست پسر و ولد رشيد خود متعجب شده فرمود تا ارباب صنعت صنايع خود را به او نمايند تا هر حرفه‌ايكه بخاطر ملكزاده را خوش آيد بتعليم آن اشتغال نمايد ارباب حرفت در ميدان كرمان مجتمع شده صنايع خود را بر ملك‌زاده عرض كردند در آنميان حصيربافى به نظر شاهزاده درآمد كه از جرجان بكرمان آمده بود و بمرتبهء آنحرفه را نيكو ميدانست كه مزيدى بر آن متصور نبود شاهزاده قبول آنحرفه نموده بآموختن آن صنعت مشغول شد و باندك روزگارى در آنحرفه ماهر گشت و از پدر اجازت خواست كه سفرى كند چون هرساله حاكم كرمان تحف و هدايا بدار الخلافه ميفرستاد در اينوقت نفايس و غرايب بسيار جمع آورده با پسر ببغداد روان ساخت و چون ملكزاده بدار السلام رسيد با غلامى كه همسال او بود و با يكديگر بزرگ شده بودند گفت چون خليفه از آمدن ما خبر يابد و ما را در موضعى فرود آورند و خلايق از حال ما وقوف يابند ديگر ما را سير بغداد و تماشاى اينديار بفراغبال دست ندهد همان بهتر كه در اين بامداد به شهر رويم و مجموع محلات و باغات آن را تماشا كنيم و بر اين عزيمت به شهر درآمدند ناگاه بدكان طباخى رسيدند\r\n\r\n","description":"","footnote":"","page_name":" 602 ","page_number":602},
  {"content":"\r\n\r\nآرزوى طعام در خاطر ملكزاده پيدا گشته دينارى بطباخ داد تا بجهة وى طعام آورد و آن طباخ يهودى بود غدار چون ملكزاده را با جامهاى قيمتى و اسب تازى مشاهده نمود و غلام را نيز با ملبوسات نيك ديد ، با ايشان گفت شما از ابناى كراميد در بازار طعام خوردن لايق حال شما نيست اگر خواهيد در اين نزديكى وثاقى دارم شما را به آنجا برم ايشان قبول نمودند و چون بدروثاق رسيدند پياده شدند و بدرون رفتند دو غلامى زنگى ديدند كه مانند زبانيهء دوزخ از كمينگاه بيرون تاختند و در ايشان آويختند و دست ملك‌زاده و غلام را بر كتف بستند و ايشانرا بر چاهى انداختند ملك‌زاده بتك چاه رسيد جمعى را ديد كه در آنجا محبوسند صورت حال از ايشان استفسار نمود گفتند اين يهود حيله چنين مىكند و مسلمانانرا بدين وسيله بدام ميآورد و اموال ايشانرا ميبرد و بقتل اينجماعت مبادرت مينمايد و گوشت آدميرا بطعام پخته بمردم ميفروشد ملك‌زاده از استماع اين خبر متحير شده بعد از لحظهء يهود بسردار درآمده خواست كه ملك‌زاده را بقتل رسانده ملكزاده گفت چون تو بسبب تحصيل مال بر قتل ما اقدام مينمائى اگر مرا زنده گذارى بجهة تو بحرفهء اشتغال نمايم كه هرروز از آن ممر مبلغى به تو عايد گردد پرسيد كه حرفهء تو چيست جوابداد كه حصير جرجانى چنان ميبافم كه هر ديده كه در آن نگرد حيران ماند و مصالح آن در فلانمحل بدست ميآيد يهود غلامى فرستاده و مصالح حصير حاضر كرده ملك‌زاده و غلامش در يكروز حصيرى نازك بافتند يهود آن را ببازار برده مبلغى فروخت روز ديگر ملكزاده به او گفت مصالحى نيكو از فلانموضع بياريد تا حصيرى ترتيب دهم كه لايق خليفه باشد يهود بموجب اشاره عملنموده ملك - زاده حصيرى بغايت نازك و لطيف و منقش بنقشهاى لطيف و صور غريب و عجيب ترتيب داده احوال خود و اعمال يهود را بر كنار آن حصير بافت و با يهود گفت اين حصير را همچنان پيچيده نزد خليفه بر كه اگر از هم بازكنى قصورى به وضع آن راه يابد و تو آن را نتوانى پيچيد يهود بدار الخلافه برد چون خليفه را نظر بر آن افتاد مسرور شده و فرمود تا آن را بگشودند چون نظر خليفه بر كنار حصير افتاد صورت حال يهود را خواند فرمود تا آن مدبر را گرفته پيش آوردند و از او استفسار نمودند كه اين حصير را از كجا آوردهء جوابداد كه غلامى داشتم بجرجان رفته اين حصير را آورده خليفه گفت آنغلام را حاضر ساز تا صورت احوال از او پرسيده شود جهود گفت بنده بروم و او را بياورم\r\n\r\n","description":"","footnote":"","page_name":" 603 ","page_number":603},
  {"content":"\r\n\r\nخليفه گفت حاشا كه از پيش من به روى مادام كه غلام را حاضر نكنى يهود كلمات پريشان بر زبان آورده خليفه فرمود تا جمعى از ملازمان درگاه مردم خانهء يهود را گرفته بضرب شكنجه اقرار كشيدند كه چاه كجا است آنگاه بر سر چاه رفته ملك‌زاده و غلام را با ساير محبوسان كه از شمشير آنملعون امان يافته بودند به خدمت خليفه آوردند ملكزاده شرف دستبوس يافته اظهار نسب خويش كرد و خليفهء فرمانداد تا آن يهود را به عقوبت هرچه تمامتر بقتل آوردند و اموال بسيار از منزل او بيرون بردند خليفه فرمود تا آنمال را بملك - زاده دادند\r\n\r\nحكايت : آورده‌اند كه از معارف اهل طمع يكى اشعب طماع بود\r\nكنيت او جابر بن العلا بود و پدر او برادر عبد اللّه زبير بود و او طماع شكم بنده بود گويند روزى كودكان او را رنجه داشته اشعب گفت در فلانخانه عروسى است بتماشا رويد و مرا بگذاريد كودكان در دويدن آمدند اشعب با خود گفت شايد آنچه بر زبان من گذشته است راست باشد و از عقب طفلان در حركت آمده گفت اگر طعامى مهيا باشد مبادا تا رسيدن من تمام شود و بتعجيل تمام بدر آنخانه رفت و چون طفلان معلوم كردند كه سخن اشعب اصلى نداشته بسنك و چوب ابواب طعن و ضرب بر وى مفتوح داشتند و ايضا هم از اشعب منقولست كه نوبتى غلامى به من بخشيدند چون با من به خانه آمد مادرم از حال وى پرسيد ترسيدم كه اگر يك بار بگويم غلاميست و به من بخشيده‌اند آن ضعيفه فجاء كند لاجرم بر زبان آوردم كه غينى به من داده‌اند گفت غين چه باشد گفتم غين با الف لام به من بخشيده‌اند مادرم بيهوش شد دانستم كه اگر اول آنكلمه را بر زبان ميآوردم البته از فرح مفرط جان نميبرد\r\n\r\nحكايت : سالم بن عمرو بن عبد اللّه از اشعب سئوال نمود\r\nكه طمع تو تا بچه مرتبه است جواب داد تا غايتيكه چون دو كس از عقب جنازهء روند و آهسته سخنى گويند من در گمان افتم كه متوفى در شان من وصيتى فرموده است و چيزى گفته استكه به من دهند ديگر آنكه هيچكس دست بجيب نكند الا آنكه من در گمان افتم كه چيزى به من خواهد داد و در مدينه هيچ زنيرا به شوهر ندادند كه در شب زفاف او من خود را پاكيزه نساختم بتصور آنكه شايد غلط او را بخانهء من آورند ديگر آنكه شخصى روزى علك ميخوائيد من بتوهم آنكه شايد چيزى خورد و نصيبى به من دهد نيمفرسخ از عقب او ميرفتم و اشعار ميخواندم و چون معلوم كردم كه علك در دهان دارد بازگشتم سالم پرسيد كه هرگز كسى را از خود خام طمع‌تر ديدهء گفت بلى وقتى با جمعى بشام ميرفتم در راه\r\n\r\n","description":"","footnote":"","page_name":" 604 ","page_number":604},
  {"content":"\r\n\r\nبصومعهء راهبى نزول كردم و راهب بر بام صومعه بود و مادر زير آن بام نشسته با يكديگر صحبت ميداشتيم در اثناى محاوره از روى مزاح سخنى گفته شد من گفتم كير راهب در كون آنكه دروغ گويد ناگاه راهب را ديدم كه فرود آمده و باد در بوق انداخته روى بما آورده گفت در ميان شما كداميك كاذب بود تا جزاى او بذات العمود در كنارش نهم ديگر زن خود را از خود خام طمع‌تر ديدم او هميشه ميگويد كه تو در هر چه طمع كردى در حصول آن به شك باشى و من در وصول آن متيقن .\r\n\r\nحكايت : آورده‌اند كه مردى مسلمان در دير راهبى رسيد\r\nراهب را بر بالاى بام ديد نشسته با وى خطابكرد كه به حق عيسى مرا چيزى ده كه مردى غريبم و پريشان حال راهب صوف خود را بجانب آنمرد صوف را برداشته باز آغاز طلب كرده او را رنجه ميداشت راهب فرود آمده و او را محكم بزد و صوف از او بستد و گفت نخست بسنت عيسى عمل نمودم و صوف خود به تو دادم و كرت دويم بر ملت محمد مصطفى قيام نمودم كه روش آنحضرت آنست كه بىادبانرا ادب بايد كرد\r\n\r\nفصل چهارم از جزو ششم در ذكر دزدان و عياران و افعال و احوال آنها\r\nآورده‌اند كه در نيشابور كاروانسرائى بود كه تجار اموال خود را در حجره‌ها گذاشتند و در ميان آن كاروانسرا چاهى بود نوبتى عيارى نقب زن خانه‌اى در جوار آن كاروانسرا بكرايه گرفته و از آنخانه بآنچاه نقبى زده و شبى فرصت يافته از آنچاه بالا آمد و در يك حجره كه در آنجا نقود بسيار گمان ميبرد در گشوده مجموع زرها را از راه چاه بيرون برد ، روز ديگر تاجر در حجرهء خويش را گشوده چونمال نديد گريبان تا بدامان چاك زد و خاك بر سر كرد و حاكم شهر را اعلام نموده معتمدان والى بآنموضع آمده اثر نقبى و نشان پائى نيافتند كه از بيرون شخصى آمده باشد لاجرم كاروانسرادار را گرفته گفتند كه اموال را تو بردهء هرچند آن بيچاره استغاثه نمود كه من از اين قضيه خبر ندارم قبول نمينمودند و او را تعذيب ميكردند در اين اثنا دزد بآنموضع رسيد چونزارى كاروانسرادار را ديد دلش بر او سوخته پيش رفت و گفت دست ازين شخص بداريد كه مال را من برده‌ام پرسيدند كه اكنون آنمال در كجاست گفت در چاهيكه در ميان كاروانسرا واقعست گذاشته‌ام چه فرصت نيافتم كه از\r\n\r\n","description":"","footnote":"","page_name":" 605 ","page_number":605},
  {"content":"\r\n\r\nكاروانسرا بيرون برم چون بسر چاه آمدند مرد دزد گفت ريسمانى در كمر من بنديد تا بچاه فروروم و اموال را به بالا فرستم اعوان حاكم ريسمانى در ميان دزد بسته او را بچاه فروگذاشتند و دزد رسن از ميان گشوده از راه نقب بيرون رفت بعد از لحظه‌اى كه ملازمان حاكم او را آواز دادند جوابى نشنيده يكى از دليران را زره پوشانيده بچاه فرستادند نقبى ديد زده ديگرانرا خبر كرده تنى چند از راه نقب بدانخانه رفتند و هيچكس را نديدند و چندانكه دزد را جستند نيافتند و او بكمال دليرى بيگناهى را خلاص كرده مالى چنان از ميان برد\r\n\r\nحكايت : در فرج بعد الشدة مسطور است كه عبد اللّه صورى روايتكرد\r\nكه جوانى در واسط همسايهء من بود كه مال موروثى تلف كرده بود و بمحنت فقر و فاقه گرفتار شده روزى او را ديدم كه لباسهاى فاخر پوشيده و اسباب مرتب ساخته پرسيدم كه اين غنا و ثروت از كجا يافتى جوابداد كه بعد از آنكه مجموع اموال پدر صرف كردم چنان كه در خانهء من هيچ باقى نماند شبى زوجه‌ام به درد زادن گرفتار شده از من شيرينى خواست و چون بر ترتيب آرزوى او قادر نبودم حيرت بر من استيلا يافت از غايت خجلت از خانه بيرون آمدم و در كوچها ميرفتم ناگاه روشنائى بنظرم آمد چون پيشتر رفتم در خانهء گشاده ديدم و مردى نشسته يافتم كه بطبخ مشغول بود بىاجازت وى درآمده سلام كردم آنشخص گفت در اين نيمشب كجا بودى من حال خود با او گفتم گفت در اينخانه درآى و بياساى تا فردا كه آفتاب درآيد در كار تو نظرى كنم و گليمى بجانب من انداخته گفت اين را در خود پوش من آن گليم را بر دوش گرفته بخفتم و چون دو پاس از شب گذشت شخصى درآمده سلام كرد و چيزى در پيش او گذاشته گفت اگر طعامى دارى بيار كه بغايت گرسنه‌ام صاحب خانه از او سئوال كرد كه چرا دير آمدى جوان جواب داد كه از ديروز تا امشب در ميان هيزم متوارى شده بودم و اين ساعت فرصت يافته اين نقود را آوردم و اين بغايت گرانست نميدانم نقره است يا طلا صاحب خانه طعام حاضر كرده بعد از آن شراب آورده اقداح لبريز بر او پيموده جوانرا مست ساخت و تيغ كشيده سرش از تن جدا كرده نزد من آمده خواست تا معلوم كند كه من در خوابم يا بيدار چندانكه مرا جنبانيد حركت نكردم پنداشت كه در خوابم چادر شبى گسترده كشته در ميان آن نهاده و آن را بر دوش گرفته بيرون برد همان لحظه هميانرا برداشته و از عقب او بيرون رفته و بهرطرف ميدويدم ناگاه بمسجدى رسيدم و بدرون\r\n\r\n","description":"","footnote":"","page_name":" 606 ","page_number":606},
  {"content":"\r\n\r\nآنمسجد رفتم و از درون در را بستم و ايمن گشتم و آنمرد شمشير كشيده در كوچها بطلب من ميدويد ناگاه صداى پائى شنيدم كه ميرفت و با خود ميگفت كه زهى غبن فاحش كه نسبت به من وقوع يافت ، خون ناحق و حق الناس در گردن من ماند و مال ديگرى برد و چون صبح دميد از مسجد به خانه رفتم و آنزرها شمردم پنجاه هزار مثقال طلا بود بر ضمير عقده‌گشاى عاقلان و خاطر آفتاب انتماى كاملان ظاهر و روشن است كه وسايل غنا و اسباب رنج و عنا باز بستهء تقدير سماويست .\r\n اگر محول حال جهانيان نه قضاست * چرا مجارى احوال بر خلاف رضاء است\r\nهزار نقش برآرد زمانه و نبود * يكى چنان كه در آئينهء تصور ماست \r\n\r\nحكايت : مردى از اهل نصيبين موسوم بابو القاسم صفار روايتكرد\r\nكه از پدر شمشيرى به من ميراث مانده بلارك‌نام مانند شعلهء آتش از كثرت جوهر به راه كاهكشان ميمانست و از غايت صفا عقل او را شهاب ثاقب ميدانست .\r\n چون برك كند ناست و ليكن چه بنگرى * گردد بروز معركه چونشاخ ارغوان\r\nنيلوفر اندر آب نهان باشد اين عجب * نيلوفريست كآب بود اندر او نهان \r\nمن آن تيغرا برداشته روى بديار ربيعه نهادم باميد آنكه آن را به خدمت عباس ابن عمرو غنوى برم در راه اعرابى با من همراه شد و در ميان الفتى حاصل گشته چون برأس العين رسيدم به خدمت عباس شتافته و آن شمشير را پيشكش كردم امير مرا تشريفى فاخر و هزار دينار بخشيد پس عزم مراجعت نمودم اعرابى را ديدم پيش آمده و از حالات و مجارى من استفسار نمود و از عزيمت من سئوالكرد گفتم فردا به وطن معاودت خواهم كرد روز ديگر از شهر بيرون آمدم اعرابى را ديدم بر در دروازه ايستاده به من گفت بايستكه با يكديگر ؛ در خاطر من افتاد كه اين شخص قصد من دارد من در راه خود را از او نگاه ميداشتم و نزديك او نميرفتم و هر ساعت به اطراف و جوانب نگاه ميكردم ناگاه ديدم كه اعرابى از ستور جسته با تيغ كشيده آهنك من كرد من خود را از الاغ انداخته در آن صحرا آغاز دويدن كردم اعرابى گفت من با تو مزاح ميكنم و تو دوست منى من بسخن او التفات نكردم و همچنان در آنصحرا ميدويدم به گنبدى رسيدم كه مقبرهء گبران بود و درى محكم بر آن مرتب ساخته بودند من خود را در آن گنبد انداختم و از پس در بايستادم اعرابى بر در گنبد رسيده اسب خود را بر در آن گنبد بست\r\n\r\n","description":"","footnote":"","page_name":" 607 ","page_number":607},
  {"content":"\r\n\r\nو به بالاى گنبد برآمد و چون تاريك بود مرا نديد از من درگذشت من برفور بيرون آمدم و در گنبد را مستحكم بربستم و چون عرب در اندرون گنبد بماند آغاز فرياد كرد گفت يا ابا القاسم من در اينموضع خواهم مرد سوگندان بر زبان آورد كه مرا با تو هيچ غدرى در خاطر نيست من بسخن او التفات نكردم و بر ستور او نشسته الاغ خود را در پيش كرده بسلامت بنصيبين بازآمدم و بعد از ششماه براس العين بازآمدم گذر من بر آن گنبد افتاد با خود گفتم حال اعرابى را مشاهده نمايم در گنبد را همچنان بسته يافتم در گشاده درآمدم اعرابى را ديدم در گوشهء افتاده و گوشت و پوست او با مرور ايام ريخته و استخوانى چند مانده پا به او زدم كه برخيز و اسباب من بستان سرپايم بهميانى برآمد آن را برداشتم دويست مثقال طلا در آن بود و شمشير اعرابى را ديدم كه در آنجا افتاده بود همه را برداشته خرم و خوشحال بيرون آمدم و حديث صحيح « من حفر بئرا لاخيه وقع فيه » بر زبان راندم\r\n\r\nحكايت : گويند كه روستائى ببغداد آمده بر درازگوشى نشسته\r\nو بزى را جلاجل گردن كرده و ريسمان بز را بر پالان خر محكم ساخته و بز در پى او ميدويد سه طرار در موضعى نشسته بودند او را ديده با هم گفتند كه اين روستائى مردى احمقست يكى گفت بز او را من چنان بدزدم كه خبردار نگردد ديگرى گفت اگر تو اين كار كنى من خر او را بيارم طرار سوم گفت اينها سهلست من جامهاى او را نزد شما حاضر سازم طراريكه ارادهء بردن بز داشت در عقب روستائى شتافته بموضعى كه آمدوشد مردم كمتر بود فرصت يافته جلاجل را از گردن بز باز كرده بر دم خر بست و بز را درربوده خر دم جنبانيد و آواز جلاجل به گوش روستائى ميرسيد و گمان ميبرد كه بز بر قرار است ديگرى در كوچهء ايستاده گفت روستائيان مردمى طرفه‌اند جلاجل به گردن خر مىبندند و او بر دم خر بسته روستائى بر عقب نظر كرد بز را نديد فرياد برآورد كه بز را بردند طرار گفت من همين لحظه مرديرا ديدم كه بدين كوچه رفت و بزى در پيش داشت روستائى گفت ايخواجه لطف فرما و لحظهء محافظت اين الاغ نماى تا من بز خود را از آنمرد بستانم طرار گفت منت دارم روستائى بآنكوچه رفت طرار خر را با بار ببرد و چون لحظهء روستائى در آنكوچه گشت كسى را نديد بازگرديد كه خر خود را تصرف نمايد هرچند جستجوى كرد نه امين را ديد و نه امانت را حيران مانده باز قدمى چند پيشتر رفته طرار سوم را بر چاهى ايستاده يافت كه نوحه و فغان ميكرد روستائى گفت ايخواجه بز و\r\n\r\n","description":"","footnote":"","page_name":" 608 ","page_number":608},
  {"content":"\r\n\r\nخر مرا برده‌اند ترا چه رسيده كه فرياد ميكنى طرار گفت ايجوانمرد صندوقچهء مملو از حلى و حلل بدار الخلافه ميبردم چون بدينموضع رسيدم پايم بسنك برآمده افتادم و صندوقچه از دستم در اينچاه افتاده همين لحظه خليفه مرا سياست خواهد كرد و دينارى طلا بشخصى مىدهم كه صندوقچه را براى من از چاه بيرون آورد روستائى با خود گفت آنچه از من برده‌اند دينارى بيش نيست اگرچه عياران بز و الاغ را بردند خداى تعالى اينجا عوض داد آنگاه لباس از تن كشيده بآنچاه درآمد طرار جامهاى روستائى را برداشته بگوشهء رفت روستائى هرچند تفحص در آنچاه كرد چيزى نيافت فرياد برآورد كه آن‌چه تو ميگوئى اينجا نيست هرچند آواز داد كسى جواب نداد لاجرم ملول شده از چاه بصعوبت تمام بيرون آمد نه از رخوت اثر يافت و نه از آنمرد نشان يافت حيرتش متزايد گشته چوبى بدست گرفته بهرطرف حمله ميآورد مردم گفتند اى روستائى مگر ديوانه شدهء گفت ميترسم كه مرا نيز بدزدند\r\n\r\nحكايت : قاضى محسن روايت كرد كه از محمد بن بديع عقيلى شنيدم\r\nكه گفت مردى از بنو عقيل را ديدم كه در پشت او نشانها بود بر مثال زخم نيزه از او پرسيدم كه اثر اين زخمها بر پشت تو از چيست گفت عمم دخترى داشت لطيف‌اندام و خوشخرام و مرغ دلم بر هواى خال او در دام عشق افتاده بود و پروبال روحم بر رشتهء زلفش بسته شده :\r\n طوق كبوتر است سر زلف آن نگار * من همچو باز در طلبش پر هميزنم\r\nنىنى كه همچو چنگل باز است زلف او * من پر ز بيم همچو كبوتر هميزنم \r\nو چون صولت محبت دل و جان مرا در گداز آورد و نايرهء عشق آتش در خرمن وجود من برافروخت دلدار را مخاطب ساخته گفتم :\r\n از درد فراقت اى لب شكر ناب * نه روز مرا قرار و نه در شب خواب\r\nچشم و دل من در برت اى در خوشاب * صحراى پر آتش است و درياى پرآب \r\nعاقبت عنان شكيبائى از دست داده پيش عم رفتم و دختر را خطبه نمودم عمم گفت صداق دختر من فلان ماديانست كه شخصى از قبيله بنو بكر دارد و در فلانروستا متوطن است و آن ماديان شبكه نام دارد من چون طاقت مصابرت نداشتم ناچار بجانب آن قريه شتافتم باشد كه صيد مطلوب را در دست آورم و چون به آن موضع رسيدم ماديانى به نظر من درآمد كه و هم تيز پايرا هنگام پويه چون گرد در عقب گذاشتى و باد با او قدرت\r\n\r\n","description":"","footnote":"","page_name":" 609 ","page_number":609},
  {"content":"\r\n\r\nهمعنانى نداشتى :\r\n شبرنگ خاره سم كه بيك روز ميرسد * چون آفتاب از حد خاور بباختر\r\nخورشيد شكل و رعد سهيل و ستاره چشم * عالم‌نورد و باديه‌پيما و راهبر\r\nگشتى اگر بتوسن انديشه همعنان * انديشه همچو گرد بمانديش در اثر \r\nو آنماديان كرهء دو ساله داشت كه در حسن قد و نيكوئى از مادر بهتر بود من شبى قصد بردن آنماديان كردم و آنشب بمرتبهء ظلمانى بود كه آواز تا بكاخ صماخ رسيدى چند مرتبه راه گم كردى و قمر از غايت تاريكى پى بمنازل خود نبردى .\r\n شبى چنان بدرازى كه هر زمان گوئى * سپهر باز بزايد ز نو شبى ديگر\r\nهوا سياه بكردار قيرگون خفتان * فلك كبود بسيماى نيلگون مغفر \r\nو آهسته‌آهسته بآنخانه درآمدم در ميان سرا پشم زدهء بسيار در بالاى هم گذاشته بودند در ميان آن پشم پنهانگشتم بعد از ساعتى صاحبخانه درآمده طعام طلبيده زن طعام حاضر كرده چراغ برنيفروخت و در آنظلمت شب بطعام خوردن مشغول گشتند و چون من بغايت گرسنه بودم از ميان پشم بيرون آمدم و آهسته پيش ميرفتم تا خود را نزديك ايشان رسانيدم و دست در كاسه كرده آغاز طعام خوردن كردم ناگاه دست من بدست صاحب خانه خورده و او دست مرا محكم بگرفت و من على الفور دست زنرا بدست آوردم زن گفت دست مرا چرا گرفتى مرد دست مرا رها كرده گفت پنداشتم بيگانه‌ايست من نيز دست زنرا بگذاشتم چونطعام خورده شد زن گفت برخواست و زنجيرى بر پاى اسب نهاده قفل بر آن زد و كليد را برده در زير سر خود گذاشت چون نيمى از شب درگذشت غلامى سياه كه تيمار ستوران ميكرد برخواسته سنگريزهء بجانب زن انداخت زن شوهر را گذاشته با غلام در عقب وثاق رفته و بصحبت مشغول شده من خود را ببالين زن رسانيدم و كليد را بر داشته زنجير از پاى ماديان گشودم و در خانه باز كرده اسبرا بيرون بردم و چون صداى سم اسب برآمد زن از زير غلام برخاسته فرياد زد كه اسب را بردند فى الحال اهل قبيله سوار شده و در عقب من بتاختند و هيچكس به من نرسيد به غير از صاحب اسب كه بر كرهء همين اسب سوار بود و چون ميان من و او مسافت قريب ميشد نيزه بجانب من دراز كرده گاهى چنان نزديك ميشد كه سر نيزه بر پشت من ميرسانيد و مجروح ميساخت و من تازيانه بر ماديان زده از پيش او بيرون ميرفتم و او باز خود را ميرسانيد اما هرگز به من\r\n\r\n","description":"","footnote":"","page_name":" 610 ","page_number":610},
  {"content":"\r\n\r\nنميرسيد كه مرا به نيزه تواند از پشت اسب انداخت ناگاه به آب گندى رسيديم تازيانه بر ماديان زدم ماديان از آب گند كه قريب پنج گز بود بجست اسب او نتوانست جست همانجا ايستاده گفت ايجوان برو كه اسبى برديكه به دو هزار مثقال طلا ارزد زنهار كه ارزان نفروشى اكنون بيان نماى كه چگونه اين اسب را بيرون آوردى صورت قضيه را بتمامى بگفتم صاحب اسب بر زبان راند كه لعنت بر چون تو ميهمانى باد كه طعام من خوردى و اسبم بردى و زنم را بطلاق گرفتار كردى و غلامم را بكشتن دادى من بقبيلهء خود آمده اسب را تسليم كردم و بمراد خود رسيدم .\r\n\r\nفصل پنجم از جزو ششم در ذكر لطائف احوال گدايان\r\nآورده‌اند كه در نيشابور قديم تاجرى بود روزى با جمعى از سوداگران نشسته و از هر مقوله سخنان در پيوسته ناگاه دخترى ديد در كمال حسن و لطافت و نهايت جمال و ملاحت :\r\n مه بر سر سرو بسته كاين روى منست * آتش بجهان درزده كاينخوى منست \r\nو آندختر جامهء دريده پوشيده بود چنانچه اندام او از شكافهاى خرقه چون خورشيد از زير ابر تنك ميدرخشيد و او جهد ميكرد كه بدن خود را بپوشد اما هرگاه كه طرفى از آنجامه دركشيدى و گوشهء از اندام بپوشيدى گوشهء ديگر گشاده گشتى دختر در برابر سوداگران ايستاده گفت ايخداوندان غنا ترحم كنيد يكى از سوداگران ايستاده گفت به اين جمال زيبائى و حسنى به اين دلارائى كه تو دارى حيف باشد چنين آمدهء\r\n گلرا اثر روى تو گلپوش كند * جانرا سخن خوب تو مدهوش كند\r\nآنش كه شراب وصل تو نوش فتد * از لطف تو خويشتن فراموش كند \r\nچرا شوهرى نكنى تا ترا همچو جان عزيز دربردارد و بدن نازنينت را بديبا بيارايد دختر گفت من پدرى دارم كه زمام اختيار من در قبضهء اقتدار اوست تاجر گفت ولى خود را به من نماى تا ترا از او بخواهم آنگاه هريك از تجار قراضهء زر به دختر دادند دختر روان گشت و تاجر چون دل از دست داده بود در قفاى دختر افتاده زبان حالش باينمقال در ترنم آمد :\r\n از ديده درم خريد روى تو شدم * وز گوش غلام هايهوى تو شدم\r\nبازيچهء كودكان كوى تو شدم * بىروى تو بر مثال موى تو شدم \r\n\r\n","description":"","footnote":"","page_name":" 611 ","page_number":611},
  {"content":"\r\n\r\nدر اين اثنا دختر بدرسرائى رسيده خواجه را بتوقف امر فرمود و خود به آنجا رفته بعداز لحظه‌اى شخصى آمده خواجه را طلب كرد خواجه بدرون خانه رفته منزلى ديد آراسته و فرش‌هاى ملون انداخته و پيرى باصفا نشسته سلام كرد ، پير بجواب سلام زبان گشوده بجهة تعظيم خواجه قيام نمود و مقدم او را باعزاز و اكرام تلقى كرد بعد از لحظهء شربت و ميوها و طعامهاى لذيذ پيش‌آوردند و چون از طعام خوردن فراغ حاصل شد پير گفت ايخواجه بدان معجونى كه دل را قوت دهد و طعام را هضم نمايد رغبتى دارى خواجه گفت ميهمانرا جايز نيست كه فضولى كند ادب آنست كه هرچه ميزبان حاضر سازد امتناع ننمايد و به خوردن آن مشغول شود پير اشاره كرد تا صراحى مى ارغوانى كه از عكس آنخاك زر و سنگ ياقوت احمر ميشد حاضر كردند .\r\n خوشبوىتر ز عنبر و رنگين‌تر از عقيق * صافىتر از ستاره و روشن‌تر از روان\r\nگر بگذرد پرى بشب اندر شعاع آن * از چشم آدمى نتواند شدن نهان \r\nپير جرعهء كشيده و قدحى ديگر بجوان داد و چون قدحى چند گردان شد شراب نقاب حجاب از پيش برداشت تاجر گفت حالى عجب مشاهده ميكنم دختر ترا چنان برهنه ديدم و ترا به اين تجمل و تكلف ملاحظه مىنمايم پير گفت ايخواجه من مردى گدايم و مقرر چنانست كه هرروز دخترم يكدينار طلا مىآرد و زنم به همين طريق و من نيز اگر زياده از ايشان بدست نيارم كمتر از ايشان پيدا نكنم على الصباح به مسجد جامع حاضر شو تا شمهء از كسب خود به تو نمايم و چونوقت خواب شد بستر حرير جهة خواجه بگسترانيد خواجه همانجا آسوده چون صبح صادق پيراهن نيلى خود را خرقه كرد خواجه بيدار شد شيخ او را گفت وضو ساخته به مسجد جامع كه ميان بازار است حاضر شو تا كسب مرا به‌بينى تاجر بموجب فرموده عملنموده بآنمسجد رفت و پير به آن مسجد آمد چون خلايق مجتمع گشتند پير برخاست و فصلى از موعظه و وعده و وعيد بر ميان آورد سخنان دلپذير ادا كرده چنانچه سينها در جوش و دلها در خروش آمد و آب از ديدها ريزان گشت -\r\n چو دل بسوزد ناچار ديده تر گردد \r\nآنگاه گفت يا معشر المسلمين من مردى محتاجم و فقير و اعتقاد ببهشت و دوزخ و ثواب و عقاب و حشرونشر دارم و يقين ميدانم كه عباد در روز معاد بدان مؤاخذ گردند كه طمع در حق الناس نمايند امروز صباح به مسجد ميآمدم ناگاه صرهء به نظر من آمد آن را برداشتم و گمان من چنانستكه اين\r\n\r\n","description":"","footnote":"","page_name":" 612 ","page_number":612},
  {"content":"\r\n\r\nكيسه مشحون بزر و زيور و جواهر است و اينك در دست منست و كيسه را بيرون آورده بمردم نمود و گفت ملتمس آنكه سر اين صره را گشاده ملاحظه نمائيد كه در آن چه چيز است و آن را ضبط نمائيد تا صاحبش پيدا شود ، كيسه را تسليم نموده امام جماعت صره را گشوده در آنجا حلى و زيور عورات بود كه قيمة آنها به دويست مثقال طلا ميشد خلايق زبان به ثناى پير گشوده گفتند نهايت ديانت اينست كه مردى با وجود كمال افلاس نقدى چنين را در او طمع نكند پير گفت ياران من بغايت بينوا مانده‌ام و هوا سرد شده پوششى كه دفع برودت كند ندارم .\r\n دوشينه كه برد برد بر دوشم بود * سرما چه نگارتر در آغوشم بود\r\nپوشيدنيى نبود غير از چشمم * چيزى كه به زير سر نهم گوشم بود \r\nو مردم برغبت تمام هريك درمى نقره به او دادند قريب بپانصد مثقال نقره بدست پير افتاد چون لحظهء برآمد آواز نوحه‌اى از در مسجد برآمد خواجه تاجر پيرزنى را ديد كه زوجهء مرد بود سراسيمه به مسجد درآمده به آب ديده گفت ايجماعت مسلمانان بفرياد من رسيد تا خداوند جل ذكره بفرياد شما رسد اين سخن ميگفت و اشگ چون باران بر صفحهء رخسار ميباريد و مشت بر سر و روى خود ميزد مردم گفتند ايعورت ترا چه مصيبت رسيده است و باعث بر اين اضطراب چيست گفت من عورتى مشاطه‌ام بجهة دخترى كه او را بخانهء شوهر ميبردند حلى و زيور از مردم بعاريت گرفته بودم امروز بامداد آنها را در صرهء نهاده به خانه صاحبش متوجه شدم تا برد امانت پردازم آن صره از گريبان من افتاده ، مرا خبر نشده و نميدانم بدست كه افتاده است و اگر عياذا باللّه آنزرينه گم شود صاحبش مرا حبس مخلد كند تا از زندان قاضى بزندان لحد پيوندم اهل مجلس گفتند ايعورت اضطراب منما و نشان آن اشيا را براستى بيان كن زن مجموع صفات آنها را بيان كرد امام مسجد صره را بيرون آورده بزن تسليم كرد عجوزه گفت ايمسلمانان بلاى عظيم از من درگذشت اكنون توبه ميكنم كه ترك اينعمل نموده ديگر بمشاطگى قيام ننمايم از شما التماس دارم كه هريك درهمى به من دهيد تا مبلغى محقر بدست من آيد و آن را سرمايهء معاش سازم و ديگر خود را در مخاطره نيندازم اهل مجلس هريك مثقالى نقره به او دادند پيرزن مشتى درهم و دينار فراهم آورده روانشد تاجر گويد از مشاهدهء اين حال متعجب شدم و بعداز لحظهء بخانهء پير رفتم پير گفت مرا شيخ عباس\r\n\r\n","description":"","footnote":"","page_name":" 613 ","page_number":613},
  {"content":"\r\n\r\nدوس ميگويند كسب مرا ملاحظه نمودى گفتم بلى گفت من دختر به كسى نميدهم مگر آنكه همكار من باشد اگر مىتوانى گدائى كنى قدم پيش نه و الا در پس زانوى نوميدى نشين تاجر گويد گفتم من از معارف تجارم و مال فراوان دارم و خلق مرا ميشناسند چگونه دست سؤال پيش مردم دراز كنم شيخ عباس گفت در اين باب ترا تعليمى دهم چند روز به خانه بنشين و از وثاق بيرون مرو و ابواب اختلاط خلايق مسدود ساز چون بديدن تو آيند خود را مضطرب و غمناك نماى يقين است كه ارباب اعتبار و تجار چون ترا نه‌بينند بخانهء تو آيند و از حالت تفحص نمايند بايد كه تو مغموم و محزون نشينى و با ايشان كم سخن گوئى و بعداز ماهى با شخصيكه بمزيد خصوصيت با تو ممتاز باشد بگوئى كه سرى با تو ميگويم و ميخواهم كه بافشاى آن مبادرت ننمائى و در كتمان آن مبالغه نمائى كه سر مرا فاش نگردانى و بعداز آن بر زبان آورى كه در اينمدت مرا نقصان بسيار رسيده و تجار كه به اطراف فرستاده بودم بعضى در دريا غرق گشته و برخى در صحرا بدست قطاع الطريق گرفتار شده‌اند و در دست من چيزى نمانده است و به قوت لا يموت محتاج شده‌ام عزم كرده‌ام كه از خانه بيرون نيايم تا از بىبرگى هلاك شوم تاجر بتعليم استاد عباس عملنموده منزوى شد و دوستان او هرچند از حال او تفحص كردند و از سبب انقطاع و اعتكاف او سئوال نمودند با هيچكس سخن نميگفت آخر الامر آنچه استاد عباس تعليم نموده با آندوست گفت آنشخص بيرون رفت و صورت حال را با سوداگران گفته ايشان بر پريشانى حال آن تاجر تأسفها خوردند و مجمعى ساخته تجار را جمع آوردند و هريك به قدر حالت صد دينار و پنجاه دينار از مال خود جدا كردند تا آن را سرمايه سازد و چون زرها مجتمع گرديد قريب ده هزار مثقال بود و آن را نزد تاجر برده التماس نمودند كه اين محقر را راس المال ساخته به آن تجارت نما و ديگر در خانه منشين شيخ گفت اكنون دختر به تو مىدهم مشروط به آنكه ترك كديه نكنى تاجر گفت حاشا كه من ترك اين پيشه كنم من هميشه مال و جانرا در مخاطره و مهالك انداختم تا ده دوازده سود بدست آوردم و امروز بيمايه و بيرنجى مبلغى كلى پيدا كردم هرگز دست از اين عمل ندارم شيخ عباس گفت جان پدر گدائى كن تا محتاج نشوى\r\n\r\nحكايت : گويند مردى از گدايان نامدار و استادان اين كار به نيشابور آمده\r\nاصحاب كديه اتفاق نموده او را ضيافت كردند\r\n\r\n","description":"","footnote":"","page_name":" 614 ","page_number":614},
  {"content":"\r\n\r\nدر اثناى محاوره سخن از لطايف گدائيهاى استاد عباس درميان آوردند آنشخص گفت من فردا بگدائى روم و بحيلهء زر از مردم بگيرم كه هرگز بخاطر استاد عباس خطور نكرده باشد گدايان گفتند فردا در فلانموضع جمعيتى دست خواهد داد و اكثر اكابر و اصاغر شهر در آنجا اجتماع خواهند نمود و روز ديگر\r\n چو بفكند زرين سپر آسمان * مه نو بزه كرد سيمين كمان \r\nآنمرد و گدايان در آنموضع حاضر شده آغاز موعظه كرد و سخنان فصيح و بليغ بر زبان آورد چنان كه خلايق محظوظ گشتند آنگاه گفت اى اكابر انام و اى مشايخ كرام به نظر اعتبار در اين ضعيف شكسته نظر كنيد  فَاعْتَبِرُوا يا أُولِي الْأَبْصارِ  بسمع شما رسيده باشد كه طايفهء از بنى اسرائيل بسبب نقض و خلف ميعاد مسخ گشته قرده و خنازير گشتند من از نسل آنطايفه‌ام و نشانى دارم كه از آباء و اجداد ميراث به من رسيده گفتند اين چه نشانست جوابداد كه مانند بوزينه دمى دراز دارم تا غايت حال خود را به كسى نگفته‌ام و خويشتن را رسوا نكرده‌ام اما امروز احتياج بمرتبهء كمال رسيده است و پريشانى حال بسرحد افراط كشيده ميخواهم كه دم خود را بشما بنمايم مشروط به آنكه هريك از اهل اينمجلس مرا رعايتى كنند تا من نيز آن امر عجيب و غريب كه مورخان در هيچ زمان مانند آن نشان نداده‌اند بشما بنمايم مشروط به آنكه هريك از اهل اينمجلس مرا رعايتى نمايند آنگاه در ميان مردم گشته و از هركس چيزى گرفته مبلغى زر بدست آورد آن را مضبوط ساخته گريان شده گفت اى ياران چون من بر افشاى سر خود قيام ننمودم از غايت حيا اعضا و اجزاى من منقلب شده آندم كه در پس بود در پيش آمده و من ميدانم كه شما در اينمجلس بكشف عورت من رضا نخواهيد داد حاضران همه در خنده شدند و بر او آفرين كردند و آنمرد بدين تدبير مبلغى بدست آورد .\r\n\r\nحكايت : آورده‌اند كه قاضى اوش بغايت فصيح و بليغ خوش و طبع بود\r\nو در فن گدائى بمرتبهء عالى رسيده و در آنباب كتابى تصنيف كرده و آن نسخه را بمفتاح النجاح موسوم گردانيده پيوسته گدايان به خدمت او مىآمدند و از اطراف بلاد احوالات از ايشان ميپرسيد ايشان بر زبان ميآوردند كه مردم ولايت نيمروز سيستان بغايت بيدار و هشيارند و بهيچوجه تير تزوير ما بر جوشن حذاقت ايشان كارگر نميآيد و چيزى بما نميدهند قاضى اوش گفت من بسيستان رفته و از آنمردم بحيلهء كه توانم زر بستانم و روى\r\n\r\n","description":"","footnote":"","page_name":" 615 ","page_number":615},
  {"content":"\r\n\r\nبسيستان نهاده چون به آن بلاد رسيد سبوئى چند و كوزهء خريده بسقائى مشغول شد و چنان بمردم نمود كه گنگست و پيوسته به اشاره مدعاى خود را بيان ميكرد و گرد شهر برآمده مدعاى خود را بيان و بمردم آب ميداد و از هيچكس چيزى قبول نميكرد و اشاره ميكرد كه در حق من دعا كنيد تا زبانم گويا گردد و بعداز مدتى كه در ميان اهل نيمروز مشهور گرديد و بگنك سقا شهرت نمود و مردم بدعاى او تقرب مينمودند و بدعاى او كه به زبان بىزبانى گويد معتقد بودند شبى قريب بسحر بدر خانهء قاضى شهر رفته در بكوفت و چون قاضى بيرون آمد گنك سقا را ديد اشاره كرد كه سبب آمدن تو در اينوقت چيست گنك‌سقا گفت امشب حضرت مقدس نبوى را در واقعه ديدم كه بجانب من ميآمد از غايت اشتياق در پاى عرش‌ساى آنحضرت افتادم و تضرع كردم آب دهان مبارك در دهان من انداخته دست بسينهء من فرود آورد .\r\n دوش در واقعه سلطان رسل را ديدم * كاش از آنواقعه بيدار نميگرديدم \r\nچون بيدار شدم زبان خود را گشاده ديدم و نورى در دل خويش مشاهده مينمايم التماس دارم تا مولانا بفرمايد تا مردم را اخبار كنند كه در مسجد جامع مجتمع گردند و بنده بر منبر روم و موعظهء گويم تا معجزهء حضرت رسالت پناهى صلى اللّه عليه و إله را برأى العين مشاهده نمايند روز ديگر آوازه در شهر افتاد كه گنك سقا گويا شده است و موعظه خواهد گفت خلايق به مسجد جامع مجتمع گشتند و قاضى اوش بمنبر برآمده زبان به حمد و ثناى الهى و درود حضرت رسالت پناهى بگشاد و خلايق در فصاحت و بلاغت او متحير فروماندند قاضى اوش گفت مدتى در اقطار و امصار جهان گشتم و از همت بزرگان هر ديار استمداد نمودم اما قفل خاموشى از زبان من نخواست چه مفتاح نجاح در دست مردم اين بلده جنت‌نشان بوده و چون خداوند جل ذكره بهمت عالى شما فصاحت و فضيلت به من ارزانى داشت آرزوى آندارم كه بولايت خود روم و زبان بشكرانهء شما بگشايم در حق من مكرمتى فرمائيد تا ارمغانى خويش مرتب سازم اهل شهر دست برعايت او گشاده هريك درمى چند به او دادند مبلغى حاصل گشته قاضى اوش آن اموال را در تصرف آورده به وطن اصلى مراجعت نمود و از فرغار كه مسكن او بود نامهء باهل سيستان فرستاده كه به اين ابيات مذيل بود :\r\n كريمان سجستانرا بقا باد * شراب روح و راحت بادشان نوش \r\n\r\n","description":"","footnote":"","page_name":" 616 ","page_number":616},
  {"content":"\r\n\r\n نبودم كنك سقا ليك بودم * جهان فضل و دانش قاضى اوش \r\n\r\nحكايت : آورده‌اند كه در ولايت خراسان واعظى بود\r\nكه فصاحت بيانش قفل خاموشى بر زبان فصحاى دوران مينهاد و طلاقت لسانش بند لكنت بر زبان بلغاى جهان مىآورد .\r\n ذكاى طبعش گوئيكه لوح محفوظ است * كه ذره‌اى نبود جايز اندرو نسيان\r\nكلام او همه علم است و خاطرش همه نور * دماغ او همه عقلست و شخص او همه جان \r\nمدتى موعظه ميگفت و خلايق از الفاظ رنگين و معانى متين او محظوظ ميگشتند و باستماع مواعظ او رغبتى كامل و حرصى شامل داشتند روزى بر منبر برآمده وعظ ميگفت و جمعى كثير در مجلس وعظ او فراهم آمده چون كلام متواتر شد آتش دلها آب ديده روانساخت جوانى آمده بيمحابا گريبان واعظ گرفته از منبر فروكشيد و او را خطاب كرد كه اى طرار بازار تذوير و اى فتان شرير اى زرصورت مس‌سيرت و اى خونريز بيباك و اى ظالم ناپاك مدت دو سال باشد كه پدر مرا كشته‌اى و من در طلب تو مفارقت خلان و مهاجرت اوطان اختيار كرده گرد جهان ميگرديدم و از درد پدر رخساره به آب ديده تر ميدارم مستمعان چون اين سخنان شنيدند بمنع او اشتغال نموده خواستند كه آن شخص را ادبى بليغ كنند واعظ گفت ايمسلمانان امروز را فردائى هست گيرم كه امروز انكار كنم فردا در عرصهء محشر چه چاره سازم و چه تدبير پردازم هيچ به از آن نيست كه اعتراف نمايم چه اين عمل در ايام شباب از روى خطا از من صادر شده اگر عفو كند كه « فمن عفى و اصلح فاجره على اللّه » و اگر قصاص كند امروز بتيغ قصاص كشته شوم بهتر كه فردا بنار جحيم سوخته گردم و به عذاب اليم گرفتار آيم و مدعى او را بقتلگاه برد و تيغى چون قطرهء آب كشيده قصد قصاص كرد خلايق گفتند ايجوان ترا از قتل اينمرد عالم چه حاصل صلاح تو در آنست كه ديت مقتول را از ما بستانى و اينمرد را بگذارى بعداز قيل‌وقال و جواب و سؤال آنشخص راضى شده خلايق به قدر همت خود هريك مبلغى دادند چون دو هزار دينار زر سرخ جمع شده بآنمرد دادند واعظ از شهر بيرون رفته گفت شرم دارم كه در اين شهر اقامت نمايم راوى گويد بعداز مدتى واعظ را با خصم در نيشابور ديدند كه از شرابخانه بيرون ميآمدند بايشان گفتند اين چه خصومت بود و اين چه موافقت هردو بخنديدند و گفتند ما انباز بوديم و اين طلسمى بود كه ساخته بوديم و بدان‌وجه چندان\r\n\r\n","description":"","footnote":"","page_name":" 617 ","page_number":617},
  {"content":"\r\n\r\nزر بدست آورديم و بعد از اتمام آن از پى صيد ديگر رويم\r\n\r\nحكايت : آورده‌اند كه در دار الشفاى غزنين وقتى ديوانهء را بزنجير كشيده بودند\r\nو آن ديوانه سخنان خوب و كلمات مرغوب بر زبان ميآورد و مردم حمل بصحبت او ميكردند و نزديك او مىنشستند ديوانه ايشانرا غافل ساخته با يكى كه در آنميان دستارى نفيس بر سر داشتى دست در دستار وى افكنده آن را پاره‌پاره ساختى و چون صاحب دستار آزرده‌خاطر گشتى ديوانه با وى گفتى كه در فلان محل مرديست كه جامهء پاره را چنان رفو مىكند كه نميتوان دانست كه آنپاره‌پاره بوده و آنمرد نزد رفوگر رفته ده مثقال نقره به او ميداد تا او را رفو ميكرد بعد از مدتى ديوانه و رفاف را در شهر هرى ديدند از صورت حالشان پرسيدند ديوانه گفت من مجنون نبودم بلكه با اينمرد شريك بودم من دستار مردم را ميدريدم و او ميدوخت تا از اين كار مبلغى كرامند پيدا كرده به اين شهر آمديم\r\n\r\nحكايت : در ملج و نوادر آورده‌اند كه ابو دلايه شاعر قصيدهء غرا در مدح ابو العباس سفاح گفته\r\nبگذرانيد خليفه فرمود كه هرچه ميخواهى بطلب تا با تو دهم ابو دلايه گفت كلبى شكارى ميخواهم سفاح فرمود تا آنچه ميخواست بوى تسليم نمودند ابو دلايه گفت اى امير من مردى شاعرم چون به شكار روم از عقب كلب پياده نتوانم دويد سفاح امر كرد تا اسبى بوى دادند ابو دلايه گفت محتملست كه اين كلب روزى چند آهو بگيرد من از حمل‌ونقل آن عاجز آيم در اينباب فكرى فرماى سفاح فرمانداد تا شترى نيز بوى دادند شاعر بر زبان آورد كه اى امير گوشت صيد بىنان نتوان خورد سفاح گفتكه صد جريب زمين عامر و صد جريب ديگر غامر در ولايت عراق به او دهند تا نان خويش از آنزمين بردارد ابو دلايه گفت اى امير المؤمنين زمين عامر را دانستم ارض غامر چيست سفاح گفت زمين خرابيكه قابليت عمارت داشته باشد ابو دلايه بر زبان آورد كه من از اين قسم زمين صد هزار جريب در باديه دارم امير ده گز زمين از خزانهء عامره به من بخشد سفاح گفت سهلست اموال را برداشته زمين را به تو دهند ابو دلايه گفت بعد از آن آن زمين نامعمور باشد و من زمين معمور ميخواهم سفاح بخنديد و فرمود تا هزار مثقال طلا و دويست جريب زمين آبادان بوى دادند .\r\n\r\nفصل ششم از جزو ششم در نكوهش و مذمت دروغ\r\nآورده‌اند كه شخصى قريب العهد بود با سلام به خدمت امير المؤمنين على عليه السّلام\r\n\r\n","description":"","footnote":"","page_name":" 618 ","page_number":618},
  {"content":"\r\n\r\nآمده گفت يا امير المؤمنين در اسلام مناهى بسيار است و من از جمله آنها اجتناب نميتوانم نمود يك خصلت از خصايل ناستوده و يك فعل از افعال نامرضيه بفرماى تا از آن احتراز نمايم امام المتقين فرمود كه از دروغگفتن اجتناب نماى آن شخص از خدمت امير المؤمنين عليه السّلام بازگشته گذر او بر خانه خمار افتاد خواست كه قدحى چند دركشد انديشيد كه اگر امير المؤمنين از من سئوال نمايد كه خمر خوردهء اگر بگويم آرى مرا حد زند و اگر انكار كنم دروغ گفته باشم من شرط نموده‌ام كه دروغ نگويم و همچنين اراده زنا كرده همين انديشه كرد و بهر گناهيكه در خاطرش خطور ميكرد بجهة التزام صدق احتراز مينمود پس به خدمت امير المؤمنين آمده گفت يا امير المؤمنين و اللّه جملهء مآثم و مناهيرا راستى از من باز داشت و بر من ظاهر شد كه دروغ سر همهء گناهانست\r\n\r\nحكايت : در كتب تواريخ مسطور است كه عبد الرحمن بن محمد اشعث از حجاج شكست يافته\r\nبسيستان گريخت جمعى از امراى سپاه او را اسير كرده نزد حجاج آوردند حجاج بسياست ايشان امر كرد يكى از آنميان گفت ايها الامير مرا بر تو حقيست حجاج پرسيد كه حق تو بر من چيست جواب داد كه روزى عبد الرحمن ترا دشنام ميداد من منع او كردم حجاج گفت در اينباب گواهى دارى اشاره بيكى از اسيران كرده گفت او در آن مجلس حاضر بود حجاج از او استفسار نمود آنشخص گفت راست ميگويد حجاج گفت تو چرا ابن اشعث را از شتم من مانع نيامدى آنمرد گفت من ترا دشمن ميداشتم حجاج بر زبان آورد كه او را بجهة حقى كه ثابت كرد و ترا بجهة راستى بخشيدم\r\n\r\nحكايت : فضل بن سهل وزير مامون دو نديم داشت\r\nيكى موسوم بنصر بن حارث و ديگرى متسم بثابت بن شروان شبى هردو نديم بمجلس شراب در حضور فضل سخنان هزل‌آميز به يكديگر ميگفتند و در اين اثنا هردو در غضب رفتند و نصر دست زد و دستار ثابت را انداخت ثابت مضطرب گشته فضل گفت اى ثابت اگر اضطراب تو بسبب آنست كه ميترسى كه بدين جهة آبروى تو در پيش من ريخته شود بر خود آسان گير كه آبروى تو وقتى نزد ما ريخته شد كه گفتى بر استر سوار شدم و در يكشب از دامغان به نيشابور رفتم\r\n\r\nحكايت : آورده‌اند كه شبى در مجلس صاحب عباد سخن از رتبهء شعر و شاعرى در ميان آمد\r\nحضار مجلس اختلاف كردند جمعى گفتند كه شعر فضيلتى عالى و حيثيتى بلند است و برخى\r\n\r\n","description":"","footnote":"","page_name":" 619 ","page_number":619},
  {"content":"\r\n\r\nبر زبان آوردند كه شعر داخل فضيلت نيست و شاعر را قدرى نباشد و هر طايفهء بر مدعاى خود ببراهين و دلايل اختلاف مينمودند ابو محمد خازن گفت شعر نفيس‌ترين فضايل نفسانيست گفتند بچه دليل جواب داد كه مقرر است كه دروغ را فروغى نباشد و كلام دروغ بيمزه و ناخوش بود و شعر چنان كلامى مرغوبست كه با وجود كذب جذب خاطر مىكند و عيب دروغ را ميپوشاند بلكه هرچند شعر اكذب باشد احسن نمايد و خاطرها بيشتر به آن توجه نمايد\r\n\r\nحكايت : گويند يكى از خواص هارون الرشيد روزى با غلامى بلغت رومى سخن گفته\r\nاز او پرسيد كه ايمنصور تو بلغت روى عالمى گفت بلى پرسيد كه از كجا آموخته‌اى جواب داد كه مادرم روميه است هارون او را در خلوت طلبيده گفت اى منصور تو از جملهء معتمدان مائى رازى با تو ميگويم بايد كه هيچ آفريده بر آن اطلاع نيابد منصور گفت فرمان خليفه مطاعست و بهرچه اشاره نمايد حاكم است خليفه گفت فردا خود را بيمار ساز و بعد از چند روز با مردم بگوى كه مادهء متوجه گوش من گشته است و نقصان تمام بحس سمع من راه يافته است منصور بموجب فرموده عمل نموده در افواه افتاد كه منصور كر شده است و بعد از مدتى روزى هارون در خلوتى پرسيد كه آن مهم را چگونه صورت خواهى داد منصور گفت كدام مهم را هارون بخنديد و گفت تو هنوز بر كرى عادت نكرده‌اى منصور متنبه شده بعد از چندگاه روزى هارون در خلوت آهسته از او سخنى پرسيد منصور جواب نداد تا سه نوبت او را بآواز بلند بانگ زد آنگاه جواب داد خليفه گفت اين زمان بكرى خو كرده‌اى ترا برسالت نزد قيصر خواهم فرستاد بدستور خود را كر ساز و هرچه از او بشنوى بر لوح خاطر بنويس و هرچه برسم انعام به تو دهد بايد كه قبول نكنى و زر مسكوك قبول بنمائى كه نام و صورت قيصر در آن منقوش باشد و مجموع اركان دولت قيصر را بتحف و هدايا كه مصحوب تو ميگردانيم متسظهر گردانى منصور متوجه استنبول شد قيصر خواص خود را باستقبال او فرستاده او را بمجلس خود بار داد چون قيصر با او آغاز تكلم نمود منصور بشيوه معهود خود را كر ساخته گفت در اثناى راه مرضى بر دماغ من عارض شده و بعد از زوال آن عارضه حس سمع باطل شد قيصر فرمود تا ترجمان مدعاى پادشاه نوشته بمنصور دهند تا مطالعه نموده جواب گويد و با خواص و مقربان خويش گفت هرچه گوئيد آهسته گوئيد و بملاحظه\r\n\r\n","description":"","footnote":"","page_name":" 620 ","page_number":620},
  {"content":"\r\n\r\nو صرفه تكلم نمائيد كه شايد اينمرد شنوا باشد و تمارض كند و در وقت مراجعت اقمشهء نفيسه و امتعهء مرغوبه نزد منصور بردند قبول ننمود گفت زر سكه‌دار ميخواهم قيصر بر غرض او واقف شده گفت از نقود هيچ به او ندهيد و از اينجاست كه پادشاهان زر مضروب تحفه نزد اقران خود نميفرستند و اگر طلا ميفرستند مصنوع مىباشد مثل تاج و غيره در وقت مراجعت منصور را به خدمت قيصر بردند قيصر بر منظرى نشسته بود كه بيكستون قايم بود و فرش و عرش آنمنظر را بزمرد مرصع ساخته و آنمنظر دو در داشت يكى بجانب مشرق و ديگرى به طرف مغرب كه هنگام طلوع و غروب آفتاب در آنمنظر ميتافته و آنزمرد عكس بر اطراف مىانداخت چنانچه هرچه در آنمنظر به نظر ميآمد سبز مينمود و ديده را خيره ميكرد و چونمنصور را در آنمنظر درآوردند متحير شد قيصر آثار حيرت در بشرهء او مشاهده نموده پرسيد كه خليفه خانهء چنين دارد و اينهمه زمرد در خانهء او هست منصور جوابداد كه در خزانهء امير چندان زمرد موجود است كه اگر خواهد آستانهاى خانه خود را از زمرد سازد قيصر تبسم نموده گفت راست گفتن نيكو صنعتى است و چون منصور ببغداد مراجعت نمود صورت احوال قيصر را بعرض رسانيد و مكتوبات او را به خدمت خليفه برد هارون او را تحسين نموده قلم برداشت و بدست خود بجهة او صد هزار مثقال طلا بر خزانه نوشت در اين اثنا حكايت منظر بخاطر منصور رسيد هارون در خشم شده گفت ايمنصور شرم نداشتى كه دروغى چنين بر زبان راندى و آن برات را پاره ساخته برات ديگر صد هزار مثقال نقره توقيع نمود\r\n\r\nحكايت : آورده‌اند كه تاجر عراقى بچين رفته در خدمت فغفور تقرب تمام يافت\r\nروزى بتقريبى در مجلس فغفور بر زبان آورد كه در عراق عرب طايريست كه آن را شترمرغ گويند پايش مانند پاى شتر است و غذاى او از آتش است و در وقت فرار از پيش آدمى و غيره بپاى چنان سنگ مىاندازد كه استخوان هركه از عقبش ميرود و قصد او را دارد خرد مىكند فغفور گفت اينمحالست و در خدمت پادشاهان دروغ گفتن بىادبيست و فرمود تا او را از مجلس بيرون كردند بازرگان بعراق عرب رفته و ده شترمرغ گرفته در قفسهاى آهنين كرد و از راه دريا بچين رفت و چون بآنولايت رسيد فغفور را از وصول او اخبار نمودند گفت اين كذاب تا باز چه دروغ آورده گفت مرغ از اين نوع در قفسها كرده باينطرف متوجه گشتم از آن جمله يكى مانده است در قفس دارم كه خان\r\n\r\n","description":"","footnote":"","page_name":" 621 ","page_number":621},
  {"content":"\r\n\r\nعجايب قدرت الهى را ملاحظه نمايند باز فغفور فرمود تا سوداگر را حاضر نمودند و او شترمرغ را به خدمت فغفور برده فرمود تا پاره‌هاى آهن از ده مثقال تا صد مثقال در كوره حدادى تافتند تا مانند آتش سرخ شد و نزد آنطاير مىانداختند تا آنها را فرومىبرد و در معده او ميگداخت فغفور متحير مانده فرمود تا حساب كنند هرچه تاجر در آوردن مرغان صرف كرده باشد بازاى آن يكمثقال نقره مثقالى طلا بوى دهند چون حساب كردند سيهزار درم خرج كرده بود با او گفت بعد از اين راستى مگو كه بجهة اثبات آن سيهزار درم خرج شود .\r\n\r\nحكايت : آورده‌اند كه نوبتى مأمون عبد اللّه طاهر را بمهمى ببصره فرستاد\r\nچون عبد اللّه آن مهم را باتمام رسانيده مراجعت نموده روزى بوقت استوا از خيمه بيرون آمده بهرطرف سير ميكرد ناگاه بكنار آبى رسيد چهار طالب علم را ديد كه جامهاى خود را شسته در آفتاب انداخته بودند از ايشان پرسيد كه هيچكس از شما هست كه مذهب او اين باشد كه ايمانرا تصديق بر قول و عمل داند گفتند اعتقاد ما همين است چون مذهب عبد اللّه اين بود خوشحال شده فرموده كه هريك را هزار درم دادند يكى از آنچهار تن حصه خود قبول نكرد گفت اعتقاد من آنست كه ايمان تصديقست بقلب و اقرار بلسان و در آن زياده و نقصان متصور نيست هرچند كه من درويشم و بيچيز اما براى هزار درم دروغ نگويم عبد اللّه فرمود تا ده هزار درم به او دادند .\r\n راستى آور كه شوى رستگار * راستى از تو ظفر از كردگار\r\nكل ز كجى خار در آغوش يافت * نىشكر از راستى اين نوش يافت \r\n\r\nحكايت : در تواريخ مسطور است كه طاهر بفرمان مأمون برى آمده\r\nكمر محاربهء على بن عيسى بر ميان بست هرروز سوار شده به طرف بغداد قطع ميكرد و تفحص بليغ مينمود و از آينده و رونده تحقيقات مينمود و اگر جاسوسى مييافت همان لحظه بقتل او پرداخته ميگفت يك جاسوس لشكريرا برهم زند روزى بدستور معهود سوار شد و در اثناى راه زيد بن شجاع را ديد كه بر جمازهء نشسته با يك غلام ميآمد طاهر از او پرسيد كه از كجائى گفت از بغداد سؤال نمود كه چه كسى جواب داد كه زيد طاهر گفت كجا ميروى گفت جاسوس على بن عيسىام بسپاه طاهر ميروم طاهر را خنده گرفته گفت اينمرد ديوانه شده است زيد گفت ديوانه نيستم بلكه جاسوسم\r\n\r\n","description":"","footnote":"","page_name":" 622 ","page_number":622},
  {"content":"\r\n\r\nطاهر گفت چرا از خود پنهان نميدارى زيد بر زبان راند كه من در عمر خود دروغ نگفته‌ام طاهر گفت چرا آنجا با على نگفتيكه من چنين حالى دارم جوابداد كه او مرا بدين صفت ميداند و بدانجهة فرستاده كه آنچه به‌بينم براستى بازگويم طاهر فرمود تا او را بلشكرگاه برده در منزلى نيكو فرود آوردند روز ديگر او را طلبيده گفت اى زيد ميخواهى كه از من فرار نمائى يا نه زيد گفت اگر فرصت يابم آرى طاهر پرسيد كه امروز ارادهء مراجعت دارى گفت نه امروز هم اينجا خواهم بود طاهر فرمود تا او را گرد لشكرگاه گردانيده مجموع امراى سپاهرا به او نمودند و او را تشريفى فاخر داده مرخص ساخت و گفت ترا براست گفتن بخشيدم\r\n\r\nحكايت : آورده‌اند كه نوبتى نصر شاعر نزد فضل بن يحيى برمكى آمده\r\nفضل گفت آنقطعه كه در باب طلاق گفتهء بخوان نصر بر زبان آورد :\r\n هرچه ما را نفاق نيكو نيست * اندرين عصر اتفاق به است\r\nگر زنان زمانه اينهااند * از وصال همه فراق به است\r\nهرچه زنرا دهى و خواهى داد * از همه چيزها طلاق بهست \r\nو بعد از خواندن اين قطعه نصر متفكر شد فضل گفت در چه انديشهء جوابداد كه بخاطر ميرسد كه ترا از دختر ابو العباس طوسى ملالى حاصل شده و ارادهء طلاق دادن دارى فضل گفت هيچ ميدانيكه چه ميگوئى نصر گفت راست ميگويم و هرگز دروغ نگفته‌ام فضل گفت شاعر راست‌گوى از عدم بوجود نيامده و نخواهد آمد چه مدار شعر و شاعرى بدروغ است نصر گفت بر شعر من يك دروغ نيست زيراكه اگر مدح كسى گفته‌ام هر صفتيكه در ممدوح ديده‌ام منظوم ساخته و در غزل نيز همينطريقه مرعى داشته‌ام فضل گفت راستگفتى و انديشه من همين است آنگاه فرمود تا سيهزار درم بنصر دادند نصر او را دعاى خير كرد\r\n\r\nحكايت : آورده‌اند كه ابو جعفر منصور خالد برمكيرا مدتى از نظر التفات انداخته\r\nبعد از چندگاه با او بسر لطف آمده بتربيت وى پرداخت روزى گفت اى خالد سفاح عيسى بن موسى پسر عم خود را وليعهد ساخته و من ميخواهم كه او را عزل نموده پسر خود مهدى را وليعهد سازم مبلغى زر به او دادم و چندين تملق و تواضع كردم اما او بخلع خود راضى نميگردد خالد گفت من خاطر خليفه را از اين فارغ گردانم آنگاه بيرون رفته هيجده نفر از علما را طلبيده مبلغى برسم رشوه به آنها داده تا با او بخانهء عيسى بن موسى رفتند و در باب خلع فصلى منيع تقرير كرده زبان\r\n\r\n","description":"","footnote":"","page_name":" 623 ","page_number":623},
  {"content":"\r\n\r\nبنصيحت گشاده هرچند عيسى را بر عزل ترغيب نمودند مفيد نيفتاد لاجرم نوميد بيرون آمده با علما گفت بجهة خليفه گواهى دهيد كه عيسى خود را در حضور ما از خلافت خلع كرد آنطايفه بفرموده خالد عمل نمودند و در حضور بنى هاشم و قريش گواهى دروغ دادند و چون ايشان عيسى را طلبيده استفسار نمودند وى منكر شد بنو هاشم گفتند مگر امر خلافت بازيچه است كه گاهى خود را خلع كنى و گاهى انكار كنى و ما هرگز بخلافت تو رضا ندهيم و اگر اصرار نمائى ترا بقتل آوريم عيسى مضطر شده خود را خلع كرد وزير منصور از اين سخن متأثر شده ديگر خالد را بمجلس بار نداد و او را با آن هيجده نفر كه خيانتى چنان كرده بودند از بغداد ببهانهء آواره ساخته هريك را بگوشهء فرستاد تا در غربت هلاك ساخت\r\n\r\nحكايت : ابو الحسين ربيعة بن احمد مردى فاضل و كامل بود\r\nو از علوم عقلى و نقلى بهرهء تمام داشت و اشعار بسيار حفظ كرده چون قابوس بن وشمگير بر اهليت ربيعه اطلاع يافت او را در سلك ندماى خاص انتظام داد ربيعه از بزرگ‌زادگان جرجان بود اما بغايت دروغ‌گوى بود و همواره زبان بلاف و گزاف ميگشاد و قابوس بر اين عيب اطلاع يافته اغماض مينمود روزى قابوس اشعار خلفا ميخواند در اين اثنا از ربيعه پرسيد كه شعر كداميك از خلفا نيكوتر است ربيعه جوابداد كه شعر مامون قابوس جوابداد غلط كرده‌اى شعر مامون متانتى ندارد و ربيعه بر زبان راند كه امير سهو نموده‌اند شعر هيچ يك از خلفا بحسب خودش معانى و تناسب الفاظ و ملاحت چون شعر مامون نيست قابوس گفت دروغ ميگوئى آنقدر الفاظ ركيك و معانى نامنتظم كه او دارد بر زبان هيچكس نگذشته ربيعه بارديگر پادشاهرا تكذيب نموده گفت شايد امير اشعار او را تتبع نفرموده باشد و من پنجهزار بيت از اشعار مامون بخاطر دارم قابوس گفت به خدا كه دروغ ميگوئى و اين شيوهء ناستوده عادت تو شده است اكنون ما از اين پنجهزار بيت گذشتيم اگر پانصد بيت از اشعار او بخوانى فهو المراد و الا بفرمائيم تا صد چوبت بزنند ربيعه آغاز خواندن كرده زياده از ده بيت از اشعار مامون بخاطر نداشت حاجب قابوس دست ربيعه را گرفته خواست كه بموجب فرموده عمل نمايد پادشاه فرمود كه او را مرنجان اما ديگر مگذار كه نزد من آيد .\r\n\r\nفصل هفتم از جزو ششم در ذكر پادشاهان ظالم و غايت وخيم و خاتمت ذميم ظلم\r\nآورده‌اند كه مردى بغزنين آمده در پايهء سرير سلطان مسعود غزنوى تظلم\r\n\r\n","description":"","footnote":"","page_name":" 624 ","page_number":624},
  {"content":"\r\n\r\nنموده گفت بولايت غور عبور نمودم حاكم آن ولايت اموال و اسباب مرا بظلم بگرفت اكنون از پادشاه جهان التماس مينمايم كه داد من از او بستاند سلطان مسعود فرمود تا نشانى به حاكم غور در قلم آوردند مضمون آنكه اموال آنشخص را بازپس دهد و ديگر مرتكب امثال اين اعمال نگردد آنمرد فرمان سلطانرا بغور برده امير آنولايت فرمود تا او را بسيليهاى متواتر بنواختند و آن نشان را پيچيده در دهان مظلوم نهاده او را ميزدند تا آنكاغذ را بخورد ستم‌رسيده در غزنين آمده گفت امير غور با من استخفاف كرد و فرمان پادشاه را قبول ننمود سلطان مسعود فرمود تا نوبت ديگر نشانى به حاكم غور نوشتند مشتمل بر وعيد و تهديد و محتوى بر آنكه اگر اموال اينمرد را بازندهى لشكر كشيم تا خاك آنولايت را بغزنين آورند مرد مظلوم گفت اى پادشاه جهان بفرماى تا اين نشانرا بر كاغذ كوچكتر نويسند تا خوردن آن به سهولت دست دهد سلطان از موجب اين سخن پرسيد آنشخص صورت حال عرض كرد سلطان در خشم رفته همانروز فرمود تا سراپردهء او را به طرف غور زدند و بنفس خود به آن ولايت رفته حاكم غور را اسير نمود و سياست كرد\r\n\r\nحكايت : در تواريخ مسطور است كه چون وليد بن عبد الملك بر سرير حكومت نشست\r\nآتش ظلم و جور برافروخت و يكى از جملهء افعال قبيح او آنبود كه هرجا زنى جميله گمان ميبرد جهد ميكرد تا ميان او و شوهرش جدائى ميافتاد و آنگاه زن را در حبالهء نكاح خود در ميآورد و بدين سبب او را دشمن ميداشتند و زبان بمثالب و مساوى او گشادند روزى جمعى نزد حبيب بن عبد اللّه بن زبير نشسته بودند و از اخلاق نكوهيده و افعال ناپسنديدهء وليد تقرير ميكردند حبيب حديثى از حضرت مقدس نبوى روايت كرد كه آن سرور مكروه ميداشت كه كسى پسر خود را وليد نام نهد يا ابو الوليد كنيت دهد و ميفرمود كه در امت من فرعونى خواهد بود كه نام او وليد بود غمازان اين سخن ابو ليد عبد الملك رسانيدند فرمود تا حبيب را گرفتند و در زمستان آب سرد بر سر او ريخته صد تازيانه بر وى زدند و حبيب هم در آنرنج بمدتى قليل وفات يافت و بعداز حبيب اختلالى تمام باحوال وليد راه يافت بعداز چهار ماه سفر آخرت پيش گرفت\r\n\r\nحكايت : آورده‌اند كه مردى بطلاق زن سوگند خورد كه حجاج در دوزخست\r\n\r\n","description":"","footnote":"","page_name":" 625 ","page_number":625},
  {"content":"\r\n\r\nمتفكر شد كه حال اين سوگند منجر بچه شود زن نزد ابو ايوب سجستانى رفته صورت حال نقل كرد ابو ايوب گفت مغفرت و عذاب عباد بارادهء قادر مختار است و آنچه در مشيت آفريدگار باشد مرا بر آن علمى نيست قوله تعالى  « وَ يَغْفِرُ ما دُونَ ذلِكَ لِمَنْ يَشاءُ » *  آن شخص نزد عمر عبد العزيز رفته از اينمعنى پرسيد عمر گفت برو زن خود را نگاهدار اگر خداى عز و جل حجاج را با چندين ظلم و بدكردارى بدوزخ نكند ترا نيز بسبب ارتكاب اين حرام مأخوذ نسازد از عمر بن عبد العزيز منقولست كه گفت اگر روز قيامت امم سابقه مجموع ظالمان و غداران و فاسقانرا بياورند و ما حجاج را تنها بر - مقابل بريم ما بر ايشان فايق آئيم\r\n\r\nحكايت : آورده‌اند كه نوبتى شخصى به حج رفته\r\nچون معاودت نمود از كاروان دور افتاده سرگردان در بيابان ميگشت ناگاه در باديهء خانهء سياه بنظرش درآمده به آنجا شتافته زالى ديد نشسته و سگى در پيش خود بسته حاجى سلام بر زال كرده زال او را تعظيم كرده بنشاند حاجى گفت از قافله دور مانده و گرسنه به منزل تو رسيده هيچ طعامى دارى كه مرا ضيافت كنى پيره‌زن گفت در اينوادى مار بسيار است برو و چند مار بگير و نزد من آر تا براى تو بريان كنم آنشخص گفت من مار نتوانم گرفت پيره‌زن گفت من با تو بيايم آنگاه سگ را گشوده متوجهء آنوادى شد و چند مار دراز را گرفته سر و دم ببريد و آتش برافروخته آنها را بريان ساخت و پيش حاجى آورد حاجى از غايت جوع پارهء از گوشت مار را خورد و بعداز لحظهء حرارت در او پيدا شده تشنه گشته از پيره‌زن آب خواست پيره‌زن گفت بر در خيمه چشمهء آب هست حاجى بيرون آمده آبى ديد ناخوشگوار تيره ناچار جرعهء خورده با پيره‌زن گفت در چنين موضع موحش چرا توطن كردهء طعامش آن و آبش اين پيره‌زن گفت جائى به از اين مىباشد حاجى گفت در ولايت ما چشمهاى آب زلال و اطعمه گوناگون و فواكه ملون متنوع و باغهاى لطيف و قصرهاى رفيع هست كه بيننده در حسن و نيكوئى آنها متحير ميگردد و هرگز در خاطر من خطور نكرده بود كه مار بتوان خوردن زال گفت باوجود آن نعمتها كه ذكر آن كردى كسى در آن ملك ظلم بشما مىكند گفت بلى متعلقان و ملازمان پادشاه بر رعايا و زيردستان ظلم ميكنند و خراج ميستانند پيرزن گفت هيچ نعمتى در عالم نتواند بود كه در مقابل تلخى ظلم باشد و هيچ لذتى بر محنت ستم غالب نگردد بنابراين بيابان و خوردن مار و آشاميدن آب ناخوشگوار اختيار كرده‌ام :\r\n\r\n","description":"","footnote":"","page_name":" 626 ","page_number":626},
  {"content":"\r\n\r\n شراب وصل به خون جگر نمىارزد * هزار جرعه بيك درد سر نميارزد\r\nطراوت گل رخسار نازنين پسران * بخار خار جفاى پدر نميارزد \r\n\r\nفصل هشتم از جزو ششم در مذمت بخل و امساك و بيان حال بخيلان بىادراك\r\nآورده‌اند كه يكى از نويسندگان بسبب بيكارى پريشان‌حال شده از بغداد متوجهء بصره گشت چه تحمل شماتت اعدا نداشت و چون ببصره رسيد به خرج اليوم درمانده هرچند تردد كرد چيزى به دستش نيامد و دوست و آشنا در بصره نداشت كه به منزل او تواند رفت در اين اثنا يكى از توانگران بغداد را ديد خواست كه رقعهء به او نويسد و شمهء از حال خويش شرح داده محقرى التماس نمايد بدر دكان بقالى رفته كارد خود را گرو كرد و چندان زر از او گرفت كه صفحهء كاغذ خريده دوات و قلم از بقال بعاريت گرفته رقعهء در قلم آورد و چون بقال حسن خط و جودت انشاى او را ملاحظه كرد و گفت اى جوان چرا به خدمت دولتمندى مشغول نميشوى تا از اين مشقت خلاص شوى دبير بغدادى گفت كسى خدمت نميفرمايد و الا منت ميدارم بقال بر زبان آورد كه در اين شهر مردى هست ابو صابر نام كه اموال و اسباب فراوان دارد و از من نويسندهء ميطلبد تا سررشتهء محاسبات او را نگاهدارد اما او چون بخيلست و اندك چيزى بمشاهدهء دبير ميدهد هيچكس خدمت او قبول نميكند جوان گفت بهرچه او ميدهد قناعت ميكنم بقال او را نزد ابو صابر برده ابو صابر مقرر كرد كه هرماه دو مثقال نقره به او دهد و چون در خدمت او ايستاده بعداز ششماه كه خدمت او كرد روزى بدر خانهء ابو صابر رفت كودكى ديد كه از خانهء او بيرون آمد با جامهاى پاره از او پرسيد كه پسر كيستى جواب داد كه ولد ابو صابر جوان گويد با خود گفتم بدبختيكه اولاد او از مال او محظوظ نگردند با او چه اميد تواند داشت پس عزم كردم كه ترك خدمت او گيرم و آنشب به اين عزيمت بخواب رفتم در خواب چنان ديدم كه پيرى با من گفت ترك خدمت ابو صابر مكن كه نفعى از او به تو عايد خواهد شد من از اينواقعه مستظهر شده در خدمت او بجد شدم و مدتى با او بودم كه هرگز نان او را نديدم و درون سراى او به نظر درنياوردم .\r\n گر بجاى نانش اندر سفره بودى آفتاب * تا قيامت روز روشن كس نديدى در جهان \r\nدر اين اثنا گفتند ابو صابر بيمار است بر عيادت او رفتم او را ديدم بر پاره بوريائى\r\n\r\n","description":"","footnote":"","page_name":" 627 ","page_number":627},
  {"content":"\r\n\r\nخفته و در خانهء او نه فرشى بود و نه ظرفى از او پرسيدم كه چه آرزو دارى گفت كلهء بره‌اى ميخواهم بيرون رفتم و از زر خود كلهء بره و يكمن نان خريده پيش او آوردم و در آن روز حساب اموال او كرده بودم هيجده هزار مثقال طلا نقد داشت سواى آنچه نزد مردم بود به غير از ضياع و املاك بعداز چند روز ابو صابر بهتر شده بيرون آمد و مرا ثنا گفته بر زبان آورد كه آنكلهء بره شفاى من گشت كه روز اول چشمها و روز دوم بناگوش و روز سوم زبان او را تناول كردم و روز چهارم باقى گوشتهاى او را به كار بردم و روز پنجم از مغزش محظوظ گشتم و از كاسهء سرش نمكدانى ترتيب دادم من در دل خود بر او نفرين كردم بعداز چندگاه ابو صابر وفات يافته هزار مثقال طلا از مال او به من رسيده من از آنجا ببغداد رفتم و بعداز سه سال ببصره رفتم گفتند امروز پسر ابو صابر مردم را مهمانى كند من چون مدتى در ملازمت پدرش ميبودم بعزم ديدن پسر به آنجا رفتم مجلسى ديدم بانواع تكلف آراسته و خلقى كثير از اكابر و اصاغر نشسته بعداز آنكه طعام كشيدند در آنمجلس قريب بهزار كلهء بره به نظر درآوردم و اينمعنى دليل بود بر اينكه آن روز هزار بره كشته شده بود و چون خلوت شد پسر ابو صابر مرا طلبيده پرسشى گرم نمود و از هر جا سخنى درميان آورد و مرا حال پدرش و آن كلهء بره ياد آمد نقل كردم جوان خندان شده پدر را مخاطب ساخته اين مصرع بر زبان آورد\r\n اكنون تو حميم نوش و من بادهء لعل \r\n\r\nحكايت : آورده‌اند كه عمرو بن ليث صفار پيش از ارتقاء بدرجهء بلند حكومت با بقالى دوستى داشت\r\nو چون بر سرير سلطنت نشست آن بقال را كه در غايت بخل و امساك بود چنان كه انورى گويد .\r\n چند گوئى خواهر من پارساست * كپ مزن گرد حديث او مگرد\r\nپارسا در خانهء تو نان تست * ز انكه نانت را نه زن بيند نه مرد \r\nو عمرو بن ليث بنابر محبت حقوق قديم او را چوبدار و وكيل خرج ساخت و آن بقال در جميع مهام صرفه نگاه ميداشت و بخل ميورزيد و عمرو بنابر محبت سيم و زر بر او اعتراض نميكرد تا سالى كه اتفاقا ميوهء خراسان بسبب برودت هوا ضايع شده اندكى از فواكه بجهة سركار پادشاه آوردند با بقال گفت امسال ميوه كم است اينها را به صرف خرج كن روزى ايلچى خليفه نزد عمرو بن ليث آمده چون بقال بغايت ميوه كم آورده بود پادشاه با او گفت ديگر ميوه بيار بقال رفته اندكى از فواكه حاضر ساخت\r\n\r\n","description":"","footnote":"","page_name":" 628 ","page_number":628},
  {"content":"\r\n\r\nعمرو در خشم شده گفت نه ترا گفتم كه ميوه بيار نوبت ديگر رفته چند عدد ديگر حاضر ساخت عمرو گفت ايمردك چرا ميوه نميآورى بقال جواب داد كه اى امير ديگر ميوهء پوسيده نمانده است عمرو خجل شده فرمود تا او را بيرون برده دويست چوب زدند و آنمنصب را از او گرفتند به ديگرى رجوع كردند\r\n\r\nحكايت : آورده‌اند كه در مجلس ابو عبيده روزى سخن بخيلان مذكور شد\r\nيكى گفت در قبيلهء بنى هلال بن عامر بن صوصعه مردى بود ماذرنام كه عرب در بخل به او مثل ميزدند كه « ابخل من ماذر » نوبتى ماذر شتران خود را بكنار حوضى كه اعراب بر لب چاهى ترتيب ميدهند برده آب از چاه برآورد و چون شتران سيراب گشتند قدرى آب در آن حوض بماند نجاست كرده اطراف آن حوض را به آن بيندود ابو عبيده گفت عجب دارم كه اعراب باينحركت كه از ماذر صادر شده او را ببخل مثل ساخته‌اند و هيچكس ذكر خست و امساك عبد اللّه زبير نمىكنند چه آورده‌اند كه در وقتى كه او را محاصره كرده جوانى شامى جنگهاى مردانه كرده چند مبارز را بر خاك هلاك انداخت عبد اللّه زبير او را مخاطب ساخته گفت ايجوان باز گرد كه بيت المال بدانچه تو از من بازاى اين جنگ طمع دارى وفا نميكند ديگر آنكه چون خلايق در مكه متحصن شدند عبد اللّه چندان خرما و غله در انبارهاى مكه داشت كه دو سال مجموع اهل مكه را كافى بود اما يك خرما به هيچكس نداد تا مردم از جوع مضطر گشته متفرق شدند و پناه بحجاج بردند آنگاه گفت « اكلتم تمرى و عصيتم امرى » يعنى خرماى مرا خورديد و فرمان مرا بجا نياورديد و اين كلمه‌ايست كه اگر بقالى بدان تكلم نمايد قبيح باشد فكيف كه خليفه اين كلمه بگويد لاجرم بشومى بخل قواعد دولت او انهدام يافت\r\n\r\nحكايت : آورده‌اند كه در شهر مرو مردى بود موسوم بحامد شادفرش\r\nو از علم طب خبرى داشت و اموال بيقياس جمع آورده بود و از غايت بخل هرگز نان خورش با نان نخوردى و هيچكس نديده بود كه دود از خانهء او بيرون آيد رباعى\r\n اى كاسهء تو سياه و ديگ تو سفيد * وز آتش و آب هردو ببريده اميد\r\nاين شسته نميشود مگر از باران * و آن گرم نميشود مگر از خورشيد \r\nو در هر فصلى يكى از حوائج و بقول ارزان بود غذاى خود از آن مرتب ميداشت مثلا در فصل خريف كه شلغم ارزان بود همواره بشلغم اوقات ميگذرانيد و بر زبان ميآورد كه شلغم سينه را نرم كند و روشنائى چشم بيفزايد و سرفه را سود دارد و دفع قولنج\r\n\r\n","description":"","footnote":"","page_name":" 629 ","page_number":629},
  {"content":"\r\n\r\nكند و ضيق النفس را ببرد و بوى دهان خوش گرداند و هركه پيوسته شلغم پخته خورد سكته عارض طبيعت او نگردد و چون زمستان چغندر بسيار و كم قدر ميشد پيوسته غذاى او چغندر بود و در صفت آن ميگفت كه چغندر حرارت دماغ را تسكين دهد و دمل و ريش را بازدارد و اندام را نرم كند و در بهار كه ريواج بغايت بسيار بودى همواره ريواج مىخورد و ميگفت ريواج صفرا ببرد و خون صافى سازد و جگر را تر كند اما چون جائى مهمان شدى اين مقدمات را فراموش كرده اطعمه باشتهاى تمام به كار بردى اتفاقا روزى حامد در بازار ميگشت نظرش بر پسرى اسمعيل‌نام كه در صباحت بىبدل و در ملاحت ضرب المثل بود افتاده صرصر عشق خرمن دلش بر باد داد و سپاه محبت خانهء صبرش بتاراج برد قدم پيش نهاده با آنزيبا پسر كه جوانى قوال و پاىكوب و مردم فريب و خوش‌طبع بود گفت ايگل‌اندام سيم‌عذار و اى شكرلب خورشيد ديدار .\r\n هرشب مه نوسوى فزونى تازد * تا همچو جمال تو جمالى سازد\r\nدر چاردهم شب كه به خود پردازد * بيند كه چه تو نيست ز غم بگدازد \r\nافتادهء خويش را دست گير و بيچارهء خود را از خاك بردار اسمعيل چون حامد را ميشناخت با او گفت كه كام تو در بازار چگونه برآيد اگر ميل ملاقات ما دارى بيا بخانهء سوارك رويم و سوارك مردى بود در جفت‌افكنى طاق و در قيادت يگانهء آفاق حامد با اسمعيل روانشد و از محلى ربع دينارى گرفته در دستارچه بست اسمعيل گفت بىزر به منزل سوارك نتوان رفت هيچ نقدى با خوددارى حامد گفت چندان دارم كه مرا و ترا كافى باشد اسمعيل در او آويخت كه به من نماى تا به‌بينم هرچند حامد عذر گفت مسموع نيفتاد و اسمعيل آنمحقر را به شوخى از دستارچهء حامد بازكرده گفت سوارك بواسطهء اين محقر ما را به خانه نخاهد گذاشت من در اين باب تدبيرى كرده‌ام برو و پنجاه مثقال طلا بيار تا بخانهء سوارك رويم و آنمبلغ را جهة مقمران ببازيم و بعد از لحظه كه ايشان ببازى مشغول گردند و جزوى زر زيروبالا شود پنجاه دينار تو به صد دينار مبدل شود آنگاه تو از آن پنجاه دينار سود چيزى بسوارك ده و محقرى صرف طعام كن و الا من ميدانم كه از دل تو نميآيد كه از نقود خود صرف كنى حامد فريفته شده بر آنموجب عمل نموده و مقمران در خانه سوارك جمعشده آنزرها را از دست حامد گرفتند و رخوتى چند نزد او برهن گذاشتند و انواع حلواها و طعامها حاضر آوردند و تا توله در آنكردند\r\n\r\n","description":"","footnote":"","page_name":" 630 ","page_number":630},
  {"content":"\r\n\r\nچون حامد آنحلواهاى لذيذ كه جزو اعظمش تاتوله بود مشاهده نمود عنان و تمالك و تماسك از دست داده از آن بسيار خورد و همان لحظه بيهوش شده رندان زر او را ميان خود قسمت كردند و حامد را بر دوش گرفته بر سر چارسوى مرو انداختند عسان او را بيهوش ديده شناختند و قدرى روغن بادام در حلق وى ريختند تا به هوش آمد امير عسسان گفت هزار دينار به من ده تا حال ترا بامير عرض نكنم و امير مرو در آنعهد محمد بن سهيل بود و او همواره بهانه ميجست تا اموال حامد را بستاند و حامد بيچاره گشته هزار دينار بامير عسسان داده خلاص شد عسس شاگردان نيز از طمعى كه از او داشتند و او از غايت بخل چيزى بآنجماعت نداد ايشان گرفتارى حامد را بمحمد بن سهل عرض كردند محمد حامد را گرفته بىآنكه از او سئوال كند فرمود كه صد تازيانه بر وى زدند و او را بمحصلى سپرد تا ببازار برده ندا كند كه هركس كه امانتى از حامد نزد او هست بايد كه حاضر كند مردم از بيم محمد بن سهل امانتهاى او را ميآوردند و حامد قدرت نداشت كه با ايشان بگويد كه بچه سبب اموال مرا مىآوريد و در آن روز پنجاه هزار مثقال طلا از امانتهاى حامد كه نزد مردم بود جمعشد و بعد از آن او را از براى مخفيات در شكنجه كشيدند دوازده هزار دينار ديگر از وى بگرفت بعد از آن مردم در ميان افتاده شفاعت كردند تا محمد بن سهيل ترك حامد كرد .\r\n\r\nحكايت : آوردند مردى بخيل غلامى بهزار درم خريد كه بهزار مرتبه از خواجه ممسك‌تر بود\r\nروزى خواجه با او گفت ايغلام نان بياور و در خانه ببند غلام گفت ايخواجه اين نه شرط احتياط بود بايستى گفت دربند و آنگاه نان بيار خواجه او را تحسين كرده آزاد ساخت\r\n\r\nحكايت : ابو نصر ثعلبى در نصر الدرر آورده كه در كوفه مردى بخيل\r\nو بامساك ثمر شده و به تنك‌چشمى مثل گشته شنيد كه در بصره بخيلى است صاحب سامان كه بامساك و بخل مانند حاتم كه بجود و كرم مشهور است .\r\n مكسش گرفتد بكاسه درون * نامكيده نيفكند بيرون\r\nتا بحديست بخل وا مساكش * گر ببرند دست ناپاكش\r\nنيست ممكن كه نيم قطرهء خون * آيد از دست مدبرش بيرون \r\nمرد كوفى را آرزوى ديدن او دامن‌گير شده به طرف بصره رفت و آنشخص را ديده نام و نسب خود را بيان نمود و سبب آمدن خود را تقرير كرد بخيل بصرى شرط\r\n\r\n","description":"","footnote":"","page_name":" 631 ","page_number":631},
  {"content":"\r\n\r\nمهمان‌نوازى بجاى آورده او را به خانه برد و در صدد ضيافت او شده بيرون رفت تا ما حضرى ترتيب دهد بدكان خبازى رسيده خواست كه گردهء چند بخرد و خباز از آنجا كه عادت بازاريانست نان خود را ستوده گفت بيا ايخواجه كه نانى دارم كه پندارى از آن روغن گاو ميچكد بخيل بصرى با خود انديشيد كه نزد علما و فضلا مقرر است كه مشبه‌به از مشبه اقويست بنابراين مقدمه ظاهر است كه روغن بهتر خواهد بود پس چرا زر خود را بنان تلف كنم صواب آنكه روغن گاو بستانم نزد بقال رفته پرسيد كه روغن گاو دارى بقال بر زبان آورد كه روغنى دارم در صافى و پاكيزگى مانند آب زلال بخيل بصرى با خود گفت معلوم شد كه آب از روغن گاو بهتر است من چرا سيم خود را ضايع كنم چه در خانه من دو خمره از آب زلال هست كه از ده روز بازمانده و سرد شده و لطيف گشته لاجرم به خانه بازآمد و بخيل كوفى منتظر ميبود كه ميزبان چه وقت بازآيد و بجهة او ماحضرى آورد چون ميزبان به خانه درآمد قصه خباز و بقال را بر زبان راند بخيل كوفى گفت انصاف آنست كه تو در اينباب گوى سبقت از اكفاء و اقران ربوده هيچ آفريدهء با تو برابرى نميتواند كرد\r\n\r\nحكايت : يكى از بزرگان نقل كرده كه در كوفه كودكى را ديد در زير دريجه‌اى ايستاده بود\r\nو نانى در دست گرفته لقمه‌لقمه از آن نان مىكند و به آن دريجه اشاره كرده مىخورد من از آنحركت متعجب شدم و در اين اثنا پدر كودك رسيده پسر را گفت اينجا چه ميكنى پسر گفت كه از اينخانه بوى طعام پخته بمشامم ميرسد من نان خود را ببوى طعام آشنا ساخته ميخورم كونى در غضب شده سيلى چند محكم بر گردنش زده گفت ايحرامزاده تو چنان شدهء كه بىنانخورش نان نميتوانى خورد طبيعت خود با دام عادت ميدهى من بعد از اين از عهدهء خرج تو بيرون نميتوانم آمد\r\n\r\nحكايت : گويند مردى كوفى با همسايه خود نزاع و خصومت ميكرد\r\nاز او پرسيدند كه موجب جنگ و جدال شما چيست جواب داد كه مهمانى بخانهء من رسيده بود من بجهة تعظيم او كله گوسفندى خريده بودم چون مهمان از خانهء من بيرون رفت بجهة كورى دشمنان استخوان كله را برداشته و در خانهء خود گذاشته تا مردم تصور كنند كه او كله خورده است .\r\n\r\n","description":"","footnote":"","page_name":" 632 ","page_number":632},
  {"content":"\r\n\r\n\r\nفصل نهم از جزو ششم در بيان نقض عهد و خلف وعده\r\nگويند در ولايت خراسان پادشاهى بود وزيرى داشت كافى و دانا اما هركس كه نزد وزير آمده التماس حاجتى نمودى وزير دست بر سينه خود نهاده گفتى كار تو چنان كه خاطرخواه تو باشد بسازم و چون آن بيچاره را اميدوار ساختى سايه بر آنكار نينداختى و تغافل نمودى و هرگز بوعده وفا نكردى نوبتى وزير بحمام رفته مسخرهء كه در خدمت او ميبود در وزير نگريسته آغاز خنده كرد وزير سبب خنده از او پرسيد مسخره بهانه بر زبان آورد و زير مبالغهء بسيار كرد مسخره گفت خندهء من از آنجهة بود كه خداوند جل ذكره در روزى پنج نوبت نماز فرض كرده و من با وجود آنكه بسبب غفلت ترك بعضى اوقات نماز ميكنم زانوى من پينه گرفته است و خدام شما روزى صد نوبت بسبب هر مهمى دست بر سينه مينهند و يكى از آن باتمام نميرسانيد و بر سينه مبارك شما نشانى ظاهر نشده وزير از اينكلمه رنجيده مسخره را از خدمت خود بيرونكرد اما بعد از آن بر آن سيرت مذموم عمل ننمود و ديگر خلف وعده نكرد\r\n\r\nحكايت : در نسخهء شجرة العقل مسطور است كه عنسان بن جهم از كبار عرب و اكرام بنى ليكر بود\r\nو دختر عم خود ام عقبة بن عمرو را در نكاح آورده بود در ميان ايشان موافقت و مصادقت به حد كمال رسيده هردو از غايت محبت با يكديگر عهد كرده بودند كه بعد از وفات يكديگر با غم و درد جفت باشند .\r\n عهديست مر مرا كه نگيرم بجز تو جفت * شرطيست مر مرا كه ندانم بجز تو يار\r\nور كالبد به خاك رساند مرا فراق * در زير خاك باشمت ايدوست دوستدار \r\nاتفاقا غسان پيشتر جام اجل نوش كرد و حلقهء فنا در گوش وام عقبه بر فوت او ناله و زارى و گريه و سوكوارى كرده افغان باوج آسمان رسانيد بعد از مدتى ساكن گشت و يكى از عظماى عرب او را بمناكحت خود دعوت نموده‌ام عقبه سر رضا جنبانيد و در شب زفاف قبل از آنكه شوهر به او رسد ناگاه خوابى بر وى غلبه كرد غسانرا ديد كه اين بيتها مىخواند .\r\n غدر كردى و عهد بشكستى * بعد از اين در جهان مبادى شاد\r\nهركرا شد دل زمين مسكن * بر دل دوستان نماند ياد \r\nعلى الفور ام عقبه از خواب برآمده با زنانى كه نزديك او بودند صورت واقعه را\r\n\r\n","description":"","footnote":"","page_name":" 633 ","page_number":633},
  {"content":"\r\n\r\nتقرير نموده آغاز گريه و زارى نمود هرچند او را تسكين دادند و در دفع ناله كوشيدند مفيد نبود و بر سر و روى ميزد تا جان بقابض ارواح سپرد\r\n\r\nحكايت : آورده‌اند كه نافع ابن هرثمه در زمان سلطنت يعقوب بن ليث صفار به خدمت او رفته\r\nيعقوب بواسطه زشتى هيئت او را ملازم نساخت و رافع به طرف باد غيس كه وطن او بود رفته مردم را بامارت خود خواند و جمعى كثير با او بيعت كردند در زمان عمرو ليث خروج كرده مرو را مسخر ساخت آنگاه اكثر بلاد خراسانرا بدست آورده بود مرتبهء او بلند گشت روزى در ايام امارت ندما او را آزرده يافته از سبب آن پرسيدند رافع دستار از سر برداشته ايشان زخم بسيار بر سر او ديدند از سبب آن پرسيدند جوابداد كه مردى پير كه از كودكى تا اينزمان حجام من بوده حالا باصرهء او ضعيف گشته چنانچه بايد خدمت از دست او نميآيد و هر گاه كه سر مرا ميتراشد چند موضع را ميبردند ما گفتند ما دلاكى چابك‌دست بجهة امير بياوريم رافع گفت من چهار غلام حجام دارم كه در سر تراشيدن يد و بيضا مينمايند اما نميخواهم كه نقض عهد نمايم چه با او شرط كرده‌ام كه هرگز سر مرا ديگرى نتراشد .\r\n\r\nفصل دهم از جزو ششم در مذمت حمق و نادانى\r\nآورده‌اند كه چون رافع بن هرثمة بن اعين بر ولايت خراسان مستولى شد مردى از رؤساى خراسان كه او را احمد بن ابراهيم ميگفتند به خدمت او پيوسته رافع مهترى فراشانرا به او داد و باندك روزگارى احمد بن ابراهيم در خدمت رافع ترقى بسيار كرده در امور كلى و جزوى دخل نمود و چون رافع از عمرو بن ليث شكست يافته پناه بوالى خوارزم ابو سعيد برد احمد بن ابراهيم در ملازمت او بود ابو سعيد با رافع غدر كرده سر او را نزد عمرو بن ليث فرستاد احمد بن ابراهيم خواست كه انتقام رافع از ابو سعيد بكشد پانزده مثقال زهر هلاهل از خزانه رافع بدست آورده بود از غايت حماقت هرروز نيم مثقال زهر در آب كاريزى كه بدرون شهر ميآمد ميريخت و هركه از آن آب مىخورد رخت سفر آخرت ميبست و مردم از آن بفجأ ميمردند و كس نميدانست كه سبب آن چيست احمد بن ابراهيم يك ماه بر اينمنوال عمل مينمود و خلقى كثير را بدين وسيله بعالم عدم روانساخت ابو سعيد كه مقصد اصلى او بود به دو هيچ رنجى نرسيد و آب نخورد و چون زهر تمام شد روى بولايت خراسان نهاد مردم خوارزم از اعمال\r\n\r\n","description":"","footnote":"","page_name":" 634 ","page_number":634},
  {"content":"\r\n\r\nاحمد بن ابراهيم واقف شده از عقب وى در حركت آمدند و او را پاره‌پاره ساختند\r\n جهل هر محنتى بر وى آرد * روى دركش ز صحبت جهال\r\nعلم بهتر بسى ز نعمت و گنج * فضل بهتر بسى ز دولت و مال \r\n\r\nحكايت : در اخبار آل ليث آورده‌اند كه يكى از امراى يعقوب كه او را ابراهيم نام بود\r\nبغايت احمق و بيعقل افتاده بود ملازمى داشت احمد بن عبد اللّه‌نام كه بغايت بامير خود بد بود و عداوتى عظيم با او داشت و ابراهيم مردى بود بشجاعت و دلاورى موصوف و بصف‌شكنى و بهادرى معروف يعقوب همواره دربارهء او انعامات كردى و احمد بن عبد اللّه چونمار بر خود مىپيچيد نوبتى در فصل زمستان كه روى آب روئين و دل زمين آهنين گشته\r\n از برف پرعصارهء چينى است كوهسار * وز يخ پر از كتاره هنديست ناودان\r\nشاه فلك ز پنجره مىبنگرد از آنك * در زير چادرند عروسان بوستان \r\nابراهيم به خدمت يعقوب رفته در آنوقت سرما در ابراهيم اثر كرده بود يعقوب فرمود كه پوستينى سمور كه ابره آن ديباى زربفت بود بجهة وى آورده مسرور شده چون به خانه آمد آتش حسد در كانون سينهء احمد بن عبد اللّه مشتعل گشته صبر كرد تا مجلس ابراهيم خالى شد آنگاه با او گفت حقوق نعمت امير بر ذمت من فراوانست و بر من واجبستكه اگر دانم ضررى بامير خواهد رسيد او را اخبار نمايم تا خود را از آن نگاه دارد ابراهيم پرسيد كه چه واقع شده است احمد بر زبان آورد كه نميدانم رأى پادشاه بر امير چرا متغير شده و باعث بر اين چيست كه قصد جان امير فرموده است و علامت قصد او آنكه من از غلامان پادشاه شنيدم كه ميان ما و ملك مواضعه آنست كه هرگاه جامهء كه خود يكنوبت پوشيده بشخصى دهد او را بعد از چند روز ديگر بقتل رساند و امروز كه پوستين سمور بامير داد غلامان با يكديگر گفتند كه در اين هفته امير ابراهيم را خواهيم كشت ابراهيم از كمال صداقت فكر نكرد كه يعقوب بيموجبى چرا بر قتل او اقدام نمايد و همانشب روى بفرار نهاد احمد بن عبد اللّه نزد يعقوب رفته گفت گفت اى ملك ابراهيم سر مخالفت دارد امشب از اردو گريخته ميخواهد كه فتنه انگيزد يعقوب گفت هزار نفر از غلامان با خود برده او را بگير احمد گفت اگر عنايت پادشاه ملجاء من گردد اين مهم را كفايت كنم يعقوب گفت مردانه باش و احمد از عقب ابراهيم روانشده در بازار سرخس به او رسيد ابراهيم تصور كرد كه احمد مگر بملازمت و معاونت\r\n\r\n","description":"","footnote":"","page_name":" 635 ","page_number":635},
  {"content":"\r\n\r\nاو آمده است و احمد او را غافل ساخته بيكبار تيغ بر او كشيده او را از اسب انداخته سرش ببريد و نزد يعقوب برد يعقوب منصب ابراهيم را باحمد بن عبد الله داد و روزبروز مهم او در ترقى ميبود تا امير خراسان شد\r\n\r\nحكايت : قتيبة بن مسلم كه از قبل حجاج امير خراسان بود\r\nاگرچه بزيور شجاعت آراسته بود و اكثر بلاد ماوراء النهر مثل سمرقند و بخارا و غيرهما بدست او مفتوح گشت اما احمق بود و از عقل و دانش بهره نداشت و يكى از فصول حماقت او آن بود كه روزى بر زبانش گذشت كه خداوند تعالى با كمال قدرت خود اينجهانرا بشش سال آفريد يكى از ندما گفت اى امير بگو بشش روز قتيبه بخنديد و گفت من شش سال ميگويم و هنوز ميترسم مرا تكذيب كنند تو بشش روز اختصار كنى\r\n\r\nحكايت : عمرو بن حافظ در بعضى از تصانيف خود آورده است كه روزى مأمون بر منظرى نشسته بود\r\nنظر بر شارع عام ميكرد و جمعى از ندما پيش او حاضر بودند در اين اثنا بر زبان مأمون گذشت كه صاحب ريش دراز احمق مىباشد زمره‌اى از نديمانش بر زبان آوردند كه ما بخلاف آن مشاهده ميكنيم چه بسيارى از مردم هستند كه باوجود ريش دراز عاقل وزير كند مأمون گفت ممكن نيست كه ريش دراز خالى از حماقت باشد در اين اثنا نظر مامون بر مردى ريش‌دراز افتاد كه بر استرى سوار بود و دراعه پوشيده مامون با ندما گفت اينمرد را حاضر سازيد تا بر دعوى خود برهانى اقامه نمايم آنشخص را طلب كردند چون حاضر شد خليفه پرسيد كه چه نام دارى گفت ابو احمد پس سئوال نمود كه كنيت تو چيست جواب داد كه ميسره مامون در حاضران نگريسته گفت معلوم شد كه نام از كنيت نميداند آنگاه از او پرسيد چكاره‌اى گفت مردى فقيهم و در علوم نقلى زحمت بسيار كشيده‌ام خليفه از من مسئله پرسد تا استحضار من در فقه بر او ظاهر گردد مامون گفت اگر مردى گوسفند بيكى فروشد و مشترى گوسفند را در تصرف آورد اما هنوز ثمن ببايع تسليم ننموده باشد ناگاه آنگوسفند پشكى بيندازد اتفاقا آن پشك بر مردمك ديده مردى آمده كور گردد ديت آن بر بايعست يا بر مشترى آنشخص لحظهء تفكر نموده آنگاه سر برآورده گفت ديت بر بايع باشد نه بر مشترى پرسيدند بچه دليل گفت از بهر آنكه بايستى مشتريرا اعلام نمودى كه منجنيقى بر كون آن گوسفند نهاده اندكه سنگ مياندازد تا مشترى شرط محافظت بجاى آورده نگه دارد كه مضرت آن بخلايق نرسد مامون و حاضران بخنديدند و خليفه او را تشريف داده\r\n\r\n","description":"","footnote":"","page_name":" 636 ","page_number":636},
  {"content":"\r\n\r\nبازگردانيد و گفت صدق مقال من معلوم شد و بزرگان گفته‌اند كه هركه ريش او زياده از دو مشت گردد اصلاح نكند احمق باشد\r\n\r\nحكايت : شعبى گويد كه عبد الملك مروان نديمى داشت كه ابن العتيق نام داشت\r\nو بغايت احمق بود عبد الملك او را بسبب ساده‌لوحى و سليم‌دلى رعايت ميكرد روزى عبد الملك از ندما پرسيد كه چند روز ديگر به اول زمستان مانده است در اين اثنا ابن العتيق خواست كه جواب گويد عبد الملك با وى گفت تو حساب تقويم ميدانى ابن العتيق گفت من حسابى ميدانم كه بغايت ظاهرتر از حساب تقويم است عبد الملك پرسيد كه آن چيست گفت در محلهء من بقاليست هرگاه مىبينم كه باقلاى تر ميفروشد بدانم كه بهار آمده و زمستان رفته و هرگاه مشاهده مينمايم كه گزر ميفروشد بر من ظاهر گردد كه زمستانست ديروز ديدم كه گزر بدكان آورده بود دانستم كه زمستان رسيده عبد الملك خندان شده گفت حساب درست آنست كه تو دارى\r\n\r\nحكايت : در مجمع الامثال آورده كه يزيد بن مروان از جملهء احمقان عرب بود\r\nنوبتى شترى از او گم شده ندا ميكرد كه هركس خبر گم‌شده را از براى من آورد آنشتر را به او دهم او را گفتند چون تو شتر را در راه آنكس مينهى كه ترا خبر دهد چرا كلفت بر خود مينهى و خود را رنجه ميدارى گفت « ان فى حلاوة الوجدان لذة » يعنى لذت يافتن عطيه عظيم است گويند كه او را ذو الورعات بجهة آن ميگفتند كه قلادهء ساخته بود از طلا هميشه در گردن مىانداخت گفتند اين قلاده را چرا در گردن ميكنى جواب داد كه خود را نشان كرده‌ام تا گم نشوم شبى خفته بود و برادرش اين قلاده از گردن او بدزديد و در گردن خود كرد يزيد گفت اى برادر اگر تو منى من كيستم و بدين‌سبب او را هبنقه نام نهادند « و يقال احمق من هبنقه »\r\n\r\nحكايت : از قاضى القضات بغداد مرويست كه گفت از اصناف خلايق كه نزد من بهر دعوى آمدند\r\nمردم اهله بسيار ديدم اما هرگز احمق‌تر از آن دو مرد نديدم كه هردو بدعوى بمحكمهء من آمدند يكى گفت كه فلان مبلغ نزد عم خود دارم بفرماى تا تسليم كند مدعى عليه گفت كه راست ميگويد اما بفرماى كه بگويد كه آنزر بچه وجه نزد من دارد گفتم ايجوانمرد بعداز اعتراف چه حاجت باستفسار است مدعى گفت من از اينمال بيزارم مادام كه گواه نگذرانم گفتم مدعى عليه اقرار كرد و مدعى از آن ابراء نمود قاضى گفت بسلامت برويد كه هيچ‌چيز بر شما نيست اگر بعداز اين دعوى داشته باشيد وكيلى\r\n\r\n","description":"","footnote":"","page_name":" 637 ","page_number":637},
  {"content":"\r\n\r\nتعيين نمائيد تا مال شما فوت نشود\r\n\r\nحكايت : ارسطو در هفتاد سالگى آغاز بربط آموختن كرد\r\nشاگردان گفتند مناسب حكيم نيست كه در اين سن بربط آموزد گفت وقتى مناسب به حال من نباشد كه در ميان جمعى واقع شوم كه اين صنعت ايشان دانند و من ندانم .\r\n\r\nجزو هفتم از اجزاى عشرهء زينة المجالس و اين جزو نيز مشتمل است بر ده فصل بدستور ساير اجزا\r\nفصل اول در مذمت درشت‌خوئى و فظاظت فصل دوم در خساست و دنائت و وجوب اجتناب از آن فعل ناشايست فصل سوم در مذمت اسراف و ندامت آن فصل چهارم در مذمت خيانت و خواهش و وجوب ترك آن فعل شنيع فصل پنجم در نكوهش زنا و ناحفاظى و اجتناب نمودن از آن فعل پرآفت فصل ششم در ذكر نكوهش كفران نعمت فصل هفتم در مذمت غمز و سعايت فصل هشتم در نكوهش شتاب و تعجيل و فوايد تأنى و صبر فصل نهم در بيان احوال مردم بداصل بداعتقاد و شمهء از اقوال و افعال ايشان فصل دهم در ذكر عفايف پارساى نيكوسيرت و زنان خردمند زيرك\r\n\r\nفصل اول در مذمت درشت‌خوئى و فظاظت\r\n\r\nحكايت : در تاريخ آل عباس مسطور است كه روزى مأمون ندماى خويش را مخاطب ساخته\r\nگفت بر درگاه ما دو صاحب‌شرط مقيمند كه كار هردو اقامت سياسات و تاديب خائنان و تعذيب خاسرانست و باوجود آنكه هردو مقلد و متكفل يك شغلند اهل عالم از يكى شاكر و راضى و از ديگرى شاكى و متاذىاند و من سبب اين شكر و شكايت نميدانم يكى از ندما بر زبان آورد كه اى امير مرا سه روز مهلت ده تا كيفيت سلوك هريك را كماينبغى معلوم كرده معروض رأى آفتاب انتما گردانم مامون او را بدانكار ترغيب نموده يكى از معتمدان خويش را گفت ميخواهم كه فردا بامداد بگاه بدر خانه فلان صاحب‌شرط روى و حقيقت معاش او را با خلايق معلوم نموده مرا اعلام دهى معتمد بموجب فرموده عملنموده ديد كه چون رايت صبح نورانى ظاهر گشته سپاه شام روى بهزيمت آورد فراشى شمعى افروخته در صفهء بازار بر زمين نهاد و مصلى انداخته رحلى مرصع حاضر ساخته قرآن مجيد بر بالاى آن گذاشت و امير صاحب‌شرط از حرم بيرون آمده به نماز مشغول شد و بعداز اتمام نماز و آغاز نياز قرائت\r\n\r\n","description":"","footnote":"","page_name":" 638 ","page_number":638},
  {"content":"\r\n\r\nقرآن كرد تا وقتى كه خسرو خاورى پردهء نيلوفرى از جمال برداشت و خدم و حشم بدرگاه حاضر گشتند حاجب پيش رفته بعرض امير رسانيد كه امشب شخصى را گرفته ميگويند كه مسلمانى را بناحق كشته و بجريمه خود اعتراف مينمايد امير حرس گفت لا حول و لا قوة الا باللّه شايد كه بر او افترا كنند او را حاضر كنيد چون باحضار او پرداختند امير گفت اينجوان معلوم نيست كه دست خود به خون مسلمانى آلوده باشد چه من سيماى صلاحيت بر جبين او مىبينم يكى از حضار گفت ايها الامير بجرم خود معترفست امير بانك بر او زده گفت خاموش باش از ريختن خون بيچاره ترا چه فايده كه در آنباب سعى مينمائى و روى بآنجوان كرده گفت تو چه ميگوئى گفت اى امير بوساوس شيطانى و هواى نفسانى اين بيسامانى از من در وجود آمده است اگر امروز تيغ نيلوفرى بدستيارى قصاص اين تيرگى از دامن وجود من فروشويد نزد من بهتر باشد كه آتش صنوبرى شكل روز قيامت مرا هيزم خويش سازد امير گفت اعتقاد صافى راسخ اينجوانرا بر اقرار ترغيب مينمايد و جوانرا به ثواب آخرت و رستگارى از آتش دوزخ نجات داده چندان سخنان مطبوع بر زبان آورد كه آنشخص بطوع و رغبت از سر جان برخاسته رقص‌كنان بقصاص‌گاه روان گشت و مضمون اين ابيات بر زبان راند\r\n مرگ اگر مرد است گو نزد من آى * تا در آغوشش بگيرم تنگ‌تنگ\r\nمن از او جانى ستانم جاودان * او ز من دلقى ستاند رنگ‌رنگ \r\nو بعداز اداى قصاص بر آنجوان امير ساير گرفتارانرا كه آورده بودند به بزندان فرستاده زندانيانرا فرمود كه تا مادام كه گناه بر آنطايفه ثابت نگردد به زحمت و ايذاى ايشان نپردازند و آن معتمد اين حالات را مشاهده نموده نزد نديم خليفه رفته صورت قضيه را من اوله الى آخره بعرض رسانيد و روز ديگر بدر خانهء امير صاحب شرط ديگر كه در محلهء كرخ بغداد بود رفته ديد كه آنمرد بعداز طلوع آفتاب بصفه بازار برآمده چين در ابرو افكنده و چشمان سرخ كرده آثار غضب از جبين او ظاهر روى بملازمان آورده گفت امروز هيچكس را آورده‌ايد كه جريمه از او سر زده باشد گفتند شخصى را مست و بيهوش در بازار گرفته‌اند فرمود تا آن بيچاره را حاضر ساختند چون نظرش بر او افتاد گفت آثار عصيان و امارت طغيان از بشرهء اين پسر مانند آفتاب در وسط سماء پيداست فرمود تا او را انداخته هشتاد تازيانه مستحكم بر وى زدند چنان كه نزديك بود كه روح از كالبدش\r\n\r\n","description":"","footnote":"","page_name":" 639 ","page_number":639},
  {"content":"\r\n\r\nمفارقت كند بعداز لت و تاديب بسيار فرمود كه او را بزندان بريد كه مرا با او كار بسيار است و من ميدانم كه او بدين‌قدر ايذا ادب نميشود بعداز لحظهء جماعتى از اكابر و مشايخ بمجلس امير آمده در باب او شفاعت كردند سخن ايشان مقبول نيفتاد همه آزرده خاطر مراجعت نمودند معتمد نديم اينحالت را نيز به نظر آورده آنچه ديده بود نزد نديم تقرير نمود على الصباح بدار الاماره شتافته صورت احوالرا بعرض مأمون رسانيد مأمون گفت معلوم شد كه اين يك را خلايق بواسطهء رفق و مدارا شكر ميگويند و اين يك را بجهة درشتى و بدخوئى دشمن ميدارند\r\n\r\nحكايت : از معوية بن ابى سفيان مرويست كه نوبتى علقمة بن وابل خضرمى به خدمت سيد عالم صلى اللّه عليه و آله آمد\r\nآنحضرت فرمود كه او را در خانهء شخصى از انصار فرود آورم و از خانهء آنمرد تا مسجد رسول مسافتى بعيد بود و هوا از حرارت خورشيد بمرتبهء گرم گشته بود كه سنگ‌ريزه مانند اخكر تافته و خاك مانند آتش افروخته و من پاى برهنه بودم با اعرابى گفتم كه ايجوانمرد پاى من برهنه است و زمين بغايت گرم در اينراه مرا رديف خود ساخته بر شتر نشان علقمه جوابداد كه تو لايق آن نيستى كه با ملوك رديف گردى گفتم من معوية بن ابى سفيانم گفت شنيده‌ام كه حضرت رسول صلى اللّه عليه و إله ترا بابو سفين منسوب ميفرمود گفتم اگر مرا بر شتر سوار نميكنى بارى نعلين خود را به من ده كه تو سوارى و احتياج بنعلين ندارى گفت نعلين من تحمل پاى تو ندارد در سايه شتر من حركت نماى كه همينقدر شرف ترا كافيست معويه گفت هرگز خود را خوار و ذليل‌تر از آن روز نيافتم و چون اعرابى مهمان رسول اللّه بود آن جرعه را تجرع نموده با او هيچ نگفتم\r\n\r\nحكايت : آورده‌اند كه در آن وقتى كه دولت احمد روى بترقى نهاده\r\nروزبروز اعتبارش زياده ميشد تا يعقوب ليث او را بامارت خراسان فرستاده در آن وقت كه امير خراسان بود روزى به شكار رفته بود خوشحال و مسرور مراجعت نمود در اثناى طريق نظرش بر مردى افتاد كه پسركى خرد و پاكيزه بر دوش داشت احمد از وى پرسيد كه اين پسر تست گفت اين بنده امير است سؤال نمود كه او را چه نام نهاده گفت مظفر احمد بر زبانراند كه نيكو نامى است و ما بدين اسم تفال نموده‌ايم كه بر اعدا ظفر خواهيم جست و آنكودك را از آنمرد گرفته بوسه بر جبينش زد فرمود كه هزار درم بوى دهيد آنشخص سيم استده شادمان شد و رطب اللسان به منزل رفت و تصور نمود كه اين وظيفهء اوست كه هرسال از ديوان بوى خواهد رسيد لاجرم\r\n\r\n","description":"","footnote":"","page_name":" 640 ","page_number":640},
  {"content":"\r\n\r\nباندك مدتى آنوجه را هباءا منثورا ساخته .\r\n قرار در كف آزادگان نگيرد مال * نه صبر در دل عاشق نه آب در غربال \r\nو بدستور اول كودك را در كنار گرفته بر سر راه احمد بايستاد اتفاقا احمد شكارى نكرده ملول و منغض از صحرا معاودت نموده بود چون آنشخص را با پسر در راه ديد دانست كه بطمع آمده است از غايت قساوت قلب و فظاظت طبع اسب را گرم ساخته آنكودكرا از كنار در ربود و چنان بر زمين زد كه مرغ روحش از قفس غالب در پرواز آمده و آن بيچاره پسر خود را نوحه‌كنان گرفته بمدفن برد و به آب ديده وى را غسل داده در مدفن نهاد راوى گويد كه هم در آن چندروز عياش كه يكى از غلامان احمد بود بهرات تاخت آورده مادر احمد را باسيرى برد و احمد بعزم انتقام به آنجا رفته عاقبت بقتل رسيد\r\n\r\nحكايت : از جعفر بن محمد رازى كه نديم عمرو ليث بود\r\nمنقولست كه عمرو ليث به سفر ميرفت نزديك بقريه در دامن كوهى نزول نموده بود چون شيلان كشيده امرا و وزرا از طعام خوردن فارغ شدند و هريك بوثاق خود شتافتند من نيز اراده بيرون آمدن نموده گفت بنشين لحظه‌اى بنشستم عمرو ليث بعداز تفكر بسيار با يكى از قورچيان خاصه گفت برو و باغبانى اسحق‌نام كه در آنجا متوطن است او را حاضر كن آنشخص رفته مردى كهل را آورد و آن بيچاره را چون نظر بر عمرو افتاد لرزه بر اعضايش طارى گشته عمرو فرمانداد كه ميان اينمرد را به دو نيم كنيد ملازمان بموجب فرموده عملنمودند اما متحير و متعجب گشتند كه آيا بچه‌سبب بيگناهيرا امير سياست كرد عمرو بعداز ساعتى كه تامل نمود گفت شايد بخاطر شما گذرد كه امير چرا بىسببى اينمرد را سياست كرد سبب آنبود كه قبل‌از آنكه من بمرتبهء بلند سلطنت برسم براهدارى مشغول بودم نوبتى دست‌تنگ شدم و بىبرگى من از حد اعتدال گذشت چنانچه دو شبانه‌روز غذائى بدستم نيفتاد چاشتگاه به اين قريه رسيدم بدر باغى وارد گشتم كه در آن گشوده بود از غايت جوع بىتحاشى درون رفته ميوهء چند تناول كردم بسر حوضى رسيدم كاسهء دوغ ديدم كه چند ته نان به زير آن نهاده بودند چون اشتهاى من در غايت كمال بود نشستم و آن را به كار بردم بعداز اكل آن ثقيل گشتم و ميوهء چند چيده راه بيرون رفتن گرفتم در اين اثنا اينشخص مانند ديو سياه رسيده چون نان و ماست را نديد آتش غضب در كانون درونش اشتعال يافته پسران خود را آواز داد هريك با چوبدستى روى به من آوردند و چون من در غايت ثقل معده ياراى\r\n\r\n","description":"","footnote":"","page_name":" 641 ","page_number":641},
  {"content":"\r\n\r\nدويدن نداشتم به من رسيدند و مرا چندان زدند كه از هوش برفتم و ميوه‌ها را از من بازستدند و من بعد از آنكه افاقتى يافتم خود را افتان و خيزان بمسجديكه در اين قريه بود رسانيدم ناگاه قصابى به مسجد درآمده چون مرا بر آنحال ديد بر من رحم كرد و بخانهء خويش برد يك ماه مرا رعايت نموده در حق من احسانى تمام كرد و بعد از آن مرا شبانى فرموده چون يك ماه شبانى كردم آخر ماه مزد مرا داده گفت اگر ميخواهى نزد من باش و اگر نه امر وى تو ميدانى پس زبان بشكر او گشوده بدين درجه رسيدم و امروز كه بدينمنزل نزول نمودم اين حكايتم بخاطر رسيده باغبانرا سياست فرمودم راوى گويد گفتم اينمرد لايق عقوبات متنوع بود چه نهايت دنائت اينستكه او داشته و اگر پادشاه آنقصاب را انعام فرمايد او شناخته گويد پادشاه وقتى شبان من بوده است و بواسطهء اين معنى شكوه سلطنت نقصان يابد من چون اينسخن شنيدم خوفناك شدم كه مبادا از آن سبب كه راز خود پيش من گفت در هلاك من كوشد تا با ديگرى نگويم و از اين ترس از خدمت او فرار نمودم و ببغداد رفتم عاقبت چون عمرو ليث را با امير اسماعيل مصاف روى نمود امراء و اركان دولتش بواسطهء درشت‌خوئى و فظاظت او روىگردان شده عمرو ليث را تنها گذاردند تا گرفتار شد .\r\n\r\nفصل دويم از جزو هفتم در مذمت خست و دنائت و ذكر بعضى از خسيسان\r\nحافظ ابرو از دعبل خزاعى روايت كرد كه او گفت روزى بنزديك سهل رفته بودم در وثاق او بحثى در ميان بود و سخن ما بدور و دراز كشيده سهل از گرسنگى بيطاقت شده ما بر نميخواستيم غلام را گفت اگر طعامى دارى بيار غلام كاسهء شوربا آورده كه خروسى لاغر در آن پخته بودند و چون كاسه در پيش او نهادند قطعه نان برداشته آنمرغ را بگردانيد و نيك در او نگاه كرد گفت سر اين خروس كجا رفت غلام جوابداد كه بينداختم پرسيد كه چرا غلام بر زبان آورد كه گمان من آنبود كه تو با كل آن رغبت ننمائى سهل گفت اين گمان باطل چرا بردى كه سخن در پايهاى مرغ ميرود كه چرا انداختى و ضايع گذاشتى فى الواقع بچه‌جهة آن را نخورم كه رئيس اعضاست و مجمع حواس و محل اساس و در اوقات روزوشب خروش خروس بواسطهء سر است و دو چشم او كه در سر باشد آن را\r\n\r\n","description":"","footnote":"","page_name":" 642 ","page_number":642},
  {"content":"\r\n\r\nبه شراب صافى تشبيه نمايند ديگر آنكه مغز او در وجع ظهر و گرده نافعست و اگر تو از راه حماقت آن را نخورى من ترك آن ننمايم برو و بنگر كه كجا انداختهء بردار و بياور غلام گفت بخداى كه من نميدانم كه كجا افتاده اگر دانستمى بياوردمى سهل گفت ميدانم كه كجا انداختهء در شكم انداخته‌اى دعبل گفت با خود گفتم كه معلوم نيست كه مادر زمانه مانند اينمرد لئيمى و خسيسى پرورده باشد و من خود هرگز خسيسى مثل او نديده‌ام چنان كه گفته‌اند :\r\n از دنائت سرشته پيكر او * خست محض پاى تا سر او \r\n\r\nحكايت : آورده‌اند كه در زمان بهرام گور حكيمى بود كه در فضل و حكمت يگانه بود\r\nو در دانش و هنر انگشت‌نماى اهل زمانه چون بارها حال او با بهرام گور گفتند بهرام او را بخواند و در امتحان او كوشيده او را در جميع علوم سرآمد روزگار ديد خواست تا وزارت خويش را به او تفويض فرمايد باز انديشيد كه مهم وزارت شغلى خطير است همان بهتر كه همت او را بيازمائيم تا كجا است روزى او را طلبيده خواست بر خوان نشاند و حكيم در حضور پادشاه يكمرغ بريانرا بحرص تمام بخورد و شروع در ديگرى كرد بهرام با خود گفت اينمرد همتى ندارد و ديگر وى كه در حضور من چنين طعام مىخورد در غيبت من مال مرا چسان خواهد خورد فسخ آنعزيمت نموده او را انعامى فاخر و تشريفات وافر داده بازگردانيد\r\n\r\nحكايت : در زمانيكه فضل ابن معاذ امير خراسان بود در آن مملكت قحطى عظيم روى نمود\r\nباران از آسمان و نبات از زمين نرست و در آب در چشمها و كاريزها نقصان فاحش ظاهر گشت و عسرت و تنكى بمرتبهء انجاميد كه خلايق جز بر قرص خورشيد و ماه صبح و شام نميديدند و زبان هريك از اهل روزگار به اين مقال مترنم :\r\n گرده‌ام خون مىشود تا گردهء * از تنور رزق بيرون ميكشم \r\nچون كار خلايق باضطرار رسيد آنها كه غله داشتند نگاهداشته و جمعى را كه قوتى نبود بى قوت نشستند و اهل نيشابور به خدمت كلانتر ولايت رفته التماس نمودند كه ما بدر سراى امير تشريف آورده صورت عجز و اضطرار ما را بر رأى او عرضه دار و درخواست نما كه انبارها گشوده غله بمردم فروشد و مقدارى غله نيز بخبازان فروشد تا در بازارها نان پيدا شده خلايق را اطمينانى پيدا شود و ديگران نيز در اين باب اقتدا بامير نموده غلات\r\n\r\n","description":"","footnote":"","page_name":" 643 ","page_number":643},
  {"content":"\r\n\r\nرا بفروشند كلانتر نيشابور بدار الاماره رفته بار طلبيد و در آن روز فضل بن معاذ بزم شراب با مطربان خوش‌آواز و مغنيان نغمه‌پرواز و لاله‌رويان سيم‌اندام و ماه‌چهرگان دلارام بتجرح اقداح اقراح اشتغال داشت و چون كلانتر بىرخصت بمنظرى كه بارگاه امير بود شتافت فضل او را مخاطب ساخته گفت امروز محل آمدن تو به خدمت نبود بچه‌مهم رنجه گشتهء كلانتر صورت حال و التماسات رعايا را عرضه كرده فضل بخنديد و از آنمنظر سر بيرون كرده با خلايق كه بر در خانهء او مجتمع گشته بودند گفت چون بارى سبحانه تعالى رحمت خويش را از شما باز گرفته است مرا رحمت كردن بر شما محض حماقت است برويد و ابلهى مكنيد كه من وقتى غله خواهم فروخت كه عسرت شما بمرتبهء انجامد كه چنانچه قوم يوسف ( ع ) ازواج و ضياع و عقار خود را به من بفروشيد مردم چون اين سخن را استماع نمودند در حق او دعاى بد كردند زاهدى كه در ميان قوم بود گفت بشارت باد شما را كه فرج نزديكست چون سخن اينمرد بكلام دولت برگشتگان مشابهة تمام دارد و فضل همانشب بخواب مستى فرورفته نيمشب گرسنه شده بيدار گشت و از خوانسالار طعام طلبيد چون طعام پيش آوردند لقمه در گلويش بسرفيد سرفيدنى سخت و هرچند جهد كرد آن لقمه نه بگلو فرورفت و نه از گلو بيرون آمد و همان لحظه جان بداد عليه ما عليه\r\n\r\nحكايت : در تاريخ ناصرى مسطور است كه بعد از فوت سلطان محمود غزنوى\r\nچون پسرش سلطان محمد كه وليعهد بود بر تخت غزنين نشست ميان او و برادرش سلطان مسعود مخالفت روى نموده مسعود به قصد برادرش لشكر كشيد و چون محمد از توجه برادر آگاهى يافت او نيز با سپاه خراسان و غزنين متوجه گرديد و روزى ناگاه بىجهتى كلاه از سر پادشاه افتاد عقلا اينمعنى را بفال بد گرفتند و همان روز قريب بشام على خويشاوند و جمعى از غلامان خاصه خرگاه سلطان محمد را بهوادارى سلطان مسعود او را احاطه گرفته نيل كشيدند و مسعود بغزنين رسيده بر تخت پدر نشست در اين اثنا ابو سهل زوزنى كه عارض سلطان بود بعرض رسانيده كه سلطان محمد مبلغى خطير از خزانه بانعام امرا و سپاهيان و خواص و ندما داده است و چون او فى الحقيقه پادشاه نبود بايد كه سلطان اموال را از ايشان استرداد نمايد و اگر خاطر انورش خواهد بعد از روزى چند باز بآنجماعت رساند تا از سلطان ممنون گردند مسعود اين سخن را باحمد بن حسن ميمندى كه وزير پدرش بود و محمد او را\r\n\r\n","description":"","footnote":"","page_name":" 644 ","page_number":644},
  {"content":"\r\n\r\nگرفته در قلعهء محبوس نموده بود سلطان مسعود او را بيرون آورده وزارت خويشرا به دو تفويض نموده بود در ميان نهاد خواجه گفت فرمان با پادشاه است اما در اين باب نظرى بايد فرمود و صلاح و فساد اين مهم را ملاحظه بايد كرد و سلطانمسعود بسخن وزير ملتفت نشده بر عزيمت خويش راسخ گشت خواجه احمد ابو نصر منكانى را طلبيده گفت اينجماعت دون همت پادشاهرا بر چنين امرى تحريص نموده‌اند ميخواهم كه به خدمت پادشاه روى و از زبان من بعرض رسانى كه هيچيك از ملوك ماضى بر چنين كارى اقدام ننموده‌اند و اينمعنى منجر به آن ميگردد كه خاطر ملازمان بارگاه از پادشاه منزجر و متنفر گردد ابو نصر گفت آنچه سلطان محمد به من داده حاضر است آن را نيز بخزانه‌دار سلطان خواهم سپرد و چون ابو نصر اموالى كه نزد او بود بخزانه‌دار تسليم نموده پيغام وزير بپادشاه رسانيد ابو سهل عارض بسلطان عرضكرد كه اگر مجموع مردم بطريقى كه ابو نصر عمل نموده ايشان نيز همين شيوه مرعى دارند اين اموال به زودى بوصول موصول خواهد شد سلطان به شكار رفته فرمود كه ابو سهل در وصول آن سعى نمايد ابو سهل محصلان بر خلايق گماشته جمعيكه انعامات سلطان محمد را خرج كرده بودند بعقوبات متنوعه شكنجه كرده ايذاى بسيار بمردم مى - رسانيد و بدينجهة خاطرها از سلطان مسعود آزرده شد خلل تمام در اموال و مملكت راه يافت و سلطان مسعود از آنكار پشيمان شده از ابو سهل رنجيد و او را از آن منصبى كه داشت عزل فرمود و پيوسته بر زبان ميراند كه خدمتكار دون همت پيش تخت پادشاه مباد\r\n\r\nفصل سوم از جزو هفتم در مذمت اسراف\r\nآورده‌اند كه نديمى از ندماى مامون شبى در خلوت پيش خليفه حكايتى چند ميگفت در اين اثنا بر زبان راند كه در جوار من سوداگرى صاحب سامان بسيار نعمت نيكوسيرت دين‌دار پرهيزكار بود و پسرى جوان داشت چون متقاضى اجل حلقه طلب بر در خانهء حياتش زد پسر را گفت ايجان پدر بمشقت بسيار و تحمل شبگير و ايوار اموال بيشمار جمع آوردم اكنون بىارتكاب زحمتى به تصرف تو در ميآيد زينهار تا طريق اسراف مسلوك ندارى و در تضييع اين نعمت نكوشى و من يقين ميدانم كه بعد از من مصاحبان نااهل و همصحبتان صاحب جهل ترا بر فسق و فساد ترغيب خواهند نمود و تمامت اموال ترا ضايع خواهند اكنون ترا وصيتى ميكنم كه اگر ناطق و صامت خود را فروخته بر باد دهى\r\n\r\n","description":"","footnote":"","page_name":" 645 ","page_number":645},
  {"content":"\r\n\r\nچنانچه هيچ‌چيز نماند بايد كه خانه را نفروشى كه مرد بيخانه مانند مرغ بىبالست و چون بمحنت فقروفاقه گرفتار شوى دوستان هم‌پياله از تو كرانه گيرند بايد كه خانه در فلانخانه روى كرسى گذاشته‌ام و ريسمانى از سقف خانه درآويخته‌ام آنريسمانرا به حلق خويش نهى و كرسى را به قوت پاى دور كنى كه مردن بخوارى از دشمن كام بودن بهتر است و بعد از رحلت خواجه جوان دست ببذل اموال گشاده با حريفان خام اموال خود را صرف كرده مجموع اسباب خانه را فروخته كارش به جائى رسيد كه سه شبانه‌روز هيچ نداشت كه غذا سازد لاجرم از زندگانى به تنگ آمده بموجب وصيت پدر به خانه در آمده ريسمانى كه از سقف آويخته بود بر حلق خويش نهاده كرسى را به قوت پاى دور كرد و از ثقل جثهء جوان چوبى كه ريسمان بر آن محكم بود شكسته ده هزار مثقال طلا بيكبار فروريخت چون آنحالت مشاهده كرد حيات دوباره يافته دانست كه غرض پدرش از آنوصيت چه بوده آن اموال را در تصرف آورده ترك اسراف نموده از مناهى توبه كرد و باندك روزگارى از توانگران مشهور بغداد گرديد\r\n\r\nحكايت : در فرج بعد الشدة مسطور است كه عقبى شاعر گفت\r\nدر همسايگى من تاجرى بسيار مال فوت شده از او پسرى ماند و آن پسر بتجارب روزگار مهذب نشده و سيلى زمانه نخورده و گرم و سرد روزگار نچشيده باندك مدتى آن نقود نامعدود بالوندان و رندان تلف كرده و كارش به جائى رسيد كه در خانه كنده بفروخت و به آن معاش كرد نوبتى بخانه‌اش رفتم او را ديدم كه مقدارى پنبه كهنه بر زمين گسترده بود و اندكى هم از آن جنس بر زبر خود پوشيده در ميان پنبه پنهان گرديده چون او را بدانحال ديدم بر او رقت نموده گفتم هيچ آرزوئى در دل دارى گفت بلى يكدست جامه بعاريت ميخواهم كه بپوشم و بخانهء آنزن مطربه روم كه بر او عاشق زارم و مجموع اموالم را صرف او نموده‌ام من ملتمس او را مبذول داشته ويرا بحمام بردم و با او مرافقت نموده بخانهء معشوقه‌اش رفتم چون آنرعناى بيوفا جوانرا به آن هيئات ديد تصور نمود كه مگر بتجديد مالى به دستش آمده است لاجرم در باز كرده آغاز ناز كرده چون معلوم نمود كه آنجوان لباس را از من بعاريت گرفته است در خانه بسته بر منظرى برآمد چون لحظهء توقف نمود در ديدار او حيران مانده بود ناگاه آن بيوفا كاسهء آب بر سر او ريخت بيچاره چون حال بدين منوال ديد روى به من آورده و گفت خدايرا و ترا گواه گرفتم كه من بعد دل بدين طبقه ندهم و\r\n\r\n","description":"","footnote":"","page_name":" 646 ","page_number":646},
  {"content":"\r\n\r\nگرد اختلاط ايشان نگردم گفتم « الآن قد ندمت و ما ينفع الندم » اكنونكه تروخشك خويشتن را با اينان صرف كردى و به غير از لب خشگ و چشم تر چيز ديگر ندارى توبه كردن چسود و چون به منزل مراجعت نموده لباسهاى خود را از او گرفتم و دورى جستم بعد از سه سال او را در بازار بغداد ديدم بر اسبى سوار و غلامان در ركاب او روان پيش رفته سلام كردم چون مرا ديد به منزل خود برده خانهء ديدم كه ياد از گلستان ارم ميداد و از غايت خرمى مفارش بتكلف انداخته و در و ديوار آن را بديباى رومى آراسته همان لحظه غلامان شربت و ميوه حاضر كردند بعد از آن طعام كشيدند و چون سفره برداشتند بادهء ارغوانى بمجلس آوردند .\r\n بادهء گر باد بر وى بگذرد * باد را رنگين نمايد بىدرنگ\r\nآنكه نايد از لطيفى بر زمين * گر رسد آسيب جامش را ز سنك \r\nچون جرعهء چند تجرع نمودم و بخار شراب بدماغ بالا رفته حجاب حيا از ميان برخواست گفتم التماس من آنست كه شمهء از حال خود تقرير فرمائى كه از آندرجه چسان باينمرتبه رسيدى جوابداد كه در آن ايام تنگدستى كه جهان در نظرم چون حلقهء خاتم تنگ مينمود ناگاه شخصى آمده مرا بشارت داد كه از غلامان پدرت شخصى در مصر وفات يافته و اموال فراوان گذاشته و همچنان پسر عمت هم در آنديار بعالم آخرت شتافته از او وارثى نمانده است و اموال ايشانرا مضبوط ساخته منتظر وارث‌اند من از آنمرد محقرى به قرض گرفته متوجه مصر شدم و آن اموالرا اخذ كرده بدينولايت آمدم آنگاه فرمود تا كنيزان مغنيه كه رشك و ماه مشترى و نير فلك دلبرى بودند حاضر گشته آغاز ساز نمودند جوان گفت اين كنيزان بهترند يا آن طناز عشوه‌ساز كه آن روز با ما چنان استخفافى كرد گفتم آفتابرا با سها چه مناسبت و خزف را با ياقوت چه نسبت هريك سپهر حسن و بدرى منيرند گفت آنچه بهاى اين كنيزان داده‌ام در مدت يك ماه خرج آنمكار كردم اكنون توبه كردم كه من بعد گرد اسراف نگردم\r\n\r\nحكايت : در كتب تواريخ آورده‌اند كه رئيس مهنه كه صاحب ثروت و بسيار مال بود\r\nپسر خود اوحد الدين را به نيشابور فرستاد تا تحصيل علوم نمايد اوحد الدين در فن رياضى مهارتى تام پيدا كرده بود و بمرتبهء رسيد كه در آنفن مصنفات او بر صفحهء روزگار باقيماند و چونرئيس وفات يافت اوحد الدين بمهنه رفته ضياع و عقار پدر را فروخته متوجه نيشابور گشت و دست باسراف گشوده هرگاه كه مجلس شراب آراستى\r\n\r\n","description":"","footnote":"","page_name":" 647 ","page_number":647},
  {"content":"\r\n\r\nدر روز شمعهاى كافورى برافروختى\r\n آبلهى كو روز روشن شمع كافورى نهد * زود باشد كش بشب روغن نباشد در چراغ \r\nعاقبت كار به جائى رسيد كه از آنهمه هيچ نماند در فصل زمستان جامهء نداشت كه بپوشد و شب روغن نمىافتاد كه چراغ برافروزد و تا آفتاب بلند نميشد و سورت سرما منكسر نميگشت از خانه بيرون نميآمد روزى حكيمى اين ابيات را كه زادهء طبع انوريست نزد وى فرستاد :\r\n از بسكه جهان جبهء درويش بريدى * از فضلهء زنبور بر او دوختمى جيب\r\nاكنون همه شب منتظرم تا كه برآيد * شمعيكه بهر حجره چراغى نهد از غيب\r\nآن روز فلك را چه بر آن شكر نكردم * امروز ز من زشت بود گر كنمش عيب \r\n\r\nفصل چهارم از جزو هفتم در مذمت خيانت در ملك و مال\r\nآورده‌اند كه در زمان ابو حنيفه دانشمندى بود از علماى بغداد كه زهد ريائى دام راه خلايق ساخته بود و سيم‌روى اندود خود را چون طلاى دست‌افشار بمردم مينمود و در آن ايام مردى از اهل خراسان به نيت حج ببغداد آمده مبلغى زر برسم امانت نزد آنعالم بيعمل گذاشته و چون از مكه مراجعت نمود امانت خود را طلبيد امين انكار نمود خراسانى مضطرب و متحير شده ندانست كه تدبير آنكار چه‌سازد شخصى به او گفت نزد نعمان برو كه مردى فاضل و دانشمند است شايد كه در باب تو تدبير كند مرد خراسانى نزد ابو حنيفه رفته صورت حال بيان كرد نعمان آنعالم را طلبيده به او گفت تو دانستهء كه خليفه مدتهاست كه تكليف مينمايد و مرا بر قبول منصب قضا ترغيب و تحريص مينمايد و من بقبول آن امر قيام نمينمايم ديروز با من گفت كه اگر بنفس خود متكفل اينعمل نميشوى شخصى از علماى بغداد را اختيار نما تا بنيابت تو در آنمنصب قيام نمايد من در اينباب فكرى نموده هيچكس را از تو باينكار لايق‌تر نميدانم دانشمند مذكور از غايت حب جاه نزديك بود كه شادى بمرگ شود نعمان با او گفت امروز در اينباب فكرى كن و فردا بيا و جواب با من بگو و مرد صاحب زر را طلبيده گفت فردا در وقتى كه دانشمند نزد من آيد تو حاضر شو و امانت خويشرا از او طلب نماى روز ديگر دانشمند مزور بمجلس ابو حنيفه حاضر شده زبان بقبول منصب قضا گشوده در اين اثنا مرد خراسانى درآمده طلب امانت خويش نمود و آنشخص بطمع منصب فى الفور\r\n\r\n","description":"","footnote":"","page_name":" 648 ","page_number":648},
  {"content":"\r\n\r\nبر زبان آورد كه امانت تو حاضر است و در اينمدت خواب و آرام از من مفارقت نموده بود كه مبادا ترا واقعهء پيش آيد و امانت تو در دست بماند ابو حنيفه گفت چون اقرار كردى امانت را در حضور من تسليم نماى دانشمند به خانه رفته هميان زر بمجلس آورده به صاحبش داد ابو حنيفه با وى گفت اكنون به منزل مراجعت نماى كه غرض ما از اين سخنان حصول اموال اينمرد بود\r\n\r\nحكايت : در تاريخ يمينى مسطور است كه سلطان محمود غزنوى غلامى داشت موسوم و معروف بسنبل\r\nاموال بينهايت و جمعيت بيغايت داشت و در زمان سلطنت سلطان ابراهيم غزنوى وفات يافت سلطان از اموال او تفحص نموده ريحان‌نام غلامى كه بر اسرار او وقوف داشت عرض كرد كه نزد فلان و فلان اين مبلغ و اينمقدار دارد از آن جمله گفت كه نزد محمد موىدوزده آفتابهء زر برسم امانت است سلطان محمد موى - دوز را طلبيده از آن نقود سؤال نمود جوابداد كه دو آفتابه زر نزد من زياده نيست سلطان خواست از او بتعذيب اقرار كشد محمد موىدوز به خدمت امام ابو المؤيد رفته گفت بنده از جملهء مريدان شماام و سلطان ميخواهد كه مرا به مجرد گمان ايذا فرمايد التماس دارم كه زبان بشفاعت من بگشائى امام ابو المؤيد به خدمت سلطان رفته پادشاه او را تعظيم نموده به دو زانو در برابر او نشسته و امام ابو المؤيد به خدمت حديث « ولدت فى زمان الملك العادل » در زبان رانده در بسطى تمام ادا نمود و مذيل بذكر محمد موىدوز ساخت و زبان بشفاعت او گشوده گفت از پادشاهان عادل سزاوار آنست كه به مجرد گمانى بايذاى مردم قيام ننمايند سلطان بر زبان آورد كه حضرت مقدس نبوى اينحديث در آخر سلطنت نوشيروان فرموده‌اند كه « انا ولدت فى زمان الملك العادل » و آثار او بظهور آمده بود و الا در اوايل حال هيچيك از ملوك عجم ظالم‌تر از او نبوده‌اند و سبب عدالت او آن بود كه در جوار كسرى مردى بود كه ملت عيسى داشت و هرگاه كسرى از بام قصر بجانب منزل او نظر كردى وثاق او را از مهمان مملو ديدى و چون از حال او تفحص نمود زبان خلايق را بمكارم اخلاق او گردان يافت بجهة امتحان روزى منكروار به منزل او رفته گفت مهمانم خواجه از خانه بيرون آمده او را باعزاز و احترام تمام به خانه برد و شربت قند پيش آورده بعداز لحظهء بىآنكه ميزبان از جاى خود برخيزد با خدام اشاره كرد انواع اطعمه بمجلس آوردند انوشيروان بجانب صفهء خانه نظر كرده باغى بنظرش درآمد مملو از فواكه و ميزبان اگرچه تكلف بسيار كرد اما از آنباغ بهيچوجه ميوه نياورد كسرى از اينمعنى\r\n\r\n","description":"","footnote":"","page_name":" 649 ","page_number":649},
  {"content":"\r\n\r\nمتحير شده در وقت مراجعت بر زبان آورد كه ميخواهم هديهء بجهة تو بفرستم تا موجب زيادتى محبت گردد خواجه جوابداد كه پادشاه ما مردى ستمكار و جبار است و هنوز باغ مرا خرص نكرده‌اند و خراج پادشاه از آن افراز ننموده‌اند اگر من از اين انگور بخورم خيانت كرده باشم و خيانت در ملت من حرامست و من ميخواهم كه حق آتش‌پرستى در گردن من نباشد نوشيروان اينسخن شنيده گفت آنپادشاه ظالم ستمكار منم و اكنون بسبب ديانت تو از خواب غفلت بيدار شدم و خراج اين باغ به تو بخشيدم و عهد كردم كه از هيچكس زياده از عشر نگيرم و به هيچ آفريدهء ظلم نكنم و حال رعيت نوشيروان باوجود كفر و ضلالت در امانت و ديانت بدينمرتبه بود و در زمان ما راستى و امانت مانند سيمرغ از ديده‌ها روى پنهان ساخته .\r\n منسوخ شد امانت و معدوم شد وفا * وز هردو نام ماند چه سيمرغ و كيميا \r\nعمال ما اموال مسلمانانرا بظلم و ستم مىستانند و در مال ديوانى خيانت ميكنند و در وقت مطالبه شما را زحمت ميدهند و از شما التماس شفاعت مينمايند و ميخواهند كه بدين وسيله حق مرا ببرند شيخ ابو المؤيد برخاسته گفت كلام الملوك ملوك الكلام و چون به منزل آمد محمد موىدوز بخدمتش آمده پرسيد كه مهم بنده با سلطان تا كجا رسيد ابو المؤيد جواب داد كه تو مرد پيرى و معلوم نيست كه از عمر تو چه باقى مانده مناسب آنست كه مال سنبل را به صاحبش سپارى و بواسطهء ميراث‌خوار و بال نيندوزى و صورت مكالمهء خود را با سلطان و جواب پادشاهرا بتفصيل تقرير نمود محمد موىدوز چون دانست كه فايدهء بر آن انكار مترتب نخواهد شد هشت آفتابه زر سرخ كه نزد او باقى مانده بود نزد پادشاه برد و ابو المؤيد اين سخن شنيده توبه كرد كه من بعد دربارهء كسى شفاعت نكند .\r\n\r\nفصل پنجم از جزو هفتم در مذمت زنا و ناحفاظى\r\n\r\nحكايت : آورده‌اند كه ابو الفضل نيشابورى كه مردى از جملهء دبيران معروف بود\r\nاتفاقا مهم او در وطن مألوف روى بتراجع نهاده حالش پريشان شد از او مرويست كه گفت چون در نيشابور مجال اقامت نيافتم روى بطبرستان نهادم و در آنوقت نويسندهء تاجرى شدم و همواره در دكان او نشسته با فراغ محاسبات او ميپرداختم و بسبب او با اكثر مردم آنديار آشنا شدم از آن جمله با مردى بندارنام كه از معارف آنديار بود آشنا شدم و\r\n\r\n","description":"","footnote":"","page_name":" 650 ","page_number":650},
  {"content":"\r\n\r\nاو پيوسته مرا بضيافت بخانهء خود مىطلبيد شبى محمد زيد علوى بندار و مرا به منزل خود برده بعداز طعام لحظهء نزد ما نشسته بحرم رفت و بندار صراحى شراب ارغوانى طلبيده با هم بتجرع اقداح اقراح مشغول شديم و دماغها از حرارت مىافروخته گشته بندار با من گفت كه زوجه محمد بن زيد كه موسوم بكلثوم است با من سرى دارد و ميان ما تعلق و تعشق بدرجهء كمال رسيده همواره به منزل من ميآيد و من نيز باينجا ميآيم من گفتم اين عمل كه تو ميكنى از مروت دور است به دو سبب يكى آنكه ميان تو و محمد بن زيد قواعد محبت استحكام دارد و حق ممالحت در ميانست دوم آنكه خيانت در حرم پيغمبر موجب دخول در نار سقر است و هرچند از اين سخنان گفتم اثرى در بندار نكرد بعداز لحظهء جامه خواب گسترده خوابيدم بعداز ساعتى از جامهء خواب كلثوم بر سر بالين من آمده گفت چون امشب ترا ديدم و سخن تو شنيدم خاطرم باختلاط تو مايل شد گفتم اى سيده ميان من و شوهر تو دوستى و نمك‌خوارگيست ديگر آنكه من خيانت در حرم سادات روا نميدارم كلثوم بخشم از بستر من برخاسته نزد بندار رفت و با هم درآويختند من از غايت پريشانى خاطر بخواب رفتم در واقعه حضرت امام حسين عليه السّلام را در خواب ديدم در مسجدى نشسته نزديك آنحضرت رفتم و سلام كردم آنحضرت بجهة تعظيم من برخاست من دست او را گرفته خواستم كه ببوسم فرمود اگر شراب نخورده بودى ميگذاشتم كه دستم بوسه دهى گفتم اى سلالهء طاهره نبوت و اى لاله چمن ولايت بر دست تو توبه كردم كه من بعد بر اين عمل اقدام ننمايم و آندست مبارك را بوسه دادم و از غايت ذوق و فرح بيدار گشتم بعداز زمانى بندار بيدار شده ناله و افغان باوج آسمان رسانيد از سبب آن سؤال نمودم گفت در واقعه حضرت حسن عليه السّلام مشاهده نمودم كه آمد از مسجدى بيرون چون نظرش بر من افتاده فرمود ايملعون چونست كه در خاندان نبوت طريقت خيانت و ناحفاظى مسلوك ميدارى و طپانچه از روى قهر بر من زد پنداشتم كه آتش بر روى من زدند و اكنون بمرتبهء وجع بر من استيلا يافته كه طاقت مصابرت ندارم كلثوم نيز گريان شده گفت هم از اين فعل شنيع توبه كردم و بندار به خانه رفته رويش سياه شد ورم كرد و زبانش بسته گشت بعداز سه روز بمرد و كلثوم بعداز بندار بشانزده روز وفات يافت\r\n\r\nحكايت : عبد الكريم فاريابى گفت در وطن خود وام بسيار بر من جمعشده از بيم غرما بهندوستان گريختم\r\nنوبتى از ولايتى بولايت ديگر ميرفتم و جمعى همراه بودند\r\n\r\n","description":"","footnote":"","page_name":" 651 ","page_number":651},
  {"content":"\r\n\r\nدر آنميان مردى سنكونام بود كه زنى صاحب‌جمال داشت و بجهة محبتى مفرط كه او را با آنزن بود هرچه از آنجميله صادر ميشد تغافل مينمود و آنعشوه‌ساز طناز در اثناى راه چند نوبت تير غمزه از شصت ناز بجانب من گشاد داد اما بر جوشن صلاح من كارگر نيامد عاقبت با يكى از رفقا كه ابو اليسر نام داشت درساخته در هر منزلى كه نزول واقع ميشد مقدارى شراب بدست آورده سنكو را مست ميكردند و تا روز يكديگر را در كنار ميكشيدند شبى بر باطى فرود آمديم بدستور معهود سنكو را مست ساخته ابو اليسر و آنزن در خانه رفته بعيش مشغول گشتند چون ساعتى چند از شب گذشت ناگاه هزبرى ديدم مانند لخت‌كوهى بميان كاروان درآمد من از بيم جامهء خواب در سر كشيده و دست از جان شيرين شستم اما هزبر بهيچكس ملتفت نشده بآنخانه درآمد كه ابو اليسر و آنزن در آنجا خوابيده بودند هردو را درربوده بيرون برد و چنان بغريد كه مجموع كاروان بيدار شدند و سنكو نيز به هوش آمده چون صورت حال معلوم كرد لحظهء اضطراب و گريه نمود و تا صباح از بيم بخواب نرفتيم على الصباح كه از آنمرحله كوچ كرديم و چند ميلى طى نموديم هردو را ديديم كشته در ميان راه افتاده هزبر از گوشت ايشان هيچ نخورده دانستيم كه آن از عذابهاى الهى بود مجموع كاروان از زنا توبه كرده به خدا بازگشتند\r\n\r\nحكايت : در مجمع الامثال مسطور است كه خداش بن حامد السدوسى\r\nكه بمزيد سخاوت و شجاعت از قبيله بنى سدوس ممتاز بود و هم از آن قبيله جميلهء در عقد خويش آورد كه موسوم برباب بود و در حسن و جمال فتنه عقول اولو الالباب و بعداز مدتى او را سفرى پيش آمده مدت غيبت او امتداد يافت رباب از دورى شوهر چون طنبور دست بر سر ماند و در اين اثنا مردى سليم‌نام رباب را ديده چون حلقه محبتش در گوش كشيده چون چنگ در پايش افتاد و متوسطان برانگيخته صورت محبت خويش را بر مرآت ضمير رباب جلوه داده التماس مواصلت نمود و رباب دعوت او را بحسن قبول تلقى نموده سليم رباب را بچنگ آورده چون بربط در كنار كشيد و چون نى دهان بر دهانش نهاده و بعداز مدتى كه از وصال يكديگر متمتع ميبودند شبى شتران سليم گم‌شده سليم از عقب شتران رفته اتفاقا در آنشب خداش از سفريكه رفته بود مراجعت نموده با سليم همراه شد از او احوال پرسيد كه تو از كجائى خداش نام و نسب خود را پوشيده داشت و خواست كه تا از اوضاع و اطوار زن خود سؤال نمايد در اين اثنا سليم بيتى چند بر زبان آورد\r\n\r\n","description":"","footnote":"","page_name":" 652 ","page_number":652},
  {"content":"\r\n\r\nكه مشتمل بود بر تعلق و تعشق او با رباب ، خداش با سليم گفت صورت حال معشوقه خود را بيان نماى سليم جواب داد كه روزى نظر من بر رباب زوجه خداش افتاده محبتش در دل من جاى گرفت متوسطان برانگيختم و او دعوت مرا بحسن قبول تلقى نموده ميان من و او مواصلت روى نمود خداش از او پرسيد كه چون تو شبها پيش او روى چه داند كه آمدهء سليم گفت بر در خيمه او روم و به اين بيت تكلم نمايم -\r\n يا ليل هل من سايل فيك طالب * هو حل لا يرحق متعاها \r\n- چون رباب اين بيت استماع نمايد بيرون آمده مرا بوثاق خود برد خداش اين سخن شنيده تيغ زهر آب داده آتشبار كه گفتى\r\n ناريست آبرنك شرار اندرو حباب * آبيست نار فعل و حباب اندرو شرر\r\nطبعش همى ز خوردن خون معتدل شود * كاين سرد و خشك باشد و آنست گرم و تر \r\nاز نيام انتقام كشيده بيكضرب سر سليم را از بدن جدا كرد و همان لحظه بدر خيمه رباب آمده به آن بيتى كه از سليم شنيده بود تكلم نمود رباب تصور نمود كه مگر سليم است بىتحاشى بيرون آمده خداش چنان تيغى بر فرق وى زد كه تا سينه‌اش بشكافت و بجهنم پيوست و بشومى ناحفاظى و خيانت دو خون ريخته شد .\r\n\r\nفصل ششم از جزو هفتم در مذمت كفران نعمت\r\n\r\nآورده‌اند كه در كوفه صرافى بود صاحب ثروت و خداوند مروت\r\nسپاهى با او دوستى داشت كه ملازمت اميران كوفه مينمود و چون مختار كشته شده مصعب بن زبير بر آنولايت استيلا يافت آن سپاهى در خانه صراف متوارى شد و مدتى مديد و عهدى بعيد در منزل او مانده صراف در آنمدت در خدمت او هيچ تقصيرى نكرد و سپاهى بر اموال و اسباب او وقوف يافت و چون حجاج بامارت كوفه نامزد شده بآنولايت آمده در اندك روزى استقلال يافت و دست بظلم و ستم گشاد آنسپاهى به خدمت حجاج پيوست و در ملازمت او آثار كفايت بظهور رسانيد روزى حجاج از او پرسيد كه از مخالفان ما و دوستان ابو تراب كسى را نميشناسى كه صاحب مال و ثروت باشد تا او را بقتل آورده مالش تصرف كنم سپاهى از آنجا كه خبث طينت و فساد عقيدت او بود دفتر حقوق صراف را بر طاق نسيان نهاده و بر زبان آورد كه در اينشهر صرافيست صاحب سامان كه اموال فراوان دارد و نعمت بيپايان و مبلغ هشت هزار دينار از مال مصعب بن زبير نزد او مانده است حجاج باحضار صراف مثال داده فرمود تا بضرب شكنجه و تعذيب آن مبلغ را\r\n\r\n","description":"","footnote":"","page_name":" 653 ","page_number":653},
  {"content":"\r\n\r\nاز او بستاند صراف التماس نمود كه مرا نزد امير بريد چون او را نزد حجاج بردند حجاج به او خطاب كرد كه ايمرد مال مصعب كه نزد تست تسليم نماى و خلاص شو صراف گفت امير را بقا باد هرگز ميان من و مصعب معاملهء نبوده حجاج گفت فلان عوان چنين ميگويد صراف گفت اى امير گناه من همين بيش نيست كه دو سال او را مخفى داشته‌ام و در آنمدت خرج از او و اولاد او بازنداشته‌ام و اگر امير ميخواهد كه بر اينمعنى وقوف يابد از عيال و اطفال او تحقيق نمايد حجاج فرمود تا باحضار ايشان پرداختند صورت حال از ايشان پرسيده سئوال نمود كه آنچه صراف ميگويد مطابق واقعست يا نه گفتند هزار چندانست ما چندان لطف و شفقت از او مشاهده كرده‌ايم كه مزيدى بر آن تصور نتوان نمود حجاج فرمان داد تا آن سپاهى كافر نعمت را هزار چوب زدند و ريسمانى در گردنش كرده در اسواق گردانيده ندا كردند كه جزاى كفران نعمت اينست و صراف را اطلاق نمود\r\n\r\nحكايت : چون معتصم عباسى حيدر بن كاوس را كه افشين لقب داشت از ساير امرا برگزيده تربيت نمود\r\nو افشين بحرب بابك خرم‌دين رفته بر او ظفر يافت از خزانه بابك اموالى بىپايان و اسباب فراوان بدست آورده هواى امارت در خاطرش جايگير آمده چون ميدانستكه با وجود عبد الله بن طاهر اينمعنى او را ميسر نخواهد شد همواره نزد معتصم زبان بغيبت عبد الله ميگشاد و چون ديد كه از اينجهة كارى از پيش نميرود تدبيرى ديگر كرده نامهء باحمد بن نصر امير طبرستان و جرجان كه ملت مجوس داشت نوشت و او را بر مخالفت عبد الله طاهر ترغيب نمود احمد مال مقرر بخراسان نفرستاد غرض افشين آنبود كه شايد معتصم او را بدفع احمد فرستد لاجرم باحمد نوشت كه چون بآنولايت رسيم با تو اتفاق نموده عبد اللّه را از ميان برداريم و مملكت را قسمت كنيم در اين اثنا افشين پنجاه خروار اقمشه نفيسه با هزار شمشير جوهردار بولايت جغانيان كه مولد و منشأ او بود فرستاده تا آن اموال را بالتمام و ساير كاروانيانرا آسيبى نرسانيدند و عبد الله نامهء بدار الخلافه نوشته صورت واقعه را بيانكرد معتصم در جواب او نوشت كه آن اموال را نگاه دار تا از تو طلب نمائيم و افشين از بردن آن اموال خبر يافته با خليفه گفت كه از غايت ضعف حال عبد اللّه دزدان در خراسان سر برآورده‌اند و مال مردم مىبرند چون خليفه معلوم داشت كه حال چيست به اين سخن ملتفت نگشت نوبتى ديگر افشين صد كس از معتمدان خود را بجانب ماوراء النهر ارسال داشت هريك را سه هزار مثقال طلا مصحوب گردانيد و\r\n\r\n","description":"","footnote":"","page_name":" 654 ","page_number":654},
  {"content":"\r\n\r\nصد خروار از اسباب سلطنت از مفارش بتكلف قيمتى و خيمه و خرگاه و غيرهما بايشان تسليم نمود و چون ايشان بخراسان رسيدند نوبتى ديگر عبد اللّه بن طاهر جمعى را فرستاده تا نيمشبى بر سر ايشان ريخته همه را اسير كرده ده نفر را كشتند و باقى را محبوس گردانيد و دست تصرف به آن اموال دراز كرده صورت را در قلم آورده بدار الخلافه فرستاد معتصم فرمود كه اسباب را ببغداد فرست و نقود را بلشكريان داده متوجه احمد بن نصر شو عبد اللّه بموجب فرموده عملنموده با سپاه فراوان متوجه جرجان شده بعد از محاربات بسيار احمد را اسير كرده ببغداد فرستاد و نامهاى افشين كه باحمد نوشته و او را بر مخالفت ترغيب نموده بود بدست آورده ارسال داشت معتصم افشين را طلبيده آن مكاتيب را به او نمود افشين انكار نموده گفت من از اين مراسلات خبر ندارم و اينها ساخته عبد اللّه ابن طاهر است معتصم از احمد بن نصر پرسيد كه اين نامها را احمد به تو نوشته بود يا نه احمد از افشين شرم داشته كه در حضور او بدين قضيه اقرار كند لاجرم گفت در اين باب افشين بيگناه است معتصم فرمود تا بضرب تازيانه از احمد اقرار كشيدند كه افشين اين نامها را به او نوشته است و معتصم افشين را مخاطب و معاتب ساخته گفت كه چنين مسموع من شده كه تو زند در خانه‌دارى و آن را تعظيم مينمائى و آنكتاب را حق ميدانى افشين جواب داد كه آنكتاب از پدران به من ميراث رسيده ديگرى گفت تو سجدهء آتش ميكنى بر زبان راند كه شما معتصم را كه اگر انگشت به آتش دراز كند انكشت مىشود سجده تعظيم ميكنيد اگر من آتش را سجده كنم چه شود گفتند تو بسنت ختان عمل ننمودهء جواب داد كه من در سى سالگى مسلمان شدم حيا مرا مانع بود كه عورت خود را به كسى بنمايم و شما كه دعوى اسلام ميكنيد اكثر سنن سنيه مصطفويه صلى اللّه عليه و إله را فرو ميگذاريد اگر من ترك سنتى كنم چه زيان دارد معتصم در خشم شده فرمود تا او را بر دار كردند و بعد از چند روز جثهء او را به آتش سوختند\r\n\r\nحكايت : از ابو عمرنامى كه كاتب ديوان رسالت بود در زمان سلطان مسعود غزنوى منقولست كه\r\nچون طغرل كافر - نعمت عبد الرشيد بن سلطان محمود را گرفته بقتل آورد و بر سرير سلطنت متمكن شد روزى نوشتكين‌نامى از سلاحداران با من گفت مىبينى كه آن سك كافر نعمت چگونه بر مخدوم خويش خروج كرده چه حركات از او صادر شد و اكنون بفراغت بر مسند سلطنت نشسته\r\n ابر است بر جاى قمر زهر است بر جاى شكر * سنگست بر جاى گهر خار است بر جاى سمن \r\n\r\n","description":"","footnote":"","page_name":" 655 ","page_number":655},
  {"content":"\r\n\r\nو من عزم جزم كرده‌ام كه خود را فداى ايندولت سازم و كينه مخدوم‌زادگان خويش از ايندولت برگشته بخواهم اگر كشته شوم بارى نام من بوفادارى بر صفحه روزگار بماند من گفتم اين مهمى كه تو پيش دارى كارى عظيم است در آنباب انديشه كن جواب داد كه چون من از سر جان برخاسته‌ام چه انديشه كنم نوشتكين چند نفر از ارباب جلادت با خود در آنباب همداستان ساخته منتهز فرصت ميبودند تا روز نوروزى كه طغرل كافر - نعمت جشنى عظيم ساخته بود و چون ببارگاه آمده خواست كه برتخت نشيند نوشتكين و يارانش كه سلاحها در دست گرفته در زمرهء سلاح‌داران انتظام داشتند پيش رفتند از نوشتكين منقولست كه گفت چون نظر من بر طغرل افتاد چنان مضطرب شدم كه صداى دندانهاى من به گوش جمعى كه در پهلوى من ايستاده بودند ميرسيد لاجرم چوبى بدندان گرفته تا آنصدا كمتر شود و با ياران گفتم من دور باشى بر سينه اين سك ميزنم اگر كارگر آمد فبها المطلوب و الا شما بضرب ناخج تيز اعضاى او را ريزريز كنيد و چون طغرل نزديك رسيد چنان دورباشى بر سينه‌اش زدم كه يكوجب در سينه‌اش نشست و از بيم و هول بيفتادم و رفقاى من بضرب ناخج اعضاى او را پاره‌پاره كردند و من برجسته سرش را بريده بر سر نيزه كردم در آنحال ابو سهل زوزنى كه وزير او بود با جمعى از اعيان كه از اينحال خبر نداشتند و متوجه بارگاه بودند اينخبر شنيده هريك بگوشهء گريختند و امرا و سرداران سوار شده همت بر تعيين پادشاهى گماشتند و بسمع ايشان رسيد كه مسعود بن مودود بسلامت در قلعه مانده است و از تيغ بيداد طغرل جان برده على الفور او را طلبيده بر مسند سلطنت نشاندند و شئامت كفران نعمت شامل طغرل كافر نعمت شده بجهنم پيوست .\r\n\r\nفصل هفتم از جزو هفتم در مذمت غمز و سعايت\r\nدر تاريخ ملوك عجم مسطور است كه يكى از تجمل و تكبر بنى ساسان آنبود كه عوام را از تناول بعضى از طعامها كه مخصوص پادشاهان بودى منع مينمودند و اگر بسمع ايشان ميرسيد كه شخصى بتناول آن اطعمه و اغذيه ميپردازد او را ايذا ميكردند نوبتى مردى از اهل حرفه لشكريرا بضيافت برده و در آنباب تكلف بسيار كرده بعضى از طعامها كه خاصهء كسرى بود بمجلس آورد و لشكرى بعد از طعام خوردن به خدمت كسرى بعرض رسانيد كه فلان بازارى بر ترتيب طعامهاى خاصه جرأت نموده\r\n\r\n","description":"","footnote":"","page_name":" 656 ","page_number":656},
  {"content":"\r\n\r\nمرا مهمانى كرد ، پادشاه در جواب گفت كه آنمرد را ملامت خواهيم كرد نه بدان جهة كه طعام خاصهء ما را خورده است بلكه بدينجهة كه با چون تو كافر نعمتى غماز صداقت ورزيده\r\n\r\nحكايت : آورده‌اند كه تاجرى غلامى كه در معرض بيع آورده بودند خريدارى مينمود\r\nصاحبش گفت اينغلام هيچ عيب ندارد مگر آنكه غماز و نمام است\r\n ز غمازيست مشك چين سيه‌روى * كه از صد پرده بيرون ميدهد بوى \r\nتاجر گفت اين عيب سهل است و غلام را خريده به خانه برد بعد از مدتى روزى خاتون را تنها يافته گفت ايخاتون ترا حق تربيت و اصطناع دربارهء من فراوانست و دولتخواهى تو بر من واجب بدانكه خواجه از تو سير شده و ارادهء آندارد كه دخترى را در حبالهء نكاح آورد خاتون از اينمعنى انديشناك شده از غلام پرسيد كه اكنون ايندرد را چه دوا توان نمود و اينحادثه بچه تدبير دفع توانكرد غلام بر زبان آورد كه در اينشهر حكيمى است كه بافسون مشتريرا از آسمان فرود آورد و زهره را در رقص صلاح آنست كه با او مشورت كنم و روز ديگر با كدبانو گفت كه صورت واقعه را با حكيم گفتم گفت كه استرهء تيز برداشته موئى چند از زير گلوى خواجه سترده به من ده تا افسون كنم كه اينخيال از دماغ او بيرون رود همان لحظه پيش خواجه رفته گفت مدتيست كه از شاخ احسان و ثمره امتنان تو محظوظ و بهره‌مندم و حقوق نعمت تو بر ذمت من فراوانست بدانكه خاتون باغيرى در ساخته است و اسب تعلق در ميدان تعشق درتاخته و بناى صبر برانداخته ميخواهد كه ترا بقتل آورد و بنكاح معشوق درآيد و اگر اينمعنى را باور ندارى امروز به خانه رفته خود را در خواب ساز تا امارات صدق سخن بر تو ظاهر گردد خواجه به منزل رفته سر ببالين نهاده مترصد آن ميبود كه از زن چه فعل سر زند ناگاه ديد كه آنعورت با استرهء چون قطره آب بر سر بالين او آمد چون خواست كه موى بسترد خواجه گمان برد كه بقتل وى آمده است لاجرم برجسته به همان استره سر زن بيچاره را ببريد و خويشان زن از اينمعنى آگاه گشته خواجه را گرفته بقصاص رسانيدند و خاندانى بسبب غمازى آن غلام نمك‌بحرام بر باد رفت\r\n\r\nحكايت : آورده‌اند كه عبد الملك بن مروان منصور دوات‌دار را وزارت داد\r\nبا او گفت كه در خدمت ما از سه چيز اجتناب نماى كه آنسه خصلت سبب ذهاب عزت تو خواهد بود اول آنكه دروغ نگوئى كه دروغگوى در نظرها خوار و بيمقدار باشد دوم آنكه\r\n\r\n","description":"","footnote":"","page_name":" 657 ","page_number":657},
  {"content":"\r\n\r\nدر حضور من زبان بمدح نگشائى كه من خود را بهتر از تو ميشناسم و بتعريف تو نه شهرت من زياده گردد و نه مسرت من افزون شود سيم آنكه سعايت كسى نكنى و غيبت سپاهى و رعيت نزد ما نگوئى چه اگر غمازى رعيت كنى و من در صدد ايذا و آزار ايشان آيم دلهاى خلايق از من متنفر گردد و اگر از لشكرى و امرا بدگوئى خاطر من از ايشان برنجد و ايشان از من خائف گردند و بدينسبب اختلال باحوال مملكت راه يافته افسادها تولد نمايد كه دست عقل بتدارك آن نرسد\r\n\r\nحكايت : در تاريخ ناصرى مسطوراستكه چون عبد الرشيد بن سلطان محمود بر مسند سلطنت نشست\r\nيكى از غلامان خود را كه موسوم بتومان بود تربيت نموده روزبروز در رفعت درجهء او ميكوشيد تا زمام جميع مهام در قبضهء اقتدار او نهاد و تومان غلامى بود دون همت و ظالم طبيعت سفله‌پرور در استيصال اكابر و اعيان كوشيده اراذل و اشرار را مناصب داد از آن جمله ابو سهل زوزنى را معاضدت و معاونت نموده در برابر خواجهء نيكو نهاد عبد الرزاق بن حسن ميمندى كه وزير بود داشته ابو سهل بانواع مكر و تزوير خواجه را تقرير نموده تومان زبان بغيبت او برگشود و عبد الرشيد چون جوانى ساده‌لوح بود و كارناديده خواجه را معزول ساخته مصادره فرمود و تومان خطيب لوط را كه مردكى شرير و فتان ظالم‌پيشه بود تربيت نموده منصب صاحب ديوانى مملكت به او داد و خواجه ابو طاهر حسن كه از جملهء اعيان دولت غزنويه بود بفرمان عبد الرشيد در آن اثنا بولايت هندوستان شتافت تا اموال آن مملكت را گرفته بپايهء تخت رساند و چون بولايت هند درآمد در هر شهرى و قصبهء گماشتهء از تومان ديد كه دست تعدى برآورده در تخريب ولايت ميكوشيد خواجه صورت حالات را در قلم آورده به صاحب ديوان رسالت ابو الفضل بيهقى فرستاد و ابو الفضل حكايت خواجه حسن را بعرض عبد الرشيد رسانيده پادشاه تومانرا طلبيده او را معاتب و مخاطب ساخت و تومان كينهء ابو الفضل در دل گرفته زبان بغيبت او گشود و عبد الرشيد از غايت سادگى باخذ و قيد خواجه ابو الفضل فرمانداد و تومان بعد از دفع ابو الفضل دست تسلط و استيلا برآورده خطيب لوط را به عمل ولايت نيشابور فرستاد و او در آنمملكت رايت ظلم را برافراشته خلايقرا بتعذيب كشيد و چون خواجه ابو طاهر حسن به آن مملكت رسيد رعايا از خطيب لوط شكايت كردند و خواجه او را طلبيده زبان بنصيحت او گشوده خطيب هم جوابهاى زشت و كلمات درشت گفت خواجه حسن بجهة حفظ\r\n\r\n","description":"","footnote":"","page_name":" 658 ","page_number":658},
  {"content":"\r\n\r\nناموس خود فرمود تا پاى خطيب را كشيده از مجلس بيرون كردند و بعد از او بحبس او امر كرده مردم خطيب در اينباب عرضه داشتى بتومان نوشته و تومان آنمكتوب را بپادشاه نموده گفت خواجه حسن ميدانسته كه خطيب ميداند كه او چه مبلغ از رعايا بيوجه گرفته است او را محبوس ساخته ايذا نموده است عبد الرشيد بىآنكه بتحقيق آن پردازد ، به مجرد سخنان واهى تومان فرمانداد كه برو حسن را گرفته مقيد ساز و با خطيب نزد من آور تومان بولايت نيشابور رفته سيصد سوار با خود برد و خواجه حسن را گرفته زنجير كرده خطيب لوط را از حبس نجات داد چون بسه منزلى غزنين رسيد ناگاه خبر رسيد كه طغرل كافر نعمت عبد الرشيد را كشته بجاى او نشست سواران كه همراه تومان بودند نزد خواجه حسن آمده زبان بمعذرت گشوده گفتند امروز فرمان تراست هرچه گوئى چنان كنيم خواجه فرمود اين بند را از پاى من برداشته بر ساق تومان نهيد لشكريان تومانرا بخوارى از اسب كشيده و بند كرده خطيب لوط را نيز با متعلقانش مقيد ساخته بر شتران نشانده بغزنين آوردند و اينهمه بلاها كه بعبد الرشيد رسيد بجهة آنبود كه لوحى ساده داشت و هر نقش كه غمازان طلب ميكردند بر آن مينگاشتند .\r\n\r\nفصل هشتم از جزو هفتم در مذمت تعجيل در امور و فايده تأنى و ثمره آن\r\nآورده‌اند كه يكى از رايان قوى رأى هند بر چهار جوان اعتمادى داشت و هر چهار از روى نسبت برادر بودند از اوايل ايام صبى و عنفوان نشوونما تا آنغايت در خدمت او آثار اخلاص بظهور رسانيدند و مقرر چنان بود كه هرشب اين چهار نفر بحراست پادشاه قيام مينمودند بدينطريق كه هريك يكپاس از شب بيدار ميبود شبى يكى از چهار مرد بر بالين راى نشسته پاس ميداشت ناگاه مارى عظيم ديد كه از سقف خانه فرود آمده قصد بستر پادشاه كرده سر برآورد تا زن پادشاهرا زخمى زند جوان حارس انديشيد كه اگر مار دلدار پادشاهرا زخم زند او را هلاك گرداند و پادشاه بفراق او مبتلا گردد و اگر بر سر بالين او رفته مار را دفع كند شايد كه پادشاه بيدار شود و او را بامرى متهم دارد لاجرم كمان گروهه برداشته مهرهء به طرف مار افكند چنانچه سرش را از بدن جدا كرد در اين اثنا قدرى از لعاب دهان مار بر سينهء زن چكيده آنجوان گفت كه اگر اين رطوبت را بر سينهء زن بگذارم ناگاه زهر سرايت كند و اگر دست بر اندام او نهم از\r\n\r\n","description":"","footnote":"","page_name":" 659 ","page_number":659},
  {"content":"\r\n\r\nديانت دور باشد ؛ دستمالى بر گوشهء كمان بسته بتخت نزديك آمده و كمانرا دراز كرده آن آلايش از سينه آنكمان‌ابرو پاك كرد مقارن اينحال راى بيدار شده جوانرا ديد كه از پيش دلدار او بازميگشت پادشاه نسبت به او بدگمانشده چونمحل پاس او منقطع گرديد حارس ديگر كه برادر او بود حاضر گشته او بخوابگاه خود شتافت راى با وى گفت برو و سر برادرت را بياور جوان بوثاق برادر رفته او را خفته يافت با خود گفت اگر او گناهكار بودى از فكرت و اضطراب بخواب نرفتى و به منزل پادشاه بىمقصود ملك مراجعت كرد راى پرسيد كه چكردى حارس جوابداد كه مثلى بخاطرم گذشت بعرض رسانم اگر پادشاه بقول خويش و فرمان خود مصر باشد بقتل برادر مبادرت نمايم راى گفت بگوى جوان بر زبان آورد كه در ايام سلف پادشاهى بود كه بصيد و شكار حرصى تمام داشت و از جملهء طيور شكارى او را بازى بود كه از بيم چنگال وى نسر طاير فلك در سنبله پنهان ميشد .\r\n ز بهر طغرل تو آفتاب زرين‌چشم * بر تذرو برآرد ز كوه زرين پر\r\nز بيم منقهء تو بفكند بوقت شكار * كلنك موزه و هدهد كلاه و صعوه كمر \r\nپادشاه اين باز را بغايت دوست ميداشت از نوادر روزى پادشاه در اثناى شكار از عقب آهوئى شتافته از لشكر دور افتاد و تشنه شده چون ركابدار حاضر نبود پادشاه جاميكه همراه داشت دست گرفته بطلب آب بهرجانب ميتاخت ناگاه بموضعى رسيده ديد كه قطره‌قطره آب از كوه ميچكد جام را در زير آنداشت تا اندكى بر وى جمع گشت خواست كه در لب نهد باز در اضطراب آمده پر بآنجام زده جام سرنگون گشته آب بريخت پادشاه عاليجاه بارديگر جام سرنگون‌گشته را در زير آن داشته پر ساخت و چون عزم خوردن كرد بازباز بر جام پر زد آب بريخت ملك در غضب گشته باز را بر زمين زده هلاك گردانيد مقارن اينحال ركابدار رسيد باز را كشته و پادشاهرا خشمناك يافت ملك با او گفت بر اين قلهء كوه درآى و بنگر كه اين قطرات آب از كجا ميآيد از منبع آن جام را پر ساخته بياور كه اينجانور ما را از آب خوردن و خود را از نعمت حيات برآورد ركابدار به بالا رفته اژدهائى عظيم ديد مرده و حرارت آفتاب او را گداخته آبى از آن روان گشته از آنكوه فروميچكيد ملك را از اينقضيه خبر داد و پادشاه از هلاك باز متحير و متأسف گشته تأسف سودى نداشت راى اينحكايت شنيده خاموش شد\r\n\r\n","description":"","footnote":"","page_name":" 660 ","page_number":660},
  {"content":"\r\n\r\nچندانكه نوبت پاس او گذشته به منزل خود رفت و ديگرى بجاى او آمد ملك با وى گفت كه برو و سر فلان برادر خود حاضر كن كه پادشاهان اگر خاين و بىديانت را زنده گذارند در اساس ملك ايشان خللها روى نمايد جوان بخانهء برادر رفته او را بر بستر استراحت خفته يافت شفقت اخوت او را از امتثال مثال راى مانع آمده بىآنكه آسيبى به او رساند مراجعت نموده بعرض رسانيد كه چون اراده قتل برادرم كردم حكايتى بخاطرم رسيد بازگشتم تا بموقف عرض رسانم شايد كه ملك در آن باب تأملى فرمايد\r\n\r\nحكايت : در كتاب حكماى هند مسطور است كه پادشاهى قاهر و قادر مدتى آرزومند فرزندى بود\r\nكه ملك او را ضبط نمايد بعداز چندگاه كه پيوسته نذر و صدقات بمردم ميرسانيد واهب بىمنت پسرى به او عطا فرمود كه آثار بزرگى در ناصيهء او باهر و شمائل مكارم اخلاق از حركات او ظاهر بود و بجهة تربيت او را بدايگان صحيح البدن مستقيم المزاج سپرده پادشاه را سوئى داشت كه پيوسته با گهواره ملك‌زاده بازى ميكرد و شاه از جستن و بازى نمودن راسو محظوظ ميبود روزى راسو در پاى گهواره ملك‌زاده خسبيده بود ناگاه مارى عظيم قصد گهواره كرد راسو چون مار را ديد با او در مقام جنگ‌وجدال آمده بعداز محاربهء بسيار مار را بكشت در اين اثنا دايهء ملك‌زاده رسيد و دهان راسو را خون‌آلود ديده فرياد بركشيد كه راسو ملك‌زاده را كشته است پادشاه از اين سخن مضطرب گشته نزديك بود كه روح از بدنش مفارقت كند و همان لحظه بىآنكه تفتيش حال پسر نمايد تير بر راسو زده او را بكشت و چون نزديك گهواره رسيد پسر را بسلامت يافته مارى كشته آنجا ديد دانست كه راسوى بيچاره آنمار را كه قصد پسر داشته است كشته از هلاك راسو پشيمان گشته مدت العمر متحسر بود اكنون من انديشيدم كه پادشاه بىتفحص و تجسس اگر بقتل بندگان خود حكم فرمايند شود كه همچنان پشيمانى و ندامت مفيد نباشد چون راى اين سخن استماع نمود باحضار برادر مثال داده از او پرسيد كه تو ندانستهء كه غيرت پادشاهان مانند آتش سوزانست كه به هيچ آبى كشته نشود سبب آمدن تو پيش تخت من چه بود جوان گفت اى پادشاه عفت و پاكدامنى مرا از اين مهلكه نجات داده گمان ملك در حق من خطا بوده است و اگر پادشاه خواهد كه صدق سخن من بر تو ظاهر شود در زير تخت نظر كند شاه در زير سرير نگريسته مارى بزرگ ديد كه كشته افتاده است چون پادشاه اينصورترا ملاحظه نمود بر\r\n\r\n","description":"","footnote":"","page_name":" 661 ","page_number":661},
  {"content":"\r\n\r\nسلامت ذات آن خدمتكار مخلص شكرها گفت و برادران او را بجهة آن نصيحت كه كرده بودند شرف احماد ارزانى داشته همه را بانعام و احسان مخصوص گردانيد\r\n\r\nحكايت : در تاريخ ناصرى آورده كه در وقتى كه سلطان محمود ببلدهء هرات آمده\r\nعبد الرحمن خان كه از اركان دولت محمودى بود در خانه دانشمندى كه از مشاهير و معارف بلده بود و منزلى در غايت نزاهت داشت نزول نمود عبد الرحمن بعرض رسانيد كه منزليكه بنده در آن نزول نموده‌ام ملك پيريست كه خود را فاضل و دانشمند ميداند و خلوتخانهء دارد كه همواره به آنجا رفته بيرون نميآيد پرسيدم كه درون خانه چه مىكند گفتند به عادت نماز اشتغال دارد شبى ناگاه بآنخانه رفتم او را ديدم سبوئى شراب پيش خود نهاده و بتى پريچهره پيش خود گذاشته شراب مىخورد و سجدهء صنم ميكرد من آن بت و سبو را برداشته به خدمت آمدم كه پادشاه زمان در شان آن پير پر تزوير حكمى فرمايد سلطان لحظهء تامل نموده گفت آن پير را حاضر كنيد تا درين باب تفحص نمايم و با عبد الرحمن گفت تو دست بر سر من نهاده سوگند خور كه آنچه گفتى مطابق واقع بود عبد الرحمن گفت بجان و سر تو كه دروغ ميگفتم سلطان گفت ايجوانمرد ترا چه چيز بر آنداشت كه در حق آن پير فقير چنين انديشيدى جواب داد كه سرائى نيكو دارد خواستم كه پادشاه او را سياست نموده خانهء او را به من بخشد سلطان خداوند عز و علا را شكرها گفت كه او را از شيوهء ناستوده تعجيل و شتاب در آنكار مصون داشت تا تأنى و تأمل را شعار خود ساخته حقيقت آنحال بر او ظاهر گشت و ديگر اعتبار و اعتماد بر عبد الرحمن خان نكرد در ضمير ازكيا مخفى و مستور نماند كه ثبات و تأنى در امور منتج فوايد بسيار و تعجيل در مهام موجب ندامت بيشمار .\r\n\r\nفصل نهم از جزو هفتم در بيان احوال مردم بداصل بداعتقاد و وجوب احتراز و اجتناب ارطايفه جاهل نهاد\r\nمؤلف كتاب « فرج بعد الشدة » قاضى ابو محسن تنوخى روايت كرد كه سيد حسين بن سيد موسى كه نقيب النقباى سادات بغداد بود چنين گفت كه مرا وقتى مسافرى بسيار عزيز رسيد كه مردى روزگارديده و گرم‌وسرد روزگار چشيده بود در آن اثنا بحسب اتفاق دوستى ما را بضيافت طلبيده و ما او را بمرافقت خود دعوت كرديم امتناع نموده گفت من سوگند خورده‌ام كه هرگز بضيافت نروم و هيچ جنازهء را تشييع نكنم\r\n\r\n","description":"","footnote":"","page_name":" 662 ","page_number":662},
  {"content":"\r\n\r\nگفتم سبب اينمعنى چه بوده است گفت باعث بر نرفتن ضيافتها آنست كه نوبتى عزم بصره كردم و بيگاه به شهر درآمدم خواستم كه به منزل دوستى روم مردى ديدم مست كه دست مرا گرفته تواضعيكه مستان كنند پيش آورده گفت مردى غريبى امشب پيش ما باش و چون بدست او درمانده بودم بالضروره اجابت كردم و چون به منزل او رفتم جماعتى ديدم كه بشرب شراب ارغوانى اشتغال داشتند جوان طعامى پيش آورده من بعد از اكل گوشهء يافته باستراحت مشغول گشتم و چون آنجماعت مست شدند هركس بگوشهء رفته و سر بجاى پاى نهاده در ميان آنطايفه پسرى نيكوروى بود كه بدانهء خال طاير دل صيد كردى و بزلف زنجير بند بر پاى عقل نهادى چون مستان بخواب رفتند يكى از آنطايفه آمده با آن پسر مباشرت كرده بجاى خود رفت بعداز لحظهء صاحب غلام كه طريق قوم لوط مسلوك ميداشت قصد صحبت غلام كرده پسر گفت تو اين زمان از من جدا شدهء سبب چيست كه معاودت كردهء آنشخص گفت من در خواب بودم مگر تو اينمعنى را در خواب ديدهء غلام گفت از سر شب تا اين زمان مرا تعذيب نمودى و اكنون انكار ميكنى مرد دانست كه آن فعل ديگرى بوده است چون بيكى از رفقا گمانى داشت تيغ انتقام از نيام بركشيده سر آن خاكسار را از تن جدا كرد چون اين حالات مشاهده نمودم مانند شاخ بيد از باد تند لرزيدن آغاز كردم و چون آن خونريز بجاى خود رفته بخفت من از آنجا بيرون آمدم و هنوز صبح صادق طلوع نكرده بود و عالم ظلمانى نورانى نگشته بود از خوف بگلخن حمامى رفته و در دودكش آن پنهان شدم بعداز لحظهء سوارى بر بام گلخن آمده شمشير در درون آتش بگردانيد و چون من به بالا رفته بودم از آفت تيغ سالم ماندم اما چندان خوف بر من استيلا يافته بود كه بيم آنبود كه بيهوش شوم و از بالا به زير افتم ناگاه ديدم كه چيزى در درون آتشگاه افكنده بازگشت بعد از لحظهء فرود آمدم تا بنگرم كه چه چيز بود كه سوار آنجا انداخت چون نيك نظر كردم عورتى كشته ديدم در چادرشبى بسته و خلخالهاى طلا در دست و پاى داشت و ميدرخشيد خلخالها را بيرون كردم و با خود گفتم سبحان اللّه امشب چه صورتهاى عجيب و واقعه‌هاى غريب پيش ميآيد آنگاه از آنجا بحمام رفته غسل مس ميت كردم و چون بيرون آمدم صبح دميده بود شكرها گفتم كه از بلاها خلاص گشتم نماز صبح كرده بخانهء دوستى رفتم و او بقدوم من استبشار بسيار نمود چون نشستم آن خلخالها را از آستين بيرون آوردم و چون نظر\r\n\r\n","description":"","footnote":"","page_name":" 663 ","page_number":663},
  {"content":"\r\n\r\nاو بر آن خلخالها افتاد پرسيد كه اينها را از كجا آوردى من صورت حال بالتمام بيان نمودم و چون حديث قتل زن شنيد بىآرام شده و به خانه درآمد و بيرون آمده گفت اگر قاتل زنرا به‌بينى ميشناسى گفتم بآواز احتمال دارد ميزبان فرمود تا غلامان طعام حاضر سازند و خدم خود را احضار فرمود و در آن ميان جوانى لشكرى بود با او آغاز سخن كرده از وى سؤالات نموده او جوابها گفت ميزبان از من پرسيد كه اينست گفتم آواز اين بآواز آن مشابهتى دارد باقى خدا داند و چون از طعام فراغ روى نمود شراب ارغوانى حاضر كردند و اقداح گران بآنجوان دادند تا مست طافح شد ميزبان برخواسته سر او ببريد و گفت آنعورت مقتول خواهر من بود كه باينجوان بدنام شده بود و از بيم من او درنميآمد و آخر هردو كشته شدند و اكنون يارى ده تا او را بموضعى برده دفن كنيم من بالضروره مرافقت كرده تا كشته را دفن كرديم هم از آن اراده ببغداد آمده توبه كردم كه مدت - العمر بضيافت كسى نروم گفتم سبب امتناع امر تشييع جنازه چه بود گفت نيمروزى از بغداد بيرون آمدم دو حمال ديدم كه جنازهء ميبردند گفتم كه شايد جنازهء غريبى باشد بجهة حصول ثواب گوشهء تابوت گرفتم نگاه كردم يك حمال را نديدم بالضروره تا مقبره رفتم چون جنازه را بر زمين نهادم حمال ديگر از پى حفار رفت و بازنيامد من چون حال چنان ديدم حفار را پيدا كردم چون قبر كنده شد پيش آمد كه متوفى را دفن كند سر تابوت برداشته تنى بيسر ديد فرياد برآورد تا مردم جمع شدند و مرا گرفته نزد شحنه بردند و شحنه بتخفيف و عتاب با من خطاب كرد كه چرا اينمرد را كشتهء چون من از آن بيگناه بودم روى به آسمان كرده گفتم يا غياث المستغيثين تو ميدانى كه من از اين كار خبر ندارم بفضل و كرم خويش مرا از اينورطه خلاصى ده چون اين مناجات كردم رحمى و رأفتى در دل شحنه ظاهر شده فرمود تا آنجنازه را حاضر كردند بر آن تابوت نوشته بود كه اين نعش وقف فلان مسجد كرده شد شحنه فرمود تا خادم مسجد را حاضر آوردند از او پرسيد كه اين نعش را از مسجد كه بيرون برد گفت جمعى از غربا شحنه پرسيد كه منزل ايشانرا ميدانى گفت بلى وثاق آن جماعت را نشان داده شحنه جمعى را بآنموضع فرستاد جمعى غريبانرا ديدند كه سلاح مىبستند تا سفر كنند همه را گرفته پيش شحنه آوردند و شحنه بشكنجه از ايشان اقرار گرفت كه آنشخص را آنجماعت كشته‌اند آنطايفه را قصاص كرده مرا رها كرد و\r\n\r\n","description":"","footnote":"","page_name":" 664 ","page_number":664},
  {"content":"\r\n\r\nبدين‌سبب سوگند خورده‌ام كه ديگر تشييع جنازه نكنم\r\n\r\nحكايت : از عبد القيس شاعر نقلست كه گفت پدر من غلامى مقبل نام داشت\r\nروزى خيانتى از او دروجود آمده بدان‌سبب بگريخت ديدند از او اثرى پيدا نشد چون پدرم وفات يافت من هنوز خرد - سال بودم چون بسن بلوغ رسيدم هواى سفر كردم و در اثناى مسافرت بنصيبين رسيدم روزى لباسهاى قيمتى پوشيده بودم و دستارچهء مشحون بدرم و درهم نيز مصحوب خود داشتم ناگاه غلام مقبل‌نام پيدا شد در پاى من افتاده شادمانى بديدار من اظهار كرد و از حال قبايل و اقارب من سؤال نمود و بر فوت پدرم اظهار تأسف بسيار نموده گفت ايمخدوم‌زاده چون در اين شهر غريبى شايد كه وثاقى مناسب نداشته باشى بنده منزلى مرغوب دارم و اسباب نشاط مهيا است اگر تجشم نمائى در ملازمت تو باشم من به اين سخنان فريفته شده بر ملازمت او روان شدم و غلام راه بيرون شهر پيش گرفته از شهر بيرون رفته بخرابهء چند رسيد و درميان آنخرابها منزلى معمور بنظرم درآمد بوريائى در صحن آن انداخته و چند مرد مهيب با صورتهاى عجيب نشسته و سلاحها در پيش خويش نهاده دانستم كه آنجماعت دزدان و طرارانند كه در آنموضع مكان ساخته‌اند با خود گفتم بپاى خويش بگور آمدى مقارن وصول من يكى از آن چندنفر برخاسته طپانچهء محكم بر روى من زده گفت جامه بيرون كن من جامه بيرون كردم و زريكه همراه داشتم تسليم نمودم ايشان زر را بمقبل دادند كه ببازار برده طعامى آورد چون اينحالت مشاهده نمودم حيات طبيعى را وداع كردم و از غايت اضطراب بر زبان آوردم كه ايجوانمردان شما را از قتل من چه فايده آنچه داشتم بر شما حلال كردم بر جان من منت نهيد و نخل حيات مرا كه بسى تازه است از بيخ برمياوريد و روى بمقبل آورده گفتم آخر رعايت حقوق پدرم نماى و حق صحبت قديم فرومگذار آن ناكس التفاتى بسخن من نكرد و با آنجماعت گفت اگر او را زنده بگذاريد همه را در ورطه هلاك اندازد و سر ما را فاش گرداند يكى از آنزمره برخاسته كاردى از ميان بركشيده قصد من كرد جوانى پاكيزه - صورت نوخط در ميان آنطبقه بود نزد او گريخته گفتم پناه به تو آوردم مرا حمايت كن جوان مرا نزد خود خوانده با مقبل كافرنعمت گفت ترك فضولى كن و بسرانجام مهمى كه مأمور شدهء قيام نماى چون مقبل بيرون رفت جوان بامير خيل خود گفت اين پسر پناه به من آورده است ميخواهم كه او را از شر اينجماعت نگاهدارى آنشخص جوابداد كه چون تو او را\r\n\r\n","description":"","footnote":"","page_name":" 665 ","page_number":665},
  {"content":"\r\n\r\nحمايت كنى هيچكس را حد آن نباشد كه بوى تعرضى رساند چونغلام طعام و شراب حاضر كرد جوان از شراب خوردن امتناع نموده چون ايشان تا نيمشب شراب خوردند برخاسته بيرون رفتند جوان در خانه را بسته با من گفت ايمن بخفت كه خداوند عز و علا ترا حياتى مجدد كرامت فرمود و اگر وقتى بما رسى بمكافات آن حق قيام نمائى و نزديك بصبح از آنخانه بيرون آمدم و از آنشهر سفر كردم\r\n\r\nحكايت : آورده‌اند كه يكى از لشكريان حكايت كرد كه نوبتى بسفرى ميرفتم\r\nو اسبى سوارى داشتم و اسباب بسيار در اثناى راه بصومعهء زاهدى رسيدم زاهد مرا استقبال كرده بر زبان آورد كه شب نزديك است و در اين نزديكى آبادانى نيست امشب در اين صومعه استراحت نماى و فردا بهرجا كه خواهى روان شو و من بصومعه نزول نمودم زاهد مرا به خانه برد و اسباب ضيافت حاضر ساخت و اسب مرا بسته كاه و جو در آخورش ريخت و چون از طعام خوردن فارغ شديم زاهد از هرجا سخنان در ميان آورده هنگام خواب بسترى براى من انداخته راه متوضا نشان داد و چون بعد از طعام طبيعت اقتضاى دفع فضله نمود بمتوضا شتافتم بر در آن خانه بوريائى افتاده بود پاى بر بالاى آن نهادم احساس آن كردم كه زير پايم خاليست بر زمين اوفتاده كوفته شدم اما چون عنايت الهى و حفظ و حمايت پادشاهى نگهبان من بود عضوى از اعضاى من شكسته نشد و زاهد را ديدم از صومعه آمده و سنگهاى متعاقب بجانب من انداخته چنان كه اگر يكى از آن احجار به من ميرسيد هلاك ميشدم و چونحال چنان ديدم به عقب سنگى رفته پنهان گشتم تا زاهد ترك سنگ انداختن كرد و سرما در من اثر تمام كرده برخاستم و حجرى عظيم بر دوش گرفته آغاز آمدوشد نمودم چندانكه از آمدوشد عرق از من روانشد و همچنين آنشب را بروز آوردم و چون روز روشن شد زاهد با تيغ كشيده از صومعه بيرون آمده بجستجوى من مشغول شده برخاست و بر فوات جامهاى من تأسف مىخورد و چون از در صومعه دور شد من خود را بدرون صومعه انداختم و در عقب در متوارى گشتم چندانكه او از يافتن من مأيوس شده بصومعه مراجعت نمود و من كاردى با خود داشتم آنكارد را كشيده منتظر ميبودم چون از پيش من درگذشت از عقبش درآمدم و چنان كاردى بر پهلوى آنملعون زدم كه تا جگرگاهش شكافت همان لحظه افتاده جان بداد و بصومعه درآمده تفحص نمودم اموال بسيار ديدم كه آن زراق شياد مردم را بدينطريقه بضيافت برده مىكشته است و اموال ايشانرا تصرف مينموده آنچه از آن اموال\r\n\r\n","description":"","footnote":"","page_name":" 666 ","page_number":666},
  {"content":"\r\n\r\nميتوانستم با خود برداشتم و باقى را بتدريج نقل كردم و بدان سبب صاحب مكنت و جمعيت شدم\r\n\r\nحكايت : آورده‌اند كه يكى از ملازمان محمد بن سليمان هاشمى كه سپاهيان او را ببددلى و جبن موسوم ميداشتند\r\nو جلساى او حديث شجاعت خود در ميان آورده هريك لافى ميزدند آنجوان گفت اگرچه شما مرا بغايت جبان و بددل تصور كرده‌ايد اما من از همه شجاع‌ترم گفتند دليل قول تو چيست جوان جواب داد كه بمبلغى شرط كنيد و در اين شب تار مرا بهرجا كه خواهيد تنها بفرستيد و نشانه بدهيد تا در آن محل بازگذارم و برگردم گفتند در بيرون اين شهر سردابهاست كه كاريزها را حجاج بريده است و شبها مكان دزدان و عياران و سباع ضاره است بفلان زيرزمين رو و بر كنار آب اين ميخ را بر زمين كوب و برگرد جوان شمشيرى و ميخى و تبر و تيشهء برداشته در آن شب تاريك كه خيال تا به زيارت ضمير ميآمد صدبار راه غلط ميكرد .\r\n شبى بود مانند قطران سياه * نه سياره پيدا نه پروين نه ماه \r\nاز شهر بيرون آمده بسردابهء مقرر رفت و آن ميخ را بر زمين كوفت مقارن اينحال آواز زنجيرى بسمع او رسيد چون نيك ملاحظه نمود بوزينهء ديد كه از صاحب خود گريخته بود بوزينه را گرفته خواست كه بيرون رود آواز شخصى شنيد كه با شخصى ميگفت عمر عزيز خود در طلب تو بر باد دادم و شبهاى دراز تا روز از سوداى تو نخفتم و تو به حال من التفات نكردى و مطاوعت ننمودى تا پدر ترا به ديگرى نكاح كرد و اگر قبول نميكردى آن عقد درست نميبود امشب بقصاص خونى كه از ديده ريخته‌ام خونت بريزم ناگاه آواز زنى شنيد كه از روى تضرع جواب ميداد كه حيا مرا از عدم اطاعت پدر مانع بود و عفت نميگذاشت كه به حرام با تو دست در آغوش كنم و آن بديها گناه پدرم بود آنمرد باينسخنان ملتفت نشده خواست كه او را هلاك كند جوان بانگ بر وى زده بوزينه را در روى او انداخت و بوزينه در گردنش چسبيد جوان از عقبش با تيغ كشيده آهنك او كرد آنمرد دست از عورت برداشته جان بتك پاى بيرون برد جوان دست زنرا گشوده از حال او سؤال نمود زن گفت من دختر فلانم از اكابر اين شهر و اينمرد پسر عم من بود بارها مرا از پدر خطبه نمود اما پدرم بمناكحت او رضا نداده به بيگانه عقد بست و اين عم‌زاده‌ام كينه در دل گرفته منتهز فرصت ميبود تا بامروز كه من با جمعى زنان بتماشاى باغ رفته بودم در حين مراجعت با\r\n\r\n","description":"","footnote":"","page_name":" 667 ","page_number":667},
  {"content":"\r\n\r\nدو مفسد ديگر از كمينگاه غدر بيرون آمده مرا به زور كشيده اينجا آورده ميخواست قصد جان من كند خداوند جل جلاله ترا وسيلهء حيات من گردانيد جوان آنزن را بوثاق آورده شرط از ياران برد و هم در آنشب عورترا بخانهء پدرش آورد و مردم بشجاعتش قائل شده زبانها بتحسين وى گشودند و آنمرد پريشان كار مفسد از ديار خود آواره شده ببلاى غربت گرفتار آمد\r\n\r\nحكايت : قاضى ابو محسن در كتاب « فرج بعد الشده » آورده كه من در سنهء خمس و ثلاثين و ثلثمأه بمكتب ميرفتم\r\nو پدرم قاضى آن ولايت بود و در آنسال مردى وفات يافت چون وارثى نداشت پدرم اموال او را تصرف كرده بر بيت المال فرستاد بعد از ماهى چند دو مرد آمده دعوى وراثت وى كردند و مدتى بدين سبب بخانهء ما تردد مينمودند گذر ايشان بمكتب‌خانهء من افتاده هميشه بنزد من ميآمدند و از هرجا سخنان ميگفتند روزى يكى از آن دو مرد گفت اگر روزى منصب قضا از روى استقلال به تو رسد به من چه دهى گفتم پانصد مثقال طلا كاغذى پيش آورده گفت آنچه گفتى به خط خود بنويس من بر آن موجب بقلم آوردم بعد از مدتى مديد پدرم قضاى اهواز به من تفويض نمود من بآنولايت رفته در آنمنصب شروع كردم روزى پيرى را ديدم كه نزد من آمده سلام كرد پرسيدم كه از كجائى گفت از بصره از سبب آمدن او استفسار نمودم گفت نزد مولانا حقى دارم بطلب آن آمده‌ام كاغذى كه در مكتبخانه نوشته بودم بدست من داد و محضرى ديگر به خط اعيان بغداد بيرون آورده محتوى بر اينمعنى كه فلان از ارباب استحقاقست و اموالى كه داشته تلف شده عقار و ضياع وى در معرض ضياع آمده اگر در حق او احسانى كرده شود موجب دوام دولت باشد من با او گفتم كه مملكت آنقدر وسعت ندارد كه الحال اين پانصد دينار را نقد توانم داد پيش من مقام ساز تا عملى به تو حواله كنم كه اينمبلغ از آنشغل حاصلگردد پس يكى از اعمال جليله به او حواله نمودم و دختر تاجرى صاحب ثروت در حبالهء زوجيت او درآوردم و او در اهواز ساكن شد و خود را بابو على صوفى كنيت داده چون چندگاه نزد من ماند اكابر و معارف او را شناختند و شهرت تمام پيدا كرد اتفاقا بعد از سه سال مرا از آن خدمت عزل كرده به ديگرى حواله نمودند قاضى مجدد باهواز رفته ابو على صوفى حقوق نعمت مرا بكفران مقابله كرده به خدمت او شتافته با دشمنان من آغاز دوستى كرده چندان سعايت نمود كه مبلغى خطير مرا زيانرسيد بعد از چندگاه نوبتى ديگر آن منصب به من مفوض شده چون باهواز\r\n\r\n","description":"","footnote":"","page_name":" 668 ","page_number":668},
  {"content":"\r\n\r\nرفتم ابو على صوفى با وجود آن همه قصد كه در شان من كرد منفعل نشده بملازمت من پيوست روزى او را بخلوتى طلبيده حقوقى كه در ذمت او داشتم برشمردم و آنچه از كفران و طغيان و بهتان و غمز و سعايت كه از او نسبت به من واقعشده بود بيان نمودم او بجمله اعتراف نمود از وى پرسيدم كه باعث آزار خاطر تو از من چه بود گفت نوبتى كلاهى مروحه صوفيانه بر سر داشتى از تو طلب نمودم به من ندادى بعد از دو روز آن را بر سر درويشى ديدم بدين جهة از تو رنجيدم گفتم سبحان اللّه اصل بدنژاد لئيم اين كند كه بواسطهء مقدارى كاغذ و كرباس حقوق خدمت صد ساله را هباء منثورا ميسازد و دانستم كه تربيت نااهلان باعث ملالت و ندامت است .\r\n\r\nفصل دهم از جزو هفتم در ذكر زنان پارسا و نيكو سيرت خردمند صاحب تدبير و زنان ناپارساى صاحب تزوير\r\nاز ذو النون مصرى منقولست كه در ايام مسافرت بدر شهرى رسيدم خواستم كه بدرون شهر درآيم بر در دروازه قصرى ديدم رفيع كه جوئى آب زلال از زير آن ميگذشت به آنجا رفته وضو ساختم و چون فارغ شدم چشمم بر بام آنكوشك افتاد كنيزكى ديدم ايستاده در غايت حسن و جمال چون مرا ديد گفت اى ذو النون تو از دور پيدا شدى پنداشتم كه ديوانهء و چون وضو ساختى دانستم كه عالمى و چون از طهارت فارغ شدى پنداشتم كه عارفى و اكنون كه بحقيقت بر تو نظر كردم دانستم كه تو نه عالمى و نه عارف و نه ديوانه گفتم از كجا ميگوئى گفت زيرا كه اگر ديوانه ميبودى طهارت نميكردى و اگر عالم بودى نظر بر بام قصر نمىانداختى و اگر بصفت عرفان متصف بودى دل تو بجز او ميل ديگرى نميكرد و اين سخن گفته ناپديد شد\r\n\r\nحكايت : گويند زياد بن ابيه در زمان حكومت بدر خانهء نعمان بن منذر رسيده\r\nبديدن او رفت دختر نعمان پيش زياد آمده دعا كرد زياد از او سئوال نمود كه از غرايب عالم آنچه ديدهء بيان نما دختر گفت روزى ديدم كه مجموع قبايل عرب بر ما حسد ميبردند و بر انتظام دولت ما رشك داشتند و امروز مىبينم كه جميع بر ما ترحم مينمايند\r\n\r\nحكايت : آورده‌اند كه نوبتى مامون ده نفر از زنان خود را طلبيده\r\nاز يكيك سئوال نمود كه در دل من چيست اگر بگوئيد هرچه بخواهيد بشما دهم و هريك از آنزنان سخنى ميگفتند و مامون ميگفت چنين نيست و لحظهء با ايشان مزاح مينمود آخر كار توران\r\n\r\n","description":"","footnote":"","page_name":" 669 ","page_number":669},
  {"content":"\r\n\r\nبنت حسن بن سهل كه از كبار خواتين بود طلبيده با او گفت هرچند درجهء تو نزد من رفيع‌تر از آنست كه ترا در سلك اينجماعت آورم اما ميدانم كه هيچكس به غير از تو بر انديشهء من اطلاع نتواند يافت بگو كه در خاطر من چيست توران دخت گفت لعنت بر بختيشوع طبيب باد كه ترا گفته است مجامعت منماى كه به تو ضرر ميرسد با ايشان معاشرت نماى و با پسران مباشرت كن اگرچه اختلاط امير المؤمنين راحت ماست اما مطلوب كلى ما سلامت ذات آنحضرتست مأمون متحير مانده گفت ميدانم كه وحى انقطاع يافته است و الا ميگفتم كه وحى به تو نازلشده است گفت اينسخن ميان من و و بختيشوع گذشت و هيچ آفريده بر آن اطلاع نيافت تو از كجا دانستى آنگاه درجى جواهر طلبيده بتوراندخت بخشود و گفت به خدا كه قيمة دانش تو بيش از اينست هاديه كه يكى از زنان حرم‌سراى بود از توراندخت پرسيد كه تو انديشهء خليفه را چون دانستى جوابداد كه از اين ده زن كه پيش او آمدند هركدام اوج حسن را ماهى و فلك محبوبيرا آفتابىاند و همه را دوست ميدارد و نتواند بود مردى بىآنكه او را كسى از مباشرت زنان منع كرده باشد خود را از اين محبوبان سيم‌اندام نگاهدارد و مع ذلك با همه بازى كند و ميل بصحبتش نشود دانستم كه شخصى كه خليفه را از امتزاج ايشان منع كرده باشد بجز بختيشوع طبيب نتوان بود\r\n\r\nحكايت : آورده‌اند كه روزى دلهء محتال كه داستان حيله و دستان او بمسامع خاص و عام رسيده است\r\nبر در دكان بزازى گذشته شنيد كه بزاز با غلام خود ميگفت كه بىبى از من مقنعهء سبز طلبيده است اين مقنعه را بستان و به او ده و بگو كه دو اطلس در صندوق است بده كه خريداران پيدا شده‌اند چونغلام برخواست كه روانشود خواجه درهمى به او داده گفت در بازار گوشت بخر و بعد از آن به خانه رو دله فى الحال مقنعهء سبز خريده پيش از غلام بخانهء بزاز رفته گفت خواجه اين مقنعه را . . . . زن مقنعه را گرفته گفت من ترا نميشناسم و دو اطلس قيمتى بشخصى كه او را نشناسند دادن از سفاهت باشد دله هرچند مبالغه كرد مفيد نيفتاد لاجرم مأيوس شد گفت پس مقنعه راه بازده تا ببرم زن بزاز بر زبان آورد كه شوهرم بجهة من مقنعه فرستاده بازدادن آن شكون ندارد هرچند دله جهد كرد كه مقنعه را بستاند ميسر نشد دله ترسيد كه مبادا غلام برسد و او رسوا گردد مقنعه را گذاشته بيرونرفت\r\n\r\nحكايت : هرون الرشيد كنيزكى حبشى با جمال و زيرك قرآن‌خوان داشت\r\nشبى با او گفت پشت به من كن كنيزك\r\n\r\n","description":"","footnote":"","page_name":" 670 ","page_number":670},
  {"content":"\r\n\r\nبا او گفت « قال اللّه تعالى  فَأْتُوهُنَّ مِنْ حَيْثُ أَمَرَكُمُ اللَّهُ »  رشيد گفت همچنين اين آيه نيز كلام خداوند است كه  « نِساؤُكُمْ حَرْثٌ لَكُمْ فَأْتُوا حَرْثَكُمْ أَنَّى شِئْتُمْ »  كنيزك گفت يا امير المؤمنين آن منسوخ است بدين آيه كه فرموده  « وَ أْتُوا الْبُيُوتَ مِنْ أَبْوابِها »  هرون الرشيد را از فصاحت كنيز عجب آمد\r\n\r\nحكايت : شبى مهلب بن ابى صفزهء ازدى بديعهء مطربه را طلبيده\r\nچونخواست كه با او مباشرت كند بديعه حايض شد و گفت  « وَ فارَ التَّنُّورُ » *  مهلب برفور جوابداد كه  « سَآوِي إِلى جَبَلٍ يَعْصِمُنِي مِنَ الْماءِ » \r\n\r\nحكايت : اصمعى گويد روزى در بازار بغداد ميرفتم\r\nدر دكان ميوه‌فروشى رسيدم زنى ديدم صاحب جمال نشسته و مرغان مسمن و طبقهاى پرسيب و امرود و انواع ثمار ميفروخت پيش رفته اين آيه برخواندم كه     « وَ فاكِهَةٍ مِمَّا يَتَخَيَّرُونَ وَ لَحْمِ طَيْرٍ مِمَّا يَشْتَهُونَ وَ حُورٌ عِينٌ كَأَمْثالِ اللُّؤْلُؤِ الْمَكْنُونِ »     زن برفور جوابداد كه  « جَزاءً بِما كانُوا يَعْمَلُونَ » * \r\n\r\nحكايت : در كتب تواريخ مسطور است كه صداق توران‌دخت آنبود\r\nكه هرگاه او نزد مامون آيد خليفه از براى او قيام نمايد روزى توران نزد مامون رفته مأمون پيش او برنخواست توران دست بر سر زده گفت وا ابتاه در آن روز خبر وفات حسن بن سهل پدر توران بمامون رسيده بود خليفه فرموده بود كه آنسخن را بتوران نگويند مأمون از توران پرسيد كه تو از كجا دانستيكه پدرت وفات كرده است جوابداد كه چون تو از براى من قيام ننمودى دانستم كه پدر من وفات كرده است\r\n\r\nحكايت : آورده‌اند كه در ايام ابو جعفر منصور مردى بود كه با خود قرار داده بود\r\nكه چون عزيمت زن خواستن كند با صد مرد صاحب راى مشورت كند با نود و نه مرد كرده چون يكتن باقى بماند با خود قرارداد كه صباح با هركه اول ملاقات نمايد با او مشورت كند بامداد چون از خانه بيرون آمد ديوانهء او را پيش آمد بر نى نشسته هرجا ميدوانيد و سوارى ميكرد كودكان دنبال او را گرفته بودند مرد تنك‌دل شد و گفت اگر با وى مشورت كنم از ديوانه چگونه عقل چشم توان داشت عاقبت چون با خود نذر كرده بود كه به اول مرديكه دوچار شود مشورت نمايد با ديوانه گفت كه من ارادهء آن دارم كه زنى در حباله نكاح آورم با تو مشورت مينمايم مرا بطريق صواب دلالت نماى ديوانه گفت زنان سه قسمند يكى از تست و بر تست و يكى از تو نيست و بر تست و يكى نه از تست و نه بر تست واقف باش كه اسب من لگدى بر تو نزند اين بگفت و از پيش من روانشد راوى گويد كه از عقب او روانشدم گفتم اينكلام عاقلان بود كه از تو صادر شد نه سخن\r\n\r\n","description":"","footnote":"","page_name":" 671 ","page_number":671},
  {"content":"\r\n\r\nديوانگان لحظهء عنان كشيده دار و بيان اقسام ثلاثه نماى ديوانه بايستاد و گفت اما زنى كه از تست و بر تست او دختريست بكر كه به غير از تو كسى نديده باشد و محبت تو بر دل بسته به غير از تو كسى را نميداند و اما آنكه نه از تست و نه بر تست زنيست كه شوهر ديگر كرده است كه چون با تو باشد دلش بجانب شوهر اول باشد و هرگاه سخنى ميان او و تو درميان آيد ياد شوهر پيشين كند و بر حضور تو نام او بر زبان راند و اما آنكه از تو نيست و بر تست زنيست كه از شوهر ديگر فرزند داشته باشد و هميشه بتعهد فرزند خويش اشتغال نمايد و هرچه در خانهء تو يابد در مصالح اولاد صرف كند گفتم سخنان تو بكلام مجانين نسبتى ندارد سبب چيست كه اينطور وضعى اختيار كردهء جوابداد كه ما چهار نفر بوديم كه ابو جعفر ميخواست كه قضاى بغداد را بما حواله كند ابو حنيفه و من و دو شخص ديگر ابو حنيفه از آن منصب امتناع نمود او را تعذيب بسيار كردند و من اينروش پيش گرفته از آنورطه خلاصى يافتم\r\n\r\nحكايت : اصمعى گويد وقتى در باديهء ميرفتم ناگاه بقصبهء رسيدم زنى را ديدم\r\nكه از خيمه بيرون آمد مانند آفتاب كه از مطلع افق طالع گردد و يا ماه كه از وراى سحاب تيره بنمايد پيش‌آمده مرا مرحبا گفت و بموضعى اشارت كرد كه نزول نماى من آنجا نزول نمودم و از او جامى آب طلب نمودم گفت مرا شوهريست كه بىاجازت او در آب و نان او تصرف نميتوانم كرد و در وقت رفتن او رخصت نطلبيدم كه اگر مهمانى رسد او را ضيافت كنم و او بيش از اين مرا رخصت نداده كه هرگاه گرسنه و تشنه شوم در آب و طعام او به قدر احتياج تصرف كنم اكنون تشنه نيستم و الا شربت آب خود را به تو ميدادم مقدارى شير بجهة من گذاشته آن را بياشام قدحى شير نزد من آورد و من از آنحسن و ملامت و عقل و فصاحت متحير مانده بودم در اين اثنا اعرابى سياه از گوشهء باديه بيرون آمد با روئى در غايت زشتى چون بخيمه درآمد مرا بديد مرحبا گفت زن پيش دويده عرق از جبين او پاك كرد و چندان خدمت كرد كه كنيزان بخداوندان خود نكنند روز ديگر كه ارادهء كوچ داشتم با آنزن گفتم روئى به اين زيبائى كه تو دارى و صورتى به اين زشتى كه شوهر تو دارد عجبست از تو كه دل در او بستهء و باوجود آن نسبت به او اينهمه خدمت تقديم مينمائى زن گفت حديثى شنيده‌ام كه حضرت مقدس نبوى ( ص ) فرموده است « الايمان نصفان نصفه الصبر و نصفه الشكر » ايمان دو نصف دارد يك نصف او صبر است و يك نصف او شكر خداوند تعالى حسن به من داده و من بمراسم شكر قيام مينمايم و مرا بمحنت قبح وجه شوهر گرفتار\r\n\r\n","description":"","footnote":"","page_name":" 672 ","page_number":672},
  {"content":"\r\n\r\nكرده و بر آن صبر ميكنم تا قاعدهء ايمانم مصون ماند اصمعى گويد از اين سخن تعجب نمودم و در پارسائى و عفت و اعتقاد مانند او زنى كم ديدم\r\n\r\nحكايت : آورده‌اند كه سوداگرى در بغداد زنى صاحب جمال با كمال با كياست داشت\r\nكه قابلهء ايام مانند آنسرو سيم‌اندام دخترى در كنار مادر روزگار ننهاده بود سوداگر نوبتى ببصره رفت و بحسب اتفاق زنى كرد آنگاه هرسال ببصره رفتى و چهار ماه توقف نمودى زن بغدادى دانستكه شوهرش را در بصره خانهء پيدا شده است و منكوحهء مجدد بهمرسيده صبر كرد تا سوداگر از بصره ببغداد آمد آنگاه تفحص آشنايان شوهرش كه در بصره مقام داشتند شنيده از زبان آنجماعت نامهء به شوهرش نوشت مضمون آنكه زوجه تو كه در بصره بود وفات يافته و اموال بسيار از وى مانده و به حكم ميراث نصفى از آن اسباب به تو ميرسد بايد كه زودتر باينجانب آئى و اينمكتوب را شخصى بخواجه داد خواجه بر مضمون مكتوب اطلاع يافت اضطراب نموده ارادهء سفر بصره كرد زن با او عتاب نمود كه مگر در بصره زنى كردهء و دل از ما برداشته و بر او افكندهء كه اينهمه ميل به سفر بصره دارى خواجه گمان ميبرد كه زن بصرى مرده است بجهة تسلى منكوحه بر زبان آورد كه هر زنيكه من دارم بجز تو بسه طلاق زن گفت طلاق دادى بنشين كه زن بصرى نمرده است و اين حيله را من ساخته بودم\r\n\r\nحكايت : آورده‌اند كه در ولايت هند پهلوانى بود\r\nكه بشجاعت و مهابت در السنه و افواه ساير و داير بود و راى هند او را تعظيم بيش از پيش ميكرد ، و اين پهلوان زنى داشت كه شعاع جمالش چراغ بزم خورشيد افروختى و طرهء مشكبويش شب هجرانرا سياهى و درازى آموختى پهلوان چنان شيفتهء حركات او بود كه مزيدى بر آن تصور نتوان كرد و از غايت غيرت كه آن لوازم محبت است روانميداشت كه باد بر زلف او وزد .\r\n نخواهم بگذرد باد بهارى از سر كويش * كه ترسم بوى آنگل گيرد و غيرى كند بويش \r\nبحسب اتفاق پادشاه پهلوانرا به محلى فرستاد زنش بر دريچهء انتظار نشسته در شارع نظر ميكرد ناگاه جوانى نوخط نيكوصورت متناسب الاعضاء از برهمنان آنديار چادرى سفيد بر خود پيچيده از پاى آن دريچه ميگذشت زن پهلوان در آنوقت تنبول در دهان داشت آب دهان در آنچادر سفيد انداخته برهمن به بالا نگريسته ماهى ديد كه از افق دريچه طالع شده شفق از دهان ميانداخت و خورشيدى مشاهده نمود كه از مرواريد دندان لعل آبدار ميپاشيد برهمن با او گفت كه مهم براهمه به جائى رسيده كه زنان آب\r\n\r\n","description":"","footnote":"","page_name":" 673 ","page_number":673},
  {"content":"\r\n\r\nدهان خويش بر ايشان اندازند و كتاره از غلاف كشيده آهنگ قتل خود كرد و قاعدهء كيش آن بدكيشان اينست كه چون برهمنى بواسطهء ايذاى شخصى كشته شود خاندانيرا مستأصل سازند و دودمانيرا براندازند و چون زن حال بدانمنوال ديد برهمن را بلطايف - الحيل به منزل آورده بقدم استغفار بايستاد و گفت كه بىقصد جرمى از من دروجود آمده از راه كرم عفو كن و بغرامت آن حركت از نقود و نفايس هرچه خواهى بستان برهمن قبول نكرده كتاره از دست ننهاده و زن در تضرع و تخشع مبالغه كرده برهمن گفت اگر مرا بگلستان وصال خود راه دهى اينخار از دلم برآيد و الا بنوك خنجر خونريز سينهء خود بشكافم و بعد از من ترا نيز زنده نگذارند زن چون چاره بجز مطاوعت نديد بصحبت او تن در داد روز ديگر كه برهمن از پيش او برفت زن همسايه كه از صحبت واقعه مطلع شده بود نزد دختر آمده گفت اين چه رسوائى و فضيحت است و اين چه نااهلى و غرامت كه بمصاحبت گدائى تن دردادى معارف و بزرگان دهر از عشق تو بيقرارند اكنون يكى از اميرزادگان كه در حسن صورت و صفاى سيرت در ميان اكابر هند ممتاز است و از هواى تو دست بر سر مانده و پاى در گل اگر باختلاط او راضى شوى از تو ممنون گردم و الا نزد شوهرت قضيه برهمن را تقرير كنم زن ناچار بصحبت آنجوان راضى شد به خانه همسايه رفت و عاشق بيچاره كه مدتها آرزوى وصال او داشت بخانهء او آمده دست در گردن مطلوب حمايل كرد و زمانى دير بعشرت گذرانيدند مقارن اينحال برهمن را هواى اختلاط محبوبه آمده بدر وثاق پهلوان آمده فرياد زد كنيزكان در باز كردند برهمن چون محبوب را نديد آغاز فضيحت كرده عربده ساز نمود كنيزكان خاتونرا خبردار كردند بيچاره متحير مانده زن همسايه جوانرا ساكن ساخته از خوف رسوائى به خانه آمده و چون چشم برهمن بر وى افتاد تازيانه بدست آورده او را در لت كشيده كه در اينوقت كجا بودى مقارن حال پهلوان از محلى كه رفته بود مراجعت نموده برهمن متحير شده با او گفت تدبير من چيست زن گفت همچنين مرا ميزن و چون از تو پرسد كه اين چه كار است بگو كه او را ديو گرفته است و من او را افسون ميكنم و برهمن همچنان زنرا ميزد تا شوهرش درآمده صورت حال پرسيد گفتند كه در غيبت تو او را ديو گرفته است و اين برهمنرا بجهة افسون آورده‌اند و برهمن لحظهء لب خود جنبانيده و تازيانه به كار برد و بعداز آن از نزد معشوقه جان بسلامت بيرونرفت هر گاه زنرا هواى برهمن بر سر آمدى خود را مجنون ساختى و شوهرش را بطلب برهمن\r\n\r\n","description":"","footnote":"","page_name":" 674 ","page_number":674},
  {"content":"\r\n\r\nفرستادى و او را بمنت بسيار حاضر كردى و زر و خلعتش دادى تا افسون محبت بر آنديو - فعل پريچهره خواندى و بيچاره شوهر كه دعوى غيرت ميكرد بقيادت تن درداد\r\n بيوفائى و مكر و كيد و غرور * اينهمه از خصال زن باشد\r\nمرد اگرچه پلنگ بند كند * همچنان در جوال زن باشد \r\n\r\nحكايت : آورده‌اند كه در يكى از بلاد هند زرگرى بود صاحب ثروت\r\nو پسرى داشت بغايت لطيف‌طبع و زيباروى و بجهة پسر خود دخترى در غايت صباحت ديدار و ملاحت گفتار بحبالهء زوجيت درآورده بود و ايندختر بر شوخى و رعنائى و مكر و تزوير آنچنان بود كه ابليس سبق پيش او خواندى روزى جوانى را در گذرى نظر بر آندختر افتاد سلطان محبتش را در مملكت دل فرود آورده حكايت عشق و محبت خود پيش عجوزى كه در عالم فسق و فساد خطبهء قيادت بنام او بود بازگفته درمان درد خود از او طلبيده هديهء چند جهت او فرستاد زال قدم در راه نهاده بوثاق زرگر آمده با دختر آغاز مكالمه نموده سرپوش از سر طبق برداشت و ماجراى بيدل با دلدار بازگفت زن خود را خشمگين ساخته فرمود تا كنيزكان يك نيمهء روى زال را سياه كردند و او را بضرب چوب گرفتند پيرزن در باغ ميدويد و كنيزان از عقب ميتاختند و چونزال راه خلاص و مناص مسدود يافت از راه آب بيرون رفت و صورت قضيه نزد جوان بيدل تقرير نمود و آيت يأس بر وى خواند جوان گفت كه اگر محبوبهء من ميخواست كه زال را تأديبى نمايد و او را رسوا كند بايستى كه تمام روى او را سياه سازد و چون نيمهء روى او را سياه كرده و او را از آن مخرج آب از باغ بيرون كرده همانا اينمعنى اشاره بدانست كه در شبهائيكه مهتاب نباشد و جهان از ظلمت سياه بود از رهرو آب بباغ آى پس صبر كرده تا اوايل ماه رسيده و در اول ماه شبيكه بغايت سياه بود از مخرج آب بباغ دلدار درآمده دختر منتظر ميبود چون جوان بباغ درآمد فى الفور خود را به او رسانيده و از وصال يكديگر بهره‌مند گشتند شبى ديگر باز جوان بباغ رفته ببهانهء كه ميان ايشان بود دختر همه شب گوش به راه ميداشت چون از آمدن اطلاع يافت از كنار شوهر برخواسته بباغ رفت و ساعتى دير ماند زرگر از عقب دختر رفته ديد كه در پاى درختى با غريبى خفته است زرگر ترسيد كه اگر بيمحابا پيش رود آنمرد بيگانه از بيم خود زخمى بر وى زند بازگشته هيچ نگفت روز ديگر صورت حادثه را با پسر بيان نمود پسرش گفت دوش زوجهء من تا صباح در بر من خفته بود و از اين نوع چيزها مبراست و دامن عصمتش\r\n\r\n","description":"","footnote":"","page_name":" 675 ","page_number":675},
  {"content":"\r\n\r\nاز لوث اين افعال معراست شب ديگر زرگر قطعا بخواب نرفت و چوندختر صداى عاشق شنيد از جامهء خواب پسر زرگر بيرون آمد زرگر او را تعاقب نموده با خود گفت اگر نشانهء از او ببرم و پيش پسر برم شايد كه سخن من باور كند صبر كرد تا دختر با معشوقه بخفت آهسته آمده خلخال از پاى زن بيرون كرد چون دختر دانست كه پدر شوهر را از حال او اطلاع پيدا شده فى الحال بجامه خواب شوهر درآمده و او را بيدار كرده كه فراش بهار فرش زمردى در صحن چمن گسترده و نرگس و لاله جام و پياله بر كف نهاده صلاى عام درداده‌اند و باد صبا نافهاى مشك اذفر و بيضهاى عنبر تر بر گلستان نثار مىكند .\r\n در دست باد عنبر نابست بيقياس * در چشم ابر لؤلؤ شهوار بيكران\r\nزلف بنفشه عنبر آن سوده درشكن * رخسار لاله لؤلؤ اين كرده در دهان \r\nدر خانه خفتن عيبى تمام است برخيز تا بصحن باغ خراميم و لحظهء در ميان چمن باستراحت مشغول گرديم و بدين افسانه و افسون شوهر را بباغ برده در همان موضع كه با معشوق تكيه كرده بود بخفت و بعداز ساعتى دختر با شوهر گفت پدرت مگر در حق من بدگمان شده است زيرا كه اينزمان اينجا آمده خلخال از پاى من بيرون برده و من از حرمت او دم نزدم و ترا بيدار نكردم جوان بغرور زن فريفته شد چون بامداد برخواستند زرگر نزد پسر آمده حكايت آن نابكار غدار را بيان نموده نشانه به دو نمود پسر گفت اى پدر گمان بد مبر كه در آنوقت او در باغ با من خفته بود و تو نيكو نكردى كه بسر بالين ما آمده ما را فضيحت داشتى زرگر چون ميدانست كه آن طناز پسر ويرا غرور ميدهد دست از تفحص و تفتيش بازنميداشت و آنسخن را مكرر ميكرد و پسر از وى ميرنجيد اما هيچ نميتوانست گفت آخر الامر مقرر بر آنشد كه دختر سوگند خورد تا جمال يقين از پردهء شك ظاهر گردد در آنشهر حكماى هند طلسمى چنان ساخته بودند مشتمل بر حوضى كه چون دو نفر بخصومت آنجا آمدند قاضى كه بر لب حوض نشسته بودى فرمودى كه هردو قدم در آب نهاده پيش او آيند تا صادق بكنار رسيدى و كاذب غرقه شدى و چون دختر ديد كه البته او را سوگند خواهند داد بمعشوق پيام داد كه بايد خود را ديوانه سازى و در وقتى كه مرا نزد قاضى برند بيكبار درآئى و مرا در كنار گرفته ببوسى جوان خود را مجنون ساخته چون زرگر آن\r\n\r\n","description":"","footnote":"","page_name":" 676 ","page_number":676},
  {"content":"\r\n\r\nليلىوش را بخانهء قاضى ميبرد جوان ديوانه‌وار درتاخته دختر را در كنار گرفته رويش ار بوسه داد و مردم زرگر او را زده از پيش خود براندند چوندختر بكنار حوض رسيد بر زبان آورد كه به غير شوهر و اينمرد ديوانه دست هيچ نامحرمى به من نرسيده اگر دروغ گويم در اين آب غرقه شوم و قدم در آب نهاده از حوض بگذشت خلايق بر دختر آفرين كردند و زبان بملامت زرگر گشودند زرگر را از آنغصه خواب در چشم و قرار از دل رميده همه‌شب با ستاره راز گفتى و انديشه كردى و خبر بيخوابى او چنان مشهور شد كه بسمع راى رسيده پادشاه او را طلب داشت گفت ميخواهم كه حراست حرم خويشرا به تو تفويض كنم زرگر انگشت قبول بر ديده نهاده آنشب بپاس داشتن اشتغال نمود .\r\n چو نيمى ز تيره شب اندر گذشت * شب آهنك بر چرخ گردون بگشت \r\nفيلبان خاصهء پادشاهرا ديد كه بر پيلى قوىهيكل عادى سوار شده از فيل‌خانه بيرون آمده در زير حرم پادشاه بايستاد و زن راى از كنار ملك برخواسته بدريچه آمد فيل خرطوم دراز كرده زنرا بخرطوم گرفته در پشت خويش نشاند و پيلبان با او مقاربت كرده فيل بارديگر زنرا بخرطوم برداشته بر آن دريچه نشاند ، زرگر از مشاهدهء آنحال متعجب شده با خود گفت غم خوردن من عبث بوده چه حرم پادشاه را باوجود آنهمه پاسبانان و ملازمان و كمال سياست و مهابت سلطنت باك نيست اگر زن پسر من آلوده‌دامان باشد سهلست و همانلحظه بخواب رفت تا چاشت بيدار نشد روز ديگر راى او را طلبيده زرگر ماجرائيكه ديده بود بتفصيل نقل كرد راى زن خود را و پيلبانرا سياست كرده زرگر را از نديمان خاص بمزيد اختصاص داد\r\n\r\nحكايت : يكى از اهل سياحت هميشه تتبع مكر - هاى زنان مينمود\r\nكتابى در آنباب تاليف كرده بحيلة النسا موسوم گردانيده و همواره بمطالعهء آن ميپرداخت نوبتى در اثناى سفر بقبيلهء رسيده در خانهء نزول نموده آن روز خداوند خانه حاضر نبود زنى داشت در غايت ظرافت و نهايت لطافت مهمان بگوشهء خانه رفته بمطالعهء آنكتاب اشتغال نمود زن آغاز ملاطفت نموده از او سؤال نمود كه اين چه كتابست كه مطالعه ميكنى سياح گفت اين كتابيست مشتمل بر حيل زنان زن تبسم كرده گفت مهتاب بگز نتوان پيمودن مكر زنان در حيز بيان نگنجد آنگاه تير غمزه در كمان ابرو نهاده بر هدف دل او راست كرد و با او از در مصاحبت و معاشقت درآمده مرد را به دو سه كلمه گرم چنان شيفته خود كرد كه مزيدى بر آن تصور نتوان نمود\r\n\r\n","description":"","footnote":"","page_name":" 677 ","page_number":677},
  {"content":"\r\n\r\nدر اين اثنا شوهرش پيدا شد زن با مهمان گفت بلا آمد همين لحظه كشته گرديم ميهمان آغاز تضرع كرده زن گفت در اين صندوق درآى مرد بيچاره بصندوق درآمده آن طناز در صندوقرا مقفل ساخت و باستقبال شوهر مبادرت نمود او را بوثاق درآورده بعد از لحظهء كه با او ملاعبت نمود گفت امروز جوانى لطيف ظريف خوش‌كلام بمهمانى من آمده و كتابى مشتمل بر مكر زنان در دست داشت من خواستم كه او را بازى دهم بغمزه به او اشارت كردم مرد بيچاره با وجود آنكه مدتها تتبع مكر زنان نموده بود در دام افتاد لحظهء با او درآويختم چون نزديك بآنرسيد كه باهم آميختن دست دهد وصال تو پاى در ميان آورده و اجتماع بافتراق مبدل گشت مرد چون ديك روئين جوشيدن آغاز كرده و ميهمان بيچاره در صندوق اين كلمات شنيده وداع روح ميكرد چون مرد از روى خشم گفت اكنون آن مهمان كجاست زن گفت در اين صندوقست و اينك كليد در باز كن تا بر تو ظاهر گردد مرد پيش از اين با زن خود جناغ بسته بود و مدتى هيچكدام بر بردن آنقدرت نداشتند چون صاحب بيت بغايت خشمناك بود كليد از دست زن گرفت و جناغ فراموش كرده زن فى الفور بر زبان آورد كه گرو بده كه جناغ باختى مرد كليد را بدور انداخته گفت لعنت بر تو باد كه اينساعت مرا بر آتش نشانده بودى و از غصه آنكه جناغ باخته بود بيرونرفت زن سر صندوق گشاده گفت ايخواجه بيرون آى و توبه كن كه من بعد تتبع مكر زنان نكنى\r\n\r\nحكايت : آورده‌اند كه مردى غيور كه تتبع مكر زنان كرده بود\r\nدخترى بحبالهء نكاح درآورده در محافظت او كمال سعى مينمود و يك لحظه از او غافل نميبود و ايندختر معشوقى داشت كه مدتها غايبانه با هم محبت ميورزيدند و چوندختر در مضيق حبس افتاد زالى را واسطه ساخته نزد او فرستاد زن پير از شكاف در خانه پيغام گذارده دختر گفت با او بگوى :\r\n بيا تا به‌بينى كه من در چه حالم * من از موى چونمويه در ناله نالم \r\nبدست مردى غيور افتاده‌ام كه در آرزو و مراد بر من بسته و پشت اميدم به سنگ جفا شكسته اما حيلتى انديشيده‌ام او را بگوى كه فردا بگاه بخانهء تو آيد و تو بر در خانهء خويش آب بسيار بريز تا من بخانهء تو درآمده مراد او حاصل كنم پيرزن پيغام رسانيد و چون سحرگاهى بخانهء زال خراميد ، دختر با شوهر گفت كه آرزو دارم كه با تو بحمام روم و لحظهء با هم بممازجت و عشرت اشتغال نمائيم و چندان از اينمقوله گفت كه مرد\r\n\r\n","description":"","footnote":"","page_name":" 678 ","page_number":678},
  {"content":"\r\n\r\nبيچاره رام شده زن چادر بر سر افكنده با شوهر بحمام روانشد در اثناى راه بدرخانهء پير - زن رسيد زال چندان آب برهگذر ريخته بود كه خاك گل گشته بود هركه به آنجا ميرسيد پايش ميلغزيد زن به آنجا رسيده خود را بعمد بر زمين زد چادرش گل‌آلود شد شوهرش دست او را گرفته زن برخاست و با شوهر گفت چگونه در بازار و كوچه تردد ميتوان كرد تو از اين پيرزن كه خداوند خانه است التماس نماى تا آب به من دهد كه چادر را بشويم مرد بيچاره بخانهء پيرزن درآمده از او آب طلبيده تا زنش چادر خويش بشويد زن گفت من دختران دارم تو بيرون رو و زنرا بفرماى تا درآيد و چادر بشويد مرد بيرون رفته زن باندرون رفت و پيرزن بچادر شستن اشتغال و دختر با معشوق بمعاشرت و مباشرت پرداخت چون بيرون آمد با شوهر صورت واقعه را گفت و بر زبان آورد كه ايخواجه زنرا بدين طريق نگاه نتوان داشت يا طلاق ده يا ترك محافظت نما مرد بيچاره دانست كه راست ميگويد او را طلاق داده ديگر زن نكرد\r\n\r\nحكايت : آورده‌اند كه يكى از علويان حرص و شره تمام داشت\r\nو حكام ولات بسبب نسب او هرچه ميكرد از وى ميگذرانيدند روزى زنى را ديده او را به خانه تكليف نمود زن اباء و امتناع نموده گوشهء چادرش را گرفته به خانه كشيد هرچند آنعورت اضطراب كرد به جائى نرسيد علوى كارد كشيده گفت اگر اطاعت من ننمائى ترا بقتل آورم ضعيفه گفت اى سيد اگر تو به حرام و زنا با من خلوت كنى و من از تو بار گيرم آنفرزند از روى نسب از كدام طايفه باشد گفت علوى زن گفت اى سيد مگر تو از آن علويانى زيرا كه اين فعل حلال‌زادگان نيست كه از تو صدور مىيابد علوى خجل شده دست از او بازداشت و از آن افعال توبه كرد\r\n\r\nحكايت : آورده‌اند كه روزى از عتبة بن علام كه از جملهء بزرگان دين بود و زهاد ايام\r\nسؤال كردند كه سبب توبهء تو چه بود گفت روزى براهى ميرفتم ناگاه زنى را ديدم كه در زير چادر مانند آفتاب از وراى سحاب ميخراميد رشاقت قد و حسن رفتار و حركات موزون او دل من ربوده روزى بدر خانه‌اش رفته شمهء از حال خويش بيان كردم پرسيد كه تو مرا در كجا ديدهء گفتم در فلان محل سئوال نمود كه بر چه چيز من عاشق شدى گفتم دو چشم همچون نرگس تو دل مرا چون لاله پرخون گردانيد و غمزهء غماز تو مرا چنين شوريده كرد زن گفت زمانى بر در سراى من بنشين تا آنچه ترا آشفته خود گردانيده نزد تو فرستم و زن به خانه رفته كارد در حدقه چشم خود كرده چشم خود را بيرون آورده\r\n\r\n","description":"","footnote":"","page_name":" 679 ","page_number":679},
  {"content":"\r\n\r\nنزد من فرستاد و پيغام داد كه اگر بدين چشمها مفتون گشتهء اينك نزد تو فرستادم كه چشمى كه به نظر شهوت نامحرم آلوده شود در حدقهء من چه كار دارد چون آن حالت مشاهده نمودم از خواب غفلت بيدار شده توبه كردم\r\n\r\nحكايت : در بعضى كتب مسطور است\r\nكه شخصى زن صالحه مستورهء كه باصلاح حسن و عفاف و جمال جمعداشت در نكاح آورده روزى زن با شوهر گفت تو قدر عفاف و قيمة صلاح من نميدانى مرد بر زبان آورد كه مستورى تو بواسطهء عفاف مست زن گفت غلط كردهء هيچكس بر محافظت زن قدرت ندارد مرد گفت من ترا رخصت دادم كه بهرجا كه خواهى به روى و هرچه خواهى كن روز ديگر زن خود را آراسته و از خانه بيرون آمد و هرچند در بازارها تردد نمود هيچكس بوى التفات ننمود آخر روز شخصى گوشه چادر او را گرفته كشيد و بعد از آنكه زن متوجه او شد آنمرد هيچ نگفت و برفت زن به خانه آمده صورت حال با شوهر گفت جوان گفت اللّه اكبر بخاطر دارم كه در سن صبى روزى گوشهء چادر زنى را گرفته كشيدم و همان لحظه پشيمان شده استغفار كردم زن در پاى او افتاده گفت راست است كه عفاف من بواسطهء صلاح تست\r\n\r\nحكايت : آورده‌اند كه در زمان ماضى يكى از طراران جمعى فراهم آورده بقطع طريق اشتغال نمود\r\nو اكثر اوقات فرصت ميجست كه بارخانهء پادشاهرا كه از شهرها ميآوردند بگيرد و همواره دست تعدى باموال شاه و امراى درگاه دراز ميكرد روزى اتفاق افتاد كه آن عيارپيشه بسبى از اسباب به شهر آمده او را بشناختند ملازمان سلطان ويرا گرفته نزد پادشاه بردند پادشاه فرمود تا آنشخص را بدار كردند و با يكى از امرا فرمود تا با چند كس شبها در پاى دار پاس جثه او را بدارند كه مبادا عياران جسد سردار خود را بدزدند و چون آن امير چند شب متعاقب پاس ميداشت شبى غافل شده آن عياران جسد آنمرد را دزديدند سپهسالار از اين قضيه آگاه شده بغايت مضطرب شد چون پادشاه فرموده بود كه اگر در حراست تقصيرى نمايد و جسد دزد را ببرند او را بعوض بردار كند و چون ميدانستكه شاه مردى متهور جبار است و او را البته خواهد كشت فرار نموده بگو - رستانى رسيده در آنشب چراغى ديد كه بر سر قبرى روشن است نزديك به آن محوطه رفته زنى ديد در غايت حسن و جمال و نهايت غنج و دلال بر سر گورى نشسته ناله ميكرد سپهسالار چون بآنسرو سيم‌اندام نظر كرد دل از دست داده گفت اى دلرباى زيباروى در حسن و خوبى بيهمتائى اين چه جاى تست سبب چيست كه ترك خورد و خواب كردهء و درين خاك\r\n\r\n","description":"","footnote":"","page_name":" 680 ","page_number":680},
  {"content":"\r\n\r\nغمناك نشسته زن گفت شوهرى داشتم بغايت مهربان كه مرا بينهايت دوست داشتى در اين اوقات دست قضا او را از كنار من ببرد و مرا بدست درد ناصبورى و داغ دورى سپرد و اكنون در آشنائى عالميان بسته و بر سر خاك او نشسته‌ام آنگوهر ناب را در خاك ميجويم و اين ترانه ميگويم .\r\n هرگز كه ديد روح قدس ميهمان خاك * هرگز كه يافت عقل مجرد ميان خاك\r\nچون بود جاى نكته جان در دهان او * پس در چرا نهاد فلك در دهان خاك \r\nسپهسالار گفت ايدختر آنچه از تو صدور مييابد بافعال عقلا نسبتى ندارد و خداوند تعالى جل ذكره نكاح را حلال ساخته و ترا در اين خاك‌نشينى نه اجر اخرويست و نه عيش دنيوى اگر شوهر قديم ترا دوست ميداشت شايد كه شوهر جديد را نسبت به تو محبت بيشتر باشد .\r\n اگر يكقطره كم شد از سبويت * هزاران دجله سر دارد بجويت \r\nو چندان از اينمقوله سخنان گفت كه زن خاطرش مايل به شوهر كردن شده با جوان خوش درآمده و لحظهء كه اسب طرب در ميدان معاشقت تاختند سپهسالار متفكر شده حديث مهابت سلطان خاطرش را مشوش ساخت زن گفت مگر از وصال سير آمدى كه چنين متأمل گشتى يا ازين مواصلت پشيمان گشتى كه پريشان نشستى گفت نى قصهء من بغايت دشوار است و شمهء از حال دزد و پاسبانى خويش و بيم پادشاه بواسطهء فوت جسد او تقرير نمود زن گفت علاج اين كار سهلست شوهر من دو ماه بيش نيست كه وفات يافته و هنوز نپوسيده او را از قبر بيرون آور و بجاى دزد بياويز سپهسالار را اين راى موافق مزاج افتاده فى الفور قبر را شكافته آن بيچاره را از خاك برآورد و با زن گفت آنمرد كه بر دار بود ريش نداشت زن ريش شوهر را گرفته يكيك بركند و ذقن آن ميت را ساده ساخته باتفاق وى راه برده بر دار كردند و هردو به خانه رفته مدتى با يكديگر بسر بردند اتفاقا سپهسالار بيمار شده زن اضطراب بسيار آغاز نهاده گريه‌وزارى ساز كرد سپهسالار همسايه‌ها را طلبيده گفت ايياران من از اين زن خود التماس دارم كه بعد از وفات من اينريش را از زنخ من برنكند و به حال خود گذارد\r\n\r\nحكايت : اسحق موصلى گويد روزى در شهر بغداد بتفرج صحرا و مرغزار و مشاهدهء جريان آب زلال و استنشاق نسيم شمال بيرون آمدم\r\nدر اثناى راه جوانى ديدم نيكوشمايل و خوش‌طبيعت اما آثار اندوه از صفحهء جبين او لايح و علامات حسن بر نايرهء\r\n\r\n","description":"","footnote":"","page_name":" 681 ","page_number":681},
  {"content":"\r\n\r\nاحوالش واضح .\r\n با هركسى مگوى فغانى كه عاشقم * اينحال خود ز طور تو فرياد مىكند \r\nاز حقيقت حالش استفسار نمودم گفت من پسر فلان سوداگرم پدرم اموال بينهايت داشت و در جوار من مردى بود اراذل الناس دخترى بغايت جميله داشت اتفاقا نظر من بر آن عشوه‌ساز افتاده مرغ دلم بهواى دانهء خالش در دام محبت افتاد چونمهم بدشوارى انجاميد استيلاى سپاه عشق در شهرستان دلم از حد تجاوز نمود شمهء از احوال خود بيانكردم و از پدر التماس نمودم كه من و او را اتصال دهد پدرم زبان بنصيحت گشوده گفت ايپسر آندختر اصلى مرغوب ندارد و حضرت سيد عالم صلى اللّه عليه و إله از تزويج امثال ايشان نهى فرموده است و چونعشق زور آورده بود عنان اختيار از دست برده سخن پدر را بسمع رضا اصغا ننمودم و پدر بنابر رعايت خاطر من او را خطبه كرده اموال بسيار بذل نموده او را به خانه آورد و چون پدرم وفات كرد او را متصرف جميع جهات خود ساختم باندك زمانى مجموع عروض و نقود را بباد فنا داده هيچ چيز باقى نگذاشت و چون افلاس من ظاهر شد و تنگدستى از حد گذشت خصومت و نزاع آغاز نهاده مرا از خانه بيرون كرد اسحق گويد گفتم ايجوان بيا تا ترا نزد جعفر بن يحيى برمكى برم و شمهء از حال تو تقرير كنم باشد كه در شأن تو لطفى فرمايد القصه او را نزد جعفر هزار مثقال طلا به او بخشيد فرمود كه اين زنرا طلاق ده كه قدم او بر تو مبارك نيست جوان چون به خانه رفت زن بخصومت پيش آمده گفت مرا تاب بينوائى نيست همين لحظه موكل ديوان قضا را حاضر سازم و ترا به علت نفقه و كسوت محبوس گردانم جوان هرچند ملاطفت نمود زن نشنود و به بام برآمد جوان كيسهء زر پيش خود ريخته چون نظر آن زن بر زر افتاد فرود آمده اظهار محبت نمود و از گفته‌هاى گذشته استغفار كرد جوانگفت تو از من مطلقه بسه طلاقى زن چون اين شنود فرياد برآورد كه ايمسلمانان اين شوهر ناحفاظ بداعتقاد من مسلمانى را كشته است و زر او را برداشته اكنون ميشمارد خلايق بآنخانه رفته جوانرا گرفتند بيچاره بر زبان آورد كه اى ياران اين از فواضل وزير است و اين زن دروغ ميگويد اگر باور نداريد مرا به خدمت او بريد آنجماعت جوانرا به خدمت جعفر آوردند و صورت قضيه بيان كردند جعفر تصديق جوان كرد فرمود تا آنزنرا گرفته هرچه از جوان گرفته بود استرداد نموده تسليم كردند و با او گفت اين زن بر تو ميمون نبوده\r\n\r\n","description":"","footnote":"","page_name":" 682 ","page_number":682},
  {"content":"\r\n\r\nاست زيرا كه سه چيز است كه اگر بر كسى مبارك نيايد تأثير عظيم كند و اگر ميمون باشد آثار نيكو دهد زن و اسب و جامه جوان زنرا طلاق داده از آن بلا خلاص شد\r\n زن چو ميغ است و مرد همچون باد * ماهرا تيرگى ز ميغ بود\r\nبدترين مرد اندرين عالم * به‌بهين زنان دريغ بود \r\n\r\nحكايت : سوداگرى صاحب ناموس زنى خواسته و خانه را مستحكم ساخته\r\nابواب خروج و دخول مسدود گردانيد و هيچكس را به خانه خود نميگذاشت روزى زن با شوهر گفت چرا كار بر من تنگ گرفتهء اگر زن نابسامان‌كار باشد هيچكس را قدرت بر محافظت او نباشد و اگر مستوره بود از اين محافظت فايدهء متصور نبود شوهر بسخن زن التفات ننموده در آن امر بيشتر سعى كرد زن خواست برهانى بر مدعاى خود اقامت نمايد و بر شوهر ظاهر سازد كه محافظت بيهوده است زالى همسايهء او بود كه گاهى از شكاف ديوار با او غم دل گفتى روزى با وى گفت كه با فلان جوان بگوى كه من از آرزوى وصال تو با ديدهء پرآب و با جان پرپيچ و تابم .\r\n از درد فراقت اى بلب شكر ناب * نه روز مرا قرار و نه در شب خواب\r\nچشم و دل من ز هجرت ايدر خوشاب * صحراى پرآتش است و درياى پرآب \r\nمدتيست كه در عشق تو در سوز و گدازم .\r\n دارم سر آنكه با تو در بازم جان * گر هست سر منت سرى در جنبان \r\nزال پيغام بآنجوان رسانيد جوان چون آوازهء آن دختر شنيده بود بر زبان آورد كه با دختر بگوى :\r\n جانا سخن از زبان من ميگوئى * يا خود ز زبان من سخن ميگوئى \r\nآن كيست كه طالب وصال تو نباشد و بهزار جان خريدار جمال تو نبود .\r\n گر بنقد جان توانستى خريدن وصل دوست * طالب وصل تو بودى هركه جانى داشتى \r\nاما شوهر تو بغايت غيور است و از طريق لطف و مردمى دور دولت پاىبوس تو چگونه مرا ميسر گردد زن گفت سهلست من تدبيرى كنم كه مواصلت ميان ما روى نمايد بايد كه صندوقى ترتيب كنى و با شوهر من بگوئى كه من بسفرى ميروم و صندوقى مملو از نفايس دارم و بهيچكس اعتماد ندارم ميخواهم كه بوديعت پيش تو بگذارم آنگاه به خانه روى و خود در صندوق بنشينى و غلامانرا بفرمائى تا صندوقرا بخانهء ما\r\n\r\n","description":"","footnote":"","page_name":" 683 ","page_number":683},
  {"content":"\r\n\r\nآرند چون اين سخن شنيده بموجب فرموده محبوبه عمل نموده قصهء امانت را با شوهر معشوقه در ميان آورد تاجر قبول محافظت آن كرده جوان به خانه آمده در صندوق رفت و غلامان در صندوقرا مقفل ساخته بر دوش گرفته بخانهء تاجر بردند زن در آنحال پيش شوهر آمده پرسيد كه اين چه چيز است تاجر گفت امانتى است از فلانمرد كه به سفر رفته زن گفت غلامانرا بفرماى كه سر صندوقرا بگشايند و ملاحظه نماى كه در آن چه چيز است مبادا كه فردا صاحبش چيزى دعوى كند كه در آنجا نباشد گيرم بقاضى روى و سوگند خورى و خصومتى روى نمايد آخر بدنامى روى نمايد تاجر غلام خواجه را طلبيده گفت سر صندوق بگشاى و به من نماى كه امانت چيست غلام چون آگاه نبود كه خواجه در آنجاست سر صندوقرا گشاده جوان همسايه سر از صندوق برآورد چون تاجر را بر سر خود ايستاده ديد مرغ عقل از دريچهء دماغش پرواز كرده چون مدهوشان بر جاى خشك گشت زن با تاجر گفت بگذار و برو كه اينعمل انگيختهء من بود و اين كار از من صادر شد صورت حال تقرير نموده گفت ميخواستم كه بر تو ظاهر سازم كه اگر زن بدكار باشد هيچكس او را نگاه نتوان داشت اكنون دست از محافظت من بدار و مرا بعفت من بگذار .\r\n هيچ زنرا نگاه نتوان داشت * ز آنكه ابليس يار ايشانست\r\nدر بدى در پناه نتوان داشت * ز آنجهت مكر كار ايشانست \r\n\r\nحكايت : يكى از ثقات روايت نموده كه چند سال متعاقب حج ميگذاردم\r\nو زنى نيز ديدم كه هرسال حج پياده ميگذارد نوبتى از او پرسيدم كه سبب چيست كه تو حج پياده اينهمه ميگذارى جواب داد كه قصهء من دورودراز است و حكايت من بغايت جانگداز ، من در آنباب مبالغه نموده و التماس كردم كه حال خود تقرير نماى گفت من پدرى داشتم كه در سلك اعاظم علماى اسفرائين انتظام داشت و به غير از من فرزندى نداشت و محبت او با من بدرجهء بود كه هر صباح تا نظر بر روى من نيفكندى به نماز بامداد نپرداختى جمعى از مشاهير مرا خطبه نمودند قبول نكرد روزى پدرم بمدرسه رفته من به بام برآمدم نظرم بر جوانى نوخط افتاد كه ملاحت لبان شكربارش چونفرح غمزداى و صباحت ديدارش چون صبح روح‌افزاى\r\n صباحتى كه تو دارى صباح عيد ندارد \r\nآفتاب از رشگ جمالش در اضطراب بود و بنفشه سيراب از خط مشكينش\r\n\r\n","description":"","footnote":"","page_name":" 684 ","page_number":684},
  {"content":"\r\n\r\nدر پيچ‌وتاب .\r\n خطى كه ز روى يار برخاسته شد * تا ظن نبريكه خط او كاسته شد\r\nدر باغ رخش بهر تماشا كه جان * گل بود و بسبزه نيز آراسته شد \r\nچون نظر او بر من افتاد مرغ دلم بهواى وصال او در پرواز آمده عنان خويشتن - دارى از دست داده گفتم ايجوان چه شود اگر لحظهء بقدم خويش كلبهء احسان ما را منور سازى و با ما درسازى جوان قبول نموده بدرخانهء من آمده من در بگشادم و او را به خانه بردم مقارن حال پدرم بجهة كتابى كه فراموش كرده بود از مدرسه بازآمده در بكوفت من از خوف جوانرا در خمى بزرگ كه در گوشهء خانه از غله تهى بود كردم و سر آن استوار ساختم چون پدرم به خانه آمد لحظهء توقف كرده بيرون رفت من بر سر خم رفته جوانرا ديدم كه نفس‌گير شده مرده بود متحير فروماندم و او را از آنجا بيرون آوردم و هرچند فكر كردم كه او را چگونه دفن كنم عقلم به جائى نرسيد بر پهلوى خانهء ما طويلهء بود و اسبان خليفه را آنجا نگاه ميداشتند غلامى زنگى در آنجا ميبود او را آواز دادم و مبلغى زر بر سبيل رشوه پيش او برده گفتم مرا مهمى چنين روى نموده اگر اين مرده را به جائى برى دفن كنى و اين سر را فاش نگردانى هرچه خواهى به تو دهم و مدت العمر رهين منت تو باشم غلام را بر سر آنجوان بردم چون نظرش بر آن ميت افتاد دست بر سر زده گفت اى خداناترس اين خواجگى منست راست بگوى كه او را بچه‌جهة كشتى قسم ياد كردم كه من قصد او ننموده‌ام ليكن معامله چنين بود و صورت واقعه را تقرير كردم غلام گفت همين لحظه خواجهء خود را خبر كنم تا ترا ببدترين عقوبتى هلاك گرداند من آغاز تضرع كردم و او را بمال و اسباب تطميع نمودم گفت ممكن نيست كه از سر اينماجرا درگذرم مگر آنكه اطاعت من نمائى چونديدم كه مهم برسوائى انجامد تن در دادم و غلام زنگى همانلحظه بازالهء بكارت من مبادرت نموده ميت را در جوالى نهاده بيرون برد هرروز كه پدرم بيرون ميرفت ميآمد و مرا رنجه ميداشت و بعد از چند روز شبى به عقب درآمده فرياد ميزد و مرا طلب ميكرد ترسيدم كه مبادا آوازه به گوش پدرم رسد بسر ديوار رفتم گفت ياران من هركدام شاهدى آورده‌اند و بزم شراب ترتيب داده من نيز آمده‌ام كه ترا به آنجا برم هرچند عذر خواستم قبول نكرد و گفت اگر سخن مرا نشنوى ترا رسوا سازم گفتم چندان صبر كن كه پدرم\r\n\r\n","description":"","footnote":"","page_name":" 685 ","page_number":685},
  {"content":"\r\n\r\nبخواب رود و چون پدرم بخواب رفت از روى اضطرار از آنديوار به زير رفتم جمعى از سايسانرا ديدم كه مجلسى ترتيب نموده‌اند و هركدام محبوبهء آورده‌اند بشرب شراب اشتغال دارند چون زنان فاحشه مرا ديدند زبان بطعن و سرزنش من گشوده گفتند آنهمه عفت و ناموس چه بود و اينهمه رندى و بيباكى چيست گفتم ايخواهران سرزنش مكنيد روش روزگار غدار اينست .\r\n چنين است رسم سراى درشت * گهى پشت بر زين گهى زين به پشت \r\nگفتند شراب خور گفتم مرا معذور داريد هرگز شراب نخورده‌ام ميترسم كه بيك دو جرعه بيهوش گردم اما من ساقى باشم گفتند چنين كن پس صراحى و پياله برداشتم و رطلهاى گران بر آنجماعت پيمودم چنانچه همه را بيهوش ساختم كاردى در ميان يكى از آنجماعت بود مانند الماس آنكارد را بركشيدم و سر آنطايفه را از ذكور و اناث بريدم و ايشان بيست نفر بودند چونهمه را بكشتم به خانه آمدم و صباح هيچكس مطلع نشد كه اينفعل از كه صادر شده در اين اثنا شخصى از خويشان پدرم مرا خطبه كرد پدرم قبول نموده مرا با او عقد بست و چون باكره نبودم از فضيحت ترسيده كنيزكى باكره خريدم و مدتى برعايت و تربيت او پرداختم و در شب زفاف نوعى كردم كه شوهر مرا شراب بسيار دادند چونوقت خواب آمد كنيزك را طلبيده گفتم حقوق من بر ذمت تو فراوانست و بجهة آن ترا پرورده‌ام كه يكساعت امشب به كار من آئى اين جامهء من بپوش و نزد شوهر من رو و چون بكارت تو بردارد از نرد او بيرون آى كنيزك نزد شوهر من رفته من منتظر نشستم چون نيمشب شد كنيزك بيرون نيامد من بر سر او رفته گفتم بر خيز و بجاى خود رو كنيزك گفت شوهر از منست و تو بكارت بباد دادهء ميخواهيكه بدين حيله خود را سفيدروى سازى حاشا كه من از نزد شوهر خود بيرون آيم چون اين سخن شنيدم بهر دو دست حلق او را گرفته بيفشردم چندانكه جان بداد آنگاه او را بر پشت بسته در خانهء كه هيزم بسيار بود انداخته آتش زدم تا خاكستر شد و بعد از مدتى از شوهر طلاق گرفته با خود گفتم بعدد هركس كه كشته‌ام يك حج پياده بگذارم شايد كه خداى تعالى مرا بيامرزد و اكنون پانزده حج گذارده‌ام .\r\n\r\n","description":"","footnote":"","page_name":" 686 ","page_number":686},
  {"content":"\r\n\r\n\r\nجزو هشتم از اجزاى عشرهء زينة المجالس و اين جزو نيز مشتمل است بر ده فصل\r\nفصل اول در خدمت ملوك و سلاطين فصل دويم در بيان عوايد خوف و فوايد رجا فصل سيم در تاثير دعوات مستجاب فصل چهارم در غرايب تفألات و آثارى كه بر آن مترتب ميگردد فصل پنجم در فرح بعد الغم و فرج بعد الهم فصل ششم در بيان احوال جمعى كه بدست جفاى دزدان گرفتار شده و عاقبت از آن بليه خلاصى يافتند فصل هفتم در ذكر مردمى كه بچنك سباع ضاره گرفتار گشته خداوند عز و علا ايشانرا خلاص و نجات ارزانى داشت فصل هشتم در ذكر بعضى كه ببلاى عاشقى گرفتار گشته برخى بمطلب خود نرسيده جان دادند و بعضى چهرهء مطلوب در آئينهء مراد ديدند فصل نهم در ذكر جماعتيكه در ورطهء هلاك ديو درافتاده رهائى يافتند فصل دهم در عجايب قضا و غرايب قدر و بيان شمهء از آن امر پرخطر .\r\n\r\nفصل اول در فوايد خدمت ملوك و سلاطين\r\n\r\nحكايت : احمد بن داود كه نزد خليفه مرتبهء عالى داشت\r\nو معتصم منصب اقضى - القضاتى بلاد اسلام به او داده وى را مصاحب و نديم خويش ساخته بود روايت كرد كه ميان من و ابو دلف العجلى قواعد محبت و خصوصيت و اساس اتحاد و و داد استحكام داشت نوبتى شنيدم كه از ابو دلف خطائى سر زده و معتصم او را بافشين كه بينهما عداوت قديم مؤكد بود داده است تا كينهء خود از او بخواهد و انتقام خويش از او بكشد از استماع اينخبر عالم روشن در نظرم سياه نمود دانستم كه افشين او را زنده نخواهد گذاشت و او را بعقوبتى هرچه تمامتر هلاك خواهد كرد بجهة شفاعت او بخانهء افشين رفتم و بيرخصت به خانه او درآمدم افشين را ديدم بر تخت نشسته و ابو دلف را در سلاسل و اغلال كشيده نزد خود بازداشته زبان بدشنام وى گشوده است و جلاد شمشيرى مانند قطرهء آب در دست گرفته :\r\n نعوذ باللّه از آن آب رنگ آتش فعل * كه باد زخم دهد رو به خاك رنك اديم\r\nببرق ماند و كس برق را نيافت سكون * بباد ماند و كس باد را نديد زخيم \r\nچون چشم افشين بر من افتاد برخاست و مرا در پهلوى خود نشاند و بساط\r\n\r\n","description":"","footnote":"","page_name":" 687 ","page_number":687},
  {"content":"\r\n\r\nمعذرت گسترده از سبب آمدن در آنوقت استفسار نمود گفتم بامير حاجتى دارم و اميدوارم كه ملتمس من بشرف اجابت اقتران يابد گفت جمله ملتمسان جز خلاص اين شخص كه اينجا ايستاده است مبذولست زيراكه قصدهائيكه او در باب انهدام جان و مال من كرده بر عالميان روشن است و اكنون خداى تعالى در دل خليفه انداخته كه او را بدست من داده است تا بمقتضاى راى خويش در باب او حكم كنم من گفتم آمدن من به خدمت امير نه بجهة محقرات بود بلكه بجهة آن آمده‌ام كه امير رحمت نموده ابو دلف را به من بخشد و بشكرانه آنكه تير تدبير و تزوير او بر جوشن دولت امير كارگر نيامده از او عفو فرمايد افشين گفت آنچه ميخواهى از اموال و اسباب و ضياع و عقار من مبذولست اما دست از شفاعت اينمرد بدار كه من به هيچ نوع از سر قتل او در نخواهم گذاشت چندانكه در آنباب سخن گفتم مفيد نيفتاد گفتم برخيزم و در پيش او بر پاى بايستم شايد كه شرمنده شده او را به من بخشد چون برخاستم افشين بتصور آنكه من ميروم خواست كه بمشايعت من اقدام نمايد گفتم بنشين كه من نميروم و بجهة آن نزد تو بر پاى ايستاده‌ام تا گناه ابو دلف را به من بخشى و تا از او عفو ننمائى ننشينم چه نيكو نباشد كه من مردى به خدمت چون توئى آمده التماس كنم و نااميد برگردم افشين قبول نكرد خواستم كه سربرهنه كنم افشين در غضب رفته آغاز درشتى كرده مرا دشنام داد برفور بر زبان آوردم كه من حرمت تو ميداشتم و اينهمه تواضع مينمودم فرمان امير المؤمنين چنانستكه اگر موئى از سر ابو دلف كم كنى ترا بعقوبت تمام بقتل آورند من فرمان رسانيدم و حاضرانرا گواه گرفتم باقى تو دانى و بخشم از مجلس افشين بيرون آمده بدار الخلافه رفته معتصم در حرم بود ملازمى را گفتم اعلام ده كه قاضى آمده است خليفه مرا طلبيده چون بخدمتش رسيدم صورت حال خود را از التماس نمودن و شفاعت ابو دلف كردن و دشنام دادن افشين و فرمان خليفه در آخر رسانيدن تمام بيان كردم آثار تغير در بشرهء معتصم ظاهر شده گفت تو از مقربان حضرت مائى خوب نباشد پيش يكى از خدمه ما رفته اينهمه تواضع و تخشع نمائى و او گوش بقبول تو نكند و معذلك زبان بشتم تو گويا گرداند اينمعنى موجب بيحرمتى ما نيز هست در اين اثنا افشين درآمده معتصم به او التفاتى نكرد افشين گفت يا امير المؤمنين حال ابو دلف بر راى عالم آراى پوشيده نيست\r\n\r\n","description":"","footnote":"","page_name":" 688 ","page_number":688},
  {"content":"\r\n\r\nو سعيهائيكه او نسبت به من كرده ظاهر است و امير المؤمنين او را به من داده است تا بقتل او شفاى سينه خود حاصل كنم احمد بن ابى داود حمايت او مىكند كه امير المؤمنين ميفرمايد اگر تو او را بيازارى به تو آنرسد كه نخواهم معتصم درخشم شده گفت تو خود را فراموش كردهء و بخار پندار بدماغ راه دادهء زياده از گليم خويش پا دراز كردهء ترا چه حد آنكه مقربان من نزد تو آيند و بجهة حرمت تو تواضع نمايند ؛ تو بايشان التفات نكنى و فرمان به تو رسد بسخن گوش ننهى راست گفته احمد بن ابى داود آنچه در حق ابو دلف از تو صادر گردد بعينه همان در شان خود مشاهده كنى افشين بخشم بيرون رفت احمد بن ابى داود گفت خواستم كه از عقب او روم و او را استمالت دهم خليفه گفت بگذار تا برود و منتظر ميباش كه نماز شام ابو دلف نزد تو خواهد آمد شامگاه چون به خانه رفتم ابو دلف را ديدم تشريف افشين را پوشيده آنگاه ميان من و افشين عداوت قايم شده من تبتع احوال او ميكردم تا الحاد او ظاهر شده خليفه ويرا سياست كرد و اينمعنى كه مرا حاصل شد بواسطهء خدمت ملوك بود\r\n\r\nحكايت : يكى از شعراى عرب موسوم بابن الهرم\r\nقصيدهء از قصايد خويش كه در شان عبد الواحد بن سليمان بن عبد الملك بود در تعريف و ستايش ممدوح افراط نموده بود سبب اينمعنى از وى پرسيدم جوابداد كه من شمهء از كرم عبد الواحد تقرير نمايم نوبتى او را بامارت مدينه فرستادند و من به خدمت وى پيوستم چنانچه آداب كريمان باشد مرا رعايت ميفرمود و تا در آنشهر امير بود مراقبت جانب من مينمود و چون از آن مهم معزول گشته بشام مراجعت نمود من بملازمت هيچكس نرفتم و ذخيره‌ايكه داشتم خرج كردم چنانچه هيچ‌چيز از آن باقى نماند روزى باعيال خود گفتم كه حال من بايندرجه كه مىبينى انجاميده است و جز عبد الواحد كه مرا از حضيض مذلت باوج عزت رساند ندانم و اكنون در دمشق است و من زاد راه ندارم كه به خدمت او روم زن حلى و زيور خود به من داد كه اين را به فروش و خرج راه كرده بشام رو من از آنوجه ناقهء خريده سوار شدم و چون بدمشق رسيدم به منزل عبد اللّه الواحد رفته نزول كردم نماز شام عبد الواحد از حرم بيرون آمده به مسجد رفت و بعد از اداى نماز نظرش بر ناقه من افتاد پرسيد كه اين شتر كيست من پيش رفته خدمت كردم چون مرا ديد شناخته مسرور شد و از حالم پرسيد شمهء از پريشانى حال و تشتت مآل خويش بيان كردم عبد الواحد آب در چشم گردانيد غلامى\r\n\r\n","description":"","footnote":"","page_name":" 689 ","page_number":689},
  {"content":"\r\n\r\nرا طلبيده آب خواست و سخنى در گوش او گفت غلام رفته هميانى زر آورد عبد الواحد از او سئوال نمود كه اين زر چند است گفت هزار و هفتصد مثقال سوگند ياد كرد كه بيش از اين نقد در منزل من موجود نبود با غلام ديگرباره كلمهء آهسته گفته آن غلام برفت و صندوقچهء آورده سر آن را گشوده مشحون بجامهاى زنانه بود گفت اينجامهء چند است كه در حرم بود و قسم ياد كرد كه بيش در سر كار ما حاضر نبود ديگريرا اشاره كرد وى تخته جامه نفيس آورده عبد الواحد مجموع را به من تسليم كرده گفت ميخواستم كه ترا بهتر از اين روانه كنم اما بيش از اين ميسر نشد من زبان بدعا و ثناى او گشوده با حصول مطالب و مقاصد از خدمت او به وطن بازگشتم و اين يك لطف اوست از جملهء الطاف كه در حق من فرموده و اگر من بجهة همين موهبت مدح او گويم هنوز از عهدهء شكر نعمت او بيرون نميآيم\r\n\r\nحكايت : آورده‌اند كه يكى از اهل سياقت و ارباب كتابت بقلت مال و كثرت عيال مبتلا گرديده بود\r\nو هرروز كه خسرو خاورى بر اين حصار نيلوفرى برآمده رايت استضائت مىافراخت تا زمانيكه بهرام خون‌آشام بر بام سپهر مينافام منزلى ميساخت بدرگاه امير عضد الدوله ابن ركن الدوله نشستى و حاجت خويش با هيچكس بيان نكردى نوبتى بوقت استوا كه حرارت بر هوا استيلا داشت اكثر خدم و حشم بوثاق خويش رفته بودند عضد - الدوله از حرم بيرون آمده دبيرى طلبيده تا مكتوبى بيكى از حكام و نويسد آنكاتب را كه در آفتاب ايستاده بود مخاطب ساخته گفت چرا در آفتاب ايستاده جواب داد از بهر آنكه عمرى در آفتاب ايستاده‌ام تا در سايهء دولت امير نشينم آن سخن موافق با مزاج پادشاه افتاده گفت چرا حاجت خود را باركان دولت معروض نداشتى و ديگر آنكه تو نويسندهء چرا قصه خود را بر صفحهء ننوشتى و بعرض ما نرسيدى تا در اين مدت ترا بيكار نگذاريم كاتب زبان بدعا گشوده گفت در كتابى به نظر احقر رسيده كه هر كه پشت به ديوار صاحبدولتى بازدهد عنقريب اثر دولت آن بزرك سرايت كند .\r\n پدر كز من روانش باد پرنور * مرا پيرانه پندى داد مشهور\r\nكه از بيدولتان بگريز چون تير * وطن در كوى صاحبدولتان گير \r\nو بنده در اين عصر هيچ صاحبدولتى از پادشاه بزرك‌تر نديدم و مدتيست كه هر بامداد كه صبح صادق از افق مشرق جمال مينمايد بنده به اين\r\n\r\n","description":"","footnote":"","page_name":" 690 ","page_number":690},
  {"content":"\r\n\r\nدرگاه روى آورده پشت به ديوار قصر همايون داده بايستم و تا هنگام شام اقامت نمايم و بعد از شام بوثاق روم عضد الدوله گفت صدق اين سخن روشن شد اكنون وقت آنست كه از حضيض ذلت باوج سعادت رسى و از كنج خمول باوج قبول برآئى و او را مهمى خطير فرموده تشريفى فاخر داد .\r\n\r\nفصل دويم از جزو هشتم در عوايد خوف و فوايد رجا\r\nآورده‌اند كه چون طاهر ذو اليمينين بغداد را محاصره نمود محمد امين را مضطر گردانيده روزى محمد امين رقعهء بطاهر فرستاد مضمون آنكه دانسته باشى كه هركه اسلاف ما را خدمت كرده غايت حق گذارى و جان سپارى بجاى آورده و در موافقت و اخلاص باقصى الغاية كوشيده است باز اى آنخدمت جز شمشير تيز و سنان خونريز مزدى نيافته و واقعهء ابو مسلم مروزى و ابو سلمه خلال و يحيى بن خالد برمكى و ديگر اعيان بسمع تو رسيده باشد چه احتياج به تنبيه منست چون حال بر اينمنوالست چرا در آئينهء صواب روى مصلحت نه‌بينى و از براى دودمانى چنين ما را عرضهء بلاء و خود را متعرض فنا ميگردانى و چون اين رقعه بطاهر رسيد ظاهر نساخت ليكن با يكى از خواص كه محرم اسرار او بود گفت كه محمد امين از تهديد آتشى در دلم برافروخت كه مدت العمر انطفا نخواهد يافت و خيال امن گرد ديدهء من نخواهد گذاشت و اثر همان بىاعتمادى بود كه در آخر عمر مخالفت مأمون اظهار كرد\r\n\r\nحكايت : از قاضى ابو عمر مرويست كه در آن اوان كه مقتدر عباسى را گذاشته\r\nعبد اللّه بن معتز را بر سرير خلافت نشاند بعد از اندك مدتى نوبت ديگر خدام دار الخلافه با مقتدر بيعت كردند و عبد اللّه معتز را مقيد ساخته در اين اثنا مرا و قاضى مثنى و محمد بن داود جراح را محبوس ساختند در سه خانه كه هرسه خانه متصل بهم بود چنان اتفاق افتاد كه من در خانه وسطى واقعشدم و محمد بن داود و قاضى مثنى را در دو خانه كه بر يمين و يسار من بود بازداشتند و ما از غايت حيرت و دهشت همه روز وصيت ميكرديم و در آن ايام من در سن شباب بودم و محاسنى مانند پر غراب داشتم شبى صداى گشودن قفل بسمع من رسيده چون گوش فراداشتم شنيدم كه جمعى محمد بن داود را از خانه بيرون آورده در صحن زندان مانند گوسفندان خوابانيده خواستند كه به ذبح او پردازند محمد بن داود تضرع بسيار نموده صد هزار مثقال طلا تقبل نمود و آنجماعت نشنيده سر او را چون\r\n\r\n","description":"","footnote":"","page_name":" 691 ","page_number":691},
  {"content":"\r\n\r\nگوسفند از تن جدا ساختند چون اينحال مشاهده نمودم خوف و هراس تمام بر ضمير من استيلا يافته از حيات مأيوس شدم و بقرائت قرآن و استغفار مشغول شدم بعد از لحظهء طايفهء آمده قاضى مثنى را از آنخانه بيرون آوردند و گفتند امير المؤمنين ميفرمايد چرا نقض بيعت من كردى و بچه‌تأويل گردن از اطاعت من پيچيدى قاضى جوابداد كه از بهر آنكه شايستهء سرير امامت نبودى گفتند كه خليفه فرموده است كه اگر از اين كفر برگردى و از اينمعصيت استغفار كنى ترا بحبس بازبريم و الا شرط سياست بجا آوريم قاضى بر زبان آورد كه من ارتكاب كفر ننموده‌ام و گناهى عظيم از من در وجود نيامده كه توبه لازم آيد و چون آنجماعت از توبهء او مايوس شدند برخى بيرون رفتند و بعضى ماندند و بعد از زمانى آنها كه مانده بودند قاضى را بقتل آوردند و جسد او را در چاه انداختند چون آنحالت مشاهدهء من گشت چنانشدم كه هر ساعت عقل از من زايل ميشد و پناه به خداوند ذو الجلال ميبردم و چون نسيم سحرى وزيدن آغاز كرد آنطايفه مراجعت نموده مرا از خانه بصحن سراى آوردند و گفتند امير المؤمنين ميفرمايد اى بدبخت چه چيز ترا بر آنداشت كه در شكستن بيعت من كوشيدى گفتم خطا و سهو و نسيان و شقاوت اكنون از آن گناه توبه كردم و من اول كسى نيستم كه ارتكاب معاصى كرده باشم يكى از آنجماعت رفته چون مراجعت نمود گفت امير المؤمنين ترا طلب مينمايد و آهسته در گوش من گفت دل قوى دار كه باكى نيست وزير دربارهء تو سخنى گفته ترا به او دادند اضطراب من از استماع اين كلام كمتر شده چون مرا به خدمت ابن الفرات وزير بردند زبان بتعداد گناهان من گشوده مرا بر ارتكاب آنملامت نموده و من بدان خطايا اعتراف نموده از آن استغفار ميكردم آنگاه گفت امير المؤمنين خون ترا بخشيده مشروط بر آنكه صد هزار دينار بخزانهء عامره رسانى گفتم خداى دانا استكه كه من هرگز نصف اين مبلغرا به چشم نديده‌ام وزير اشارت كرد كه خاموش باش و طايفهء از كتاب كه خدمت وزير بودند گفتند غرض از اينسخن استخلاص تست نه ايذاى تو ابن الفرات مرا خلعت داد بحمام فرستاده و مبلغ سى هزار دينار من بخزانه رسانيدم و باقيرا ابن الفرات گذرانيده قبض وصول صد هزار دينار به من داد و بالجمله بعد از دو روز در آئينه نظر كردم محاسن خود را كه مانند پر زاغ بود چون سينهء بازيافتم دانستم كه خوف و هراس موى سياهرا سفيد گرداند و جوانرا پير سازد\r\n\r\nحكايت : در كتب تواريخ از مهتر صافى فراش\r\n\r\n","description":"","footnote":"","page_name":" 692 ","page_number":692},
  {"content":"\r\n\r\nمرويست كه گفت من سردار صد فراش بودم كه در حرم‌سراى المقتدر باللّه خدمت ميكردند يكى از آنجماعت را چند روز نديدم اتفاقا روزى در بازار ميگذشتم آنفراش را ديدم كه هيأتش متغير گشته و محاسن سياهش سفيد گرديده و لباس فراشانه بجامهء تاجرانه مبدل ساخته يكى از فراشانرا فرمودم تا او را بوثاق من بردند تا حقيقت حال از او معلوم نمايم و سبب تخلف از خدمت بدانم چون به منزل رفتم او را طلبيده از آن اسرار سؤال كردم جواب داد كه اگر عهد و پيمان كنى كه مكروهى به من نرسانى و آنچه گويم بهيچكس نگوئى ترا از حال خود اطلاع دهم من او را ايمن گردانيده بر زبان آورد كه رسم ما در خدمت امير المؤمنين آنبود كه هرروز يكى از مهتران فراش‌خانه با خيل خود صحن دار الخلافه و حرم‌سرايرا آب زده ميرفتيم چون نوبت به من رسيد با خيل خود بحرم دار الخلافه رفتم و چون مخمور بودم مرا خواب گرفته با ياران خود گفتم چون از خدمت خود فارغ شويد مرا بيدار كنيد و ايشان بآوردن آب رفتند و من در يكى از آنخانها رفته خوابيدم و چون نسيمى از بادگير به من ميرسيد خواب غالب آمده فراشان فراموش كردند و مرا بيدار نكردند چاشتگاه بيدار شدم آواز زنان شنيدم با خود گفتم همين لحظه كه مرا به‌بينند كشته خواهم شد از غايت خوف بميان بادگير درآمده و پايها در ديوار مستحكم كرده ايستادم و منتظر آنبودم كه نظر يكى از عورات به من افتاده فى الفور كشته گردم بعد از نماز ديگر كنيزكى فراش آمده جامها را برداشته مجلس بزم آراسته گردانيد و فى الفور خليفه با كنيزكان مغنيه به آنجا آمده بصحبت مشغول شد و من بر بالاى سر آنها ايستاده بودم و هرچه ميگفتند مىشنيدم و خوف و بيم بمرتبهء بر من استيلا يافته بود كه نزديك بود مرغ روح قفس تن را درهم شكند و خليفه با كنيزكان مغنيه نشسته بود تا پاسى از شب بگذشت آنگاه يكى از آنجماعت را نگاهداشته باقى را رخصت داد و مجلس خالى گشته خواستم كه از آن بالا به زير آيم ديگر انديشه كردم كه اگر كسى را نظر بر من افتد مرا بقتل آورند و در خون خود سعى كرده باشم پس در همانموضع توقف كردم تا روز روشن شده خليفه از آنجا بيرونرفت و فراشان درآمدند از آنجا فرود آمدم و با ايشان بيرون آمدم صباح تمام محاسن خود را سفيد ديدم توبه كردم كه ديگر خدمت هيچ مخلوقى نكنم و اسباب خانهء خود را فروختم سرمايه ساخته بتجارت اشتغال نمودم\r\n\r\n","description":"","footnote":"","page_name":" 693 ","page_number":693},
  {"content":"\r\n\r\n\r\nفصل سوم از جزو هشتم در بيين دعاهاى مستجاب\r\n\r\nحكايت : از سليمان بن مخلد مرويست كه پيش از آنكه دولت آل عباس ارتفاع يابد\r\nميان ابو جعفر منصور دوانيقى و سلمة بن عبد الملك دوستى بود نوبتى منصور بر صافه رفته در خانه سلمه نزول كرد و سلمه نسبت بمنصور لطف بسيار كرده با برادر خويش هشام كه در آنزمان حاكم ايام بود گفت كه منصور آمده است چيزى بدوده هشام بن عبد الملك فرمود كه پانصد درم آوردند و با سلمه گفت اينمبلغ را به او ده و بگوى كه هم امشب از اين شهر بيرون رود و پانصد درهم ديگر سلمه از مال خود به آنها اضافه كرده بمنصور داد و بجهة او نوشتهء ترتيب داده پيغام هشام به او رسانيد منصور درازگوشى خريده سفره توشهء بر آن بست و خود سواره شده و من پياده روانشدم چون روز شد ناگاه هشام از دور پيدا شد كه به شكار ميرفت منصور از راه بيكسوى شده در نماز ايستاد و هشام او را ديده از برادر خود سلمه پرسيد كه آنشخص كيست كه نماز ميگذارد سلمه گفت عم‌زادهء تو منصور بن محمد بن على بن عبد اللّه بن عباس است پانصد درم كه به دو انعام كرده بودى رسانيدم و پيغام تو گذاردم و او بموجب فرمان هم در آنشب از شهر بيرون آمده است هشام از اسب فرود آمده بر جنيبت نشست و آن اسب را بيكى از خواص داد كه اينرا نزد او بر و بگو كه بر اسب سوار شود منصور بر اسب سوار شده و من بر خر سوار شدم و هردو روانشديم وقت چاشت منصور از اسب فرود آمده شش ركعت نماز گذارد و سر به سجده نهاده گفت خدايا از تو ميخواهم كه بحرمت محمد و آل محمد چنان كه مرا بر اسب او نشاندى بر جاى او بنشانى و بارها اين لفظ بر زبان راند و سر از سجده برداشته گفت چيزى هست تا بخوريم من سفره پيش آوردم و از آنطعامهاى لذيذ كه سلمه بجهة توشهء ما ترتيب داده بود آغاز خوردن كرديم در اين اثنا پيرى بر ما گذشته طعام خواست منصور گفت خدايت نيكوئى دهد وسائل از ما در گذشت منصور پشيمان شده گفت خوب نكرديم كه سائلى را محروم گذاشتيم ازين سفره بردار و همچنان نزد وى بر من بر اثر وى روانشدم و بسيار دويدم تا به دو رسيدم گفتم اى شيخ بزرگوار آن جوان كه از او سئوال كردى ابن عم پيغمبر است و اين سفره را پيش تو فرستاده است پير گفت مرا بطعام حاجت نيست اما او را بگوى كه آنچه در سجده از خداوند تعالى طلب نمودى مستجاب شد و جاى هشام به تو حوالت گشت اما بايد كه\r\n\r\n","description":"","footnote":"","page_name":" 694 ","page_number":694},
  {"content":"\r\n\r\nبدانيكه با خلق خدا چگونه معاش بايد كرد من مراجعت كرده اين سخن بمنصور رسانيدم گفت دريغا كه آن بزرگوار خضر نبى بوده است و ما آنحضرت را نشناختيم\r\n\r\nحكايت : آورده‌اند كه حكماى يونان وقتى از خداوند جل ذكره حاجت ميخواستند\r\nكه مشترى در وسط السماء بود با رأس و زهره در طالع و بعضى گويند محل استجابت دعا در اينست كه يكى از سعدين در طالع بود و ديگرى در رابع و آفتاب قوىحال باشد باشد و هيچيك از نحسين را با طالع نظرى نبود و ماه باتصال و نظرى آنمسعود و قويحال باشد و يعقوب بن اسحق الكندى در رسالهء كه مقصور بر دعواتست آورده كه هرگاه ماه با عطارد در كف الخضيب قران كنند در بيست و يكدرجهء از حمل محل استجابت بود چه اينساعت بصلاح نفس و عفت تن تعلقى تمام دارد و اگر آفتاب با عطارد در كف الخضيب قران كنند هر دعائيكه از براى توانگرى كنند مستجابست\r\n\r\nحكايت : و از غرايب در باب دعا و استجابت او آنست كه چون رياح مخالف دريا را بشوراند\r\nو افواج امواج متراكم گشته اهل كشتى در درياى اضطراب غوطه خورند و بگريه و زارى از حضرت بارى دفع آن بليه مسئلت نمايند علامت دعاى ايشان گاه باشد كه على الفور ظاهر شود چنانچه از از سر كشتى روشنى ظاهر گردد چنانچه اگر شب باشد آفاق را روشن سازد و چون اهل كشتى آن را ملاحظه نمايند مستبشر و مسرور گردند و آنسال آنزورق را هيچ آسيبى نرسد\r\n\r\nحكايت : در بعضى كتب به نظر رسيده كه نوبتى پيرزنى به خدمت ابو القاسم جنيد بغدادى آمده عرض كرد\r\nكه اى شيخ مدتيست كه پسرم به سفر رفته است و هيچكس از او نشان نميدهد و مرا بر مفارقت او بيش از اين طاقت نمانده است دعا كن كه تا فرزندم به وطن مراجعت نمايد شيخ فرمود و عليك بالصبر پيرزن تصور نمود كه شيخ ميگويد صبر خور تا فرزندت بيايد لاجرم دو مثقال صبر سقوطرى خريده باميد ادراك شيرينى وصال فرزند دواى تلخ را بياشاميد و احشا و امعاى پيرزن ريش شده اسهال عظيم ويرا روى نمود بيچاره نزد شيخ آمده صورت حال بيان نموده بر زبان آورد كه از خوردن صبر فايدهء بجز عرض مرض دست نداد شيخ فرمود كه من ترا گفتم صبر مخور صبر كن ، زن فرياد برآورد مرا بيش از اين طاقت مصابرت نمانده است و گريه و زارى آغاز كرد شيخ روى به آسمان كرده لب جنبانيد و با پيرزن گفت برو كه پسرت بر در خانه رسيده است پيره‌زن آمده پسر را ديد كه در وثاق نشسته خوشحال و خرم گشته روز ديگر به خدمت جنيد آمده گفت\r\n\r\n","description":"","footnote":"","page_name":" 695 ","page_number":695},
  {"content":"\r\n\r\nاى شيخ تو چه دانستى كه پسرم آمده است فرمود چون كمال اضطرار ترا مشاهده نمودم دانستم كه خداوند جل ذكره هر دعائيكه در شأن تو واقع شود اجابت فرمايد قوله تعالى «  أَمَّنْ يُجِيبُ الْمُضْطَرَّ إِذا دَعاهُ  » دعا كردم كه پسرت را امروز به تو رساند يقين دانستم كه البته فرزند تو خواهد آمد\r\n\r\nحكايت : در كتب تواريخ و اخبار مسطور استكه نوبتى وليد ابن عبد الملك مروان به عامل مدينه صالح بن عبد اللّه نوشت\r\nكه حسن بن حسن بن على مرتضى ( ع ) را از حبس بيرون آور و بر در مسجد رسول اللّه صلى اللّه عليه و إله صد تازيانه بر وى زن و يكروز او را در آن موضع دار تا همهء خلايق او را بدانحال بدانند و چون نامهء وليد بصالح رسيد حسن را در مسجد حاضر ساخته بر منبر برفت تا مثال وليد را بر خلايق خواند و بامتثال آن مبادرت نمايد مقارن اينحال حضرت امام زين العابدين على بن الحسين عليهما السلام به مسجد درآمده خلايق او را تعظيم نمودند امام پيش حسن بن امام حسن عليه السّلام آمده فرمود اى برادر دعاى فرج بر زبان ران تا خداوند جل ذكره شر اين ظالمانرا از تو بگرداند حسن پرسيد كه آندعا كدام است امام زين العابدين فرمود كه « لا إله الا اللّه العلى العظيم لا إله الا اللّه الحليم الكريم رب السموات و رب العرش و الحمد للّه رب العالمين » حسن ايندعا را مكرر گردانيده صالح از منبر فرود آمد و در روى حسن نظر كرده شرم داشت كه بفرمان وليد پليد عمل نمايد گفت او را نگاهداريد تا من بخليفه نامهء نويسم كه حسن جريمه ندارد شايد كه از سر تاديب وى درگذرد و در آنباب نامهء نوشته وليد را بر سر رضا آورد و بمدينه مثالى فرستاد تا حسن را اطلاق كردند\r\n\r\nحكايت : آورده‌اند كه در زمان خلافت هادى ميان امام كاظم موسى ابن جعفر صادق ( ع ) و هارون الرشيد مناظرهء واقعشده\r\nهارون كينهء امام هفتم در دل گرفت تفصيل اين اجمال آنكه روزى هارون با امام موسى گفت كه شما گمان ميبريد كه قرابت پيغمبر بشما نزديك‌تر است با آنكه ما از اولاد عباس بن عبد المطلبيم و شما از فرزندان ابو طالب و ابو طالب و عباس برادر بودند و عم حضرت پيغمبر صلى اللّه عليه و إله امام فرمود كه اگر دخترى داشته باشى و پيغمبر دختر ترا خطبه كند قبول دارى هارون گفت منت دارم امام فرمود اگر مرا دخترى باشد نكاح او بر پيغمبر حرام باشد زيراكه دختر من نبيرهء آنحضرتست و او جد ما بود پس معلوم شد كه ما با آنحضرت نزديك‌تر باشيم از شما هارون گفت بچه‌سبب خود را فرزند رسول ميگوئيد با آنكه از اولاد على بن\r\n\r\n","description":"","footnote":"","page_name":" 696 ","page_number":696},
  {"content":"\r\n\r\nابى طالبيد نه نسل محمد مصطفى صلى اللّه عليه و إله اثبات نسب به پدر كنند نه بجد و مادر امام موسى عليه السّلام فرمود « اعوذ باللّه من الشيطان الرجيم و من دريته داود و ايوب و يوسف و موسى و هارون و كذلك نجزى المحسنين و زكريا و يحيى و عيسى و الياس كل من الصالحين » و در اينمعنى شبههء نيست كه عيسى عليه السّلام بىپدر از مادر متولد شده چون پدر مريم از ذريهء ابراهيم بود حق جل ذكره عيسى را از اولاد ابراهيم تعداد نمود و ديگر آنكه آفريدگار جل ذكره در آيهء مباهله ميفرمايد  « فَمَنْ حَاجَّكَ فِيهِ مِنْ بَعْدِ ما جاءَكَ مِنَ الْعِلْمِ فَقُلْ تَعالَوْا نَدْعُ أَبْناءَنا وَ أَبْناءَكُمْ وَ نِساءَنا وَ نِساءَكُمْ »  و شك نيست كه سيد كاينات در روزيكه ارادهء مباهله ترسايان نجران داشت على و فاطمه و حسن و حسين ( ع ) را همراه داشت هارون ملزم شده چون نوبت دولت بوى رسيد بمدينه رفت امام از هارون متوهم شده دعا فرمود تا آن نوبت شر او از وى مندفع گرديد .\r\n\r\nفصل چهارم از جزو هشتم در ذكر تفألات و آثاريكه بدان مترتب است\r\nيكى از غرايب تفألات فال قرآنست ابن احمد بن نديم گفت از معتضد شنيدم كه گفت در ايام خلافت عمم معتضد باللّه پدرم موفق باللّه كه مهمات كلى و جزوى خلافت در قبضهء اهتمام او بود و عم از خلافت بجز نامى نداشت چون از محاربهء زنج عربى بازآمد اسماعيل‌نامى كه از جملهء مقربان او بود مرا سعايت نموده كار به جائى رسانيد كه پدر مرا محبوس ساخت و خوف و هراس بر من استيلا يافت در اين اثنا پدرم به جائى رفته در غيبت او ترس من ازدياد يافته چه مىانديشيدم كه در باب من حكمى كند و دست تدارك از دامن دفع آن كوتاه ماند همواره قرآن ميخواندم و از خداوند جل ذكره نجات خويش مسئلت مينمودم و اسماعيل كه ساعى و قاصد من بود پيوسته تردد ميكرد و چنان ظاهر ميساخت كه اين آمدوشد بسبب دلجوئى من از او صادر گردد اما غرضش آنبود كه ملاحظه كند كه از من چه حركت صادر مىشود و چه سخن بر زبان ميآورم و چون او نزد من آمد ترك قرائت كرده با او بسخن كردن مشغول ميشدم روزى مصحف از من گرفته گفت ميخواهم كه از براى عاقبت كار تو تفأل نمايم و بدين نيت گشود اين آيه برآمد كه «  عَسى رَبُّكُمْ أَنْ يُهْلِكَ عَدُوَّكُمْ وَ يَسْتَخْلِفَكُمْ فِي الْأَرْضِ فَيَنْظُرَ كَيْفَ تَعْمَلُونَ  » چون نظر اسماعيل بر اين آيه افتاد رنگش متغير گشت و بار ديگر به همين نيت مصحف\r\n\r\n","description":"","footnote":"","page_name":" 697 ","page_number":697},
  {"content":"\r\n\r\nگشوده اين آيه برآمد «  وَ نُرِيدُ أَنْ نَمُنَّ عَلَى الَّذِينَ اسْتُضْعِفُوا فِي الْأَرْضِ »  تغير اسماعيل از اين آيه زياده شد نوبت سوم تفأل نمود اين آيه برآمد «  وَعَدَ اللَّهُ الَّذِينَ آمَنُوا مِنْكُمْ وَ عَمِلُوا الصَّالِحاتِ لَيَسْتَخْلِفَنَّهُمْ فِي الْأَرْضِ »  اسماعيل مصحف بر زمين گذاشته گفت اى امير بيشك تو خليفهء روى زمين خواهى شد و بىشبهه مرغ اقبال بآشيان جلال تو فرود خواهد آمد حق بشارت من چيست گفتم زينهار كه در خون من سعى مكن مرا با خلافت چكار من مردى مقيد و محبوسم و همگى مراد من آنست كه خداوند تعالى امير المؤمنين را سالهاى دراز بر مسند دولت و اقبال پايدار بدارد و هرچند از اين نوع سخنان گفتم مفيد نيفتاد و سخنان ما بتطويل انجاميد و اسماعيل مادهء نقار خاطر پدرم را سوگندان غلاظ و شداد بر زبان آورد كه او را در آن ابواب هيچ گناهى نبوده است و چون اينمعنى را ببرهان ثابت كرد من از سر او درگذشتم و در آن چند روز پدرم وفات يافت و عمم معتمد مرا از حبس بيرون آورده ولايت عهد به من ارزانى فرمود بعد از او بدولت سلطنت رسيدم\r\n\r\nحكايت : ابو على مقله كه واضع خط نسخ است\r\nو از اكابر وزراى بنى عباس بوده روايت كرد كه پيش از تقلد امر وزارت در شهر فارس محبوس بودم و امير فارس ياقوت بود نزديك من آمده گفت امير ترا سلام مىرساند و ميگويد كه التفات من باستخلاص تو بسيار است اما « المأمور معذور » من بمحافظت تو مأمورم اكنون اگر آرزوئى داشته باشى بفرماى كه مبذولست من گفتم ديريست كه قبضى عظيم در خاطر من استيلا يافته است و انديشهء عاقبت حال در لذت زندگانى من نقصانى فاحش ظاهر ساخته امير لطف فرموده مغنئى را بفرستد تا لحظهء باستماع نغمات خاطر حزين را بهجتى و دل غمگين را مسرتى روى نمايد چون التماس كردم رفيقى كه داشتم با من محبوس بود فرياد برآورد كه چه‌وقت اين التماس است غنا و سماع مفتاح ابواب عشرت و مصباح ليالى لذتست در اين محنت كه ما گرفتاريم چه جاى آنست گفتم « لا خصومة فى الشهوات » ميخواهم كه از آن افعال فالى گيرم وزير ياقوت بيرون رفته مغنى خوش‌لهجه با اسباب طرب نزد ما فرستاد چون آنشخص آغاز ساز كرد و بيت اول كه بر زبان آورد من به آن تفأل نموده گفتم عنقريب ما را از اين بلا فرجى خواهد رسيد چون مغنى بيرون رفت رفيق گفت تفأل شما بكجا رسيد گفتم شنبه ديگر ما را\r\n\r\n","description":"","footnote":"","page_name":" 698 ","page_number":698},
  {"content":"\r\n\r\nخلاصى روى خواهد نمود چون هفته به آخر رسيد روز شنبه خورشيد طلايع نور به اطراف و اكناف فرستاد ، ياقوت نزد ما آمده زبان بتهنيت گشوده مرا بوزارت خليفه بشارت داد و مثال القاهر باللّه به من نمود كه منصب وزارت را نامزد تو ساخته‌ايم اموال فارس جمع كرده با دلى قوى و املى فسيح وى توجه بدرگاه ما آور و من بند از رفيق خود برداشته در اندك روزى اموال آنولايت را جمعكرده بدار السلام بغداد شتافتم و از آن بليه خلاص يافتم\r\n\r\nحكايت : ابراهيم بن عباس صولى گفت من دبير احمد بن ابى خالد وزير مامون بودم\r\nروزى به خدمت او رفتم و علامات تحير در ناصيهء او ظاهر بود از سبب آن پرسيدم رقعهء پيش من انداخت در آنبود كه فلان كنيزك خاصه در حرم تو خيانت مىكند و اگر خواهى كه صدق اينحال بر تو روشن شود از دو خادم كه در حرمند استفسار نماى خادمانرا طلبيده سئوال نمودم اول انكار نمودند و بعد از تهديد بسيار بموجب نوشته اقرار آوردند وزير گفت من از ديروز باز هيچ نخورده‌ام و در اين باب تأمل نموده‌ام اگر كنيزك را سياست كنم داغ هجرانش جان مرا بسوزد و اگر تحمل كنم غيرت چنگ در دلم زند ابراهيم گويد من مصحف برداشته تفأل نمودم اين آيه برآمد كه قوله تعالى «  يا أَيُّهَا الَّذِينَ آمَنُوا إِنْ جاءَكُمْ فاسِقٌ بِنَبَإٍ فَتَبَيَّنُوا أَنْ تُصِيبُوا قَوْماً بِجَهالَةٍ فَتُصْبِحُوا عَلى ما فَعَلْتُمْ نادِمِينَ  » چون نظر من بر اين آيه افتاد متضمن گشتم كه كنيز بيگناه است خادمانرا بگوشهء بردم و برفق و مدارا و حيله و زبان چربى از ايشان اقرار كشيدم كه كنيز از آن بيگناه است و خاتون بزرگ ايشانرا فريفته بوده تا در حق آن كنيز گواهى دادند احمد بن ابيخالد مسرور و خوشحال شده مرا بانعام دو هزار مثقال طلا مبتهج گردانيد\r\n\r\nحكايت : در زمانيكه طاهر ذو اليمينين در رى نشسته مترصد رسيدن على بن عيسى بود\r\nروزى آستين پر درهم كرده بدست درويشان ميداد در اين اثنا غافل گشته آستين فروگذاشته و زرها ريخته پريشان شد طاهر او را بفال بد گرفته آزرده‌خاطر گشت شاعرى كه در ملازمت او ايستاده بود اين دو بيت در بديهه انشاد كرده بر طاهر خواند :\r\n هذا يفرق جمعهم لا غيره * و ذهابه يوشك ذهاب الهم\r\nشىء يكون الهم بعض حروفه * لا خير فى امساكه فى الكم \r\nچون طاهر اين ابيات شنيده مسرور گشته سى هزار درهم به آن شاعر انعام فرمود و با على بن عيسى محاربه نموده مظفر و منصور گشت\r\n\r\n","description":"","footnote":"","page_name":" 699 ","page_number":699},
  {"content":"\r\n\r\n\r\nفصل پنجم از جزو هشتم در بيان فرج بعد الشده و ذكر فرح بعد الغم\r\n\r\nقتيبة بن كلثوم السكونى بر بعضى از بلاد يمن فرمانفرما بود\r\nنوبتى بعزم حج اسلام از مملكت خود بيرون آمده چون از مناسك حج فارغ شده متوجه وطن گشت قبيلهء بنو عقيل بواسطهء عداوت قديمى سر راه بر او گرفتند چون با قتيبه جمعى قليل بودند مغلوب گشته اسير شد و مدت سه سال در آن قبيله محبوس مانده اهل يمن تصور كردند كه قتيبه بقتل رسيده لاجرم از جستجوى او پاى كوتاه كردند چون مدت محنت او امتداد يافت نوبتى مردان آنقبيله بالتمام به جائى رفته بودند قتيبه از زنى كه محافظت وى مينمود التماس نمود كه مرا رخصت ده تا بر سر اين پشته رفته لحظهء در اين صحرا نظر كنم شايد كه تراكم غبار غم از خاطرم كمتر شود پيره‌زن اجازت داده قتيبه بر زبر آن پشته برآمد زنجيركشان و نالان چون نظرش بر سمت كعبه افتاد ، روى بقبلهء دعا آورده گفت يا غياث المستغيثين و يا مجيب دعوة المضطرين بعزت و جلالت كه مرا از اين محنت و ملال خلاص ارزانى دار ، در اين اثنا شترسوارى به نظر قتيبه آمد كه بتعجيل تمام از زير آن پشته ميگذشت قتيبه از او پرسيد كه نام تو چيست جواب داد كه طلحان نام دارم و بجانب يمن ميروم چون لفظ يمن بر زبان طلحان گذشت آب حسرت از ديدهء قتيبه روانشده گفت ايجوان اگر پيغام من بقبايل و عشاير من رسانى ضامن ميشوم كه صد شتر سرخ‌موى به تو دهند طلحان گفت تو كيستى گفت من قتيبة بن كلثومم كه در فلان سال به حج آمده بودم و اهل اين قبيله با من محاربه نموده مرا اسير ساختند طلحان گفت شايد خويشان تو سخن تو باور نداشته باشند قتيبه گفت فرود آى تا من بيتى چند بر پالان شتر بنويسم تا بايشان نمائى طلحان فرود آمده قتيبه بيتى چند كه ترجمه آن به فارسى اينست بر قتب پالان نوشت :\r\n از حال اين شكسته دلانرا خبر كنيد * كاى صفدران ز بهر خلاصم سفر كنيد\r\nلشكر سوى ولايت دشمن بياوريد * خون حسود دولت ما را خبر كنيد\r\nبر گردنم كه جايگه طوق ملك بود * بينيد غل و بند و سخن مختصر كنيد \r\nو همچنين به برادر خود نوشت كه صد شتر بطلحان دهد و طلحان بيمن رسيده قضيهء قتيبه را فراموش كرد تا روزى دو زنرا ديد كه حكايت قتيبه با يكديگر مىگفتند و\r\n\r\n","description":"","footnote":"","page_name":" 700 ","page_number":700},
  {"content":"\r\n\r\nبر او نوحه ميكردند طلحان از ايشان نشان برادر قتيبه پرسيده نزد وى رفته نوشتهء قتيبه بوى نمود آنجوانمرد فى الفور صد شتر تسليم نموده لشكر جمعكرد و از برادر معديكرب و قيس بن معديكرب استمداد نمود قيس گفت اگر در زير علم من سير كنى ترا مدد كنم ام كلثوم خواست كه امتناع نمايد اقارب او را از اين سركشى منع كردند و قيس با بنو زبيد و سپاه يمن با بنو عقيل محاربه نموده ايشانرا شكسته گردانيد و قتيبه را از دل اسر خلاص ساخت\r\n\r\nحكايت : ابو معمر بغدادى گفت نوبتى از مهمى كه داشتم معزول شدم\r\nو ابواب دخل مسدود مانده وجوه اخراجات متعذر گشت چندانكه سعى نمودم كه از ديوان خليفه معتصم شغل و عمل به من حواله شود ميسر نگشت خليفه بغزاى روم رفته من نيز همراه اردوى او شدم و در راه به خدمت اكابر و اعالى تردد مينمودم كه شايد يكى از بزرگان مرا دبير خود سازد صورت نبست و هيچكس التفاتى به من ننمود و هرچه از نقود و عروض داشتم بالتمام در وجه اخراجات يوميه مصروف گشت و من متحير فروماندم روزى غلام آمده گفت اى خواجه امروز وجه اخراجات از كجا علاج كنم لحظهء تأمل و تفكر نموده بخاطرم آمد كه لگام اسب من مقدارى طلا دارد ، غلام را گفتم آن را ببازار برده به فروش و بيكدانك نقره لجامى خريدارى نماى ما را از آنوجه برهء شير مست و يكصراحى شراب و چند من نان مبيده و قدرى نقل بيار كه امروز بعيش و طرب بگذرانيم و فردا چون بيايد روزى خود بياورد غلام ببازار رفته از اشياء مذكوره آورده در خانه را بسته به بريان ساختن بره اشتغال نمود در اين اثنا در خانه را به قوت هرچه تمامتر زدند غلام در باز كرده جمعى از لشكريان بدرون خانه آمدند و وزير خليفه محمد ابن عبد الملك الزباب و حاجب بزرگ ، ابو معمر گويد به خدمت ايشان رفتم و مراسم تعظيم بجاى آورده در پيش ايشان ايستادم و سپاهيان ميان سرايرا گرفته ميكندند و ابو معمر از هرجا سخنان ميگفت و اشعار ميگفت بعد از لحظهء وزير گفت من گرسنه شدم ابو معمر برخاسته آن برهء بريانرا پيش آورد و ايشان باشتهاى تمام از آن بريان تناول نمودند و بر زبان آورد كه اگر صراحى شراب دارى بيار تا ضيافت تو تمام باشد ابو معمر صراحى شراب پيش برده ساقى شد وزير بعد از آنكه پيالهء چند كشيده بخار شراب بكاخ دماغش صعود كرد از ابو معمر پرسيد كه حال تو چيست ابو معمر قصهء خود را چنانچه گذشت تقرير كرد مقارن اينحال جماعتى كه بحفر ميان سراى مشغول بودند تكبير\r\n\r\n","description":"","footnote":"","page_name":" 701 ","page_number":701},
  {"content":"\r\n\r\nگفتند كه بسر گنج رسيديم و بيست و يك خم زر سرخ از آنجا بيرون آوردند و بر رأى خليفه عرض كردند حكم شد كه بخزانه نقل نمايند گفت تا اين زمان از طعام و شراب اينجوان محظوظ بوديم مروت نباشد كه اكنون اين زرها را ببريم و او را در محنت افلاس بگذاريم از هرجا مشتى زر به او دهيم و به خدمت خليفه معروض داريم تا از طريق خيانت دور باشد و از هريكى مشتى زر در دامن من ريخت و بيرون رفت و من در خانه بسته آنزرها كشيدم بيست هزار مثقال طلا بود\r\n\r\nحكايت : چون معتصم بر سرير خلافت نشست ابو جعفر همدانى را بمنادمت خويش مخصوص ساخت\r\nشبى خليفه با او گفت افسانه بگوى تا لحظهء خاطرم مشغول گردد ابو جعفر گويد گفتم اگر فرمان باشد قصهء كه در جوانى به من گذشت عرض كنم فرمود كه بگوى بر زبان آوردم كه روزگارى بواسطه عطلت و بيكارى تنگدستى عظيم پيش من آمد و چون مدتى در محنت فقر و فاقه گذرانيدم درهمى چند قرض كردم و به خدمت ابو دلف خزرجى پيوستم و بحبل دولت او تمسك جستم روزى ابو دلف گفت جمعى از حساد و اضداد بهتانى بر محمد مغيث حاكم ارمنيه بسته بودند و خليفه را در آنباب چنان گرم ساخته كه باخذ و قيد او فرمان داده بود و چون او را ببغداد آوردند خليفه از او استفسار نموده پس از تفحص بليغ برائت ساحت او وضوح يافت فرمان واجب الاذعان نفاذ يافت كه محمد بن مغيث نوبتى ديگر بسر عمل خود رود و چون ميان من و او محبت قديم بود گفت ميخواهم كسى را بارمنيه فرستم تا زبان بتهنيت او بگشايد اگر رغبت كنى ترا بدين مهم نامزد كنم گفتم فرمان بردارم و ابو دلف هزار درهم به من داد تا با خراجات ضروريه خود مصروف دارم و من بارمنيه رفته رسوم تهنيت و سفارت بتقديم رسانم محمد بن مغيث در شأن من التفات موفور نموده پيوسته مرا بمجلس شرب و خلوت مىطلبيد و من هميشه نقلى سواى گوشت قديد آهو نميديدم و بسبب كثرت اكل آن طبيعت من نيز مايل به گوشت قديد شده روزى محمد بن مغيث بجهة من آهوئى فرستاد غلام را گفتم اين آهو را ذبح كن و گوشت آن را قديد ساز در اين اثنا كه غلام به ترتيب گوشتهاى او ميپرداخت و آن را ريزه‌ريزه ميساخت زاغى بطمع گوشت از هوا درآمده عقد مرواريد كه در منقار داشت بيفكند و قدرى گوشت درربود من چون آنعقد مرواريد را ديدم كه در منقار داشت در لطافت و قيمت آن حيران بماندم و چون محمد بن\r\n\r\n","description":"","footnote":"","page_name":" 702 ","page_number":702},
  {"content":"\r\n\r\nمغيث مرا رخصت مراجعت داد هزار دينار من فرستاد و من با حصول مطالب و مآرب ببغداد رفتم و آنعقد مرواريد را بصرافى فروختم بپانزده هزار درم و به خدمت ابو دلف رفته تشريفى و انعامى لايق به من داد و چون مبلغى خطير بدست من درآمده بود ترك ملازمت كرده بمصر رفتم و با خواجهء صاحب ثروت و نعمت از قبيلهء همدان كه ساكن آنديار بود آشنائى پيدا كردم و ميان ما قواعد محبت و و داد استحكام يافته بمصاهرت انجاميده دختر خود را در حبالهء نكاح من درآورده ميان ما و آندختر موافقت و الفتى عظيم روى نمود روزى غلام من بر بام خانه نشسته گوشت قديد ميكرد بر همان اميد كه مگر بار ديگر زاغ عقد مرواريدى بياورد ناگاه لقلقى مارى در منقار داشت چون بسر غلام رسيد مار از منقار او جدا شده در كنار غلام افتاد و آن بيچاره را زخمى زده هلاك گردانيد زن گفت لعنت بر لقلق و زاغ باد من گفتم خيانت لقلق معلوم است اما جرم زاغ چيست كه لعنت بر او ميكنى دختر گفت روزى بر بام خانهء خود نشسته بودم و عقد مرواريد قيمتى پيش خود نهاده ناگاه بسخنى مشغول شدم زاغى بيامد و او را درربود پدرم جمعى در عقب او فرستاد و از آن اثرى نيافتند آخر الامر آن را در بازار بغداد در دكان صرافى ديدم بپانزده هزار درم خريده بنزد من آوردند من تبسم كردم و صورت حال بيان نمودم و اينمعنى از نوادر اتفاقاتست\r\n\r\nحكايت : آورده‌اند كه اسحق بن ابراهيم طاهرى حاكم بغداد بود\r\nابو غالب نامى از جملهء محرران ديوان او بود نوبتى ابو غالب و جمعى از اهل ديوان از مال اسحق مبلغى خيانت كردند اسحق بر اين قضيه وقوف يافته بعضى از آنجماعت را بدست آورده ابو غالب حكايت كرد كه من از بيم او گريخته بمصر شتافتم و در آنديار هرچه داشتم بمرور ايام خرج شد چنان كه از رطب و يابس و نقد و جنس هيچ‌چيز در خانهء من نماند روزى غلام آمده گفت ايخواجه امروز هيچ فروختنى نداريم وجه اخراجات از كجا حاصل كنم گفتم اينجامه كه دربردارم ببازار برده به فروش و جامه كنده بغلام دادم چونغلام بيرون رفت با خود گفتم امروز جامه‌اى بود كه بفروشم فردا حال من چگونه خواهد بود ، لحظهء در اين فكر بودم ناگاه ديدم كه از سوراخى كه از كنج آنخانه بود موشى بيرون آمد و دينارى طلا در دهان داشت آن را نزديك سوراخ گذاشته نوبت ديگر دينارى آورد من ملاحظه ميكردم خواستم كه بروم و آندينارها بردارم بازگفتم شايد كه ديگر داشته باشد و چون من\r\n\r\n","description":"","footnote":"","page_name":" 703 ","page_number":703},
  {"content":"\r\n\r\nآنها را بردارم ديگر نياورد صبر كردم تا پانزده دينار بيرون آورد و لحظهء بر بالاى آنزرها نشسته و برجست و بازى كرد آنگاه خواست كه يك‌يك را بسوراخ برد سنگى بجانب او انداختم موش بگريخت و من آنزرها را در تصرف آوردم و چونغلام از بازار معاودت نمود دينارى به او دادم كه ببازار برده بيل و تبر بياورد غلام بموجب فرموده عمل نمود و هردو باتفاق آنسوراخ را شكافتيم ديگى پر از زر سرخ ظاهر شد آن را برگرفته شكر نعماى الهى بجاى آوردم و از آن مشقت خلاص يافتم\r\n\r\nحكايت : احمد بن مسروق عامل اهواز گفت\r\nكه من با رفيقى ملازم خدمت اسحق بن ابراهيم طاهرى بوديم چون او وفات يافت ما بىشغل بمانديم و وجوه اخراجات از ذخيرهء كه اندوخته بوديم ترتيب ميداديم بعد از مدتى رفيق من ملول شده بسامره رفت و به خدمت فتح بن خاقان وزير متوكل عباسى پيوسته احوال او انتظام تمام يافت رقعهء نوشته مرا به خدمت وزير استدعا نمود و در آنزمانكه نامهء او رسيد بر خرج يكروزه قادر نبودم بنابر آن در حركت و سكون متردد شدم ناگاه زنى كه ميان ما محبت قديمى و آشنائى سابق بود مرا بضيافت تكليف نموده بر زبان آورد كه امروز لحظهء به منزل ما قدم‌رنجه فرماى تا كنيزكان براى تو سماع كنند شايد كه دلت بگشايد و من به خانه او شتافتم بطى فربه مىپرورد و بجهة من بسمل كرده چون حوصله آنطاير را بشكافت دانهء لعلى گرانبها از حوصلهء او بيرون آمد چون لعل بسبب طول مدت مكث در حوصلهء مرغ بدرنگ و سياه بود زن آن را به من نموده گفت بنگر كه سنگى بچه‌بزرگى خورده است من آن را گرفته دانستم كه سنگ نيست روز ديگر نزديك جوهرى كه دوست من بود برده به او نمودم وى آن لعل را به آب گرم شسته جلا داد و بجهة من به صد و سى مثقال طلا بفروخت و من از آنوجه اسبى خريده به خدمت فتح بن خاقان رفتم و ملازم گشتم روزى ابو نوح كه نايب وزير بود با من گفت تو احمد بن مسروق نيستى گفتم هستم گفت براى تو عملى مرغوب پيدا كرده‌ام و مرا به خدمت متوكل برده عمل اهواز به من رجوع گشت و بجهة ترتيب اسباب تجمل مبلغ سى هزار درم از خزانه به من دادند\r\n آن را كه خداى دولتى خواهد داد * ناگاه ز سنگ خاره بيرون آيد \r\nو چون بوداع ابو نوح رفتم حكايت آنزن و بط و يافتن لعل بيان كردم گفت مرا نيز به مثل اينواقعه دست داده نوبتى از سفرى ميآمدم ناگاه بديهى رسيدم در آن\r\n\r\n","description":"","footnote":"","page_name":" 704 ","page_number":704},
  {"content":"\r\n\r\nقريه تره‌زارى بود ميان آن تره‌زار حوضى مملو از آب زلال بود ساعتى بر كنار حوض نشستم و از صفاى آن محظوظ ميبودم ناگاه نظرم بر خرقهء افتاد كه در ته آب مينمود و چيزى در آن بسته بود ، دست دراز كرده آن را بيرون آوردم ، در آنخرقه سيصد مثقال طلا بود\r\n\r\nحكايت : صاحب كتاب فرج بعد الشده قاضى ابو الحسن تنوخى گويد\r\nدر جوار من مردى بود از معارف بغداد وفات يافته اموال بسيار گذاشت و وارث او منحصر در پسرى بود ، پسر در اندك روزگارى نقد و جنس و ضياع و عقار را تلف كرده تهيدست فروماند روز دولتش از محنت فقر چون كاسهء بخيلان سيه گشته در اين اثنا زن او را درد وضع حمل گرفته جمعى از زنان معتمد حاضر گشتند شوهر را گفت آخر در اين محنت ماحضرى بايد كه پيش حاضران توان نهاد بيچاره متحير از خانه بيرون آمده با چشمى گريان بكنار دجله رفت و ساعتى متأمل شد كه وجه ضيافت از كجا بدست آورد ناگاه پيكى از راه دررسيده در پهلوى او نشست و نامه‌ها از آستين بيرون آورده به او داد و التماس نمود كه بنگر بنام كيست جوان مكتوب را مطالعه نموده نام خود را بر عنوان او نوشته با قاصد گفت اينمكتوب را بنام من نوشته‌اند قاصد گفت پسر عم تو در دينور وفات يافته است و از او ضياع و عقار و نقد و جنس موفور مانده است و وارثى ندارد و با يكى از معاريف وصيت نموده است كه مرا در بغداد پسر عمى است اموال مرا به او تسليم نمائيد اكنون هفتصد دينار نقد كه موجود بود به من داده فرستاده‌اند و بجهة ضبط باقى اسباب و جهات ترا بدينور بايد آمد چون زر از قاصد گرفته او را بانعام مسرور ساخت و اسباب سفر مهيا كرده بدينور رفته آن اموال را به تصرف آورد\r\n منتظر آن و اين مباش كه ايزد * كار تو بىرنج انتظار بسازد\r\nطاعت او را تو بنده‌وار بسر بر * تا همه كارت خداىوار بسازد \r\n\r\nفصل ششم از جزو هشتم در ذكر مردمى كه بدست جماعتى قطاع الطريق گرفتار گشته و بفضل الهى از آن خلاص يافتند\r\nيكى از سياحان روايت كند كه در ايام جوانى بغايت دلير و بيباك و متهور و قوت ناك بودم نوبتى از واسط ببصره ميرفتم در رباطى كه از ابنيه حجاج بن يوسف بود و بر سر راه واقع شده بود نزول نمودم و در آنموضع مردى بود كه در آنرباط بسر ميبرد و بجهة مسافران مأكولات از آبادانى خريده بدانجا نقل ميكرد و بكاروانيان ميفروخت\r\n\r\n","description":"","footnote":"","page_name":" 705 ","page_number":705},
  {"content":"\r\n\r\nاما عادت آن بيسعادت آنبود كه چون كسى بر آنرباط نزول كردى در شب او را بقتل آورده اموال او را تصرف نمودى چون من در آنرباط فرود آمدم رباطبان بيرون آمده ديد كه من بر اسب قيمتى سوارم و جامهاى نفيس دارم در من طمع كرده و من از شيوهء او بى خبر بودم چون بخانهء از خانهاى رباط فرود آمدم رباطبان طعام حاضر كرده گفت به شراب رغبت ميكنى گفتم آرى آنشخص صراحى شراب بدست پسر خود كه جوانى صبيح الوجه موزون الحركات بود داده نزد من فرستاد تا ساقى باشد پسر آمد و با من آغاز حريفى كرد و چون جرعهء چند آشاميدم مرا به او ميلى روى نموده در او آويختم -\r\n گه بوسه بر لبش زدمى گاه بر دهان \r\n- و چون وقت خواب رسيد رباطبان براى من در خانه بستر افكنده پسر را بر در آنخانه بخوابانيد و من همه‌شب از ذوق وصل و شوق اتصال او بخواب نميرفتم ناگاه رباطبانرا ديدم كه مانند زبانيه با تيغى همچون زبانهء آتش بآنخانه توجه نمود و چون من نقل مكان كرده بودم از من درگذشته خنجر بر سينهء پسر خود زده او را بر زمين دوخت چون اين صورت مشاهده كردم شمشير كشيده بانك بر وى زدم چون آن مدبر پسر را مرده و مرا زنده ديد دود حيرت بكاخ دماغش متصاعد گشته آغاز عجز و نياز كرده بر زبان آورد كه عاقبت غدر ديدم و شربتى كه از براى تو مهيا ساخته بودم چشيدم اكنون بشكرانهء سلامتى خود مرا زينهار ده گفتم خنجر از دست بينداز آن غدار خنجر از دست انداخته دست او را از عقب بستم و بدر رباط آورده در اين اثنا سوارى چند از بيابان دررسيدند من صورت حال با آنجماعت گفتم ايشان بدرون رباط آمده اموال فراوان يافتند كه آنملعون به طول مدت مردم را كشته بود و اموال مقتولانرا تصرف نموده و مجموع آنها را بيرون آورده قسمت كردند و حصه من زياده تكلف نمودند و رباطبانرا بقتل رسانيدند\r\n\r\nحكايت : از ابن سازح منقولست كه گفت نوبتى عزيمت سفرى داشتم\r\nگفتند در راه دزدى خونخوار است كه كسى را مقاومت وى نيست و من از آنمعنى بسى انديشناك بودم ، چون يك منزل قطع كردم جوانى با من همراه شد با سلاح تمام كه آثار شجاعت از او ظاهر ميگشت چون بدانمنزل رسيديم كه دزد در آنجا بود ناگاه آنشخص مانند شعله از آبگيرى خراب بيرون آمده سر راه بر من گرفت رفيق من بقدم مقاتله پيش رفته بيكضرب تيغ بر خاك هلاك افتاد دزد قصد من كرد گفتم ايجوانمرد در حين مقاتله با رفيق مدد نكردم و هرچه دارم بيمضايقه تسليم مىنمايم و از قتل من ترا نفعى\r\n\r\n","description":"","footnote":"","page_name":" 706 ","page_number":706},
  {"content":"\r\n\r\nنخواهد رسيد همان بهتر كه بر جان من منت نهى آنشخص دست‌وپاى مرا بسته در گوشهء بينداخت و اموال ما را برداشته روانشد آن روز همچنان افتاده بودم و در آخر روز خود را گشودم و چون بغايت تشنه بودم در طلب آب بهرطرف پويان شدم چون شب درآمد ناگاه از دور آتشى ديدم به گمان آنكه آبادانيست متوجه آنطرف شدم چون نزديك رسيدم آواز العطش برآوردم مردى با تيغ كشيده از خيمه بيرون دويد چون نگاه كردم همان دزد را ديدم كه ما را برهنه ساخته بود بانك بر من زده قصد قتل من كرد زنيكه با او در آنخيمه بود درخواست كرد كه او را اينجا مكش بنابر آن مرا دور تر برده بجوئى خشك رسيد و مرا بر زمين زده چونخواست كه مرا هلاك گرداند آواز شيرى برآمد من از غايت بيم و هراس بيهوش شده بودم چون به حال خود آمدم ديدم كه شير نصف اعضا و احشاى او را خورده بود شكر الهى بتقديم رسانيده شمشير او را برگرفته پيش زن رفتم گفت آنمرد را كشتى گفتم خداى او را كشت و از زن نشان دفاين وى خواستم و او را تهديد كردم چند جا نشان داد آن اموالرا برداشتم و صورت حال از آنزن پرسيدم گفت من از فلان قريه‌ام و اينمرد مرا به زور و تغلب آورده بود پس او را به آن ديه رسانيدم و از جملهء ارباب ثروت گشتم .\r\n\r\nحكايت : غلام ابن اليمان روايت كرد كه من در بصره خدمت تاجرى ميكردم\r\nروزى پانصد مثقال نقره در كيسه كرده از بصره عزيمت ابله نمودم و بر لب دجله آمدم تا زورقى بكرايه بگيرم ناگاه مرديرا ديدم كه كشتى خالى داشت آنكشتى را باجرت گرفته روانشدم و كيسهء زر پيش خود گذاشتم چون كشتى از در مسمار گذشت نابينائى ديدم كه بر لب آب قرآن ميخواند بصوتى حزين چنانچه دلم از استماع صوت آن بياسود در اين اثنا ملاح تكبير گفته نابينا آواز داد كه ايملاح مردى فقيرم و نابينا ميترسم كه شب درآيد و در اينموضع سباع ضاره مرا ضايع سازد چه شود اگر مرا بآبادانى رسانى ملاح او را دشنام داد من ملاح را ملامت كرده گفتم نابينائى حافظ قرآن از تو التماس سهلى مىكند و تو زبان بشتم او ميگشائى اين چه قساوت قلبست كه تو دارى ملاح كشتى بسوى او برده او را بزورق درآورد و پير همچنان قرآن ميخواند و من باستماع مشغول بودم چون قريب بابله رسيديم ترك قرائت كرده خواست كه از كشتى بيرون آيد نگاه كرده كيسهء زر نديدم فرياد برآوردم كه سيم من كه برد ملاح چون اينسخن\r\n\r\n","description":"","footnote":"","page_name":" 707 ","page_number":707},
  {"content":"\r\n\r\nشنيده آغاز تشنيع كرده گفت من با تو در ميان كشتى بودم و در هيچ موضعى نزول نكردم و نابينا نيز بتضرع پيش آمد و هردو برهنه گرديدند چون دانستم كه چيزى از ايشان حاصل نميشود دست از ايشان بازداشتم با خود گفتم صاحب مال اينمعنى از من باور نميكند و بتعذيب و تهديد مال خود را طلب دارد و مجموع ما يعرف من آنقدر نيست كه اينوجه بگزارم بجز آنكه ترك اوطان و مهاجرت خلان اختيار كرده از اينديار بروم چارهء نيست آنشب بوثاق رفتم روز ديگر عزم مسجد كرده با سينهء ريش و ديدهء خونريز بهر گامى آهى ميكردم و بهر قدمى نالهء ميكشيدم در راه مردى به من رسيده آنگريه و زارى من مشاهده كرد رقتى در دل وى بديد آمد از حال من پرسيد صورت واقعه بيان نمودم گفت غم مخور كه من علاج تو كنم ببازار رو و طعامى لذيذ خر و نزد زندانيان رو و التماس نماى كه ترا بزندان گذارد و چون بزندان روى مرديكه در پيشگاه زندان نشسته است و او را ابو بكر نقاش ميگويند طعام نزد او بنه و بعد از اكل طعام چون از تو پرسد كه حاجت تو چيست قصهء خود تقرير نماى كه مال تو به تو رساند بموجب اشارهء او عمل نمودم چون آنشخص از طعام خوردن بازپرداخت از حال من سئوال نمود ماجرا تمام بازگفتم بر زبان آورد كه بقبيلهء بنى هلال رو و بفلان دروازه در آخر محله علاقه‌سرائى بدين نشان هست در آنخانه ميگشاى و بدرون رو چهار صفه به نظر تو خواهد آمد حصيرها كشيده و ميخها بر ديوار زده و دستارها از آن آويخته و مبرزها نصب كرده يكى از آنها برداشته بپوش و در گوشهء بنشين و جماعتى بآنخانه درخواهند آمد هرچه كنند تو نيز با ايشان موافقت نماى و چون بط شراب در گردش آيد و دور چند بگردد تو قدح بردار و بگوى بشادى و سعادت روى خالم ابا بكر نقاش و چون ايشان نام من شنوند بشاشت و خوشحالى نمايند و مرا ثنا و محمدت گويند و چون از تو پرسند كه او خال تست بگوى بلى و دعا مىرساند و ميگويد كه آن كيسهء سيم كه دوش از نهر ابله برده‌ايد از آن خواهرزادهء منست به او تسليم كنيد من او را دعا كرده از زندان بيرون آمدم و هم بدان ترتيب كه گفته بود در آنخانه درآمدم آنجماعت را بر آنقرار كه نشانداده بود يافتم و چون اقداح اقراح در ميان آمده سر حريفان گرم گشت جامى برداشته گفتم بشادى روى خالم ابا بكر نقاش آنجماعت فرحناك شده گفتند كه آن بزرك كه استاد ماست با تو چه نسبت دارد گفتم من خواهرزادهء اويم و پيغام وى رسانيدم و مال طلب كردم همان لحظه كيسه زر\r\n\r\n","description":"","footnote":"","page_name":" 708 ","page_number":708},
  {"content":"\r\n\r\nبه من تسليم كردند گفتم آن بزرك كه استاد شماست بگفت از شما التماس نمايم كه بيان نمائيد كه اينزر چگونه برديد لحظهء مدافعه نمودند عاقبت يكى از ايشان گفت مرا ميشناسى چون نيك نظر كردم آن نابيناى مصحف خوانرا ديدم كه ملاح در پهلوى او نشسته بود گفت يكى از ياران ما در ميان آب مىباشد چون من حريف را به خود مشغول گردانم و او را مست سماع قرآن سازم كيسهء زر بردارم و در آب اندازم و آنكه در ميان آبست آن را ربوده ببرد و بشنا از دجله بگذرد .\r\n\r\nفصل هفتم از جزو هشتم در ذكر جماعتى كه بمحنت سباع ضاره مبتلا شده و بعنايت الهى از آن بلا خلاص يافتند\r\nاصبح بن محمد گفت روزى نزد عامل شيراز ابو الحسن على بن خلف نشسته بودم كه فرستادهء ديوان وزارت رسيده مثال حفظ اموال رسانيده ابو الحسن او را اعزاز و احترام نموده خوانى آراسته حاضر ساخت آنمرد از طعام خوردن امتناع نموده بعد از الحاح بسيار دست در آستين كشيده بسر انگشتان آغاز طعام خوردن كرد او بر اينمنوال بود تا نوبت ضيافت به من رسيد از روى مباسطت با او گفتم آستين بر مال و بطعام خوردن اشتغال نماى كه هرعلتى كه در دست تست به آن راضى شده‌ايم آنمرد دست برماليد بر - دست او زخم بسيار ديدم بعضى التيام پذيرفته و برخى روى ببهبود آورده از آنحال سئوال كرديم گفت حال من بمرتبهء عجيب و غريبست كه اگر بگويم شايد كسى قبول نكند و باور ندارد همان بهتر كه بر زبان نياورم ما مبالغه و الحاح نموديم گفت مرا از ديوان وزارت بحفظ و نگاهداشت مال دمشق ارسال داشتند وزير با من گفته بود و به عامل هيت مثالى نوشته بود كه مرا بدرقه دهد چون بهيت رسيدم و مثال عرض كردم عامل آن قصبه جماعتى از اعراب را كه در آن قصبه بودند مبلغى داده ببدرقهء من نامزد كردند تا مرا از بيابان بگذرانند و جماعتى از تجار كه عزيمت دمشق داشتند چون بسبب خوف راه مانده بودند و بدرقه مشاهده نمودند مرافقت اختيار كردند و چون روزى چند در آن بيابان رفتيم بامداد هفتم سوارى چند پيدا شدند چون بدرقهء ما را نظر بر ايشان افتاد گفتند اينجماعت از بنى شيبانند و ميان ما و ايشان عداوت عظيم است و ما با ايشان مقاومت نميتوانيم نمود ما را گذاشته برفتند من با ياران گفتم تن بدان در مدهيد كه اينطايفه بمفت اموال ما را تصرف نمايند و ايشانرا بر محاربه\r\n\r\n","description":"","footnote":"","page_name":" 709 ","page_number":709},
  {"content":"\r\n\r\nترغيب نمودم و بارها را جمعكرده فرمودم تا بر مثالى حصار بر بالاى هم چيدند و چون آنجماعت نزديك رسيدند بقدم مقاتلت پيش آمديم و تا شب جنگ قايم بود چون شاه زنگبار سراپردهء ظلمت در عرصهء هوا زده و خيل ليل اقطار و اطراف جهانرا فروگرفت فرود آمدند من با رفيقان گفتم يك امشب بخواب مرويد و سلاح از خود دور مداريد تا اين بلا بخير بگذرد و كاروانيان از سخن من تجاوز نموده بخفتند بعد از لحظهء اعدا شبيخون كرده جمله را بتيغ تيز بگذرانيدند و چون سبب اين جرأت و جسارت از من ميدانستند شمشير در من نهادند و قريب دويست زخم در من زدند و آنچه در دست منست از جراجت در بدن اضعاف آنست و من در ميان كشتگان افتادم ، ايشان بنابر آنكه پنداشتند مرا كشته‌اند بازگشتند چون در اجل من تأخيرى بود من در ميان آنمقتولان زنده بماندم و بعد از زمانى دير به هوش آمدم و برخاسته آهسته‌آهسته از زمين ميخراميدم تا مگر مشگى آب بيابم نيافتم در آن ميان نظرم بر جثهء افتاد پنداشتم كه مگر يكى از كشتگان و خستگان عربست خود را بر بالاى او انداختم بيكبار از زمين برجست چون نگاه كردم شيرى بود از خوف عقل من زايل شد اما از روى ضرورت دست در گردن شير محكم كرده چه دانستم كه اگر از پشت او فرود آيم فى الفور مرا بكشد و خون از جراحات من مرتبه بمرتبه ريخته در موى او محكم ميشد چنانچه بدن من بر مويهاى شير بچسبيد و من پايهاى خود را در شكم او پيچيده مستحكم ساخته و از موى او سرهاى جراحت من بسته شده خون بازايستاد شير ميدويد و بر بالاى او با حضرت آفريدگار مناجات مىكردم كه اى دستگير درماندگان و اى فريادرس عاجزان مرا از اين بليه خلاص ده و هرگاه كه شير عزم خفتن ميداشت من پايها بر تهيگاه او ميزدم و او روان ميشد همچنين همه‌شب ميتاختم تا صبحگاه من از اثر نسيم سحر قوتى يافتم و به خود بازآمدم آواز چرخ و دولاب بسمع من رسيد كه بر لب آب فرات نهاده بود در اين اثنا دجله پيدا شده شير خود را در آب انداخت من با خود گفتم اكنون وقت خلاص است بحيلهء تمام موى شير را از جراحتها جدا كرده و خود را در آب انداختم او بر طرفى شنا مىكرد من بر طرفى تا خود را در جزيره انداختم و من بر آنزمين بيهوش افتادم از نعمت عقل و قوت ادراك بازماندم چندانكه خورشيد مرتفع شد و اثر حرارت او دريافتم بخويش بازآمدم شير را ديدم در آنجانب آب نشسته در من نظر\r\n\r\n","description":"","footnote":"","page_name":" 710 ","page_number":710},
  {"content":"\r\n\r\nميكرد چون نماز ديگر رسيد زورقى بديد آمد جماعتى در آنجا نشسته در من نظر ميكردند چون نماز ديگر شد بر آنطايفه آواز دادم آنطايفه گفتند مگر جاسوسيت و اگر نه اينموضع چه جاى مقام است من جراحتهاى خود را بر ايشان نمودم و بشير اشاره كردم و حال خويش بيان نمودم كشتى بساحل آورده و مرا بآنحال مشاهده نموده رقت كردند و مرا در كشتى نشاندند همان لحظه از هوش رفته يكشبانه‌روز بيهوش بودم چون به هوش آمدم ديدم جامهء پاك در من پوشانيده بودند و جراحتهاى مرا روغن زيت ماليده چون در خود قوتى ديدم بحيات خويش اميدوار گشتم اهل كشتى چون بقصبهء هيت رسيدند عامل آنديار را از حال من خبردار كردند به حيات من خوشحال شده بديدن من آمد و مرا به منزل خود برده چون احوال من استماع كرد بر زبان آورد كه از آنجا كه بر شير سوار شدهء تا كنار فرات بيست فرسنگ است آنگاه اسباب سفر من مهيا كرده ببغداد روان ساخت و مدت هفت ماه صاحب فراش بودم بعد از آنكه بهتر شدم وزير مرا باينشهر فرستاد\r\n\r\nحكايت : صاحب جامع الحكايات آورده\r\nكه يكى از دوستان روزى حكايت كرد كه در بعضى اسفار بكاروانسرائى نزول كردم فصل تابستان بود و بر بام سراى آسوده بودم و در جوار من مردى بود كه بوزينهء داشت نيم شب آنجا نور ميخى كه بر آن بسته بودند قطع كرده آهنگ مباشرت زن صاحب خويش كرد چون نزديك زن رفت من برخاستم و نظر برو دوختم بوزينه بازگشته بعد از زمانيكه من بخفتم بارديگر او بر سر كار خويش رفت نوبت دوم برخاستم بوزينه سر جوالى گشوده كيسهء زر پيش من نهاده دانستم كه مرا رشوت ميدهد خود را در خواب ساختم بوزينه در پيش آنزن رفته او را بيدار ساخت و زن بند شلوار گشوده بوزينه مباشرت كرد من از مشاهده آنحال متعجب شدم و چون روز روشن شد صاحب بوزينه فرياد برآورد كه زر مرا برده‌اند و از اينجماعت بيرون نيست و با كاروانسرادار گفت در كاروانسرا را به‌بند و در كوچك بگشا و اينمردم يكيك از پيش اين بوزينه بگذرند هركه اينبوزينه در او آويزد مال من نزد اوست كاروانسرادار بموجب اشارهء او عمل نموده اهل كاروانسرا يكان‌يكان بيرون ميرفتند و بوزينه بهيچكدام التفات نمىنمود من نيز بيرون رفتم و بوزينه تغافل كرد در اين اثنا جهودى خواست كه بيرون رود در او آويخت فورا گفت كه مال اينمرد دارد يهود هرچند سوگند خورد كه مال تو من نبرده‌ام قبول\r\n\r\n","description":"","footnote":"","page_name":" 711 ","page_number":711},
  {"content":"\r\n\r\nنكرده و مردم بايذاى يهود دست درآوردند آن بيچاره آغاز ناله‌وزارى كرد مرا بر حال او رحم آمده گفتم دست از او بداريد و مرا نزد حاكم بريد تا صورت حال بازگويم چون مرا پيش والى بردند آنچه ديده بودم تقرير نمودم و زر بازدادم حاكم و ياران تعجب ميكردند و در حق من باضعاف آن انعام فرمودند\r\n\r\nحكايت : يكى از تجار روايت نمود كه نوبتى بسفرى ميرفتم\r\nچونكاروان بجنگل مازندران رسيد شبى در اثناء راه خواب بر من غلبه كرده خود را نگاه نتوانستم داشت ناچار بگوشهء بخواب رفتم چون بيدار شدم كاروان رفته بود و صبح دميده بر عقب ايشان بشتافتم ناگاه آواز شيرى بسمع من رسيد و هم و هراس بر من غالب شد و موضعى خواستم كه پناه به آنجا برم درختى عظيم بنظرم برآمد بر آندرخت رفتم همان لحظه شير رسيده در زير درخت بايستاد و دم بر زمين ميزد و مترصد فرود آمدن من ميبود در اين اثنا آوازى مهيب از بالاى سر خود شنيدم نگاه كردم خرسى ديدم كه پيش از من گريخته و بر درخت رفته خوف من زياده شد گفتم در ميان دو بلاى عظيم افتادم تدبيرى بايد انديشيد در اين اثنا بخاطرم رسيد كه ارهء كاردى دارم از ميان بركشيدم و شاخى كه خرس بر آن نشسته بود آغاز بريدن كردم چون نزديك شد كه شاخ بريده شود خرس خواست كه از آنشاخ بشاخ ديگر جهد از گرانى جثهء او شاخ بشكست و خرس بيفتاد و شير در پى او شتافته خرس روى بفرار نهاد و شير او را تعاقب نموده من شكر ايزدى بجاى آوردم و از درخت فرود آمدم و خود را بكاروان رسانيدم .\r\n\r\nحكايت : آورده‌اند كه نوبتى عامل واسط جماعتى را فرستاد\r\nتا از بيشه‌اى كه در آن نواحى بود نى دروده بياورند آنجماعت بآنموضع رفته بدرودن نى اشتغال نمودند ناگاه يكى از آنطايفه را نظر بر شيربچه افتاد كه در برابر گربه - اى بيش نبود فى الفور داس برآورده آنشيربچه را بكشت چونرفقا آن حالت را مشاهده نمودند زبان بملامت او گشودند كه چرا بر اين حركت اقدام نمودى همين لحظه مادر اين شيربچه بيايد و ما را هلاك گرداند مقارن اين حال آواز شير برآمد راوى گويد كه بر كنار آن بيشه عمارتى خراب بود و غرفه‌اى از آن باقى مانده بود و درى داشت بحيله تمام به بالاى غرفه رفته در را بستيم شير رسيده چون بچه را كشته ديد و ما را در آنغرفه يافت متوجه آنكوشك شده نتوانست كه به بالا آيد بانگى كرده جفتش نيز بيامد و هردو هرچند سعى كردند به بالا نتوانستند آمد هر ساعت نعره ميزدند و سباع ضاره از\r\n\r\n","description":"","footnote":"","page_name":" 712 ","page_number":712},
  {"content":"\r\n\r\nاطراف آن بيشه آمده مجتمع ميشدند تا مهم به جائى رسيد كه قريب صد شير و چند پلنگ و سباع ضاره جمعشدند و چون آنحالت مشاهده نموديم وداع حيات كرديم و بمرتبه‌اى وهم بر ما استيلا يافت كه نزديك بود عقل ما زايل گردد و عاقبت همهء شيران باتفاق نعره زدند ناگاه شيرى سياه از درون بيشه بيرون آمد مقابل گاو ميشى با كمرى در غايت لاغرى و پنجهء قوى و سر بزرك چون سباع او را ديدند مجموع روى بر زمين نهادند و آنشير مهيب برگرد كوشك گرديده خود را گرد كرد و بيك جستن بر در غرفه نشست و پنجه بر آندر زده يك تخته بشكست و چنگال محكم ساخته خواست كه باندرون آيد يكى از ما داسى كه در دست داشت بر دست شير زده برهم شكافت و شير چون زخمى منكر خورده از آن بالا فروجسته نعره‌زنان روى بگريز نهاده هر شيرى كه پيش او ميرسيد آنشير سياه او را مجروح ميساخت و مجموع از بيم او بگريختند و صحرا خالى شد و ما از آنغرفه فرود آمديم و جان از آنورطه بسلامت برديم\r\n\r\nحكايت : از مسعود ضبى منقولست كه گفت در اهواز مزرعه نفيس خريدم\r\nو مدتى از محصولات آن منتفع ميبودم سالى چنان اتفاق افتاد كه افعى عظيم در آنمزرعه پيدا شده هر برزگر كه آنجا ميرفت ميكشت تا كار به جائى رسيد كه ديگر كسى به آنجا نرفت و مزرعه خراب گشت روزى ما را فسائى رفته حال آن افعى باز گفتم آنمرد بآنموضع آمده خطى كشيد و در ميان آنخط نشسته بدوالى كه همراه داشت تدفين نمود و كلمهء چند بر زبان راند ناگاه آن افعى مانند شهاب ثاقب دررسيده بدان خطوط التفات ننمود و بدانمرد حملهء كرده زخمى بر وى زد و آن بيچاره برفور هلاك گشت و اينخبر بسمع ما رافسائيان رسيده همه ترسيدند بعد از مدتى مردى از آنجماعت آمده احوال مزرعه پرسيد و از حال افعى استفسار نمود گفتم برقرار است و بشومى او از آنباغ و مزرعه به من نفعى نميرسد آنشخص گفت من آمده‌ام تا شر او را دفع كنم گفتم ايجوان آن افعى را مزاج ساير ماران نيست زهر او بغايت قاتلست و حال آنمرد ما رافسان بيان كردم گفت من برادر اويم آمده‌ام تا كينهء او را بخواهم يا به او ملحق گردم او را بآنموضع بردم آنمرد شاگرد خود را فرمود تا شيشهء روغن كه همراه داشت بيرون آورده همه اندام او را چرب كرد و چيزى بر آتش نهاده دعائى بخواند چون دود او برآمد افعى پيدا شده آنمرد دست يا زيده افعى را بگرفت آن افعى برگشته زخمى بر او زد و آن بيچاره\r\n\r\n","description":"","footnote":"","page_name":" 713 ","page_number":713},
  {"content":"\r\n\r\nمدهوش افتاده افعى بگريخت و تا او را از آنموضع نقل كردند جانداده بعد از يك سال روزى فكرت بر من مستولى شده غصهء تخريب مزرعه بر خاطرم هجوم آورده بود و سر به زانو نهاده محزون نشسته بودم در اين اثنا شخصى رسيده از آن افعى سئوال كرد گفتم همچنان هست گفت آمده‌ام تا آن بلا را دفع كنم من او را نصيحت كردم و حكايت مار افسايان تقرير نمودم گفت ايشانهم ياران من بودند و زندگانى من بىايشان تلخ شده و بدين نيت مسافت دور و دراز طى كرده‌ام كه انتقام ايشان بكشم گفتم معارف شهر را گواه كن كه بارادهء خود متوجه اين امر خطير ميشوى مرا در آنباب دخلى نيست تا اگر كشته شوى من معذور باشم آنمرد جمعى را گواه گرفته متوجه آن مزرعه گشت و چون به مكان آن افعى رسيديم من بر بامى رفتم و او بدستور ديگران روغن در خود ماليده در آن امر مبالغه نمود و دخنه سوخته افعى از دور پيدا شده بر او حمله آورد وى برجسته آن بلا را بگرفت افعى او را زخمى زده آنشير مرد بآنزخم ملتفت نشده و دهان افعى را محكم بسته او را در سله انداخت و كارد كشيده انگشت خود ببريد و بيهوش شد و چون او را از آنجا نقل كرده به هوش بازآمده كودكى ديد كه ليمو مىخورد گفت در بلاد شما اين ميوه مىباشد گفتم بسيار آنشخص ليمو طلبيده و پارهء بخورد و پارهء بر آنجراحت ماليده گفت اين ترياق زهر است و اگر برادران من از آنميوه آگاه ميگشتند و از اين ميخوردند زهر در بدن ايشان سرايت نميكرد و آنشب نزد ما بود روز ديگر برخاسته سر و دم افعى را بزد و ميانش را در پاتيله بجوشاند و عزم رفتن كرد از او سئوال كردم كه آنروغن چه بود گفت طلق محلول و اگر كسى اندام بدان طلا كند آتش و زهر مار بر او كار نكند برادران من از آنجهة هلاك شدند كه اين روغن براندام ايشان خشك شده بود و مرا نيز كه زخم زد بجهة اين علت بود و نيز ديرى بود كه افعى نگرفته بودم من او را صله نيكو دادم و ضباع از معرض ضياع بيرون آمد\r\n\r\nحكايت : ابن ابى سلمه عسكرى گويد كه شخصى به مرض فالج گرفتار شده\r\nاو را بعسكر مكرم آوردند تا علاج كنند چون دست و پاى و زبان او از كار مانده بود كسى ويرا در خانه نگذاشت ناچار او را در صحرا گذاشتند و در آنديار عقرب بسيار مىباشد در شب او را گزيدند و صباح مرض بالكليه زايل شده بود و آنمرد صحت يافت و باندك علاجى مزاجش باعتدال بازآمد\r\n\r\nحكايت : هيثم\r\nبن\r\n\r\n","description":"","footnote":"","page_name":" 714 ","page_number":714},
  {"content":"\r\n\r\nابراهيم گفت در آنولا كه سيف الدوله لشكر باستمداد آذربايجان فرستاد روزى در اثناء راه برودخانهء رسيديم كه عبور از آنجا تعذرى داشت و پل بر آن آب بسته بودند در حالتى كه لشكر و حشم از پل ميگذشتند و زنى طفلكى در قماط پيچيده در دست گرفته در ميان سواران افتاد تا از پل عبور كند ناگاه اسبى بر او خورده طفل از دستش جدا شده در آب رسيد و غوطه خورده بر روى افتاد ناگاه عقابى كه در فضاى هوا پرواز مينمود به گمان طعمه از هوا فرود آمده كودكرا از روى آب درربوده پرواز كرد سواران از عقب عقاب تاخته نعره زدند و عقاب طفل را بر زمين نهاده خواست كه آنغماط از او بازكند سواران رسيدند و او را از چنگال عقاب خلاص ساخته بمادرش رسانيدند كه موئى از اندام او نيازرده بود\r\n\r\nحكايت : ابو القاسم علوى روايت كرد كه نوبتى از بغداد عزيمت كوفه كردم\r\nدر راه ببيشهء رسيدم و من پيش از كاروان ميرفتم ناگاه درازگوش من بايستاد هرچند جهد كردم حركت نكرد در اين اثنا نظرم بر شيرى افتاد كه نزديك به من ايستاده بود بمرتبهء كه بخار دهان او به من ميرسيد از درازگوش فرود آمده كلمهء شهادت بر زبان راندم و حيات طبيعى را وداع كردم در اين حين بخاطرم رسيد كه مردم بشرم شير مثل زنند و ميگويند هركه نظر بر چشم شير اندازد شير را شرم آيد كه او را بشكند من چشم در روى او بگشادم آنشير دهان بازكرده در من نگريست و چنان به من نزديك شد كه نكهت دهانش به من ميرسيد در اين اثنا غلام من آمده چون نظرش بر شير افتاد فرياد برآورد و گفت اى مسلمانان خداوند مرا دريابيد كه شير قصد او دارد در اين اثنا شير بر او حمله آورد و از پشت زمينش درربود و من خلاص يافتم و چون بكوفه رسيدم و اينخبر بكوفه رسيده بود معارف آنديار بتهنيت من ميآمدند و بجهة دفع آن بلا مبارك باد ميگفتند از آن جمله ابو على عم يحيى بنزديك من آمد و مرا بسلامت بدن تهنيت گفت و از صورت حال استفسار نمود من حال گذشته بيان نمودم بر زبان آورد كه از شير چرا ترسيدى ندانسته‌اى كه گوشت فرزندان فاطمه زهرا بر جمله سباع حرامست من گفتم اينسخن را كه گفت ؟ فرمود در صحت اينحديث شك و شبهه بخاطر راه مدهى كه حديث زينب كذابه با على بن موسى الرضا عليه السّلام مشهور است گفتم مردم ميگويند كه آنحكايت را شيعه بسته و افترا كرده‌اند گفت معاذ اللّه من از ثقات شنيده‌ام كه در عهد على بن موسى الرضا عليه السّلام در وقتى كه مامون آنحضرت را\r\n\r\n","description":"","footnote":"","page_name":" 715 ","page_number":715},
  {"content":"\r\n\r\nوليعهد ساخته بود زينب كذبه دعوى كرد كه از اولاد على بن ابيطالب است او را نزد امام رضا عليه السّلام آوردند امام با مأمون گفت كه حديثى از سيد عالم صلى اللّه عليه و إله هست كه لحوم اولاد فاطمه بر سباع حرامست و پنجه و دندان هيچ درنده به خون ايشان آلوده نگردد « قال رسول اللّه صلى اللّه عليه و إله لحوم ولد فاطمة محرمة على السباع » اكنون زينب در خانه‌ايكه سباع ضاره در آنجا محبوسند درآيد اگر به او ضررى نرسيد صادق باشد و الا فلا زينب گفت ابتدا به تو ميكنم امام رضا بدانخانه درآمده ميان شيران دو ركعت نماز بگذارد و لحظه‌اى توقف نمود شيران در كنجى خزيده دم مىجنبانيدند و تملق ميكردند چون امام از آنخانه بيرون آمد زينب را تكليف كردند كه به خانه درآيد قبول نكرد او را بعنف گرفته در آنخانه افكندند و شيران گرسنه او را پاره‌پاره ساختند\r\n\r\nحكايت : از قاضى ثابت مرويست كه در كوفه به منزل عمرو بن يحيى علوى رفتم\r\nغلامان او درآمده گفتند فلانرا در بيشه شير برده عمرو تعجب نموده گفت پدر او را نيز در همان بيشه شير برده و اين از نوادر اتفاقاتست روز ديگر غلامان آمده گفتند آنشخص را كه شير برده بود بسلامت بازآمد عمرو گفت بيائيد تا به منزل او رويم و از حقيقت حالش استفسار نمائيم باتفاق به منزل او شتافته از حالش سئوال كرديم گفت سواره در بيشه ميرفتم ناگاه شيرى درآمده مرا از اسب درربوده بدرون بيشه برد و من از غايت خوف بيهوش شدم ناگاه آوازى از طرفى برآمده خوكى متوجه شير شد و شير مرا گذاشته به پيكار او شتافت من به زحمت تمام برخاستم و اندك جراحتى داشتم آهسته‌آهسته ميرفتم ناگاه بموضعى رسيدم كه استخوانهاى آدم ريخته بود كه شير ايشانرا خورده بود در اين اثنا پايم بزنجيرى برآمد نگاه كردم هميانى زر بود كه بضرب ناخن شير شكافته شده دينارى چند ريخته بود آن را برداشتم و بدان سبب قوتى تمام يافته از بيشه بيرون آمدم جماعتى از راهگذريان به من رسيده مرا بر ستورى نشانده بكوفه آوردند چون هميانرا گشودم نسخهء چند به خط پدر خود يافتم كه در معاملات خود نوشته بود دانستم كه آنزر حق من بوده است .\r\n\r\nفصل هشتم از جزو هشتم در ذكر جماعتى كه ببلاى عاشقى گرفتار شدند و برخى بمراد خود رسيدند و بعضى دست در گردن مقصود حمايل نتوانستند كرد\r\nدر تاريخ بغداد مسطور است كه محمد بن عبد الرحمن بن ثابت كه از زهاد بغداد\r\n\r\n","description":"","footnote":"","page_name":" 716 ","page_number":716},
  {"content":"\r\n\r\nبود وقتى با جماعتى از جوانان كه ياران او بودند در محلهء از محلات بغداد ميگذشت ناگاه نظرش بر كنيزكى افتاد كه در حسن و ملاحت و لطف و صباحت بىنظير بود .\r\n اگر از فروغ رويش بفلك رسد شعاعى * همه ذرهء هوا را مه و آفتاب بينى \r\nبيك نظر مرغ دلش در دام محبت آورده عشق زور آورد و خللى كلى بدماغ او راه يافت خواب و آرام رخت از ساحتش بيرون برد .\r\n اين هردو گرد بالش مشكين ديده را * شبهاست تا به كار نيايد براى خواب \r\nو صورت حال خود را پنهان داشته قطعا با رفقا از آنباب هيچ نميگفت و هميشه بطوف كوى دلدار ميرفت نوبتى آنكنيزك را ديده رنگش متغير گشت و اضطراب تمام در او بديد آمد هرچند ياران خواستند كه از او تحقيق نمايند كه حال چيست و اين اضطراب از جهة كيست سرپوش از سر طبق برنگرفت عاقبت از ياران دورى جسته انزوا و انقطاع پيشه كرده جان در سر عشق و عاشقى كرد\r\n\r\nحكايت : استاد ابو القاسم قشيرى رحمه اللّه در مصنف خود آورده\r\nكه اصمعى گفت نوبتى در اثناى اسفار بقبيله بنى عذره رسيده نزول نمودم و بيشتر آنقبيله مردم عاشق‌پيشهء عشق‌انديشه باشند و برقت دل و لطافت طبع موصوف چون بقبيله مذكور رسيدم بوثاق شخصى فرود آمدم و بعد از لحظه بيرون آمده برسم سير گرد قبيله ميگشتم ناگاه جوانى ديدم ضعيف‌تر از هلال و نزارتر از خلال با رخى زعفرانى و خطى ريحانى بر سر پاى نشسته آتش در زير ديگ ميافروخت و با خود زمزمه ميكرد گوش به او داشتم اين رباعى ميخواند\r\n عشق آمدوشد چه خونم اندر رگ‌وپوست * تا ساخت ز خود تهى و پر ساخت ز دوست\r\nاجزاى وجودم همگى دوست گرفت * نامى است ز من با من و باقى همه اوست \r\nاز شخصى پرسيدم كه اينجوان كيست و صورت حال او چيست گفتند وى بر آندختريكه تو در وثاق او آمدهء عاشقست و با وجود كه دختر خويش ويست ده سالست كه يكديگر را نديده‌اند اصمعى گويد به خانه بازگشتم و حال آنجوان با دختر تقرير كردم دختر گفت راست است او دل ريش غمزهء منست گفتم عرب رعايت خاطر مهمان را از واجبات ميدانند و من مهمان شماام از تو التماس ميكنم كه امروز بديدار خود آن بيچاره را ميزبانى كنى دختر گفت صلاح او در آن نيست اصمعى گفت پنداشتم كه بهانه مىكند گفتم ايدختر از گرفتارى قيامت اگر مىانديشى يكباره جانب\r\n\r\n","description":"","footnote":"","page_name":" 717 ","page_number":717},
  {"content":"\r\n\r\nگرفتاران خود مگذار و اين عذر سقيم را بگذار دختر گفت شفقت و مرحمت من نسبت به آن جوان بيش از مرحمت تست نسبت به او من مىدانم كه مصلحت او نيست كه مرا به‌بنيد و چون عذر مسموع نميدارى برو و پيش او بنشين تا من بر شما بگذرم اصمعى گويد نزد جوان رفتم و گفتم آگاه‌باش كه از دلدار تو التماس كرده‌ام تا خود را به تو نمايد در اين سخن بودم كه ناگاه آندختر از دور پيدا شد و دامن بر زمين ميكشيد و گردى از آن بر هوا ميشد چون نظر جوان بر او افتاد نعره زده در آن ديگدان افتاد تا او را از آنموضع برميداشتم چند جاى اندام او سوخته بود و من به خانه مراجعت نمودم آندختر با من عتاب كرده گفت آنچه امروز بدان نامراد رسيد بسبب تو بود و اكنون ترا معلوم شد كه چون او طاقت رفتار ما ندارد چگونه تاب ديدار ما دارد شخصى را از قبيلهء بنى عذره سئوال نمودند كه سبب چيست كه هركه در قبيلهء شما عاشق شود بميرد جواب داد كه « لان فى قلوبنا خفة و فى نسائنا عفة »\r\n رسمى است قديم سوگوارى در عشق * شرطيست عظيم بيقرارى در عشق\r\nدارى سر اينحديث بايد كه چو شمع * سر دربازى و پاىدارى در عشق \r\n\r\nحكايت : آورده‌اند كه توانگر بچهء در دام عشق كنيزكى افتاده\r\nاو را ببهاى عظيم خريدارى نموده وى را به خانه برده كنيزك روى به ديوار كرده هرچند كه جوان با او گرمى كرد و از سر لطف سخنان گفت فايدهء بر آن مترتب نشده كنيزك زبان بسخن نگشوده روى بجانب او نكرد بيچاره بيگبارگى عنان اصطبار از دست داده صورت واقعه را با دوستى در ميان نهاد آنشخص گفت روزى چند طعام و شراب از او بازگير جوان بموجب فرموده عمل نموده كنيزك مضطر گشته گفت ايخواجه دوستان با دوستان چنين كنند .\r\n آخر اى پيمان گسل ياران بياران اين كنند * دوستان بيموجبى با دوستاران اين كنند \r\nجوان چون معشوقه را رام و صيد را در دام ديد گفت اى آرزوى جان چه طعام ميخواهى گفت حلوا هوس دارم جوان چون آغاز حلوا پختن كرد كنيزك سخنان عتاب‌آميز گفت جوان چون از ذوق كلام معشوقه بى خبر شده بود كه انگشتان بجاى ديك در ديگ كرده حلوا حركت ميداد كنيزك فرياد كرد كه ايخواجه دست نگهدار چون جوان نگاه كرد هر پنج انگشت او سوخته بود و خبرش نبود .\r\n گرش به‌بينى و دست از ترنج نشناسى * روا بود كه ملامت كنى زليخا را \r\n\r\n","description":"","footnote":"","page_name":" 718 ","page_number":718},
  {"content":"\r\n\r\n\r\nحكايت : برادرزادهء شيخ ابو بكر شبلى حكايت كرد كه من وقتى بدبيرستان ميرفتم\r\nو اميرزادهء در آن مكتب ميبود كه عارض لاله فامش رشك آفتاب تابان بود و طرهء عنبر بويش غيرت سنبلستان و پسر كفشگرى شيفتهء حركات موزون او شده بود و دل از دست داده بود اميرزاده نيز با او التفات تمام داشت و همواره با او مجالست و مصاحبت مينمود روزى يكى از محتشمان بدان مكتب آمده و اميرزاده را با كفشگر بچه نشسته ديد با اديب گفت پسر كفشگر را از مكتب بيرون كن كه بسبب مجالست او اميرزاده دون‌همت و پست‌فطرت ميگردد اديب پسر كفشگر را از مكتب بيرون كرد بيچاره روزى چند معشوق را نديده بر بستر هلاك افتاد و باميرزاده پيغام داد كه كارم بجان و كارد به استخوان رسيده اگر رسم دلدارى بجاى آرى از كرم تو بديع نباشد اميرزاده جواب داد كه دل خود را نزد ما فرست تا بتعهد او پردازيم كفشگر قاصد را گفت زمانى توقف نماى و بعد از لحظهء به خانه درآى طبقى سرپوشيده مىبينى نزد اميرزاده بر اين سخن گفته به خانه درآمد و شكم خود را شكافته دل خود را بيرون آورده بر طبق نهاد و همان لحظه جانداد قاصد بدرون رفته آنطبق را همچنان سرپوشيده نزد امير برده صورت حال بيان نمود اميرزاده متحير شده از گفتن آنسخن پشيمان شد .\r\n شد ديده بعشق رهنمون دل من * تا ساخت پر از غصه درون دل من\r\nزنهار اگر دلم نماند روزى * از ديده طلب كنيد خون دل من \r\n\r\nحكايت : محمد بن اسحق در كتاب مغازى خود آورده است\r\nكه روزى حضرت مقدس نبوى صلى اللّه عليه و إله لشكرى بسردارى خالد بن الوليد بقبيله‌اى فرستاد و با وجود آنكه آنقبيله مسلمان بودند سلاح پوشيده در برابر خالد آمدند و آنطايفه در جاهليت عم خالد را كشته بودند چون نظر خالد بدانطايفه افتاد فرمود كه سلاح بيندازيد آن بيچارها سلاح افكندند امر كرد تا دست يكان يكانرا بر عقب بستند هرچند آنجماعت گفتند ما مسلمانيم فايدهء بر آن مترتب نشد چون شب شد خالد حكم بقتل مردان آن قبيله كرد و در ميان آنقبيله مردى ضعيف و نحيف بود با يكى از اصحاب رسول گفت كه از تو التماسى دارم كه مرا بنزد يكى از زنان قبيله برى تا وصيتى كنم آنشخص را بخيمهء كه زنان آنقبيله بود برده جوان زنى را از آنميان آواز\r\n\r\n","description":"","footnote":"","page_name":" 719 ","page_number":719},
  {"content":"\r\n\r\nداده سخنى چند گفت پس نفسى سرد برآورده جان بداد .\r\n خوبرويان چه پرده برگيرند * عاشقان پيششان چنين ميرند \r\n\r\nحكايت : آورده‌اند كه جوانى از ولايت خراسان ببلخ آمده به تحصيل علوم اشتغال مينمود\r\nو در علوم عقلى و نقلى يك لحظه از مطالعه و مذاكره و مباحثه نمىآسود تا در اندك زمانى مذكور السنه و افواه گشت از نوادر اتفاقات روزى جوان بر در خانهء يكى از بازاريان گذر كرده ناگاه دخترى سر از دريچه بيرون كرد كه رخسار لالهء رنگش طعنه بر گلبرك طرى و آفتاب خاورى ميزد در ساعت دل بباد داده سوداى وصال يار در سويداى سينه او متمكن شده خلل تمام در خورد و خواب او بديد آمده كار به جائى رسيد كه صاحب فراش شد استاد او طايفهء اطبا را بر سر بالين او فرستاد تا او را علاج كنند و طبيبان ببالين او رفته از اطوار او معلوم كردند كه عاشقست .\r\n درديكه دواى آن وصال تو بود * ز امدشدن طبيب سودى نبود \r\nاستاد او جمعى از طلبه را پيش او فرستاد تا از او تحقيق نمايند كه اينشور و فتنه انگيخته كيست آنجماعت بر سر بالين او رفته گفتند در خون خود سعى مكن و سرپوش از طبق بردار و سر عشق پنهان مدار .\r\n نهانيكه خواهى تو او را شكار * همان به كه گردانيش آشكار \r\nپس جوان معشوقهء خود را نشانداد اتفاقا آنمرد كه پدر دختر بود از جملهء مريدان شيخ بود شيخ او را بخواند گفت تو ميدانيكه من در كاريكه در شرع محظور باشد اقدام نمينمايم اكنون جوانى بسبب محبت دختر تو در معرض هلاك افتاده است و صورت حال بالتمام باز گفت و بر زبان راند كه دختر را بر سر بالين او فرست شايد كه جوانرا صحتى روى نمايد مرد بازارى به خانه رفته فرمود تا دختر را آراسته كرده با جماعتى زنان بحجرهء جوان بردند و دختر را گفتند كه طريق شرم و خويشتن‌دارى مسلوك مدار و امروز با او برفق و مدارا تكلم نماى دختر بر سر بالين جوان رفته آغاز تملق و دلنوازى نموده بر زبان راند كه چرا نخست مرا از حال خود آگاه نكردى تا بدواى درد تو اشتغال نمودمى اكنون كه پدرم از حال تو وقوف يافته ميخواهد مرا در سلك ازدواج تو كشد و آن روز همه روز بر سر بالين جوان نشسته بود و شربت و غذا ترتيب ميداد چندانكه شب شد دختر از او اجازت مراجعت خواسته گفت بامداد بازآيم جوان آب در ديده بگردانيد و آه\r\n\r\n","description":"","footnote":"","page_name":" 720 ","page_number":720},
  {"content":"\r\n\r\nسرد از سينه بركشيده بر زبان آورد .\r\n امروز كه در دست توام مرحمتى كن * فردا كه شوم كشته چه سود اشك ندامت \r\nو چون دختر او را وداع كرده بيرونرفت اين رباعى بر زبان راند .\r\n اى آنكه بآمدن قدم رنجانى * هرروز مرا بوعده‌اى رنجانى\r\nصد عذر نكو نيامدنرا دانى * يك حيله براى آمدن نتوانى \r\nو بعد از لحظهء از غيبت دلدار نفسى سرد زده جان تسليم كرد و اين آوازه در شهر افتاده اهل آنولايت بغايت اندوهناك شدند و قرب هزار نفر از لطيف طبعان در مصيبت آنجوان جامه در نيل زدند .\r\n اميد كامرانى نيست در عشق * صفاى زندگانى نيست در عشق\r\nبود آغاز او خون خوردن و بس * بود انجام كارش مردن و بس \r\nحكيميرا از تعريف عشق پرسيدند جوابداد كه عشق طايريست كه جز دانهء دل نخورد و حكماى عرب گويند عشق از عشقه مشتق است و عشقه گياهيست كه بر هر نهاليكه پيچد آن را خشك گرداند .\r\n\r\nحكايت : صاحب جامع الحكايات گويد كه شخصى از معارف بصره با من حكايت كرد\r\nكه ابو الحسن ميمون وزير متقى باللّه عباسى بود و بعد از متقى چون عبد اللّه يزدى ببغداد آمده متقلد امر وزارت شد ابو الحسن را بند كرده ببصره فرستاد و فرمود تا در منزل من فرود آيد و چون ابو الحسن بوثاق من نزول نمود بجهة آنكه مردى شيرين سخن ، چرب‌زبان بود لحظهء از مصاحبت او مفارقت نمينمودم و زمانى از خدمت او غايب نميگشتم و با وجود استعدادات مردى عاشق پيشهء خوش بود روزى حكايت كرد كه در خلافت مقتدر وزير متقى بودم و مهمات پسر خليفه و مادرش را سامان ميدادم در اين اثنا بر كنيزك مطربهء كه ملك زنى بود عاشق شده در صدد بيع او برآمدم خداوند كنيزك گفت كه قيمة او سه هزار مثقال طلا كمتر نيست هركه خواهد بدين بها بخرد چه وصل سبك‌روحان بكابين گران گردد .\r\n هرچه بجايست ببايد فروخت * مهر چنان روى ببايد خريد \r\nو بنابر آنكه من مردى زود سيرم و از مكررات طبعم زود ملول مىشود ترسيدم كه اگر من مبلغ خطير بذل كنم و باندك روزى از وصال او سير شوم و فروختن وى به اين بها صورت نبندد\r\n\r\n","description":"","footnote":"","page_name":" 721 ","page_number":721},
  {"content":"\r\n\r\nدر خريدارى او تكاهل مينمودم و با خود ميگفتم شايد كه از قيمة او كم كند چندگاه حال بر اينمنوال ميگذرانيدم و هرروز بوثاق آنزن ميرفتم و كنيزك بجهة من بربط مينواخت و از مشاهدهء ديدار آنسرو ناز و استماع آواز آن دلنواز تسكين خاطر نمييافتم روزى بوثاق آن زن رفتم كنيزك را نديدم از حالش پرسيدم گفتند كه بجهة خليفه كنيزكان مغنيه ميخريدند و او را نيز با ايشان به خدمت بردند خليفه او را پسنديده با بعضى از كنيزكان خريدارى نمود چون اين سخن شنيدم عالم نورانى در نظرم ظلمانى گشته آتش شوق مشعله زده بنياد صبر را بيك لحظه بسوخت .\r\n بسا عاشق كه بر هجران دلير است * به آن پندار كز معشوق سير است\r\nفلك چون آتش هجران فروزد * چو شمعش تن بكاهد جان بسوزد \r\nروزى چند از دولت وصال يار محروم ماندم قيامت از وجود من برخاسته غلبهء سودا در خورد و خواب من خلل تمام ظاهر ساخت و كار به جائى رسيد كه از انتظام مصالح خويش بازماندم و شب‌وروز آب از ديده ميباريدم و در مفارقت دلدار چون هزاران به صد زبان ميزاريدم .\r\n ما را نبود دلى كه كار آيد از او * جز ناله كه در ديده هزار آيد از او\r\nچندان گريم كه كوچها گل گردد * نى رويد و نالهاى زار آيد از او \r\nآخر الامر از پرداخت معاملات متقى و مادرش كه ولينعمت من بودند بازماندم و از انتظام مهمات متقاعد شدم و در معاملات سر كار ايشان خللى تمام راه يافت متقى مرا طلب كرده با من در معاملهء از معاملات مشورت نمود و از غايت استيلاى محبت نميدانستم كه او چه ميگويد متقى گفت ترا متحير و مبهوت و محزون و پريشان‌خاطر مييابم حال خود را با من بگوى من صورت حال براستى عرض كردم و از او استعانت طلبيدم تا نزد امير المؤمنين شفاعت كند كنيزك را به من دهد متقى حال مرا با مادر گفته مادرش قصه مرا بسيده مادر مقتدر عرض كرد سيده گفت مرا از آرزوى ابو الحسن عجب نميآيد كه از خليفه هوس سودا ميپزد اما از تو عجب ميدارم كه ميگوئى خليفه را بگوى كه كنيزك خود را به ديگرى دهد كه آنشخص او را دوست ميدارد چون اين سخن به من رسيده مايوس و محروم شدم اما صبر و قرار و سكون كه مايهء وقار است چون در صدمهء اول بباد رفته بود از تمناى خود متقاعد\r\n\r\n","description":"","footnote":"","page_name":" 722 ","page_number":722},
  {"content":"\r\n\r\nنميشدم و بدر اماثل و اعيان ميرفتم و حال خود حكايت ميكردم و از ايشان يارى ميخواستم و هريك به قدر فهم خود با من كلمهء ميگفتند و بعضى بر من ترحم مينمودند و طايفهء ملامت ميكردند و قومى پند ميدادند و بعضى تخويف مينمودند و جماعتى تمسخر و افسوس ميكردند و من از آنسخنان منزجر نميشدم و بگفتگوى ايشان از جستجوى باز نمىايستادم و در اينمدت ترك خدمت مخدومان خود گفته بودم و احوال من پريشان گشته بود و زبان بيانم بمضمون اين رباعى گردان\r\n عشقا تو در آتشى نهادى ما را * درهاى بلا بدل گشادى ما را\r\nصبرا به تو در گريختم تا چه شود * تو نيز بدست باد دادى ما را \r\nدر اين اثنا بسمع رسيد كه متقى ميخواهد ديگريرا بمهم من بازدارد شبى با خود انديشه كردم كه اگر از عمل معزول گردم و درويش شوم و چون درويشى با عشق يار شود دمار از نهاد من برآورد و اگر آن كنيزك بدست من آمده بودى تا اكنون از او سير گشتمى و همچنين خود را تا صباح پند ميدادم آخر الامر دل بر صبر نهادم روز ديگر كه خورشيد انور بر سرير فيروزه فام فلك برآمد بدر سراى ولينعمت خود رفته در مصارف امور ايشان نظر كردم و بشرايط شغل خويش قيام نمودم متقى چون مرا بديد شادمان شده بتفقد حال من پرداخته فرمود كه تو حقوق بسيار بر ذمت دولت ما ثابت كردهء و اگر امروز ديگريرا بمنصب تو رسانم مدتى بايد كه بر مزاج خدمت ما واقف گشته بر كيفيت و كميت امور اطلاع يابد آنگاه زبان بنصيحت من گشوده و از هر باب سخنان گفت و چون از ديوان مراجعت نمودم غلام را اشاره كردم كه بآراستن مجلس بزم قيام نمود چه در آنمدت بشرب شراب اقدام ننموده بودم چونمجلس آراسته شد جمعى از دوستان را طلب نمودم و بعد از لحظهء كه دماغ حريفان از كيفيت بادهء ارغوانى گرم شد مطربى طلبيدند گفتم ميترسم كه اگر مغنى بيارم نغمات او سلسله عشق را تحريك دهد بعد از آنكه رفيقان سرمست شدند بمنازل خود مراجعت نمودند و من تنها ماندم قدحهاى مالامال در خيال مشاهدهء يار نوشيدم تا از شب پاسى بگذشت ناگاه به قوت حلقه بر در زدند چنان كه از هيبت آنصدا متوهم گشتم غلام رفته خبر آورد كه غلامان امير المؤمنين آمده‌اند گمان بردم كه مگر فرمان سياست من صدور يافته خواستم كه از درى دزديده بيرون گريزم كه خادمان خليفه درآمدند و عماريئى درآوردند و چند كنيزك از عمارى\r\n\r\n","description":"","footnote":"","page_name":" 723 ","page_number":723},
  {"content":"\r\n\r\nبيرون آمدند از آن جمله يكى معشوق من بود چون نظرم به دو افتاد بى خود شدم و بعد از آنكه به هوش آمدم خدام خليفه گفتند امير ترا سلام مىرساند و ميگويد كه چون قصهء محبت تو با اين كنيزك بسمع ما رسيد بر تو رحم نموديم و او را با نفايس اموال و اسباب و صندوقهاى اقمشه با كنيز به من سپرده مراجعت نمودند من سر در پاى آندلبر نهادم و دست او را گرفته بآنخانه درآمديم چون نظرش بر مجلس شراب افتاد گفت اى بيوفا از من فراموش كردهء كه به شراب خوردن نشسته بودى سوگند ياد كردم كه از آن روز باز كه جام مفارقت بر كف نهاده تا امروز دستم بصراحى نرسيده و اكنون بجهة استيلاى غم لحظهء با ياران نشستم اما تو بيان نماى كه سبب ايندولت چه بود و اين راحت بعد از محنت از كجا رو نمود .\r\n اينكه مىبينم به بيداريست يا رب يا بخواب * خويشتن را در چنين راحت پس از چندين عذاب \r\nكنيزك گفت از آن روز باز كه خليفه مرا خريده است امشب به خدمت او رسيده ام و باقى اوقات در خدمت مادر خليفه سيده ميبودم و چون او از حال تو واقف بود پيوسته سخنان آشنا گفته با من مزاح ميفرمود و هرگاه نام تو بر زبان ميآورد من آب از ديده ميگشودم امشب خليفه جمعى از كنيزكان مغنيه را طلبيده من نيز با ايشان به خدمت رفتم و سيده در آنمجلس حاضر بود خليفه با من گفت اگر فلان صوت ميدانى بگوى خدمت كردم و بربط در كنار گرفتم .\r\n بىروان گويندهء كورا سخن دستان بود * علت گفتارش اندر نوك انگشتان بود \r\nو چون گرم سماع گشتم خيال تو در مقابل آمده آب حسرت از مژگان فرو باريدم و اين ابيات بر زبان آوردم .\r\n جان بر لب آمد آفت جانرا خبر كنيد * وى آه و ناله همنفسانرا خبر كنيد\r\nطوفان اشگ خواست ز باران چشم من * زين موج فتنه دو جهانرا خبر كنيد \r\nامير پرسيد كه موجب گريه چيست من متحير ماندم و ندانستم كه در جواب چگويم سيده و كنيزكان بخنديدند و خليفه مادر را سوگند داد كه بيان فرماى كه سبب گريهء اين كنيز و خندهء شما چه بود سيده گفت بگويم به شرط آنكه او را نرنجانى خليفه فرمود كه او را ايمن گردانيدم سيده حال را بتفصيل بيان نمود خليفه روى\r\n\r\n","description":"","footnote":"","page_name":" 724 ","page_number":724},
  {"content":"\r\n\r\nبه من آورده فرمود كه اين گريه تو بواسطه پسر ميمون بود من خاموش شدم گفت اگر راست بگوئى من ترا به او بخشم گفتم بلى خليفه با مادر خود گفت چه زيان دارد اگر ما كنيزكى را بيكى از بندگان خود بخشيم و اين دو بيچاره را در رنج فراق نگذاريم پس فرمود تا خادمان مرا با هرچه در آنمدت به من داده بودند به خانه تو آوردند بالجمله مدتى مديد با او بسر ميبردم و از گلستان وصال گلهاى رنگارنگ ميچيدم عاقبت زمانهء غدار او را بمرگ از من جدا كرد\r\n\r\nحكايت : گويند جوانى در بغداد متوطن بود كه از پدر ميراث بسيار يافته بود\r\nروزى نظرش بر كنيزكى مطربه افتاده مفتون او شد و چون لشكر محبت بر شهرستان دلش هجوم آورده آن كنيزك را بقيمتى خطير خريده به خانه برد و هرچه داشت صرف كرده بغايت مفلس و تنگدست شده كنيزك با او گفت ايخواجه در وقت توانگرى اسراف كردى و اموال بيكران تلف نمودى اكنون آدمى را از قوت لا يموت چارهء نيست حرفتى پيشه ساز تا از آن ممر وجه معاش حاصل كنى جوان مردى لطيف‌طبع بود و در ايام توانگرى كه مغنيان استاد به خانه ميآورد و نزد ايشان نشسته تعليم علم موسيقى ميگرفت تا از كثرت ممارست در اين فن مهارتى حاصل كرده در اينوقت كه درماند دوستى را طلب نموده در باب مهم خود با وى مشورت كرد آنشخص جوابداد كه چارهء تو آنست كه سر بمطربى برآرى و با كنيزك بمجالس بزرگان روى تا از آن ممر مايهء حاصل كنى و عمر در عيش و طرب گذرانى جوان گفت مرگ نزد من بسى آسانتر است از آنچه تو به آن اشاره ميكنى و مدتى ديگر بر تنگدستى اشارت رفت روزى كنيزك با او گفت ايخواجه هرچند هلاك من در ضمن اين مندرجست اما صلاح تو در آنست كه مرا بفروشى و از بهاى من اسباب خود مهيا سازى تا تو از اين محنت برهى و من نيز بنعمتى برسم چون جوان اين سخن شنيده با درد دل و سوز سينه او را ببازار برده دل بر فراق جانان و فوات جان نهاد .\r\n وقت ضرورت چه نماند گريز * دست بگيرد سر شمشير تيز \r\nاتفاقا جوانى هاشمى كه از بصره بتماشاى بغداد آمده بود كنيزك را ديده پسنديده بهزار و پانصد دينار ازو بخريد چون بايع زر قبض كرد پشيمان شد سيماب اشك بر چهرهء چونزر ريختن آغاز نهاد و چون كنيزك حالى چنان ديد فرياد برآورده اضطراب عظيم نمود و هرچند جهد كردند كه بيع را اقاله نمايند جوان هاشمى قبول نكرد\r\n\r\n","description":"","footnote":"","page_name":" 725 ","page_number":725},
  {"content":"\r\n\r\nو بر زبان راند .\r\n جمادى چند دادم جان خريدم * بنام ايزد عجب ارزان خريدم \r\nبيچاره زر برداشت و متحيروار روان شد و زبانش بدينمقال در ترنم آمد كه :\r\n گران جانان كه نقد جان فروشند * چنان جنسى چنين ارزان فروشند \r\nجوان با خود انديشيد كه اگر به خانه رود و خانه را بىجانانه بيند ديوانه گردد لاجرم بىآنكه مقصدى معين داشته باشد گرد محلات بغداد ميگرديد و به اين رباعى ترنم مينمود .\r\n هجران و فراق دست من تافته‌اند * آرىآرى مرا زبون يافته‌اند\r\nشبهاى سياه هجر را پندارى * از تار گليم بخت من بافته‌اند \r\nبالجمله جوان گفت از غايت تحير بمسجدى برآمدم و بسيار بگريستم در اين اثنا خواب بر من غلبه كرده كيسهء زر را در زير سر نهاده بخواب رفتم ناگاه سرم آمد بر زمين چشم باز كردم مرديرا ديدم كه كيسهء زر را در زير سر من ربوده بتك پاى بيرون رفت خواستم كه بر اثر او بشتابم پاى مرا بر طنابى بسته بود آتش اندوه بر سرم دويده آب حسرت از ديده روانشد خاك برسركنان روى بر لب آب نهادم تا خود را در دجلهء بغداد اندازم چون بر لب دجله رسيدم خويشتن را در غرقاب فنا انداختم چون در آنحالت مرگ را بر حيات راجح شناختم جمعى از ملاحان تصور كردند كه مگر از راه خطا در آب افتاده‌ام خود را در آب انداخته مرا خلاص كردند و چون مردم از حال من پرسيدند قصهء خود حكايت كردم برخى را بر من ترحم آمد و بعضى بر حماقت من استهزا كردند پيرى نورانى كه در آنميان بود دست مرا بگرفته بگوشه‌اى برد و زبان بنصيحت من گشوده گفت ايجان پدر مالت رفت و دلدارت به ديگران پيوست اكنون تو ماندهء و نيم جانى آن را نيز بباد ميدهى نميدانيكه هر كه بعمد قصد هلاك خود كند از عذاب آخرت نجات نيابد دست از اين افعال بدار و دل در كرم الهى بند شايد كه اين شب هجرانرا سحرى روى نمايد .\r\n نوميد مشو اگرچه اميد نماند * كس در غم روزگار جاويد نماند \r\nو پنجاه مثقال طلا به من داده عذرخواهى نمود و فرمود كه از اين شهر سفر كن زر گرفتم و بر لب آب آمدم كشتى ديدم عريشى بر سر آنساخته و صندوقهاى اقمشه\r\n\r\n","description":"","footnote":"","page_name":" 726 ","page_number":726},
  {"content":"\r\n\r\nچيده ملاحانرا گفتم ميخواهم كه مرا بواسط رسانيد يكى از آنطايفه گفت دو درم بما ده و با ما در اين كشتى نشين اما اين كشتى از خواجه هاشمى است از اهل بصره اين جامها بيرون كن و لباس ملاحان بپوش تا ترا يكى از ما داند چون نام هاشمى شنيدم با خود گفتم شايد آنكس باشد كه كنيز از من خريده پس جامهء ملاحان پوشيده در كشتى نشستم بعد از لحظهء كنيزك خود را ديدم ميآمد و دو كنيز ديگر در خدمت او چون نظرم بر جمال يار افتاد خداوند عالم را شكر كردم آنگاه جوان هاشمى رسيد با طايفهء از خدمتكاران و در كشتى نشسته روانشدند مطبخيان طعام حاضر آوردند جوان با كنيزك من نشسته طعام خوردند و باقى را بملاحان و خدمتكاران دادند بعد از طعام جوان با كنيزك گفت آخر اين گريه و زارى و ناله و سوگوارى تو تا كى خواهد بود وقت آن نيامد كه خورسند گردى و ما را بنغمهء چند محظوظ گردانى و در اينباب الحاح بسيار كرد تا او بربط برداشته آغاز ساز كرد و به اين بيت ترنم نمود .\r\n بگذار تا بگريم چون ابر در بهاران * كز سنگ گريه خيزد روز وداع ياران\r\nبا ساربان بگوئيد احوال آب چشمم * تا بر شتر نبندد محمل بروز باران\r\nسعدى بروزگاران مهرى نشسته بر دل * بيرون نميتوان كرد الا بروزگاران \r\nدر اين اثنا چنان بگريست كه از سماع بازمانده عيش بر آنجماعت منغض گشت و من از مشاهدهء آنحالت بيهوش افتادم و ملاحان گمان بردند كه علت صرع دارم بعد از لحظهء به هوش آمدم آنجماعت كنيزك را ملامت بسيار كردند و گاهى بلطف و گاهى بعنف با او سخنان گفته بار ديگر او را تكليف‌ساز كردند وى بربط بر برداشته اين رباعى آغاز كرد .\r\n در هجر تو چند آبرويم ريزد * خون جگر از ديده برويم ريزد\r\nهر دم ببهانهء دگر دست فراق * صد كاسهء زهر در گلويم ريزد \r\nو آهى سرد بركشيده آب از ديده روان ساخت من نعره زده بيفتادم ملاحان با يكديگر گفتند اين ديوانه از كجا دوچار ما شد و قرار دادند كه چون بدهى رسند مرا بيرون كنند چون اين سخن شنيدم دود از نهاد من برآمد خود را ملامت كردم و خويشتن را بتكلف نگاه ميداشتم و گفتم نوعى ميبايد كرد كه كنيزك از حال من آگاه گردد و چون بمداين رسيدند كشتى را بساحل راندند و بيرون رفتند تا زمانى در صحرا طواف\r\n\r\n","description":"","footnote":"","page_name":" 727 ","page_number":727},
  {"content":"\r\n\r\nنمايند من مترصد و مترقب ميبودم تا كنيزكان از عريش بيرون آمدند من پنهان بآنموضع رفته بربط او را برداشتم و ساز آن را بگردانيدم و بسازى كه كسى جز من نميتوانست كوك ساختم و بموضع خود رفتم و چون آنجماعت بكشتى درآمدند شبى بود كه ماهتاب عكس در آب انداخته و هوا بغايت لطيف گشته هاشمى از كنيز درخواست نمود كه امشب ما را بنغمات جانسوز محظوظ گردان و وقت ما را بگريه كردن منغض مگردان كنيزك بربط برگرفته چونزخمه بر وى راند نعره زده گفت به خدا سوگند كه اين بربط را خواجهء من ساز كرده و او با ما در اين سفينه است جوان هاشمى بر زبان آورد كه كاش در اين سفينه بودى تا رنج تو كم گشته ما را بسماع خويش آسوده ميساختى پس از ملاحان سؤال كرد كه هيچ بيگانهء در اين كشتى نشانده‌ايد ايشان انكار كردند و من ترسيدم كه مبادا از من غافل مانند آواز دادم كه بلى آنكس كه شما از حال او ميپرسيد منم غلامى آمده مرا به خدمت جوان هاشمى برد چون مرا بآنحالت ديد رقت نموده پرسيد كه اين چه حالست قصهء خود بيان كردم جوان با جملهء حاضرانرا بر من دل بسوخت و جوان سوگند ياد كرد كه آن روز باز كه اين كنيزك را خريده‌ام با او خلوت نكرده‌ام و من بجهة سير و تماشا ببغداد آمده بودم و الا احتياجى بتجارت نداشتم و چون عزم مراجعت كردم خواستم كه كنيزى مغنيه بخرم و با خود ببصره برم اين كنيزك را خريدم چون حال شما بر اين نسق هست خداوند جل ذكره را گواه گرفتم كه چون ببصره رسم اين كنيزك را آزاد كنم و در حبالهء زوجيت تو آورم و اسباب معاش شما مرتب دارم اما به شرطى گفتم آنشرط كدامست فرمود كه هرگاه ما را هواى او باشد ترا طلب نمائيم تو او را با خود بياورى تا در پس پرده نشسته ما را بساز خويش محظوظ دارد و چون بوثاق خود باز گردى او را ببرى من در پاى او افتادم و زبان به ثناى او گشودم جوان هاشمى غلامرا فرمود تا جامه نفيس بر من پوشانيده طعامى پاكيزه نزد من آورد و چون تشريف پوشيده به خدمت آمده در زمرهء نديمان نشستم كنيزك خوشحال شده شراب طلبيد و بربط بر كنار گرفته برغبت تمام بنواخت و من از او صوتهاى غريب التماس مينمودم و او به عمل ميآورد و اهل مجلس بغايت خرم و شادمان گشتند و كشتى ميرفت تا بنهر معقل رسيد سفينه بر ساحل كشيدند و من بقضاء حاجتى از كشتى بيرون رفتم و در خشگى خواب غفلت بر من مستولى شده بخفتم و آنجماعت كشتى براندند و چون آفتاب برآمد بيدار شدم بر لب\r\n\r\n","description":"","footnote":"","page_name":" 728 ","page_number":728},
  {"content":"\r\n\r\nدجله آمدم هيچكس را نديدم در آنموضع بر كنار نهر معقل بى خود افتادم و محنت بار ديگر معاودت نمود و عافيت رخت بربست گفتم سبحان اللّه اين چه طالع واژگون و بخت زبونست كه من دارم .\r\n كوكب بخت مرا هيچ منجم نشناخت * يا رب از مادر گيتى بچه‌طالع زادم \r\nآخر روز زورقى در كنار آمده آواز دادم كشتى را بكنار آوردند در آنجا نشسته ببصره رفتم و بصره شهرى بود بغايت عظيم و خلايق بينهايت در آنشهر بودند و من غريب و بىآشنا بودم بكاروانسرائى فرود آمدم و متحير فروماندم و با وجود بلاى فراق و رنج عذاب دست قدرتم چون دهان دلدار تنگ بود بالجمله همه‌روز گرد شهر ميگشتم تا باشد كه آشنائى بنظرم درآيد ناگاه جوانى بغداديرا ديدم كه ميان من و او معرفتى بود خواستم كه از او چيزى طلبم حيا مرا مانع آمده انديشيدم كه رقعهء به او نويسم و حال خود شرح دهم بدكان بقالى رفتم و دوات و قلم بعاريت گرفتم و رقعهء نوشتم بقال رقعه را از من گرفته چون حسن خط مرا مشاهده نموده گفت اگر سررشتهء جمع و خرج مرا نگاهدارى هرروز نيم درم به تو دهم و مأكول و ملبوس ترا مهيا دارم و بمصاحبت او تن در دادم و چون ماهى چند برآمد بقال به حساب خود نظر كرد مبلغى كلى فايده ديد و قبل از اين غلامان و شاگردانش دست خيانت باموال او دراز ميكردند و چون معاملات او را ضبط نمودم دست آنجماعت از اموال بقال كوتاه شده لاجرم تفاوتى كلى ظاهر گشت بقال زبان به ثناى من گشوده دخترى كه به خانه داشت بحباله زوجيت من درآورده و مدت دو سال در خانه او بماندم و در اين مدت هميشه غمناك و محزون ميبودم و هرگاه كه او مرا به شراب تكليف مينمود امتناع ميكردم و از غايت پريشانى ميل شراب ارغوانى نمينمودم روزى مردم بصره را به تهيه اسباب عيش و طرب يافتم از سبب آن پرسيدم گفتند فردا عيد نصارى خواهد بود و ظرفاى شهر بتماشا ميروند من نيز با آنمردم موافقت نمودم باميد آنكه باشد بجوان هاشمى راه يابم چون از شهر بيرون آمده بكنار دجله آمدم همان كشتى را ديدم و جوان هاشمى با ندماى خويش در آنزورق نشسته بود و كنيزكان مغنيه در خدمت او نشسته بودند خود را به خدمت ايشان رسانيده سلام كردم و حال خود عرض نمودم گفت تو چون از كشتى بيرون رفتى و هنگام رحيل رسيد هرچند تفحص نموديم ترا نيافتيم ملاحان گفتند كه او دوش مست خواب بود شايد كه در آب افتاده غرق شده باشد چون\r\n\r\n","description":"","footnote":"","page_name":" 729 ","page_number":729},
  {"content":"\r\n\r\nكنيزك اين سخن شنيد جامه بر تن چاك كرده بربط بشكست و گيسوها ببريد و چندان گريه و زارى و ناله و بيقرارى كرد كه مرغ هوا و ماهى دريا بر حال او رقت آوردند و چون ببصره رسيدم با او گفتم كه من شرط كرده بودم كه من ترا بخواجهء تو دهم اكنون اين قضيه در حيز تعويق ماند ارادهء تو چيست با تو چه بايد كرد گفت بجهة سكن من خانهء مقرر كنيد و مرا در آنجا برده قوت لا يموتى به من دهيد و بگذاريد تا بر مفارقت يار خود گريه كنم تا مرغ روح از زندان بدن خلاص يابد اكنون دو سالست كه لباس سياه پوشيده و در مفارقت تو مينالد و چون بازگشتند مرا نزد كنيزك بردند چون بيچاره را نظر بر من افتاد نعره زده بيهوش شد چنانچه حاضران گفتند كه مگر كالبد خالى كرد و چون به هوش بازآمد .\r\n او دامن من گرفت و من آستنش * او بر سر من فتاد و من در پايش \r\nجوان هاشمى گفت من اين كنيزك را به تو بخشيدم و چون ترتيب ما يحتاج شما بر ذمهء همت خود لازم گردانيده و دو سال شد كه تو غايب گشتهء اين پانصد مثقال طلا را در وجه زمان گذشته بستان و در ازمنه مستقبل آنچه محتاج اليه شما باشد باز كار شما را ترتيب خواهم داد روز ديگر نزد بقال رفته دخترش را طلاق دادم و به خدمت جوان هاشمى رفته روزگار بخرمى بگذرانيدم .\r\n\r\nحكايت : اسحق بن ابراهيم موصلى گويد كه چونموكب دولت هرون الرشيد عزيمت سفر قبله كرده ببصره آمد\r\nروزى جعفر بن يحيى برمكى با من گفت كه چنين بسمع من رسيده كه شخصى كنيزكى مغنيه دارد كه آفتاب از خجلت جمالش در نقاب سحاب متوارى ميگردد و با وجود حسن و ملاحت و نيكوئى و صباحت در نواختن چنگ و نغمه و آهنگ بىنظير و شبيه است .\r\n قرطهء فستقى فلك چاك زند ز فندقش * گرنه قواره را كند زهره نهان بچادرى\r\nزهره ز رشك خون دل در بن چادر آورد * چون سر ناخنش كند بر رگ چنك نشترى \r\nبا من موافقت نماى تا بخانهء صاحب او رويم و ساز آنكنيزك بشنويم جعفر لباس تجار دربر كرده بر درازگوشى مصرى سوار شده مرا نيز بر حمارى هم از آن نوع سوار كرده نخاس در عنان ما روانشد تا بدر سرائى رسيديم كه اثر بزرگى خاندان و قدمت دودمان از دهليز آن پيدا بود نخاس حلقه بر در زده جوانى بيرون آمد متغير حال\r\n\r\n","description":"","footnote":"","page_name":" 730 ","page_number":730},
  {"content":"\r\n\r\nو پريشان روزگار پيراهنى درشت پوشيده اما سيماى مهترى از جبين او ظاهر بود چون نظرش بر ما افتاد به خانه تكليف نموده ما بآنخانه رفتيم منزلى ديديم بغايت عالى اما خرابى به آن راه يافته صفه‌هاى آن از فرش خالى مانده جوان حصير كهنهء آورده و ما را بر بالاى آن نشانده عذر بسيار تمهيد نمود و بدرون خانه رفته بعد از زمانى كنيزى ديديم كه از آنخانه بيرون آمد همان پيراهن پوشيده و بربطى بر دست گرفته جعفر بجلوس او اشارت نموده كنيزك بنشست و آنفراخ شكم تن باريك سطبر ساق يكدست هشت زبان‌تر سخن و خشك دهان چهارگوش عنابىپوش بتحريك غمزه همچون چشم خود خسته گردانيده به نيكوترين صوتى اين ابيات بر زبان آورد :\r\n بلرزم چون برانديشم ز هجران * چو گنجشكى كه تر گردد ز باران\r\nسيه گردد جهان در پيش چشمم * چو در دل بگذرانم روز هجران \r\nو بعد از اداى اين ابيات گريه بر وى زور آورده چندان در اشك از سلك مژه فروباريد كه دامن روزگار از لؤلؤ مكنون پرگرديد در اين اثنا آواز گريهء جوان از درون خانه بسمع ما رسيده كنيزك برخاست افتان و خيزان و گلاب اشك از نرگس چشم ريزان در خانه شده جوان از خانه بيرون آمد همان جامه‌اى كه كنيزك پوشيده بود دربر كرده روى بما آورده گفت اى ياران آنچه از من صادر شده لحظهء گوش بقصهء پرغصهء من كنيد جعفر گفت بيان نماى جوان بر زبان راند كه خدا را بر او و شما گواه گرفتم كه اين كنيزك را از مال خود آزاد كردم و از شما التماس مينمايم كه او را در عقد زوجيت من آوريد جعفر متحير شده اين سخن بر خاطرش گران آمده با كنيزك گفت كه ميخواهى كه ترا در نكاح او آوريم گفت بلى جعفر و من صيغهء نكاح گفتيم و صداق معين ساختيم جعفر از جوان پرسيد كه سبب اينحركت چه بود جوان جواب داد كه ايخداوند پدرم از وجوه معارف بصره بود و اموال وافر و اسباب متكاثر داشت در وقتى كه مرا بدبيرستان ميفرستادند اين كنيزك كه ملك مادرم بود و از من بسال خوردتر بود همراه من بمكتب ميآمد و قرآن ميآموخت و چون از تعليم قرآن و نحو و ساير مقدمات فارغ شديم در مكتب عشق و محبت سبق شوق آغاز كرديم و ميان من و اين كنيزك محبت مفرط روى نمود و مهم به جائى انجاميد كه اگر يك لحظه از او دورى ميجستم زندگانى بر من تلخ ميگشت در اين اثنا مادرم يكى از مطربانرا به خانه آورد\r\n\r\n","description":"","footnote":"","page_name":" 731 ","page_number":731},
  {"content":"\r\n\r\nتا اين كنيزك را چنك نواختن و علم موسيقى تعليم دهد و من نيز از عشق او در اين شيوه مهارتى حاصل كردم و چون بسن بلوغ رسيدم معارف بصره بمصاهرت من رغبت نمودند اما من شيفتهء اين كنيزك بودم و مردم را تصور آنبود كه من از غايت اشتغال بكسب فضل و كمال‌پرواى كدخدائى ندارم و چون كنيزك در فن مطربى بكمال رسيد مادرم عزم فروختن او كرد چه حال من بر او روشن نبود ، چون من از انديشهء مادر خبر يافتم از خود بى خبر گشتم و قصهء محبت خود را نزد مادر فرو خواندم و مادرم صورت قضيه را با پدرم گفت و به جهت كنيزك جهازى مناسب ترتيب داده او را به من دادند و من در زمان زندگانى ايشان بعيش و كامرانى مشغول ميبودم و چون پدر و مادر از سراى فانى بدار باقى پيوستند به هيچ كارى نپرداختم و با يار خود در خانه نشستم و دست باتلاف اموال پدر بگشادم و در اندك روزگارى مجموع ضياع و عقار و نقود و اجناس در حيز اتلاف آمده درويشى روى نمود و خانمان ويران گشت و مدت سه سالست كه روزگار من به فقر و فاقه گذرانست و در اينولا كه موكب خلافت بدين صوب خراميد روزى با كنيزك گفتم ايمونس دل و جان نزد من به يقين پيوسته كه اگر از تو مفارقت نمايم يك لحظه نقد جان در خزانه بدن من قرار نگيرد اما چون ترا مىبينم كه روزگار بمحنت و مشقت ميگذرانى از اينجهة بغايت پريشانى بخاطر من ميرسد اگر خواهى ترا بصاحبدولتى بفروشم تا از اين تنگى خلاص گردى و من رنج خود بجهة راحت تو ارتكاب مينمايم بيچاره گريه بسيار كرده به بيع رضا داده من نزد نخاس رفته صورت واقعه تقرير كردم و درخواست كردم كه خريدارى پيدا كند و با او گفتم كه من اين كنيزك را جز در منزل به مشترى عرض نخواهم كرد چه از آن روز كه او را با من اتصال افتاده و اقران دست داده تا امروز هرگز آواز او را هيچ نامحرمى نشنيده و من مكروه ميدارم كه او را در بازار بنشانم و بر خريداران عرض كنم ديگر آنكه ميان او و من اين پيراهن مشتركست هرگاه ببازار ميروم كه طعامى بخرم من ميپوشم و چون به خانه ميآيم به او مىدهم و من ازارى در ميان مىبندم و اين لحظه كه به خدمت شما رسيدم بدرون خانه رفتم و پيراهن را به او دادم تا بدن خويش را به آن پوشيد و بملازمت شما آمده ساز نواخت و مرا بر مفارقت او در آنساعت گريهء عظيم روى نمود و آواز زارى من او را مضطرب ساخته به خانه درآمد و گفت حالى عجب از تو مشاهده\r\n\r\n","description":"","footnote":"","page_name":" 732 ","page_number":732},
  {"content":"\r\n\r\nميكنم از وصال من سير شدهء و دل بر هجر نهادهء و معذلك مينالى و ميزارى من سوگندان ياد كرده كه فراق تو نزد من بسى از مرگ دشوارتر است .\r\n بود مرك دشوار و مشكل و ليك * فراق تو از مرك مشكل‌ترست \r\nاما ميخواستم كه ترا از بليهء فقر و فاقه نجات دهم گفت و اللّه كه اگر من بجاى تو ميبودم هرگز ترا نميفروختم و بفراق تو رضا نميدادم اگرچه آتش فقر دود از نهادم برآوردى گفتم بجهة تو آنحركت ميكردم اكنون ترا آزاد كرده و در نكاح خويش آوردم سرگذشت من اين بود كه گفتم اميد ميدارم كه شما مرا معذور داريد و بر من خرده مگيريد جعفر گفت كه تو معذورى و از غرامت دور و از آنجا برخاسته عزم رفتن كرد اسحق گويد نزد جعفر رفتم گفتم سبحان اللّه مردى چونتو چنينحالى مشاهده نمايد و ايندو مسكين را در محنت گذارد و برود به خدا كه دل من بجهة اينجوان پاره‌پاره است جعفر گفت مرا نيز بر حال او رحم آمده اما بجهة كنيزك كه خاطرم به او نگرانست غصه دارم گفتم آخر طلب ثواب آخرت و نام نيكو تا قيامت باعث آن مىشود كه در حق ايشان شفقتى فرمائى جعفر با نخاس گفت بجهة بهاى اين كنيزك چه مبلغ از خزانه گرفته‌اى گفت سه هزار مثقال طلا پرسيد كه حاضر است گفت بلى جعفر با من و نخاس فرمود كه اين زر را هردو نزد آنجوان بريد و بگوئيد كه از اينوجه اسباب تجمل ترتيب دهد و به خدمت ما پيوندد تا منصبى كه لايق حال او باشد به او دهيم اسحق گويد از غايت فرح آب از ديدهء من روانشد كيسهء زر پيش جوان برديم گفتيم خداوند جل ذكره از اينمشقت ترا خلاصى بخشيد جوانى كه كنيزك از تو ميخريد جعفر بن يحيى برمكى بود وزير خليفه زر تسليم كرده پيغام او رسانيده جوان از غايت شادى روى بر زمين نهاده بيهوش گشت و چون افاقه يافت زبان به ثناى جعفر گشوده عذر بسيار خواست و من به خدمت جعفر آمده حال جوان بازگفتم جعفر خداوند جل ذكره را بر توفيق آنخير شكر كرده چونشب‌هنگام كه زمانه لباس عباسيان دربر كرد جعفر بمجلس خليفه شتافت و صورتحال آنجوانرا بعد از عرض مهمات و معاملات ديوانى بر آئينهء ضمير او جلوه‌گر ساخت هرون الرشيد از جعفر سئوال نمود كه در حق او چه انعام كردى جعفر بر زبان آورد كه سه هزار مثقال طلا كه بجهة بهاى كنيزك برده بودم خليفه گفت نيكو كردى اما على الصباح او را طلب نماى و وظيفهء كه در ديوان باسم بزرگ‌زادگان رسمست بنام او توقيع نماى جعفر بموجب فرموده عمل نموده آن بيدل بيدولت بواسطهء محبت صادق از آن مشقت خلاص گشته از ذل بىزرى بفر توانگرى\r\n\r\n","description":"","footnote":"","page_name":" 733 ","page_number":733},
  {"content":"\r\n\r\nرسيد\r\n عشق است كه شير نر زبون آيد از او * بحريست كه طرفها برون آيد از او\r\nگه دوستئى كند كه روح افزايد * گه دشمنئى كه بوى خون آيد از او \r\n\r\nحكايت : آورده‌اند كه نوبتى عبد اللّه بن جعفر بن ابو طالب در مكه كنيزكى صاحبجمال بيع كرده بمدينه برد\r\nاتفاقا جوانى را كه دل در حلقهء دام آنسرو سيم‌اندام در بند بود و مرغ خاطرش در هواى خال آندلارام بىآرام چون سايه در دنبال عبد اللّه افتاده بمدينه آمد و در جوار عبد اللّه منزلى گرفته مترصد ميبود كه شايد بدولت ديدار يار سرافراز گردد اما بهيچوجه اينمعنى از حيز قوت بعرصهء فعل نيامد جوان بىصبر و بيقرار گشته شبى بحيلهء خود را بآستانهء خانهء عبد اللّه انداخته مقارن حال عسسان رسيده او را گرفته به خدمت عبد اللّه آوردند عبد اللّه صورت حال از او پرسيد و جوان بيچاره جز راستى چارهء نديده قصهء محبت خود را با كنيزك بر زبان راند عبد اللّه كنيزك را طلبيده از آنحال استفسار نمود و چونقصهء عاشقى ايشان بتحقيق پيوست عبد اللّه كنيزك را بر جوان بخشيد و بعد از اين قضيه مردى بر كنيزكى از آل طلحهء تميمى عاشق شده عنان تمالك و تماسك از دست بداد و باميد آنكه ايشان نيز مانند آل جعفر طيار به نظر لطف و مرحمت بر او نگرند قصهء عشق خود نزد ايشان فروخواند ابن طلحه چون از عشق آنجوان آگاه شد در قيمة كنيزك بمرتبهء افزود كه مزيدى بر آن متصور نبود جوان بيچاره مضطرب بود آنچه او گفته بود تسليم نمود و كنيز را به تصرف خويش آورد .\r\n اينجا حسن وزير است آنجا حسين وزير * ليكن تفاوتى بود ار بشنوى ز من\r\nگر عقل اين بسنجى آيد دو صد وزير * ور ريش او بتابى يا بى دو صد رسن \r\nحاصل اين ابيات آنكه تفاوت در ميان اكابر و صفات حميده و سمات نكوهيده بسيار است\r\n\r\nحكايت : صاحب كتاب فرج بعد الشدة آورده است\r\nكه ابو الحسن البحرانى روايت كرده كه جمعى از طلبه در حلقهء درس ابو بكر مرقدى حاضر ميشديم و جوانى شريك ما بود از اهل خراسان بغايت صاحب طبيعت و عاقل و پدر او هرسال ما يحتاج جوانرا از خراسان مصحوب امينى كه به حج ميآمد ميفرستاد و او معاش خود از آن ممر مرتب داشته همه‌ساله به تحصيل علوم ميپرداخت در اين اثنا بستهء زلف كنيزكى روميه شده او را بهزار درم خريدارى نمود و بدين سبب خللى تمام در امر معاش او راه يافته باميد آنكه سال آينده پدرش وجه مقرر خواهد فرستاد آنمبلغ را قرض كرده با كنيزك صرف نمود چون آنسال حاجيان از خراسان رسيدند جوان تفحص حال پدر نمود گفتند پدرت را\r\n\r\n","description":"","footnote":"","page_name":" 734 ","page_number":734},
  {"content":"\r\n\r\nمرضى عارضشده نتوانستكه امسال بجهة تو چيزى فرستد جوان از اينخبر بسى اندوهناك شده غريمان آغاز تقاضا كردند بيچاره بفروختن كنيز ملجأ شده او را ببازار فرستاد به مبلغ هزار درم بسركار ابو بكر خالد كه خازن بيت المال بود فروخت ابو محمد گويد كه وثاق جوان خراسانى در جوار من بود و ميان ما اتحاد تمام چون شب درآمد جوان بدر خانهء من آمده دلتنگ و مضطرب پرسيدم كه حالت چيست جوابداد كه انديشهء كنيزك خواب و آرام از من ربوده است و مرا مضطرب ساخته بيم آنست كه مرغ روحم قفس قالب را درهم شكند اكنون علاج آنست كه كنيزك را باز پس‌گيرم و اگر غريمان دعوى مال خود كنند اقرار نمايم و در زندان بنشينم تا وقتى كه قادر مختار درى از غيب بگشايد گفتم چون تو نشستن در زندان با خود قرار دادى اينمعنى به سهولت روى نمايد من چنان كنم كه ابو بكر خالد بيع كنيز را اقاله نمايد و روز ديگر كه آفتاب نورانى سر از عقبهء مشرق برآورد به خدمت استاد رفته حال خود را تقرير نمودم و التماس نمودم كه رقعهء بخالد نويسد كه بيع كنيزك و جوانرا اقاله نمايد استاد در آنباب رقعهء نوشته به من داد من با آنجوان به خانه ابو بكر خالد رفتيم و رقعهء شيخ را تسليم نموديم وى رقعه را مطالعه كرده گفت كنيزك ملك تو بود گفتم از اينجوان بود و حال خود را عرض كردم خواجه ابو بكر گفت من در اينروزها كنيزكى نخريده‌ام گفتم زنى از حرم شما خريده است خواجه بيكى از غلامان اشاره كرد كه بحرم درآى و تفحص نماى كه كنيزكى بدين هيأت كه خريدهء حاضر ساز خادم كنيز را حاضر ساخته خواجه ابو بكر پرسيد كه اين كنيز است گفت بلى از كنيزك پرسيد كه ميخواهى ترا به اين جوان بازدهم وى گفت ايخداوند مرا در اين كار چه اختيار ديگر آنكه شخصى كه سعادت خدمت شما دريابد از ديگران مستغنى بود ليكن او را نيز بر من حق تربيت هست خواجه فرمود كه اين كنيز عاقله است و با جوان گفت دست كنيز را گرفته به خانه بر جوان كيسهء زر بيرون آورده در خدمت خواجه گذاشته گفت قيمة كنيزكيست كه به بنده داده‌اند خواجه تبسم نموده خادم را اشاره كرد كه بحرم رو و تفحص نماى كه از ديروز باز بجهة اين كنيزك چيزى ترتيب داده‌اند آنها را بياور و به دو ده خادم بدرون رفته چند جامهء قيمتى بيرون آورده بكنيزك داد خواجه فرمود كه ايجوان اين زر بردار و قرض خويش را ادا كن و هرماه از سر كار ما دو مثقال طلا و هرروز يك قفيز آرد ميده\r\n\r\n","description":"","footnote":"","page_name":" 735 ","page_number":735},
  {"content":"\r\n\r\nبستان و در تحصيل تعطيل جايز مدار جوان خوشحال و شادمان از منزل خواجه ابو بكر بيرون آمد و تا خواجه در قيد حيات بود آن وظيفه از وى منقطع نگشت .\r\n رحم اللّه معشر الماضى * كه به مردى قدم فشردندى\r\nراحت جان بندگان خداى * راحت خويشتن شمردندى\r\nبارى آنان چه زنده مىنشوند * كاش اين ناكسان بمردندى \r\n\r\nحكايت : ابو العباس گفت روزى در مجلس محمد بن صالح بن موسى بن عبد اللّه بن حسن ابن امام حسن بن امير المؤمنين على مرتضى عليهما السلام بودم\r\nاعرابى حكايت كرد كه در قبيله ما جوانى بود كه او را بشير بن عبد اللّه اشترى گفتند بر دخترى هم از اهل آن قبيله جيدانام عاشق گشته بود و اين جيدا شوهر داشت چون حديث عشق ايشان سمر شد و حكايت محبت ايشان ورد هر زبان گرديد شوهر جيدا رقيبان برگماشت تا شرايط محافظت جيدا بجا آورند چنان كه ابواب وصال بر بشير مسدود گشت و بعد از مدتى كه حال بر اينموال گذشت شوهر جيدا او را بقبيلهء ديگر برد و بيچاره بشير را بدست فراق سپرد راوى گويد روزى بشير نزد من آمده شمهء از قصهء مهاجرت يار حكايتكرد و بر زبان آورد كه هيچ توانى كه مرا در اين محنت يارى كنى شايد كه بمعاونت تو يك بار ديگر ديده بديدار دلدار روشن كنم گفتم بسم اللّه قدم در راه نه و هردو بر جمازگان بادپاى هامون نورد .\r\n سبك روحى سليمى بردبارى * ز صحراى جهان قانع بخارى \r\nسوار شده روى به آن قبيله كه جيدا در آنجا بود نهاديم و چون قريب به آنجا رسيديم بشير با من گفت تو بميان قبيله رو و كنيزكى بدين هيأت و صفت دوچار خواهد شد حال جيدا از او استفسار نماى چون ظاهر شود كه كنيزك جيداست با او بگوى كه بشير آمده در فلان ؛ مترصد وصال تو نشسته است من بميان آنقبيله رفتم و تردد بسيار كردم تا آنكنيزك را يافته پيغام بشير را به او رسانيدم كنيزك مرا بتوقف امر كرده خود غايب شد و بعد از زمانى آمده گفت جيدا ميگويد نماز شام بآنصوب خواهم آمد بايد كه بشير آگاه باشد من بازگشتم و بشير را مژدهء ديدار دادم و هردو در پس تلى تاريك كه نزديك بآنحوالى بود مخفى نشستيم چون هوا تاريك شد جيدا را ديدم كه خرامان‌خرامان ميآمد بشير بر پاى او افتاده بر زبان راند :\r\n\r\n","description":"","footnote":"","page_name":" 736 ","page_number":736},
  {"content":"\r\n\r\n ايروى تو در لطافت آئينه روح * خواهم كه قدمهاى خيالت بصبوح\r\nدر ديده كشم ولى ز خار مژه‌ام * ترسم كه شود پاى خيالت مجروح \r\nنمير بن خيف الهلال راوى اينحكايت گويد كه من خواستم در آنساعت از صحبت ايشان مفارقت كنم ايشان مرا سوگند دادند كه از حضور ما دور مشو كه در ميان ما امريكه از تو بايد پوشيد روى نخواهد نمود و چون زمانى با يكديگر راز گفتند جيدا بر خاسته عزم مراجعت نمود بشير در قدم او افتاده التماس نمود كه امشب مرا بوصال خود ميزبانى كن جيدا گفت اگر اين يار تو با من موافقت نمايد و معاونت دريغ ندارد ، اين معنى صورت بندد من برخاسته گفتم اگر از دست من برآيد تقصير ندارم جيدا گفت طريق آنست كه جامه مرا بپوشى و بوثاق من روى و بعد از نماز خفتن شوهر من بنزد تو آيد و از تو قدحى طلبد كه شير در آنجا كند بايد كه قدح بر دست نهى كه هرگز من درين مدت قدح بدست او نداده‌ام بلكه قدح را نزد او بر زمين نهى چون شير بياورد با تو گويد كه شير خود بستان زنهار كه نستانى كه آداب من نيست او قدح بر زمين نهد و برود و تا صباح ديگر او را نه‌بينى نمير گويد جامه جيدا پوشيدم و بوثاق او رفتم و بعد از زمانى شوهر جيدا آمده از من قدح طلبيد و سه نوبت مبالغه نمود من قدح برگرفته نزد او نهادم عرب قدح را گرفته بيرون رفت و آن را پر شير ساخته هرچند مبالغه و الحاح كرد من از دست او نگرفتم خواست كه بر زمين نهد كاسه كج شده شيرها بريخت از مشاهدهء اينحالت آتش غضب اعرابى مشتعل شده تازيانه برداشت و موى مرا گرفته قريب سى تازيانه بر پشت و پهلوى من زد چنانچه از غايت درد و الم خواستم چند نوبت بر زبان آورم كه جيدا نيستم باز خود را نگاه داشتم در اين اثنا خواهران جيدا دويده مرا از دست آنعفريت خلاص ساختند و آن اعرابى از خيمه بيرون آمده مادر جيدا بيامد و زبان بملامت من دراز كرد گفت چرا با شوهر خود نميسازى و ترك اين بدخوئى نميكنى خيال خام از خاطر بيرون كن كه طريق مواصلت ميان تو و بشير بن عبد اللّه مسدود گشته است و ارادهء الهى بتعلق شما نپذيرفته و اين فضولى ميپرداخت و من گاهى از الم آن تازيانها آهى ميكشيدم و گاهى از آنوضع بو العجب ميخنديدم مادر جيدا برخاسته گفت من رفتم تا خواهرت را نزد تو فرستم كه امشب با تو باشد بعد از ساعتى از رفتن آنزال دخترى ديدم كه بنزد من آمده بلندبالاى معتدل‌اندام موزون حركات چنانچه از ديدن او مرغ دلم در طپيدن آمد ، پيش من نشسته\r\n\r\n","description":"","footnote":"","page_name":" 737 ","page_number":737},
  {"content":"\r\n\r\nزبان بنفرين شوهر خواهر برگشود و جامه خواب گسترده دست من گرفته بخوابانيد و دست در آغوش من كرده بخوابيد چون آنحال مشاهده نمودم طاقتم طاق شده دست بر دهان او نهاده گفتم من جيدا نيستم جيدا با بشير بن عبد اللّه در فلانموضع بعيش و عشرت مشغولست و تو بپوشيدن سر خواهرت از من اوليترى اگر كلمهء بگوئى فضيحت شوى و من خود بتك پاى بيرون روم امشب بمراد من زندگانى كن و الا اين بدنامى در خاندان شما بماند دختر از بيم بر خود بلرزيد و آنگاه بسيار بخنديد و تن بصحبت من درداد و آنشب تا صبح از گلستان وصالش گلهاى رنگارنگ چيدم چون صبح صادق طلوع نمود از خيمه بيرون رفتم و بنزد بشير رفتم جيدا از من پرسيد كه امشب چگونه گذرانيدى گفتم از خواهر خود معلوم خواهى كرد آنگاه پشت و پهلوى خود را به او نمودم بيچاره از غايت خجلت آب در ديده بگردانيد و عاشق و معشوق يكديگر را وداع كرده بازگشتيم .\r\n\r\nحكايت : آورده‌اند كه عيسى بن موسى عباسى روزى با زن خود نرد معاشرت ميباخت\r\nدر اين اثنا بر زبان آورد كه اگر تو از ماه بهتر نباشى از من بسه طلاق بوده باشى زن روى خود را پوشانيده گفت من بر تو حرامم زيراكه يقين استكه آدمى بحسن ماه نباشد عيسى مضطرب شده به خدمت ابو جعفر منصور آمد صورت قضيه بر زبان رانده گفت اگر اينزن مطلقه شود و از من مفارقت نمايد كار من بدشوارى خواهد انجاميد و بيم هلاك من باشد ابو جعفر از علما استفسار نمود مجموع گفتند كه طلاق واقع شده يكى از علما كه در مجلس بود گفت طلاق وقوع نيافته پرسيدند كه چون ؟\r\nگفت قوله تعالى      « وَ التِّينِ وَ الزَّيْتُونِ وَ طُورِ سِينِينَ وَ هذَا الْبَلَدِ الْأَمِينِ لَقَدْ خَلَقْنَا الْإِنْسانَ فِي أَحْسَنِ تَقْوِيمٍ »      يعنى بتحقيق كه آدمى را باحسن تقويم خلق كرديم و و چون چنين است يقين است كه از ماه نيكوتر است ابو جعفر منصور تحسين او نموده در شأن او انعامات فرمود\r\n\r\nحكايت : بر ضمير ازكيا و خاطر مهر تنوير فضلا مخفى نماناد كه حكايت قيس كه بمجنون اشتهار دارد\r\nبروايات مختلف در كتب ارباب اخبار مسطور است اما قوليكه بصواب اقرب مينمايد اينست كه روزى قيس را بر قبيلهء بنى كعب كه بطنى از بنو خزاعه‌اند عبور افتاد اتفاقا در آن روز مردان آنقبيله مكان خود خالى گذاشته به طرفى از اطراف رفته بودند قيس تشنه گشته بدر خيمه حباب كعبى رفته آب طلبيد دختر حباب ليلى از خانه بيرون آمده قدحى آب در دست چون نظر قيس بر طلعت\r\n\r\n","description":"","footnote":"","page_name":" 738 ","page_number":738},
  {"content":"\r\n\r\nدلاراى ليلى افتاد -\r\n بيك ديدارش افتاد آنچه افتاد \r\n- و به همان يكنظر صبر و قرار از شهربند خاطرش رخت بربست\r\n ز طاق ابرويش با لاله شد جفت * ز خواب‌آلوده چشمش غرق خون گفت \r\nو چون ليلى كمال حيرت و دهشت قيس را مشاهده نمود عيسىوار بنفس جان - بخش آن بيدل را حياتى مجدد بخشيد گفت ايجوان نتواند بود كه امشب مهمان ما باشى ؟ قيس را چون پاى در گل مانده بود و ياراى حركت نداشت انگشت قبول بر ديده نهاده نزول نمود بعد از لحظهء حباب پدر ليلى رسيده شرايط ميزبانى بتقديم رسانيده و از دقايق تعظيم و احترام قيس شمهء نامرعى نگذاشت و چون قيس به منزل خود بازگشت با درد فراق و الم اشتياق انباز گشت و در ايام مفارقت اشعار آبدار در سلك نظم كشيده و حديث عشق او افسانهء مرد و زن شد و بعد از مدتى كرت ديگر بقبيلهء دوست گذر كرده باميد وصال بحوالى خيمهء ليلى شتافت بعد از سعى موفور ديده بجمال آن آرزوى جان روشن ساخته حديث هجران و قصهء ستمكارى دوران بر زبان راند و اشك خونين بر صفحهء رخسار ريخت و ليلى نيز اظهار محبت كرده قيس را بيش از آن طاقت دورى نماند نزد پدر رفته قصهء محبت خويش با ليلى شرح داده كه تركان بيمحاباى عشق ليلى صبر و عقل از خزانه دل و دماغ من غارت كردند اگر پيشرفت شود مرا از دست اين غوغا نجات ده\r\n رفت آندلدار و در دل حسرت رويش بماند * همچو موئى گشتم و در دل غم مويش بماند\r\nداستانى بشنو از من داشتم وقتى دلى * سالها شد در فراقش خانه و كويش بماند \r\nپدر قيس گفت اى پسر از بيگانه آشنائى طمع مدار و از دور نزديكى مطلب و بگذار هم از عشاير تو دخترى در حبالهء نكاح آورم تا اموال موروث و مكنت از خاندان ما بيرون نرود قيس از پدر نوميد شده به خدمت مادر آمده گفت :\r\n درياب كه از دست بشد كار رهى * زان پيش كه از دست تو هم اين گذرد \r\nو حديث عشق خود با مادر گفته همان جواب استماع نمود و چون از والدين نوميد شد به خدمت حضرت امام حسن عليه السّلام آمد و گويند قيس برادر رضيعى آنحضرت بود چون به خدمت امام حسن عليه السّلام رسيده اضطراب خويش را بر مرآت ضمير آنحضرت جلوه داد ، آنحضرت فرمود كه غم مدار كه مهم ترا بكفايت مقرون گردانم آنگاه با قيس بقبيلهء\r\n\r\n","description":"","footnote":"","page_name":" 739 ","page_number":739},
  {"content":"\r\n\r\nكعب در خانهء پدر ليلى نزول فرمود حباب به خدمت آن جناب آمده روى بر زمين نهاده گفت ايدر درياى نبوت و اى گوهر معدن ولايت بنده را چه قدر آنكه مانند تو شاهى بكلبهء محقر او تشريف آورد اگر فرمان واجب الاذعان نفاذ يافتى بنده از سر قدم ساخته به خدمت شتافتمى حضرت امام حسن عليه السّلام فرمود بجهة مهمى آمده‌ام تا باتمام آن پردازى حباب گفت فرمان تو بر جان و مال من روانست حضرت امام حسن عليه السّلام فرمود كه ميخواهم ليلى را در حبالهء نكاح قيس آورى حباب گفت يابن رسول اللّه امر تو مطاعست و نفس و مال من فداى حضرت تست اما بايد كه پدر قيس ليلى را خواستگارى نمايد تا عارى بما لا حق نشود امام حسن عليه السّلام بخانهء پدر قيس رفته چون نظر وى بر جمال حضرت عليه السّلام افتاد چون پروانه كه شمع نورانى بيند يا ذرهء كه آفتاب تابان مشاهده نمايد بى خود شده سر در پاى آنحضرت نهاد آنسرور فرمود كه ميخواهم ليلى را بجهة قيس خطبه نمائى پدر قيس انگشت قبول بر ديده نهاده بقبيله بنى كعب رفت و آندختر را خطبه نمود و آنخطبه بخطبه ادا كرده مهر تسليم نمودند و ليلى را به خانه آوردند و مدتى مديد قيس و ليلى بطرب و عيش گذرانيدند و بوصال يكديگر شادمان بودند و قيس قبل از تزويج ليلى هميشه به خدمت مادر قيام مينمود چون ميان او و ليلى اتصال روى نمود در آنباب تقصير مينمود و كما ينبغى رضاى مادر نميجست تا از اتفاقات قيس رنجور شده عارضه هايل او را روى نمود چون آنمرض به صحت مبدل شد مادرش با قيس گفت اى پسر بر عمر اعتمادى نيست و من بغايت هراسانم از اينكه تو عالم فانى را وداع كنى و يادگارى نگذارى چه ليلى زنى عقيم است ديگر آنكه پدر تو اموال موفور و اسباب نامحصور دارد و به غير از تو فرزندى ندارد اگر از تو ولدى نماند مال به بيگانگان منتقل گردد و صواب آنكه زنى ديگر كنى شايد كه ترا فرزندى شود هرچند از اين نوع سخنان گفت در قيس اثر نكرد چه بافسونه و افسون عاشق ترك وصال معشوق نگويد .\r\n عاشق شب وصل يار بگزيده خويش * از بهر قرار دل غمديدهء خويش\r\nتابو كه درازتر شود بردوزد * بر دامن شب سياهى ديدهء خويش \r\nچون زن از پسر نوميد شد صورت قضيه با پدر وى در ميان نهاد پدر قيس اقارب و عشاير را جمع كرده زبان بنصيحت قيس برگشاده و همان فصول را بتجديد بر او خواند قيس\r\n\r\n","description":"","footnote":"","page_name":" 740 ","page_number":740},
  {"content":"\r\n\r\nبر زبان آورد\r\n دورى ز دوست مايهء خون جگر بود * بگذر ازين قضيه كه جان در خطر بود \r\nحاشا كه من ترك وصال ليلى گويم زيراكه مقرر استكه بدن بىجان نتواند بود و حيات بىروح ممكن نباشد و اينهمه گفتگوى بجهة آنست كه مال تو بعد از تو تلف نگردد علاج اينمعنى بغايت سهلست تو زنى ديگر بخواه تا فرزندى ديگر متولد شود و بعد از تو وارث او باشد و ما را بگذار تا بقبيلهء ليلى رويم و باقى عمر آنجا باشيم پدر قبول نكرده سوگند خورد كه در سايه هيچ سقفى نياسايم تا مادامى كه تو ليلى را طلاق ندهى و برخاسته در آفتاب بايستاد و قيس بدامن خويش سايه مىكرد او را و همه روزه در خدمت پدر مىايستاد و چون آفتاب ميل غربى مىكرد بوثاق خود ميرفت و نزد ليلى نشسته آب از ديده ميريخت و خون جگر بر صفحهء رخسار ريخته ميگفت :\r\n بلرزم چون برانديشم ز هجران * چو گنجشكى كه تر گردد ز باران \r\nو پدر قيس بقولى يكسال و بروايتى چهل شبانه‌روز در آفتاب ايستاده بود عاقبت اهل قبيله جمعشده قيس را زجر و منع كردند تا ليلى را طلاق گفته و از قيس مرويست كه گفت مدت ده سال پدر و مادر بجهة ليلى از من در غضب بودند و بالجمله چون ليلى مطلقه شد بپدرش خبر رسيده هودجى فرستاد تا او را بقبيله خود برد چون آنجماعت بقبيله بنى عامر رسيدند رخوت و اسباب ليلى بر شتر باركردند قيس مضطرب شده پرسيد كه اينجماعت چه خواهند كرد گفتند از ليلى پرس خواست كه بنزد ليلى رود خويشان ليلى او را منع نمودند و زنى از آنميان با وى گفت اى نادان جاهل نميدانى كه امشب ليلى ميرود بيچاره چون اين سخن استماع نمود خروش از جان برآورد و گريبان تا بدامن چاك كرده بيهوش شد چنان كه حاضران گمان بردند كه مرغ روحش از قفس كالبدش پرواز نمود و بعد از زمانى دير به هوش آمد زبان به اين رباعى گويا ساخت :\r\n اول كه جمال دلفريبت ديدم * وصل تو بنقد جان و دل بخريدم\r\nميترسيدم كز تو فتم روزى دور * اينك ديدم از آنچه ميترسيدم \r\nچونمردم ليلى روانشدند مجنون در شتر مينگريست و زارزار مىگريست و بوسه بر نشان پاى اشتر ميداد و روى در خاك ميماليد عشاير وى جمعشده او را از آنحالت منع\r\n\r\n","description":"","footnote":"","page_name":" 741 ","page_number":741},
  {"content":"\r\n\r\nكردند و زبان بنصيحت برگشودند قيس ايشانرا مخاطب ساخته اين بيت بر زبان راند :\r\n اشگم نشود ساكن از پند نكوخواهان * دريا چو به جوش آمد از باد نيارامد \r\nو قصهء پرغصهء قيس كه از محبت و هجران و تخويف خصمان و طعن طاعنان بر وى چه رسيده در مؤلفات ارباب نظم و نثر مسطور است و اين مختصر گنجايش تفصيل آن ندارد و بالجمله چون مدتى از اين قضيه بگذشت ليلى را بشوهرى دادند و قيس اشعار آبدار در مفارقت ليلى انشا مىكرد و خلايق ياد گرفته در محافل و مجالس ميخواندند و شوهر ليلى در تاب شده نزد معويه رفت و از او درخواست نمود كه زبان قيس را از ساحت عرض من كوتاه‌ساز كه مرا شهره ساخت معويه مثالى بمروان بن الحكم كه از قبل او والى مدينه بود نوشته فرمانداد كه قيس را از ذكر ليلى منع كند و چون مثال بمروان رسيد قيس را طلبيده زبان بتهديد و وعيد برگشود و او را بتيغ تيز و شمشير خونريز تخويف نمود قيس بعد از استماع اين سخن ناله و فرياد برآورد و چندان زارى كرد كه دوست و دشمن را بر او رحم آمده و اهل روزگار او را مجنون خواندند در اين اثنا روزى ابن العتيق كه برادر رضاعى قيس بود نزد حضرت امام حسن عليه السّلام و عبد اللّه بن جعفر طيار آمده گفت بر شما ظاهر است كه من از شيعه و موالى دودمان بزرگوار شماام و بشما حاجتى دارم حضرت از مقصد او استفسار نمودند ابن العتيق گفت با من نزد شوهر ليلى آئيد آن دو بزرگوار عاليمقدار بخانهء شوهر ليلى تشريف بردند و آنشخص را چون نظر بر ايشان افتاد پيش رفته بوسه بر دست‌وپاى ايشان داده از سبب تجشم استفسار نمود گفتند پسر عتيق به تو حاجتى دارد و ما را بشفيع آورده است اما معلوم ما نيست كه مطلوب او چيست شوهر ليلى بر زبان راند كه جان من فداى شما باد هرچه اراده فرمائيد مبذولست ابن العتيق گفت حاجت من به تو آنست كه ليلى را طلاق دهى و اين مسكين يعنى مجنونرا از قيد هجران خلاص‌سازى آنشخص گفت گواه باشيد كه من او را سه طلاق دادم و وصال او را ايثار قدم شما ساختم حضرات متأثر شده سوگند خوردند كه ما ندانستيم كه پسر عتيق ما را بچه‌مهم نزد تو آورده و الا مرافقت او اختيار نميكرديم حضرت امام حسن عليه السّلام صد هزار مثقال نقره به شوهر ليلى بخشيد و از قوم ليلى درخواست كرد تا ليلى را بار ديگر بمجنون دادند .\r\n چه خوش باشد كه بعد از انتظارى * باميدى رسد اميدوارى \r\n\r\n","description":"","footnote":"","page_name":" 742 ","page_number":742},
  {"content":"\r\n\r\n بر افروزد چراغ آشنائى * رهائى يابد از داغ جدائى \r\n\r\nفصل نهم از جزو هشتم در ذكر جماعتى كه بورطهء هلاك افتادند و خلاصى يافتند\r\nآورده‌اند كه روزى نعمان بن منذر پادشاه عرب به شكار رفته بر اسبى محمود نام سوار شده بود صرصرى فولادرك خاراسم خيزران‌دم عفريت‌هيكل كوه‌تحمل\r\n ز انديشه بودى سبك پوىتر * ز رأى خردمند ره جوىتر\r\nدم پويه گر تيز بشتافتى * بتك روز بگذشته دريافتى\r\nنهادى بطبع آن گره بسته ده * دو سه بار بر يكديگر چارسم \r\nناگاه گورى به نظر نعمان درآمده پادشاه اسب از عقب گور برانگيخت و بسيارى تاخته از خيل و حشم دور افتاد و روز بيگاه شد ناگاه سوادى بنظرش درآمد عنان بدانجانب معطوف داشت خيمهء سياه ديد و خداوند خيمه مردى بود حنظل‌نام از قبيله طى ، نعمان بدر خيمه رسيد آواز داد كه مهمان ميخواهيد حنظل بيرون آمده نعمانرا ديد و با زوجه خويش گفت كه اينمرد شخصى عظيم الشأن مينمايد بجهة ضيافت فكرى كن زن گفت تو گوسفندى بكش كه من قدرى آرد بجهة چنين روزى نگاه داشته‌ام پس حنظل نخست گوسفنديرا دوشيده قدحى شير نزد نعمان برد آنگاه به ذبح آن قيام نموده طعامى ترتيب داده نزد نعمان برد و چون روز روشن شد نعمان عزم رحيل كرده سوار شد و با حنظله گفت تو در مهماندارى تقصير نكردى بدانكه من نعمان بن منذرم اگر وقتى نزد ما آئى حق تو بگذاريم مدتى از اينحال منقضى شد سالى چنان اتفاق افتاد كه قحطى عظيم در ديار طى روى نمود و حنظله را لازم شد كه باديه را گذاشته به طرفى از اطراف رود و در آنمدت همواره نعمان منتظر ميبود كه حنظله بدرگاه او آيد تا در حق او انعامى فرمايد چون حنظله از باديه قدم بيرون نهاد عزيمت خدمت نعمان كرد و نعمان در سالى روزى مقرر داشت كه آن روز را روز بؤس ميخواندند يعنى روز سختى و موضعى بنا كرده بود آن را موسوم بغزنين ساخته گويند كه نعمان دو نديم داشت و با ايشان مؤانستى تمام و الفتى ما لا كلام گرفته قضا را هردو در يكروز وفات كردند و نعمانرا بداغ مفارقت مبتلا ساختند لاجرم آن روز را بر خود شوم دانسته يوم البؤس نام كرده و هرسال در آن روز با خيل و حشم سوار شده بصحرا رفتى و قريب\r\n\r\n","description":"","footnote":"","page_name":" 743 ","page_number":743},
  {"content":"\r\n\r\nبعمارتيكه موسوم بغزنين بود بايستادى و در آن روز نظرش بر هركه افتادى بجان امان نيافتى و اينقاعده مستمر شده بود و از نوادر اتفاقات حنظله در آن روز به خدمت او رسيد و او با خيل و حشم در صحرا ايستاده بود كه ناگاه پيادهء ديد كه از دور پيدا شد چون نظر نعمان بر وى افتاده او را شناخته بغايت آزرده‌خاطر شد چه از قانون خود نميتوانست گذشت و قتل او را مكروه ميداشت و ميخواست كه در حق او انعامى فرمايد چون حنظله نزديك رسيد نعمان با او گفت تو آنطائى نيستى كه مرا در فلان شب ضيافت كردى حنظله گفت بلى نعمان گفت چرا در چنين روزى نزديك ما آمدى كه امروز روز بؤس ما است حنظله گفت مرا معلوم نيست و نبوده كه امروز روز بؤس پادشاه است نعمان بر زبان آورد كه بخداى كه اگر امروز نظرم بر جگر گوشهء خود قابوس افتد او را بقتل آورم تا به ديگرى چه رسد اكنون حاجتى كه دارى بخواه حنظله گفت نعم دنيا بجهة حيات و بقا باشد و چون ملك بقتل من امر خواهد فرمود اگر خزاين روى زمين به من دهد مرا از آن چه انتفاع ؟ نعمان گفت از آن چارهء نيست حنظله گفت مرا چندان امان ده كه بازگردم و عيال خود را به‌بينم و شرط وصيت بجاى آورم نعمان گفت ضامنى ده كه اگر تو نيائى او را در عوض بقتل آورم بيچاره متحيروار در هركس مينگريست در آنميان نظرش بر شريك بن عمرو شيبانى افتاد كه از جمله خوانداران نعمان بود و اينشعر برخواند :\r\n يا شريك بن عمرو هل من موت مجاله * يا اخا كل مضاق يا اخا من لا اخاله \r\nشريك جوابداد كه اى برادر با مرك يارى نتوان كرد بيچاره متحير شد و مردى از بنى كلاب كه او را فؤاد بن اخدع ميگفتند خواند چون حيرت و فروماندگى او را ملاحظه نمود پيش رفته كفيل او شد مشروط با آنكه اگر يكسال ديگر در همان روز حنظله را تسليم ننمايد هر حكم كه نعمان خواهد دربارهء او بفرمايد نعمان پانصد شتر بحنظله بخشيده او را روانه ساخت و چون يكروز ديگر باقى ماند كه سال تمام شود نعمان فؤاد را طلبيده گفت فردا ترا از جمله مقتولان مىبينم و روز ديگر كه صبح صادق سر از گريبان مشرق برآورد .\r\n چو بفكند زرين سپر آسمان * مه نوبزه كرده سيمين كمان \r\nنعمان با خيل خود سوار شده بر عادت مقرر روى بغزنين نهاد و فؤاد را با خود بيرون آورد تا سياست فرمايد چون عزم قتل او كرد جمعى از وزراء و اركان دولت\r\n\r\n","description":"","footnote":"","page_name":" 744 ","page_number":744},
  {"content":"\r\n\r\nگفتند پادشاه بايد در كشتن او تعجيل ننمايد تا آفتاب غروب نمايد مىشود كه حنظله تا آخر روز بيايد بناچار باينمعنى رضا داد چه ميخواستكه طائى كشته نشود و چون قريب بغروب رسيد و از حنظله اثرى بديد نيامد فؤاد را برهنه ساخت تا گردن زنند ناگاه سوارى پيدا شد از دور كه بتعجيل ميراند نعمان با سياف گفت منتظر چيستى وزرا گفتند شايد كه اينسوار حنظله باشد چندان توقف نمايد كه او بيايد چون سوار نزديك رسيد معلوم شد كه حنظلهء طائيست نعمان را آمدن او موافق نيفتاد و گفت اى احمق ترا چه افتاده كه بعد از آنكه از چنگال مرگ امان يافته بودى بارديگر خود را در مخاطره انداختى حنظله گفت وفاى عهد مرا براينداشت\r\n از عهدهء عهد اگر برون آيد مرد * از هرچه گمان برى فزون آيد مرد \r\nنعمان سؤال نمود كه باعث بر اين حق گذارى چه امر بود حنظله گفت دين من گفت تو مقلد بكدام دينى جواب داد كه دين نصارى و متابعت عيسى عليه السّلام گفت اركان دين و اصول مذهب خود را به من عرض كن حنظله آداب ايمان تقرير نموده جزوى از انجيل قرائت نمود نعمان بر زبان آورد كه اين دين حق بوده و ما غافل بوديم و همان لحظه ترك بت‌پرستى كرده غزنين را خراب كرده و آنرسم مذموم را برانداخته فؤاد را رها كرده او را بتشريفى فاخر سرافراز ساخت و گفت نميدانم كه از شما دو كس كدام يك كريم‌تر و وفادارتريد تو كه بىسابقه معرفتى ضامن او شده و نفس نفيس خود را در خطر انداختى يا حنظله كه يك بار از چنگ مرك امان يافته ديگربار خود را در اين غرقاب انداخت\r\n\r\nحكايت : در فرج بعد الشدة مسطور است كه مهدى عباسى پسر وليعهد خود هاديرا بامارت جرجان فرستاده\r\nدبير خاص خود ابراهيم بن زكوان جرجانى را بوزارت او معين ساخت و چون هادى متهتك و بيباك بود و همواره از او حركات نالايق سرميزد و مهدى ابراهيم را باعث آن افعال ميدانست بنابراين چند نوبت كسانرا فرستاده ابراهيم را بدار الخلافه طلبيد اما هادى او را نفرستاد عاقبت مهدى در غضب رفته بهادى پيغام داد كه اگر تو ابراهيم را نزد ما نفرستى ترا از ولايت عهد معزول سازم هادى بالضروره ابراهيم را ببغداد روان ساخت و چند نفر از خود همراه او گردانيد و فرمود تا در اعزاز و احترام ابراهيم دقيقهء مهمل نگذارند و چون بيكمنزلى بغداد رسند او را مقيد گردانيده نزد خليفه برند چون ابراهيم را بحوالى بغداد رسانيدند قضا را در آن روز\r\n\r\n","description":"","footnote":"","page_name":" 745 ","page_number":745},
  {"content":"\r\n\r\nخليفه بعزم شكار سوار شده زمين بغداد را از سم اسبان چون فلك ثوابت ساخته بود ناگاه نظر وى بر سوارى افتاده پرسيد كه اينجماعت كيستند و از كجا ميآيند صاحب‌خبران عرض كردند كه اينطايفه از جرجان ميرسند و ابراهيم بن زكوانرا ميآورند مهدى گفت ما بصيد ميرفتيم و عزم قتل بيگناه داشتيم اكنون صيد پرگناه بدست افتاد به كار او پردازيم و فرمود تا او را بسياست‌گاه بردند از ابراهيم منقولست كه گفت چون مرا بسياست‌گاه بردند با سياف گفتم كه التماس دارم مرا چندان امان دهى كه غسل برآورم و دوگانه بگذارم آنشخص مرا مهلت داده من بيچاره اميد از حيات منقطع ساخته غسل كردم و هنوز دو ركعت نماز نگذارده بودم كه فرياد از حرم خليفه برآمده گفتند كه اينساعت طبقى امروديكى از حرم‌سرا بجهة ديگرى ميفرستاد و امروديكه بزرگتر بود بزهر تعبيه كرده و در وقتى كه خادم آنطبق را ميگذرانيد نظر مهدى بر وى افتاده آن هر دو امرود را برداشته به كار برده است فى الفور زهر در او اثر كرده بعالم آخرت شتافته ابراهيم گويد سر از سجده برداشته خدايرا شكر گفتم و مردم روى به خدمت من نهادند و من خزانه را مهر كردم تا هادى از جرجان رسيد\r\n\r\nحكايت : صاحب جامع الحكايات آورده كه دوستى داشتم كه بر قول او وثوق تمام بود\r\nحكايت كرد كه نوبتى در اثناى اسفار قريب بعصرى بدروازه شهرى رسيدم و بجهة اثقال به شهر درنيامدم تا روز ديگر هنگام طلوع آفتاب قدم در آن بلده نهم و بر در شهر گورستانى بود كه گنبدها بر سر قبرها ساخته بودند در يكى از گنبدها نزول نمودم و تيغ‌وسپر در زير سر نهادم تا لحظهء بياسايم و هراسى در آنشب تاريك از تنهائى و مجاورت قبور بر من استيلا يافته قطعا خواب به زيارت چشم من نميآمد ناگاه سياهى ديدم نيك نظر كردم حيوانى به صورت گرگ به نظر من آمد كه بگنبدى كه مقابل من بود رفت و بعد از زمانى آدمى ديدم كه از آن گنبد بيرون آمده به اطراف و جوانب نگريست آنگاه بدرون گنبد شتافت و آغاز شكافتن قبرى كرد با خود گفتم اين نباشى است ميخواهد كه كفن اين ميت را ببرد شمشير كشيدم و آهسته‌آهسته از عقب او درآمدم چونمرا ديد قصد من كرده خواست تا به آن پنجهء آهنين كه در دست كشيده بود و بدستيارى آن خاك را ميشكافت سيلى بر روى من زند من تيغ بر او فرود آوردم و دست او را قلم كردم او ناله\r\n\r\n","description":"","footnote":"","page_name":" 746 ","page_number":746},
  {"content":"\r\n\r\nكرده از پيش من گريزان گشت من او را تعاقب نمودم او را درنيافتم لكن خانهء كه او بدانجا رفت نشان كردم و بهمانموضع رفتم و دست بريدهء او را آوردم و پنجه آهنين از او جدا ساختم دستى ديدم بغايت لطيف كه دو انگشترى طلاى نگين ياقوت در انگشت او بود با خود گفتم اين بدست زنى ميماند . . . كه زن طريق نباشى مسلوك دارد در اين فكر بخواب نميرفتم و چون صبح صادق علم نورانى در فضاى هوا برافراشت بدر آنخانه رفتم كه شب نشان كرده بودم و از مردم محله پرسيدم كه اينخانه تعلق بكه دارد گفتند اين وثاق قاضى اينشهر است از حال قاضى سئوال نمودم گفتند پيرمردى عالم و فاضلست و صاحب ثروت و مكنت است و اكنون در اينمسجد نشسته است چون از محل اقامت قاضى آگاه شدم به خدمت او رفته سلام كردم و بعرض رسانيدم كه مرا سخنى استكه در خفيه با مولانا بايد گفت قاضى مرا بخلوتى طلبيده من آندست را پيش او گذاشتم گفتم اينرا ميشناسى قاضى لحظهء تأمل كرد و گفت دست را نميشناسم اما انگشتريها را ميدانم من صورت قضيه را بالتمام تقرير كردم قاضى دست من گرفته بوثاق خود برد و طعامى پيش آورده زوجهء خويش را آواز داد كه بيرون‌آى و با ما طعام خور جواب داد كه در حضور مرد بيگانه چگونه بنشينم قاضى مبالغه نمود و آن مستوره با هزار شرم‌وحيا آمده نزد ما بنشست قاضى گفت دخترت را بطلب زن گفت مگر اختلالى بعقل تو راه يافته استكه ارتكاب چنين محظورات مينمائى دخترى ماه‌سيما را كه در حسن و لطافت شبيه ندارد بچه‌تأويل نزد مردى نامحرم توان نشاند قاضى گفت اگر دختر را نياورى از من مطلقه باشى زن مضطرب شده دختر را حاضر كرده دخترى ديدم كه نور رخسارش آفتاب را در تاب داشت اما از الم دست چهرهء معشوقانه‌اش شيوهء عاشقان گرفته قاضى گفت ايدختر با ما در طعام خوردن موافقت نماى دختر نشسته بدست چپ طعام مىخورد مادرش گفت بر دست راستش قرحهء پيدا شده و مرهم بر آن نهاده است قاضى گفت بنگرم كه اين قرحه چگونه است مادر دختر گفت بر استكشاف پردهء دختر خويش قيام منماى و ترك اين پرسش ميكن قاضى گفت اينمرد را بجهة اين قضيه آورده‌ام و دست بريده را بزن نمود ، آن مستوره سوگند خورد كه من قطعا از حال اين خبرى نداشتم دوش سحرگاه بر سر بالين من آمده گفت ايمادر مرا درياب كه هلاك خواهم شد از خواب برخاستم دختر را دست‌بريده يافتم از صعوبت آنحال نعره زدم دختر در پاى\r\n\r\n","description":"","footnote":"","page_name":" 747 ","page_number":747},
  {"content":"\r\n\r\nمن افتاده گفت در افشاى سر من مكوش و علاجى كن كه خون بازايستد من بر - خاستم و روغن زيت جوشانيدم و دست او را در آنجا نهادم تا خون بازايستاد صورت حال از او پرسيدم گفت مدتيست كه شيطان مرا فريب داده و اين كنيزك سياه با من يار شده هرگاه كه يكى از معارف وفات مييابد او مرا خبر مىكند و محل قبر و مدفن او را تحقيق نموده مرا اخبار مينمايد و من شب بيرون رفته مسافران سفر آخرت را برهنه ميسازم و از اين عمل كفن بسيار بهمرسانيده‌ام امشب بشيوهء سابق بيرون رفتم و چون خواستم كه قبر را بشكافم مردى از عقب من درآمده من خواستم كه او را دفع كنم او پيشدستى نموده به زخم تيغ آبدار دست مرا بينداخت قضيه دختر اينست كه شنيدى و او زياده از آنچه بوى رسيده اين گناهرا درخور نيست باقى تو دانى قاضى با دختر گفت مصلحت تو در آنست كه بحبالهء زوجيت اينمرد درآئى تا اينراز مكشوف نگردد دختر لحظهء اضطراب كرده گفت من چگونه با مرديكه دست مرا انداخته باشد هميشه دست در كاسه كنم و آخر الأمر راضى شده قاضى از منشأ و مولد من سئوال نمود و من احوال خود را تقرير نمودم گفت اموال بسيار دارم و به غير از اين دختر وارثى ندارم اگر بدين مصاهرت رغبت نمائى مدت العمر از فكر معاش پيدا كردن خلاص يا بى من گفتم زمام اختيار خود را بدست مولانا داده‌ام بهر چه فرمايد فرمانبرم قاضى اكابر و اشراف شهر را حاضر كرده دختر را با من عقد كرد و من چندگاه بمشاهده جمال او محظوظ بودم و مرا با او محبتى مفرط پيدا شده بود اما هرگاه كه نظرم بر دست او ميافتاد بر دست خود نفرين ميكردم و چون مدت يك سال از اينحال برآمد شبى بر بستر استراحت خفته بودم ناگاه احساس چيزى گران كردم كه بر زبر من افتاده بود از صدمت آن بيدار شدم ، دختر را ديدم كه بر سينهء من نشسته و هردو دست مرا در زير زانوهاى خويش گذاشته و استرهء مانند قطره آب در دست ، آهنك گلوى من داشت آغاز تضرع و زارى كردم گفت ايگداى درها و ايكاسه‌ليس هر جاى بىبرگ‌ونوا با وجود آنكه حركتى چنين كردى و دست مرا انداختى ميخواهى كه مرا در تحت امرونهى نگاهدارى گفتم اى بانوى عظمى آنچه واقع شده بود امرى بود مقدر بتقدير ربانى و اگر من دانستمى كه مثل تو نازنينى مرتكب آن امر شده هرگز متعرض نميشدم و اگر تو از من نفرت جوئى من ترا طلاق دادم و\r\n\r\n","description":"","footnote":"","page_name":" 748 ","page_number":748},
  {"content":"\r\n\r\nسوگندان غلاظ و شداد ياد كردم كه سر او را منكشف نگردانم و هم در اينروز از شهر بيرون بروم دختر از سينهء من برخاسته استره پنهان كرد و نزد من آمده زبان بمعذرت گشاده گفت من ترا امتحان ميكردم و مطايبه مينمودم گفتم از من دور شو كه ترا سه طلاق دادم چون دختر دانست كه بر گفتهء خود راسخم به خانه رفته مبلغ هزار درم بيرون آورده نزد من گذاشت و گفت اين محقر را زاد راه ساز من نقد را با آنچه در مدت بهمرسانيده بودم برداشتم و از آنشهر سفر كردم و خود را از آن بليه نجات دادم\r\n\r\nحكايت : آورده‌اند كه در زمان هرون الرشيد على بن عيسى قمى عامل بعضى از ولايات بود\r\nو ميان او و غسان معير كه از ارباب نعمت و ثروت بود و از مقربان و مخصوصان عتبهء سلطنت ، عداوت و خصومت قايم بود اتفاقا جمعى از حساد و اضداد بسمع هارون رسانيدند كه على بن عيسى مذهب شيعى دارد و بخلافت آل على عليه السّلام قائلست هارون على بن عيسى را طلب نموده فرمود كه حسابش كردند چهل هزار مثقال طلا از مال ديوان نزد او باقى بود هارون على بن صالح را فرمود كه اگر على بن عيسى اين مبلغ را به مدت سه روز تسليم نمايد او را بگذار و الا خزانهء بدنش از نقد حيات خالى ساز على بن عيسى سراسيمه و متحير گشته بهلاك خويش متيقن گشت و از نويسندگان در آنباب رأى صواب طلبيده گفتند از غسان معير در اينباب استمداد نماى على گفت ميان من و او غبار نقار ارتفاع دارد گفتند شرط بزرگان نيست كه بر افتادگان شماتت نمايند نزد او رو كه گمان چنانست كه مهم تو برحسب دلخواه ساخته گردد و على بن عيسى بخانهء غسان رفته چون نظر غسان بر وى افتاد مقدم او را تعظيم اجلال نموده از سبب تجشم پرسيد على قصهء خود را عرض كرده غسان گفت اميدوارم كه اين دغدغه از خاطر تو مرفوع گردد و على بن عيسى مأيوس و متحير به خانه مراجعت نموده ملازمان غسانرا ديد كه بر در سراى ايستاده دو اشتر زر بار كرده آورده بودند و منتظر نشسته چون على را ديدند گفتند غسان ترا سلام مىرساند و ميگويد كه آنوجه كه از تو طلبيده‌اند فرستاديم انشاء اللّه تعالى بعد از اين خدمات ديگر بتقديم رسانيده على بن عيسى مسرور و مستبشر شده آنزر را بعلى بن صالح داده على بن صالح روز ديگر در وقتى كه غسان بمجلس خليفه نشسته بود به خدمت هرون شتافته گفت يا امير المؤمنين چهل هزار مثقال طلا كه فرمان بوصول آن صادر شده بود از على بن عيسى اخذ كردم فرمان چيست\r\n\r\n","description":"","footnote":"","page_name":" 749 ","page_number":749},
  {"content":"\r\n\r\nغسان برخاسته گفت ظل بقاى امير بر سر خلايق پاينده و عنايت او بر خاص و عام تابنده باد على بن عيسى از جملهء بندگان قديم و مخلصان سليم است و آنچه دربارهء او بعرض رسانيده‌اند خلاف واقع است و چون پيوسته منظور نظر عواطف عالى بوده است اميد ميدارد كه سوالف خدمات او در اين حضرت شايع .\r\n چوب را آب فرو مىنبرد دانى چيست * شرمش آيد ز فروبردن پروردهء خويش \r\nاميد بندگان آنكه خليفه در كار او نظرى فرمايد و مهم او را تخفيفى دهد تا به كلى مستأصل نگردد هرون گفت بيست هزار دينار بخشيدم غسان گفت چون آفتاب عنايت خليفه بر او تافته ويرا از حضيض مذلت باوج عزت رسانيده اميد آنكه او را تشريفى دهند كه مبادا خلايق تصور نمايند كه هنوز مزاج شريف از او منحرفست هرون گفت تا تشريفى فاخر بعلى بن عيسى دهند و غسان زر و خلعت گرفته بخانهء على بن عيسى رفت و على بن عيسى عذر قدوم او خواسته زبان به ثناى او برگشاد و گفت آنمبلغ را بخزانه خاص رسانند غسان تبسم نموده گفت من بجهة مزد اين كار نكرده‌ام و سوگند خورد كه مبلغ چهلهزار دينار كه به تو داده‌ام بخشيدم .\r\n\r\nفصل دهم از جزو هشتم در عجايب قضا و غرائب قدر\r\nدر كتاب مكر الاعراف آورده است كه در زمان قديم زاهدى در يكى از قبايل عرب توطن داشت و اهل قبيله بوجود او تيمن و تبرك ميجستند در حوادث و وقايع رجوع برأى دوربين او مىكردند و بنصايح و مواعظ او بهره‌ور ميگشتند چنان اتفاق افتاد كه و با در ميان كلاب و مرغان خانگى آن قبيله افتاد در مدت دو روز همه مردند قوم به خدمت زاهد آمده صورت واقعه را تقرير نمودند زاهد گفت :\r\n در طريقت هرچه پيش سالك آيد خير اوست * در صراط المستقيم ايدل كسى گمراه نيست \r\nشايد كه خير شما در اين امر باشد گفتند كه چه چيز در ضمن اينقضيه تواند بود كه خروس مؤذن و سگ پاسبان ما بودند و اكنون ما بدين دو چيز محتاجيم زاهد گفت البته در اين سرى خواهد بود و فايدهء در ضمن آن بشما خواهد رسيد قضا را در آنزمان لشكرى بعارت و تاراج باديه آمده بودند و چون از قبيلهء ايشان آواز كلاب و بانك خروس مسموع ايشان نشد در شب از آنحوالى گذشته پى بر سر آنطايفه نبردند\r\n\r\nحكايت : در زمان خلافت هرون الرشيد در ناحيهء اهواز فوجى از قطاع الطريق\r\n\r\n","description":"","footnote":"","page_name":" 750 ","page_number":750},
  {"content":"\r\n\r\nپيدا شده متعرض آينده و رونده ميشدند اين سخن بسمع خليفه رسيده فرمود كه مسرور خادم بآنطرف توجه نمايد و دمار از روزگار ايشان برآورد مسرور بموجب فرموده عمل نموده با جمعى از سپاهيان متوجه آنصوب شدند و مجموع آنقوم خاكسار را بدار البوار فرستادند و سرهاى ايشانرا برداشته متوجه دار الخلافه گشتند و چون بدار السلام بغداد رسيدند فرمود تا رؤس دزدانرا تعداد نمايند بعد از آنكه شمردند يكسر كم آمده مسرور انديشمند شد چه صاحب بريد سرهاى ايشانرا نوشته بود و بيم آنبود كه هرون از آنسر استفسار نمايد و عتاب فرمايد در اثناى اين انديشه پيرى به نظر مسرور و بر شترى نشسته و طيلسانى بر روى افكنده و مصحفى در دست گرفته قرآن ميخواند چون نزديك مسرور رسيد سلام كرد مسرور از او پرسيد كه چه كسى و از كجا ميآئى جوابداد كه مردى فقير و قارى قرآنم و از حرم كعبه ميآيم مسرور گفت در بشرهء تو غير از آثار شرارت امرى ديگر مشاهده نميكنم فرمود تا او را گرفته گردن زدند و سر او را آورده بعوض سر گمشده در سلك سرهاى بريده انتظام دادند و چون لباس او را كاويدند كمند و كمان و استره‌هاى تيز و خنجرهاى خونريز و آلات و ادوات دزدان و عياران ظاهر شد مسرور دانست كه در اين امر سرى بود از اسرار قضاوقدر پس فرمود تا بار ديگر سرها را شماره كردند يكى زياده آمد مسرور ببغداد آمده صورت حال را بعرض هارون رسانيد هرون مسرور شده گفت من بهلاك اينمرد خوشحال‌ترم كه از فناى آن چهل قطاع الطريق ، چه ايشان دزدان آشكارا بودند و اين طرار پنهان و فساد اين يك از ايشان زياده بوده .\r\n تعبيها بين كه روزگار برآرد * تا ز دل ظالمى دمار برآرد \r\n\r\nحكايت : در مصنفات ارباب اخبار مرقوم است كه نوشيروان نوبتى به شكار رفته\r\nاز حشم و لشكر بتقريبى دور ماند و در اثناى راه نظرش بر پيرى خاركش افتاد كه پشتهء خارى بر دوش كشيده .\r\n لنگ لنگان قدمى برميداشت * هرقدم دانه شكرى مىكاشت \r\nناگاه استخوانى در پاى او رفته خون از وى روانشد پير بيچاره قدرى خاك از جاى خشك دارو بر آن ريش افكنده در رفتار آمد پادشاه را بر حال او رحم آمده گفت اى پير ترا وقت راحت و آسايش است نه هنگام مشقت و گدازش پير جوابداد كه\r\n\r\n","description":"","footnote":"","page_name":" 751 ","page_number":751},
  {"content":"\r\n\r\nاى سپهبد دوران چهار دختر دارم و هرروز پشتهء خارى فراهم آورده ببازار ميبرم و به چهار درهم مىفروشم و از آن جمله يكدرهم را نان ميخرم و نيمدرهم به پنبه صرف ميكنم تا دختران بجهة خود جامهء ترتيب دهند و روزگار من بدينمنوال گذرانست و اگر يك روز بصحرا نروم فرزندانم بىقوت بمانند نوشيروان از مسكن او پرسيد پير گفت منزل من در اين قريه است و اشاره بدهى كرد كه در آن ورود مىنمود پادشاه عادل مرحمت - گستر نيكوسير پرتو التفات بر حال آنمحنت‌زده انداخته انگشترى خويش را كه گوى زمين در زير او تعبيه بود بيرون كرده بدست پير داد و فرمود اينده را با مراعى و مواشى و آنچه متعلق بمنست به تو بخشيدم پير بآنده رفته انگشتريرا برئيس و مرؤس و امير و مأمور نمود گردن در چنبر اطاعت وى آوردند و باندك روزگارى چندان نعمت و مال و سامان و جمعيت در سلسله پير بهمرسيد كه ما فوق آنمتصور نبود و بعد از مدتى از اين قضيه نوبت ديگر پادشاه رعيت‌پرور با دو سه كس از خواص در اثناى صيد بآنقريه رسيد و از صاحب قريه پرسيد كه كيست گفتند شهريار سخاوت شعار اينده را بفلان پير خاركش بخشيده است ملكرا از قضيهء او ياد آمده پرسيد كه منزل او كجا است پادشاه را بدروثاق پير آوردند جمعى از ملازمان به نظر پادشاه درآمد كه بدرسرائى عالى نشسته بودند از ايشان سؤال كرد كه مهتر شما كجاست گفتند اندك كوفتى به دو رسيده بدان سبب صاحب فراش است و امروز بيرون نيامده است پرسيد اين كوفت از چيست گفتند كنيزكان گل بسيار بر او زدند بدانسبب صاحب فراش شده نوشيروان متعجب مانده و قصهء استخوان كه در اثناى راه پاى او را مجروح ساخته بود يادش آمده فرمود كه او را خبر كنند كه مهمانى عزيز رسيده است ملازمان پير را خبر نموده و رخصت بار يافته پادشاه بدرون خانه رفته او را ديد كه بدرون ديباى زربفت خوابيده و كنيزكان ترك بدلك او اشتغال دارند چون نظر پير بر جمال پادشاه جهانگير افتاد او را شناخته و برجست و سر در پاى مباركش نهاد پادشاه فرمود كه در آن روز استخوانى چنان كه در پاى تو رفته هيچ از آن الم نناليدى و امروز چونست كه بسبب گلى كه رعنايان گل‌اندام بجانب تو انداخته‌اند صاحب فراش شدهء پير گفت ايخداوند مرد بايد كه در محنت و مشقت مصابرت نمايد و در نعمت و راحت رخش تكلف در ميدان تنعم تازد در رزم چو آهنيم و در بزم چه موم - ملك را از حسن گفتار پير خوش آمده او را بنواخت .\r\n\r\n","description":"","footnote":"","page_name":" 752 ","page_number":752},
  {"content":"\r\n\r\n\r\nحكايت : صاحب كتاب خلق الانسان از محمد مهلبى كه عاقبت بدرجهء وزارت رسيد\r\nروايت كرده است كه نوبتى با جمعى در زورقى نشسته از بصره متوجهء بغداد شدم شخصى در آن كشتى بود كه با مردم مزاح ميكرد ياران از روى ظرافت زنجيرى بر پاى او نهادند بعد از لحظهء كه خواستند آنقيد را بگشايند گشاده نگشت چون ببغداد رسيديم آهنگرى طلبيديم كه بحل آن عقد پردازد آهنگر جواب داد كه من اين قيد را بىحكم شحنه نگشايم اهل كشتى باتفاق نزد شحنه رفته صورت حال تقرير نمود و درخواست نموديم كه اشاره نمايد كه آهنگر آن بند را بگشايد در اين اثنا جوانى بمجلس آمده تيزتيز در او نگريست و دست در گريبان وى زد و گفت تو فلان بن فلان نيستى كه در بصره برادر مرا بناحق بكشتى و گريختى مدتيست كه من از پى تو پويانم آنگاه محضرى بخطوط امنا و اكابر بصره ظاهر ساخت كه مشتمل بر صدق دعوى او بود و معذلك دو گواه بر طبق مدعاى خود گذرانيد شحنه آنمرد را بدست او داد تا بقصاص رسانيد اينمعنى از نوادر اتفاقات بود كه مرديرا از روى مزاح بند كنند و قيد گشاده نشود و حال بدينجا آمده كه كشته شد .\r\n اگر محول حال جهانيان نه قضاست * چرا مجارى احوال بر خلاف رضاست \r\n\r\nجزو نهم از كتاب زينة المجالس\r\nو اين جزو نيز بدستور اجزاى ديگر مشتمل است بر ده فصل فصل اول در بيان غرايب خلقت آدميان و طول عمر ايشان فصل دويم در احوال بعضى از سكان ربع مسكون و صفت آب و هواى هر بلده و طول و عرض و مذاهب آنجا و جمع مال و جهات اكثر بلاد ايران و تعريف ميوه‌هاى آن و بيان تاريخ بعضى از شهرها و اسامى باقى آنها و ديگر اشياء فصل سيم در بيان بناهاى عجيب و طلسمات غريب فصل چهارم در ذكر امور عجيب و غريب كه در اطراف جهان واقعست فصل پنجم در ذكر خواص سباع و وحوش و غرايب احوال ايشان فصل ششم در احوال سباع ضاره و حشرات موذيه و طبايع و خواص آنها فصل هفتم در باب غرايب و عجايب امور طيور و بعضى از خواص مرغان فصل هشتم در بيان بعضى از سخنان هزل‌آميز فصل نهم در ذكر سلطنت مغولان از زمان ظهور چنگيز خان تا اوان زوال دولت جغتاى در بلاد ايران و\r\n\r\n","description":"","footnote":"","page_name":" 753 ","page_number":753},
  {"content":"\r\n\r\nتوران فصل دهم در ذكر دولت ابد پيوند دودمان عاليشان صفويه\r\n\r\nفصل اول در غرايب خلقت آدميان و طول عمر ايشان\r\n\r\nحكايت : ابو العباس كه ملقب باحزاب - الدوله بود حكايت كرد كه از محمد بن سلمه شنيدم\r\nكه گفت نوبتى نزد يحيى بن اكثم رفتم صندوقى ديدم پيش او نهاده قاضى مرا مخاطب ساخته گفت سر اين صندوقرا برگشاى چون سر صندوقرا برگشودم جانورى ديدم كه سر از آنجا بيرون آورد و سر و روى او بر شكل آدمى و باقى اعضاى او بر شكل مرغى كه آن را زاغ گويند ليكن پايها نداشت و در پيش سينه آبخور و دو پيله برآمده مانند دو پستان چون آن هيأت عجيب را مشاهده نمودم حيران شدم و خداوند جل جلاله را به پاكى ياد كردم چون قاضى آثار هراس در بشرهء من مشاهده نمود گفت از او سئوال كن كه نام تو چيست چون پرسيدم جواب داد « انا زاغ بو العجوه انا ليث مع اللبود فلا يرغب فى تحت و لا يتخدر فى السطوة » آنگاه روى به من آورده گفت ايجوان شعرى بخوان من غزلى بر زبان راندم او را ديدم كه مقدار يك گز از زمين پرواز نموده گفت زاغ‌زاغ و باز بر زمين افتاد من از قاضى سئوال كردم كه اينجا نور را از كجا آوردهء گفت حاكم يمن اينجا نور را برسم تحفه نزد مامون فرستاده است و در اين باب نامهء نوشته شايد كه شرح حال در نامه مسطور باشد و اينحكايت بغايت غريب و عجيب است و العهدة على الراوى\r\n\r\nحكايت : شرف الزمان ابو طاهر در كتاب طبايع الحيوان آورده كه در بغداد مردى بود كه او را محمد مروه ميگفتند\r\nنوبتى حكايت كرد كه دخترى دلجوان به حد رشد رسيده او را به شوهر دادم در شب زفاف چون شوهر ازالهء بكارت وى نمود از موضع مخصوص او آلت رجوليت و خصيتين بيرون آمده شوهرش از غايت خوف و هراس نعره زده بيفتاد چون ملاحظه كرديم دخترى بود پسر شده بود و بعد از چندگاه زنى خواسته فرزندان از وى متولد شد صاحب جامع الحكايات گويد در عهد ما مردى دختر چهارده سالهء داشت روزى آندختر حركتى عنيف كرده لرزهء عظيم بر وى افتاده قبل او شكافته شد و خصيتين و آلت از آن بيرون آمده و اين سخن را با حكما گفتند جوابدادند كه اينمعنى از فعل طبيعت عجيب نيست چه ميتواند بود كه حرارت غريزى كه باعث رجوليت است در اول ضعيف باشد و از اظهار آلت تناسل عاجز آيد و بعد از چند سال قوت گيرد و باظهار آن مبادرت نمايد\r\n\r\nحكايت : يكى از حكماى نصارى حكايت كرد كه نوبتى به شهر بيت المقدس رسيده در سرائى نزول كردم\r\n\r\n","description":"","footnote":"","page_name":" 754 ","page_number":754},
  {"content":"\r\n\r\nناگاه از خانهء همسايه فريادى برآمد از سبب آن پرسيدم گفتند زنى بچهء آورده كه قطعا بآدمى نميماند زالى را بجهة تفحص به آنجا فرستادم تعريف كرد كه اين بچه به هيچ حيوانى معروف نميماند و در پيش سينه حوصلهء بزرگ دارد و يكدستش بدست آدمى ميماند و يكپاى او بپاى بزغاله مشابهتى دارد و آواز ناخوش و بانگى وحشت‌آميز از او صادر مىشود و يكروز زنده مانده بهنگام چاشت بمرد\r\n\r\nحكايت : صاحب نگارستان آورده كه دختر يكى از علما وضع حمل نموده بچهء آورد\r\nكه سر او بسر آدمى ميماند و ساير اعضايش بمار مشابه بود و چون متولد شد خود را در حوضى كه در آنمنزل بود انداخته شنا ميكرد و چون گرسنه ميشد از حوض بيرون آمده شير مىخورد و بعد از چند روز بفتوى بقتل رسيد و العهدة على الراوى حكايت يكى از مورخان در تصنيف خود آورده كه در هرموز مرديرا ديدم كه بيكپاى ميرفت و بر عصائى تكيه زده آن را بعوض پاى ديگر بر زمين مينهاد و از تهيگاه او يكپاى ديگر بيرون آمده بود و از پشت او بالا رفته بميان دو كتف او رسيده و آنمرد آنپاى را هروقت ميخواست حركت ميداد\r\n\r\nحكايت : در زمان سلطان شمس الدين ايلتمش در دهلى زنى فرزندى آورده بود\r\nكه تمامت اعضاى او پر موى بود بطريق خرس و دندانهاى زيرين نداشت و بعضى از اعضاى او بخرس ميمانست و چون دندانهاى زيرين او نبود و گاهى بيموجبى برخاسته رقص ميكرد و از عجايب اتفاقات آنكه دخترى از آنمرد متولد شد كه مانند او بود از اهل آنروزگار نقل كرده‌اند كه مادر او را خرسى برده با وى مجامعت كرد و آنعورت بآنجوهر نفيس حامله گشته سلطان ايلتش او را بتحفه بدار الخلافه فرستاد اما مدت درازى و كوتاهى عمر آدميان - حكماى اسلام برآنند كه هيچ حيوان درازعمرتر از آدمى نيست چه عمر آدمى بنهصد و پنجاه سال ميرسد چنانچه نص قرآن مجيد به آن ناطقست « حكاية عن النوح فلبث فيهم الف سنة الا خمسين عاما » و در مدت عمر نوح اختلاف كرده‌اند بعضى گفته‌اند كه مدت عمر او هزار و دويست و پنجاه سال بود ، دويست و پنجاه سال قبل از وحى و نهصد و پنجاه سال در ميان امت و پنجاه سال بعد از طوفان و بعضى گفته‌اند كه عمر نوح معجز او بود و از جملهء خوارق عادات و الاحرارت غريزى زياده از صد و بيست سال در بدن آدمى نميماند و در اين باب حكايتى چند كه در بعضى كتب به نظر رسيده مذكور ميگردد\r\n\r\nحكايت : در عجايب المخلوقات مسطور است\r\nكه در جزاير\r\n\r\n","description":"","footnote":"","page_name":" 755 ","page_number":755},
  {"content":"\r\n\r\nبحر چين نوعى از مردم‌اند سفيد چهره و نيكوروى كه عقل از مشاهدهء جمال ايشان متحير ميگردد ، اما عريانند و با بنى آدم انس نميگيرند بلكه چون نظر ايشان بر آدمى افتد بر كوههاى بلند گريزند و جمعى بجهة خوبى صورت ايشان بلطايف الحيل دختران ايشانرا بدست آرند و در عقد نكاح كشند و از ايشان فرزندان متولد شود اما اغلب آنكه به فرزند الفت نگيرند و اگر لحظهء از محافظت ايشان غافل شوند فرار نمايند و نادر باشد كه به غير از عورت‌پوش بلباسى متلبس شوند و آنجماعت طبايع و خاصيت ادويه را بغايت خوب ميدانند و مردم بچگان خورد آنقوم را گرفته نگاه ميدارند و ايشان انواع ادويه آورده بخاصيت آن اشاره ميكنند و بدانكس داده فرزند خود را ميستانند و عجب آنكه فرزندان وحشى را چنان دوست ميدارند و با اولاد اهلى الفت نميگيرند\r\n\r\nحكايت : صاحب نزهة القلوب حمد الله مستوفى آورده كه در جزاير بحر چين گروهى متوطن‌اند\r\nكه سر ندارند و روى و دهن و بينى آنجماعت بر سينهء ايشانست و باقى اعضاى ايشان برقرار انسان مسود اوراق در تاريخ يمن مطالعه كرده كه ذو الاذعار پادشاه يمن كه پدر سودابه زن كيكاوس بود لشكر بديار مغرب كشيده بجزيرهء رسيد كه آدمى بيسر در آنجا بودند و رويهاى ايشان در سينهء آنقوم بود جمعى از آنها را گرفته بيمن آورده و عرب از آنصورتهاى مهيب هراسان شده آنپادشاه عاليمقدار را بذو الاذعار ملقب ساختند و ذعر بلغت عرب مرادف ترس است\r\n\r\nحكايت : در سير النبى مسطور استكه در جزاير بحر زنگ گروهى ساكنند بر هيأت و صورت آدمى\r\nاما ساقهاى ايشان استخوان ندارد و صاحب عجايب - المخلوقات آورده كه آنطايفه آدمى را فريب ميدهند و بر گردن ايشان مىنشينند و تعذيب ميكنند اما اينمعنى معقول نيست و فردوسى فرموده :\r\n كسى را نه‌بينى تو پا از دوال * لقبشان چنين بود و بسيار سال \r\n\r\nحكايت : در عجايب المخلوقات مسطور استكه در جزيرهء از جزاير بحر چين گروهى توطن دارند كه قد ايشان چهار شبر است\r\nو رنك و رويشان سرخ و از تيزى گفتار سخن آنجماعت را نميتوان فهميد و در جزاير بحر زنك نيز همچنين طايفهء هستند كه قد ايشان يك ذراعست و عريانند و با زنگيان هرسال محاربه ميكنند و آن طايفه بسيارى از ايشان را ميكشند و از كشته ايشان تغذى مينمايند\r\n\r\nحكايت : در عجايب - المخلوقات آمده كه گليم گوشان از نسل مليك‌اند\r\nو منازل آنجماعت در جوار يأجوج\r\n\r\n","description":"","footnote":"","page_name":" 756 ","page_number":756},
  {"content":"\r\n\r\nو مأجوجست و گوشهاى ايشان بزرك است كه يكيرا بستر و يكيرا لحاف ميسازند و اين روايت ضعيف مينمايد چه مليك از اولاد يافث بن نوح عليه السّلام است و جد مغولان بوده است اگرچه گوش مغول از گوش ديگر اقوام بزرگتر است اما چنان نيست كه اين لفظ بر آن اطلاق توان كرد\r\n\r\nحكايت : در جزاير بحر چين و زنك گروهى سياه‌چرده قوى هيكل پرقوت ميباشند\r\nو پيوسته با سكان نواحى محاربه مىنمايند و تا گوشت آدمى يابند بغذاى ديگر التفات ننمايند حكايت در عجايب المخلوقات مسطور استكه در جزاير بحر چين گروهى هستند بر هيأت آنكه آدمى را از فرق تا قدم به دو نيم كنند و ايشانرا يك نيمهء سر و يك نيمه تن و يك چشم و يكدست و يكپاى باشد و بدين يكپاى چنان دوند بلكه جهند كه مردم به دو پاى بديشان نرسند و در كتاب انساب آورده‌اند كه اينطايفه از نسل دياء بن عوض بن سام بن نوح‌اند و دياء مذكور عم شداد بن عاد بوده و بعضى اينقوم را نسناس خوانند و مثل ايشان در حيوانات ماهى موسى است كه نيمهء آن را خورده بود و چون بمجمع البحرين رسيد كه مقام حضرت خضر نبى بود آن ماهى را فراموش كرده ببركت حضرت خضر حيات يافته خود را در آب انداخت و ماهى نيم تن از نسل آن ماهى است .\r\n\r\nحكايت : آورده‌اند كه حضرت مقدس امير المؤمنين على عليه السّلام خادمى داشت كه او را ابو الدنياء المعمر ميگفتند\r\nو ابو الدنيا مدتى خدمت آنحضرت كرده امير المؤمنين عليه السّلام در شأن او دعا فرمود كه خداوند سبحانه بر عمر تو بركت كناد ابو الدنيا مدت سيصد سال زندگانى كرد و اين سخن ميان محدثان اشتهار دارد و ابو عبد اللّه محمد ابن المعمر الموزيائى كتاب دور شباب و شيب تأليف نموده اسامى جمعى كه بدرازى عمر مشهور و منسوب بوده‌اند آنجا ذكر نموده‌اند و از آن جمله چندكس از قبايل عرب را ذكر كرديم تا اين نسخه خالى از آنمعنى نباشد زهير بن حباب الكلبى دويست و بيست سال عمر يافت چنانچه در باب او گفته‌اند :\r\n لقد عمرت حتى ما ابالى * اجلنى فى صباحى ام مسائى\r\nو قد كبر ما فى مأتان عاما * عليه ان تمثل ما سوائى \r\nو ديگر از دراز عمران عرب جعشم بن عوف بود و او دويست و پنجاه سال بزيست .\r\n حتى متى جعشم فى احياء * ليس مرامد و اغناء \r\n\r\n","description":"","footnote":"","page_name":" 757 ","page_number":757},
  {"content":"\r\n\r\nو ديگر از آنطايفه كه بدرازى عمر اختصاص داشت لقمان بن عاد بود و چون خداوند عز و علا هود نبى را بقوم عاد مبعوث ساخت هود هرچند ايشانرا نصيحت كرده باسلام دعوت نمود آنجماعت ابا نمودند لاجرم قهار منتقم آنطايفه را ببلاى غلا گرفتار ساخت و همچنين مقدمهء عذاب هرقومى قحط بوده و چون تنگى معاش ايشان از حد اعتدال تجاوز نمود چندكس از معارف خود را به مكه فرستادند و شتران همراه كردند تا بآنذبايح قيام نموده از خداوندان كعبه باران استدعا نمايند و از آن جمله يكى لقمان بن عاد بود و ديگر فيل و ديگر مرثد بن سعد اگر چه يهود بود اما ايمان آورده بود و اسلام خويش را پنهان ميداشت و آنطايفه چون بحرم رسيدند در خانهء معاوية بن بكر كه مردى كريم و سخى بود و از قبيلهء عملاق و بآنطايفه خويشى داشت نزول كردند معويه بمراسم ضيافت قيام نموده چون آنجماعت از قحط و غلا برفاهيت و رجا رسيدند از قوم خويش فراموش كردند و بعد از سه ماه معاويه به جهت قوم عاد كه در تنگى و عسرت ميگذرانيدند غمناك شد اما نخواست كه اينمعنى اظهار نمايد تا حمل بر اين نكنند كه او از ميزبانى و مهماندارى ايشان بتنگ آمده است دو كنيزك مطربه كه ملك او بود پيوسته در مجلس شراب بجهة اشراف عاد سرود ميخواندند و چنك مينواختند گفت كه در اثناى سرود بيتى چند بخوانيد كه دلالت بر تشويش خاطر و پريشانى ضماير و ضيق معاش عاديان كند شايد كه اينجماعت متنبه شده بدعا قيام نمايند كنيزكان بفرموده عمل نموده اشراف عاد را از حال قوم ياد آمده شترانرا قربانكرده دعا كردند و از حضرت واهب بىمنت باران استدعا نمودند در اينوقت مرثد بن سعد گفت تا به پيغمبر خود ايمان نياوريد ممكن نيست كه از اين بليه خلاص يابيد ايشان از اسلام مرثد خبر يافته از او مفارقت نمودند مقارن دعاى آن جماعت سه قطعه ابر بالوان مختلف سرخ و سفيد و سياه پيداشده آوازى از بالاى خود شنيدند كه يكى از اين ابرها اختيار كنيد فيل كه سرور قوم بود گفت « اخترت سحاب السوداء » بار ديگر ندا آمده كه عجب خاكسترى مهلك اختيار كرديد كه يكى از قوم عاد را زنده نخواهد گذاشت و چون آنجماعت از هلاك قوم خبر يافتند متالم و پريشان گشتند و بقولى از حضرت آفريدگار تمناى حيات ابد كردند خطاب آمد كه شما هركدام مدتى معين سازيد تا در دنيا زنده بمانيد كه خلود در اينجهان از قبيل\r\n\r\n","description":"","footnote":"","page_name":" 758 ","page_number":758},
  {"content":"\r\n\r\nممتنعانست ايشان گفتند كه الهى چون عاقبت از صحبت ياران بريد نيست ما را بياران رسان آنصرصر عظيم بر ايشان وزيده همه را از زمين ربوده پاره‌پاره ساخت اما لقمن ابن عاد گفت خداوندا مرا عمر هفت كركس كرامت فرماى دعاى او مستجاب شده لقمان كركس بچگان مىپرورد و هريك بقولى هشتاد سال و بروايتى صد ساله شده بعالم آخرت ميرفتند و كركس آخرين كه لبد نام داشت چون بعالم آخرت پرواز نموده لقمن نيز رخت سفر آخرت بربست ديگر نيز از صاحبان عمر طويل لقمان حكيم بود كه بعضى مدت عمر او را هزار سال و برخى سه هزار سال گفته‌اند و در بدايت حال لقمان مورخان اختلاف كرده‌اند بعضى گفته‌اند كه لقمان غلام مردى از بنى اسرائيل بود و آنشخص لقمانرا بسى مثقال طلا خريده بود و بجهة خواجه هيزم ميكشيد روزى خواجهء لقمان با يكى از همنشينان نامناسب بر كنار رودى نرد ميباخت بر آنقرار بود كه هركه مغلوب گردد آب آن روز را تماما بياشامد يا نصف مال خود تسليم خصم نمايد اتفاقا خواجهء لقمان مغلوب گشته خصم او را بر خوردن آب رود الزام نموده خواجهء لقمان بنابر عدم قدرت در آن امر امتناع نموده به تسليم مال راضى گشت اما مهلتى طلبيد كه اگر جوابى بصواب نگويد از سر اموال برخيزد و خصم مهلت داده خواجه به خانه آمده آنشب را ببدترين حالى بروز آورده بامدادان حضرت لقمان بدستور پيشتر هيزم بسراى آورده بسلام خواجه شتافت او را غمناك و متفكر يافته پرسيد كه موجب اندوه چيست خواجه روى از او گردانيده لقمان سئوال خود را مكرر گردانيده گفت در اينوقت اعراض وجهى ندارد چه ميشايد كه چاره اين مهم از پيش من روى نمايد خواجه صورت واقعه را تقرير نموده جناب حكمت پناهى فرمود كه سهلست من با تو بكنار دريا آيم و خصم را مغلوب سازم و چون حريف غالب بتقاضاى مال آمده لقمان گفت با تو بموضع معهود ميرويم تا خواجهء من آب بياشامد و هرسه روانشده چون آنجماعت رسيدند لقمان از خصم پرسيد كه اگر خواجه مرا تكليف ميكنى كه آبى كه ديروز در اين رود روان بود بياشامد تو آن آب را حاضر كن تا حريف بر سر حرف رود و اگر ميگوئى كه آبى را كه اكنون در ميان رود روانست بخورد تو اين آب را نگاهدار تا بموجب شرط عمل نمايد و اگر مقصود شربت آبيست كه بالاتر از اينموضع است تو آن را محفوظ ساز تا بدين مخلوط نگردد تا خواجه بآشاميدن\r\n\r\n","description":"","footnote":"","page_name":" 759 ","page_number":759},
  {"content":"\r\n\r\nآن مبادرت نمايد اينمعنى مقرراستكه خواجهء من با تو شرط نكرده است كه آبى كه در اين رود از اول دنيا تا به آخر دنيا ميآيد بخورد خصم غالب از اينكلمات متحير مانده مغلوب گشت و چندانكه جدل كرد به جائى نرسيد و خواجه بشكرانهء اين نعمت لقمانرا آزاد كرد .\r\n\r\nفصل دويم در بيان ممالك جهان و احوال بعضى از بلدان و بحار ربع مسكون و ذكر تاريخ بعضى از شهرهاى ايران و اسامى بانى آنها و بعضى ديگر از اشياء\r\n\r\nاما ولايت عراق\r\nحكايت در مسالك الممالك مسطور استكه\r\n\r\nعراق عرب\r\nرا كرد بمنزلهء دل ايران داشته‌اند و چون دل سلطان وجود است ابتدا بشرح آن اولى است و چون امير المؤمنين عليه السّلام در آنجا آسوده‌اند و مدتى در آنجا توطن داشته‌اند تقديم آن واجب است حدودش تا بيابان نجدو در پاى فارس و ولايت خوزستان و ديار بكر است طولش از تكريت تا عبادان صد و بيست و پنجفرسنك است و عرضش از عقبهء حلوات تا قادسيه محاذى بيابان نجد صد و هشتاد فرسنك است و در زمان عمر چون عراق عرب مفتوح شد آن را بر اهل اسلام وقف كرده بمساحت آنولايت فرمان داد بعد از مساحت سى و شش هزار هزار جريب برآورد كردند و بدينحساب ده هزار فرسخ مسافت دارد هر جريبى شصت گز در شصت گز عمر بر جريب گندم كار چهار درم و بر جو كارد و درم و بر نخلستان هشت درم و بر ميوه هشت درم خراج معين كرده و در آنولايت پانصد هزار آدمى از اهل ذمه توطن داشتند عمر ايشانرا سه قسم ساخت بر قسم اعلى هر مرد را چهل و هشت درم جزيه مقرر كرد و بر قسم اوسط تقريبا بيست و چهار درم و برادنى دوازده درم مقرر كرد تا سال‌بسال ميدادند و مجموع خراج ديوانى عراق عرب در زمان عمر صد و بيست هزارهزار درم نقره بود و در زمان حجاج بن يوسف خراج آنولايت بپانزده هزارهزار دينار رسيد و اين تفاوت بواسطهء ظلم حجاج بن يوسف بود و حمد اللّه مستوفى در نزهة القلوب آورده كه در زمان غازانخان خراج عراق عرب سيصد تومان كه هر تومانى ده هزار مثقال طلا است رسيده بود\r\n\r\nكوفه\r\nاز اقليم سوم است طولش از جزاير خالدات 6 - و عرض از خط استوالا و از روى اتفاق چون طول و عرض عطلت دلالت دارد كه از متوطنان آنجا كارى نيايد و قولشان اعتماد را نشايد\r\n\r\n","description":"","footnote":"","page_name":" 760 ","page_number":760},
  {"content":"\r\n\r\nو اين مثل در ميان عرب مشهور است كه « الكوفى لا يوفى » هوشنگ پيشدادى ابتداى عمارت آنكرده بعد از تخريب ، سعد وقاص در عهد عمر بتجديد در عمارت آن سعى نمود و امير المؤمنين مدينه هاشميه را در جنب آن ساخت و ابو جعفر دوانيقى در زمان خلافت خود در عمارت آن بيفزود و بارو در آنقصبه و بر شهر كوفه كشيد و دور آن باره هيجده هزار گام بود و هواى آن گرم‌تر از بغداد است و شمالش نيز بيشتر است و حضرت امير المؤمنين على عليه السّلام را در مسجد كوفه زخم زدند و آنحضرت دست مبارك در ستونى زده اثر پنجه همايونش در آن بديد شد و از بسكه مردم بجهة تبرك روى در آنستون ماليده‌اند كوى شده است و امير المؤمنين على عليه السّلام در كوفه چاهى حفر نموده در تمام آنشهر به غير از آب آنچاه شيرين نيست و اكنون شهر كوفه خرابست بمرتبه‌اى كه آثار و اطلال آن نيز پيدا نيست و به غير از مسجدى كه حضرت شاه ولايت را در آنجا زخم زده‌اند و خانه‌اى كه آنحضرت توطن داشته‌اند از عمارت چيزى ديگر باقى نمانده است و آنمنزل بمرتبه پاكيزه و منزه است كه بينندگان گمان مىبرند كه مگر امروز آن را تعمير نموده‌اند و كوفه در زمان سلطان احمد جلاير بيكبارگى خراب شد و مزار صحابه در آنجا بسيار است و روضه مقدسه امير المؤمنين على در دو فرسنگى كوفه است و آن را قديم مشهد غزوى ميگفتند چه آنحضرت وصيت كرده بود كه چون درگذرم كالبد مرا بر شترى بار كرده آن را رها كنيد هرجا كه شتر زانو بر زمين زند مرا در آن محل دفن كنيد حضرات ائمه يعنى حسنين عليهما السلام بفرموده عمل نموده مزار آنحضرت را ظاهر نساختند و در زمان تسلط بنى اميه مستوره بود و در عهد هرون الرشيد فى سنة خمس و سبعين و مائه كه خليفه به شكار رفته بود نخجيرى پناه بآنزمين برد هرون هرچند سعى نمود اسبش در آنزمين نميرفت و كلاب و طيور معلم گرد آن نميگشتند از پيران ولايت تحقيق نمود گفتند چنين بما رسيده كه مزار فايض الانوار اسد للّه در اينمقام است هرون بحفر آن فرمانداد حضرت شاه ولايت پناهرا زخم زده خفته يافتند هرون بوسه بر قدم آنحضرت نهاده گنبدى بر فراز سر آنحضرت بنا كرد و در سنهء سيصد و سى و چهار عضد الدولهء ديلمى عمارت عالى ساخته آنمقام قصبه شد و حصارى بر آن كشيده دورش دو هزار و پانصد گام و غازنخان دار السياده در آنجا بنا كرده باتمام رسانيد سلطان محمد خدابنده و پسرش سلطان\r\n\r\n","description":"","footnote":"","page_name":" 761 ","page_number":761},
  {"content":"\r\n\r\nابو سعيد مدارس و خوانق در آنمشهد مقدس ساخته در رساله سلطان ملك شاه سلجوقى آمده كه سلطان نوبتى از كوفه بمشهد مقدس ميرفت در راه منارى كج شده ديد نيمى از زمين برخاسته بود نيمى افتاده از حال آن پرسيد گفتند كه نوبتى امير المؤمنين على عليه السّلام از اينجا ميگذشت اين منار بجهة تواضع كج شد آنحضرت اشاره فرمود كه بايست همچنان بماند و عمارت مشهد حضرت امام حسين ( ع ) را نيز عضد الدوله ديلمى ساخت و بعد از آنكه متوكل عباسى آب در آن بسته بود و آب حيرت كرده آنزمين كه مدفن آنحضرتست خشك مانده متوكل بتخريب عمارتيكه مختصر بر سر آنحضرت ساخته بودند امر كرده بود سلطان اويس ايلكانى و پسرش سلطان حسين عمارتى عالى كه اكنون هست ترتيب دادند\r\n\r\nبغداد\r\nاز اقليم سوم است و ام البلاد عراق و عرب و بر طرف دجله افتاده طولش ف ح و عرضش لح ى در زمان اكاسره در آنزمين به طرف غربى دجله قريهء كرخ نام شاپور ذو الاكتاف ساخت و بر طرف شرقى ديهى ساباطنام و انوشيروان در صحارى آنقريه باغى بنا نهاد موسوم بباغ داداسم و علم آنشهر المنصور باللّه ابو جعفر عبد اللّه بن محمد بن عبد اللّه عباس كه خليفه ثانى بود از خلفاى بنو عباس در سنه 149 بغداد را بنا كرد بطالع قوس و پسرش مهدى بجانب شرقى دار الخلافه ساخته بسيار عمارت كرد و هرون الرشيد در اتمام آن سعى نموده بمرتبه‌اى رسانيد كه طول عمارت آن چهار فرسنگ و عرض يك فرسنگ شد و المستظهر باللّه احمد بن مقتدى جانب شرقى را بارو كشيد و دور آن هيجده هزار گام بود و ميوهاى گرمسيرى مثل خرماى مختوم و انگور بهرزى نيكو مىباشد و پنبه و غله نيكو ميآيد چنانچه يكمن تخم يكصد من ريع ميدهد اما اكنون بسبب عدم التفات قياصرهء روم و فقدان همت اهل آنولايت اكثر آنولايت نامزروعست و نهرهاى قديم خراب و باير گشته و بدان سبب در آنجا گرانى روى نموده و با آنكه غله آنجا را از غايت قوت آنزمين تا نخورانند ريع نيكو ندهد و درخت گز بمرتبهء در آنزمين بلند مىشود كه دور ستونش دو گز مىباشد و آب دجله در اقصاى ديار روم و ارمن ميگذرد و آبها به دو ملحق ميگردد و چون از موصل بگذرد در اول ديار عراق آب النون كبرى كه گذر اسب بهيچوجه نميدهد به دو پيوندد و در زير واسط پنج نهر معتبر از او برميدارند چنانچه در دجله چندان آب نميماند كه كشتى در آن تواند رفت و چون بديه مطاره رسد فاضل آب نهرها با آب فرات كه از نسطايح هرون آيد به او پيوندد و آبهاى خوزستان\r\n\r\n","description":"","footnote":"","page_name":" 762 ","page_number":762},
  {"content":"\r\n\r\nنيز به دو ملحق شده شط العرب شود و در زير بصره بدرياى فارس ريزد و فارسيان او را اروندرود گويند و بر جانب غربى آنمزار فايض الانوار امامين الهمامين موسى بن جعفر الكاظم عليهما السلام و محمد بن على الرضا واقعست و آنموضع قصبه‌ايست معمور و مزارات ائمه و اوليا مثل ابراهيم ادهم و جنيد بغدادى و سرى سقتى و معروف كرخى و حسين منصور حلاج و حارث محاستى و احمد مسروق و ابو الحسين خضرمى و غيرهم بسيار است و انورى در تعريف بغداد گفته :\r\n خوشا نواحى بغداد و جاى فضل و هنر * كسى نشان ندهد در جهان چنان كشور\r\nبغداد خوش است ليكن از بهر كسى * كو را بمراد دل بود دسترسى\r\nبا همنفسى بسر برد عمر عزيز * ضايع نگذارد از جوانى نفسى \r\n\r\nانبار\r\nبر كنار فرات بجانب مشرق افتاده است اكنون خرابست لهراسب كيانى بجهة اسيران بنى اسرائيل كه بخت النصر آورده بود آنشهر را تعمير نمود\r\n\r\nبابل\r\nاز مداين سبعهء عراق عرب بوده و اكنون باير و خرابست و آن نيز بكنار فرات طرف شرقيست قينان بن انوش بن شيث بن آدم عليه السّلام ساخته بوده است و طهمورث ديوبند بتجديد آن را عمارت كرده دار الملك ضحاك و نمرود بود و ضحاك بر سر تلى قلعهء ساخته بود كه آن را كنگ در ميگفتند اكنون خرابست و بر سر آن تل چاهى عميق است صاحب عجايب المخلوقات گويد كه هاروت و ماروت در آنجا محبوسند\r\n\r\nبصره\r\nاز اقليم سوم است عتبة بن غزوان بفرمودهء عمر ساخت مسجد جامع آن را عبد اللّه بن عامر بنا كرده بود حضرت ولايت منقبت امير المؤمنين على عليه السّلام آن را بزرك گردانيد و مرويست كه بجهة تحقيق سمت قبله آن آنسرور كمر آن بنّا را گرفته او را برداشت تا بنور كرامت و ولايت آنحضرت كعبه را به نظر آورد و قبله را بر سمت آن راست كرد هواى آنديار در روز بغايت گرم مىباشد اما شب چندان حرارت ندارد و باغستان بسيار دارد و زمين باغستان بلند است و آب شط العرب در نشيب اما بوقت مد دريا آب هرروز بلند مىشود و باغستانرا آب ميدهد در قديم طول آن باغستان سى فرسنك بوده و عرضش دو فرسنك حمد اللّه مستوفى گويد اهل بصره سياه‌چهره‌اند و شيعى اثنا عشرى و زبان ايشان به عربى معربست و فارسى نيز گويند اما در اين زمان كه سنهء اربع و الف هجريست در مذهب بخلاف آنانند چه اكثر حنفى و شافعىاند\r\n\r\n","description":"","footnote":"","page_name":" 763 ","page_number":763},
  {"content":"\r\n\r\nو توابع بسيار دارد از آن جمله نيسانست كه ابليس اول در آنجا نزول نموده و بيات و با دريائى و با كسائى سه قصبه‌اند و دربا دربائى قصب بسيار است\r\n\r\nحله\r\nاز اقليم چهارم است و طولش عطم و عرضش لانه امير سيف الدولة بن صدقه منصور اسدى بناى آن نهاد فى سنه 436 در عهد قايم عباسى و اكثر عمارت آن بر طرف غربى آن واقعست و بر جانب شرقى معمورىاند كيست و آب فرات آبيست در غايت گوارندگى و نيكوئى و بدينجهة آن را فرات گويند چه فرات بلغت عرب آب خوش‌طعم گوارنده را گويند و قوله تعالى  هذا عَذْبٌ فُراتٌ *  و منبع آب فرات كوهستان ارمنيه‌وار زن - الروم است و در اول چشمهء بزرگيست كه دور آن دويست و پنجاه گز باشد و چندان آب از آنچشمه بيرون ميآيد كه گذر آب بدشوارى مىشود و چون مسافتى برود ديگر چشمها و انهار به دو ملحق شوند و آبى عظيم شده بولايت روم بگذرد و در يك فرسخى آذربايجان گذشته بحدود ملاطيه ازديار روم بيرون آيد . و بديار شام داخل گردد و در ديار شام آب سبحه و كيسوم و ديعان و غيرهم به دو پيوسته برقه و عانه و تبت آيد و در سواد عراق عرب نهرهاى بسيار از آن نهر برميدارند و در قديم نهرهاى عظيم در آنمحل از فرات برداشته بودند كه مدار مداين سبعهء عراق و قراء و مزارع بر آنها بوده مثل نهر سوار و نهر ملك و نهر صينى و نهر ناحيه كه شهر كوفه و ضياع و قراى آن را مدار بر آن نهر بود اكنون اكثر اين نهرها بسبب عدم التفات پادشاهان زمان خرابست بالجمله فرات از واسط گذشته در زير ديه مطاره به آب دجلهء بغداد منتظم گشته شط العرب ميگردد و در درياى بصره ميريزد و طول فرات چهارصد فرسنگ است و چون نخلستان بسيار دارد هوايش بعفونت مايلست و اهل آنجا شيعى اثنا عشريند و سفيدچهره و ضخيم الجثه حمد اللّه مستوفى گويد كه اهل حله در مذهب بغايت متعصب‌اند\r\n\r\nتكريت\r\nاز اقليم چهارم است طولش غوك و عرضش لدل بر كنار دجله افتاده است بجانب غربى شهرى وسط بوده است و از ميوهايش خربزهء نيكو مىباشد و در سالى سه‌بار زرع ميكنند\r\n\r\nسامره\r\nمعتصم عباسى آن را بنا كرده است و عمارت آن در زمان معتصم هفت فرسنگ بود در طول و يكفرسنگ در عرض و در آنجا مسجد جامعى ساخت و منارى در آنمسجد باتمام رسانيد در ارتفاع صد و هفتاد گز كه راهش از بيرون بود گويند كه حضرت خاقان اعظم شاه اسماعيل بهادر خان بر استرى سواره بر بالاى آن مناره برآمد\r\n\r\n","description":"","footnote":"","page_name":" 764 ","page_number":764},
  {"content":"\r\n\r\nو در ميان مسجد معتصم كاسهء سنگى وضع كرده بود كه دورش بيست و سه گز بود و در بلندى هفت گز و در حجم نيم گز و آن را كاسهء فرعون ميگفتند و اكنون اثرى از آن ظاهر نيست و حالا از عمارت سامره قلعهء محقر باقيمانده و منزل حضرت امام الهمام على بن محمد الرضا و پسر او امام حسن عسكرى در آنجاست و در آنخانه آسوده‌اند و امام محمد بن الحسن المهدى در سردابه واقعست در فرود آنمنزل عالى غايب شده‌اند و خلايق از اطراف و اكناف جهان بجهة زيارت روضهء مقدس حضرت آنجا ميروند و جمعى از سادات در آنجا ساكن‌اند كه مردم را زيارت ميفرمايند و معاش ايشان از تردد صادر دو وارد ميگذرد\r\n\r\nحلوان و حيره\r\nنيز از مداين سبعهء عراق بوده‌اند و اكنون هردو ويران و خرابند و حيره بر يكفرسخى كوفه واقع بوده و اطلال و عمارات و خورنق و سديد كه نعمان بن منذر بجهة بهرام گور ساخته بود باقيست و خالس و خاففين و دحيل و دير عاقول و قادسيه و محول و عسكره از شهرهاى وسط عراق عرب بوده و اكنون بعضى خرابست و برخى آبادان\r\n\r\nخالص\r\nولايتى است و در قديم سىپاره ده معمور آبادان داشته بر آب نهروان\r\n\r\nمداين\r\nاز اقليم سيم است طهمورث ديوبند ساخته كرد بادنام كرد و جمشيد باتمام رسانيده و بطيسفون موسوم گردانيد بزرگ‌ترين مداين سبعه بوده است و اكنون خرابست و جمشيد در مداين بر دجله از سنك و آجر پلى ساخته بود چون اسكندر رومى به آنجا رسيد آنعمارت را به نظر درآورده گفت اين اثرى عظيم است از ملوك فارس از غايت رشك بتخريب آن فرمان داد و اردشير بابكان نتوانست كه آن پل را بتجديد عمارت كند از زنجير جسرى بر دجله بست و مداين را به حال عمارت آورده دار الملك گردانيد\r\n\r\nنهروان\r\nشهرى بزرگ بوده است از مداين سبعه بر كنار آب سامره و اكنون آن آب را خوانند و آنشهر به كلى خرابست طريق خراسان ولايتى معتبر است و قصبهء آن يعقوبا بوده است و اما اكنون در آنولايت شهروان كه شهرى وسط است شهر آنولايت است نعامه قصبه‌ايست ميانهء بغداد و واسط بر كنار دجله هيئت شهرى بوده و قلعهء داشته محكم و اكنون بعضى عمارت آن باقى مانده و آنشهر بر غربى فرات واقعست و نخلستان و ميوهء بسيار دارد و قريهء حيه كه از توابع آنجاست بغايت خوش هواست چنانچه درخت جوز و بادام و خرما و نارنج در همه باغى مىباشد از هيبت كند چشمهء قير نتوان بود\r\n\r\nواسط\r\nاز اقليم سيم است طولش قاله و عرضش لاك حجاج بن يوسف ساخت\r\n\r\n","description":"","footnote":"","page_name":" 765 ","page_number":765},
  {"content":"\r\n\r\nفى سنه 53 بر كنار دجله افتاده است و بسبب نخلستان هوايش بتعفن مايلست\r\n\r\nحديد و عانه\r\nدو قصبه معمورند\r\n\r\nعراق عجم\r\nچهل‌پارهء شهر است و اكثر بلادش معتدل هواست حدودش بولايت آذربايجان و كردستان و خوزستان و فارس و جيلانات و قوس پيوسته است و طولش از سفيدرود تا يزد صد و شصت فرسنك و عرضش از جيلانات تا خوزستان صد فرسنگ است و در عهد پيشين در عراق عجم چهار شهر معتبر بوده اصفهان و رى و قم و همدان حمد اللّه مستوفى گويد كه جدم امين الدين نصير مستوفى ديوان آل سلجوقى بود دفتر او را به نظر درآوردم در آنزمان دو هزار و پانصد و بيست تومان مغولى حقوقى ديوانى عراق بوده و تومان مغولى صد تومان تبريز استكه در زمان ما شايع و رايج است و اكنون بجهة تخريب ولايت معلوم نيست كه عشرى از آن باقى مانده باشد\r\n\r\nاصفهان\r\nاز اقليم چهارم است اما بجهة طول و عرض حكما آن را از اقليم سوم شمرده‌اند طولش از جزاير خالدات قوم و عرضش از خط استوا لب كه در اصل چهارده بوده است : كران و كوشك و جوباره و دشت و بعضى را طهمورث و برخى را جمشيد بنا كرده بودند و چون كيقباد كيانى بر تخت سلطنت نشست آنجا را دار الملك ساخت تا كثرت و ازدحام تمام در آنديار روى نموده در ظاهر قريها عمارات ميساختند تا آنچهار ، ده بهم پيوسته يكشهر شد ركن الدوله حسن بن بويه آن را حصار كرد دور بارويش بيست و يكهزار گام است طالع عمارتش برج قوس هوايش معتدلست و در تابستان و زمستان گرما و سرما بمرتبهء نيست كه كسى را از كار باز دارد و زلزله و صاعقه و بارندگى كه بموجب خرابى باشد كمتر اتفاق افتد اما بهر چندگاه و با در آنديار پيدا شود و خلق بسيار تلف گردند چنانچه در اين زمان اربع و الف هجرى طاعونى ظاهر شد كه اكثر اهل اصفهان جلاى وطن نمودند و خلق بسيار رخت سفر آخرت بربستند و چون آن بليه درگذشت بار ديگر بمساكن خويش رجوع نمودند خاكش بدن ميت را از تفرقه نگاه دارد و هرچه به دو سپارند از غله و غيره نيكو محافظت كند و تا چند سال تباه نگرداند زنده رود بر جانب قبله بر ظاهر شهر ميگذرد و از او نهرها در ميان شهر جاريست و زاينده‌رود نيز گويند اما زنده‌رود به جهت آن گويند كه آبش كمتر تلف گردد و مجموع بزراعت رود و زاينده‌رود بجهة آنخوانند كه چون در موضعى آب رود را بالتمام بازبندند از اصل ذهاب\r\n\r\n","description":"","footnote":"","page_name":" 766 ","page_number":766},
  {"content":"\r\n\r\nرود باز چندان حاصل شود كه رودى بزرگ گردد و در عجايب المخلوقات آورده - اند كه فاضل آب زنده‌رود در موضع كاوخانى به زمين فروميرود و بعد از مسافت شصت فرسنگ در ولايت كرمان پيدا مىشود و بدرياى فارس ميريزد و ميگويند كه در قديم نى پارهء نشان كرده در كاوخانى فرورفت و در كرمان سر بيرون كرد حمد اللّه مستوفى گويد كه اين روايت ضعيف است بجهة اينكه زمين كرمان از زمين كاوخانى ضعيف‌تر است و اللّه اعلم بصحته و در بعضى مواضع چون دو گز زمين حفر كنند بچاه رسد و آب چاهش در طعم و گوارندگى به آب زنده‌رود نزديك است و اكثر ميوها و اقسام حبوبات آنجا نيكو آيد و ريع نيكو دهد الا انار كه نيكو نيايد و تسعير غلات وسط باشد اما ميوه بغايت ارزانست و از ميوها انگور كشمشى و خربزهء كزوى و هندوانه و امرود بلخى كه آن را اهل اصفهان اميرى خوانند و زردالوى سرمر بغايت لطيف بود و مرغزارها و شكارگاهها فراوان دارد و از همه نوع شكار در او مىباشد حمد اللّه مستوفى گويد كه سلطانمحمد ملكشاه سلجوقى مدرسهء عالى در محله كلبار بنا كرده و مدفن سلطان هم آنجا بوده سنگى به وزن بيست هزار من كه بت اعظم هندوان بود و در وقت فتح هند بدست سلطان افتاده بود و كفار آن را برابر مرواريد از آن حضرت ميخريدند و پادشاه بواسطهء تعصب ملت نفروخته باصفهان آورده بود و در آستانه آنمدرسه گذاشته بود آنمدرسه را خراب كرده بود از مصالح آن مدرسهء ديگر ساخت و در سر مزار هارون ولايت كه بزعم اصفهانيان از اولاد امام موسى كاظم است عمارتى عالى طرح انداخته باتمام رسانيد و آن بت را دو نيمه ساخته نيمى تراشيده‌اند و در اين ايام بر در مدرسهء ميرزاشاه حسين گذاشته آب در وى ريزند تا صادر و وارد بياشامند و اهل اصفهان سفيدچهره و مردانه‌اند و در ايام سابق هميشه مردم آنجا با يكديگر محاربه و منازعه مينمودند و خلقى كثير از جانبين بقتل آمده‌اند و بدين سبب گفته‌اند\r\n اصفهان شهركيست پرنعمت * آنچه در وى طلب كنى شايد\r\nهمه چيزش نكوست الا آنكه * اصفهانى در او نميبايد \r\nو اهل انجا در قديم الايام شافعى مذهب بوده‌اند و اكنون شيعه اثنا عشريند و اهل شهر و ولايت يك مذهب دارند و چنان مذكور است كه هزارپاره ديه و مزرعه دارد و از كلام حمد اللّه مستوفى چنان معلوم مىشود كه حق ديوانى آنجا در عهد مغول سى و پنجتومان بوده\r\n\r\n","description":"","footnote":"","page_name":" 767 ","page_number":767},
  {"content":"\r\n\r\nولايتش پنج ناحيه است ناحيهء جى هفتاد و پنج ديه است ناحيه مار بين پنجاه و هشت پاره ديه است ناحيه كوارج سى و شش پاره ديه است و ناحيه قهاب چهل قريه است ناحيهء برخار سى و دو پاره ديه است ناحيهء النجان بيست پاره ناحيه بر اوان هشتاد پاره ديه است ناحيه روى دشت شصت و هشت و فاغان قصبه آنست\r\n\r\nبلوك رى\r\nشهرى اكنون خرابست و از زمان قتل عام مغول تا اين تاريخ ويران مانده است و اكنون طهران و ورامين شهر آنجا است و حقوق ديوانى آنجا هفتصد تومان بوده است كه هفتاد هزار تومان تبريزى باشد و بشآمت عمر سعد كه بجهة حكومت آنجا مرتكب قتل حضرت امام حسين عليه السّلام شده آنشهر و ولايت مرتبه‌بمرتبه ويران ميشد تا كار باينجا رسيد كه عشر عشيرى از معمورى اول باقى نمانده است\r\n\r\nطهران\r\nآب و هواى طهران از ساير ولايات رى بهتر است در قديم قصبهء بود و حضرت پادشاه مؤيد منصور مغفور در عمارت آن كوشيده بر او باروئى بركشيد كه تخمينا دورش يكفرسخ باشد و اكنون معمور و آبادانست و از ارتفاعاتش غله و ميوه نيكو ميآيد و از آن جمله خربزه و انگور و انجير او بغايت لطيف مىباشد اما خورنده ميوهاى آن از تب‌ولرز خلاص نگردد و در ولايت رى و با بسيار افتد زيراكه شمالش بسته است و هوايش گرم و متعفن است و آبش ناگوار و در اين باب گفته‌اند :\r\n ديدم سحرگهى ملك الموت را بخواب * بىكفش ميگريخت ز دست وباى رى \r\nو شهر كهنهء رى موسوم به راز بوده گويند نوبتى اصفهانى و رازيئى را در باب خوبى شهر با هم مناظره روى نمود اصفهانى بر زبان آورد كه خاك اصفهان تا چهل روز مرده را از هم نريزاند رازى جواب داد كه خاك رى مردهء چهلساله را دوست دارد و نمىميراندى\r\n\r\nكهنه\r\nرا شيث بن آدم ساخته و هوشنك پيشدادى در عمارت و زراعت آن افزوده بعد از خرابى باز منوچهر مرمت كرده و بعد از آن چنان كه گذشت بشومى عمر سعد خراب‌شده مهدى عباسى احياى عمارت آن كرده در زمان هجوم لشكر چنگيز خان بقتل عام خراب گشته\r\n\r\nسلطانيه و قزوين\r\nسلطانيه از اقليم چهارم است طولش فذع و عرضش لزلط ارغون خان بن آقا خان بن هلاكو خان بنياد نهاده و پسرش سلطان محمد خدابنده باتمام رسانيده بنام خود منسوب ساخت طالع عمارتش برج اسد است دور بارويش آنچه ارغونخان بنا كرده بود دوازده هزار گام بوده و در او قلعه‌ايست از سنك تراشيده اند كه خوابگاه سلطان ابو سعيد است در اين زمان به غير از آن قلعهء معمورى ندارد\r\n\r\n","description":"","footnote":"","page_name":" 768 ","page_number":768},
  {"content":"\r\n\r\nآبش از كاريز است و بغايت خوشگوارا است و هاضم و علفخوارهاى خوب دارد\r\n\r\nقزوين\r\nاز اقليم چهارم است طولش از جزاير خالدات ندع و عرضش از خط استوا لدع و اصل شهر قزوين كه شاپور ذو الاكتاف ساخته بود اكنون محله‌ايست در ميان شهر و تاريخ عمارت آن ماه عيار است سنهء ثلاث و ستين و اربعمائه اسكندرى طالع و عمارتش برج جوزا چون حضرت پادشاه مؤيد المنصور قزوين را دار الملك ساخته بدان سبب كثرت عظيم در قزوين روى نمود و اكنون در غايت معموريست و هوايش معتدلست و آبش از قنوات و باغستان بسيار دارد و سالى يك بار باغها را آب دهند و از ميوها انگور و بادام و فستق و خربزه و هندوانه كه از مزرعهء فيض‌آباد حاصل مىشود بغايت نيكو است و شكارگاهها و علفخوارهاى نيكو دارد بتخصيص علف شتر و بر سه فرسخى قزوين چشمه‌ايست كه در روزهاى گرم تابستان آب آن يخ بندد و چون يخ شهر تمام شود از آنجا توان آورد و مردم آنجا اكثر حنفى مذهب و بعضى شيعهء اثنا عشرى و بعضى شافعى نيز ميباشند و امام‌زاده حسين بن موسى كاظم در آنجا مدفونست و بشاهزاده حسين مشهور است و احمد غزالى در آنجا مدفونست ولايتش سيصد پاره ديه است با مزرعه\r\n\r\nابهر\r\nاز اقليم چهارم است كيخسرو بن سياوش كيانى بنا نهاده كه باتمام رسانيده و در آنجا قلعهء گلين است كه داراب بن داراء كيانى ساخته و دور با روى آن پنجهزار و پانصد گام بوده هوايش سردسير است و آبش از رودخانهء كه بدانشهر منسوبست حدود سلطانيه برميخيزد و بولايت قزوين ميريزد غله‌اش بسيار است اما نانش بد است از ميوهايش امرود و آلو و گيلاس نيكوست و ولايتش بيست و پنج‌پاره ديه است\r\n\r\nآوه\r\nاز اقليم چهارم بطالع سنبله دور بارويش هزار گام بود و پنبه و غله در آنجا بسيار حاصل مىشود اما نانش زبونست و از ميوهايش انجير بهتر است و مردم آنجا شيعه اثنا عشريند و از قديم باز همين مذهب داشته‌اند و بغايت متعصب بوده‌اند ولايتش چهل‌پاره ديه است و اكنون در شهر و ولايت معمورى نمانده است\r\n\r\nرودبار\r\nولايتى است كه شاه رودبار در ميانش ميگذرد و آب شاه‌رود دو شعبه است يكى از طالقان قزوين برميخيزد و شعبهء ديگر از جبال تستر و در ولايت طارمين در سفيدرود جمعشده در گيلان كويم ببحر خزر ميريزد و طول اين رود پنجاه فرسنگ است و ديار رودبار در شمالى قزوين بشش فرسخى افتاده است و در آنجانب قريب پنجاه قلعهء مستحكم بوده است و بهترين\r\n\r\n","description":"","footnote":"","page_name":" 769 ","page_number":769},
  {"content":"\r\n\r\nآن قلاع الموتست و اكنون معمور است و الموت دار الملك اسماعيليه بوده است و آنقلعه از اقليم چهارم است و الداعى له الحق الحسن بن زيد الباقرى در سنه 246 به تعمير آن قيام نموده و در سنه 483 حسن صباح بر آنجا استيلا يافت و آنقلعه را در قديم الموت ميگفتند يعنى آشيانهء عقاب و حرف الموت بعدد جمل تاريخ صعود حسن صباحست بر آنحصار و ولايت رودبار اگرچه بعضى گرمسير است اما سردسيرش چنان نزديكست كه در دو موضع آواز هم توانند شنيد و در يكى جو دروند و در ديگرى هنگام زرع جو باشد از ميوهايش سيب و امرود نيكو آيد و نانش خوب باشد\r\n\r\nساوه\r\nاز اقليم چهارم است طولش مدح و عرضش لدج قديم الايام بحيرهء داشت و در شب ولادت حضرت رسالت صلى اللّه عليه و إله آن بحيره به زمين فروشد و بدانشهرى بطالع جوزا ساختند و در زمان سلطان محمد خرابى به حال برج‌وباروى آن راه يافت و امير ظهير الدين بن ملك شرف الدين ساوجى آن را عمارت كرده و فرش آجر انداخت و دور آن بارو هشت هزار و دويست زرع است و پسرش صاحب اعظم خواجه شمس الدين قريهء رود را بارو كشيده و داخل شهر ساخت و در آنقرب چهار هزار ذراع باشد هواى ساوه بگرمى مايلست اما صحيح است و آبش از قنوات و رودخانهء مزدقانست و رودخانه كاوه و سارو در دو فرسخى ساوه ميگذرد و بعضى از ولايات ساوه و آوه نيز بر آن آب مزروعست و آن آب بعضى از كوه الوند همدان برميخيزد و برخى از كريوهء اسدآباد يا شاندرود و قرلو و همدان و شعبهء ديگر از كوه راسمند و ديگر جبال بر ولايت همدان گذشته بساوه و آوه رسيده و پس از سدى كه خواجه شمس الدين محمد صاحبديوان در ماهى - بره ساخته درياچه مىشود و فاضل آب بهاريش از هفتاد پولان كه اتابك شيرگير سلجوقى ساخته گذشته بولايت مقاره منتهى گردد و آب تابستانى ساوه و آوه بر آن سد است طول اين رودخانه چهل فرسنك است و در آنجا در زمستان يخ آب در چاه مىبندند و تابستان آب سرد از چاه برآيد و از ميوهايش انگور و سيب و به و انار بغايت خوبست و در آنجا غله بسيار است اما نانش بد است اهل شهر ساوه در قديم شافعى مذهب بوده‌اند و اهل ولايت به غير از دلوس جرد مجموع شيعه اثنا عشريند اما در اينزمان اهل شهر نيز شيعه‌اند ولايتش چهار ناحيه است صد و بيست و پنج‌پاره ديه در ظاهر ساوه بجانب شمال مشهد سيد اسحق بن موسى بن جعفر كاظم است در عجايب المخلوقات مسطور\r\n\r\n","description":"","footnote":"","page_name":" 770 ","page_number":770},
  {"content":"\r\n\r\nاست كه در يكمنزلى ساوه بجانب خرقان كوهيست بلند و در آنكوه غاريست مانند ايوانى در آنجا صورتهاى عجايب و غرايب در سنك نقش كرده‌اند و در آخر آنغار حوضى است و بر بالاى آنسنگ به شكل پستان زنان از كوه برآمده است و قطرات آب از آن پستانها فروچكيده در آنحوض جمع مىشود و آب آن از طول مكث متغير نميگردد و موجب شفاى بيمار است\r\n\r\nسجاس و شهرود\r\nدو شهر بوده است و در فترت مغول خراب شده‌اند و اكنون به قدر دو ديه است و چند ديه ديگر از توابع آنست و قبر ارغون در كوه سجاس است و در ولايت انجره قصبه ايستكه كيخسرو كيانى ساخته است و در آن قصبه سرائيست بزرگ و در صحن سراچشمه‌ايست به شكل حوضى بزرك بل دريا كه ملاحان بقعرش نتوانند رسيد و جوى آب كه هريك آسيائى بگرداند پيوسته از اندرياچه بيرون ميآيد و چون جويها را ميبندند آب حوض زياده نميشود و چون ميگشايند برقرار جارى ميگردد و در هيچ موسم كم‌وبيش نميشود\r\n\r\nطارم عالى و سافل\r\nولايتى گرمسير است و بر شمالى سلطانيه يكروزه راه واقعست و ميوه سلطانيه از آنجا است و در زمان قديم شهرى فيروزآبادنام در آنجا بوده است و در عهد معول خراب و اكنون قرب صدپاره ديه است\r\n\r\nطالقان\r\nولايتيست سردسير و در شرقى قزوين در كوهستان افتاده است و اهل آنجا شيعه اند\r\n\r\nمردقان\r\nشهركى وسط است از اقليم چهارم هوايش بسردى مايلست و غله و انگورش نيكوست\r\n\r\nفسكل دره\r\nدر شرقى غزوين و جنوب طالقان افتاده قريب چهل پارهء ديه است\r\n\r\nبلوك قم و كاشان\r\nدرين بلوك چند شهر است\r\n\r\nقم\r\nاز اقليم چهارم است طولش از جزاير خالدات مه عرضش از خط استوا لدى و طالع عمارتش برج جوزا و بارويش زياده از ده هزار گام است گويند كه چهل گام از باروى قزوين زياده است هوايش معتدلست و آبش از رودى كه حريادقان ميآيد و در آنجا نيز همچون آوه زمستان يخ در چاه مىبندد و تا بهنگام گرما بازميدهد و آب چاهش در پانزده‌گزى مىباشد و اندكى بشورى مايل بود و ارتفاعاتش غله و پنبه بسيار باشد و از ميوهايش نار و فستق و خربزه و انجير سرخ نيكوست و در آنشهر درخت سرو سخت نيكو ميآيد و مردم آنجا شيعهء اثنا عشريند و بغايت متعصب‌اند و اكثر آنشهر اكنون خرابست اما بارويش بيشتر برجا است و در زمان مغول بقول حمد اللّه مستوفى حقوق ديوانى آنشهر و ولايت چهارده تومان مغولى بوده\r\n\r\nكاشان\r\nاز اقليم چهارم است طولش از جزاير خالدات قوم و عرض از خط استوا لدح زبيده خاتون\r\n\r\n","description":"","footnote":"","page_name":" 771 ","page_number":771},
  {"content":"\r\n\r\nمنكوحهء هارون الرشيد بطالع سنبله بنا كرده باتمام رسانيد هوايش گرمسير است اما سرد سيرش بغايت نزديكست چنانچه از گرمسير تا سردسير ده فرسخ زياده نيست آبش از چشمهء فين است و روديكه از قصر ميآيد در زمستان سرما چنان مىشود كه يخ بسيار ميگيرند ارتفاعاتش : غله وسط ميآيد و پنبه بغايت خوب و از ميوها سردسيرى و گرمسيرى همه نوعى در آن مىباشد و معذلك ميماند تا حدى كه خربزه و انگور و انار آنجا تا نوروز سلطانى بلكه بعد از نوروز يك ماه مىباشد و چنان تازه و تر نگاه ميدارند كه بيننده گمان ميبرد كه مگر اكنون از فاليزيا از رز آورده‌اند از ميوه‌هايش خربزه و آلوى بخارا و شفتالوى آردى و زردالوى ركنى و نار خزانى و ترشه بغايت نيكو مىباشد و از حشرات عقرب آنجا بغايت قتالست و مردم آنجا شيعهء اثنا عشريند حمد اللّه مستوفى گويد كه اهل كاشان حكيم‌پيشه و لطيف طبيعت‌اند و در آنجا جهال و بطال كمترند و الحق اينمعنى مطابق واقعست و اهل آنجا البته بكسبى مشغولند و حرفه شعربافى در آنجا رواج تمام دارد و وضيع و شريف مرتكب آن ميگردند و به ظاهر شهر باغات بسيار است و در هر باغى عمارتى پاكيزه ساخته‌اند و درون شهر كاشان بغايت پاكيزه است و چرك و كسافت و فضلات آن را بجهة زراعت بيرون مىبرند و در ميان آن بلده قرب شش كاريز استكه جاريست اما بر روى زمين نيست و چند زينه پايه فروميبايد رفت تا به آب رسد و بدين جهة سردابها مشتمل بر حوضهاى بسيار است و چون هوا گرم شود اهل تنعم بل اكثر مردم بآنسردابها درآيند و از چاشتگاه تا عصرى در آنجا ميباشند و مثل راسته بازار كاشان در تمام جهان نيست طول آن بازار تخمينا دو هزار قدم باشد و تمام ميان ميدان كاشان فرش سنگ انداخته‌اند و بر چهار طرف عمارت عاليه ساخته‌اند بر يك حد ضلعش مدرسه و دار الشفائى ترتيب داده‌اند و در مقابل آن بر ضلع ديگرش خواجه عماد الدين شروانى كه بانى ميدان و مدرسهء مذكور است مسجدى وسيع ساخته و هم خواجهء مشار اليه بر ضلع شرقى ميدان حمامى و كارونسرائى باتمام رسانيده و بر ضلع غربى آن كارونسرائى ديگر عمارت كرده و بر اينجانب محمد مخترع عمارتى مختصر در جنب دار الشفا ساخته و صندوقى چوبين بر غرفهء آن عمارت نصب كرده كه چون ساعتى از روز گذشتى خروسى چوبين كه بر غرفه آنعمارت نصب است در گردش آمدى و در اين زمان آن صنعت خلل پذيرفته و شخصى امى عنايت‌نام و حاكمى كه در آن بلده\r\n\r\n","description":"","footnote":"","page_name":" 772 ","page_number":772},
  {"content":"\r\n\r\nدست ظلم و ستم برآرد البته ماخوذ و مقهور گردد و از مزار اكابر در نفس شهر شش نفر از اولاد ائمه اثنى عشر آسوده‌اند و دور بارويش يكفرسخست و در جانب غربى بر كنار شهر سلطان ملك شاه سلجوقى قلعه گلين ساخته و بقلعه جلالى مشهور است چنانچه حصار قلعه و حصار شهر يكى شده و يك دروازه به شهر گشوده مىشود و دروازهء ديگر بصحرا و الحق آنقلعه بغايت حصارى حصين است وليخان بيك ولد محمد بيك تركمان سنه 995 چنان خيال استقلال در دماغ راه داده آنقلعه را كه حضرت خاقان مغفور بتخريب آن فرمانداده بود و بعضى از كنگرهاى آن را انداخته بودند تعمير كرده باستظهار آن نداى انا و لا غير ميداد و بدانجهة ايذاى بسيار باهل كاشان رسيده خرابى كلى دست داده اميد آنكه شرح اينقضيه مشروح در آخر كتاب مسطور گردد و تا در اوايل سلطنت پادشاه جهانگير فلك‌رخش ملك‌بخش مأخوذ و مقهور گشته بعد از قيد و حبس بفرمان آنحضرت مقتول شد و شر او مندفع گشت و حقوق ديوانى كاشان در سنهء عشر و ستمأه هفتصد و پنجاه و پنجتومان و پنجهزار تبريزى بوده است\r\n\r\nاردستان\r\nبهمن بن اسفنديار بنا كرده و قرب پنجاه‌پاره ديه از توابع آنجاست و در محصول با كاشان مشابهتى دارد\r\n\r\nتفرش\r\nسيزده‌پاره ديه است و از قديم الايام باز همين مذهب دارند هوايش معتدلست و آبش از چشمها كه از كوهها برميخيزد\r\n\r\nزواره\r\nاز اقليم چهارم است و آن قصبه را برادر رستم زال بر سر مغارهء ساخته و سىپاره ديه از توابع اوست\r\n\r\nدليجان\r\nشهرى وسط بوده و اكنون قصبه‌ايست كه قرب هزار خانه در او باشد و در قديم بيست‌پاره ديه از توابع او بوده است\r\n\r\nجربادفان\r\nاز اقليم چهارم است طولش مداب و عرضش لدم هماى بنت بهمن كيانى ساخته و بكلبادكان موسوم گردانيده هوايش معتدلست و آبش از روديست كه از آنجا بدليجان ميرود و از محصولش غله و انگور بغايت خوبست و مردم آنجا در قديم شافعى بوده‌اند و اينزمان در اظهار تشيع غلو تمام دارند و در آندعوى صادقند حقوق ديوانى آنجا در عهد مغول چهار تومان و دو هزار كه چهارصد و بيست تومان و دو هزار دينار اين زمان باشد ولايتش قرب پنجاه‌پاره ديه است اكثر در غايت معمورى\r\n\r\nكمره\r\nولايتى است وسيع و عرصه‌ايست رفيع مشتمل بر سى قريه و قرب چهارصد مزرعه دارد و از اعظم قرى آن خمابين است كه بنا كردهء هماى بنت بهمن است و از اينجهة بهمايون موسوم بود و بكثرت استعمال\r\n\r\n","description":"","footnote":"","page_name":" 773 ","page_number":773},
  {"content":"\r\n\r\nبخمابينى مبدل شد و هوايش سردسير است مايل باعتدال ارتفاعاتش غله و پنبه بغايت خوب است و انگورش متوسط است و از قديم الايام الى آن مذهب اثنى عشرى دارند و اواسط و ادانى آنولايت بشغل حراست اشتغال دارند و مزار فايض الانوار امام‌زاده واجب التعظيم و التكريم سهل بن على حضرت امير المؤمنين عليه السّلام در طرف شمال ولايت مذكوره واقعست و از غايت اشتهار بتعريف و توصيف محتاج نيست و مزار متبركه و مرقد منورهء محمد بن مالك اشتر رضى اللّه عنهما در مواضع علياء ولايت مزبوره است و چنين مذكور است كه در محلى كه آنخاك پاك مدفن آنحضرت شده از كرامات آن جناب چشمهء آبى در غايت عذوبت از زير مرقد منور قريب به دو آسيا گردان جريان يافته و از يمن كرامت آنحضرت ناقص و زايد نميشود\r\n\r\nخوانسار\r\nقصبهء بزرگيست و قريب بسه فرسنك طول باغات آنجا است و در عرض يكميل در زمان خاقان جنت مكان بغايت معمور و آبادان بوده اما اين زمان اهل آنجا بيسامان شده‌اند و مذهب تشيع دارند و در آن قصبه قريب بيست شاعر بالفعل موجودند و طبيعت اكثر اهل خوانسار موزونست\r\n\r\nزاهان\r\nولايتى است و در او دهات معتبر بوده و اكنون خالى از معمورى نيست و ساروق دار الملك آنجا بوده است و آنقريه را طهمورث ديوبند ساخته است هواى آنولايت معتدلست و آبش از كاريز مردم آنجا از قديم باز شيعى اثنا عشريند و بسى متعصبند\r\n\r\nگرمرود\r\nاز اقليم چهارم است ابو دلف عجلى در زمان هرون الرشيد به تعمير آن پرداخت كوه راسمند بر شمال آنجا است و در پاى آنكوه چشمه‌ايست كه موسوم است به چشمه كيخسرو و مرغزارى طويل و عريض\r\n\r\nوشاق\r\nقلعه‌ايست در ولايت نطنز چون وشاق در آنجا حاكم گشت بوشاق معروف شد نجيب الدين جرباد قانى در حق آنقلعه گويد .\r\n چو سركشى كه بهر صبحدم بگاه طلوع * درآمد از كمرت پاى آفتاب بتك \r\n\r\nنطنز\r\nاز اقليم چهارم است وسط قريب بسى پاره ديه از توابع آنست ميوهاى سرد سيرى در او بسيار است حقوق ديوانى آن در عهد اولاد هلاكو خان دو تومان و دو هزار و پانصد دينار بوده از قراى آنجا برزرود و ابيانه دو ديه معتبر معمور بغايت خوش‌هوا و مجموع آنولايت سردسير باعتدال نزديك است\r\n\r\nتيمور\r\nاز اقليم چهارم است و جمشيد آن را ساخته\r\n\r\nبلوك لر بزرگ\r\nكه اكنون بكوه‌كيلويه مشهور است\r\n\r\n","description":"","footnote":"","page_name":" 774 ","page_number":774},
  {"content":"\r\n\r\n\r\nلوركان\r\nشهرى كوچكست و هوائى بد دارد و از حاصلش انگور بسيار است\r\n\r\nغزوه\r\nكه شهر سوس عبارت از آنست شهرى كوچك است و بر دو طرف آب واقعشده و باغستان بسيار دارد و اكنون بهبهان دار الملك آنجاست و آنولايت بديوان نواب كامياب فلك ركاب نسبت دارد\r\n\r\nبلوك لر كوچك\r\nولايتى معتبر است و در او چند شهر است\r\n\r\nبروجرد\r\nاز اقليم چهارم است و شهرى طولانى هوايش وسط است و شرابش نيكو و در آنجا زعفران مىباشد\r\n\r\nخرم‌آباد\r\nشهرى وسط است و امروز دار الملك امراى آنجا است و در اينجا قلعه مستحكم استكه استظهار لران برآنست و حقوق ديوانى بلوك لر كوچك در عهد اتابكان قديم كه معاصر مغول بوده‌اند هزار تومان تبريزى ميشده\r\n\r\nهمدان\r\nاز اقليم چهارم است طولش از جزاير خالدات مح‌سح و عرض از خط استوا لدى جمشيد پيشدادى بنا كرده بطالع حمل و در او قلعه گلين بزرگ بوده است در ميان شهر كه آن را شهرستان خوانند چنان كه صاحب طبقات گويد كه دو فرسنگ طول داشته است و هوايش سردسير است و آبش گوارنده و در اندرون شهر چشمها بسيار است و هم در طبقات مسطور استكه هزار و ششصد و چند در اندرون شهر بوده است باغستان بسيار دارد و ميوه‌اش ارزان و غله‌اش فراوانست اما نانش بد است حمد اللّه مستوفى گويد كه اكثر مردم آنجا معتزله‌اند و در اينزمان بعضى سنى و برخى شيعه‌اند و در زمان خلفاى بنى عباس بغايت معموره بوده است چنانچه مراداويج ديلمى آنشهر را خراب كرده و دو خروار بند شلوار ابريشمى از ابزار مقتولان جدا كرده‌اند و چون سلجوقيان آنشهر را دار الملك ساختند باز معمور گشت و اكنون آن معمورى به حال خود نمانده است اما در اندرون شهر بسيار است ولايتش پنج ناحيه است ناحيه اول را فريوار گويند و آن در حوالى شهر است و هفتاد و پنج پاره ديه است و ابو دجانه انصارى كه از اصحاب بدر است در شادمان‌رود كه از اعظم قراى اين ناحيه است بلكه نسخه خلد برين و رنك نگارخانه چين است ناحيه دويم در مائين چهل و يكپاره ديه است ناحيه سيم شيراهين چهل پارهء ديه است ناحيه چهارم اعلم سى و پنج پاره ديه است ناحيه پنجم سرورود بيست و يكپاره ديه است حقوق ديوانى آنجا غير ولايت در عهد تتار ششصد و چهل و پنجتومان تبريزى رايج الحال بوده و كوه الوند در قبلهء شهر همدانست و دورش تقريبا سى فرسخ باشد و هرگز قلهء آن از برف خالى نباشد و از بيست\r\n\r\n","description":"","footnote":"","page_name":" 775 ","page_number":775},
  {"content":"\r\n\r\nفرسنك راه آنكوهرا توان ديد و مشهور است كه بيست و چهار هزار چشمه از آنكوه برميخيزد اما آنچه محصور است چهل و دو رودخانه از آن فرود ميآيد و بر قله آنكوه چشمه ايست در سنك خارا گويند هفتهء يكروز آن آب بر زمين ميرسد و باقى اوقات نميتواند رسيد و اسدآباد شهرى بوده است و اكنون خرابست\r\n\r\nدرگزين\r\nدر ما قبل دهى بوده است از ناحيه اعلم همدان و اكنون شهر وسط است و زمينى مرتفع دارد و در او باغستان بسيار است و غله و پنبه و انگور نيكو ميآيد مردم آنجا از قديم سنى شافعى مذهب‌اند\r\n\r\nرود - آور\r\nقصبه‌ايست و قصبات ديگر مثل تويسركان با هفتاد موضع ديگر از توابع آنست هوايش سردسير باعتدالست و آبش از كوه الوند و زمينش مرتفع در آنجا پيش از اين زعفران بسيار مرزوع ميكرده‌اند و شبديز و فولاد نيز ولايتست و چند موضع توابع دارد و سامان ديهى است بزرگ از حوالى خرقان\r\n\r\nنهاوند\r\nاز اقليم چهارم است طولش لح و مه و عرض لدك شهرى وسط بوده و اكنون قلعه‌اى مانده است هوايش معتدل و آبش الوند كوه و زمينى مرتفع دارد و مردم آنجا كردانند و از قديم باز شيعى اثنا عشريند\r\n\r\nبلوك يزد\r\nسه شهر است اما\r\n\r\nيزد\r\nرا در كتب ما تقدم از كورهء اصطخر فارس گرفته‌اند و يزد از اقليم سوم است طولش قط ع هوايش معتدلست آبش از كاريز و قنوات و اكثرى عمارات ظاهرى آن از خشت خام است چه در آنجا بارندگى كمتر مىباشد و گلش مانند گل كاشان بقوتست و در آنجا نيز مانند كاشان سردابها و حوض‌خانها ساخته‌اند و در آنجا آب جاريست چنانچه چند زينه پايه فرو بايد رفت تا بسر آب رسند و يزد شهرى بغايت پاكيزه و نظيف است و در آن شهر كثافت نميباشد چه فضله آدمى و حيوانرا روزبروز از شهر بيرون مىبرند و در زاعت مياندازند حاصلش غله و و پنبه و ميوه و ابريشم است اما غله آنجا چندان نيست كه اهل آن را كافى باشد بلكه از كرمان و شيراز غله به آنجا نقل ميكنند و غلات بدين سبب تسعير دارد از ميوهايش انگور مثقالى و انار شيرين و انجير بغايت نيكو مىباشد مردم آنجا قبل از اين شافعى مذهب بوده‌اند و اينزمان اكثر اثنا عشريند و اهل يزد بالتمام عمل پنبه‌اند و اكثر بجامه‌بافى مشغول و سليم الطبع و سلامت روند حمد اللّه مستوفى گويد كه عمل پيشگان يزد معجب و طامع و مفسدند و اهل آنجا را بسستى طبع منسوب دارند\r\n\r\nنائين و مسد\r\nدو شهر كوچكند از اقليم سوم\r\n\r\nذكر بلاد آذربايجان\r\nو آن نه بلوكست\r\n\r\n","description":"","footnote":"","page_name":" 776 ","page_number":776},
  {"content":"\r\n\r\nو بيست و هفت پاره شهر و هواى اكثر آن بلاد بسردى مايلست و حدودش بولايت عراق عجم و موغان و گرجستان و ارمن و كردستان پيوسته است طولش از بادكوبه تا خلخال نود و پنج فرسخ و عرض از ماجروان تا كوه سينا پنجاه و پنج فرسنك دار الملك آذربايجان در ما قبل مراغه بوده است و اكنون تبريز است ليكن تبريز در سنه 993 بسبب استيلاى روميه به كلى ويرانشده است و قلعهء آنطايفه در آنجا ساخته‌اند و جمعى از سپاهيان در آنجا ساكن گردانيده‌اند تا بمحافظت آنولايت قيام نمايند و معمور است و جمعى قليل از اهل تبريز در نواحى آنقلعه ساكنند و آنجماعت را نيز از ظلم آن طبقه كار بجان و كارد به استخوان رسيده است اهل تبريز بعضى بهنگام فتح شهر كشته شدند و برخى را به علت اسيرى بردند و جمهور ايشان در اطراف بلاد عراق متفرق و پراكنده گشتند و حقوق ديوانى آذربايجان در زمان سلجوقيان و اتابكان ششصد و پنجاه هزار تومان اين زمان بوده است\r\n\r\nبلوك تبريز\r\nسه شهر است اما\r\n\r\nتبريز\r\nاز اقليم چهارم است و قبهء اسلام ايران بود طولش از جزاير خالدات مدع و عرض از خط استوا الح ع زبيده خاتون زوجهء هرون الرشيد ساخته فى سنه 199 و بعد از شصت و نه سال در زمان متوكل عباسى بزلزله خراب شده قاضى ركن الدين جوئى در مجمع ارباب الممالك آورده كه در آنوقت ابو طاهر شيرازى منجم در تبريز بود حكم كرد كه در آنشب شهر بزلزله خراب گردد و حكام بالزام مردم را بصحرا راندند تا در زير خاك هلاك نشوند و آن حكم موافق آمده آنشهر در همان شب به كلى خراب شد و قرب چهار هزار كس كه در شهر باقى مانده بودند و يكى از امراى او كه قبل از القايم باللّه عباسى حاكم تبريز بود به اختيار منجم مذكور بطالع عقرب بنياد عمارت تبريز مذكور نمود كه تبريز را از زلزله آفتى نرسد مگر سيلاب دور باروى شهر ششهزار گام بوده و ده دروازه داشته و چون در عهد مغول دار الملك گشت ازدحام تمام در آنجا روى نموده بر ظاهر شهر عمارت كردند چنانچه عمارات ظاهر شهر ده برابر بلده بود غازان خواست كه تبريز را حصار كند چنانچه تمامت باغات و عمارت وليان كوه و سنجار آن داخل شهر گردد اما بجهة وفات او باتمام نرسيد و غازان خان در زير شهر در موضعى كه آن را اشام ميگفتند شهرچهء بجهة مقبرهء خود ساخته است و در آنجا عمارات عاليه كرده و بشب غازان مشهور است و وزير سعيد خواجه رشيد الدين بموضع ليانكوه شهرچه ديگر ساخته و آن را ربع\r\n\r\n","description":"","footnote":"","page_name":" 777 ","page_number":777},
  {"content":"\r\n\r\nرشيدى نام كرده و در او عمارات بىنظير ساخته و خواجه تاج الدين عليشاه تبريزى در خارج محلهء سامبان مسجد جامعى بزرك ساخته صحنش دويست و پنجاه گز و طاقى بزرك از طاق كسرى عالىتر باتمام رسانيده اما چون در عماراتش تعجيل نمود آنطاق فرودآمده و در آن مسجد انواع تكلفات بتقديم رسانيده و سنگ مرمر بيقياس به كار برده و شيخ حسن چوپانى عمارتى عالى كه به آن زينت و استحكام پيش از آن در تبريز عمارتى نساخته بودند باتمام رسانيده و اكنون باستاد شاگرد مشهور است و جهانشاه قرا يوسف تركمان مسجد جامعى در تبريز ساخته‌اند كه مثل آن عمارتى در ربع مسكون نيست و همچنين حسن بيك بن على بن قرا عثمان تركمان مسجدى ديگر در غايت تكلف ترتيب داده حضرت خاقان مغفور نيز مسجدى نظيف در كمال زينت و استحكام ساخته بود اما روميه بسبب عداوتى كه با دودمان ولايت نشان داشتند مسجد را به كلى ويران و سوختند و شهر تبريز باغستان بسيار داشت و آب مهرازود كه از كوه سهند ميآيد و نهصد و چند كاريز كه ارباب ثروت احداث كرده بودند در آن باغات صرف ميشد اكنون بشآمت روميان يكدرخت و يك برگ سبز در آنديار نمانده است و مضمون كريمه  « إِنَّ يَأْجُوجَ وَ مَأْجُوجَ مُفْسِدُونَ فِي الْأَرْضِ »  بظهور پيوسته اميد كه عنقريب اين مضمون بيت شيخ نظامى درباره آنطايفه بتحقيق پيوندد كه\r\n درخت افكن بود كم زندگانى * بدرويشى كشد نخجير بانى \r\nمسود اوراق از ثقه‌اى استماع نموده كه روميه از تبريز اولاد صغار و سادات عظام اسير كرده بولايت مصر و شام برده فروختند از آن جمله رومئى سيدزاده را در معرض بيع آورده بود و مشترى در قيمة آن مضايقه داشت رومى بر زبان آورد كه اين پسر از نسل پيغمبر است او را ببهاى اعلا بايد خريد مشترى از او سؤال نمود كه اينمعنى از كجا بر تو ظاهر شده جوابداد كه پدرش را من كشتم و گيسوانش را گرفته سر او را نزد دار بردم بالجمله فسادى كه در آن بلده بظهور رسيده در هيچ تاريخى كس نشان نداده و از ميوه‌هاى تبريز امرود و تخم خلف و سيب مشكى و زردآلوى حلوينى و تخم احمد و انگور خوردهء رازقى و ملكى و طبر زد و خربزه مجد الدينى و آلوى زرد بسى نيكو مىباشد مردم آنجا سفيد چهره و خوب صورت و متكبر و صاحب نخوت‌اند و در قديم اكثرشان بقول حمد اللّه مستوفى شافعى مذهب بوده‌اند اما در عهد خاقان جنت مكان\r\n\r\n","description":"","footnote":"","page_name":" 778 ","page_number":778},
  {"content":"\r\n\r\nبعضى در مرتبهء تشيع غلو داشتند كه فوق آن تصور نتوان كرد و برخى بر مذهب خود باقى بوده‌اند و فقير و غنى آنديار از كسب خالى نباشند حمد اللّه مستوفى گويد كه تبريزيان در محبت و دوستى سست نهادند .\r\n هرگز نشود بطبع تبريزى دوست * مغزند همه جهان و تبريزى پوست\r\nآن را كه بدوستى نيابى صادق * گوهر كه غريبست كه تبريزى خواست \r\nخواجه همام الدين تبريزى در جواب گويد .\r\n تبريز نكو و هرچه ز انجاست نكو است * مغزند ، مپندار تو ايشانرا پوست\r\nبا طبع مخالفان موافق نشوند * هرگز نشود فرشته با ديوان دوست \r\nچون اكثر مردم تبريز افيون ميخورند و در صباح هركس با ايشان سخن گويد جواب درشت شنود و بعد از پيشين كه كيفيت ايشان رسيده باشد اگر از كسى صد دشنام شنوند به زبان تواضع و ملايمت جواب گويند مشهور است كه تبريزيان صاحب نخوت و متكبرند و بسرعت خلل در بناى مودت ايشان راه يابد و رنود آنجا سخت حبره كش‌اند و بيباك و در مقبرهء سرخاب انورى و خاقانى و ظهير فاريابى و فلكى شيروانى آسوده‌اند و حقوق ديوانى آنجا در عهد غازان خان هشتصد و هفتاد تومان و پنجهزار دينار خانى بوده است ولايت آن هفت ناحيه مشتمل است بر چند پاره ديه معمور\r\n\r\nاوجان\r\nرا بيژن بن گيو ساخته است غازان بتجديد عمارت آن نموده از سنگ و گچ باروئى بر آن كشيده و دور آن سه هزار قدم بود آبش از كوه سهند است و در او ميوه نباشد اما غله بسيار است\r\n\r\nبلوك اردبيل\r\nدر اين بلوك دو شهر بوده اردبيل و خلخال ليكن الحال خرابست\r\n\r\nاردبيل\r\nاز اقليم چهارم است طولش مرلب و عرضش لج ع كيخسرو بن سياوش ساخته و در پاى كوه سيلان افتاده است هوايش در غايت سرديست چنانچه غلهء آنجا را هم در آنسال كه دروند بالتمام خورد نتوان كرد بعضى تا سال ديگر همچنان با خوشه بماند و به غير از غله حاصلى نباشد آبش بغايت گوارنده و هاضم بود و از كوه سيلان آيد بر اين سبب اهل آنديار أكول باشند ولايتش صدپاره ديه است همه سردسير و بر سر كوه سيلان قلعهء محكم بوده است آن را بهمن دز ميگفته‌اند فردوسى گويد كه در وقت نزاع كيخسرو و فريبرز ابن كاوس در باب سلطنت مقرر شد كه هريك از آن دو شاهزاده كه بهمن دز را فتح كند پادشاه باشد و آن مهم بسعى كيخسرو كفايت شد حقوق ديوانى اردبيل و ولايت او هشتاد\r\n\r\n","description":"","footnote":"","page_name":" 779 ","page_number":779},
  {"content":"\r\n\r\nو پنجهزار دينار طلا در دفاتر قديم مسطور است و مزار فايض الانوار حضرت قطب الاولياء برهان العرفا سلطان الساكين شيخ صفى الدين و اولاد بزرگوارش در آنديار است و مطاف طواف خلق روزگار است و از ارباب جرايم هركه بدانجا پناه ميبرد از حوادث روزگار مصون و محروس ميماند\r\n\r\nخلخال\r\nشهرى وسط بوده است و اكنون علم ولايتى شده كه قريب صد موضع باشد در قديم الايام بر سر كريوه ولايت خلخال كه از بلندى به آسمان دم مساوات مىزند چنان كه اثير گويد :\r\n گه كرده خشك سينهء او را مطنجنه * مه برده سر كريوهء او را بميهمان \r\nشهرى بوده فيروزآبادنام كه حاكم‌نشين آنديار بوده است و حاكم آنجا را قاجريان ميگفته‌اند و بعد از خرابى فيروزآباد خلخال حاكم‌نشين شد و اكنون آن نيز خرابست و در انولايت دره‌ايست به طرف آفتاب روى آن چشمه‌ايست كه آبش بتابستان يخ مىبندد و به طرف نسا چشمه‌ايست كه بيضه در آن ميپزد و در يكفرسخى خلخال كوهيست چون ديوارى راست بالا رفته مانند كوه بيستون بلندى آن دويست گز باشد و فرازش به شكل مخرجه كوهى تقريبا يازده گز بيرون آمده و آنمخرجه ذهابست و لا يزال قطرات از آن فروميريزد چنان كه دو آسياگردان آب ازان قطرات حاصل مىشود بنياد زرع خلخال از آن آبست و در آنحدود علف‌زارهاى نيكو است و ماست در آنجا چنان ميبندند كه بكارد مىبرند\r\n\r\nدار البرز\r\nولايتى است در او صد پاره ديه باشد\r\n\r\nشاهرود\r\nولايتى است متصل بهم كمابيش سى پاره ده باشد و شنال از معظمات آن ولايست و الحق آنقريه‌ايست بغايت خوش‌هوا در دره واقعشده و خانهايش بر بلندى و باغاتش در نشيب\r\n\r\nبلوك پيشكين\r\nدر اين بلوك هفت شهر است و اكنون هريك از آنشهر ها به قدر دهى باقيمانده است اما\r\n\r\nپيشكين\r\nرا اول ورامى گفته‌اند چون پيشكين كرجى حاكم آنجا شد بنام او معروف گشت\r\n\r\nارد ، و ارجاق\r\nدو قصبه‌ايست آباد فيروز بن يزد - جرد بن بهرام گور ساخته و در قديم آن را شادفيروز ميخواندند و اورجاق پسر فيروز عمارت كرد\r\n\r\nآهر\r\nقصبه‌ايست مسود اوراق گويد كه در تابستان به آنجا رسيدم كه برودت هوا كثرت هبوب شمال و صبا بمرتبهء بود كه با وجود پوستين بدن از شدت برد آزار ميكشيد\r\n\r\nكليبر\r\nقصبه‌ايست در ميان بيشهء افتاده و چند ولايت ديگر در اين بلوك هست كه ذكر زيادهء آن حاصلى ندارد\r\n\r\nبلوك خوى\r\nدر اين بلوك چهار شهر بوده -\r\n\r\nخوى\r\n-\r\n\r\n","description":"","footnote":"","page_name":" 780 ","page_number":780},
  {"content":"\r\n\r\nاز اقليم چهارمست و شهرى وسط دور بارويش ششهزار گام هوايش بگرمى مايل نيست و آبش از كوههاى سلماس مردمش سفيدچهره و خطائىنژادند و خوب‌صورت بدين سبب خوى را تركستان ايران گفته‌اند و قرب هشتاد ده از توابع اوست\r\n\r\nسلماس\r\nاز اقليم چهارمست خواجه عليشاه وزير حصار كرد دور بارويش هشت هزار گام است و هوايش بسردى مايلست و آبش از جبال كردستان برميخيزد و باغاع بسيار دارد و انگورش خوب ميآيد و مردمش پاك سنىاند\r\n\r\nارمنيه\r\nاز اقليم چهارم است و دور بارويش ده هزار گام و بر كنار بحيره واقعست و مردم آنجا نيز سنىاند\r\n\r\nميانج و گرمرود\r\nولايتيست و در او صد پاره ديه است و مردمش سفيدچهره و نيكواخلاقند\r\n\r\nبلوك مراغه\r\nاز اقليم چهارم است\r\n\r\nمراغه\r\nشهرى بزرگ و هوايش بگرمى و سردى معتدل است و بعفونت مايل بجهة آنكه كوه سهند شمالش برگرفته است و آبش از روديست كه از سهند برميخيزد ولايتش شش ناحيه است و مردمش سفيدچهره و ترك و اكثر حنبلى مذهب و بر ظاهر مراغه خواجه نصير الدين طوسى و هلاكو خان رصد بسته است و دو سه شهر كوچك در اين بلوك هستند\r\n\r\nبلوك مرند\r\nاز قديم مرند بلوكى سرخود بوده و توابع داشته و اين زمان داخل تبريز است چون در كتب قديم آن را جداذ كرده‌اند مسود اوراق نيز متابعت نموده\r\n\r\nمرند\r\nاقليم چهارم است شهرى بزرگ بوده است و دور بارويش هشت هزار گام بوده است و اكنون قصبه‌ايست هوايش معتدلست و از ميوهايش خربزه و شفتالو و زردالو در غايت خوبى مىباشد و در صحراى مرند بجانب قبله كرم قرمز هست و در يكهفته بموسم تابستان قرمزى توان گرفت و اگر نگيرند قرمز را سوراخ كند و ولايت مرند شصت پارهء ده است\r\n\r\nدزمار\r\nولايتى است در شمال تبريز تقريبا پنجاه پارچه ده باشد هوايش معتدلست و بگرمى مايل و ميوه‌هاى نوباوهء تبريز از آنجا مىباشد\r\n\r\nزنگيان\r\nسه قصبه‌اند و باغستان فراوان دارد\r\n\r\nبلوك نخجوان\r\n\r\nنخجوان\r\nاز اقليم چهارم است و آن را بهرام چوبينه ساخته است و اكثر عمارات آن آجر است ميوه كم دارد و مردمش شافعى مذهب‌اند و ولايت بسيار دارد و چند قلعهء محكم از توابع آنست مثل النجق و سورمارى و غير آن حقوق ديوانى آنشهر و ولايت در دفاتر سلجوقيان صد و هيجده هزار دينار طلا است كه هفتصد و پنجاه تومان اين زمانست\r\n\r\nاردوباد\r\nشهرى وسط است و باغستان بسيار دارد\r\n\r\nماكوبه\r\nقلعه‌ايست در شكاف كوهى و قصبهء در پاى آنقلعه\r\n\r\n","description":"","footnote":"","page_name":" 781 ","page_number":781},
  {"content":"\r\n\r\nواقعست چنان كه آنكوهرا تا نيمروز سايه بآنده است و هركه بزرگ كشيشان بوده در قديم آنجا ساكن ميشده\r\n\r\nولايت موغان\r\nهوايش گرمسير است و بعفونت مايل و حدودش بولايت او من و شروان و آذربايجان پيوسته است حقوق ديوانيش در عهد سلجوقيان صد و نود و پنجهزار تومان تبريزيست و در عهد مغول بسى تومان و سه هزار دينار خانى رسيده و اكنون حال آن باقى نيست از كريوه سنگ بر سنگ كه محاذى تومان بيشكين است تا كنار آب ارش ولايت موغان و درين مسافت چندانكه كوه سيلان پيدا نباشد گياه آن زهردار است و چهارپايان را هلاك كند و در بهار زهرش كمتر بود و دابهء گرسنه را بيشتر ضرر رساند و چون كوه سيلان پيدا شود آنمضرت در آن نباشد اما آب ارش از كوههاى ارزن الروم برميخيزد و آن حد از حدود از جنوب بشمال رفته بر ولايت ارمن ميگذرد و به آب كرد فراهواضم شده در حدود ولايت كشاسفى بدرياى خزر ميريزد و اينولايت بر مجرى اين آبست و زراعت بسيار كنند طول اينرود صد و پنجاه فرسنگ است و در عجايب المخلوقات مسطور است كه معلول علت رشته چون از آب ارش بگذرد به شرطى كه پايش تا زانو يا بيشتر در آب باشد همان لحظه از آنعلت خلاص يابد و اگر شخصى از آن آب بگذرد چنان كه نيمهء زيرين بدنش در آب باشد يا بيشتر چون دست بر پشت زن عسر الولد كشد فى الحال وضع حملش روى نمايد\r\n\r\nباجروان\r\nاز اقليم چهارم است در قديم شهر موغان بوده و اكنون خرابست و به قدر دهى آبادانى دارد و در مسالك الممالك مسطور است كه اين آيه در كلام مجيد در حكايت حضرت موسى و خضر واقعست قوله تعالى  « إِذْ قالَ مُوسى لِفَتاهُ لا أَبْرَحُ حَتَّى أَبْلُغَ مَجْمَعَ الْبَحْرَيْنِ أَوْ أَمْضِيَ حُقُباً »  تا اينجا كه  « عَلى أَنْ تُعَلِّمَنِ مِمَّا عُلِّمْتَ رُشْداً »  اين صخره صخرهء شروانست و آن بحر درياى جيلان و آنقريه ده باجروان و در صور الاقاليم آمده كه صخرهء موسى در انطاكيه بوده و هواى باجروان بگرمى مايلست\r\n\r\nپيلوار\r\nاز اقليم پنجمست امير پيلهء سوارنام يعنى سوار بزرك از امراى آل بويه ساخته و اكنون مقدار قريهء مانده است\r\n\r\nمحمودآباد\r\nدر صحراى كاومارى در كنار دريا است غازان خان ساخته\r\n\r\nابرشهر\r\nابن گودرز ساخته فردوسى گويد\r\n كزين ابرشهره جوهاد كرد * بجنك از جهان روشنائى ببرد \r\nدر كنار بحر جيلان واقعست\r\n\r\nآران\r\nاز كنار آب ارس تا كرمين النهرين ولايت آرانست پيلقان از اقليم پنجم\r\n\r\n","description":"","footnote":"","page_name":" 782 ","page_number":782},
  {"content":"\r\n\r\nاست قباد بن فيروز ساسانى ساخته و در فترت مغول خراب شده و اكثر عمارات آن از آجر بوده است و چون امير تيمور گوركان فتح ولايت روم نموده در حين معادت از روم به آنجا رسيده بعمارت آن امر فرموده و فرمان واجب الاذعان به نفاذ انجاميد كه مهندسان خبير و معماران روشن ضمير طرح شهرى كشيدند مشتمل بر سورى عريض و خندقى عميق و چهار بازار و بيوت و رودخانات و حمامات و باغچه و بستان و غير آن‌ها در ساعتى مسعود اساس انداختند و بطناب پيموده بر شاهزادگان قسمت نمودند و لشكريان باهتمام تمام بعمارت اشتغال نموده مجموع آن بنيه عمارت از خشت خام و پخته در مدت يك ماه تمام شده و دور باروى آن دو هزار و چهارصد گز بوده و عرض ديوارش يازده گز مقدار ارتفاع قريب بپانزده زرع و عرض خندق سى زرع و عمق آن بيست گز و در عرض بارو و جهة پاسبانان خانها ساخته‌اند و در هر ضلعى از اضلاع اربعه برجى برافروخته و ده دروازه گشودند و كنگره و سنگ‌انداز ترتيب دادند و شهرى چنين با وجود كثرت برف و سرما يك ماه باتمام رسيد نهرى عظيم از آب ارس را بريده آنولايت را معمور و آبادان ساختند\r\n\r\nبردع\r\nاز اقليم پنجم است و اسكندر رومى ساخته قباد بن فيروز تجديد عمارت آن كرده در آنجا فندق و شاه‌بلوط بسيار است\r\n\r\nكنجه\r\nاز اقليم پنجمست و زمينش بغايت مرتفعست و گفته‌اند .\r\n چند شهر است اندر ايران مرتفع‌تر از همه * بهتر و سازنده‌تر از خوبى آب و هوا\r\nكنجه و بر كنجد از آن وصفاهان و عراق * در خراسان مرز طوس است و نباشد افترا \r\n\r\nولايت سروان كشاسفى\r\nاز كنار آب كر تا باب الابواب ولايت شيروانست متصل به باب الابواب كوهى عظيم است و كوههاى فراوان بدان پيوسته چنان كه از تركستان تا ولايت بحار هزار فرسنگ تخمينا طول آنست بدين سبب بعضى آنكوهرا قاف گويند اما البرز عبارت از آنكوه است طرف غربيش را كه بجبال كرجستان پيوسته است لكزى نامند در صور الاقاليم مسطور استكه در كوه لكزى اقوام فراوان ساكنند و بهفتاد لغت سخن ميگويند و در آنكوه عجايب بسيار است چون آنكوه بملاطيه رسد آن را قانمقلا خوانند و چون بانطاكيه رسد حكام خوانند و آنموضع از آنكوه ميان شام و روم فارق است و چون ميان حمص و دمشق رسد كوه لبنان نامند و چون بوسط منتهى گردد آنكوهرا عرج خوانند و جانب شرقيش را كه بجبال اران و\r\n\r\n","description":"","footnote":"","page_name":" 783 ","page_number":783},
  {"content":"\r\n\r\nآذربايجان پيوسته است فتق خوانند و چون بحدود عراق و گيلان رسد دزكوه خوانند و چون بوسط قوس و مازندران رسد موز خوانند و مازندران در اصل موزندرون بوده است و چون بدرياى خراسان رسد سونج خوانند حقوق ديوانيش در عهد خواقين شيروان شصت و پنجهزار تومان تبريزى اين زمان بوده و در عهد مغول هفتصد و سى و چهار تومان اين زمان بوده\r\n\r\nباكوبه\r\nاز اقليم پنجم است و هوايش بگرمى مايلست\r\n\r\nشماخى\r\nقصبهء شيروانست و از اقليم پنجم انوشيروان عادل ساخته هواى آنجا نيز بگرمى مايلست\r\n\r\nقيلز\r\nاز اقليم پنجمست قريب بدربند قباد پدر نوشيروان ساخته و فيروز قباد نيز قصبه‌ايست نزديك دربند\r\n\r\nكشتاسفى\r\nولايت كشتاسفى در كنار كشتاسب از آب كردارس دو نهر بريده و ديها بر آن ساخته‌اند و برنج بسيار در آنجا حاصل مىشود\r\n\r\nولايت كرجستان\r\nدار الملك اينولايت شهر تفليس است و آن بلده از اقليم پنجمست و آب كر در ميان آن روانست و عمارت بر روى كوه ساخته‌اند و در آنجا حمامات بسيار است و آب گرم از سنگ بيرون ميآيد و به آتش احتياج ندارد و در آنجا بر سر تلى قلعهء مستحكم است الآن از اقليم پنجمست فيروز بن يزدجرد ساخته هوايش بسى نيكو و بسردى مايلست - و الانى و قرص - دو شهرچه‌اند و در آنولايت ولايت روم قرب شصت شهر است همه سردسير حدودش ارمن و كرجستان و سام و بحر روم پيوسته است حقوق ديوانى آنجا در عهد سلاحقه نود و هفت هزار و پانصد تومان بوده است از تومانات اين زمان\r\n\r\nسيواس\r\nاز اقليم پنجمست طولش از جزاير خالدات عاليه و عرض از خط استواله سلطان علاء الدين كيقباد سلجوقى باروى آن را از سنگ تراشيده وصوف سيواسى مشهور است\r\n\r\nآبلستان و انقره\r\nدو شهر كوچك‌اند\r\n\r\nآذربايجان\r\nاز اقليم چهارم است سلطان علاء الدين بن كيقباد باروى آن را از سنگ تراشيده پرداخته هوايش بغايت خوبست و آب فرات بر ظاهر آن ميگذرد\r\n\r\nارزن الرّوم\r\nدر آن بلده كليسائيست در غايت عظمت چنان كه عالىتر از آن عمارت در آن ملك نيست و در آنجا گنبد پنجاه گز بوده و در شب ولادت حضرت رسالت صلى اللّه عليه و إله از آنجا پارهء فرود آمده و هرچند ميخواهند كه بجا كنند عمارت نمىپذيرد و در برابر آن كليسا مسجدى بر شكل كعبه معظمه ساخته‌اند ارك شهرى وسط است\r\n\r\nارسياك\r\nدر قديم شهرى بزرك بوده و اكنون قصبه‌ايست\r\n\r\nافسر\r\nاز اقليم چهارم است عز الدين قليج\r\n\r\n","description":"","footnote":"","page_name":" 784 ","page_number":784},
  {"content":"\r\n\r\nسلجوقى ساخته اما سيد شهرى معظم بوده و سلطان علاء الدين كيقباد بتجديد عمارت آن كرده حاصلش ميوه غلّه از همه نوعى هست و هواى خوب دارد\r\n\r\nاوبك\r\nقلعه‌ايست بر سر كوهى ذو فروط و سماط و هميون و شهره شهرهاى كوچك‌اند\r\n\r\nغوريه\r\nاز اقليم پنجم است و اكنون انگوريه\r\n\r\nقسطاس\r\nقيصر ساخته و در آنزمين گنجى يافته و در عمارت آن صرف كرد در نواحى\r\n\r\nعموريه\r\nكوهيست كه غار اصحاب كهف در آنجاست و دور آنكوه هيجده فرسنگ است\r\n\r\nقراحصار\r\nچند قلعه‌ايست بر اين نام بر كمر كوهى ساخته‌اند و ترياك بسيار از توابع آن حاصل مىشود و بيشتر افيونى كه در روم صرف مىشود از آنجا ميآورند\r\n\r\nقوينه\r\nدار الملك سلاطين سلجوقيه بوده و سلطان قلج ارسلان در آنجا قلعهء از سنك تراشيده ساخته است و در آنقلعه دولتخانهء بجهة خود ترتيب داده و بغايت عاليست و چون باروى قوينه خراب شد سلطان علاء الدين كيقباد آن بارو را از سنك تراشيده ساخته است و در آن قلعه دولتخانهء بجهة خود ترتيب داده بغايت عاليست و چون باروى قوينه ساخت ارتفاع سى گز و دوازده دروازه دارد و بر بالاى هر دروازه كوشكى قلعهء از سنك تراشيده پرداخته‌اند بغايت پاكيزه و آبش از كوههاى آنجا است و بر آن آب بر در يكى از دروازها جهة طهارت گنبدى عظيم ساخته‌اند چنان كه در بيرون گنبد سيصد لولهء آب جاريست و باغستان فراوان دارد و غلهء بسيار از او حاصل مىشود و از ميوهايش زردالو بغايت خوبست\r\n\r\nقيصريه\r\nاز اقليم پنجمست و در پاى كوه رحاست افتاده شهرى عظيم است و سلطان علاء الدين كيقباد قلعهء از سنك تراشيده و در آنجا ساخته است و در معجم البلدان مسطور است كه بنياس حكيم در آنشهر براى قيصر حمامى ساخت كه بيك چراغ گرم ميشد\r\n\r\nكات\r\nشهرى وسط است از اقليم پنجم\r\n\r\nكاخ\r\nقلعه‌ايست محكم بر سر كوهى و شهرى وسط در پايان او اول و لول دو شهر كوچك‌اند\r\n\r\nملاطيه\r\nاز اقليم چهارم و در آنحدود حصنى حصين است و آن را قلعه ديه خوانند بطليموس حكيم صاحب مجستى از آنجاست و علف‌زارهاى فراوان دارد و غلهء بسيار نكدره و نكنار دو شهر وسطاند\r\n\r\nولايت قرابان\r\nكوهستان و بيشه است و در او قلعهء فراوان و اهل آنجا بغايت شجاعند\r\n\r\nقرشهر و زرمند\r\nدو شهر كوچكند زيارت بازار و اكربدول دو شهر وسطاند كدوك نيز شهرى كوچك است\r\n\r\nفرس حصار\r\nو شهرى حصار و فلوسه كشفى شهرهاى وسطاند از شهرهاى روم\r\n\r\nاستنبول\r\nدار الملك روم است و شهريست بغايت بزرك و عظيم چنانچه چند كوه در\r\n\r\n","description":"","footnote":"","page_name":" 785 ","page_number":785},
  {"content":"\r\n\r\nميان شهر است بيكجانب درياست و خصوصيات آن بسيار است و زبان از تعريف آن عاجز و قاصر و هم در اين فصل در اين ابناء مرد كرد ولايت مغرب شمهء از حالات آن بلده مرقوم خواهد شد انشاء اللّه تعالى .\r\n\r\nولايت ارمن\r\nو آن بر 2 قسمت ارمنة الاكبر در شرق افتاده است و ولايت روم بر شمالش و ديار شام بر جنوبش درياى روم بر غربيش بلاد اسبيس و طرابزن از معظم دبار آنجاست و ارمنة الاصغر داخل ولايت ايرانست و هوايش معتدل و حدودش بديار بكر و كردستان و آذربايجان و اران پيوسته است حقوق ديوانيش در قديم سيزده هزار تومان اين زمان بوده است و دار الملك آن اخلاطست از جيش و سبزگرى و خزاوين و خوشاب و هنگاباد و سلم و گيرود و بلاد جردوان و سلطان ولايجرد از شهرها و قصبهاى آنجاست ولايت\r\n\r\nديار بكر و ربيعه\r\nبيست و نه شهر است همه گرمسير حدودش بولايت روم و ارمن و كردستان و عراق عرب پيوسته است و شهر موصل دار الملك آنجا است و حقوق ديوانى آنولايت در عهد بدر الدين اللؤلؤ هزار تومان اين زمان مىباشد و از جملهء آن موصل و اردبيل و جزيره و جروان و جانى و سيواس و رأس العين و جابوس و ارزن و عفر و عماريه و مارن و ساغر و ميافارقينست و چند شهر ديگر بتفصيل مذكور ميگردد\r\n\r\nرقه\r\nاز اقليم چهارم است و اكنون خرابست و در عهد قادر خليفه جعفرنامى كه حاكم آنولايت بود بر لب آب فرات كه محاذى رقه است قلعهء از سنگ خارا ساخته است و دورش هزار گام بعد از صد سال نبيرهء او سايق در آنقلعه آغاز قطع طريق كرده‌اند راههاى شام و روم مسدود گشت و سلطان ملكشاه آنقلعه را جبرا قهرا گرفته سايق را بقتل آورده در كتب مسطور است كه آنقلعه در برابر قريهء صفين است كه حضرت امير المؤمنين على عليه السّلام با معويه در آنجا محاربه نموده و از آنجا در كنار آب فرات مشهديست كه از دور اشخاص شهداى مهاجر و انصار كه بضرب تيغ شاميان خاكسار سر در نقاب تراب كشيده‌اند در تابوتها پيداست و چون نزديك ميروند هيچ نميتوان ديد\r\n\r\nرها\r\nاز اقليم چهارم است در رسالهء ملكشاهى آورده است كه دورش پنجهزار و هفتصد گام است و در قديم در آنجا كنيسه از سنك ساخته بودند و گنبدى از سنك تراشيده در ميان آن پرداخته بودند كه صحن آن صد گز بود صاحب مسالك الممالك گويد كه از آن عظيم‌تر عمارت در جهان كسى نساخته و اكنون خرابست\r\n\r\nساغر و سخار\r\nساغر از\r\n\r\n","description":"","footnote":"","page_name":" 786 ","page_number":786},
  {"content":"\r\n\r\nاقليم چهارم است و شهرى بزرگ بوده و هوايش خوشست و در آنجا مسينه‌آلات خوب سازند\r\n\r\nعماديه\r\nشهرى بزرگست عماد الدوله ديلمى بتجديد عمارت آن كرده باسم خود ساخت حقوق ديوانيش شصت و هشت هزار دينار است\r\n\r\nسنجار\r\nاز ديار ربيعه است و از اقليم چهارم بر روى پشته ساخته‌اند و در آنجا قلعه‌ايست كه بر سر سنگى ساخته‌اند و بر شهر مشرفست و در آنديار روديست صورنام كه قريب ده فرسنگ باغات و اراضى را آب ميدهد و باغات و اراضى او يكفرسنگ عرض و ده فرسنگ طول دارد حقوق ديوانى دويست و سى و شش هزار دينار است\r\n\r\nقرقياء\r\nاز اقليم چهارم است قرقياء بن طهمورث ديوبند ساخته\r\n\r\nنصيبين\r\nاز ربيعه است از اقليم چهارم دور بارويش ششهزار و پانصد گام است هوايش متعفن است و انگور بسيار دارد و در آنجا عقرب قتال بسيار است و پشه بيشمار و بمرتبه پشه آنجا بزرگند كه برابر مگسى ميباشند و خلق را متضرر ميسازند صاحب جامع الحكايات بتقريبى در ذكر حشرات گفته است كه در قديم الايام پشه و ملخ را در آنديار بسته بود چنانچه قطعا درون شهر نصيبين نميتوانستند آمد و اگر كسى بر باروى شهر ايستاده دست به طرف صحرا ميداشت پشه دست او را ميگزيد اما بدنش كه داخل درون شهر بود از آفت لذع پشه ايمن بود و در عهد صلاح الدين يوسف بن ايوب باروى آن را بازميكردند كه بتجديد عمارت كنند خمهاى مسين سربسته بيافتند تصور كردند كه گنجست چون سر او را باز كردند پشها و ملخها بيرون پريدند و آن عمل باطل شد\r\n\r\nولايت كردستان\r\nو آن شانزده بلوكست و هواى معتدل حدودش بعراق عرب و خوزستان و عراق عجم و آذربايجان و ديار بكر متصل است و مال ديوانى آن در زمان سلمان شاه ابوه قرب دويست تومان خانى بوده است و تومان خانى شصت و پنجتومان اين زمان بوده است زمان مغول كه ولايت خراب شده بود به بيست و يكتومان و هزار و پانصد دينار خانى رسيده بود و اكنون آن نيز موجود نيست شهر و قصبات آن اينست كه مذكور ميگردد الانى بهار خنيسان در بند تاج خاتون در بند زنگى كنكور دينور پيلور فى الجمله آبادانى دارد\r\n\r\nكرمانشاه\r\nاز اقليم چهارم است بهرام بن شاپور ذو الاكتاف ساخت و انوشيروان در آن دكه پرداخت صد گز در صد گز در يك مجلس در آن دكه خاقان چين و راى هند و قيصر روم او را دستبوس كردند شهرى وسط بوده است و اكنون مزرعهء مانده است و خسرو پرويز در آنصحرا باغى ساخته بود و دو فرسخ در دو فرسخ كه ميوهاى گرمسيرى و سردسيرى در آنجا بوده\r\n\r\n","description":"","footnote":"","page_name":" 787 ","page_number":787},
  {"content":"\r\n\r\nو نخجير بسيار در او سر داده تا توالد و تناسل ميكردند و سلطان‌آباد و چمچال و كرند و مائين دشت خرابند\r\n\r\nحرسين\r\nقلعه‌ايست كه فضه در پاى آن بوده .\r\n\r\nوسطامه\r\nدهى بزرگ بوده در محاذى صفة شبديز بر آن نگاشته‌اند و يك آسياگردان آب از آن زير صفه كه از سنك خارا در آن پايان كوه تراشيده بيرون ميآيد و اكنون از وسطامه اثرى باقى مانده\r\n\r\nشهرزور\r\nاز اقليم چهارمست قباد بن فيروز ساسانى ساخت صاحب صور الاقاليم گويد كه آن را شهرزور بجهة آنگويند كه حكامش اكراد بوده‌اند و هركرا زور بيشتر بوده بر مسند حكومت مىنشسته\r\n\r\nولايت خوزستان\r\nدرو دروازهء شهر بوده است و اكنون بيشتر آن بلاد خرابست حدودش بكردستان و عراق عرب و فارس پيوسته است مال ديوانيش در زمان خلفاى عباسى سيصد تومان خانى بوده و اكنون بعضى در تصرف اعراب و برخى داخل ديوان شاهيست و اعراب نيز هرسال پيشكش بدرگاه ميفرستند\r\n\r\nتستر\r\nالان بشوشتر مشهور است از اقليم سيم است طولش از جزاير خالدات فدل و عرضش از خط استوا لال هوشنك پيشدادى ساخته بود و خراب شده اردشير بابكان بتجديد عمارت نموده و شكل آنشهر را مانند شكل اسب ساخته چنان كه شاپور ذو الاكتاف بدست قيصر او را بايران آورده و باز شاپور بر او غالب شده از بند خلاص گشت چنانچه سبق ذكر يافت شهريار ايران بجهة تدارك خرابى كه از قيصر در ايران واقع شده بود فرمود تا قيصر بندها بر رود شوشتر بست و نهر دشت‌آباد كه مدار ولايت شوشتر بدانست بدان سبب جارى شد و شوشتر چهار دروازه دارد و هوايش بغايت گرم است و در تابستان مردم آنجا اغذيه غليظ ميخورند و مضر نيست بجهة آنكه آب شوشتر از كوه زرده و جبال كر بزرك برميخزد و بعد از سى فرسنك و كسرى به تستر ميرسد و چون قريب المسافت است هنوز سردى به آن مىباشد لاجرم در آنگرما مردم آنجا غذاى غليظ مىتوانند خورد و شاپور ذو الكتاب شادروانى ساخته و آب را بگرد تستر درآورده چهار دانك آن آب در ممر اول درهء غربى آنشهر روانست و دو دانك در ممر مجدد در شرقى آن بلده جاريست و در حدود دزفول بشط العرب ميريزد و از نيكوئى زمين آنجا بيك درازگوش شخم توانكرد غله و پنبه و نيشكر در او خوب ميآيد و پيوسته ارزانيست چنان كه هنگام تنگى تسعير غله در آنجا كمتر از آن فراخى شيراز است و مردم آنجا اكثر سياه‌چرده و لاغرند و حمد اللّه مستوفى گويد كه اهل تستر حنفى\r\n\r\n","description":"","footnote":"","page_name":" 788 ","page_number":788},
  {"content":"\r\n\r\nمذهب‌اند و سليم‌طبع و به خود مشغول و در ميان ايشان مردم متمول كمترند و در اين زمان اكثر اهل شوشتر شيعى اثنا عشريند\r\n\r\nاهواز\r\nشهرى بزرگ بوده و اكنون خرابست و اردشير ساخته اكثر خوزستان را در قديم اهواز ميگفته‌اند بنام آنشهر\r\n\r\nحويزه\r\nاز اقليم سوم است شاپور ذو الاكتاف ساخته\r\n\r\nدزفول\r\nاز اقليم سوم است و از بناهاى اردشير بابكانست و پلى بر آب دزفول بسته‌اند مشتمل بر چهل و دو چشمه و طول آن پانصد و بيست قدم است و عرضش يازده گز و دزانشهر را بدان پل اضافه نموده دزپول گويند و درجات شرقى در بالاى شهر چوبى از سنگ بريده‌اند و در زير بارو رسانيدند و دولابى بزرك بر آنجوى ساخته‌اند مدار آب شهر بر آندولابست و در حدود و نواحى دزفول مرغزاريست نيمفرسخ در نيمفرسخ همه نرگس خود رواست و در نيستان در آن نواحى هستند كه شكوفهاى زرد بسيار بقا دارند و ثمره نميدهند و سكره و رامز و طرازك و مسرقان - شهرهاى وسط بوده‌اند و در قديم الايام بغايت معمور\r\n\r\nشوش\r\nشهريست وسط مهما بيل بن فليان بن شيث بن آدم ساخته و اول شهرى كه از خوزستان ساخته‌اند آن بوده و قبر دانيال پيغمبر در آنجا است بجانب غربى آنشهر و آن چشمه‌ايست و در آنجا ماهيان بسيار است و از آدمى نميرمند و كسى ايشانرا متعرض نميشود\r\n\r\nعسكر مكرم\r\nشاپور ذو الاكتاف ساخته و بسبب عقرب بسيار كه در وى باشد خراب شده اما بسبب آب‌وهوا بهترين ساير آنولايتست\r\n\r\nولايت فارس\r\nدار الملك ايران بوده و اگر چه ايشان بر اكثر معمورهء جهان فرمانروا بوده‌اند اما چون در قديم دار السلطنت آنقوم ملك فارس بوده بملوك فرس در السنه و افواه داير و ساير گشته‌اند حقوق ديوانى آنجا بموجب عهد و شرط حضرت على بن ابى طالب عليه السّلام بمقاسمه معين بوده به قدر حاصل از بعضى مواضع عشر و از برخى خمس و ربع و ثلث و نصف مىداده‌اند واثق عباسى آن را معين گردانيده در زمان مقتدر على بن عيسى بفرمان او خراج بر او مقرر كرده آنولايت را مساحت كرده شش هزار مثقال طلا برآمد بمثقال شرعى كه چهار دانك مثقال اين زمان باشد و مبلغ مذكور ششصد هزار تومان تبريزى مىشود و در زمان آل بويه نيز آنمقدار حاصل داشت اما ايشان ششصد هزار دينار بدار الخلافه حساب ميكردند و در بعضى اوقات جزويرا نيز نميدادند و در زمان مغول به دويست و هشتاد و هفت تومان و هزار و دويست دينار خانى رسيده بود كه صد و سى هزار تومان و كسرى اين زمان باشد ولايت\r\n\r\n","description":"","footnote":"","page_name":" 789 ","page_number":789},
  {"content":"\r\n\r\nفارس را پنج كوره گرفته اردشير خوره و قباد خوره و اصطخر و شاپور خوره و داراب خوره\r\n\r\nكورهء اردشير خوره\r\nباردشير بابكان منسوبست و در اين كوره اول شهر فيروز - آباد معمور گشته شيراز از اقليم سوم است و قبلة الاسلام آنديار طولش از جزاير خالدات فج‌فج و عرض از خط استوا لط بروايتى شيراز را طهمورث بنانهاده و بقولى در آنزمان فارس بن ساسور بن سام بن نوح شهر ساخته بنام خود موسوم گردانيده بود بعد از خرابى آن بلده محمد بن يوسف ثقفى برادر حجاج ظالم و بقولى عمزادهء آن بدبخت محمد بن قاسم بن ابى عقيل شيراز را بنا نهاده و باتمام رسانيده بطالع سنبله فى سنه اربعه و سبعين هجرى در زمان عضد الدوله در ظاهر شيراز قصبهء جهة سكناى عساكر ترتيب داده بكرفيا - خسرو موسوم گردانيد و اين قصبه بمرتبه معمور گشت كه بيست هزار دينار طلا حاصل داشت و اكنون اثرى از آن ظاهر نيست و صمصام الدين بن عضد الدوله بجهة دفع اعدا شيراز را بارو كشيد و بعد از خرابى سور شرف الدين محمود شاه انجو بتجديد در تعمير حصار آن سعى نموده و باز خراب شده شاه شجاع آن را عمارت كرده اكنون آن بارو نيز خراب گشته ظاهرا شيراز قبول حصار نميكند و شهر شيراز هفده محله و نه دروازه دارد اما كوچهاى آن در زمستان چركين و كثيف مىباشد و معذلك كوچه و بازار آن تنگست و هوايش معتدلست و اكثر اوقات روى بازارش از رياحين خالى نيست و در بهار تمام سبزه و خرم مىشود بمرتبهء كه از بام خانها سبزه ميرويد آبش از قنواتست و بهترين آنها از كاريز ركن‌آباد است كه ركن الدوله حسن بن بويه اخراج نموده و حافظ شيرازى در توصيف آن گفته :\r\n خوشا شيراز و وضع بيمثالش * خداوندا نگهدار از زوالش\r\nز ركناباد او صد لوحش اللّه * كه عمر خضر مىبخشد زلالش \r\nاز ارتفاعاتش غله و ساير حبوبات وسط ميآيد اما نانش تلخست و بغايت بد ميپزند و از ميوهايش انگور بغايت خوب مىباشد ليكن خوبى آن با بدى معاملهء بازاريان آنجا برابرى نميكند .\r\n از تمناى گوشت مردن به * كه تقاضاى زشت قصابان \r\nو درخت سرو در آنشهر بسيار است و نمو نيكو نميكند مردم آنجا اكثر لاغر و زردند و درويش الا بازاريان شيراز بغايت اوباش ميباشند و فحاش و اكثر ايشان شافعى مذهبند\r\n\r\n","description":"","footnote":"","page_name":" 790 ","page_number":790},
  {"content":"\r\n\r\nو بعضى شيعه اثنا عشرى و در آنجا طلبه علوم بسيار ميباشند و از اطراف ولايات مردم بجهة تحصيل و تكميل آنجا ميروند و اكثر اوقات فضلاى صاحب تحقيق از آنجا برميخيزند مثل ابو اسحق شيرازى كه در عهد خلفا در مدرسهء نظاميه بغداد مدرس بوده و سيادت پناه فضيلت انتباه سيد صدر الدين محمد و مولانا معظم قدوة العظماء فى العالم مولانا جلال الدين محمد دوانى و سيادت پناه حقايق دثار معارف آگاه سيد غياث الملة و الدين منصور در اين ايام قدوهء ارباب تحقيق و قبلهء اصحاب تدقيق روشن ضمير صاحب توفيق افتخار عالم سعادات امير تقى الدين محمد نسابه در آنشهر تشريف دارند و طلبه از علوم فيض لزومش محظوظ و بهره‌ور ميگردند و سادات صحيح النسب در شيراز ميباشند و در آن بلده بينوا بسيار است اما از كديه محتر زند و البته باندك كسبى مشغول ميباشند و قبل از اين ساكنان آنجا در طاعت و عبادت درجهء عالى داشته‌اند اما اكنون عوام آنجا اكثر اوقات بشرب دوام مشغولند و در شهر شراب بسيار مىباشد و مسجد عتيق را در شيراز عمرو بن ليث صفار ساخته و گويند كه آنمقام هرگز از ولى خالى نيست و بين المحراب و المنبر دعا مستجابست و مسجد نو كه اكنون خرابست اتابك سعد بن زنگى بنا نهاده و مساجد و خوانق و مدارس خراب و آباد در او بسيار است كمابيش بقعه باشد و يكطرف ميدان شيراز مزار فايض الانوار احمد بن الامام الهمام موسى بن جعفر عليه السلام واقعست و عمارت عاليه بر آنمشهد ساخته‌اند و رونق تمام دارد و اهل شيراز را با امام‌زادهء مذكور اعتقاد تمام است و ديگر مزارات در آنجا هست مثل مزار باباى كوهى و شيخ روزبهان و شيخ سعدى و شيخ حسن كه پدر حاجى ركن است\r\n\r\nنوشكانات و اعمال سيف\r\nناحيهء چندند و همچنين فراوان و وادان و سردستان و كوبيخان نيز ناحيهء چندند از اينكوره سيراف در قديم شهرى بزرگ بوده است\r\n\r\nصمكان\r\nو سيرت سمكان شهرى خوش بوده است و از عجايب جهان زيراكه در ميان او رودى ميگذرد و بر آنرود پلى ساخته‌اند و بالاى پل سردسير است و درختان جوز و چنار و امثال آندارد و طرف زير گرمسير درخت خرما در آنجا مىباشد و دهى بزرگ است\r\n\r\nفيروزآباد\r\nاز اقليم سوم است گشتاسب ساخته جوزنام آن كريوه بود و در ميان شهر عمارتى عالى طرح انداخته چندان بلند گردانيد كه هواى طبقه بالائين آن نسبت بزيرين چونسردسير بود بگرمسير و بفواره آب برده و بالاى آنعمارت را ايوان گفتندى و چون اسكندر رومى بدان نواحى استيلا يافت از\r\n\r\n","description":"","footnote":"","page_name":" 791 ","page_number":791},
  {"content":"\r\n\r\nفتح فيروزآباد عاجز آمده بجهة آنكه كوهى بلند فيروزآباد را احاطه كرده چنان كه از هركجا كه خواهند بدانجا روند كريوه قطع بايد كرد عاقبت رودخانه آنجا كه دهيست بزرگ نزديك بفيروزآباد و زمينش مرتفعست بانجا سرداد تا آنشهر غرق شده و بمرور ايام و طول شهور و اعوام آن درياچهء شد و بعد از سيصد سال از اينقضيه اردشير بابكان مملكت ايرانرا مسخر ساخت خواست كه نوبت ديگر آن را عمارت كند از حكما استدعا نمود كه نوعى سازند كه آن آخره از آب خالى شود و رود حنافكان بممر اول اندازند يكى از حكما موضع بيرونشدن آب را پيدا ساخته سنك‌تراشانرا جمع فرمود تا از آنجانب كوه درهء را شكافته و چون نزديك بآنرسيد كه به آب رسند دو ميخ آهنى ساختند كه بدازى پنج گز و بر سر كوه نشاندند و دو زنجير كه بمقابل ران شترى بود بر آن ميخها تعبيه كردند و از آهن به شكل زنبيل چيزى ساخته و سنك‌تراشان در آنجا نشسته به كار خود مشغولشدند و جمعى از اهل قوت بر سر كوه ايستادند تا چون راه گشاده گردد و آب زور آورد ايشان بزنجير آنجماعت را بالا كشند و چون راه گشوده شد آنچنان زور آورد كه آنزنجيرها گسسته بيچارها را درربود و هنوز حلقهء چند از آنزنجيرها باقيست و چون زمين خشك شد اردشير در آنجا شهرى ساخت كارزين و قير دو قصبه‌اند بغايت خوش‌هوا و باغات بسيار دارند و در آنجا مرغزاريست و شش فرسخ نرگس خودروست مسو و اوراق در حين معاودت به آنجا رسيد نرخ خوردنى در آنجا ارزانست\r\n\r\nكوار\r\nشهركى خوش است است و توابع بسيار دارد و بهمن اسفنديار در آنجا بندى بسته است تا آب بالا آمده و آن ديها از آن معمور شده .\r\nماندستان بيابانيست سى فرسنك و در آن قريها است برزگران در آنجا رفته غله كارند و تابستان از آنجا فرار نمايند از غايت گرمى هوا ميمند شهرى كوچكست مرمود و نيمخان دو قصبه‌اند\r\n\r\nكوره اصطخر\r\nاز اقليم سيم است طولش از جزاير خالدات مج و عرضش از خط استوا بقولى كيومرث بناى آن نهاده و بقولى پسر كيومرث اصطخر بنا كرده و هوشنگ بر آن افزوده و جمشيد باتمام رسانيده چنان كه از حد حفرك تا آخر رامجرد كه چهارده فرسنگ مسافت است طول آنشهر بوده و عرضش ده فرسنك و سه قلعهء محكم بر سر كوهى بلند كه بيننده تصور مىكند كه آنجبال را خراطى كرده‌اند و بسه‌گنبدان مشهور بوده است قلعهء اصطخره و قلعهء شكوان و قلعهء شكسته و در اين ايام\r\n\r\n","description":"","footnote":"","page_name":" 792 ","page_number":792},
  {"content":"\r\n\r\nبه غير از قلعهء اصطخر و قريهء ميرخاسكون كه قرب صدخانه درو باشد چيزى ديگر از آنشهر معمور نمانده و جمشيد باصطخر بپاى كوهى قصرى ساخته است و بعضى از آثار آن تا امروز باقى مانده است و بچهل مناره مشهور گشته صفت اين سراى در پاى كوه كه ساخته است از سنك سياه و آندكه را چهار سو است يكجانب آن بكوه پيوسته و سه طرف ديگرش در صحرا گشوده بلندى آندكه سى گز باشد و سنك - هائى كه در آن دكه به كار برده‌اند هريك تقريبا در طول سه گز و چهار گز و در عرض به همين طريق و دو نردبان در دو جانب آن ساخته‌اند چنان كه سواره بر آنجا توان رفت و بر بالاى دكه خانها از سنك تراشيده ساخته‌اند و بعض به حال خود مانده و برخى خراب شده و بارگاه جمشيد مشتمل بر چهار ستون بوده است هر ستونى از سنگ سفيد مخروط در بلندى بيست گز باشد و بر او چنان نقارى باريك كرده‌اند كه بر چوب نرم نتوان كرد در فارس‌نامه آورده كه آنسنك بمرتبهء سخت است كه بهيچوجه شكسته نميشود و چون از او بسوهان قدرى برآورده آن را بر هر زخمى كه پاشند التيام يابد و چنان سنگى در ولايت فارس نيست و معلوم نميشود كه آنستونها از كجا آورده‌اند و صورتهاى عجايب و غرايب بر آن ستونها و ساير ديوار و خانها بسر تيشه ترتيب داده‌اند و سقف آنبارگاه فروريخته است و ميان خاكها توتياى هندى پيدا مىشود و معلوم نيست كه بجهة توتيا به آنخاك آميخته شده و هر ستونى از سه‌پاره سنگست و همچنان بهم وصل كرده‌اند كه شكاف آن مرئى نميشود و هرپارهء از اين قريب به پنج شش گز باشد و در آنجا به چند محل صورت جمشيد در سنگ نقش كرده‌اند جائى بدينطريق كه مجمرى در دست دارد و بخور ميسوزاند و پيش آفتاب برسم عبوديت ايستاده است و در محلى ديگر بدستى گردن شيرى گرفته و بدستى خنجر بر او زده و به شكل براق حضرت رسالت پناه صلى اللّه عليه و إله دابهء نقش كرده‌اند رويش به شكل آدمى با ريش مجعد و تاج بر سر و دو دست و پا و دم بر صفت گاو و در آن كوه گرمابهء از سنگ كنده‌اند چنان كه آب گرمش از چشمهء زاينده است و به آتش محتاج نيست و بر سر آنكوه دخمهاى عظيم بوده كه عوام آن را زندان باد گفتندى و هنگام ظهور اسلام اهل اصطخر چند نوبت خلاف عهد كردند و مسلمانانرا در آنجا قتل عام كردند و در عهد صمصام الدوله ديلمى قتلمش بن اسرائيل سلجوقى برادر الب ارسلان سلجوقى متعاقب لشكر بدان ديار برده آنشهر را به كلى خراب كردند در\r\n\r\n","description":"","footnote":"","page_name":" 793 ","page_number":793},
  {"content":"\r\n\r\nمجمع ارباب الممالك مسطور است كه آنعمارت خانهء هماى بنت بهمن بوده و صاحب صور اقاليم گويد كه آنستونهاى مسجد سليمان پيغمبر است اما اين روايت بغايت ضعيف است چه به اعتقاد مسود اوراق سليمان عليه السّلام بملك ايران نيامد و فارس را متصرف نگشته ديگر آنكه فقير آنعمارت را برأى العين مشاهده كرده و در آنجا صورت جمشيد كشيده‌اند كه آفتاب ميپرستد و اينمعنى منافى مسجد بودن آنست\r\n\r\nايرج\r\nدهى بزرك است و در پايان كوهى و آبش از پايان آنكوه ميآيد و خانهاى ايشانرا در آن كوه كنده‌اند\r\n\r\nاسفندان و قمان\r\nاسفندان شهرى كوچك است و قمان دهى بزرك و در كوه آنجا غارى عظيم است و مستحكم و در روزگارهاى مخوف پناه ايشانست\r\n\r\nاقليد و سرمس\r\nدو شهر كوچك است و در آب‌وهوا و ميوه نزديك بهم انار و زردآلوى سرمس بغايت شيرين و نيكوست و خشك كرده بولايت برند\r\n\r\nسرند و آباده\r\nدو شهر كوچك‌اند و آباده حصارى مستحكم دارد و هوائى معتدل و آب روان و در آنجا غله و انگور بسيار بود و عسل وافر حقوق ديوانيش در زمان مغول بقول حمد اللّه مستوفى بيست و پنجهزار و پانصد دينار بوده .\r\n\r\nرامجرد\r\nناحيه‌ايست در كنار آب كروبندى در آن محل در قديم الايام بر آب كر بسته بودند و آن بند در زمان اتابك عادلى خلل يافته اتابك سلطانمسعود سلجوقى آن را عمارت كرد تا آب بر آن ناحيه نشسته و رود ديگر از ولايت كلار فارس برميخيزد و آب شعب بوان و آب باش و ديگر رودهاى كوچك بدان پيوسته آبى عظيم مىشود و آن آب بر هيچ زمين نمىنشيند مگر آنكه بندى بر آن بندند و يكى از بندها سد را مجرد است كه گذشت و ديگر بنديست كه امير عضد الدولهء ديلمى بسته و هيچ عمارتى در ايران بحسن استحكام آن نيست و آن بند ولايت كربال علوى را آب ميدهد و بند قصار كربال سفلى را و اين هردو چون از اينولايت بگذرد بيكى از درياچهاى فارس ريزد طولش صد و سيزده فرسنگست\r\n\r\nكان‌فيروز\r\nناحيه‌ايست بر كنار آب كر و در آنحدود بيشهء عظيم است و شير بسيار دارد و در حدودش نخجير فراوانست\r\n\r\nماين\r\nشهركيست در ميان كوهستان به راه كوشك و هوايش معتدلست و بسردى مايل و حاصلش غله و ميوه و مردمش اكثر اهل دردند\r\n\r\nابرقوه\r\nاز اقليم سوم است در قديم آن بلده را در پايان كوهى ساخته بودند ، از آنجهة او را ابركوه ميگفتند و چون او خراب شد اينشهر بر هامون عمارت نمودند ، هوايش\r\n\r\n","description":"","footnote":"","page_name":" 794 ","page_number":794},
  {"content":"\r\n\r\nمعتدل و آبش از كاريزار ميوهايش انار بيدانه بغايت نيكو مىباشد مردمش از ارباب حرفه‌اند و سليم الطبع و درويش‌وش و مزار طاوس الحرمين آنجا است و تربت آنجا سقف قبول نميكند گويند كه چون جهود چهلروز در ابرقوه بماند البته هلاك شود و بدينجهة يهود در آنجا نميباشد و از جملهء قراى آنجا فراغه است و در آنجا سروى هست كه ببلندى و رفعت آن هيچ درختى در جهان نيست و مانند سرو كشمر مشهور است\r\n\r\nبيضا\r\nشهرى كوچكست و خاكى سفيد دارد و بدان جهة بدين نام موسوم گشته گشتاسب كيانى ساخته هواى معتدل دارد و توابع بسيار و از آنجا علماى متبحر برخاسته‌اند چون قاضى ناصر الدين بيضاوى\r\n\r\nكورهء دار ابجرد و جهرم\r\nشهرى وسط است بهمن بن اسفنديار بنا كرده و مواضع بسيار از توابع آنجا است هوايش گرم است و خرماى شاهانى آن بلده بغايت نفيس است\r\n\r\nفساء\r\nاز اقليم سومست فساء بن طهمورث ساخته و گشتاسب بتجديد عمارت كرده در اول مثلث بود و در زمان حجاج ظالم از او مروان شكلش بگردانيد و بتجديد معمور ساخت و در زمان شبانكاره خراب گشته اتابك عادلى آبادان گردانيد هوايش گرمسير و آبش از قنوات\r\n\r\nشاپورجرد\r\nبشاپور بن اردشير منسوبست\r\n\r\nكازرون\r\nاز اقليم سوم است طولش مع و عرضش لحط بطور اهل سه ديه طهمورث ديوبند ساخته فيروز بن بهرام يزدجرد آن را شهرى گردانيد و چون سه ديه بوده اكنون نيز عمارت آن متفرقست هوايش گرمسير است و آبش از سه كاريز و اعتماد ايشان بر بارانست و در آنجا نوعى از خرما مىباشد كه آن را جيلان ميگويند به خوبى در جهان همتا ندارد و در اين ايام افيون بسيار از آنجا حاصل مىشود و كرباس بسيار بر آنجا ميبافند و بهرطرف مىبرند و مردم آنجا شافعى مذهب‌اند و در بهاران از سر ديوارى آنجا بنفشه و رياحين سبز مىزند\r\n\r\nنشاور\r\nاز اقليم سوم است طهمورث ساخته اسكندر خراب گردانيد و شاپور بن اردشير بابكان بتجديد آن بنا كوشيده بنام شاپور نام نهاد و از كثرت استعمال نشاور شد هوايش گرم است و شمالش بسته بدين جهة خالى از ضعفى نيست و آبش از رود خانهء عظيم كه ببهمن منسوبست حاصلش برنج و گندم و خرما و ميوه ترنج و نارنجست و بسيار مىباشد و ابريشم نيز حاصل مىشود و نيلوفر و نرگس بسيار ميرويد و مردمش شافعى مذهب‌اند و بر ظاهر نشاور به شكل مردى سياه‌چرده صورتى ساخته‌اند بهيكل دو مقابل آدمى باشد و بعضى گويند طلسمى است و برخى برآنند كه فاجرى بود و\r\n\r\n","description":"","footnote":"","page_name":" 795 ","page_number":795},
  {"content":"\r\n\r\nخداوند عز و علا عبرة للناظرين او را سنگ گردانيده\r\n\r\nجره\r\nشهرى كوچكست و بگره مشهور و در زير شيراز است و بند اميرى كه امير عضد الدولهء ديلمى بر آب كر بسته است در ربع مسكون مثل آنعمارت نيست و بر بالاى شيراز واقعست و در اين باب گفته‌اند :\r\n از خطهء شيراز گشايش مطلب * كز زير گره دارد و از بالا بلند \r\nجند مغان شهرى كوچك است و گرمسير\r\n\r\nخشت و كمارج\r\nدو شهرند در ميان كوهستان و به غير از درخت خرما و غله هيچ محصول در اين نميباشد .\r\n\r\nنويندكان و هفتخوان\r\nاز اقليم سوم است شاپور وارد شير ساخته بود و ابو سعيد كازرونى چنان آن را خراب گردانيد كه مأواى ارانب و ثعالب گشت و اتابك حاولى مجددا معمور گردانيد هوايش گرمسير است همه نوعى ميوه مىباشد و شعب بوان از مشاهير متنزهات جهانست دره‌ايست در ميان دو كوه طولش سه فرسخ و نيم عرضش يكفرسنك و نيم همه درختان و انواع ميوها دارد و هوائى در غايت اعتدال و در آنجا ديها فراوانست و در ميان دره رودى بزرك روانست و بر هردو طرف سر كوههاى آن اكثر اوقات از برف خالى نباشد و در آنعرصه از كثرت درخت آفتاب به زمين نميتابد و چشمهاى بسيار و قلعهء سفيد از يكفرسنگى نوبندكانست و در ولايت نويندكان نخجير بىاندازه است خايجان و ده على و خلار ناحيهااند و هريك مشتمل بر چندپاره ده و بلاد شاپور و تير مردان و خويكان و جيل و جيلونه نيز هريك ناحيه‌ايست و توابع دارد\r\n\r\nكوره قبادخوره\r\nبقباد پدر انوشيروان منسوبست\r\n\r\nارجان\r\nدر تلفظ ارقان گويند قباد ساخته اول شهرى بزرگ بوده است و بواسطهء استيلاى ملاحده خراب گشته\r\n\r\nريشهر\r\nاز بناى لهراسب كيانيست و شهرى وسط است در كنار درياى فارس هوائى بغايت گرم و متعفن دارد و اهل آنجا در تابستان خصيتين در حب البلوط بندند و الا از كثرت عرق مجروح گردد حاصل آنخرما و كتانست و اكثر مردم آنجا تجارت دريا كنند\r\n\r\nمهرويان\r\nفارسيان ماهىرويان خوانند شهريست بر كنار دريا چنانچه موج دريا به آن ميرسد و هوايش گرم و متعفن است و هركه از بصره و خوزستان و هرموز رود گذارش بر آنجا باشد و آنجا گوسفند دنبه‌دار كمتر است و بز بسيار مؤلف فارس نامه گويد از هريك بز هشتاد رطل شير دوشيده‌اند و بزر كتان آنجا بسيار است\r\n\r\nخبس\r\nو بزيجان\r\n\r\n","description":"","footnote":"","page_name":" 796 ","page_number":796},
  {"content":"\r\n\r\nو غلاوجان و هودن از اين كوره‌اند و هريك چند بارگاه از توابع دارد .\r\n\r\nقلاع ولايت فارس\r\nشانزده قلعهء معروف و مشهور در فارس هست و در قديم هشتاد قلعه بوده و چون فارسيان سر از فرمان سلاجقه كشيدند سلجوقيان اتابك خاولى را به آنجا فرستادند اتابك اكثر آنقلاع را جبرا قهرا گرفته خراب كرده اكنون آنچه از آنقلاع مشهور است\r\n\r\nقلعه سفيد\r\nاز قديم است بانى آن معلوم نيست و سالهاى دراز خراب بوده در اوايل زمان سلاجقه ابو نصر مالى آن را بر حال عمارت آورده و آنقلعه بر قلهء كوهى واقعست كه دورش بيست فرسخ باشد و با هيچ كوهى اتصال ندارد بجز يك راه كه بر بالاى كوه توان رفت راهى نيست و بر بالاى كوه زمين نرم و هموار است و چشمهاى آب خوشكوار و باغات دارد و پيرامن آنكوه ميدانى فراخست و نخجير بسيار دارد و عيب آنقلعه‌اينست كه هزار كس ميبايد تا او را محافظت نمايند و امير تيمور گوركان آن را خراب كرده ديگر معمور نشد و امروز آن را امارت پناه اللّه و يردى خان به حال عمارت بازدارد\r\n\r\nقلعه اصطخر و شكسته و شنكوان\r\nسبق ذكر يافت قلعهء اصطخر و قلعهء آباده و زاميرج و قلعهء تبريز بر سر كوهيست كه تنها افتاده و بكوه ديگر پيوستگى ندارد و در اطرافش قريب ده فرسخ علف چارپاى نيست قلعه سرخداى و قلعه خورشوه خرشه نامى از عمال حجاج ساخته با استظهار ياغى شد و قلعه خورمه و قلعه خواران و قلعه شهاره و قلعه شهيران و قلعه كازرين و قلعه كلقند طعان كه بيك مرد توان نگاه داشت و قلعه آنجا چند سال حصون ماند در ديار فارس پنج بحيره هست بحيره سيمكان مدير و آماده و بحيره بر ساحل آنست طولش دوازده فرسنگ ، دورش سى و نه فرسنگ بحيرهء دشت ارژن آبش شيرينست و دورش سه فرسنگ بحيره‌نام ما بين شيراز و سروستانست دورش ده فرسنگ بحيره نهرجرمه بحيره حور و چهره دورش ده فرسنگ\r\n\r\nغيس و بحرين\r\nاز اقليم دوم است و اين شهر در جزيره واقعست در بحر فارس چهار فرسخ در چهار فرسخ هوايش بغايت گرم است و آبش از آب باران كه در مصافع جمع گردد و بحرين از اقليم دوم است و اين شهر در جزيره واقعست و آنجزيره در ميان بحر عمان و فارس افتاده است ده فرسخ در پنجفرسخ مساحت آنست و در آنجزيره باغستان و آب روان و ديها است و از ميوه‌هاى بحرين خرما بيشتر است و هواى بحرين بغايت گرم است و\r\n\r\n","description":"","footnote":"","page_name":" 797 ","page_number":797},
  {"content":"\r\n\r\nآبش از عيون و قنواتست و مردم او پاكدين و نيكو اعتقادند در مسالك الممالك مسطور است كه هركه در بحرين مقام كند سپرزش بزرگ شود و ايرون و خارك نيز دو جزيرهء معمورند\r\n\r\nولايت شبانكاره\r\nشش موضعست و مجموع گرمسير حدودش بولايت فارس و كرمان و بحر فارس پيوسته است حدود ديوانيش در عهد سلاجقه دويست تومان خانى بود و در عهد معول بيست و شش تومان و ششهزار دينار بوده است\r\n\r\nايج و زركان\r\nقلعه ايج در زمان قديم ديهى بوده و حبوبه در زمان سلاطين سلاجقه آن را شهرى گردانيد و اكنون بدستور اول ديهيست بزرگ اما موضعى خوش‌هواست و باغات بسيار دارد و ميوهء بيشمار و در آنجا كمان نيكو ميسازند\r\n\r\nاصطهبانات\r\nقصبهء پر درخت است و هواى معتدل دارد و در او انواع ميوها باشد برك و طارم دو قريهء بزرگند بر سر حد كرمان\r\n\r\nنيريز و بوانات\r\nدو شهر وسطاند و در آنجا كشمش بسيار مىباشد\r\n\r\nدارابجرد\r\nاز اقليم سوم است داراب بهمن اسفنديار ساخته شهرى مدور بوده است چنان كه اگر بپرگار ملاحظه نمايند تفاوت در او نباشد هوايش گرمسير است غله و خرما در او نيك آيد و در آنحدود كوهيست كه بهفت رنك نمك در او مىباشد و جنود رستاق و جندوه از توابع آنجا است\r\n\r\nلار\r\nشهرى بزرگست ولايت بسيار از توابع آنجاست و حاكم علاحده دارد حاكم آنجا باج‌گذار اعليحضرت شاهيست و در سنه ثلاث و الف هجرى زلزله شده مجموع عمارت شهر لار و قلعه آنجا خراب شده شدت زلزله بسرحدى بود كه مردمى كه فرار مينمودند و از شهر بصحرا ميرفتند در اثناى راه زمين شكافته شده ايشانرا فروميگرفت\r\n\r\nولايت مكران و كرمان و هرموز\r\nو آن يازده شهر است حقوق ديوانيش در عهد سلجوقى هفتصد و هشتاد دينار بوده است و در زمان مغول شصت و هفت تومان و شش هزار و پانصد دينار خانى بوده\r\n\r\nكرمان\r\nبكرمى منسوبست و مشهور است كه هفت ديار داشته است و حكايات آن در شاهنامه مسطور است و اكثر آنديار معتدل الهواست حدودش بمكران و شبانكاره و عراق عجم و قهستان پيوسته است\r\n\r\nكواشير\r\nدار الملك كرمانست از اقليم سيم است طولش از جزاير خالدات حب لب و عرضش از خط استوا لط در تاريخ كرمان مسطور است و اكثر آنديار معتدل - الهواست و گشتاسب در آنجا خانه ساخته و اردشير قلعه ساخته و يزدشير خوانند طالع\r\n\r\n","description":"","footnote":"","page_name":" 798 ","page_number":798},
  {"content":"\r\n\r\nعمارتش برج ميزانست و بهرام بن شاپور ذو الاكتاف بر آنعمارت افزود و در كتاب سمت العلماء آمده است كه حجاج ظالم غضبان بن قشعريرا بفتح آنولايت فرستاد و او بحجاج نوشت كه « ان قل الجيوش بها ضاعوا و ان كثرت بها جاعوا » حجاج آنلشكر را طلب نمود و در زمان عمر بن عبد العزيز مفتوح شد و بفرمان عمر مسجد جامعى ساختند و امير على الياس در او قلعه ساخت\r\n\r\nبم\r\nاز اقليم سوم است قلعه حصين دارد و هوايش بگرمى مايلست\r\n\r\nجيرفت\r\nاز اقليم سوم است در تاريخ كرمان مسطور است كه چون عمر عبد العزيز فتح كرمان كرد آن موضع بيشهء بود و در آنجا سباع ضاره بودند لشكر اسلام آنها را پاك كردند و ديها ساختند و هريك بنام بانيش موسوم و هوايش گرم است و در او قلعه‌ايست محكم و حاصلش پنبه و غله و خرماست خبيص و شهر بابك و كرمان ما شيراز قصبات كرمانند\r\n\r\nهرموز\r\nاز اقليم دوم است و بغايت گرمسير اردشير بابك ساخته و ملك شمس الدين در سنهء خمس و عشر و سبعمائه از بيم خرابى هرموز را گذاشته در جزيره جرون طرح شهر انداخته باتمام رسانيد و در هرموز نخل و نيشكر بسيار است و اكنون جزيره جرد را هرموز ميگويند و فرنگيان قريب به صد و بيست سالست كه بر او استيلا يافته‌اند و مهم استيلا به جائى رسيده كه حاكم هرموز را قطعا در هيچ امرى دخلى نمانده است چه در اول كار رئيس نور الدين وزير آنديار بجهه مصلحتى ناقص فرنگيانرا در آنجا آورد مقرر ساخت كه عشرى از تمغاى جرون از ايشان باشد و بتدريج فرنگيان در آنجا مستولى ميشدند تا اينزمان كه سلطنت و مملكت را فروگرفته پادشاه و وزير آنجا را بىاختيار گردانيدند\r\n\r\nمغاره\r\nما بين كرمان و قهستان آغاز اين مغاره از ولايت قزوين است و از قريهء كه تركان آن را آقا خواجه ميگويند تا گذر درياى هرموز و چندانكه ميرود عرضش زياده و عرض جنوبش از ولايت قم و كاشان و زواره و ما بين يزد و كرمان و مكران گذشته به دريا رسيده است و طرف شمالش بر ديار رى و قوس و قهستان و زابل گذشته به دريا پيوسته و اين مغاره از اقليم سوم است طولش چهار صد فرسنگ است آغاز عرضش ده فرسنگ و انجامش دويست فرسنگ است بر گذر دريا و گرك و سگان اين مغاره كمتر از ساير مغارات اسلام است اما در او قطاع الطريق بسيار است و هواى آن معتدلست\r\n\r\nحرسق\r\nسه ديهست در راهى كه باصفهان ميآيد طبس گيلكى\r\n\r\n","description":"","footnote":"","page_name":" 799 ","page_number":799},
  {"content":"\r\n\r\nاز اقليم سيم است و حاصلش غله و پنبه و خرماست كمستان شهرى كوچك است\r\n\r\nولايت قهستان و نيمروز و زابلستان\r\nو آن شش شهر است و هوائى معتدل دارد و حدود آن بولايت مغاره و خراسان و ماوراء النهر و كابل پيوسته است و دار الملكش سيستانست\r\n\r\nسيستان\r\nولايتى طويل و عريض است از اقليم سيم جهان پهلوان گرشاب ساخته بر ريك موسوم نموده و به راه ريك روان نزديك است درياچه زره‌بندى عظيم ساخته است تا شهر از آسيب ريك مصون مانده است و بهمن بعد از تخريب عمارت كرده سنكان نام كرد و شكستكان عوام نام كردند و عرب اين لفظ را معرب ساخته سجستان گفتند و بمرور سيستان شد هوايش بگرمى مايلست و آبش از هيرمند و باغستان در او بسيار است و ميوهء بيشمار\r\n\r\nقهستان\r\nشانزده ولايت است\r\n\r\nترشيز\r\nاز اقليم چهارم است بهمن بن اسفنديار ساخت شهرى كوچك و گرمسير و آبش از كاريز است و ديه بسيار دارد و معظم قراى آن كشمر بوده و در آنولايت در قديم سروى بوده كه به بلندى و عظيمى آن در ربع مسكون هيچ درختى نشان نداده‌اند گويند كه جاماسب حكيم آندرخت را نشانده فردوسى گويد :\r\n يكى شاخ سرو آوريد از بهشت * به پيش در ترشز اندر بكشت \r\nگويند كه اصناف طيور در شاخهاى آنخانه ساخته بودند بموجب فرمان متوكل عباسى چون آندرخت را انداختند چند خروار خاشاك از آشيانهء مرغان جمع آمده و در ولايت ترشيز چند قلعهء حصين است قلعهء پردار و ميكال و آتشگاه و مجاهد - آباد و از اينولايات غله به نيشابور و سبزه‌وار مىبرند\r\n\r\nتون\r\nاز اقليم چهارم است در اول شهرى بزرگ بوده و اين زمان آن‌چنان نماند بر وضع شهر چين ساخته‌اند كه اول حصارى بغايت بزرگ برآورده و خندقى عميق بىآب ترتيب داده‌اند و بازار در گرد حصار ساخته‌اند و خانها در گرد بازار و باغات بر گرد خانها و غله بر گرد باغات و بر گرد غله‌زار بندى بسته‌اند كه آب باران ميگيرند و به آن غله را ميپرورند و در آن بندها خربزه بىآب زراعت ميكنند بغايت شيرين مىباشد آبش از كاريز است و هوايش معتدلست و حاصلش ميوه و ابريشم و غله\r\n\r\nكنايد\r\nشهرى كوچك است بسر كوه زر ساخته و حصارى محكم دارد و آبش از كاريز است و چاه اول كاريز پانصد گز است و بعضى تخمينا هفتصد گز باشد و چند موضع از توابع كتايد است و آب مجموع\r\n\r\n","description":"","footnote":"","page_name":" 800 ","page_number":800},
  {"content":"\r\n\r\nاز كاريز است و چهار فرسنك طول كاريز است و از طرف جنوب بشمال ميرود حاصلش مانند تونست\r\n\r\nدشت بياض\r\nولايتيست قصبه آن را فارس گويند و نسبت بتون ييلاقست\r\n\r\nبركند\r\nقصبه‌ايست و در آنجا زعفران بسيار مىباشد و چند موضع توابع دارد ، زير كوه ولايتست و سه قصبه دارد\r\n\r\nطينس سينا\r\nاز اقليم سيم است شهرى كوچك است و گرمسير و آبش از كاريز است و در آنولايت چاهى بوده است كه هركه از خاك آنمقدار دانهء جاورس ميخورده همان لحظه ميمرده است در زمان سلطان محمد خدابنده آنچاهرا انباشته‌اند و هم در آنولايت چاهيست كه در زمستان آب بسيار در آن ميرود و در تابستان بيرون ميآيد كه زراعت ميكنند و چاهى ديگر هست كه چون در آنجا نگاه كنند شكل ماهى مينمايد\r\n\r\nقاين\r\nاز اقليم چهارم است و حصارى محكم دارد و چند كاريز آب در درون شهر است در زير زمين چنان كه در اكثر خانها سردابها ساخته‌اند و حاصلش زعفران و غله و ميوه است و مردم آنجا سياه‌چرده‌اند و هركسرا آلات حرب مهيا است\r\n\r\nمؤمن‌آباد\r\nولايتى است و چندپاره ديه دارد و قلعهء مستحكم\r\n\r\nولايت زال\r\nولايتيست عريض زاول شهرى بزرگست و گرمسير و در او ميوها بسيار و شكارگاهى خوب دارد فيروزكوه در معجم البلدان آمده كه قلعهء حصين است\r\n\r\nغزنين\r\nاز اقليم سوم است طولش باك و عرضش از خط استواحاى چونعرض بغداد است شهرى كوچكست و هوايش سردسير و اگر تغيير هوا بسبب عرض بلد بودى بايستيكه اين دو شهر يكهوا داشتى ليكن تغيير هوا بسبب نشيب و فراز زمين است هرجا كه بلندتر است سردتر است\r\n\r\nميمند\r\nاز اقليم سوم است شهرى وسط و گرمسير است\r\n\r\nولايت خراسان\r\nدر آن چهار بلوكست حدودش بقهستان و فارس و مازندران پيوسته است و خوارزم\r\n\r\nبلوك نيشابور\r\nنيشابور از اقليم چهارم است طهمورث ديوبند آغاز عمارت كرده خراب گشته بود اردشير شهرى ساخته شاپور ابن اردشير حاكم خراسان بود آنشهر را از پدر طلبيده و اردشير مضايقه نمود شاپور مردى غيور بود ، در آنموضع كه طهمورث شهر ساخته بود و خراب شده بلدهء طرح انداخته نيشابور موسوم گردانيد و دور بارويش ده هزار گام بوده و بر شيوه رقعهء شطرنج هشت قطعه در هشت قطعه نهاده و از زمان اكاسره تا آخر عهد طاهريه دار الامارهء خراسان و بلخ هردو بوده و چون يعقوب بن ليث صفار استيلا يافت نيشابور را دار السلطنه ساخته و سنه خمس و ستمائه آنشهر بزلزله خراب شد و در پهلوى آن بلدهء ديگر ساخته بشاد باج\r\n\r\n","description":"","footnote":"","page_name":" 801 ","page_number":801},
  {"content":"\r\n\r\nمشهور گرديده و دور بارويش ششهزار و نهصد گام بود و بسنهء . . . آن نيز بزلزله خراب شد بگوشه ديگر شهر ساخته و آنشهر در پيش كوهى نهاده است بر جانب قبله و دور بارويش پانزده هزار گام است و آبش از قنوات و آب رود از كوهيكه ميآيد در شرقى نيشابور است و آنكوه بغايت بلند است و از كوه تا به شهر دو فرسنگ بيش نيست و بر اين دو فرسنك در اين رودخانه چهل آسياگردان كرده‌اند و آنچنان شده است كه در يكساعت چند خروار گندم آرد مىشود و بر جانب شمال كوه پرگريوه چشمه‌ايست كه آن را چشمه سبز گويند امير چوپان بر سر آنچشمه كوشكى ساخته‌اند و در شب جمعه آوازهاى هايل از ميان چشمه ظاهر مىشود و از آبادانى تا اين چشمه پنجفر سخست و پارسايانرا شب بر كنار چشمه احيا داشته‌اند و مشاهده كرده‌اند كه شتر آبى و گاو آبى و آدم آبى از چشمه بيرون آمده و چريده است و مرقد شيخ فريد الدين عطار و عبد اللّه مبارك در آنجا است و بحدود چشمه سبز و طوس بحيره‌ايست كه آن را بحيرهء چشمه سبز ميگويند دورش يكفرسنگ باشد و هيچ ملاحى بقعرش نميرسد و از آن بحيره دو جوى برداشته‌اند هريك بيست آسياگردان كه به نيشابور ميرود و از اين بحيره اسبى بيرون آمده يزدجرد اثيم پدر بهرام گور را با لگد بكشت و آب آن بحيره شيرينست و خوش‌طعم و صاحب عجايب المخلوقات گويد كه رافع بن هرثمه خواست كه قعر آن را بداند ملاحانرا فرستاد ايشان بعد از غوص بسيار گفتند كه هزار گز بته رفتيم و بقعرش نرسيديم و اكنون نيشابور روى به خرابى نهاده و در اين ايام حشم اوزبك بر آنجا استيلا يافته و خرابى بر خرابى افزوده‌اند\r\n\r\nاسفرائين\r\nاز اقليم چهارم است و شهرى وسط و به مسجد جامع آنجا كاسهء بزرگست دورش دوازده زرع هوايش معتدلست و درخت جوز بسيار دارد و توابع آن قنوات دارد\r\n\r\nبيهق\r\nولايتيست و شهرستان آن سبزوار است و سبزوار از اقليم چهارم است در قديم شهر وسط بوده و در زمان خاقان مؤيد مغفور كرة بعد اخرى بر آنشهر استيلا يافته قتل عام كردند و به كلى خراب شد هوايش معتدلست و بازارهاى فراخ خوب دارد و طاقى از چوب بسته‌اند كه چهار سوى بازار است حاصلش غله و ميوه است و چهل پاره ديه توابع آنست و مردمش از قديم الايام شيعهء اثنا عشريند پياز شهرى وسط است جوين ولايتست\r\n\r\nجاجرم\r\nاز اقليم چهارم است و شهرى وسط و در حوالى يكروزه راه گياه زهردار است حمد اللّه مستوفى گويد كه در آنجا قلعه‌ايست و در\r\n\r\n","description":"","footnote":"","page_name":" 802 ","page_number":802},
  {"content":"\r\n\r\nپاى آندرخت چناريست و هركه صباح چهارشنبه پوست آن را بدندان گيرد هرگز او را در دندان نگيرد و در حوالى جاجرم كوهيست و در آنكوه شكافى واقعست كه از آنجا آب به مقدار دو آسياگردان بيرون ميريزد و بدان سبب آنكوهرا شقاق ميخوانند در عجايب المخلوقات آمده كه در آنكوه غاريستكه هركه سر در آنجا برد از عفونت ابخرهء آن رنجور گردد و هم در آنحدود كوهيست كه در وقت رفتن در آنجا از قوت باد بر زمين نتوان ايستاد و بر قله آن باد نباشد\r\n\r\nخبوشان\r\nشهرى وسط است از اقليم چهارم است و توابع بسيار دارد و هوائى خوب شفان شهرى وسط است و بيست پاره ديه از توابع آنست\r\n\r\nطوس\r\nاز اقليم چهارم است و جمشيد پيشدادى ساخت و بعد از خرابى طوس نوذر بتجديد عمارتش كرد و اكنون خرابست و شهر مشهد مقدس كه مدفن امام الهمام المظلوم ابو الحسن على بن موسى الرضا عليه التحية و الثنا است و در زمان حاقان مغفور بغايت آبادانى و معمورى رسيده اما در اين ايام كه به تصرف حشم اوزبك درآمد خرابى تمام به حال آنراه يافته از ارتفاعاتش اقسام ميوها بغايت خوبست و غله بسيار حاصل مىشود و شرح خصوصيات مشهد را دفترى علاحده بايد اين مختصر را گنجايش آن نباشد و در حدود مشهد كوهيست و در آنكوه غاريست بر مثال ايوانى و دهليزى دارد و چون در آن دهليز تاريك مسافتى بروند بروشنى رسند و چهار طبقه پيدا شود و در آنجا چشمه‌ايست كه چون آبش قدرى راه برود سنگ گردد و چون از آن چشمه پيشتر روند بادى عظيم وزيدن گيرد و مانع دخول شود\r\n\r\nكلات\r\nقلعهء حصين است در آن نواحى\r\n\r\nبلوك هرات\r\nهرات ولايتى است وسيع و هم از اقليم چهارم است طولش از جزاير خالدات صدك و عرضش از خط استوا لدل جهان پهلوان نريمان بناى آغاز آن نهاده و اسكندر عمارت آن را باتمام رسانيده و اين رباعى در تفصيل بانيان هرات گفته‌اند :\r\n لهراسب نهاده است هرى را بنياد * گشتاسب ز نو بناى ديگر بنهاد\r\nبهمن بنوى عمارتى ديگر كرد * اسكندر روميش همه داد بباد \r\nو دور بارويش هزار گام است هوائى بغايت خوبى و صحت دارد و پيوسته باد شمال ميوزد « لو جمع تراب الاصفهان و شمال الهرات و ماء الخوارزم فى بقعة لم يمت الناس فيها ابدا » باغستانش بسيار است و هيجده پاره ديه متصل به شهر است و چندان باغات و عمارت و ابواب البر و خوانق و مدارس كه در هرات ساخته‌اند در هيچ ولايت نيست از ميوه‌هايش\r\n\r\n","description":"","footnote":"","page_name":" 803 ","page_number":803},
  {"content":"\r\n\r\nانگور فخرى و خربزه بغايت نيكو است در حين حكومت ملوك غور در هرات دوازده هزار دكان آبادان و ششهزار حمام و كاروانسرا و طاحونه و 444000 خانهء مردم‌نشين داشته و در عهد سلطان حسين بايقرا در يك حرفهء خبازى روزى بيست و يكمن تخمه بر روى نان مىكرده‌اند باقى آبادانى بر اين قياس بايد كرد و در اين روزگار حشم اوزبك در آنجا استيلا يافته‌اند اميد كه بارديگر به تصرف گماشتگان ديوان اعلى درآيد الحمد للّه و المنه كه نيست و نابود شدند\r\n\r\nاسفندار\r\nشهرى وسط است و توابع دارد\r\n\r\nقوشخ\r\nاز اقليم چهارم است طولش از جزاير خالدات صدمه و عرض لدبه شهرى كوچك و مواضع معتبر از توابع آنجاست و صد نوع انگور خوب دارد و خربزه‌اش نيكو است و آسياهاى آن از باد ميگردد\r\n\r\nباخزر\r\nولايتى است از اقليم چهارم و اهل آنجا سنىاند\r\n\r\nبادغيس\r\nاز اقليم چهارم است ولايت دهستان از توابع آنجاست و در آنشهر ولايتى است كه مجموع درخت فستق است و پنجفرسنگ در پنجفرسنگ تقريبا مردم در آنجا رفته بجهة خود ججع كنند از عجايب حالات آنكه اگر شخصى قصد فستق ديگرى كند خر او را در همانشب گرك مىخورد\r\n\r\nجام\r\nاز اقليم چهارمست و شهرى وسط است و قريب به دويست پاره ديه و مزارونده جام در آنجاست\r\n\r\nخست\r\nشهرى وسط است و پنجاه پارچه ديه دارد\r\n\r\nخاف\r\nولايتى است و قصبات آن سنجان در وزن و سلام از توابع آنست و مردم آنجا حنفى مذهبند و در آنجا ابريشم و روناس بسيار حاصلگردد\r\n\r\nراده\r\nولايتى است قصبهء آن زاده است و پنجاه پاره از توابع آنست و مزار شيخ قطب الدين كه مقدم حيدريانست در آنجا است ولايت و شهرستان آن را آهنگران گويند\r\n\r\nغرجيان\r\nاز اقليم چهارم است و پنجاه ده از توابع آنست و مردم آنجا ببلاهت منسوبند\r\n\r\nبلوك بلخ و طخارستان\r\nو ختلان و باميان اما بلخ از اقليم چهارم است طولش از جزاير خالدات عاها و عرضش از خط استوا لوه كيومرث بنياد آن نهاده طهمورث باتمام رسانيده و لهراسب بارو كشيده شهرى بزرگست و گرمسير و هوايش در سازگارى وسط از ميوه‌هاى آن خربزه نيكو است سلطان ملكشاه در رسالهء خويش آورده كه ايشان را غيرتى نميباشد\r\n\r\nناميان\r\nاز اقليم چهارم است و هوايش سردسير و در عهد چنگيز خان بسبب آنكه پسرش جغتاى خانرا در عين محاصره به تير زدند به كلى خراب شد و اكنون فى الجمله عمارتى دارد جورجانان ولايتى است از اقليم چهارم و هوايش معتدل ختلان از اقليم چهارم است شهرى بزرگ بوده\r\n\r\n","description":"","footnote":"","page_name":" 804 ","page_number":804},
  {"content":"\r\n\r\nو اكنون خرابست طالقان از ولايت طخارستان است شهرى كوچك است و اكثر اهل آنجا جولاهند\r\n\r\nفارياب\r\nاز اقليم چهارم است كيقباد كيانى ساخته هوايش گرمسير است و در آنجا زعفران بسيار است و قصبات بسيار از توابع آنجاست معلم ثانى ابو نصر فارابى از آنجا خاسته\r\n\r\nكالف\r\nشهرى كوچكست بر كنار جيحون و رود جيحون را نيز آب آمويه گويند و شرقى ايرانست و از جنوب بشمال ميرود و يك شعبهء آن از كوههاى تبت و شعبهء از جبال بدخشان و شعبهء از چغانيان و ديگرى از ختلان برميخيزد تا بهم مىپيوندد بهر شعبهء چند آب ديگر ملحق شود و بعضى ازين شعب بر بلاد بلخ و ترمد ميگذرد و چون بهم جمع شوند از درهء كه آن را تنك دهان شير ميخوانند بنزديك قريهء بوقنه از توابع هزار اسب بيرون ميآيند و آن دره در ميان دو كوه است چنان آنكوهها بهم نزديك شده‌اند كه بين الجبلين صد گز فاصله زياده نيست و آبى از اين عظيمى از ميان اين دو كوه بيرون ميريزد و در تك پنهان مىشود و بر آن امكان عبور نيست و از جيحون نهرهاى عظيم برداشته‌اند و بر آن زراعت بسيار كرده مثل نهر هزار اسب و گردان و نهر جيره و كاخواره و غيرهم و هريك از اين نهر گذار اسب نميدهند و بعضى از اين نهرها ببحيرهء خوارزم منتهى مىشود و عمود آب جيحون از خوارزم گذشته از عقبه مسلم كه تركان او را كوز لاوى گويند فروميريزد و سه فرسنك آواز آن به گوش سامعان ميرسد و بعد از آن به دريا ميريزد و طول اين رود پانصد فرسنك است و اين آب در زمستان چنان يخ مىبندد كه قوافل بر بالاى آن ميگذرد و بارويش سه هزار گام است هوايش نيكو است و ميوهء فراوان دارد\r\n\r\nولج\r\nقلعه‌ايست بر بيست فرسنگى بلخ بر كوهيكه هشت فرسخ دور اوست و بر آنجا راه نيست الا يك راه بر فراز آنجا آب و گياه بسيار است\r\n\r\nبلوك مرو شاهيجان\r\nمرو از اقليم چهارم است عرضش از خط استوا لوم كهن و زمرور از اقليم چهارم است و طهموث عمارت كرده و شهر مرو را اسكندر رومى بنا و ابو مسلم مسجد جامعى در آنجا ساخت و در جنب آن دار الامارهء عالى برافراخت سلطان ملكشاه سلجوقى مرو را حصارى كشيد كه دورش دوازده هزار و سيصد گام بود در آنجا غله بغايت نيكو ميآيد گويند يكمن غله كه در آنجا زرع كنند در سال اول صد من حاصل آيد و در سال دوم غلهء كه در وقت درو پاشيده باشى سى من و در سال سيم ده من هوايش متعفن است و در او بيمارى بسيار مانند سكان شهر لار ساكنان آنجا نيز به علت رشته\r\n\r\n","description":"","footnote":"","page_name":" 805 ","page_number":805},
  {"content":"\r\n\r\nمبتلا ميشوند و زمينش شوره‌زار است و آبش از مرو الرود و چند كاريز آب احداث نمودند و بعضى از اراضى آن كشته‌زار است و از ميوهايش انگور و خربزه در نهايت شيرين مىباشد برزويه طبيب و ابو زر جمهر از مروند\r\n\r\nابيورد و نسا\r\nاز جملهء اقليم چهارم است در او ميوها فراوان مىباشد و در آنجا گوسفندان دنبه‌بزرگ مىباشند\r\n\r\nخاوران\r\nاز اقليم چهارم است و مهنه كه مولد و مدفن شيخ ابو سعيد ابو الخير است از توابع خاورانست شيخ ابو سعيد فرمايد :\r\n اندر همه دشت خاوران سنگى نيست * كز خون دل و ديده در او رنگى نيست\r\nدر هيچ زمين و هيچ فرسنگى نيست * كز دست غمت نشسته دلتنگى نيست \r\nحكيم انورى نيز از خاورانست چنان كه در قصيده قسميه كه در مدح اهل بلخ در سلك نظم كشيده اشعارى بآنكرده\r\n دى ز خاك خاوران چون ذره ناچيز آمده * گشته امروز اندرون چون آفتاب خاورى \r\n\r\nسرخس\r\nاز اقليم چهارم است افراسياب بنا نهاده و دور بارويش پنجهزار گام است و قلعهء محكم دارد و هوايش گرمسير است و آبش از رودخانهء كه ازهرى بطوس ميآيد و خربزه و انگور در او نيكو مىباشد\r\n\r\nشيرخان\r\nشهرى كوچك است و گرمسير و غلهء بسيار دارد\r\n\r\nمرو الرود\r\nاز اقليم چهارم است دور بارويش پنجهزار گام و هوايش گرم‌سير تندرست است\r\n\r\nقلعه ناى\r\nقلعه‌ايست كه مسعود سعد سلمانرا در آنجا بند كرده بوند ولايت مازندران هفت بلوكست اول جرجان دوم مورستان سيم استراباد چهارم آمل پنجم رستمدار و دهستان ششم وغد هفتم سياه‌رستان\r\n\r\nجرجان\r\nاز اقليم چهارم است آبش از كوه است و كوه به شهر نزديك و اهل آنجا شيعى و صاحب مروتند و در اوايل اسلام كثرت عظيم در آنشهر بود و در زمان آل بويه خرابى بسيار فاحش بآنراه يافت و در عهد مغول قتل عام روى نمود و اكنون چندان معمورى ندارد و فيروز ساسانى جهة دفع نزاع تورانيان ديواريكه طولش پنجاه فرسنك است در آنديار ساخت و از امرا و اكابر قبر محمد بن امام جعفر صادق ( ع ) آنجا است و در آنشهر سنك آسيا هست كه قطر هريك بيست گز باشد و در ضخامت دو گز\r\n\r\nاستراباد\r\nاز اقليم چهارم است طولش از جزاير خالدات حط له و عرض از خط استوا لوله نزديك بدرياى خزر است و حاصل اينجا ابريشم و انگور\r\n\r\n","description":"","footnote":"","page_name":" 806 ","page_number":806},
  {"content":"\r\n\r\nو غله هست ولايت بسيار از توابع دارد و اهل آنجا شيعهء اثنا عشريند و بغايت پاكيزه طبع و لطيف\r\n\r\nآمل\r\nشهرى بزرك بوده طهمورث بناى آنعمارت نهاده است هوايش بگرمى مايلست اما مجموع ميوهاى سردسيرى و گرمسيرى در او مىباشد\r\n\r\nدهستان\r\nاز اقليم چهارم است قباد بن فيروز ساسانى ساخته است هوايش گرمسير است و ميوه‌اش اندك رستمدار ولايتيست قرب بسيصد پارهء ديه و آبش از شاه‌رود است و غد از بناهاى طهمورث ولايت بسيار دارد و حصارش چهار هزار گام است\r\n\r\nسارى\r\nولايت مازندرانست مردمش شيعهء اثنا عشريند حاصل ابريشمش بيشتر از ساير محصولاتست و هوايش خالى از تعفنى نيست\r\n\r\nكبودجامه\r\nولايتى است كه اكنونكه جرجان خراب شده مجموع آنولايت نيز داخل كبودجامه است حاصلش ابريشم و غله و پنبه است نيم‌مزدان جزيره‌ايست در سه فرسخى استراباد شهرآباد قصبه‌ايست ولايت قومس و طبرستان دامغان از اقليم چهارم است طولش مه و عرض لرك هوشنك ساخته و دور بارويش هزار گام هوايش بگرمى مايلست از ميوهايش امرودى نظير است و در بيرون آنشهر چشمه‌ايست كه چون قاذورات در او اندازند باد چنان برخيزد كه مجموع درختان بشكند و چون آن نجاست را پاك كنند باد تسكين يابد\r\n\r\nبسطام\r\nاز اقليم چهارم است شهرى كوچك و هوائى معتدل دارد و مزار سلطان العارفين بايزيد در آنجاست\r\n\r\nفيروزكوه\r\nدر معجم البلدان مسطور است كه قلعه‌ايست كه كوه دماوند بر او مشرفست هوايش سردسير است و در او جز غله نميباشد كيومرث آغاز عمارت آن نهاده و هوايش سرد است و امرود عباسى در آنجا بمرتبهء شيرين ميآيد كه از او دوشاب ميگيرند\r\n\r\nخرقان\r\nديهست از توابع بسطام هواى خوش و آب فراوان دارد و مزار شيخ ابو الحسن خرقانى آنجا است\r\n\r\nسمنان\r\nاز اقليم چهارم است طهمورث ساخته هوايش معتدلست و آبش از رود و كاريز و از ميوهايش نار و انگور و بادام و مويز منقا و فستق و انجير بغايت نيكو ميآيد و الحق موضعى دلگشاست و در عهد سلطنت اولاد امير تيمور گوركان اكثر وزرا از آنجا بوده‌اند\r\n\r\nولايت جيلانات\r\nدوازده شهر است از اقليم چهارم است طولش از سفيدرود تا موقون چهل فرسنگ و عرض از ديماق تا دريا دوازده فرسنگ حدود آن بمازندران و عراق عجم و آذربايجان و بحر خزر پيوسته است\r\n\r\nلاهيجان\r\nشهريست معتبر و حاصلش ابريشم است و ابريشم آن بهترين ديگر مواضعست مگر ابريشم شفت\r\n\r\n","description":"","footnote":"","page_name":" 807 ","page_number":807},
  {"content":"\r\n\r\nكه از ابريشم آنجا نيكوتر است و برنج و نارنج و ليمو بسيار در آنجا مىباشد و دار الملك جيلانست\r\n\r\nتولم\r\nاز اقليم چهارم است و شهرى وسط و غله و برنج و نارنج حاصل آنجاست\r\n\r\nرشت\r\nاز اقليم چهارم است هوايش بغايت متعفن و حاصلش مثل لاهيجانست فومن شهرى بزرگست و ولايت و حاصل بسيار دارد شفت شهرى كوچك است و ابريشم بسيار دارد كوجقان از بناهاى اردشير بابكانست\r\n\r\nكويم\r\nبر كنار دريا افتاده است و بندر آن ولايت است چنان كه كشتى از شروان و مكاو و طبرستان و غير آن آنجا ميآيد .\r\n\r\nولايت ماوراء النهر\r\nمملكتى عريض و وسيع و فسيحست و از بلاد مشهور آن سمرقند و بخارا و سغد و خجند و زرنوق و توروكش و بدخش و ترمد و اشناس و اسروشه و آذركند و انزار و جاچ و سنجاب و نسف و نخشب و فاراب و فناكت كه در عهد چنگيزخان بقتل عام خراب شد شاه‌رخ ميرزا بتجديد عمارتش ساخت و بشاهرخيه موسوم گردانيد و سغناق مخفى نماند كه بعضى از مشاهير آن ديار بتفصيل ذكر ميگردد تا مطالعه كنند و بر خصوصيات آن اطلاع يابند چه تفصيل مجموع موجب اكثار و تطويل بود\r\n\r\nسمرقند\r\nاز اقليم پنجم است طولش از جزاير خالدات قب‌له و عرض از خط استوا لوله در مسالك الممالك مسطور است كه سمرقند بهترين بلاد جهانست در ايام قديم در آنزمين كه اكنون سمرقند است قلعهء بزرگ ساخته بودند در آنزمانكه گرشاسب بفرمان فريدون بتسخير ممالك توران ميرفت چون بدانجا رسيد آن قلعه را محاصره نمودند و از اتفاقات آنحصار بزلزله در آن روز خراب شده قلعه مفتوح گشت و گنجى از زير برجى بيرون آمد گرشاسب به آن اموال قلعه را عمارت نموده بغايت عظيم و عالى گردانيد و خندقى عظيم بر گرد آن ترتيب داده ديوارى ما بين حصارى و تركستان و ميانجى ايران و توران برآورد طولش بيست فرسنگ و اسكندر رومى در آن عرصه شهرى بزرك ساخت دورش دوازده هزار گام در زمان ملوك طوايف شمرنامى از پادشاهان يمن از نسل تبع اول ملقب بشمر برعيش بروايتى با هزار علم كه در سايه هر علمى هزار سوار جرار ميرفتند بولايت ايران و توران لشكر كشيده اكثر ملوك طوائف مطيع و منقار او گشتند و چون بولايت ماوراء النهر رسيدند اهل آنشهر در مقام مخالفت برآمدند و او بعد از محاصره آن بلده را گرفته فرمود تا حصار و بروج و سور و قصور آن را كندند چنان كه آثار عمارت باقى نگذاشت و بهمانخاك شهرى ديگر ساخت عجم آن را شمر كند گفتند و عرب\r\n\r\n","description":"","footnote":"","page_name":" 808 ","page_number":808},
  {"content":"\r\n\r\nمعرب گردانيده سمرقند گفتند هوايش سرد است و آبش از رودخانه و جوى بزرگ در ميان آن بلده روانست و بر آن نهر باغستان فراوان ساخته‌اند و سغد سمرقند كه از مشاهير جهانست و بهترين بلاد توران بر اين آبست و از اين آب در بهار بكشتى عبور بايد كرد حاصلش غله و انگور و ميوه بود و از ميوه‌هايش خربزه و انگور در غايت نيكوئيست مردمش اكثر حنفى مذهبند و بعضى شافعى\r\n\r\nولايت بلاسارغون\r\nمملكتى وسيع است از اقليم ششم هوايش بغايت سرد است و اكثر مردمش صحرانشين و دواب بسيار دارند و از ارتفاعاتش چيزى ديگر بجز اندك غله نميباشد\r\n\r\nولايت تبت\r\nمملكتى وسيع است از اقليم چهارم و پنجم و ششم و شهرهاى بزرك دارد و از ارتفاعاتش غله و ميوهء نيكو است و از بلاد مشهور جوجان است و در آنولايت مشك نيكو مىباشد\r\n\r\nولايت ايغور\r\nمملكتى عظيمست و در او شهرهاى معظم از اقليم پنجم و ششم بلاد معتبرش بيشانع و الماق و خلخ و چكل و فاريابست و ديگر از شهرهاى بلاد ايغور قم و كاشان و تاتار است كه يكى از شعرا در حق غلامان سنجر كه در در جنك قراختاى سستى كرده بودند گفته :\r\n زهى شمشير زن تركان پردل * به نسبت از قم و تاتار و كاشان\r\nشما را پادشاه هفت كشور * رسانيده بميرى از نحاسان\r\nولى در كودكى خفته به سينه * همه در پيش دكان رواسان\r\nفلك كفران نعمتهاى سنجر * طلب كرد از شما حق ناشناسان\r\nمسلم بين كه از پيران كشيدند * بشمشير و بخنجر از خراسان \r\n\r\n[ ولايت 
  ] ديار تكليت\r\nولايتى بزرگست و در زمان چنگيز خان خان آنديار قوبا پانصد هزار سوار در مقابل چنگيز آمده شكست يافت و بمغول آنديار را قاسين خوانند از اقليم پنجمست و قراوس از شهرهاى معتبر آنديار است و اهل قراوس بآنشهر منسوبند و در آن مملكت صحرانشين بيحد و مرند\r\n\r\nديار خرخير\r\nمملكتى طويل و عريض است حدودش بملك ختا پيوسته از عادات اهل خرخيريكى آنست كه مردگان خود را بسوزانند گويند كه در ولايت خرخير چهار واديست و در هر وادى رودى عظيم ميرود و در موضعى آن آبها بهم پيوندد و در ميان كوهها و دره‌هاى تاريك ميگذرد و گويند شخصى از اهل خرخير زورقى كوچك ساخته در آن نشست و خواست كه منتهاى آن آب را معلوم كند چون چند روز رفت به محلى تاريك و تار رسيد كه قرب سه شبانه‌روز تخمينا روشنى آفتاب و ماه نديد و چون\r\n\r\n","description":"","footnote":"","page_name":" 809 ","page_number":809},
  {"content":"\r\n\r\nبروشنائى رسيد صحرائى وسيع در نظرش درآمد از زورق بيرون آمده بر درختى رفته منتظر نشست كه شايد آدمى پيدا شود كه خبرى معلوم كند كه ناگاه سه سوار دررسيدند قامتهاى ايشان بمرتبهء بلند بود كه تقريبا ده ذرع طول بالاى آنجماعت بود و سگان همراه داشتند كه هريك در جثه مانند گاوى بودند و اسبان ايشان از شترى بسى بلندتر و قوى هيكل‌تر ناگاه نظر سواران بر وى افتاد از حقارت جثه خرخيرى متعجب مانده او را بر اسب خود نشاندند تا سگان ويرا نخورند و او را به منزل خود برده طعامش دادند و مردم آنولايت از صغر هيكل او متعجب شدند و بر وى رحم كردند او را برداشته بر سر راه آوردند و به او راه نمودند تا در كشتى نشسته بديار خود بازگشت و هيچكس ندانست كه اين جماعت از چه بومند\r\n\r\nولايت چين\r\nولايتى عريض و طويل است عرضش دو ماهه راه و طولش سه ماهه بعضى از اقليم دوم و برخى از اقليم سوم و چهارم او را گويند و دار الملك چين را هجين خوانند و از اقليم دويم است و مردمش اكثر بت‌پرستند و بر دين مانى نقاش و در آنديار مسلمان و نصارى مىباشد اما جهود نيست غلبه و تحكم و استيلا مسلمانان دارند اما كثرت ازدحام بت‌پرستانراست و آنشهريست بغايت بزرگ و دور بارويش سه شبانه‌روز است و نزديك به آن بلده شهرى ديگر هست لوقه‌نام از هجين بزرگتر اما هجين دار الملك است و در ميان شهر جيحونى ميگذرد و هر نصفى از شهر بر طرف آن رود واقعست و پادشاه آنولايت را فغفور و طمغاج خان نيز گويند و اهل آنملك در صنايع و حرفها بدرجهء اعلى و مرتبهء قصوى رسيده‌اند و در صنعت و هنر هيچ آفريدهء با ايشان برابر نيست از آن جمله در جامع الحكايات مسطور است كه پادشاه چين سالى يكنوبت بار عام ميدهد و اهل صنعتها به خدمت آمده زمين بوس ميكنند و در پيش پادشاه تيشه تيز و تخته نهاده‌اند هريك از ارباب صنعت كه به خدمت آيند يكضرب از آن تيشه بر آنچوب زنند و بگذارند و ارباب صنعت بدين دستور عمل نمايند بر آن تخته صورتى ظاهر گردد پاكيزه چنان كه آنسال بهر جانور كه متعلق باشد همانصورت بر آن تخته نقش شده باشد مثلا اگر سال نهنگ باشد صورت نهنك در غايت درستى بر آن نقش بسته بود و جمعى از بازاريان هستند كه در شهر طواف ميكنند و متاع ميفروشند خواه قماش و خواه طعام و ميوه و طريق سير ايشان آنست كه گردونى ساخته‌اند كه بر بالاى آن مىنشينند و امتعهء خويش در آنجا ميگذارند و اين گردونرا چنان ترتيب داده‌اند كه بىچهارپاى و بىمحرك حركت\r\n\r\n","description":"","footnote":"","page_name":" 810 ","page_number":810},
  {"content":"\r\n\r\nمىكند و هرگاه ميخواهند گردونرا از گردش باز ميدارند و هرگاه كه خواهند روان سازند در كتب تواريخ مسطور است كه يكى از ملوك اسلام از آل سلجوقى رسولى بديار چين فرستاد و چونرسول بازگشت حكايت كرد كه در خدمت پادشاه جماعتى را ديدم از خواص كه بسنت چنان عمل مينمودند و پاكيزه عالم بودند يكى از آنطايفه گاه نزد من آمدى و پيغام پادشاه گذاردى و جواب بردى روزى نزد من آمد در حينى كه خلوت بود من در روى او نگريستم صورتى ديدم از حسن ديدار و نور رخسارش آفتاب مانند صورت ديوار بيمقدار مينمود .\r\n چون تو از رخ پرده بردارى هماندم آفتاب * در نقاب ابراز شرم تو رخ پنهان كند \r\nو بر سينهء او خالى سياه ديدم كه از زير جامه‌اش ميدرخشيد چنان كه از طراوت آنخال از زير پيراهن چنان ظاهر بود كه پنداشتم اندامش برهنه است من در حيرت بماندم پسر گفت ترا چه شد گفتم از نزاكت و لطافت جامهء تو متحير شدم كودك بخنديد و گفت گمان ميبرى كه يك جامه پوشيده‌ام جامهاى خويش به من نمود پنج جامه بر زبر هم پوشيده بود متاع آنولايت جامهاى ديبا و جامهاى نازك اعلا است و عاج و كندر و كهربا است و كهربا بآنموضع درختيست در ولايت صقلاب اگر بر زمين افتد رنگش بسياهى مايل گردد و هركه آن كهربا با خود دارد چشم زخم به او نرسد و قريب بآنشهر جزيره‌ايست و در آنجزيره حصاريست مستحكم و جمعى از سادات صحيح النسب در آنحصار ميباشند و سبب سكون علويان در آنديار آنبود كه در زمان بنو اميه كه در عداوت اهل البيت يد طولا داشتند جمعى از اولاد امير المؤمنين على عليه السّلام از ترس و بيم بخراسان رفتند تا از شر ظلمه و فسقه در امان باشند و چون خوارج و بنى اميه بر اين وقوف يافتند كس بگرفتن ايشان بآنديار روان ساختند و آنقوم بزرگوار از خوف جان روى بديار تركستان آوردند و هيچ‌جا قرار نتوانستند گرفت تا بولايت چين درآمدند اهل چين نگذاشتند كه از آب عبور نمايند چون بيچاره گشتند به آن جزيره رفتند و در آنجزيره قلعهء بود كه اهل آنجا بسبب استيلاى ماران كه پيدا شده بودند وطن مألوف را گذاشته به اطراف رفته بودند علويان بآنقلعه درآمده مجاورت مارانرا از مصاحبت بنو اميه بهتر دانستند و بآنحصار درآمده ببركت قدوم ايشان ماران از آن حدود بيرون رفتند پادشاه چين بر اينحال وقوف يافته بجهة ايشان وظيفهء معين\r\n\r\n","description":"","footnote":"","page_name":" 811 ","page_number":811},
  {"content":"\r\n\r\nساخت و بفراغ بال روزگار ميگذرانيدند\r\n\r\nولايت ماچين\r\nملكى بزرك و وسعت تمام دارد از اقليم اول و دويم دار الملك آنشهر چينه است از مسافران مذكور است كه در ربع مسكون بزرگتر از آن شهرى نيست و باتفاق در ديار مشرق از آن بزرگتر بلدهء نيست و در ميان آن شش درياچه است دورش شش فرسنك و در حوالى آنعمارت شهريست هوايش بگرمى مايلست و برنج و شكر بسيار در آنولايت حاصل مىشود و خرما چنان عزيز الوجود است كه يكمن خرما به دو من شكر معاوضه نمايند و اين طرفه‌تر كه هم در آنولايت يكمن كشمش ببهاى سه من شكر است و در ولايت ماچين گوسفند كمتر باشد و اكثر گوشت آنديار از ماهى و گاو است و گوشت گوسفند بغايت گران مىباشد و در آنشهر ازدحام مردم بمرتبه‌ايست كه هرشب چند هزار نفس بمحافظت شهر ميپردازند و اكثر كافر باشند و مسلمان كمتر باشد اما با وجود قلت مسلمانان كمال استيلا دارند\r\n\r\nديار كيمال\r\nدر آنولايت شهر و ديه نميباشد و مجموع صحرا نشينند و مزروعات و مغروسات در او نادر پيدا شود و از اقليم ششم است و اكثر صحارى آنها بيشه است و آبهاى روان دارد و استر در آنجا نمىباشد لكن ساير دواب از حيز احصا بيرونست و در آنزمين نمك نيست و تجار نمك در آنجا برده به قيمت تمام ميفروشند و در تابستان غذاى آنطايفه شير است و در زمستان گوشت قديد هواى آنجا بغايت شد تست و بر دست راست زمين كيمال سه قومند كه تجار به آنجا تردد مىكنند و بيع و شرى مىنمايند و بيع شراى ايشان بمخاطبه نيست بلكه تاجر متاع خود حاضر مىسازد و مشترى ثمن در مقابل آن مىنهد اگر فروشنده راضى باشند ثمن بردارند و الا فلا و آنطايفه آتش‌پرستند و از جملهء متاعهاى آنسرزمين طاسهاى روئين پاكيزه است و در سالى يكروز روزه ميدارند و اموات خويشرا كه در آن سال وفات يافته‌اند جمع آورده ميسوزانند و بر ايشان نوحه كرده مىگويند كه ما به قضاى الهى راضى و شاكريم\r\n\r\nولايت ختن\r\nمملكتى عظيم است از اقليم پنجم و از مشاهير بلادش كاشغر و بيكى و صيرمست و ولايت و توابع بسيار دارد\r\n\r\nولايت خوارزم و جرجانيه\r\nگفته‌اند ولايتى وسيع و عريض است از اقليم پنجم هوايش سردسير است و دار الملكش در قديم شهر ارگنج بوده است و شهر كات را جرجانيه گفته‌اند و هزار اسب و ذرغان و حماص و اروجنس و ساهران و توران و كردان و خيوق كه مولد شيخ نجم الدين كبرى بوده\r\n\r\n","description":"","footnote":"","page_name":" 812 ","page_number":812},
  {"content":"\r\n\r\nاست از شهرهاى آنولايت خيوق قصبه‌ايست از ارتفاعاتش خربزه بل اكثر ميوهء نيكو آيد\r\n\r\nدشت قبچاق\r\nباقليم ششم متعلق است و در آنولايت شهر و ده كمتر است و اكثر سكانش صحرانشينند و در آندشت كوه نيست و مجموع مرغزار و علف‌زار است و از بلاد مشهورش يكى خزر است كه اينولايت را به او نسبت داده است دشت خزر نيز گويند و شهر برطاس و سرا نيز از بلاد آندشت است ارتفاعاتش برنج و گندم و جوز و جاورس است و حبوبات صيفى بيشتر و بهتر ميآيد و ميوه نياورده باشد و پنبه قطعا حاصل نميشود معاش اهل آنديار از مواشى و دوابست و هوايش سرد است و آبش از عيون و آبار و بر جانب ايندشت كوهى بزرگست و اينكوه تا زمين تفليس كشيده است\r\n\r\nسقين و بلغار\r\nدو شهر كوچك‌اند از اقليم ششم و صحارى و ولايت بسيار بدان منسوب\r\n\r\nولايت يأجوج و مأجوج\r\nبلادش‌اند كست و صحارى و اماكن فراوان دارد و ما بين بحر چين و درياى شرقست و از معظم اماكنش حصن اسكندر است و محافظان در بند آنجايند و ساكن آن مسلمانند\r\n\r\nصفت سد يأجوج\r\nصاحب مسالك الممالك آورده كه الواثق عباسى بخواب ديد كه سد ياجوج گشاده است لاجرم سلام را در سنه 218 پنجاه مرد زاد و راحله داده بتفحص آن امر فرستاد و سلام از سامره نزد حاكم ارمنيه و ايجاز رفته از آنجا پيش حاكم آلان شتافت و از آنجا نزد صاحب سرير ملك باب الابواب رفته با او دليلان همراه كرد و چون بيست و شش روز مسافت طى كردند بزمينى رسيدند كه بوى ناخوش از آن ميآمد و بمشام ايشان ميرسيد و چون ده روز ديگر متمادى راه پيمودند بحصنى چند رسيدند كه در قديم مقام ياجوج و ماجوج بوده و خراب گشته و از آنجا گذشتند 21 روز ديگر ايوار و شبگير كردند تا بحصنى رسيدند نزديك كوهيكه در شعب كوه سد است و مردم حصن زبان عربى و فارسى ميدانستند و بدين اسلام عمل ميكردند اما از حال خلفا بى خبر بودند و از بودن خليفه تعجب نمودند آنطايفه سلام را نزد سد بردند كوهى املس ديدند كه رودى منقطع گشته كه بدان گياه نرسته و آن رود را صد و پنجاه گز عرض بود و بارهء از خشت آهن و پولاد و ساير فلزات در آن رودخانه ساخته بودند طول هر باروئى بيست و پنج گز آب از سرچشمهء آنرود روان بود و از بيرون در اندرون ميرفت و از آن باروها و چشمها آب دو گز پيدا بود و بيشتر از آن در آب ده گز ظاهر بود باقى از آب بر سر باروها به شكل قنطره بعرض پنج گز در پيش ديوار سد\r\n\r\n","description":"","footnote":"","page_name":" 813 ","page_number":813},
  {"content":"\r\n\r\nچنان بلند گردانيده كه چون كوهى بر شرفاتش ميرفت از روى زمين مانند طفل پنج ساله مينمود و طول بنياد ديوار سد بر سر بارو قرب سيصد گز بود و اينجا كه شرفاتست اضعاف آن مينمود و بالاى شرفات طرف كوه چنان شاهراهى راست بر رفته كه بر او رفتن بهيچنوع نميتوان و عرض ديوار سد در پس شرفات چنان كه شش مرد در پهلوى هم تواند رفت و در پهلوى ديوار سد درى دو مصراعى از آهن بعرض بيست و پنج گز و به طول پنجاه گز و در ضخامت ده گز ساخته و در آندر سه موضع قفل زده طول هر قفلى بيست گز و غلظت ميان قفل دو گز و كليدى مشتمل به دوازده دندانه هر دندانهء مانند دستهء هاونى طول آنكليد از چهار گز از حلقهء درآويخته و آنسد را همچون باره‌ها از خشت آهنين و قلعى و مس ساخته و كنگره گردانيده هر خشتى يك گز و نيم در يكزرع و نيم و در ضخامت يك شبر بود و بعضى از آن خشتها برقرار بود حاكم آنديار در هر جمعهء يكنوبت باده مرد هريك با پتكى بيست منى نزد آندر شدندى و هريك سه ضربت به قوت تمام آندر زدندى تا قوم ياجوج و ماجوج را معلوم شود كه نگهبانان سد برقرارند و در جوار سد حصنى حصين بود كه مسكن محافظان سد است و زراعات و باغات بسيار داشت و حاكم آنجا سلام را زاد و راحله داده از آنجا به مدت دو ماه بهفت فرسخى سمرقند رسيده از آنجا به راه آبادانى بسمرقند رفت و خليفه را از حال سد خبر داد و آنسد را ذو القرنين اكبر ساخت و هورومى بن يقطى بن تمويان بن تارخ بن يافث بن نوح عليه السّلام و بعضى گفته‌اند كه از عمارت رومى است و اللّه اعلم بحقايق الحال\r\n\r\nديار صقلاب\r\nولايتى وسيع است و هوايش بمرتبهء سرد است كه اكثر اوقات اهل آنها در زير زمينها ساكن باشند و از اقليم هفتم از بلاد مشهورش مدينة الفيلست كه آن را قطانيه نيز گفتندى شهر بزرگست و توابع بيشمار دارد و ارتفاعاتش منحصر است بحبوبات و از كثرت برودت هواست كه سكان آنجا ازرق چشمند\r\n\r\nمملكت فرخار\r\nاز اقليم ششم است و اهل آنجا بغايت صاحب كمال و پاكيزه صورتند و در حسن و خوبى درجهء كمال دارند ناصر خسرو گويد :\r\n گنه فرخاريانرا نيز هم نيست * بگويم گر تو بتوانى شنيدن\r\nخدايا اين بلا و فتنه از تست * و ليكن كس نميآرد چخيدن\r\nلب و دندان آن تركان چونماه * بدين خوبى نبايست آفريدن\r\nكه از دست و لب و دندان ايشان * بدندان دست و لب بايد گزيدن \r\n\r\n","description":"","footnote":"","page_name":" 814 ","page_number":814},
  {"content":"\r\n\r\n\r\nولايت فرغه و سلنكان\r\nاز اقليم ششم است و مسكن قوم مغول از معظم بلاد آن قراقرم از عمارت اركتاى قاآن بن چنگيز خان و هوايش سرد است بمرتبهء كه هيچ ميوه در آن نباشد و آبش فراوان و حاصلش غله ولايت ختاى مملكتى بغايت طويل و عريض است از اقليم چهارم و پنجم دار الملكش بخان بالغ مشهور است و در قديم آنشهر را چكد و ميگفته‌اند قلبيلاى قاآن بر ظاهر چكدو شهرى ديگر ساخت ولايت كشمير شهرى بزرگ است از اقليم سيم بارو و خندقى عظيم دارد ولايت بسيار از اقليم سيم و چهارم از توابع اوست مردم آنجا با تركان آميخته شده‌اند از اينجهة صباحت اتراك و ملاحت كشميريان جمع دارند .\r\n\r\nكابل\r\nمملكتى است از اقليم سيم و بلاد و مواضع بسيار دارد و ارتفاعاتش نيشكر و ديگر محصولات گرمسير است\r\n\r\nقندهار\r\nمملكتى بزرگست از اقليم سيم و چهارم و بلاد بزرگش قراجالوك و ولى شانوك دار الملك آنجا است و ديگر بلاد و قصبات و قرى و مزارع و مواضع از توابع آنست\r\n\r\nديار مكران\r\nمملكتى بزرگست از اقليم دوم و سيم و فسحتش دوازده مرحله دار الملك فرتول طولش از جزاير خالدات كريد و عرض از خط استوا صح ع هوايش گرمست و آبش از رود و ديگر بلاد بزرگ دارد مثل منصوريه و قرى و مزارع بيشمار دارد\r\n\r\nولايت هند\r\nمملكتى عريض و فسيح است و وسيع و طويل و بر و بحر و سهل و جبل آن اكثر گرمسير است در غايت فسحت گفته‌اند آن مملكت يكى از معمورهء جهانست و روز و شب آنولايت سمت مساوات دارد و هريك دوازده ساعت است و در زمستان اگرچه هوا سردسير مىشود درختان خشك نميشود و اصناف ادويه كه مدار قوت تن و معالجهء بدن بدانست در ولايت هند يافت مىشود و در هيچ مملكت چندان نفايس و ظرايف و عجايب نيست كه در ديار هند است و از مشاهير شهرهاى هند يكى دهليست كه دار الملك سلاطين رفيع مقدار و تختگاه رايان فلك - اقتدار بوده است دهلى از اقليم دويم است و عمارات عاليات از خوانق و مساجد و ابواب البر و قصرها و ايوانها كه مساكن سلاطين بوده است در او بسيار است و از مزار اكابر قبر ملك الشعراء امير خسرو دهلوى در آنشهر است\r\n\r\nاكراه\r\nكه اكنون دار الملك پادشاه عاليجاه جلال الدين محمد اكبر شاه بن همايون پادشاه بن ميرزا بابر بن عمر شيخ بن ميرزا سلطان ابو سعيد گوركانست و شهريست در غايت نزاهت و عظمت عمارات\r\n\r\n","description":"","footnote":"","page_name":" 815 ","page_number":815},
  {"content":"\r\n\r\nخوب و منازل مرغوب در او بسيار است مجموع آن از سنك تراشيده و ديگر از بلاد هند\r\n\r\nلاهور\r\nاست و آن شهريست بغايت بزرگ و در او قرب صد هزار خانه مردم‌نشين است و ارباب صنايع و حرفه در او بسيار ميباشند و اجناس و ظروف و اسلحه و اقمشه و رخوت در او بيشمار چنانچه اگر صد هزار نفر كه مجموع عريان باشند ببازار لاهور درآيند چندان اجناس از رخوت و سلاح و فرش و ظرف و هرچه ما يحتاج سپاهيان باشد در وى هست كه مجموع آنصد هزار نفر مسلح و مكمل گردند معذلك تقاضاى فاحش بدكاكين ايشان راه نيابد ديگرى از آن بلاد احمدآباد كجرات و آنشهريست بغايت عظيم اما اين زمان بسبب عساكر رو به خرابى نهاده و بمعمورى اول نمانده است گويند در احمدآباد دوازده هزار دكان صرافى بوده است باقى چيزهاى آنشهر را بر اين قياس بايد نمود\r\n\r\nولايت كجرات\r\nولايتى است از هند در غايت نزاهت و لطافت و اهل آنجا بغايت لطيف و مليح و نيكورخسارند چنانچه مولانا مشهدى گويد :\r\n كجراتيان همه نمكين دل كبابشان * ميخورده‌اند خون شهيدان شرابشان \r\nو اسامى بعضى ديگر از بلاد هند اينست : سر انديب سومنات قنوج مرغ ماهونه برهان پور بى جا بكر احمد آنكركلكندى بيجاپور و بيدر و خيبر و ولايت هند بيحد و مراست و قرى و قصبات آن در حيز حصر و احصا نميآيد چنان كه كجرات و كذريد كه دو ولايتند از ولايات هند هريك هفتاد هزار پاره ده و قصبه دارد و همچنين بيجابور قريب به دوازده هزار قريه دارد\r\n\r\nولايت يمن\r\nمملكتى عظيم است از اقليم اول و دويم همه گرمسير دار الملكش اكنون شهر غير است و در سابق شهر صنعا بود و آب و هواى صنعا چنان موافق و معتدل بود كه چهار ميمل در يك مقام بسر ميبردند و قصبهء عدن كه از معظمات و متنزهات عمارات جهان بوده در صنعا ساخته بودند و عثمان او را ساخته و كنيسهء فليس‌نام كه ابرههء صباح در صنعا عمارت نموده بود در آنجا بوده و آن از عمارات عاليهء جهانست چنان كه از غايت زينت و رفعت عقل حيرت ميآورد سفاح خليفهء اول عباسى آن را خراب كرده مال بيقياس از آنجا بدست آورده و شهر عدن قصبه‌ايست اما چون بندر آنولايت است و كشتى از هند و چين و عمان و روم به آنجا آيد شهرت عظيم دارد و حضرموت شهرى كوچك است و هود پيغمبر آنجا آسوده و عمان شهرى بزرگست از شهرهاى يمن و آنديار بدان منسوبست ولايت بسيار دارد و شهر بزرگش را بحر خوانند و ملك يمامه\r\n\r\n","description":"","footnote":"","page_name":" 816 ","page_number":816},
  {"content":"\r\n\r\nرا در بعضى از كتب در آنولايت شمرده‌اند و در چند موضع از حجر در قصبهء از قصبات يمامه ديوان جهت سليمان عليه السّلام قصرهاى عالى ساخته بودند از سنگ تراشيده و دار - الملكش يمامه بوده است\r\n\r\nولايت بادية العرب\r\nكه بجزيرة العرب مشهور است از بهر آنكه درياها و رودها به آن محيط است چه فرات از سواد عراق تا بصره تا ابله كشيده است و درياى بصره تا بندر جده كه ولايت حجاز است احاطه نموده و ساحل مدينه و بسماوه گرفته ميرود تا بقلزم و از آنجا درگذشته تا مصر كشيده است و جزيرة العرب از اقليم دوم است و سوم و طولش از حدود شام تا بحر فارس و عرضش از مكه و تا نجف هريك تخمينا دويست هزار فرسنگ مسافت دارد و سكانش اعراب صحرا - نشينند و قبايل بيشمار و عربان قومى عظيم‌اند بكثرت حدود و در صفت شجاعت و سخاوت و فصاحت انصاف دارايند و كدام فخر و شرف برابر اين تواند بود كه حضرت خاتم النبيين و سيد المرسلين و حبيب إله العالمين رسول اللّه صلى اللّه عليه و إله از آنقوم است و قرآن مجيد و كلام حميد بلغت ايشان نازل گشته و شجاعت ايشان بدرجهء بوده است كه جمشيد پيشدادى ايشانرا تيغ ميخواند و در مجموع امم و طوايف عالم اهل آنشهر فصيح‌تر و بليغ‌تر باشند و عاقل‌تر و كامل‌تر از مردم روستائى و سكان صحرا بخلاف اعراب كه بدويان و صحرانشين فصيح‌ترند و قدرت كلام از انشاد اشعار بيشتر دارند يا در شهرها يكى ديگر از خصوصيات طبايع اعراب باديه آنست كه هيچ صنفى از اصناف انسان مثل ايشان نتواند دويدن و بعضى از آنطايفه چنانند كه اسب تازيرا بتك دريابند شرف الزمان طاهر الهروى در تأليف خود آورده است كه در سنه 547 عربى از باديه بمرو آمده و او مردى لاغر سبك‌حركت بوده روزى در بيرون شهر در كنار آبى جامه از سر كشيده باغتسال مشغول بود كه ناگاه دو سوار ترك رسيده جامهاى او را برداشته تازيانه بر اسبان زده عرب آنحالت مشاهده نمود از آب بيرون آمده مانند باد در رفتار آمده و خود را بسواران رسانيده جامهاى خويش بازستد يكى از حاجيان حكايت كرد كه وقتى به مكه ميرفتم در صحبت قافله در ميان باديهء فرود آمديم ناگاه عربى از ميان باديه بيرون آمده آهوئى آورده ميفروخت ما آهو را از او خريديم من در آن آهو به نظر احتياط نگاه كردم جراحتى بر وى نديدم از عرب پرسيدم كه اين ظبى را چگونه گرفتهء جواب داد كه بتك پاى من و حاضران\r\n\r\n","description":"","footnote":"","page_name":" 817 ","page_number":817},
  {"content":"\r\n\r\nتعجب كرده باور نداشتيم گفت اينمعنى سهلست او را بگذاريد تا من بار ديگرش بگيرم و شما نوبت ديگر از من بخريد ما او را بگشاديم آهو بجست و او در حركت آمد و چنان دويدند كه از چشم ما غايب شدند ناگاه او را ديديم كه آهو را گرفته ميآورد و ما بار ديگر آهو را از وى خريديم و آهو را ذبح كرده بريان ساختيم و اعرابى نزد ما نشسته بود و حكايت ميكرد چون طباخ آهو را حاضر كرد عرب برجست و سفره را از نزد ما ربود و آغاز دويدن كرد خدمتكاران از عقب او تاختند روى بازپس كرده گفت در وقتى كه اين آهو زنده بود از دست من نتوانست جست اكنونكه بريان شده گمان ميبريد كه از دست من خلاص شد ؟ بالجمله اگرچه ديار عرب گرمسير است اما هوائى در غايت صحت و خوشى دارد و در آنزمين زرع و غرس كمتر باشد و عمارت و زراعت در چند موضع معدود است و معاش ايشان از نتايج دواب و مواشيست و لحم و حوش و حشرات صحرائيست مثل آهو و سوسمار و غير آن ولايت بربر مملكتى وسيع است از اقليم اول و دويم از بلاد مشهورش فاش شهرى بزرگست در ساحل بحر و آب بسيار دارد و در او قرب ششصد آسياگردان بوده و ديگر شهرهاى بزرگ و كوچك دارد\r\n\r\nولايت حبشه\r\nمملكتى است از اقليم اول و دويم و شهر و قصبات و قرى بيشمار دارد و سياهى رنگ ايشان از افراط حرارت زمين ايشانست و قومى در اقصاى بلاد ايشان ساكنند صورتهاى كريه زشت دارند و چشمهاى بيرون خزيده و بينيهاى فراخ و لبهاى سطبر و گردنهاى بغايت كوتاه و موهاشان از غايت جعودت بزابهء بلبل شبيه است و آنطايفه را زنگى نامند و ايشان چند قبيله‌اند قباده و قوه و كروه و علامين و آنجماعت را پيوسته باهم محاربت و مخاصمت و محارست باقيست و زمين ايشان از خير و بركت خاليست و ذات آنطايفه از پيرايهء دين عاريست و بلندى قامت آنطايفه به جهت آنست كه حرارت بندها را ميگشايد و اشياء را در نشاط آورد و بدين سبب پيوسته ارواح زنگيان به ظاهر منبسط گردد و همواره در لهو و لعبند و رقص زنگيان شهرتى تمام دارد و در تاريخ ماوراء النهر مسطور است كه يكى از سلاطين خراسان قصد تسخير تركستان كرده از جيحون بترمد عبور نمود و فوجى از زنگيان در لشكر او بودند تركانرا نظر بر آنطايفه افتاده چون هرگز زنگى نديده بودند تصور نمودند كه ايشان ديوند لاجرم بىآنكه محاربه كنند روى بهزيمت نهادند چون پادشاه عجم سبب هزيمت تركانرا بدانست غلامان زنگى بسيار خريد\r\n\r\n","description":"","footnote":"","page_name":" 818 ","page_number":818},
  {"content":"\r\n\r\nهرگاه كه با تركان او را محاربه افتادى ايشانرا در مقدمه فرستادى وقتى كه اتراك مكرر آنطايفه را ديده به نظر امعان در ايشان نگريستند گستاخ و دلير شده نوبتى ديگر زنگى را شكستند و ديگر از ايشان نترسيدند در تاريخ تركستان به نظر رسيده كه نوبتى يكى از ملوك عجم دختر خان تركستانرا خطبه نموده و تحف و هداياى بسيار بدان ديار فرستاد ، از آن جمله غلام زنگى بود چون تركان هرگز نديده بودند آنغلام در نظر خان مضحك نموده او را در مجلس خويش برد روزبروز مهم غلام در ترقى بود كار به جائى رسيد كه در كليات و جزئيات امور ملك مداخله نمود و چون استقلال تمام پيدا كرد ناگاه خروج كرده خان را بقتل رسانيده بر مسند سلطنت نشست و اتراك او را قرا خان خواندند و اين اسم از آن تاريخ باز در ميان تركان باقى مانده است ولايت حجاز و تهامه مملكتى است از اقليم دوم و خلاصهء آن مكه و مدينه است شرفهما اللّه تعالى اما\r\n\r\nشهر مكه\r\nطولش از جزاير خالدات ع ز و عرضش از خط استوا كام پس طول و عرضش عز و كام باشد و آن بلده معظمه در درهء واقعست كه طرف شرقى آن كوه ابو قبيس است و جبل شامات طرف شمالى آنكوه صنعا است و طرف جنوبى آنكوه مروه است و آنزمين محل كشت و زراعت نيست قوله تعالى  « بِوادٍ غَيْرِ ذِي زَرْعٍ »  مأكول و ملبوس از ولايات ديگر بدانجا ميآرند و ديار طايف بر هشت فرسنگى مكه است و شهر طايف قريب بكوه عرفه است و در آنكوه برف و يخ مىباشد و در ديار عرب به غير از آنكوه در هيچ محل ديگر برف نميباشد و هواى طايف بسبب قرب آنكوه بغايت خوشست و هوايش و ميوهايش بسيار نيكو و بسيار خانهء كعبه را زادها اللّه شرفا در وسط مكه است و آنخانه را حضرت شيث بن آدم از گل و سنگ بنا نهاده بود و سبب اين بنا آنكه چون توبهء آدم مقبول افتاد آنحضرت بر مفارقت جفت گريه بسيار ميكرد حق سبحانه و تعالى خانهء از بهشت كه از يك دانه ياقوت سرخ بود بجهة استيناس آدم به زمين فرستاده در موضعى كه امروز خانهء كعبه است نزول يافت به زيارت آن امر فرمود چون بعد از انتقال آدم بجنة مخلد آنخانه نيز انتقال يافت شيث به شكل همانخانه خانهء از سنگ بنا كرد و در زمان طوفان آنخانه خراب شده قرب دو هزار سال همچنان بماند تا ابراهيم خليل بامر ملك جليل خانه كعبه را به اين شكل كه اكنونست عمارت فرمود و بناى حضرت خليل را قريش قبل از بعثت رسول صلى اللّه عليه و إله در سال سى و پنجم از مولود حضرت ويران ساخته بتجديد عمارت كردند عبد اللّه زبير در زمان استيلاى خود\r\n\r\n","description":"","footnote":"","page_name":" 819 ","page_number":819},
  {"content":"\r\n\r\nبناى قريش را خراب ساخته بار ديگر از نو ساخت و حجاج ظالم بعد از استيلاى خود بناى عبد اللّه را خراب ساخته بار ديگر از نو ساخت بر شكلى كه قريش عمارت كرده بودند به همان ترتيب عمارت كرد طول خانهء كعبه بيست و چهار گز و يكشبر است و عرضش 23 گز و شبر و بلنديش بيست و هفت زرع و بامش بقلعى اندوده‌اند و ناودانش از نقره است و از خواص خانه يكى آنست كه هيچ مرغى بر بالاى آن نتواند پريد هواى مكه گرم است و آبش از قديم به غير از چاه زمزم نبود و آن آب شورمزه است اما در عهد هرون الرشيد زبيده خاتون زوجهء وى كه عورتى خيره و فاضله بود در مكه كاريزى اخراج كرد و در زمان مقتدر عباسى آن كاريز مسدود شده مقتدر آن را روان ساخت و در زمان القائم باللّه نوبتى ديگر مطموس شده بسعى القائم آن آب بارى جارى شد و بعد از خلفا بر يك انباشته شده مدتى مسدود شده تا در زمان سلطان ابو سعيد خدابنده امير چوپان كه بر مملكت سلطان فرمانروا بود آن را جارى گردانيده لولهاى مسين در زمين نشانده تا باريك انباشته نشود اكنون در مكه آن آب روانست و مردم آنجا اكثر سبزه چهره‌اند و بتجارت مشغول\r\n\r\nمدينه مكرمه\r\nاول آنشهر را يثرب ميگفتند چون سيد عالم صلى اللّه عليه و إله آن بلده را مدينه خواندند به اين اسم موسوم شد روضهء مقدس آنحضرت در شهر مدينه است و شهر مدينه از اقليم دويم است عضد الدولهء ديلمى آن بلدهء مكرمه را بارو كشيده اگرچه شهرى وسط است اما در نفس شهر مقدار كف دستى خرابه نيست هوايش بغايت گرم است و آبش از كاريز و مزروعات و باغستان و رز بسيار دارد و خرماى عجوه و بردى آنجا بغايت لطيف است و نازك مىباشد و در هيچ ولايتى خرما بآنخوبى نيست ، مردم آنجا سبزچهره‌اند و بتجارت مشغولند و در شأن مدينه احاديث كثيره وارد است منها « قال النبى ( ص ) من استطاع ان يموت بالمدينة فليمت بها فانى اشفع لمن يموت بها » از خواص آنشهر است كه چون در آنشهر تردد كنند عرق خوشبوى از مترددين حاصل شود و روضهء منورهء سيد عالم در مدينه است در حجرهء عايشه و اكنون داخل مسجد است در جانب يسار قبله كه كنج پائين شرقى و جنوبيست چون سيد عالم بمدينه هجرت فرمود آنموضع زمينى ساده بود آنسرور آنزمين را خريده مسجدى ساخت از خشت خام و چوب خرما عثمان بن عفان در زمان خود مسجد را فراخ گردانيده ديوارش را به سنگ منقش بلند گردانيده و سقفش را از چوب ساج ترتيب داده و وليد بن عبد الملك\r\n\r\n","description":"","footnote":"","page_name":" 820 ","page_number":820},
  {"content":"\r\n\r\nبر آنعمارت افزوده مهدى عباسى و مأمون بر وسعت آن افزوده و در اطراف آنمسجد مانند مسجد الحرام مدارس و خوانق و ابواب البر بسيار ساخته‌اند و امير چوپان در غربى آن مدرسهء و حمامى ساخته و قبل از آن در مدينه حمام نبود و در مدينه از مشاهد متبركه مزار فايض الانوار امام حسن و امام زين العابدين و امام محمد باقر و امام جعفر الصادق ( ع ) و هم - چنين قبر فاطمه زهرا سلام اللّه عليها و مزار فاطمهء بنت اسد مادر على بن ابى طالب در آنجاست و قبور صحابهء كرام در آن بلده بسيار است\r\n\r\nديار حمير\r\nمملكتى است طويل و عريض منسوب باقليم اول\r\n\r\nديار سبا\r\nولايتيست از اقليم دوم و سوم و ذكرش در قرآن مجيد آمده\r\n\r\nولايت شام\r\nبعضى از اقليم سوم و برخى از اقليم چهارم گفته و دار الملكش شهر دمشق از اقليم چهارم است طولش از جزاير خالدات عج ع و عرضش از خط استوا لح‌ند اريم بن سام بن نوح در آنزمين باغى ساخته بود كه بباغ مشهور است و تا امروز بآنباغ مثل ميزنند و مواضع خرم و نزه را باغ ارم مىگويند و شداد بن عاد در آنزمين عمارت بسيار كرد از آن جمله بهشتى ساخت كه عمارت آن خشتى از سيم و خشتى از زر بود و در جويها بجاى آب گلاب روانساخت و بجاى سنگ‌ريزه جواهر نفسيه در تك جويها ريخت و خاك آنباغ مشك و عنبر بود ؛ درختانش را ساقه از طلا و نقره و برگ از زمرد و فيروزه و شكوفه از مرواريد شكل ميوهايش از طلاء مرصع بجواهر ترتيب داده بود « قوله تعالى   إِرَمَ ذاتِ الْعِمادِ الَّتِي لَمْ يُخْلَقْ مِثْلُها فِي الْبِلادِ »   و تارخ كه آذر عبارت از اوست و بقول جمهور پدر ابراهيم خليل است و بروايت بعضى عمش در آنحدود شهر دمشق را طرح انداخته باتمام رسانيد و تارخ وزير نمرود بود و بعقيدهء مسود اوراق نمرود عبارت از كيكاوس كيانيست و بعد از تخريب دمشق اسكندر رومى بتجديد در عمارت آن سعى نمود و بعد از آن ملوك بنو اميه بر عمارات ميافزودند تا به جائى رسيد كه دورش هيجده فرسنگ بمساحت درآمد هوايش معتدلست و اندكى بگرمى مايل و فى الجمله عفونتى دارد و آبش از روديست كه آنرود از طرف بعلبك ميآيد و در بهار آن آب گذار بدشوارى ميدهد و از آنجا بكشتى گذرند و از سرچشمه آنرود تا دمشق هيجده فرسنگ است و در اين مسافت اين آب از سايهء درختان ميآيد بدين سبب ناگوارنده است و باغستان عوطهء دمشق را بر اين آب ساخته‌اند و آنموضع از متنزهات جهانست چنان كه گفته‌اند كه در ربع مسكون چهار موضعست كه در خرمى و خوشى عديل و نظير ندارد اول\r\n\r\n","description":"","footnote":"","page_name":" 821 ","page_number":821},
  {"content":"\r\n\r\nعوطهء دمشق و شعب بوان در ولايت فارس و سغد سمرقند نيز از جمله آنچهار موضعست طول عوطه دو منزلست كه تخمينا دوازده فرسنگست و عرضش يك منزل و جامع دمشق كه وليد بن عبد الملك مروان ساخته مزار انبياء كرام بسيار است در زمينى كه اكنون بر درگاه مسجد است و آن را باب حيران خوانند يحيى ابن زكريا را شهيد كردند و سر مباركش بر در آويختند و در عهد يزيد پليد سر مبارك امام حسين را در همانروز بر نيزه كردند و در تاريخ شام مسطور است كه وليد شش هزار مثقال طلا صرف عمارت آن مسجد كرده است و شرح و صفت آنمسجد در اين مختصر مناسب نيست و وليد بر در دروازهء دمشق دار الشفائى و دار الضيافهء ساخت و پيش از او كسى دار الشفائى و دار الضيافهء نساخته بود در صور الاقليم مسطور است كه محصول پنجساله ديار شام صرف آن دو عمارت كرد ارتفاعات دمشق از غله و ميوه مجموع خوب ميآيد و كوه قايسون بر ظاهر دمشق ظاهر است و بر آنشهر مشرفست و در آنكوه غارها واقع است و در آنكوه مزار اكابر انبيا بسيار است و از آن جمله در او غاريست كه آن را مغارة - الجوع خوانند كه هفتاد پيغمبر در آنجا از گرسنگى مرده‌اند\r\n\r\nرحبة الشام\r\nبر شرقى فرات افتاده است و از شهر تا كنار آب دو هزار گام مسافت است و دور بارويش پنجهزار و پانصد گام است باغستان فراوان دارد و اكثر درختانش در سالى دو نوبت ثمر دهند از ميوه‌هايش سيب و انگور و امرود بغايت لطيف و شيرينست طول باغستان آن در عهد بنى اميه چهار فرسنگ و در عرض يكفرسنگ بوده طرطوس از توابع شام است و از عمارات عمر بن عبد العزيز است و هارون الرشيد آنشهر را بارو كشيد هوايش معتدلست و ارتفاعاتش وسط مكه ( عك‌ظ ) شهريست و قلعه محكم دارد و از بناهاى شاپور ذو الاكتافست هوايش گرم است و بر كنار دريا واقعست بهمن زره شهرى كوچك است و آن را سيف ترك در زمان معتصم عباسى عمارت كرد\r\n\r\nحلب\r\nشهرى بغايت بزرگست و مجموع عمارات آن از سنگ تراشيده است و اكثر فرش بازارها و كوچها نيز از سنگ تراشيده است و در ميان محلات چاهها كنده‌اند بسبب آب باران كه از بام خانها فرود ميآيد و بر سر آن چاهها سنگهاى مشبك انداخته‌اند تا آب باران از آن فرجه‌ها بچاه فرورود و در شهر حلب منازل عالى نزه بسيار است و كاروانسرائى بصفا از سنگ تراشيده ساخته‌اند و تجار از هر ديار در آنجا تردد مينمايند و كثرت ارباب تمول و اغنيا در او بمرتبه‌ايست كه در هيچ موضع مشاهده نيفتاده است هوايش در گرمى و سردى معتدلست ليكن اكثر اوقات بسبب\r\n\r\n","description":"","footnote":"","page_name":" 822 ","page_number":822},
  {"content":"\r\n\r\nعفونت هوا در آنجا بيمارى و و با واقع مىشود و بر شهر قلعه‌ايست مستحكم از سنگ تراشيده و آنقلعه دو حصار دارد و در حصار اول نخجير بسيار سر داده‌اند از ميوه‌هايش انجير و انگور نيكو است\r\n\r\nانطاكيه\r\nشهريست در غايت خوشى و معمورى هوايش سازگار و ميوه‌هايش از همه نوعى بسيار و از عمارات عالى آنشهر مسجد جامعى است و كنيسه در رسالهء ملك شاهى مسطور است كه در آنمسجد ستونيست از چوب صنوبر يكپاره كه هر ضلع از اضلاع اربعهء آن يك گز باشد يا زياده و در بلندى چهل گز و در كنيسهء آن گنبديست چهل گز و در بلندى هشتاد گز طبقه اول آن عمارت را از سنك تراشيده ساخته‌اند و طبقهء دويم را از آجر و گچ و چوب مسقف گردانيده‌اند و بام ويرا بقلعى اندوده و باقى شهرهاى شام اينست : عرفه حمص حمالا دفته بعلبك هره ندم راس العين اردن در فارس - نامه مسطور است كه بر ظاهر شهر اردن درياچه‌ايست كه چهار فرسخ دور آنست و عمق آن را هيچكس نميداند نوبتى يكى از سلاطين خواست كه عمق آن را معلوم كند در كشتى نشسته بميان درياچه رفت و آسيا سنگى را در رسنى بسته فروگذاشت و چون ده هزار گز ريسمان در آب فرورفت هنوز سنگ بته نرسيد گمان كردند كه مگر سنگ بته رسيده و آنگرانى بسبب ريسمان بسيار است سنگ را بركشيدند چند بيضهء مرغ در زير سنك بسته بودند تا چون سنگ بته رسد بيضها شكسته گردد و حال معلوم شود چونريسمان تمام شد و سنگ را بركشيدند ، تخم مرغها به حال خود بودند و هزار گز ديگر اضافه كردند هم بته نرسيد و در شهر اردن كه زمينش از سنگ است چون ده گز فروروند به آب دريا رسد و آب درياچه شيرينست و بغايت گوارنده قرقيسا الياعين الورد و حصن تبوك بسرحد شام واقعست و مقام اصحاب الايكه آنجا بوده است مدين كه مقام شعيب پيغمبر بوده بر شش منزلى آنجا است\r\n\r\nديار فلسطين\r\nولايت فلسطين را بعضى داخل شام گرفته‌اند از اقليم سوم است بفلسطين بن آدم بن سام بن نوح منسوبست دار الملك آنديار شهر بيت المقدس است و بعبرى آن را يلبا خوانند طولش سول و عرضش از خط استوا لانه بر بلندى افتاده و آنشهر را كه مسجد بيت المقدس در آنجا واقعست اورشليم گويند آنمسجد را پيغمبر ( ع ) بشكرانه آنكه طاعون و و با از ميان بنى اسرائيل مرتفع شد طرح انداخت و سليمان باتمام رسانيد از تاريخ اتمام عمارتش الى يومنا هذا دو هزار و ششصد و هشتاد سال باشد و بخت النصر كه به اعتقاد\r\n\r\n","description":"","footnote":"","page_name":" 823 ","page_number":823},
  {"content":"\r\n\r\nبعضى از ارباب اخبار رهام بن گودرز است بكين شعياى پيغمبر كه بنى اسرائيل او را پاره‌پاره كرده بودند لشكر باروشليم كشيده بنى اسرائيل را قتل و اسير كرده آنمسجد را نيز خراب ساخت و بعد از مدتى هم يكى از ملوك فارس آن را بتجديد عمارت كرد نام ساير بلاد فلسطين اينست كنعان و رمله بلغا غره عسقلان سليم ارتحا كه در زمان موسى پيغمبر دار الملك جباران بوده و بقولى دار الملك فلسطين شهر بلغا بوده و بلاد قوم لوط كه آن پنج شهر معظم معتبر بوده و بمؤتفكات مشهور است در ديار فلسطين بوده و سبب خراب آنشهرها كثرت لواطه و نافرمانى حضرت كبرياى سبحان بوده و اكنون در آنزمين گياه نميرويد و تيرگى و ظلمتى عظيم دارد و لا شك زمينى كه محل غضب الهى و مورد قهر جناب حضرت جلال پادشاهى باشد چنين بود\r\n\r\nولايت مصر\r\nملكى فسيح و عريض است و باقليم سوم منسوب طولش از جزاير خالدات سح ز و عرضش از خط استواك در تاريخ مغرب مسطور است كه آنشهر از عهد خليل الرحمن تا اوان يوسف عليه السّلام در غربى رود نيل واقع بوده و از شهر تا آب يكفرسخ مسافت داشته و عمارات عاليه در آن بلده بسيار بوده و اكنون آنشهر در ريك پنهانست و بعضى از رؤس عماراتش ظاهر و آن را مصر كهنه خوانند و بفرمان فرعون وليد بن مصعب عمارات مصر بيشتر آورده بكنار آب رسانيد و بر لب نيل بجهة خود عمارتى رفيع منيع ترتيب داده بود باروى آن را از روى كشيده و چهار جوى از رود نيل در آنعمارت كه مشتمل بر باغى بزرگ بود روانساخت و صندوق مهد حضرت كليم را كنيزان آسيه زن فرعون در آنجويها يافتند و عمارات فراعنه تا آخر عهد خلفاى اسماعيليه اكثر برقرار بودند مؤلف تاريخ مغرب گويد كه در سنه 501 بمصر رسيدم و در آنجا خانهء ديدم از رخام تراشيده و اشكال افلاك و نجوم و اقاليم سبعه و صور حيوانات بر او نگاشته و چنان متحرك ساخته كه عقل در ديدن آن متحير ميگشت و در اوايل اسلام عمرو عاص كه حاكم مصر بود بر شرقى نيل شهر فسطاط را بنا نهاد و در شهر مصر عمارات شش طبقه و هفت طبقه ميسازند در مجموع آن مردم ساكن ميباشند چنان كه هر طبقهء ملك شخصى است و عمرو عاص در فسطاط جامعى از سنگ ساخته است و گنبد مقصورهء آن را از سنگ سفيد برآورد و مجموع قرآنرا بنقارى در آنمقصوره نگاشته‌اند در آنجا مع چهار هزار قنديل آبگينه روشن ميشده و وليد بن عبد الملك نيز در فسطاط جامعى در كمال زينت و صفا ساخته و در سنهء خمسين و مأتين در زمان معتمد عباسى\r\n\r\n","description":"","footnote":"","page_name":" 824 ","page_number":824},
  {"content":"\r\n\r\nاكثر عمارات مصر سوخته شد و احمد بن طولون آن را مرمت كرده عمارات بسيار بر شهر فسطاط افزود و آن زيادتى را قراقه ميگفتند قبر شافعى در قراقه است و در سنهء اثنان و ثلاثين و ثلاثمأه المعز لدين اللّه اسماعيلى علوى غلام خود جوهر خادم را بمصر فرستاده تا در آن ولايت شهر قاهرهء مغربه را طرح انداخته باتمام رسانيد و الحاكم باللّه نبيرهء معز در او عمارت وافر كرده و در استحكامش سعى نمود و در جنب آنشهرى ساخته موسوم بحسينيه گردانيده و هردو بهم پيوسته يكشهر شد و عمارتش بمرتبهء رسيد كه بقول صاحب معجم البلدان زياده از ششهزار مسجد و هزار و دويست حمام در مصر معمور بود و در اول زمان مستنصر علوى قحط و غلائى عظيم در مصر روى نموده و بعلاوه آن بسبب شكسته‌شدن بندها كه در آب نيل بسته بودند زراعت نميشد و مهم به جائى رسيد كه رطلى گندم بپانزده مثقال طلا يافت نميشد و متغلبان ضعفا و مساكين را كشته ميخوردند و معذلك آتش در شهر افتاده بسيارى از منازل و اماكن و عمارات سوخته شد و بدين سبب اكثر عمارات خراب شده بعد از آن امير - الجيوش بدار الجمال در عمارات و زراعات آن سعى بليغ نموده آنديار را به حال عمارت آورد و بعد از زوال دولت اسماعيليان چون دولت منتقل بآل ايوب شد صلاح الدين يوسف ابن ايوب در سنه 552 تلافى آن سوختگيها كرد و آنمداين را باروى كشيده دورش بيست و نه هزار و سيصد گز اكنون آنچه داخل آنحصار است شهر مصر است هواى مصر بگرمى مايلست و آبش موقوفست بر نيل و آن آبى گوارنده و خوش‌طعمست بمرتبهء كه غربا تصور ميكنند كه مگر آن را بشكر ساخته‌اند گويند كه درخت انار ترش چون آب رود نيل خورد شيرين گردد و از اينجهة انار ترش در مصر كم باشد و بكثرت مكث تغيير به حال او راه نمىيابد و به حكم افسون يكفرسنك از طرف عالى و يكفرسنك از طرف اسفل مصر نهنك ضرر نميتواند رسانيد و نهنك جانوريست مخصوص رود نيل در مسالك الممالك مسطور است كه رود نيل از جبل القمر برميخيزد از آنطرف خط استوا و از جنوب بشمال ميرود و چون بدينجانب خط استوا ميرسد و رود بحيره جمع مىشود و از آن بحيرات بيرون آمده بر بلاد حبشه و زنك و بونه گذشته بديار مصر ميرسد و در اول زياده از شط العرب مىباشد و عرض آن زياده از يكفرسنگ است پس بهفت بخش مىشود بخشى باسكندريه و بخشى بدمياط و بخشى بعريش و بخشى بنيف ميرود و يك بخش بيشتر آن بمصر ميآيد و در سه ماه بهار بتمامت املاك مصر مىنشيند و در سه ماه تابستان چندان كم مىشود\r\n\r\n","description":"","footnote":"","page_name":" 825 ","page_number":825},
  {"content":"\r\n\r\nكه بر آن زمينها كه آب در وقت زيادتى بر آن گذشته است زراعت ميكنند و احتياج به آب ندارند و مأمون خليفه در رود نيل مسجدى از سنك رخام ساخته و بر آنمسجد علامات وضع كرده بجهة كمى و زيادتى آب كه اگر از آن علامات چهارده گز آب بگيرد آنسال وسط الزراعه باشد و اگر زياده از چهارده گز بالا آيد اكثر الزراعه و اگر كمتر از چهارده گز بلند شود اقل الزراعه و قحط و چنين مقرر است كه تا هفده گز بلند شود خراج سلطانى بر او باشد و هر زمين كه بعد از هفده گز بسته شود آنزمين را خراج نباشد و آن را فيض ربانى گويند حاصلش نيشكر و غله و ميوه است و باقى بلاد مصر اينست دمياط نيف عريش و اين سه شهر وقف سادات علويه است و آب نيل كه مذكور گشت كه بهفت بخش مىشود سه بخش از آن بدمياط و نيف و عريش ميرود و بخش ديگر بالف يوم و وجه تسميهء آنشهر آنكه يوسف از نيل نهرى عظيم بهفتاد روز بريده آنشهر را عمارت كرده فرعون بر زبان راند كه هذا عمل الف يوم\r\n\r\nقلزم\r\nشهرى معظم است و باقليم سوم منسوبست و دار الملك بنو اغلب بوده و شهرهاى بسيار و قصبات و قراى بيشمار تابع قيروانست و از آن جمله اسامى بعضى اينست قالس كه شهرى بزرگست و در او جامه‌هاى نيكو ميبافند و رديمه و رقاده و رقاصه\r\n\r\nقيروان\r\nشهرى وسط است از توابع مصر بر ساحل دريا و آندريا بآنشهر منسوبست\r\n\r\nافريقيه\r\nو آن چند ولايتست\r\n\r\nمملكت مغرب\r\nملكى وسيع است و از اقليم سوم طرابلس و مهديه و قموسه و قوطاحيه از شهرهاى مشهور افريقيه است و دار الملك آنولايت قوطاحيه است باروى آن بلده را از سنگ مرمر پرداخته‌اند ، در ايام خلافت عثمان كه مسلمانان بدانجا لشكر كشيدند اهل شهر در حصار متحصن شده طبل مخالفت فروكوفتند و اهل اسلام بعد از محاصرهء بسيار آنشهر را گرفته حصارش را خراب كردند و اكنون دو برج از سنك مرمر هنوز باقيست و در اندرون شهر دو ستون در عمارتى از عمارات خراب شده باقى مانده است دورش پانزده گز و طولش چهل گز و امروز دار الملك آنولايت شهر افريقيه است\r\n\r\nولايت اندلس\r\nاندلس دار الملك آنولايت است و وسيع و مشتمل بر چند شهر و توابع و قرى بيشمار دارد از اقليم سوم و برخى از چهارم در قديم - الايام دار الملك آنولايت شهر قرطبه بوده و در ديار مغرب شهرى از او بزرگتر و پرنفع‌تر و پرميوه‌تر نبوده است و باروى آن را از سنگ تراشيده باتمام رسانيده‌اند مردم\r\n\r\n","description":"","footnote":"","page_name":" 826 ","page_number":826},
  {"content":"\r\n\r\nبسيار در آنجا ساكن بوده‌اند و مشاهير بلاد اينديار اينست : اسليقه وادى الحجاز قرقشونيه قنطر قسطنطنيه قلعه ديوب قريقيه و اسلحيه و فيروزيه و قازه و قرنا كه شهرى بزرگ است و در او معدن آهن و سنگ مرمر و از ميوه‌هايش فندق بيشتر است و مدينة - النحاس كه از عجايب عمارات جهانست دار الملك است دور باروى آنچهار فرسنگ و بلنديش زياده از پنجاه ذرع و دروازه ندارد و بعضى گفته‌اند كه ذو القرنين اكبر ساخته است واصح آنكه ديوان بفرمان سليمان ترتيب داده‌اند و مفسران در تفسير آيهء كريمه  « وَ أَسَلْنا لَهُ عَيْنَ الْقِطْرِ وَ مِنَ الْجِنِّ مَنْ يَعْمَلُ بَيْنَ يَدَيْهِ بِإِذْنِ رَبِّهِ »  گويند كه از آنچشمه روى گداخته بيرون آمده آنبارو ساخته شده و بنى آدم آنجا كمتر رسد و در عهد بنو اميه شخصى به آنجا رسيده عبد الملك حاكم اندلس موسى بن نصر را فرمود تا به آنجا رفته تفتيش آنحال نمايد و بنگرد كه در آنحصار چه چيز است و موسى به آنجا رفته نتوانست كه از ميان حصار چيزى معلوم كند چنان كه شرح اينحال در اول كتاب بتقريبى مذكور شد بالجمله بخليفهء مروانى پيغام داده كه مگر سليمان عليه السّلام ديوانرا در آنشهر بند كرده و اين افغان ايشانست و نزديك بمدينة النحاس بحيره‌ايست كه همواره موج مىزند مانند ديگى كه از حرارت آتش به جوش آيد و بر گردش نى بسيار رسته موسى چند نفر از غواصانرا در آنجا فرستاد ايشان ظرفى چند مدور از مس و قلعى بيرون آوردند كه بر آنظروف مهر زده بودند چون آنها را شكستند از جوف بعضى شكل سوارى باسلاح از طلا بيرون ميآمد و از بعضى از صورت پياده و مىگفت يا نبى اللّه معاوذى اليك قط موسى دانست كه حضرت سليمان عليه السّلام ديوان را در آنجا مقيد ساخته صاحب معجم البلدان گويد كه اهل جزيره قايس كه در غربى اندلس است همواره از مردم بربر متضرر ميبودند حكيمى از آنجا طلسمى ساخت كه بربرى به آن جزيره نميتوانست رسيد چنانچه در عهد پيشداديان و كيانيان كه ملوك عجم بوده‌اند در اصطخر فارس طلسمى ساخته بودند كه هر تركى كه به آنجا ميرسيد كور ميشد\r\n\r\nولايت اسكندريه\r\nاز اقليم سوم است ذو القرنين اكبر ساخته و بعد از هزار سال كه آبادان بود خراب شد اسكندر رومى آن را بتجديد عمارت كرد و آنشهر بر كنار شهر روم است هوايش بگرمى مايلست و آبش قسمتى است از اقسام سبعه رود نيل كه سبق ذكر يافت و آن هوا با آن آب چنان موافقست كه اگر آن آب را در چاهى كنند و سه چهار سال بگذارند\r\n\r\n","description":"","footnote":"","page_name":" 827 ","page_number":827},
  {"content":"\r\n\r\nتغيير در او ظاهر نشود و در آنجا جامه‌بافى را بدرجهء اعلى رسانيده بودند و مردمش شافعى مذهبند و در جنب آنشهر به چهار فرسنگى قلعهء عظيم است كه بر روى بنا نهاده‌اند و بر دريا مشرفست و آنحصار بواسطهء ارتفاع و علو بمنارهء اسكندريه موسوم است و مشهور است و آنقلعه از معظم عمارت جهانست چنان كه در بعضى كتب آمده كه در آنجا زياده از پانصد خانه بوده و بلندى ديوارش ششصد گز است و در اين زمان آنمناره درميان دريا است و آنزمين را آب گرفته است و پلى از سنك ساخته‌ان كه اندر آنمناره روند چون از در مناره بدرون رفتند از جانب دست راست دريست و عمارتى ترتيب داده‌اند مربع كه طول هر ضلعى بيست ارش باشد و شعاع آفتاب از بالاى عمارت از دو جانب در او مىافتد و در اين عمارت بجانب دست چپ درى ديگر است و از آندر چون بيرون روند دو راه پيدا شود يكى بر يمين و يكى بر شمال و بهر راهى كه خانها پيدا شود در يكديگر گشاده و عدد آنها بسيار است و چون از مجموع اينخانها بگذرند از خانهء بزرگ بدستور خانه اول كه بر درگاه مناره بود پيدا شود و بر آنخانه نيز بر جانب يمين و يسار دو در مرتب ساخته‌اند و از هريك از آندرها كه درآئى خانه ظاهر گردد و هم بدستور اول در يسار باشد كه غريبان به آنجا روند و راه بيرون آمدن نيابند و هم‌آنجا هلاك شوند لاجرم در وقت رفتن دليلى با خود مىبرند و چون از اينخانها بگذرند راه بالا رفتن بمناره پيدا گردد و چون مسافتى قطع كنند باز خانهاى بزرك و خورد پيدا شود بشيوه اول و بدين دستور تا بر سر مناره رسند و بر بالاى آن ميلى مربع بر آورده‌اند ببلندى نود گز و بر بالاى آن ميل ديگر مثمن ببلندى هم نود گز و بر بالاى آنميل مثمن ميلى ديگر هم مدور سى گز و بليناس حكيم بفرمان اسكندر آئينهء ساخته بود كه قطر آن هفت گز بود و در آنميل مدور نشانده و بطلسمات چنانكرده كه چون در آئينه نگريستندى هرچه در اسلامبول واقعشدى پيدا بودى و از اسكندريه تا اسلامبول عرض دريا قرب سيصد فرسنگ باشد و بدين سبب فرنگيانرا زحمتى عظيم رسيدى و چونروميان تسخير اسكندريه ميكردند كشتيها مرتب ساخته سپاهيان در آنجا نشسته متوجه آن بلده مىشدند اهل اسكندريه در آن آينه نگريسته اينمعنى را تمام مشاهده مينمودند و مستعد دفع آنطايفه مىگشتند و چون كشتى فرنگيان نزديك مىرسيدند بوقت غروب چرب مىكردند شعاع بر هر كشتى كه افتادى مجموع اهل كشتى بسوختى و\r\n\r\n","description":"","footnote":"","page_name":" 828 ","page_number":828},
  {"content":"\r\n\r\nبهيچوجه دفع آن ميسر نميشد و در زمان حكومت عمرو عاص فرنگيان جمعى را باسكندريه فرستادند و آنطايفه مدتى در آنشهر بسر برده خود را مسلمان وانمودند و زهد و ريائى پيشه كردند تا در نظرها اعتبارى يافتند آنگاه نزد عمرو عاص كه خود را در مكر و حيله ثانى ابليس ميدانست فريب يافته بطمع گنج آن را بشكافت ( كذا ) و هيچ نيافت و حكمتى چنان بشومى آنمردمك ضايع شد و عاقبت بشآمت ابطال آنطلسم فرنگيان اسكندريه را از تصرف اهل اسلام بيرون آوردند و اليوم در تصرف ايشانست در تاريخ مغرب مسطور است كه از اسكندريه بدين مناره راهى در زمين از سنگ بريده‌اند طولش بيست گز و عرض هشت گز و بر يكجانب اين مناره خارج از قلعه عمارتى عظيم بوده است گويند كه آنعمارت سليمان ( ع ) است و در آن عمارت قريب سيصد ستون از سنگ رخام ساخته‌اند و بر سر اين ستونها سنگى يكپاره از سنگ سماق نصب كرده و آنستونها بمرتبه‌اى روشن و شفاف بوده كه هرچه در مقابل واقع مىشده عكس آنچيز در آنسنگها ظاهر ميگشته صاحب جامع الحكايات گفته كه بعد از فوت سليمان عليه السّلام ديوان عمارترا در دريا انداختند و چهار ستون و كوشكى را كه بر درگاه آنعمارت بود گذاشتند اما اين قول ضعيف مىنمايد ظاهرا آب دريا زياد شده آن عمارت را فروگرفته است صاحب جامع الحكايات گويد كه آنستونى را كه باقى مانده چون آفتاب برآيد ميل بجانب شرقى كند و چون آفتاب فرورود بگردد و بجانب مغرب متمايل شود و در حين گردش آنستون بجانب مشرق مردم سنگها برده در زير ستون نهند چون به طرف مغرب ميل كند آنسنگها را خورد سازد و بر درگاه آن عمارت چهار ستون از سنگ رخام سرخست و نقطهاى سياه بر او افتاده مانند جزع بلكه بهتر و كوشكى بالاى اين چهار ستون هم از سنگ ترتيب داده‌اند اكنون يك ستون قائمست و سه ستون شكسته شده و نيز يكى از آنستونرا بر بالاى كرسى مربع سنگى نهاده‌اند و هر ضلعى از اضلاع كرسى شش گز باشد و بلندى كرسى ده گز است و آنستون بر بالاى كرسى است و مدور است دورش هشت گز و بلنديش سى گز و سنگى يكپاره بر سر اين چهار ستون نصب كرده‌اند مانند سقفى و بر بالاى آن سنك كوشك بلندى پنجاه گز ساخته‌اند و آنعمارت را عمود صوارم گويند و ديگر عمارات آن را بر اين قياس بايد كرد\r\n\r\nصعيد مغرب\r\nمملكتى عظيم است از اقليم دوم و سوم و شهر مشهورش قسار است\r\n\r\n","description":"","footnote":"","page_name":" 829 ","page_number":829},
  {"content":"\r\n\r\nمواضع و قصبات بسيار دارد و اكثر آنديار گرمسير است و مردمش مسلمانند و در زهد و تقوى درجه عالى دارند\r\n\r\nطنطله\r\nشهريست كه بر سر كوه ساخته‌اند و اكثر عماراتش از سنك تراشيده است و در دامن آنشهر نهرى روانست در بزرگى برابر شط بغداد و آنشهر توابع بسيار دارد ،\r\n\r\nطنجه مملكتى وسيعست\r\n\r\nقسطنطنيه\r\nاز اقليم ششم است طولش از جزاير خالدات لوك و عرضش از خط استوا فح ع طالع عمارتش از خط استوا برج سرطانست قسطنطنين رومى از قياصره روم ساخته و از قديم الايام دار الملك ديار فرنك بود اكنون چند سال شد كه سلطانمحمد عثمانى كه پادشاه روم بود و بغايت عادل و فاضل و خوش‌طبيعت بر آنمللك استيلا يافته آن بلده داخل بلاد اسلام گشت و سلطان محمد سليم بر ولايت مصر و شام استيلا يافته و اكنون مجموع ديار روم و مصر و شام و يمن و حجاز و حبشه و بعضى از ديار مغرب و عراق عجم و نوشيروان و ارمنيه در تصرف آل عثمانست بالجمله آنشهر در جزيرهء افتاده است كه سه طرفش غربى و شرقى و جنوبى ببحر متصل است شمالش به خشكى پيوسته است و از طرف شرقى و غربى طول آنجزيره شش فرسنگست و آن بلده در قديم دو بارو داشته بلندى باروى درونى هفتاد و دو گز و عرضش بيست و پنج گز هزار و بيست و پنج برج دارد و در هر برجى يك ملازم و باروى بيرونى در علو چهل و دو گز است و عرضش هشت گز و فاصله ميان هردو بارو شصت گز و در آنشهر كنيسه‌ايست كه حواريان ساخته است طولش سيصد گز و عرضش دويست گز و بلندى ديوارش صد گز و سقف گنبد آن كنيسه را از مس ساخته‌اند و در آنشهر كنيسه ديگر بوده فرنگيان او را بيت المقدس خواندندى طولش يكميل كه مطبخ فرمان ايشان بوده و نزديك آن مطبخ سنگى سبز زمرد مانند طولش بيست و چهار گز عرضش شش گز به ديوار خانه‌اش صدر آنمقام نشانده و بر او شكل عيسى و مريم ( ع ) نگاشته و بر جوارش دوازده مثال بر اشكال حواريان ساخته بودند از طلاى احمر هريك در طول دو گز و نيم و چشمهاشان از ياقوت سرخ فروزان كرده و در وقت فتح آن تماثيل بدست سلطان محمد افتاد .\r\n\r\nفصل سيم از جزو نهم در بيان عمارات رفيعه كه در اطراف ساخته‌اند\r\nبقاى نام و ابقاى ذكر اولاد آدم متعلق و مربوط به بناهاى رفيع و عمارات منيع است\r\n\r\n","description":"","footnote":"","page_name":" 830 ","page_number":830},
  {"content":"\r\n\r\nمصداق اينمقال آنكه از اسباب شوكت و عظمت و ادوات رفعت و حشمت از اسكندر مناره و از انوشيروان ايوانى باقى مانده و اكابر گفته‌اند كه « شرف الرجل بنائه و ابنائه و همة المرء داره و جاره » يعنى شرف مرد از رفعت بناء و نجابت اولاد او معلوم توانكرد و همت آدمى را از وسعت خانه و منزل او قياس نمودند و از جملهء عمارات خرم و بناهاى عالى و اساسهاى معظم كه در جهانست هيچ عمارت بتكلف‌تر از بهشت شداد كه آن را باغ ارم خواندند نبوده است و نيست و در تفسير آورده‌اند كه شديد و شداد دو برادر بودند مستولى بر ممالك مصر و شام و بروايتى شداد كه بعد از برادرش شديد بر جميع معموره جهان فرمانروا چه خواهرزادهء خود ضحاك بن علوانرا بر ولايت عجم فرستاد و او بر جمشيد استيلا يافته ملك ايرانرا در حيز تصرف درآورد و فرمان شداد نيز بر آنولايت نافذ گرديد بالجمله حضرت هود نبى كه باهل زمان بتخصيص بر قوم عاد مبعوث بود پيوسته بمجلس شداد تشريف حضور ارزانى داشته او را بوحدانيت الهى و اطاعت او امر و نواهى جلال پادشاهى ترغيب و تحريص ميفرمود شداد بر زبان آورد كه اگر من بوحدانيت خدا جل ذكره معترف شوم حضرت بخشندهء بىمنت در برابر اينخدمت مرا چه مزد دهد هود فرمود كه جنت مخلد و بهشت مؤبد و فصلى مشبع از توصيف جنان و تعريف روضهء رضوان در تحت عبارت آورد شداد جواب داد كه اينمعنى خود سهلست چه من قادرم كه خود در اين جهان بجهة خود بهشتى مرتب سازم پس فرمان داد كه تا هزار سوار از اهل بصارت و كفايت در معمورهء ولايت گشته زمينى پيدا كنند كه بجسب آب‌وهوا بهترين مواضع و خوشترين اماكن باشد آنطايفه در زمين شام موضعى اختيار كردند كه آب‌وهواى روح‌افزاى او از نسيم جنان و هواى بهشت جاودان ياد مىداد و چون آنموضع معين شد حكم كرد كه شهرى مربع طرح اندازند كه دور آن چهل فرسنك است هر جانبى ده فرسنك و مهندسانرا فرمود تا آنزمين به آب رسانيدند و بسنك يمانى و احجار ديگر مثل حجر سماق و رخام آن بنا را با زمين هموار ساختند و ديوار آنشهر را از خشت طلا و نقره طول آن پانصد ارش و عرضش بيست ارش و حكم كرد كه در جميع ربع مسكون هر زر و جواهر كه حاضر بود آوردند و از كانها آنچه ميسر و مقدور بود استخراج كردند و در ميان آنشهر قصرى بنا نهادند مشتمل بر سيصد و شصت هزار ستون از طلا و نقره و سرهاى ستونرا بزبرجد و ياقوت مرصع كردند طول هر ستونى صد\r\n\r\n","description":"","footnote":"","page_name":" 831 ","page_number":831},
  {"content":"\r\n\r\nگز و بر سر آن ستونها ميخهاى زرين و سيمين و سقف مرتب كردند و در هر قصريكه بنا نهادند حوضى ترتيب دادند از طلاى احمر و گلاب بجاى آب روان در حوضها كردند و بجاى سنك‌ريزه در آنحوضها جواهر و لآلى ريختند و بر زبر آنسقف قصرها و كوشكها تمام كردند و بر هر سطح كوشكى غرفهء ساختند و آنغرفه بجواهر نفيسه مزين گردانيدند و بر اطراف و بر اكناف آنقصور چهار باغى از مشك و عنبر مهيا كردند و فيروزه و شكوفه از مرواريد و ياقوت و ميوه از طلاى مرصع و جواهر و بر آنحصار زرين چهار هزار دروازه نصب كردند و بر هر دروازه و درى دو مصراعى هريك در طول صدارش و در عرض بيست ارش از طلاى احمر مرصع بلعل و ياقوت و انواع جواهر و آنحصار مشتمل بر صد برج بود و از هر برجى تا برجى هزار مناره گردانيدند هريك در طول پانصد ارش و اصل منارها از طلا بود و بجواهر مزين ساخته بودند و آن منارها بجهة مسكن پاسبانان ترتيب يافته بود تا در هر مناره پاسبانى ساكن باشد و بشرايط حفظ و حراست مشغول باشد و همچنين شداد فرمانداد تا در مجموع ربع مسكون گشته قاليهاى زربفت و پردهاى مرصع مهيا گردانيده به آنجا نقل نمودند و حكم كرد تا در ممالك محروسه هر پسرى زيباروى و دخترى مشكين‌موى سيم‌اندام باشد جمعكرده بآنعمارت برند تا بعوض حور و غلمان ساكن گردد و اين بناى رفيع در مدت پانصد سال باتمام رسيد و شداد شرط كرده بود كه مادام كه آن بهشت باتمام رسد قدم در آنجا نهد چون شنيد كه اين موضع خرم تمام شده است بخوشحالى تمام و نشاطى مالا كلام عزم آنطرف كرده و در بعضى از كتب به نظر رسيده كه شداد فرمود تا هزار كس كه از اكابر امراى او بودند هريك در آنشهر قصرى رفيع بجهة خود مهيا گردانيدند آنگاه با امرا و اركان دولت و خدم و حشم متوجه آن باغ خرم شده چون بمدينه ارم نزديك رسيده حصار شهر بنظرش درآمد با خواص خود خطاب كرد كه آنچه هود ما را در آخرت وعده ميداد در دنيا نصيب ما شد و چون بدروازهء آنشهر رسيدند خواست كه قدم بدرون نهد صوتى هايل و آوازى مهيب از جانب آسمان بسمع او و اتباع او رسيد چنانچه از مهابت آنحالت زهره او جمله آب شده و از دروازهء بهشت روى بدوزخ نهادند و آفريدگار جل ذكره آنشهر را از نظر خلايق مخفى و مستور ساخت و گاه باشد كه سياحان دشت و صحرا بدانجا گذرند و از دور علامت آنشهرستان به نظر ايشان درآيد و چون نزديك رسند هيچ نه‌بينند ذلك تقدير العزيز العليم در تفسير آورده‌اند\r\n\r\n","description":"","footnote":"","page_name":" 832 ","page_number":832},
  {"content":"\r\n\r\nكه عبد اللّه فلانهء انصارى كه از جملهء اصحاب رسول اللّه ( ص ) بوده نوبتى در آنزمين شترى گم كرده بطلب شتر بر جمازهء نشسته در آن بيابانها ميگشت و واديها طى ميكرد ناگاه در آن بيابان آنشهرستانرا به نظر آورد -\r\n سوادش ماه تا ماهى كشيده \r\n- عبد اللّه بدروازه آن شهر رسيده آندر را از طلاى مرصع بجواهر ديد حيران مانده از شتر فرود آمده بدرون رفت نظرش بر آن قصرها افتاده حيرتش روى در ازدياد نهاد چنانچه تفحص نمود هيچكس را در آنجا نديد با خود گفت مگر آن بهشت است كه خداى تعالى ما را به آن وعده فرموده لحظهء در آن قصرها گشته هرچند خواست كه تختهء از طلا و نقره از آندرها جدا كند ميسر نشد بپاى درختان رفت چون طول اشجار آنجا قرب صد گز بود نتوانست كه از برك و ميوهء آنها جواهرى چند جدا كند گذرش بر آنجويها افتاده ديد كه جواهر در تك جوى ريخته‌اند پارهء از آنجواهرها برداشته در توبره ريخت و چون بواسطهء طول مدت بوى شمامهاى عنبر رفته بود امتياز نتوانست نمود كه آن از عنبر است يا خاك چندى از آنها نيز برداشت و با خود گفت كه آنها را نزد معويه برد و او را بآنشهر نشان دهد و از آنجا بيرون آمده نزد معويه رفت و صورت واقعه را تقرير نمود معويه گفت چنين موضعى كه تو نشان ميدهى وجود او در زمين ممكن نيست مگر در آسمان چنين موضعى باشد غالبا خيالى به نظر تو آمده باشد يا خوابى ديده باشى و صورت خواب در مخيلهء تو متمكن شده پندارى كه در بيدارى ديدهء عبد اللّه آن توبره جواهر را فروريخت چشم معويه بر آنجواهرها كه هرگز نديده بود افتاده متعجب گشته فروماند و يكى از آن شمامهاى عنبر را كه به گمان عبد اللّه خاك آنسرزمين بود شكسته بوى آن معويه را معطر گردانيد معويه كعب الاخبار را طلب كرده آن مرواريدها كه هريك برابر بيضه كبوترى بود با آن يواقيت و جواهر كه مثل آن در اينزمان نميباشد بكعب الاخبار نموده سخنان عبد اللّه را تقرير نمود كعب الاخبار گفت كه در تورات مذكور استكه شداد عمارتى بدين صفت ساخته است و در آخر الزمان مردى ازرق‌چشم سياه‌چرده به آن عمارت رسد معويه عبد اللّه را به آن نشانها موصوف ديده صدق مقال كعب الاخبار بر وى روشن شد كعب گفت در قرآن هم اشارت به اين واقعشده « قوله تعالى   إِرَمَ ذاتِ الْعِمادِ الَّتِي لَمْ يُخْلَقْ مِثْلُها فِي الْبِلادِ »   معويه خواست كه جمعى را به پيدا كردن شهر فرستد و آن اموال و جواهر را بخزانه نقل كند كعب گفت هيهات هيهات تا قيامت نظر هيچ آفريدهء بدان\r\n\r\n","description":"","footnote":"","page_name":" 833 ","page_number":833},
  {"content":"\r\n\r\nعمارت نيفتد معويه از غايت حرص التفاتى بدانسخن نكرده جمعى را بدان صحرا فرستاد ايشان يك ماه على الاتصال در آنصحرا گشته هيچ نديدند محروم و مأيوس باز گرديدند\r\n\r\nذكر درياها كه داخل فصل دوم است\r\nو بسهو نويسنده اينجا مذكور مىشود بر سبيل الاجمال آبيكه بگرد ربع مسكون درآمده آن را بحر محيط خوانند و از آنجا هفت خليج است بسبب بلندى و پستى زمين بميان آبادانى درآمده است و هر خليج عبارت از دريائيست عظيم و در آن بحار زخار جزاير بيشمار است در كتب هيهات مسطور است كه در اين هفت بحر دوازده هزار جزيره مسكون مزروع است بخلاف آنچه خرابست و در آنجا عجايب بيشمار است و در بحر محيط جهة بسيارى آب وليقى بحر جزاير ظاهر نمانده و هر خليج را در شبانه‌روزى دو نوبت جزرومد است و سبب آنقرب و بعد ماهست و از طلوع قمر آغاز مد شود و آب دريا بلند گردد و چون ماه غروب كند در جزر شروع كند و آب وى بنقصان و چونماه زايد النور باشد مد آب زياده بود و مدوجزر بحر محيط متعلق بآفتابست در سالى يكنوبت واقع مىشود چون آفتاب روى بارتفاع كند و آب بجانب مغرب كند و چون پست شود بحضيض گرايد به طرف مغرب رود\r\n\r\nخليج اول\r\nبحر چين است و از همه درياها بزرگتر است و در اين بحر سه هزار و هفتصد جزيره است و از مشاهير آنجزيرهء واق‌واقست و صد جزيره از توابع آن است و در آنجا درختانند كه چون باد برگ آن را برهم زند صداى واق‌واق مسموع شود پادشاه آنجا را كشمير خوانند و در آنجا طلا بسيار است و آهن بغايت عزيز الوجود است ديگر جزيرهء عابد است و پادشاه آنجزيره را مهراج گويند و او را چندان آبادانى فراوانست كه روزى دويست من طلا حاصل دارد و در اين جزيره كوهيست كه در او صد گز در صد گز آتش مينمايد و در روزمرئى نمى - گردد و در آنجزيره آدمى و پرنده نميباشد ، ديگر جزيرهء سيانست و در او آبادانى بسيار است و آدمى خوب‌صورت در اينجزيره مىباشد و ديگر جزيرهء اسلاميست و اينجزيره بغايت پاكيزه و نزهست و آب‌وهوائى در كمال خوبى دارد چنان كه هركه بدانجا رود دلش ندهد كه بيرون آيد ديگر جزيرهء دم و در او مردمى قوىهيكل زشت‌صورت آدمىخوار مىباشد و ديگر جزيرهء اطوار است درين جزيره سكساران باشند و درين بحر عجايب بسيار است مثل غوك و گربه زباد و بوزينه سفيد و ثعبان\r\n\r\n","description":"","footnote":"","page_name":" 834 ","page_number":834},
  {"content":"\r\n\r\nعظيم كه فيلانرا فروبرد و طوطى ناطق و ملكهء خوش‌صفير و طاوس و باز سفيد و كرگدن و رخ و امثال آن و از اشجار درخت كافور بزرگ چنانچه هزار كس را سايه دهد و درخت بقم و خيزران و خرنوب و درخت گل به همه رنگى بخلاف الوانى كه در اينديار مىباشد و آن را فوايد بسيار است و درين بحر گردابهء چاهيست كه آن را فم الاسد گويند اگر كشتى درو افتد جز بلطف خدا خلاص نيابد و اللّه اعلم .\r\n\r\nخليج دوم\r\nدرياى هند است و دو هزار و پانصد جزيره دارد و اين بحر سه لجه است كه هريك درياى عظيم است يكى جزيرهء سقلانست و اينجزيره هشتاد فرسخ در هشتاد فرسخست كوه سرانديب كه مهبط آدم است در اينجزيره است در حوالى اين جزيره غوص مرواريد است و معدن ياقوت و الماس و بلور و سيناوج درين جزيره است و چوب عود و صندل و آهوى مشكين و گربه زباد در او بسيار است ديگر جزيرهء عنّاب و در او فيلان قوىهيكل مىباشد ببلندى ده گز و ديگر جزيرهء كلمه كه معدن قلعى است و جزيرهء طايل و هرشب از آنجا آواز غنا مسموع مىشود و درياورزان گويند كه در آنجزيره مردان هستند كه بروز ظاهر نميشوند و بشب بيرون آمده اين سازها نوازند و در اين جزيره عقاقير بسيار است تجار آنجا روند و هر تاجرى متاع خود را جداگانه گذارد و در شب اهل جزيره بيايند و در برابر هر متاعى عقاقير بگذارند اگر تاجر را موافق آيد بردارد و الا بگذارد تا زياده كنند و اگر هردو متاع را بردارد دريا مرامن شده گذرانيده ( كذا ) و ديگر جزيرهء كه در ايشان سيمرغ هست ديگر جزيره موران و جزيرهء پشگان كه مورچه برابر سگى و هر پشه برابر گنجشگى و در اين دو جزيره سواى ايندو جانور ديگر حيوانى نباشد ديگر جزيرة العقرب و درين جزيره عقارب باشد هريك بجثه مقدار اسبى يا زياده و هيچ حيوان در آنجزيره نيست و در او معادن و نفايس بسيار است اما آنجا نميتوان رفت ديگر جزيرهء سلاقد است و در او چشمه‌ايست كه آب به شكل فواره ميجهد و رشاشات آن يكروز بسنك سفيد و دو روز بسنك سياه مبدل مىشود و ديگر جزيرة القصر است صاحب عجايب المخلوقات گويد كه در آنجزيره سنگى هست سفيد چون كوشكى و اينجزيره را بدان سبب جزيرة القصر ميگويند كه هركه بر سر آنسنك رود خواب بر آن غلبه كند گويند اگر بخفتد تا قيامت برنخيزد و اگر غيرت كرده خود را به زير اندازد تا دو سه روز مست باشد و ديگر\r\n\r\n","description":"","footnote":"","page_name":" 835 ","page_number":835},
  {"content":"\r\n\r\nجزاير مختلفه و در آن سه جزيره است كه در يكى پيوسته باد وزد و در دوم هميشه باران بارد و در سوم هميشه برف آيد و ديگر جزيرة الثعبان و در اينجزيره عمارت بسيار و كوههاى بلند است و در زمان اسكندر ثعبانى عظيم در او پيدا شد و مردم آنجا هرروز دو گاو بهم مىبستند و بر گذر آنجا نور مىانداختند تا طعمه خود ساخته ايذائى بمردم نميرسانيد و چون اسكندر به آنجا رسيد فرمود تا شكم گاوانرا شكافته از گوگرد و زرنيخ و سيماب پرساختند و بر گذر اژدها انداختند جانور آن طعمه خورده بسقر شتافت و در اين بحر اصناف و انواع مردم بيشمارند و در بعضى جزاير مردم سفيدچهرهء خوب‌صورت ميباشند پسران ايشان مانند زنان روى پوشند تا ريش برآورند و اجناس عطريات و ادويه و عقاقير در او بسيار است و معدن احجار ثمين و كوه مقناطيس درين بحر است بدان سبب در سفاين آن بحر آهن به كار نبرند\r\n\r\nعمان فارس\r\nلجه‌ايست از درياى هندوستان طرف شرقيش بولايت فارس ميگذرد طرف غربيش تا ديار عرب و يمن و عمان و بادية العرب شماليش ولايت عراق عرب و خوزستان و جنوبى ببحر هند رسيدن صد و هفتاد فرسنك نهاده‌اند و عرضش را هفتاد هشتاد باغ گفته‌اند و از اول رسيدن آفتاب ببرج سنبله تا ششماه مواج باشد و بعد از آن ساكن گردد و جزرومد آن در شط العرب بباديهء سطاره رسد كه بيست فرسنگست تا بحر و آب بالا آيد و صيفى و باغستان بصره به آن آبست در اين بحر جزاير بسيار است مردم‌نشينش هرمز و قيس و بحرين و خارك و خاسك و از هرموز تا بحرين لؤلؤ غوص كنند و مرواريد بزرگ در اين بحر مىباشد و از قيس تا خارك و قريب بعدن نيز مرواريد غوص كنند و ديگر جزايرش بهند و يمن و عمان تعلق دارد مثل شفت و كهات و مجيره و مشرقه و غيرهم و به راه بحرين تا قيس در اينديار دو كوه در ميانست و كشتيرا از آن خطرى عظيم است اما درياورزان آنموضع را شناسند و از آن احتراز نمايند و در اين بحر عنبر مىباشد و ماهى آن را فرو برده بدان جهة هلاك مىشود اما عنبرى كه از شكم ماهى بيرون آورند رنگ و بويش ضايع گشته و در اين بحر گردابيست كه آن را قب خوانند چون كشتى در آنجا افتاد خلاصى ممكن نباشد\r\n\r\nبحر قلزم\r\nلجه‌ايست از درياى هند كه آن را بحر حمير گويند بر طرف شرقيش درياى يمن و عربست و بر جانب غربيش بربر و حبشه و بر شمالش شهر قلزم و يثرب و تهامه و بر جنوبش شهر هند طول اين بحر چهار صد و شصت فرسنگست و\r\n\r\n","description":"","footnote":"","page_name":" 836 ","page_number":836},
  {"content":"\r\n\r\nعرضش بر صفت درياچه است چنانچه از قصبهء قلزم تا چند فرسنك هردو كنار دريا پيدا باشد و هرچند بيشتر رود فراخ‌تر گردد تا آنجا كه ببحر هند متصل گردد عرضش شصت فرسنك بود و در اين بحر كوهها در ميان آب دريا است و كشتيرا از آن خطرى عظيم است و درين بحر گردابى هست كه چون كشتى در آن افتد خلاصى نيابد و در ميان دو كوه بنزديك هم كه كشتى را ناچار از ميان آن عبور بايد كرد و درياورزان آن را باب گويند و پيوسته باد آيد چنان كه كشتيرا غرق گرداند و مسافت آن مخاطره دو فرسنگست و در اين بحر جزاير بسيار است و جزيرهء سقوطيره كه در نهايت اينعرض است جزيره‌ايست طويل و عريض و مشهور است و دوازده هزار قريه از توابع آنجزيره است و پادشاهى عليحده دارد و صبر سقوطيرى از آنجزيره آرند و درين بحر عنبر بسيار مىباشد و موج آن را بر كنار مياندازد و در سنهء ثمان و الف راقم حروف حج اسلام گذارده از جده متوجه هند شد بمساعدت باد شمال كشتى به بندرى كه موسوم است به شهر افتاد و آنولايترا پادشاهيست موسوم بسلطان عمرو مملكت بسيار دارد و عنبريكه از آنديار بهم ميرسد بخزانهء سلطان مذكور و اصل مىشود و اكثر ايام عربان برهنه كه ايشانرا بدوى گويند پاره‌هاى عنبر در كنار آب يافته نزد سلطان ميآوردند و ادويه‌جات چاره ميگرفتند\r\n\r\nخليج سوم\r\nو آن نيز بهيئات چون بحر هند است ليكن موج اين بحر سخت‌تر از بحر هند است و بدينجهة آن را موج خوانند و آبش تيره‌رنگست و در عجايب المخلوقات مسطور است كه در اين بحر و جزاير ايران قطب شمالى را نتوان ديد و آن به حساب جنوب خط استوا تواند بود و در اين دريا نيز هزار و سيصد جزيره است و از مشهوراتش جزيرهء واعله است در عجايب المخلوقات مسطور است كه بهر سى سال در آنجزيره كوكبى طلوع كند كه اگر بر فوق السماء باشد هرچه در آنجزيره باشد بسوزد و مردم آنجا چون بر اينحال وقوف يابند جلاى وطن نمايند تا آن بلا بگذرد آنگاه به وطن اصلى مراجعت نموده بتدارك سوختگيها مشغول گردند ديگر جزيرهء صوفنات و در آنجزيره شهرها و ديها بسيار است و شهرى بوده كه حصارش را از سنگ سفيد برآورده بودند و بشب روشنى ميداده از آنجهة آنجزيره را صوفنا ميگويند ماران عظيم خلقت در آنشهر مستولى شده‌اند و اهل آنجا شهر را گذاشته اكنون خرابست ديگر جزيرهء الق در او مردم كوتاه بالا باشند چنان كه بالاى ايشان يك گز باشد ديگر جزاير سگسار چندان\r\n\r\n","description":"","footnote":"","page_name":" 837 ","page_number":837},
  {"content":"\r\n\r\nجزيره است كه خلقى بيشمار از سگساران آدمىخوار در آنجزيره ميباشند و در اين بحر انواع عجايب مىباشد و در ميان آب عنبر پاره‌هاى بزرك مىيابند به وزن ده هزار مثقال و ملاحان در آب بكلبتين آنعنبرها را شكسته بيرون ميآورند و در جزاير اين بحر اشجار آبنوس و صندل و ساج باشد\r\n\r\nخليج چهارم\r\nبحر مغرب ولايت مغرب و بلاد عبد المؤمن و طنجه و غير آن داخلست و از طرف شمالش جهة جزيرهء مجمع البحرين لجهء حاصل شده كه آن را خليج رقاق گويند و اين خليج رقاق را با بحر مغرب چنان نزديكى روى نموده كه عرض زمين خشك در ميان اين دو بحر سه فرسنگست و در آنزمين وقت مدهر دو بهم رسند بدين سبب آنجا را مجمع البحرين خوانند و در بحر مغرب و رقاق يكهزار جزيره هست از مشهورات اينجزاير جزيرهء طنطنه است و اسلسه دانند جزيرة العرب يكطرف جزيرة العرب و جزيرهء سلبه به خشكى پيوسته است و بغايت طويل و عريض است ديگر جزيرهء سفليه است كه دورش صد فرسنگ است و جزيرة الذهب نيز جزيرهء بزرك است ديگر جزيرهء خالدات و ماوراء آنجزاير عمارت نيست و آن دوازده جزيره بوده كه طول اقاليم را از آن گيرند و اكنون آب آنجزاير را فروگرفته است\r\n\r\nخليج پنجم\r\nبحر روم و فرنگست و در ميان آبادانيست و آن را قسطنطنيه نيز خوانند و آن بحر به شكل مرغى درازگردنست و طول اين دريا از خليج رقاق كه متصل ببحر معرب و محيط است تا خلجهء اسكندريه يكهزار و سيصد فرسنگ گفته‌اند و فراخ‌ترين عرضش از اسكندريه تا ديار فرنگ دويست فرسنگ است و ممر خلجه اسكندريه كه زمين يونان بوده از اين لجه بريده است يا آب زمين آن را گرفته است طول اين خلجه از طرف فرنگ صد و ده فرسنگست و عرضش هفتاد فرسنگ و از خلجهء اسكندر تا بحر فرنگ دويست گز زمين چنانست كه از كمى عرض مردميكه در دو طرف عرض ايستاده باشند آواز هم بشنوند و بر آنجا جهة عبور جسرى بسته‌اند طول اين بريده هشتاد فرسخست و در بحر فرنگ قرب ششصد جزيره است\r\n\r\nخليج ششم\r\nبحر بالا صيفونست كه آن را درياى هوا رنگ گويند بر جانب شمال اين بحر بحر محيط است و جنوب و شرق و غرب اين بحر ولايت قبچاق و تركستانست و فرنگ و در اين بحر قرب دو هزار جزيره است و بهنگام كوتاهى روز بعضى از آنجزيره تاريك شود بدين سبب او را ظلمات خوانند و شرح جزايرش در كتب\r\n\r\n","description":"","footnote":"","page_name":" 838 ","page_number":838},
  {"content":"\r\n\r\nهيهات مشروح و مسطور است « من يردان يطلع عليه فليتفصح »\r\n\r\nخليج هفتم\r\nبحر مشرقست در شرقى آنولايت و صحارى يأجوج و مأجوج است و بر جنوبش صحارى كيمال و قوغر و سلنكار و در غربيش ولايت يسبور و ظلمات و بر شمالش جزاير ظلمات و بحر محيط\r\n\r\nبحر خزر\r\nداخل اين خليجها نيست و پيوستگى با بحر محيط ندارد و بقصبهء خزر منسوبست و در كنار رود آبيست كه بطليموس آن را درياى ارقانيا خواند در ميان آبادانيست و بعضى آن را درياى جرجان و درياى جيلان نيز خوانند و عوام آن را بحر قلزم گويند و اين خطاست چه بر جانب شرقى ايندريا ديار سقسين خوارزم و بلغار واقعست و بر شمالش دشت قبچاق و در غربيش آلان و كوكزى و اران و بر جنوبش جيلان و مازندران و زمين اين بحر گل است از آنجهة آبش تيره نمايد بخلاف ديگر بحار كه ريگ بوم است و آبش صافى نمايد و در اين بحر جواهر و لؤلؤ نيست و در او كمابيش دويست جزيره است از آن جمله جزيرهء آبسكونست كه قبر محمد خوارزمشاه آنجا است و اكنون در آب پنهان شد كه در زمان خروج چنگيز خان آب جيحون كه بدرياى مشرق ميرفت راه گردانيده به اين دريا روانشد و جزيرهء ماران بىزهر و جزيرهء گوسفندان صحرائى در اين دريا است و نزديك بجزيره سياه‌كوه از قوت باد كشتى را خطرى عظيم است و رود آمل و رود ارس و گرد سفيدرود شاه ورود و جيحون در ايندريا مىريزد و طول اين بحر دويست و هشت فرسنگ است و دورش تقريبا هزار فرسنگ و اين بحر بغايت مواج است و جزرومد ندارد و عرضش دويست فرسنگ است و در اين بحر گردابى عظيم است كه از مسافت بعيد كشتى را قهرا جبرا به خود كشد و غرق گرداند در مسالك الممالك آورده كه عوام گويند كه اينمحل منفذيست كه اين بحر با بحر فرنگ راه دارد و اين قول ضعيف است و اللّه اعلم\r\n\r\nگنبد هرمان\r\nاز عجايب بناهاى زمانست 18 هرمست يعنى هيجده گنبد نصف زيرين گنبدها مربع است و نصف زبرين مثلث در تاريخ مغرب مسطور است كه بعضى گويند آنعمارت را ادريس ساخته و در بيرون آنهرمها اشكال جميع حيوانات از وحوش و طيور و سوام و هوام و صور صنعتها و حرفتها بر احجار نگاشته تا چون ربع مسكون از بليهء طوفان خراب گردد و نسل و حرث انقطاع يابد صنايع و حرفت بر خلايق پوشيده نماند چون بتجديد قومى ديگر از كتم عدم بوجود آمد بر آن نقوش و اشكال جميع حيوانات نظر كرده آن را دستور العمل سازند و طريق\r\n\r\n","description":"","footnote":"","page_name":" 839 ","page_number":839},
  {"content":"\r\n\r\nصنعتها را از آن صور استخراج و استنباط نمايند و بعضى گفته‌اند كه عمارات فراعنه و ملوك مصر است و مقبره ايشانست و از آن همه استحكام آنكه امتداد رمان آنعمارت را از پاى درنياورد و در نسخهء به نظر رسيده كه آنعمارت چند طوفان ديده طوفان خاك و طوفان باد و طوفان آتش و طوفان آب هيچ عمارتى بر روى زمين باقى نمانده بود الا گنبد هرمان كه از آن طوفان خللى به بنيادش راه نيافت و جمعى گفته‌اند كه بسبب قدمت آن بنا بانيش معلوم نيست چه كتابهء آن گنبد خطى منقور است كه هيچكس نداند و بدين حقيقت اين سخنان معلوم نميگردد و در السنه و افواه ساير و دائر است كه مضمون آن كلمات آنست كه « الهرمان النسر الطاير فى السرطان » بدين دليل چون نسر طاير در آخر جديست و آنكوكب در مدت دو هزار سال يك برج را طى كرده ببرج ديگر مىرود اگر هيچ دورهء تمام نكرده باشد زيراكه از زمان بناى عمارت تا اين زمان چهارده هزار سال باشد حمد اللّه مستوفى در نزهة القلوب آورده كه اهرام مصر هفت گنبد است و صاحب جامع الحكايات هيجده گفته ظاهر عمارات فراعنه را كه در مواضع ديگر از ديار مصر واقعست داخل هرمان ساخته است زيراكه گفته فرعون موسى هم گنبدى ساخته كه طول آن سه هزار گز است و ببلندى هفتصد گز در عرض و آهن در سنگهاى آن قطعا اثرى نميتواند كرد و ديگرى از فراعنه گنبدى ساخته كه اهرام ابتداع گويند راست پندارى كه كوهيست سر بر آسمان كشيده و پنج پوشش دارد و صاحب مسالك الممالك گويد كه هفت گنبد است بزرگترين او در طول و عرض چهار صد گز در چهار صد گز است و به شكل گنبدى نيز برآورده‌اند چنان كه هر ضلعى از آن مثلثى نمايد و بلندى او نيز چهار صد گز است و در ميان او گنبديست در طول و عرض بيست گز در بيست گز زيرش مربع و بالايش مثمن و سنگها را چنان وصل كرده‌اند كه بيننده گمان ميبرد كه يكپاره است و درز ندارد و در زير آن گنبد سردابه‌ايست عمقى عظيم دارد و بريسمان دراز بدرون آن توان رفت و در آنجا قبور موتى است و بعضى را اعضا و عظام برقرار است و آن از خاصيت خاك مصر است صاحب جامع الحكايات گويد كه مأمون بمصر رفته بتفرج اهرام شتافت و فرمانداد تا در يك اهرام را باز كردند در عرض يك ديوار گنبد پانزده سنگ به كار برده بودند و هر سنگى در طول بيست گز و در عرض بيست گز و لون آن سنگها سرخست و نصف بالاى آن مدور و در ميان آن قبه چاهيست\r\n\r\n","description":"","footnote":"","page_name":" 840 ","page_number":840},
  {"content":"\r\n\r\nمربع و عمق آن ده گز جمعيرا بآنچاه فرستادند و در تك چاه بر هر ضلعى درى ديدند چون رفتند هر خانه را بر هر ضلعى از اضلاع اربعه چاهى كنده بودند و در هر خانهء قرب صد كالبد بعضى برهنه و برخى جامها پوشيده و آنجامها بمرور ايام سياه و سوخته گشته مانند خاكستر شده بود اما اموات به حال خود مانده بودند و قطعا از هم فرونريخته بودند چشمهاشان آماسيده بود اما نپوسيده و كالبد آنمردكان بغايت بزرگ بود چنان كه طول قامت هريك قريب بيست گز بود گويند كه دفن ايشان در زمان نبوت ادريس عليه السّلام بوده و آنحضرت ايشانرا از واقعهء طوفان خبر داد و آنطايفه گنبدها ترتيب داده درهاى آن را گرفته بودند تا آنعذاب باجسادشان نرسد و مجموع آنمردگان جوان و سياه‌ريش بودند غالبا در عهد ايشان موى سر و محاسن سفيد نميشده نزديك سقف گنبد درگاهى به نظر مأمون درآمد كه هيچ راهى نداشت خواست كه تا تحقيق نمايد كه آندرگاه بچه جهة ساخته شده فرمود تا نردبانها ترتيب نموده بر سر هم بستند و چندكس را بالا فرستاد آنجماعت بآندرگاه برآمده خانهء ديدند كه در عرض ديوار گنبد ساخته بودند و در آنمنزل سنگى سبز ديدند كه از آن صورت آدمى تراشيده بودند بغايت قوى و هيكل آن - صورت را از آنمحل بفرمان خليفه به زير انداختند ميان اين سنگ شكسته آدمى مرده از درون آنصورت سنگين بيرون افتاده زرهى از طلاى مرصّع بر روى سينه‌اش نهاده و بر بالاى سينه‌اش قطعهء ياقوت احمر مانند بيضهء مرغى بود كه چون آتش ميتافت مأمون آن را برداشت و گفت قيمت اين زياده از ده ساله خراج مصر بيش است خداوند جل ذكره عالم است كه آنصورت را كه ساخته و آن ميت كه بوده\r\n بسا روزگاران كه در كوه و دشت * گذشته است و بسيار خواهد گذشت \r\nدر نزهة القلوب مسطور است كه در مصر موضعى است كه آن را عين الشمس گويند در آنموضع منارهء صد گز است و از يكپاره سنگ رخام صافى تراشيده‌اند و بر سر آن مناره صورت آدمى از مس ساخته‌اند كه بر كرسى نشسته و همواره رو بسوى آفتاب دارد و از روى آنصورت روئين آب بيرون ميآيد و تا ده ارش را از اين مناره فرومىريزد و ناپيدا ميگردد چنان كه يك قطره بر زمين نميچكد و اينمعنى را خلايق به عين اليقين مشاهده ميكنند و بر اطراف مناره كه آب از او فرومىريزد چيزى سبز مانند گياه مشاهده مىشود و در هيچ فصل نه در تابستان و نه در زمستان بطراوت\r\n\r\n","description":"","footnote":"","page_name":" 841 ","page_number":841},
  {"content":"\r\n\r\nآن نيست و نقصان نمىپذيرد و اين از عجايب طلسماتست ديگر صاحب نزهة القلوب از تاريخ نباكتى نقل كرده كه در جزيرهء كه در مجمع البحرينست يعنى بحر مغرب و خليج رقاق در آنموضع بوقت مدوجزر بهم ميرسند ميلى از سنگ سفيد صلب شفاف ساخته‌اند ببلندى صد گز و بشب آنميل مانند شمع كافورى فروزان و روشن است و بر سر آنميل صورت آدمى ترتيب داده‌اند و در آنجا كنيسهء در غايت عظمت به پهلوى آنميل ساخته‌اند و قبهء بزرگ در حوالى كنيسه برافراخته و اهل كنيسه غرابى از مس بر سر قبهء بطلسم ساخته‌اند هرگاه نفرى چند به آن كنيسهء خواستندى رسيد غراب بعدد هريك از آنجماعت بانگ كردى و اهل كنيسه بر عدد مهمانان وقوف يافته برگ ضيافت مرتب داشتندى و از اين جهة آنعمارت را كنيسة الغراب گفتندى ديگر از عجايب عمارات جهان حصن بعلبك است در ديار شام در آنقلعه ستونهاى سنگين است هر ستونى مانند پارهء كوهى و سقف آن را سنگهاى مربع هريك در طول و عرض صد گز در صد گز پوشيده‌اند و عقل در آن متحير است كه اين سنگها را چگونه به بالا برده‌اند و هم درين حدود شهرستانيست بر كوهى واقع شده كه آن را مدينة النجاة گويند و در آنشهر قرب دويست هزار خانه باشد مجموع از سنگ تراشيده چنانچه سقف و جدار آن همه سنگ است و در هر سرائى چاهيست و آسيائى كه بدست گردانند و هيچ‌خانه با ديگرى متصل نيست و چون لشكرى بيگانه متوجه آنولايت گردد اهل آنجا بدان شهرستان روند و هريك خانهء گرفته بنشينند و خانها بمرتبهء رفيع و وسيع است كه هرچند شخصى متمول باشد و متعلقان بسيار داشته باشد و دواب و مواشى آنخانه او را كفاف دهد و استحكام آنخانها بمرتبه‌ايست كه چون در آنخانه كه از سنگى يكپاره ساخته‌اند فرود كنند و سنگى پس او گذارند صد هزار كس بر گشودن آن در قادر نباشد طول ديوار آنخانها پنجاه گز است و عرض ده گز هر سنگى كه در او به كار برده‌اند قريب ده هزار من باشد و بدين سبب آن بلده را مدينة النجاة گويند و الا نام بانى و سكانش معلوم نيست ديگرى از بناهاى عالى\r\n\r\nايوان كسرى\r\nاست و به گچ و خشت و آجر برآورده صحن آنسراى صد و پنجاه گز در صد و پنجاه گز است حياطى است مدور و در آنجا صفه - ايست بزرگ ساخته‌اند كه بطاق كسرى مشهور است عرض صفه چهل و دو گز است و طولش هشتاد گز بلندى شصت و پنج گز و در اطراف آن سراچها و عمارات فراوان كه\r\n\r\n","description":"","footnote":"","page_name":" 842 ","page_number":842},
  {"content":"\r\n\r\nدرخور آن باشد ساخته و هيچ آفريده از آجر عمارتى بدان عظمت و استحكام نساخته در آنباب گفته‌اند :\r\n جزاى حسن عمل بين كه روزگار هنوز * خراب مى نكند بارگاه كسرى را \r\nو چون ابو جعفر منصور خواست كه بغداد را عمارتى كند بخاطرش رسيد كه عمارات مداين را خراب كرده آجر آنجا را ببغداد نقل كند و عاقبت بجهة استحكام آن بناء اينمعنى در حيز تعويق ماند چنانچه سبق ذكر يافت و چون عمارت بغداد را باتمام رسانيد هشت دروازه بر آن معين ساخت و بجهة درها تفكر برگماشت شخصى با او گفت كه سليمان پيغمبر ( ع ) شهرى ساخته بود و پنج در آهنين بجهة آن مرتب گردانيده و حجاج آندروازها را آورده بدروازهاى شهر واسط نشانده ابو جعفر كس فرستاد تا آن پنج در را به بغداد رسانيده و همچنين بسمع او رسانيدند كه تبع در بلاد يمن درى آهنين ساخته بود و بر قلعه‌اى از قلاع حصين نشانده ابو جعفر فرستاده آندر را نيز آوردند و درى ديگر يافتند كه انوشيروان بر قصر خود نشانده بود آن را نيز نقل كردند و ابو جعفر باب هشتم را بآهنگران بغداد فرمود تا باتمام رسانيدند و مجموع آن ابواب در طول و عرض و ضخامت با هم مشابهت تمام داشتندى چنان كه بيننده هيچكدامرا از هم فرق نميتوانست كرد ليكن ابوابى كه بسليمان منسوبست هريك به وزن هشت هزار من بود با چوب و آهن و باب تبع كه از يمن آورده بودند شش هزار من و آندر كه از قصر كسرى بود چهار هزار من و آندر كه در بغداد ساخته بودند دو هزار من .\r\n\r\nفصل چهارم از جزو نهم در ذكر امور غرايب و طلسمات عجائب كه در اطراف جهانست\r\n\r\n[ طلسمات 
  ]\r\n\r\nآورده‌اند كه ابو مطيع بلخى مردى حكيم و فاضل و جهان‌گشته بود\r\nو با علماى اعلام و فضلاى انام صحبت بسيار داشته\r\n تمتع زهر گوشهء يافته * زهر خرمنى خوشهء يافته \r\nدر مدتهاى مديد كه در اقطاع و ارباع زمين سير نموده علوم متنوع كسب كرده بمقتضاى « حب الوطن من الايمان » به وطن اصلى خود مراجعت نمود در آن اوان حاكم بلخ ابو العباس كوسه بود كه نسبت او بامير اسماعيل سامانى ميرسيد ابو مطيع انديشيد كه طلسمى غريب و عملى نادر ترتيب داده نزد امير برده بوسيلهء آن هنر به دو تقرب جويد\r\n\r\n","description":"","footnote":"","page_name":" 843 ","page_number":843},
  {"content":"\r\n\r\nلاجرم فكرت بر ساختن طلسمى گماشته در اندك مدتى سه صورت از چوب ساخت كه طبلى در گردن انداخته كه هرگاه ساعتى از روز برآمدى آن تمثال چوبى برآن طبل زدى ديگر طبلى مهيا ساخت كه هركه به علت قولنج گرفتار شدى هرگاه دست بر آن طبل زدى بادى از او جدا شدى و آنمرض بدينحيله از وى مندفع شدى و اين هرسه تحفه را نزد ابو العباس برد چون او مردى بوده ممسك و مدخل و متلون المزاج و ناقابل چنانچه او را بخيل آل سامان و قارون آنقوم ميگفتند التفاتى بدان صنايع ننموده بر زبان آورد كه امثال اين اشياء در سركار ما نمىبايد چه ساختن اين تصاوير در شرع از جملهء محظوراتست و از قبيل محذورات ابو مطيع از اين سخن بغايت پريشان‌خاطر و آشفته ضمير گشته آنمرغ با آن تمثال درهم شكست و آنطبل را كه علاج قولنج بود به حال خود گذاشت و بعد از ابو العباس چون امير طالش از ديوان سامانيان بحكومت بلخ مقرر شد ابو مطيع آنطبل را به خدمت وى برد امير مذكور مبلغ پنجهزار دينار بابو مطيع داده عذر بسيار خواست و آنطبل را كه علاج درد ميكرد در خزانهء امير طالش بود تا زمانيكه به تسخير كرمان شتافته ميان او و ابو على الياس محاربه روى نمود امير تالش در معركه كشته گشته خزانهء او بدست سپاه كرمان افتاد و آنطبل را به خدمت ابو على الياس بردند امير كرمان طبلى چوبين ديده چون خاصيت او نميدانست فرمود كه اين طبل را بچه جهت در خزانه نگاه داشته باشند اسيران كه از خواص امير طالش بودند گفتند اين طبل را به 5000 دينار خريده است امير على دست بر آنطبل زده بادى از وى جدا شد از اينجهة منفعل شده آن طبل را بر زمين زده بشكست صورتى چوبين بر هيأت مردى از آن بيرون افتاد كه نائى در دهان گرفته بود و چون بر او ظاهر شد كه آنطبل را بچه‌جهة ساخته‌اند فرمود تا آن را بهم وصل كرده اما عمل آن باطل شد ابو على از آنحركت نادم و پشيمان گشت و مدتى بدانجهة متأسف ميبود\r\n\r\nديگر آنكه در زمين اندلس كه داخل زمين مغربست اسبى و آدمى از طلسم ساخته‌اند\r\nو هركه متوجه آنصوب شود سوار بدست اشاره كند كه پيش ميا آنشخص چون باشارهء آنطلسم ملتفت نشده قدم جرأت پيش نهد كه از آن تمثال تجاوز آيد جانوران به شكل مور اما بجثه مقدار گوسفندى از حصر و عد تجاوز از جنگلى كه قريب باينصورتست بيرون آيند و آن شخص را پاره‌پاره سازند و از آنصورت تجاوز ننمايند\r\n\r\nديگر در ديار عاد منارهء بطلسم ساخته‌اند\r\nكه\r\n\r\n","description":"","footnote":"","page_name":" 844 ","page_number":844},
  {"content":"\r\n\r\nهرسال در شهور حرام كه عبارتست از ماه رجب و ذى الحجة الحرام مقدار يك آسيا گردان آب از بالاى آنمناره فروريزد و اهل آن زمين بدان آب زراعت كنند\r\n\r\nديگر در شهر مينو كه مسكن حضرت يونس بوده ديهيست\r\nو در آنقريه رودخانه آب جاريست و بر آن آب حضرت يونس آسيائى ساخته كه هرگاه شخصى خواهد كه غله در دول كند و غله آردشده بردارد و بر زبان راند كه به حق يونس كه بايست سنگ آسيا از حركت بازايستد بىآنكه آب آسيا را منقطع گرداند و غله در دول ريزد نوبت ديگر گويد به حق يونس كه آغاز گردش كن آسيا بگردش درآيد و اين از معجزات آن پيغمبر بزرگوار است و نسبتى بطلسم و اعمال حكما كه از روى عقلست ندارد\r\n\r\nديگر نجم الدين عمر نقبى در ضمير آورده كه نمرود در ديار بابل هفت شهر ساخته بود\r\nو در هر شهرى حكماى ايام طلسمى ساخته بودند كه عقول آنصورت را از جملهء محالات و اوهام آنحالت را از بابت ممتنعات ميشمرد بالجمله در شهر اول صورت بطى ساخته بودند از مس كه هرگاه غريبى از در دروازه شهر درآمدى آن بط چنان بانگى بلند كردى كه مجموع اهل شهر شنيده ميدانستند كه غريبى در شهر وارد شده و در شهر ثانى طبلى ترتيب داده بودند كه از هركه چيزى گم ميشد پيش آنطبل رفته دوالى چند بر آنطبل ميزد از آنطبل آوازى مسموع ميشد كه گم‌شده ترا فلان برده و در فلانموضع گذاشته صاحب مال بىكلفت جست‌وجوى و مشقت گفت‌وگوى مال خود را بدست مىآورد و در شهر سوم آئينهء مرتب گردانيده بودند كه هرسال روزى معين نزد آن آئينه ميآمدند و هركه غايبى داشت كه از حال او بى خبر بود به نيت او در آن آئينه نظر ميكردند تمثال او در آئينه ميديدند كه در كدام شهر و در چه موضع است و بچه‌امر مشغول و در بلده چهارم حوضى ساخته بودند نمرود هرسال بر لب آب نشسته جشنى عظيم مرتب ميگردانيد و مجموع عساكر و امراء و رعايا را طعام ميداد و اصناف مردم هريك از منزل خود صراحى شراب ميآوردند بعضى شراب انگورى و بعضى شراب خرما و گروهى فقاع و زمرهء شراب عسل و مجموع را در آنحوض ميريختند و ساقيان پيالها از آنحوض پر كرده بخلايق ميدادند هركس هر قسم شراب كه آورده بود همان نوع باده را در پيالهء خويش ميديد\r\n نيرنك بين كه ساقى از يك پياله ريزد * خون در پيالهء من مى در اياغ مردم \r\nو در شهر پنجم غديرى ساخته بودند كه در كنار آنغدير همواره دو حاكم نشسته\r\n\r\n","description":"","footnote":"","page_name":" 845 ","page_number":845},
  {"content":"\r\n\r\nبفيصل مخاصمات و قطع معاملات ميپرداختند و چون دو خصم بجهة دعوى نزد قاضى ميرفتند قاضى ميفرمود تا خصمين در ميان آب درآمده مىايستادند و مدعى تقرير دعوى ميكردند مدعى عليه تفتيش مينمود اگر پاى انكار در ميان ميآمد هريك از مدعى و مدعى عليه كه كاذب بودى اگر بر كذب خود اصرار نمودى لحظهء در آنغدير غرقه گشتى و زورق حياتش بگرداب فنا افتادى و اگر در آنساعت كه آب طغيان نكرده از سر او نخواستى گذشت اقرار نموده از انكار متقاعد شدى بدستور اول رفته هيچ ضررى بوى نرسيدى و در بلدهء ششم درياچهء بود مدور و در اطراف آن بلاد و قصبات كه در تصرف نمرود بود صورت نگاشته بودند و هرگاه كه مردم يكى از شهر باعلان عصيان مبادرت نمودندى يا آنكه بتزوير و زور بسكان يكى از آن بلد غصب كردى جوئى از آندرياچه بريده بر صورت تمثال آنشهر روان ساختى در آنسال آنشهر بسيلاب بلا غرقه گشتى و در وسط شهر هفتم درختى بود قريب ببارگاه نمرود كه اگر ده هزار سوار در سايه آن شجره مىايستاد مجموع را سايه ميكرد بارگاه نمرود كه نزديك بآندرخت بود در طول هشتاد گز و در عرض هفتاد گز بود و از فرش آنعمارت تا سقف آن نيز هشتاد زرع بود و سقف و جدار آن عمارت را در طلا و نقره گرفته بودند و در روز بار نمرود در آنموضع مىنشست و در آن بارگاه هفتصد قنديل طلا آويخته بودند و هرشب مجموع آن قناديل را برمىافروختند و تختى از طلاى احمر در طول هشتاد ارش و در عرض چهل ارش ساخته قوايم آن را بجواهر نفيس مرصع گردانيده بودند و بر بالاى آن تخت از ديبا و زربفت فرش انداخته بودند و آن تخت را بچهل معلاق از سقف عمارت معلق گردانيده و طلسمى ساخته كه در آن بلده از حشرات و هوام مانند مار و كژدم و پشه و زنبور و غير ذلك داخل نتوانستندى شد و با وجود اين همه نعمت و حشمت و اسباب شوكت و عظمت كفران نعمت منعم حقيقى نموده زبان بدعاوى باطله برگشاد تا عاقبت الامر قهار منتقم پشه را بر او گماشت تا به زخم نيش آن بدكيش را بنار سعير برسانيد\r\n\r\nذكر اشياى غريبه كه در اطراف جهانست\r\n\r\nدر صور الاقاليم آمده كه در مغرب بنزديك خط استوا مغاره‌ايست\r\nقريب بپانصد فرسخ و در او از كثرت ريك روان و گرماى زياده عمارتى نيست و بر يكجانب آن مغاره ريك روا نيست كه يكراه بيش ندارد و ار آنراه بيش از يكروز در هفته گذر نتوان كرد و گذر نميدهد و آن روز روز شنبه است و\r\n\r\n","description":"","footnote":"","page_name":" 846 ","page_number":846},
  {"content":"\r\n\r\nدر ميان ريك شهريست و در آنشهر هيچ مرد نمىباشد و مجموع زنانند و اگر مردى به آنجا رسد از اقتضاى آب‌وهوا از رجوليت افتاده باندك روزى هلاك شود و سبب توالد و تناسل ايشان از چشمه‌ايست كه چونزنان در آن نشينند دوم روز باز حيضشان معاودت كند و چندان خون برود كه هلاك گردند و آنزنان قطعا طالب شهوت نيستند بمرتبهء كه اگر يكى از ايشان به اين ولايت رسد كه مردى با او دخول كند بسى آزرده شود و آنعورات دين اسلام دارند و در امر اطاعت و عبادت درجهء عالى و مرتبهء بلند حاصل كرده‌اند از زراعت و عمارت و صناعت و هر كار كه در اينديار مردان كنند در آنجا زنان متكفل آن امر گردند هرچه از زراعت و غير ذلك بحصول پيوندد مجموع بين المجموع مشترك و مقسوم باشد\r\n\r\nديگر آنكه آورده‌اند كه در آن وقتكه سلطانمحمود سبكتكين بغز و سومنات رفت\r\nبعد از فتح آن مملكت بتخانهء ديد بغايت طويل و عريض در نهايت رفعت و بتى آهنين مشاهده نمود كه در ميان آن بتخانه در روى هوا ايستاده بود علما و فضلا و اركان دولت و خواص خويشرا طلبيده سر آنحال از ايشان استفسار نمود و بر زبان آورد كه اين صورت از عجايب و نوادر ايام است بدين سبب است كه اينطايفه در باديهء ضلالت افتاده‌اند علما گفتند كه اينخانه از سنك مقناطيس است و اين بت از آهن و چون قوت جاذبه اطراف نسبت به اين صنم سمت تساوى دارد لاجرم در ميان خانه ايستاده بهيچطرف متمايل نيست سلطان باشارهء ابو ريحان منجم اشاره كرد تا يك ضلع خانه را خراب كردند بتك سرنگون بر زمين افتاد و آن تزوير باطل شد مؤلف جامع الحكايات آورده كه نوبتى در كشتى نشسته بودم و از هند به طرف كعبهء معظمه ميرفتم ناگاه بادى صعب برخاسته ابرى سياه مظلم بر روى هوا متراكم گشت و افواج امواج متلاطم شده دريا در جوش و اهل كشتى در خروش آمدند معلم كه دليل و راهبر كشتى است راه گم كرد فى الحال آهنى مجوف بهيأت ماهى بيرون آورده سنگى سياه برداشته به قوت بر آن ماليد و آن آهن را بر طاس آبى انداخته بگردانيد آن آهن بر سمت قبله ساكن شد و معلم عنان كشتى بدانصوب انعطاف داد من از مشاهدهء اينحال متحير گشته تعرف آنصورت نمودم گفت خاصيت سنگ مقناطيس آنست كه چون او را به قوت بر آهن مالند چنان كه اثر بر آهن بماند و آن آهن جز بر سمت قبله نايستد و چون اين معنى را امتحان كردم چنان بود كه او گفته بود\r\n\r\nديگر آنكه صاحب جامع الحكايات آورده\r\n\r\n","description":"","footnote":"","page_name":" 847 ","page_number":847},
  {"content":"\r\n\r\nكه نوبتى از اقصاى تركستان بغزنين ميآمدم مردى از رفيقان ما يكخروار سيماب داشت در آن اثنا گذار ما بر آبهائيكه در حدود كشمير بود و حوالى كلا و كاهست افتاد و ستورانرا از آن آبها بحيله مىگذرانيديم ناگاه ستور آنمرد كه سيماب داشت بسر در آمد و خروار سيماب متفرق گشت و چون جمع كردن آن ممكن و متصور نبود آنشخص دل از آن برداشت و با ما بغزنين آمد و چون مهمات خود ساخته در حين مراجعت بكنار آب رسيديم آنشخص از روى حسرت بر كنار آب رفته فرونگريست چيزى روشن ديد كه در ميان آب ميتافت برهنه شده در آب رفته تمامت سيمابها را ديد كه در يك جا جمع شده بود همه را در مشگها كرده بيرون آورد ، چون بر آن نظر كرد پارهاى طلا ديد كه با آن سيمابها آميخته شده بود و آنموضع معدن زر بوده است و سيماب قراضهاى زر را كه آب از كان جدا ساخته همه را گرفته بود و محبت سيماب با زر امريست كه خداوند جل ذكره بدان عالم است\r\n\r\nديگر آورده‌اند كه يكى از ملوك فرس پسرى داشت\r\nو او را با آن پسر محبتى عظيم و دوستى مفرط بود ناگاه آن پسر معلول به علت يرقان شده ، هرچند اطباء حاذق و حكيمان بر ابناى جنس فايق معالجه نمودند و در آن باب سعى بليغ كردند آثار صحت بظهور نه‌پيوست و پادشاه از اين معنى بغايت متألم شد يكى از طبيبان بر زبان راند كه سنگ يرقان بدست بايد آورد شايد كه بخاصيت آن حجر اين مرض مندفع شود ملك بتفحص آنسنگ مشغول شده طبيب گفت كه پرستوك آن حجر را بياورد و در آشيانهء خود نهد پادشاه فرمود تا بآنطريق عمل نمايند و چون بچهاى پرستوك را زعفرانى كردند بعد از چند روز حجر يرقانرا در آشيانهء پرستوك ديدند و آنسنك بر دست پسر بستند و در آب انداخته آب آن را خورد باندك روزى مرض به كلى زايلشد و عقل در اينمعنى حيرانست كه اين حيوان اين علم را در كدام كتاب خوانده و از كدام استاد شنيده\r\n\r\nديگر آنكه مؤلف جامع الحكايات آورده كه از شخصى شنيدم كه وقتى علت سنك مثانه بر من استيلا يافت\r\nو هرچند اطباء معالجه كردند مفيد نيفتاد نوبتى پيريكه مسافرت بسيار كرده بود بر حال من وقوف يافت گفت در ملك مصر سنگى است كه چون آن سنك را حركت دهند آوازى از ميان سنك مسموع گردد و چون آن را بشكنند سنگى فاخته‌گون از ميان آن بيرون آيد و خاصيت آن حجر آنست كه هركه آنسنك را با\r\n\r\n","description":"","footnote":"","page_name":" 848 ","page_number":848},
  {"content":"\r\n\r\nخود دارد سنك مثانه‌اش را ريزه‌ريزه كند و از مخرج بول بيرون كند طلب شفا مرا بر آن داشت تا بمصر رفتم و آنسنك را بدست آوردم و بخاصيت آنحجر از آنمرض خلاص يافتم\r\n\r\nديگر آنكه در نزهة القلوب آورده كه در ارمنيه آتش خانه‌ايست\r\nطويل و عريض و رفيع و منيع و بام آنعمارت را بصاروج اندوده‌اند و ناودانى مسين بر آن نهاده و در زير ناودان حوضى از سنك رخام ترتيب داده‌اند و درزهاى آنحوض را با رزيز مستحكم ساخته هرگاه كه باران آيد آن حوض از آب باران پر شود و هرگاه كه خواهند اين صورت دست دهد و ايشان نميدانند كه اين خاصيت از كجا است ديگر در كتب تاريخ مسطور است كه چون متوكل عباسى بختيشوع طبيب را گرفته بقتل رسانيد و اموال او را بخزانه فرستاد در ميان صندوقهاى جواهر نفايس صندوقچهء يافتند بتكلف مهرى بر آن نهاده و متوكل گمان برد كه در آنجا جوهرى بغايت نفيس باشد چون سر آن را گشودند سنگى ديدند متوكل غلام بختيشوع را كه محرم اسرار بود و در علم طب و حكمت مهارتى تمام داشت طلبيده از وى سؤال نمود كه آنسنك چيست و خاصيت او چه چيز است غلام گفت كه اگر خليفه عهد كند كه مرا آزاد ساخته بدرقهء همراه كند تا بروم بروم خاصيت اين سنك را ميگويم و الا فلا متوكل بر آن جمله پيمان بسته غلام گفت چون اينسنگرا بر موى مالند مويرا حلق كند و آدميرا از زحمت استره و محنت نوره خلاص كند متوكل خوشحال شده امر كرد كه مرديرا كه موى بسيار در پاى وى بود حاضر ساخته باشتغال آنعمل نمودند مجموع مويهاى او را پاك ساخت متوكل فرمانداد تا غلامرا بولايت روم برند غلام گفت چون خليفه دربارهء من اين لطف فرمود بر من واجبستكه تمامت اينمعنى را در خدمت او عرض كنم كه خاصيت اين سنگ چيست متوكل گفت چيست غلام بر زبان آورد كه سال بوقت طلوع شعرى او را در خون ميش بايد انداخت تا خاصيت او بماند و چون فصل تابستان برآمد متوكل او را در خون ميش انداخت آنخاصيت باطل شد و چونغلام رفته بود متوكل متأسف و متحير گشته مدتى محزون مىبود و ديگر مؤلف عجايب - المخلوقات آورده است كه يكى از تجار كه بجهة سود بسيار تحمل خطاير بحار مينمود و پيوسته به سفر دريا مشغول بود حكايت كرد كه نوبتى بدرياى سرانديب رفتم و در آنشهر پادشاهى بود دانا كه اگرچه كافر و بت‌پرست بود اما علما و تجار را تربيت ميكرد و اينطايفه را بعنايت خويش مخصوص ميساخت و من در آن مدت گاه‌گاه نزد\r\n\r\n","description":"","footnote":"","page_name":" 849 ","page_number":849},
  {"content":"\r\n\r\nاو تردد ميكردم و او از من سير ملوك عجم و احوال ملوك ماضى استفسار مىنمود و من از آن مقوله سخنان ميگفتم و بتدريج ميان من و راى اتحاد تمام روى نمود چونعزيمت سفر كردم راى با من گفت كه اگر به چيزى احتياج دارى بيان نماى تا از خزانه تسليم نمايند گفتم شنيده‌ام كه در خزانه ملك روغنى هست كه چون آنروغن را در خود مالند تير و شمشير در آدمى كار نكند و كارد و خنجر در بدنش نفوذ ننمايد اگر از روى عنايت كرم فرمائى بعيد نباشد راى اشاره كرد تا از خزانه آن دوپاره سنگ بياورند هريك مقدار بيضهء كبوترى با بعضى از نقطهاى سياه گفت چون اين سنگها را در روغن و شيره بجوشانند چندانكه بينى از آن برود هركه در اندام مالد تير در بدنش كارگر نيايد تا وقتى كه اندام بشويد و اگر كسى آنروغن را بخورد مادام كه از لبنيات احتراز كند همين خاصيت دهد راوى گويد كه در راه غلام آنسنگها را در روغن انداخته بجوشانيد و از آنروغن قدرى دركشيد هرچند شمشير بر وى زدند نبريد و متألم نشد\r\n\r\nحجر بغض الخل\r\nو ايضا راوى مذكور در كتاب مزبور آورده كه سنگى است كه هرچند او را در سركه اندازند بيرون جهد\r\n\r\nحجر الشياطين\r\nسنگى است سرخ و املس مانند ياقوت اما شفاف نبود چون آن را بسايند همچون زرنيخ زرد شود و چون در آنباب مبالغه نمايند مانند شنگرف سرخ گردد و جزوى از آن چون بر چهار جزو زنند چون طلا سرخ گردد\r\n\r\nحجر الفار\r\nسنگيست به شكل موش هرجا نهند موشان جمع آيند و مردم آنها را ميكشند\r\n\r\nحجر هندى\r\nسنگى متخلخل سفيد است و زرد نيز مىباشد چون بر بدن مستسقى نهند آبى زرد از آن بيرون آيد و خلاص شود ديگر صاحب نزهة القلوب آورده كه حجريست سياه و سبزرنگ نيز باشد كه اهل يونان آن را سروطاليس گويند يعنى سنگ طيار هرگاه كه آفتاب فوق الارض باشد آنسنگ در هوا طيران نمايد و چون خورشيد بتحت الارض رود به زمين نشيند و آن از لطافت بخار در هوا منعقد گردد و در حد جنوبى بود و حاملش را مطاوعت و متابعت نمايد\r\n\r\nلاقط الفضه\r\nسنگى سفيد است با غبريت مايل بيست مثقال آن سنگ يكمثقال نقره را از پنج گز مسافت جذب كند\r\n\r\nلاقط الرصاص\r\nسنگى خوش‌بويست و آبش مثل رصاص آن را در آتش اندازند تا چون انگشت شود پس در زيبق گداخته اندازند همه را نقرهء پاكيزه منطرق\r\n\r\n","description":"","footnote":"","page_name":" 850 ","page_number":850},
  {"content":"\r\n\r\nپرگداز سازد\r\n\r\nلاقط العظم\r\nسنگى زرد خشن الجمست از ملخ خوردتر چون بر استخوان نهند بر جرم او فرورود\r\n\r\nديگر آورده‌اند كه در بحر ماهيئى است كه آن را اسرائيل گويند\r\nبدانجهة كه شب شنبه در آب فرورود و آنشب و آن روز هيچكس آن را نه‌بيند چون پوست او را صاحب نقرس و مفاصل در پاى بندد از آن علت خلاص گردد و ديگر در پنجفرسخى دامغان چشمه‌ايست كه چون نجاست در او اندازند باد و سرما و بارندگى و صاعقه روى نمايد و مادام كه پاك نكنند هوا صاف نگردد و ديگر در حدود هرات دو پشته است در پهلوى هم يكى را ايران و يكى را توران خوانند هرسال كه لشكرى از توران بايران خواهد آمد سنگى از پشتهء توران بگسلد و غلطان شده بر پشتهء ايران افتد چنان كه اكثر ساكنان آنحدود آواز آن سنگ استماع نمايند ديگر صاحب نزهة القلوب آورده كه خواجه عماد الدين جوينى حكايت كرد كه قريب بهرات در كوهى چاهيست و بادهاى عظيم به قوت از آنجا بيرون ميآيد چنان كه اگر سنگى به وزن سه من در او اندازند قوت باد آن را بالا اندازد ديگر در عجايب المخلوقات مسطور است كه در كوه دماوند چاهى است عميق چنان كه هيچ‌كس قعر آن را ندانسته و در روزها از آنجا دودى بيرون ميآيد و در شب آتشى پيداست و اگر در آنچاه چيزى افكنند قوت بخار آن را به بالا اندازد ديگر در سيستان چشمه‌ايست كه نى بسيار در او ميرويد آنچه در آبست سنگ شده و آنچه از آب خارجست نى است و ديگر در شميران از توابع لرستان چشمه‌ايست كه چون در ولايتى ملخ پيدا شود و مرديكه خمر نخورده و زنا نكرده باشد بروند و آب از آنچشمه بردارند و بولايت ملخ رسيده برند چون به زمين بنهند مرغان از عقب آن آيند و ملخ را دفع كنند گويند كه سليمان عليه السّلام با ملخ شرط كرده كه ديگر خرابى نكند و آنچشمه را گواه گرفته و سارانرا مقرر فرموده كه اگر ملخ خرابى كند بدفع آنمشغول گردد و العلم عند اللّه تعالى و ديگر آنكه در عجايب المخلوقات آمده كه در كوه دماوند شكافيست كه هرگاه مردم آنحدود به آب محتاج شوند جهة زراعت بدر شكاف روند و ببانك بلند آب طلبند آب از آن شكاف بيرون آيد و چون مقصود ايشان بحصول پيوندد همانجا رفته بگويند كه آب كافيست على الفور بازايستد و ما بين رى و رستمدار چنين نيز چشمهء هست ديگر در كوه الوند همدان ماران بسيار ميبوده‌اند و بمردم ايذا مى -\r\n\r\n","description":"","footnote":"","page_name":" 851 ","page_number":851},
  {"content":"\r\n\r\nميرسانيده‌اند و در زمان سلف چاهى در آنجا كنده‌اند و مارانرا بافسون در آنچاه محبوس ساخته‌اند و اكنون نيز پر از مار است و هر مار ديگر كه در آنولايت باشد بىاختيار خود را در آنچاه اندازد ، ديگر آنكه در زبدة التاريخ مسطور است كه در مايهء رود لر كوچك نوعى از مار است كه بر جانب دم نيز سرى دارد و نزد هر سرى دو دست و ديگر آنكه در عجايب المخلوقات آمده كه در هنديان از توابع فارس چاهيست در ميان دو كوه و از آنجا دودى برميآيد كه هر پرنده كه بر بالاى چاه بگذرد فى الفور از عفونت او بميرد و ديگر در قريهء عبد اللّه‌آباد همدان چشمه‌ايست كه آبش مقدار قامتى بالا جهد و هر هرچه در او افكنى آن را بر بالا اندازد و ديگر در صور الممالك در فارس‌نامه به نظر بندهء حقير رسيده كه در كوره اردشير حوزه فارس چشمه‌ايست كه هر كه از آبش تجرع نمايد اسهالى عظيم بر طبعش جارى گردد و هركه ارادهء مسهل خوردن داشته باشد به آنجا رود و از آن آب بخورد ديگر هم در صور الاقاليم مسطور است كه قريب بقريهء مورجان غاريست و از سقف آن غار آبى برميآيد اگر يك كس به آنجا ميرود ، به قدر خوردن يكنفر آب بيرون ميآيد و اگر سه‌كس به قدر سه‌كس و گويند آن از جمله طلسماتست ديگر در عجايب المخلوقات و تحفة الغرايب مذكور است كه در ميان بصره و اهواز رودخانه‌ايست عظيم و هرچندگاه از ميان رود هيأتى بر شكل منارى شود و آواز دهل و سرنا از آن هيكل مسموع ميگردد و ديگر در عجايب المخلوقات و تحفة الغرايب مسطور است كه ميان آق شهر و انطاكيه چشمه‌ايست كه هرگاه خشك گردد آتشى در يكى از آن دو شهر افتاده و بسوزد سلطان علاء الدين كيقباد سلجوقى آنچشمه را بجهة امتحان انباشته انطاكيه سوخته شد ديگر در عجايب المخلوقات مسطور است كه در صحراى ديه خندق از توابع مراغه چاهيست و كبوتران بسيار در آنجا مىباشد و مردم دام بر سر آنچاه كشيده آن كبوترانرا صيد ميكنند عمق آنچاه بمرتبه‌ايست كه چون پانصد گز فروروند بروشنى ميرسند و در نواحى آن چاههاهست كه كمتر از پنجاه گز به آب ميرسد ديگر در عجايب المخلوقات آمده كه در حدود خوى چشمه‌ايست كه تركان آن را فتور گويند آب آن چشمه را با عسل آميخته به صاحب تب دهند حمى زايل گردد و طرفه آنكه عسل باعث حميت است و بمجاورت آن آب سبب ازالهء تب گردد و ديگر در پايان كوه سيلان درختى است و گياهى بسيار بر حوالى آن رسته هر جانور كه از آنگياه و ثمرهء آندرخت\r\n\r\n","description":"","footnote":"","page_name":" 852 ","page_number":852},
  {"content":"\r\n\r\nبخورد فى الفور بميرد ديگر هم در عجايب المخلوقات آمده كه در ولايت با كونه زمينى است كه از آنزمين آتش فروزانست چنانچه با آن آتش نان ميتوان پخت و هنگام بارندگى منطفى نميشود بلكه مشتعل‌تر ميگردد و من آنزمين را ديده‌ام و عجب‌تر آنكه در آنحوالى مرغزاريست چون بر آن مرغزار اندك حفرهء كنند از آن حفره نيز آتش مشتعل گردد و ديگر صاحب نزهة القلوب گويد كه گوسالهء ديدم در ولايت اران كه چهار چشم داشت و اين صورت در زمان سلطنت سلطان ابو سعيد خدابنده بود مسود اوراق گويد هرگاه چنين امور در عهد پادشاهى بوضوح پيوندد دلالت بر زوال دولت و خاندان كند مصداق اين مقال آنكه در آن ايام كه حمد اللّه مستوفى آن گوساله را به نظر درآورده سلطان ابو سعيد وفات يافته دولت از دودمان او بدودمان هلاكو خان انتقال يافت ديگر آنكه صاحب حبيب السير آورده كه در آخر عهد سلطانحسين ميرزا روزى ببارگاه سلطنت رفتم گوسالهء آوردند كه چهار دست و چهار پاى و چهار چشم داشت پادشاه فرمود كه آن را بكشيد كه ميمنت ندارد و هم در آن اوان سلطانحسين ميرزا وفات يافته ملك خراسان باندك روزگارى از دست اولادش بيرونرفت و ديگر در تحفة الغرايب مسطور است كه در ولايت چين كوهيست موسوم بچين و در آنكوه دره‌ايست كه از چين بولايت تبت ميرود و در آندره جادهء معين كرده اگر روندگان از آنجا ده تجاوز نمايند از آنجا زمين نفسشان بگيرد هلاك گردند و ديگر در تحفة الغرايب مسطور است كه در كوه سمرقند چشمه‌ايست كه در تابستان آبش يخ مىبندد و در زمستان بيضه در او مىپزد ديگر در عجايب المخلوقات است كه در ولايت مراغه كوهيست موسوم بكوه اشتر و در آنكوه سنگى است كه مانند انكشت ميسوزد و آن را بعوض ذكال به كار مىبرند و خاكسترش مانند صابون جامه را پاك ميسازد ديگر در فارس - نامه به نظر رسيده كه در ديار تركستان گريوه‌ايست كه هرگاه مسافران آنجا رسند پايهاى اسبان و سمهاى چهارپايانرا در نمد گيرند تا صداى سنگ برنيايد كه اگر از آن سنگ‌ها صدا برآيد طوفان و صاعقه و رعدوبرق و بارندگى روى نمايد و ديگر در آثار - الباقيه مسطور است كه پادشاه سنجاب بجهة نوح بن منصور سامانى اسبى فرستاد كه دو سر داشت و دو پاى و دو بال مانند بال طيور كه بدان بالها طيران ميكرد و چون مرغ ميپريد\r\n\r\nديگر در ولايت تبت سنگى است صافى و خوش‌رنگ\r\nكه هر غريب كه آن را\r\n\r\n","description":"","footnote":"","page_name":" 853 ","page_number":853},
  {"content":"\r\n\r\nببيند چندان بخندد كه هلاك گردد اما اهل آن ولايت را اين صورت روى ننمايد و منصور مظفر در اينباب اشاره بدين خاصيت كرده :\r\n بسان مرد ايرانى به تبت * بباغ اندر گلى نشكفت خندان \r\nو\r\n\r\nديگر در قريهء عبد اللّه‌آباد خرقانى بحدود همدان چشمه‌ايست\r\nكه آبش مقدار قامتى بالا جهد و هرچه در او اندازى آن را بر بالا افكند و ديگر در رسالهء ملك شاهيه مسطور استكه در نواحى انطاكيه در قريهء ارتاج چشمه‌ايست كه چون آب آن را بر زمينيكه مسكن عقاب باشد پاشند مجموع آنجانوران از سوراخهاى خود بيرون آمده بر آن جمع گردند و هم در آنجا آورده‌اند كه در انطاكيه بر بام خانها درخت نارنج و ليمو و امثال آن نشانند و هر هفته در تابستان اشجار را آب ميدهند و در خانها دود ميكنند و آتش ميسوزانند نه آب خانه را ضرر مىرساند و نه آتش درختانرا تباه ميگرداند ديگر آنكه در عجايب المخلوقات مسطور است كه در قاطون از حدود مصر چشمه‌ايست چون آب آن در زمين ريزد چون شعلهاى آتش در نظر نمايد ديگر در ديار مصر كوهيست موسوم بكوه ظاهر و در آنكوه چشمه‌ايست آب بيرون ميآيد و در حوضى جمع مىشود و به اطراف روان ميگردد و اگر جنب يا حايض بكنار آب حوض رسند آب بايستد و تا آنكش دور نشود مجموع آب در حوض جمع مىشود و ديگر در مسالك الممالك مسطور است كه در زمين روميه بولايت فرنك درختى است و بر آندرخت چند صورت مرغ كه آنها را سار گويند از مس ساخته‌اند و در وقت زيتون مرغان مسين در صفير آيند و ساران صحرائى بتصور آنكه آنها محبوسند هريك سه دانه زيتون دو در پاى و يكى در منقار گرفته پيش آنمرغان آورند و بريزند چندان زيتون جمع شود كه نگهبانان آندرخت را تا سال ديگر معاش مهيا باشد و در آنحدود تا بيست فرسنگ درخت زيتون نيست ديگر در عجايب المخلوقات آورده‌اند كه كوه سكران كوهيست كه از يمن تا باندلس مغرب كشيده و چونخواهند كه بر قلهء آن روند در راه بادهاى يل وزد چنانچه مجال بالا رفتن ندهد و بر آن قله در روز صورت طاوس مشاهده ميرود و در شب روشنائى به نظر ميآيد و حقيقت آن بر كسى معلوم نيست ديگر در مسالك الممالك آورده كه راى هند جهة مأمون خليفه تحف بسيار فرستاد از آن جمله كنيزى بود در غايت حسن صورت قدش هفت گز به تناسب اعضا بمرتبهء كه بيننده در حسن تركيبش متحير ميماند\r\n\r\n","description":"","footnote":"","page_name":" 854 ","page_number":854},
  {"content":"\r\n\r\nديگر در بحر هند حيوانيست كه از دريا بيرون آمده بصحرا چرا مىكند و از دهانش آتشى بيرون آيد چنان كه حوالى چراگاهش ميسوزد و ديگر در عجايب المخلوقات آمده كه صاحب سرير در عهد واثق خليفه در مصاحبت سلام ترجمان كه از سامره بتفحص سد اسكندر بدانجا رفته بود چنان كه پيشتر شمهء از آن مذكور شد بصيد ماهى متوجه درياى خزر شد در اثناى صيد ماهى بزرگ در دام افتاد چون شكم ماهى را شكافت كنيزكى صاحب جمال برهنه كه شلوارى از پوست تا زانو پوشيده بود از شكم ماهى بيرون آمده دو دست در روى ميزد و موى مىكند و نوحه ميكرد بعد از لحظهء بمرد صاحب تاريخ مغرب تصديق اينقول كرده است و اين از عجايبات عالم است و العهدة على الراوى\r\n\r\nديگر صاحب نزهة القلوب آورده كه در جزيرهء قصور چاهيست وسيع\r\nو در آنجا ماهيان بسيارند و چون آنماهيانرا صيد كرده از چاه بيرون آرند فى الحال سنگ شوند و در آنجا حيوانيت نماند و هم در آنجا مسطور است كه در بحر هند سنگ - پشت مىباشد كه دور جثهء او بيست گز باشد و مانند حيوانات برى ميزايد و شير ميدهد و از پوست آن سپر ميسازند ديگر در مسالك الممالك مسطور است كه در بحر قلزم ماهى بر هيأت شتر و گاو مىباشد كه ميزايد و شير ميدهد و از پوست او نيز سپر ميسازند كه اسلحه بر او كار نميكند ديگر در عجايب المخلوقات آمده كه در بحيرهء هند سرطانيست مادام كه در آب بود خرچنك است و چون بيرون آيد سنك شود .\r\n\r\nفصل پنجم از جزو نهم در بيان خاصيت و طبيعت بهايم اهلى و وحشى\r\nاما\r\n\r\nبهايم اهلى\r\n\r\nفيل\r\nبغايت بزرگ و زكى الحسن صاحب قوتست اكثر عمر او سيصد سال و وسطش دويست و اقلش صد سالست زبان فيل كوچك است و معكوس و در گرفتن فيل دو وجه گفته‌اند يكوجه كه بصواب اقرب بود اينست كه فيلبان بر فيلى كه مؤلف بود نشسته به بيشه درآيد و درآمدوشد فيلانرا به نظر درآورد آنگه بر سر راه فيل وحشى خندقى كنده سر آن را بخس و خاشاك و چوب بپوشاند و قدرى خاك بر بالاى آن ريزد و لگدكوب بكند و علفى كه مرغوب فيل باشد بهمرسانيده بر كنار آن خندق درچيند و آنموضع بگذارد و بر درختى رفته كمين كند فيل چون بيايد كه علف خورد بيمحابا پاى بر زبر خندق نهد چوبها شكسته فيل در آنگود افتد و فيلبان\r\n\r\n","description":"","footnote":"","page_name":" 855 ","page_number":855},
  {"content":"\r\n\r\nدر شبانه‌روزى او را در آنخندق بگذارد و دست دراز كرده بر روى فيل مالد فيل در اول اضطرابى تمام كند و آخر رام گردد و فيلبان بتدريج آنسوراخ را فراگرفته چندانكه فيل را نظر بر روى او افتد آنگاه آب و علف آورده بفيل دهد و با او ملاطفت آغاز كند و يكى از فيلبانان جامهء سياه پوشيده بيايد و چوبى بزرگ بر آنفيل زند و آن صياد كه او را علف داده از گوشهء بيرون آيد و آنسياه‌جامه را گرفته بر زمين زند و او را در نظر فيل لت كند و پيش فيل رفته علف و آب بدهد و دست در رويش مالد و چند روز متعاقب بدين عمل كند تا فيل با مرد سفيدجامه الفت گيرد و چون مؤانست او استحكام پذيرد راهى در آنخندق كند و فيلرا از آنجا بيرون آورده تعليم دهد .\r\n چه چاره چون بنى آدم نداند * بجز مردن كز او بيچاره ماند \r\nدر كتاب طبايع الحيوان مسطور است كه فيل بغايت كينه‌ور و حسود بود و چون بر كسى خشم گيرد فرصت جسته او را هلاك كند آورده‌اند كه در عهد سلطان محمد ملكشاه سلجوقى فيلان بخراسان و ساير بلاد ايران آورده بجهة سركار سلطان محافظت مينمودند از آن جمله فيلى بر يكى از سپاهيان كه او را پسر محمد فيلومى گفتند خشم گرفت فرصت نگاه ميداشت تا روزى آن پسر بر پشت او نشسته تا فيلرا به آب برد و چون بدروازه رسيده او را چنان بر ديوارى فشرد كه روح از تنش مفارقت كرد و خود را فشانده آن پسر را از پشت خود بينداخت و بخرطوم جثه او را برگرفته از پل دروازه گذشته بر زمين انداخت و در زير پاى بماليد ديگر آنكه مؤلف جامع - الحكايات آورده كه شمس الدين قيصر حكيم حكايت كرد كه در نهر وله فيلبانان فيلانرا به آب ميبردند يكى از افيال بدكان خياطى رسيده مىايستاد و خرطوم را دراز كرده استاد سوزنى در خرطوم او فروبرد فيل متوجه كنار آب شده و چون آب خورد خرطوم خود را پرآب ساخته نگاه داشت و در وقت مراجعت چون بدكان خياط رسيده آن آبها را در دكان او سرداده مجموع اسباب او را ملوث گردانيد مسود اوراق گويد در هندوستان ببلدهء احمد از مردى استماع نمودم كه يكى از فيلان پادشاه ياغى شده بود فيلبانان بر فيلها سوار شده بگرفتن او ميآمدند و اين فيل در كمال سرعت و بتعجيل زياد ميگذشت و مردم از سر راه او فرار مينمودند در اين اثنا طفلى سه ساله در ميان بازار نشسته بود چون فيل به او رسيد گفتيم همين لحظه\r\n\r\n","description":"","footnote":"","page_name":" 856 ","page_number":856},
  {"content":"\r\n\r\nاين طفل را در زير پاى خورد خواهد ساخت چون فيل به او نزديك رسيد خرطوم را در كمر آن طفل پيچيده او را برداشت و بر يكى از دكاكين نشانده روانشد و يكى از خواص فيل آنست كه از گربه و خوك و موش ميترسد و آن امريستكه طبيعى او است گويند فيل بجهة آن گاهيكه از شير ميرمد تصور مينمايد كه شير گربه بزرگست حكما گويند كه چون زبان فيل كجى دارد ناطق نميتواند شد و الا مانند آدمى از غايت زيركى سخن گفتى و فيل بر پهلو نتواند خفت و اگر بر پهلو افتد برنتواند خواست زيراكه در جميع اعضا بجز كعبش جائى مفاصل ندارد و بر پنجسالگى شهوت بر فيل استيلا يابد و در هفت‌سالگى بزايد و فيل را در ملك ايران توالد و تناسل نيست .\r\nاهلى\r\n\r\nشتر\r\nجانوريست عجيب‌خلقت عظيم‌هيكل كم‌خورش باركش فرمان‌بر\r\n سبكروحى حليمى برد بارى * ز گلزار جهان قانع بخارى \r\n« قال اللّه تعالى  أَ فَلا يَنْظُرُونَ إِلَى الْإِبِلِ كَيْفَ خُلِقَتْ »  ديگر از خواص شتر آنست كه در او حالتى و ذوقى هست چنان كه شيخ مصلح الدين ميفرمايد :\r\n شتر را چه شور جرب در سر است \r\nبه همه مذهب ماكول اللحم است و گوشتش گرم و خشك بدرجهء اول غذاى و موى غليظ از آن متولد گردد و چون شتر رنجور گردد برك درخت بلوط خورده صحت يابد و چون مار او را زخم زند خرچنك خورد زهر اثر نكند جگرش دفع نزول آب مرواريد كند و روشنى بصر دهد شحمش هرجا نهند مار از او بگريزد و بواسير را مفيد باشد مويش بر ران چپ بندد سلس البول بازدارد و چون استخوان پوسيده شتر خورد بكوبند و به آب مخلوط ساخته در سوراخ موش ريزند موش را بكشد و چون رنك رخسار آدمى زرد گردد و نشانها بر او افتد شش شتر را در وقتى كه گرم است از شكم او بيرون آورند بر روى مالند بهتر از اصلى معاودت نمايد لعاب دهن شتر مست را با شراب بهركه دهند ديوانه شود شش او را خشك كرده با كرديا و باقلا و كتيرا بكوبند دفع ضيق النفس كند شتر بر چند نوعست لوك و بختى و يكى از توابع شتر كينه‌وريست و چون بر خصم خشم گيرد در هلاكش سعى مينمايد مصداق اين مقال آنكه يكى از امراى عرب حكايت كرد كه شترى داشتم نوبتى او را بجهة صورتى كه روى نمود بسيار زدم و آنشتر كينهء من در دل گرفت غلام مرا از آنصورت آگاه ساخت من بجهة امتحان او جاى خواب خود را در نظر او ترتيب دادم و مشگى پرباد\r\n\r\n","description":"","footnote":"","page_name":" 857 ","page_number":857},
  {"content":"\r\n\r\nكرده دستار خويش را بر سر آن مشك نهادم و مشك را در زير لحاف پنهان كردم و خود در كمين نشسته چون پارهء از شب درگذشت شتر بجاى خواب من آمده بر بالاى مشك بخفت و زانوها از غضب بر زمين ميماليد و دندان ميخائيد چون اين صورت مشاهده من گشت از كمين بيرون آمدم و با آنحيوان خطاب كردم كه اى احمق نيكو انتقام كشيدى چون شتر دانست كه او را فريب داده‌ام برخاسته سر خود را ميزد تا جانش برآمد ديگر آنكه شتر با وجود آنكه خارهاى مغيلانرا كه خشك و صلب شده باشد شكسته بخورد و آنخار در معدهء او هضم شود و چون جو را تر كرده به دو دهند از معده‌اش بگذرد\r\n\r\nبقر\r\nگاو نر را عرب ثور و ماده را بقر و بچه‌اش را عجل گويد جانوريست پرقوت و مدار آبادى جهان برآنست گوشت گاو سرگين‌خوار مكروه است چندانكه بآنعمل مشغول است و سرگين وى تب و لرز زايل كند و قوهء باه بيفزايد بر درخت مالد كرم بر درخت نيفتد و با تخم ترب پخته بر كلف طلا كنند دفع كند و با سرگين موش ضم كرده به صاحب قولنج دهد قولنج بگشايد و با عسل آميخته خناق ببرد كله‌اش را بر گردن طلا كنند دفع خنازير كند لحمش سرد و خشك است بدرجهء اول مداومت اكل آن بهق و سرطان و جذام و داء الفيل آرد\r\n\r\nگاوميش\r\nجانورى قوىهيكل است و در دماغ او كرميست كه پيوسته او را معذب ميدارد و بدين سبب هرگز خواب نميكند و با شير و نهنك عداوت ذاتى دارد و پيوسته بر هردو غالب گردد اما زيان پشه است و در كشتن مگس و پشه حيله طرفه مىكند و هرگاه مگس و پشه بر او جمع شوند به آب درآيد و پيوسته پاى در آب نهد آنچه در پاى باشد به بالا روند آنگاه اندك‌اندك فروميرود تا مجموع پشه‌ها در سر او جمع گردند ناگاه سر به آب فروبرده همه را غريق گرداند و اينمعنى از طبايع حيوانست و گاوميش بر چند نوعست نوعى از آن در بلاد روم مىباشد كه چهار شاخ دارد و گاه باشد كه بر ماديان جهد و از آنماديان زرافه متولد گردد و صفت ديگر غرفات خوانند و در ولايت تركستان مىباشد و از خواص گاوميش يكى آنكه زنبور عسل از وى متولد ميگردد باينطريق كه چون گوشت ران و كوهان گاو يا گاوميش را گرفته در صندوقى كنند و سر آن را استوار سازند چنانچه هوا در آنصندوق نفوذ نكند بعد از روزى چند سر صندوق را بگشايند مجموع آنگوشت زنبور عسل شده باشد\r\n\r\n","description":"","footnote":"","page_name":" 858 ","page_number":858},
  {"content":"\r\n\r\nاما زنبوران بىپادشاه بوده باشند و نامرتب و اگر خواهند كه يعسوب نيز حاصل گردد بايد كه خانهء ده گز تا ده گز بسازند چنانچه هيچ منفذى نداشته باشد مگر يك درو گاوى فربه تندرست سه‌ساله را بآنخانه برده دست و پايش به‌بندند و سر او را بسنگى بكوبند چنانچه خون از او نرود و همان لحظه در خانه را به گچ بگيرند و بعد از بيست روز بر بام آنخانه روزنى بگشايند آنخانه را مملو از مكس نحل بينند و از گاو جز استخوان و موى هيچ نمانده باشد\r\n\r\nخر\r\nجانورى صدر اعضا است و از غايت خرى با مادر فساد كند و از ديگر حيوانات اين فعل بنادر واقع شود خواصش چون كژدم گزيده را واژگونه بر خر نشانند و خر روانشود الم تسكين يابد مغزش با روغن موى دراز كند دندانش در زير بالين نهند خواب آرد جگرش تب ربع و صرع زايل كند سپرزش شير بيفزايد سمش صرع و برص ببرد و با روغن خنازير درد مفاصل و ناسور را دافع بود اكل لحمش دفع زهر و جذام كند پىاش جراحات و قروح را باصلاح آرد آب سرگين تازه‌اش در بينى چكانند رعاف بازدارد ، بولش بر كشتى مالند ماهيان جمعشوند خونش بواسير را ببرد و كودك بدخويرا خوشخو كند\r\n\r\nغنم\r\nگوسفند چند نوع است بعضى دنبه دارد و بعضى چنان دنبه بزرگ بود كه مانع حركت وى گردد گردانى ساخته دنبهء آن را بر او نهند و بسيار باشد كه دنبه‌اش ببرند جراحت را بدارو مندمل سازند و در بعضى ولايت روم گوسفندى هست كه در سه ساله يكنوبت ميزايد و موى آن مجعد است و خايهايش بزرگ و قريب بديار يونان دوجويست هر گوسفند كه از جوى جنوبى آب خورد بچه سياه آرد و هر گوسفند را يا زهره‌اش را با عسل خلط كرده در چشم كشند دفع نزول آب كند و بياض را ببرد پشمش را چون زنان بردارند حامله نگردند گوشتش گرم است بدرجهء دويم اما گوشت ميش و بز چندان حرارتى ندارد\r\n\r\nاسب\r\nبه عربى خيل و كراع خوانند گوشتش گرم و خشك است بدرجهء دويم و اسب بهترين و نيكوترين و شكيل‌ترين حيواناتست موى اسب را در خانه آويزند پشه در آنجا نرود و سمش را در خانه دفن كند موش از آنجا بگريزد عرقش بر زهار بچه مالند موى بر نياورد خونش در گوش چكانند درد ببرد زبلش عسر الولاده را خلاص دهد بطليموس حكيم آورده كه در بعضى از بلاد روم نوعى اسبان بودند كه ايشانرا تعليم جنگ كردن مينمودند و آن اسبان مانند شيران جنگى محاربه مينمودند\r\n\r\n","description":"","footnote":"","page_name":" 859 ","page_number":859},
  {"content":"\r\n\r\nو بسيار بودى كه بمعاونت جنك اسبان قياصره لشكرى مىشكستند و يكى از اسبان بدست اسكندر افتاده بود كه سوارى دلير را از پشت زين بر زمين ميكشيد و در ديار عرب اسبان اصيل هستند كه نسب آنها معروف و آن اسبان تازى هنگام دويدن برق را پى مىكنند و وقت پويه باد را در عقب ميگذارند\r\n چون فلك عالم‌نورد و چون قمر منزل‌گذار * چون ثوابت رهنما و چون عطارد كاردان \r\nگويند كه در ميان كردان نوعى از اسب بوده كه بر پيشانيشان شاخى خورد ميرسته و از ابو ريحان منجم منقولست كه از سنجاب در سنه 255 بجهة سامانيان پيشكشى آوردند و در ميان آن هدايا اسبى بود كه دو شاخ از پيشانيش رسته بود ديگر از خواص اسب آنست كه از شتر ميرمد و محمد بن مسلمهء انصارى كه در اوايل عهد اسلام با روميان محاربه مينمود بوسيلهء شتران كه پوست ايشانرا پركاه كرده بود و فرمود كه پيش‌پيش صف بتعبيهء كه ساخته بودند ميبردند و سواران عرب از يمين و يسار آن را شتر پنداشته در رميدند و سواران خود را در پشت اسبان نگاه نتوان داشت مسلمانان از عقب رسيده تيغ در ايشان نهادند\r\n\r\nاستر\r\nجودت نيكوئى استر باختلاف اماكن متعلق است كه اكثر استران رهوار خوش‌صورت در ديار ارمنيه و بردع ميباشند و استر بردعى مشهور است و در ولايت اندلس مغرب استر بمرتبهء خوش‌رفتار و خوشرنك و درست تركيب و پاكيزه شكل مىباشد كه عقل در ديدن آن متحير است و اهل مغرب به آن استران تفاخر ميكنند و مانع بيرون آوردن استر از آن بلاد ميگردند و در مجموع بلاد مغرب استر هيچ موضع نيكوتر از استر جزيره مترفه نيست و آنجزيره‌ايست كه طول و عرض آن سه شبانه‌روز است و در آنجزيره سباع ضاره و حيوانات موذى مثل مار و عقرب نميباشد و اگر از موضعى ديگر به آنجا آيند فى الفور ميميرند و استر درازعمرترين حيوانات اهليست از قلت جماع و چون مشيمه استر قوت پروريدن بچه ندارد و رحمش بغايت تنك است حمل نميگيرد و اگر بنادر حمل گيرد ، در وقت زادن هلاك شود و استرى كه از گور و ماديان زايد از جهة خوبى آن قيمت از هرچه گوئى افزون بود خواص استر دل استر بخورد هر زن دهند آبستن نشود و اگر پارهء از پوست او را با قدرى از ريم گوشش ضم ساخته بر بازوى زن بندند مادام كه آن را با خود داشته باشد حمل نگيرد و پنجدرم از براده با روغن مورد بر هر موضع كه مالند موى بردماند و داء الثعلب را زايل كند و موش از\r\n\r\n","description":"","footnote":"","page_name":" 860 ","page_number":860},
  {"content":"\r\n\r\nدود سم و موى استر بگريزد بولش زن حامله بخورد بچه مرده بيفكند پوستش زن حامله را بر بازو بندند بچه‌اش ضايع شود عرق استر را اگر با پاره پنبه استعمال كنند بار گيرد\r\n\r\nسنور\r\nگربه است عرب هره گويد ممنوع القتل است و با آدمى مؤانست و الفت ميگيرد اما بغايت طامعست و در وقت غضب از خود بى خبر مىشود و بدين سبب ملاحدهء اسماعيليه فدائيانرا به گوشت گربه پرورش ميدادند تا از خود بى خبر شده مرتكب امور خطير گرديدندى و در چين گربه نميباشد و اگر از جاى ديگر به آنجا برند زود بميرد خواصش اگر بزهره گربه اكتحال نمايند در شب تار مانند روز هر هيأت را مشاهده نمايند و پنجدرم از زهره او با روغن زيت صاحب لقوه را فايده رساند و با زيره و نمك كوفته جراحت كهنه را شفا دهد سپرز گربه سياه را بر زن حايضه بندند خون بازدارد و تا نگشايند حيضش نيايد گوشت آن را پخته بر نقرس طلا كنند الم ساكن گرداند و بر آكلش سحر مؤثر نباشد و گوشتش خشك كرده و سحق نموده بر جراحت نهند پيكان بيرون آورد گربه زباد اندكى درازتر از گربه است عرقى در اطراف سينه‌اش حاصل شود آن را بر چوبى مالند زباد بشود و در ميان منفذ بول و غايطش منفذى ديگر است از آن نيز زباد ميدهد اما بوى آن كمتر از عرق باشد و از همه اندام گربه زباد بوى خوش ميآيد\r\n\r\nكلب\r\nبه فارسى سگ گويند جانورى صاحب وفا است و چند خصلت نيكو دارد كه اگر انسان بآنخصال متصف گردد مرتبهء عالى يابد « قال على بن زين الطبرى ان علق شعر الكلب الاسود على المصروع برء و بولها يستعمل على الثاليل فرميها و ان دلكت بمرارته اشفار العين منعت الشعر الذى نبت فى الاجفان من الخروج و ان اخذ لبن كلبة وطل على لثة الصبى بان عليه لخروج الاسنان و قال محمد بن زكريا اذا جفف ذكر الكلب و شده الرجل على فخذه كثر الجماع جدا و ان علق ناب الكلب على من به اليرقان اذهبه عنه و مخ الكلب الميت يطلى على الخنازير اذهبها و لحمه ايضا و مرارة كلب البحر اذا اكتحل بها من به بياض العين جلاه »\r\n\r\nمعز\r\nبز نر را عرب تيس گويد و بز نر جانورى بيحس است از آنجهة پيشرو گله باشد گوشتش گرم‌وخشك است بدرجهء اول خواصش سر بز سفيد را كوفته در خرقه بسته بر زير سر خفته نهند تا برندارند بيدار نگردد و زهره‌اش را با زهرهء گاو آميخته بفتيلهء در گوش نهند طنين زايل كند جگرش را بر آتش نهند و آبيكه از آن چكد اكتحال نمايند دفع\r\n\r\n","description":"","footnote":"","page_name":" 861 ","page_number":861},
  {"content":"\r\n\r\nغشا كند جگرش را اگر زن به خود بردارد آرزوى جماع از او برود گوشتش نسيان آورد و سودا انگيزد كعبش را سوده با سكنجبين بخورند و جع سپرز را فرونشاند و قوت باه آورد شير بز با شكر رنك رخسار را طراوت دهد بتخصيص زنانرا زبلش در زير سر كودك گرينده نهند خاموش گردد و اگر از آن زن حايض به خود بردارد خون بند كند صاحب جامع الحكايات آورده كه در ديار زنگ جانوريست كه شكلش به شكل بز ميماند اما سمش بسته است و سفيديگرنگست و گوشتش لطيف‌تر از گوشت بز است و چون پوستش دباغت كرده موزه دوزند هرگز كهنه نشود و چون چركين شود به آب گرم بشويند بطراوت اول معاودت نمايد و در آب تر نگردد و بىآنكه او را رنك كنند به مجرد دباغت نقطهاى الوان بر آن پوست افتد\r\n\r\nذكر بهايم وحشى\r\n\r\nراسو\r\nدشمن مار و نهنك است مار و موش را بمد نفس از سوراخ بيرون آورد و غذاى خود سازد و نهنگ چون اكثر اوقات بسبب گرمى كه در دهن او مىباشد دهان گشاده ميدارد و مرغانيكه آنها را عصافير التمساح خوانند كرمها را از دهن او بيرون مىبرند راسو انتهاز فرصت نموده خود را در دهن نهنك اندازد و به گلويش فرورفته فى الحال جگر و احشايش بخورد و پاره سازد و بيكساعت نهنك را هلاك گرداند مغز سرش باكتحال تاريكى از چشم ببرد گوشتش بر مفاصل بندند درد بنشاند شحمش درد دندان كم كند و گوشت بن دندان را قوت دهد\r\n\r\nخرگوش\r\nرا عرب ارنب خواند و ترك توشقان گويد طبع گوشتش گرم‌وخشك است بدرجهء اول يكسال ماده و يكسال نر باشد و مانند زنان حايض مىشود چون رنجور شود نى تر بخورد شفا يابد سرش را سوخته خاكسترش را در بن دندان زرد و سياه مالند سفيد شود مغزش اگر زن بوقت جماع بردارد حمل گيرد دندانش بر دندان صاحب درد دندان نهند درد بنشاند زهره‌اش به خوردن خواب آورد تا سركه نخورد از آنحال باز نيايد سپرزش با نبات سرفه زايل كند گوشتش قولنج و مفاصل و نقرس را دافع است رماد استخوانش را با موم مخلوط ساخته بر موضع تشنج بندند باصلاح آيد كعبش را با خود دارند دفع چشم بد بكند دود مويش درد شش بنشاند\r\n\r\nبز كوهى\r\nرا عرب وعل گويد و او دشمن مار و خرچنگست و هرسال شاخ بيفكند خواص وى يكمثقال از برادهء شاخش را با شكر بناشتا بخورد مصروع دهند شفا يابد و دودش مار و كژدم و هوام را بگريزاند زهره‌اش غشاوهء چشم را باكتحال پاك كند و خاصيت ترياك\r\n\r\n","description":"","footnote":"","page_name":" 862 ","page_number":862},
  {"content":"\r\n\r\nدهد و جگرشرا بريان ساخته و خشك كرده در چشم كشند روشنى افزايد شحم او كژدم گزيده را مفيد است از پوستش سفره سازند مار و موش پيرامون او نگردد سر بز كوهى و دم مار را سوخته خاكستر آن را با روغن در كف پاى مالند از كثرت رفتار متألم نگردند\r\n\r\nروباه\r\nجانورى محيلست و يكى از حيلهاى روباه آنكه چون در موضعى آدمى به او رسد و او را امكان فرار نماند پايها در هوا كند و خود را پرباد سازد چنان كه بيننده تصور كند كه او مرده است و آماسيده و اگر گرسنه شود و هيچ نيابد كه غذا كند بر كنار آبها و غله‌زارها رفته خود را به همين طريق مرده سازد و بعضى از طيور كه گوشت ميخورند مانند مرغان آبى و غيرهم او را مرده و آماسيده تصور كرده از هوا درآيند و بر سينهء او نشينند و چون قصد خوردن گوشت او نمايند در جهد و آنمرغرا بگيرد گويند كه ميان مار و روباه دوستيست و هميشه مار در سوراخ روباه وطن دارد و هرگاه كه كيك بسيار در او افتد بكنار آب آيد و آهسته پاى در آب نهد و پارهء پشم بزرگ در دهان گيرد و بتدريج به آب فرورود و كيكان بالاتر روند تا مجموع در سر او جمعشوند آنگاه سر خود را مرتبه‌بمرتبه فروبرد تا كيكان در آن پشم كه در دهن دارد جمعشوند بعد از آن پشم را رها كرده از آب درآيد يك كيك در او نمانده باشد روباه چون خارپشت را ببيند قصد خوردن او كند خارپشت سر بدرون برده چون گوئى مدور شود روباه در پشت او ايستاده بول كند چون بول او به پشت خارپشت رسد خود را منبسط سازد و سر بيرون آورد روباه سر او را گرفته از تن جدا سازد و بر سينه‌اش نشسته گوشتهايش بخورد و خارهايش را بگذارد ديگر آنكه روباه خانهء خود را هفت در سازد و از هر درى كه قصد او كنند از در ديگر بيرون رود و چون گرگ از پياز دشتيكه آن را عنصل گويند ميهراسد روباه پيوسته عنصل جمعكرده بر در سوراخ خود بگذارد تا گرگ گرد آن نگردد و اگر گرگ قصد روباه كند روباه عنصل در دهان گيرد گرگ از او برمد و پوست روباه سه رنگ بود سياه و زرد و سرخ سياه از همه گرم‌تر باشد بجهة پوشش پيران مناسب است « قال خصية الثعلب بملح فانسقط منها قراطيس ملين مرارته تنفع القوه جدا و ان دبغت بدهن سداب و شربت منها الف المنتجة للخبيثة لوقتها » اگر سرش را در برج كبوترخانه افكنند مجموع كبوتران بگريزند زهره‌اش دفع نزول ماء العين كند گوشتش جذام و لقوه را زايل سازد و شحمش نقرس را ببرد و اگر بر چوب نار ماليده در خانه نهند كيكان\r\n\r\n","description":"","footnote":"","page_name":" 863 ","page_number":863},
  {"content":"\r\n\r\nبر او جمعشوند كله‌اش دفع خنازير كند خصيه‌اش را بر گردن كودك بندند دندانش به آسانى برآيد خونش موى بروياند و حامل دمش را فريب نتوان داد\r\n\r\nخوك\r\nزهره‌اش بواسير را نافعست و تخمش بضماد تشنج را به اصلاح آورد و اگر در خرقه بندند و در ميان برنج‌زار نهند از آسيب محفوظ ماند رماد استخوانش ناسور را ببرد پوستش پشه را بگريزاند و بر آنخفتن دفع بول فراش كند رماد كعبش با شراب سنگ مثانه را متفتت ساخته بيرون آورد خونش به خوردن دفع صرع كند\r\n\r\nخارپشت\r\nجانوريست كه ميان او و مار عداوت طبيعى است صاحب نزهة القلوب آورده كه اژدها از استماع آوازش هلاك شود و خارپشت بيشتر مار و افعى را دشمن دارد و چون افعى او را ببيند بهراسد و روى بفرار نهد و اگر خارپشت نوبت اول سر و گردن افعى را بگيرد او را به آسانى خورد و اگر دمش را بگيرد سر بدرون برد و افعى چندان خود را بر خارهاى او زند كه مجروح و سست گردد آنگاه از دم افعى آغاز خوردن كند تا بسرش رسد در كتب تواريخ مسطوراستكه چون در اوايل اسلام سپاه عرب با سيستانيان مصالحه كردند اهل سيستان ملك را تسليم ايشان نمودند با اعراب شرط كردند كه خارپشت نگيرند و نخورند و در سيستان خارپشت بسيار است و سبب اين شرط آنكه در آنديار افعى بسيار است و اگر در آنملك خارپشت نباشد سيستانيان از مضرات افعى در آنديار نتوانستند بود و خارپشت مهبط بادها را نيكو داند و او از باد متأذى ميگردد و خانهء او دو در دارد يكى به طرف شمال و ديگرى بجانب جنوب هرگاه داند كه باد شمال در وزيدن خواهد آمد در شمالى را محكم كند و برعكس صاحب جامع الحكايات گويد كه در قسطنطنيه شخصى بود كه هرگاه باد شمال خواستى وزيد مسافران دريا را اعلام ميداد كه امروز باد شمال خواهد آمد و هميشه اين معنى موافق ميافتاد و مردم اينمعنى را بر كرامات او حمل ميكردند اما در خانهء او خارپشتى بود هرگاه خارپشت در شمال خانهء خود را مى - گرفت آنشخص ميگفت باد شمال خواهد آمد و هرگاه باب جنوبى را ميگرفت ميگفت كه باد جنوبى خواهد وزيد خواصش اگر زن زهرهء خارپشت بردارد جنين مرده از شكم او بيفتد گوشتش بول الفراش را نافعست اگر خارپشت را بپزند و روغنش بگيرند آنروغن درد زانو و كمر را سود دهد و الم منقطع سازد چشم راست خارپشت را خشك كرده در شير و روغن كنجد بجوشانند و گردهء خارپشت را خشك كرده بسايند\r\n\r\n","description":"","footnote":"","page_name":" 864 ","page_number":864},
  {"content":"\r\n\r\nو به آب نخود سياه بجوشانند و صاف كنند و به صاحب عسر البول دهند بولش بگشايد و اگر چشم چپ او را در روغن زيت بجوشانند و قطرهء در گوش شخصى چكانند فى الحال بخواب رود هركه چشم راست خارپشت با خود نگاه دارد تب ربع از او ساقط شود و اگر چشم چپش با خود نگاه دارد معاودت ننمايد\r\n\r\nشنكر\r\nجانوريست بمثابه خارپشت اما از خارپشت بزرگتر است و چون حيوانى قصد او كند از آن خارها كه بر پشتش رسته يكى تير بجانب او اندازد زهره‌اش اگر بزهار اطفال مالند موى برنياورد\r\n\r\nسلحفات\r\nسنگ‌پشت هم در بحر و هم در بر تعيش تواند كرد چون با ماده جمعشود گياهى در دهان گيرد و اگر در آنساعت گياهرا از او بستانند نگاهداشتن او مهر افزايد و مجموع خلايق دارندهء او را دوست دارند و هر عضو آدمى كه درد كند همان كشف بر آن نهند درد ساكن كند پايش بر صاحب نقرس بندند وجع ساكن شود خونش چون چند نوبت بر موضع رستن مو مالند ديگر مو از آنجا نرويد زهره‌اش با عسل دفع ماء العين كند و روشنائى افزايد\r\n\r\nسمندر\r\nبموش مانند و شبيه است و اكثر در آتش سوزنده توطن دارد پادشاهان مغرب از پوست آن لباس ترتيب دهند و چون چركين شود به آتش اندازند پاك شود و آنچه گفته‌اند كه پرويز رومالى داشت كه هرگاه چركين ميشد در آتش ميانداخت پاك ميگرديد از پوست سمندر بوده\r\n\r\nسنجاب\r\nنيز مانند موش است اكل گوشتش جنون زايل كند و امراض سوداوى ببرد و پوستش پوششى به تكلف است و از جنس ما يصلى عليه و قيمة تمام دارد اما سمور بقيمت‌ترين موئينه‌ها است\r\n\r\nصناجه\r\nبزرك‌جثه‌ترين حيوانات بريست نظرش بر هر جانور كه افتد آنجانور بميرد و همچنين نظر هر جانور كه بر چشم صناجه افتد هلاك شود ليكن اگر اول نظرش بر ديگر اندام صناجه افتد و بعد از آن بر چشم وى آنخاصيت مؤثر نيايد و آنجا كه صناجه است بدين سبب هيچ حيوان مأوى نسازد و چون صناجه بميرد مدتها طيور و سباع آنسرزمين از گوشت او غذا سازند\r\n\r\nسوسمار\r\nجانورى زيرك است و ممنوع الاكل اگر از ميان پاى مرد بيرون رود قوت باه را بنشاند چنانچه در آن روز نعوظ ميسر نشود و اكل دلش خفقانرا زايل كند و روشنى چشم افزايد و دفع تشنج و تشنگى كند و قوهء باه دهد پوستش در دستهء شمشير پوشند شجاعت بيفزايد و اگر پوستش ظرف عسل سازند آنعسل نعوظ دهد\r\n\r\nظبى\r\nآهو است سه نوعست نوعى آنست كه در مجموع بلاد مىباشد نوعى ديگر كه تركان او را\r\n\r\n","description":"","footnote":"","page_name":" 865 ","page_number":865},
  {"content":"\r\n\r\nشقاق خوانند آن نوع در ولايت قبچاق بسيار است در بزرگى برابر گاوى مىشود نوع سوم آهوى مشكين است گوشت آهو بعقيدهء صاحب نزهه گرم است بدرجهء اول و خشك در دويم و در آهوى مشكين اختلافست بعضى گفته‌اند آن آهوئيست بزرگ و يكشاخ در ميان سر دارد و سنبل و گل و گياههاى خوشبو مىخورد و برخى گفته‌اند كه آهوى مشكين مانند ديگر آهوها است ليكن تفاوت همين قدر است كه از خايهء آن آهو پوستى مانند خرطوم به قدر يك شبر آويخته است و ناف آن آهو بسبب اجتماع خون در آنجا ورم كند و او از غايت درد در خاك غلطد و بر سنگ و درخت مالد تا نافش با پوست بيفتد و بسيار باشد كه از آنرنج بميرد و مشك غزال بهتر از مشك آهوى بزرگ باشد و چون باران بسيار بيايد اهل ولايت تبت و ختن بصحرا رفته در چراگاه آهوان آن نافها را بدست آرند و مشك در آنزمين بوى خوش نميدهد و چون خشك گردد و از آنولايت بيرون آورند بوى گيرد و گويند كه ميان آهو و كبك محبت طبيعى است و همواره با يكديگر نشسته و يك جا مقام دارند گويند كه يكى از صيادان اين سخن را از حكيمى شنيده پوستى از آهو بدست آورده بدرون آن پوست درآمده دام مينهاد و در كوهسارى نشسته دام مينهاد ناگاه گرگى پيدا شده بتصور آنكه صياد آهوست روى بصيد او نهاد صياد ترسيده از جاى برجست و از آنپوست بيرون آمد و چون گرگ او را بديد روى بگريز نهاد و چون كبكان اينحال مشاهده نمودند من بعد نزديك او نيامدند خصيهء آهو را با نمك و بورهء ارمنى و لبان وسعتر پخته خشك كرده به كار برند قطع خون استحاضه و حيض كند\r\n\r\nفاره\r\nجانورى شرير و محيل و دزد است و از فواسق خمسه است و چهار ديگر يكى سگ ديوانه است و ديگرى مار و غليواژ و كلاغ و مجموع واجب القتلند و وجوب قتلشان بمرتبه‌ايست كه بر محرم نيز واجبست و موش قاصد جان آدميست چه مرديرا كه پلنگ گزيده باشد موش سعى كند كه خود را بر او رساند و بر او بول كند زيراكه ميداند كه پلنگ گزيده به بول او هلاك شود و هم بر شخصيكه سگ ديوانه او را گزيده باشد او را از خاك شناسد موش را از گربه همان حر است كه گوسفند را از گرگ و خر را از شير و موش بر چند صنف است صنفى را فرسى خوانند و درم و دينار و حلل دوست ميدارد و صنفى ديگر را اهل فرس موش كور گويند و هرچه در قوت باصرهء او نقصانست در قوت سامعه و شامه‌اش افزوده است و\r\n\r\n","description":"","footnote":"","page_name":" 866 ","page_number":866},
  {"content":"\r\n\r\nصنفى ديگر را فارة المسك خوانند و مانند غزال مشك ميدهد و مشك او از غزال بهتر است تا بمرتبهء كه گويند يكى در ده است و صنفى را ذات النطاق خوانند و ضنفى را فارة القيس و نوعى ديگر را يربوع و آنموش دشتى است و در خواص مجموع يكسانند موش را دوپاره كنند و بر جراحت پيكان و غير آن نهند آنگاه او را بسوزانند ورمادش را بروغن بر آنزخم طلا كنند صحت دهد و موى بروياند سرش را در خرقه كتان بسته بر سر مصروع بندند شفا دهد چشمش بر كلاه دوزند پياده رفتن بر حاملش آسان نمايد اگر موئى كه از چشم ميرويد بركنند و خون موش در آن چكانند ديگر موى نرويد شحمش را با روغن گل در كلف طلا كنند زايل گرداند و دمش به صاحب صداع بندند درد بنشاند\r\n\r\nگورخر\r\nخر گور را تركان قولان خوانند گويند كه خرگور ماده از سختى درد زادن خايهء نر را بدندان بركند تا ديگربار او را آبستن نتواند كرد زهره‌اش بول الفراش را دفع كند گوشتش را با گلاب بر صاحب نقرس و كلف بندند نفع كند سمش صرع و جنونرا زايل كند و چون بسوزانند رمادش روشنى چشم دهد و رعاف بازدارد و خرگور را عمر دراز بود چنان كه در افواه مشهور است عمرش بهزار رسد حمد اللّه مستوفى گويد در زمان سلطان ابو سعيد خان شخصى نقل كرد كه گور - خرى بداغ بهرام گور ديده\r\n\r\nگوزن\r\nاز خاصيت گوزن يكى آنست كه هرسال شاخ خود را بيندازد و هرگاه كه دو سال شود ديگر از سرش برآيد و چون شاخش بيفتد در گوشهء غارى منزوى شده كم بيرون ميآيد چه ميداند كه سلاح خود را بباد داده است و تا شاخش برنيايد قدم از كنج آنزاويه بيرون ننهد و چون شاخش برآيد چند روز در مقابل آفتاب بايستد تا خشك و مستحكم گردد نوبت اول كه سردى بيفتد وقت برآمدن دو شاخ برآيد و همچنين هر نوبت يكى زياده شود كه شاخها بر مثال درختى گردد و چون شاخش بيفتد سردى راست خود را در زير خاك پنهان كند چه علم به آن دارد كه منفعت بسيار دارد و ميان او و مار خصوصا افعى عداوتى طبيعى و ذاتيست و پيوسته در جستجوى سوراخ افعى مىباشد و چونسوراخ او را بداند افعى را به قوت نفس از سوراخ بيرون آورد و غذاى خود سازد و چون ترسد كه از زهر افعى ضررى به او رسد بكنار آب رود و خرچنگ بسيار خورد از نكايت ايمن گردد و برك زيتون نيز زهر افعى از او رفع نمايد و گوزن عمرى دراز دارد و چون افعى خورد حرارتى عظيم دارد بمرتبهء\r\n\r\n","description":"","footnote":"","page_name":" 867 ","page_number":867},
  {"content":"\r\n\r\nكه چون آواز ساز بشنود سست گشته از خود بى خبر شود و چون صياد نى نوازد گوزن بايستد تا صياد پيش او رفته ويرا بگيرد اگر قضيب او را بافعى گزيده دهند نافع آيد و شاخ گوزن با كتيرا دفع اسهال كند و سجج امعا بر طرف سازد و يرقان و درد مثانه را نيز سود كند و اگر خصيهء او را با نمك سود دهند و با صمغ صنوبر بر در خانه دود كنند مار و عقرب و ساير حشرات موذى بگريزند و سوختن شاخ گوزن بجهة طرد پشه نيكو است\r\n\r\nفصل ششم از جزو نهم در ذكر سباع ضاره و حيوانات موذى و طبايع آنها\r\n\r\n[ شير 
  ]\r\nاگرچه اكنون اكثر بنى آدم بدين صفت موصوفند و صفت سيرت ناپسنديده ايشان زياده از آنست كه در حيز بيان آيد بلكه بمراتب سباع ضاره بر آن ترجيح دارند چه اين حيوانات خود را چنان كه باشند بمردم مينمايند و آنطايفه سعى خود را در صورت آدميت پنهان ساخته‌اند -\r\n چو گرگانى نهان در صورت ميش \r\n- بالجمله چون شير پادشاه سباع است ابتدا مينمايد ديگر آنكه امير المؤمنين على عليه السّلام را اسد اللّه لقب است بر اين شرافت گنجايش دارد كه شير را بر مجموع حيوانات تقدم كنم شير حيوانيست پهن سينه و باريك ميان و بلندآواز سخت چنگال است بر سر و پس دم او موى بسيار رسته است و بر دست چپ نتواند گشت و به اطراف ملتفت نتواند شد و دست راستش نسبت بدست چپ او ضعفى دارد لاجرم بدست چپ صيد مىكند و از غايت حرارت قلب پيوسته تب دارد و از سوز آتش ميترسد و از بيم مورچه در نمك‌زارها ميرود و اگر مورچه در ميان پنجه‌اش رود خود را خلاص نتواند ساخت و بدان سبب هلاك گردد و شير را در ديار روم توالد و تناسل نيست خصيهء شير را اگر شكافند و نمك و بورهء سرخ و مصطكى پاشند و خشك كنند و بسايند و بروغن زيت لت كنند همه اوجاع اندرون را نافع باشد خصوصا قولنج و مغص و بواسير و زحير و وجع ارحام هرگاه ناشتا به آب گرم بخورند و بريان كرده از براى قوت باه بغايت نافعست صاحب فرج بعد از شدة آورده كه يكى از فقها در سواد كوفه ميگرديد و از مردم حى برسم زكات غلات ميگرفت و درازگوشى داشت كه كتب و رخوت او بر آنخر بود روزى متوجه يكى از قرى شده ديروقت آنجا رسيده اتفاقا مردم ديه دروازه بسته بودند و بر دروازه مسجدى بود و خانهء در آنمسجد ساخته بودند فقيه بدرخانه رفته\r\n\r\n","description":"","footnote":"","page_name":" 868 ","page_number":868},
  {"content":"\r\n\r\nدرازگوش خود را بر در خانه بست قدرى هيزم بهمرسانيده و بدرون خانه رفته آتشى افروخت و كتابها در پيش گرفته و بروشنائى آتش مطالعه ميكرد و چون قرب سه دانگ از شب بگذشت و آنمرد نخفته بود خوف عظيم بر ضميرش مستولى گشته چشمش بخوابگاه آتش برميافروخت در اين اثنا شيرى آمده قصد درازگوش كرده و درازگوش از بيم شير در خانه را باز كرده بدرون رفت و شير از عقب درآمده درازگوش بار ديگر از خانه بيرون دويده در را به‌بست زيراكه افسارش بر حلقه در محكم بود و فقيه با شير در خانه مانده متحيروار در آتش مينگريست و در فقيه نظر ميكرد فقيه كتابهاى خود را گشوده ورق‌ورق از آن ميكنده در آتش مينهاد چون اوراق ميسوخت اطراف جلد را بر آتش ميداشت تا مجموع كتابهاى خود را بسوخت و چون صبح دميد دروازه گشودند مؤذن به مسجد آمده كه بانگ نماز گويد پيش محراب را از سرگين خر ملوث ديد فرياد برآورد و زبان بنفرين برگشود و خر را از آندر بازكرده در گشود تا بنگرد آن فعل از كه سر زده است ناگاه شير در وى جسته او را درربود از مسجد بيرون برده بخورد و فقيه بعد از آنكه يكشب با شير همخانه بود بسلامت خلاص يافت شير جانورى وحشى است و قطعا متأنس نگردد و اگر با كسى خو كند با او اعتماد نباشد و اگر پشه بنظرش آيد از وى بگريزد حافظ ابرو در كتاب طبايع الحيوان آورده كه مسود بن غبار جبلى شيريرا آموخته بود كه بجهة وى خرگور ميگرفت اگر . . . شير را بانبوبه گداخته بر اندام مالند هيچ سبعى گرد صاحب اين عمل نگردد و همهء جانوران از او فرار نمايند و هيبت او در دلها متمكن گردد .\r\n با همت شير باش و با كبر پلنك * بخشنده گه شكار و فيروز بجنگ \r\n\r\nپلنگ\r\nجانورى قهار با قدرت متكبر است و بغايت جهنده تيزتك اما پشتش بسى سست است و باندك ضربهء شكسته گردد و پلنگ را با مار محبتى تمام است و با ديگر حيوانات دشمن است اما اگر پلنگ شخصى را برتر از خود بيند قصد او كند و اگر فروتر از خود مشاهده نمايد قصد او نكند و پيوسته ميان او و شير عداوتست و اكثر اوقات شير بر او غالب گردد و گاه بر شير مستولى شود پلنگ به غير از شكارى كه خود كرده باشد نخورد و چون صيد كند و سير شود سه شبانه‌روز بخسبد بروز چهارم بطلب صيد بيرون آمده چنان نعره زند كه مجموع حيوانات بشنوند ديگر گويند هركه پى كفتار\r\n\r\n","description":"","footnote":"","page_name":" 869 ","page_number":869},
  {"content":"\r\n\r\nبر خود مالد و در برابر پلنگ رود چون بوى او بمشام پلنگ رسيد مطيع و ذليل او گردد و مكانش در كوهها است و چون پلنگ با ماده شير جمع شود يوز تولد نمايد سرش هرجا دفن كنند موشان بر آنجمع شوند و در گوشهء كمين و مترصد بنشينند چون ببر از سر بچگان دور شود صيادان بيايند و بچهاى او را برداشته سر هريك را در شيشهء كنند و اگر ببر خبردار شده از عقب برود يكى از آن شيشها را بيندازند چون ببر آنجا رسد به بچه مشغول شود چون او را در شيشه بيند متحير گردد تا آن را از شيشه بيرون آورد صيادان بچه ديگر را ببرند گويند كه صيادان در اطراف رهگذر او چاهها بكنند و در هر چاهى مردى بنشيند و سر آنچاهها را بخاشاك بپوشانند چون ببر بآنموضع رسد يكى نعره زند ببر متوجه آنجانب گردد ، در اين اثنا ديگرى فرياد كند ببر بآنطرف متوجه شود و همچنين هر ساعت از چاهى نعرهء بر او زنند ببر هرچند به اطراف رود كسى را نه‌بيند و فرياد شنود از غايت غضب شكم خود را پاره سازد و در پيه او بجهة فالج مجربست و\r\n\r\nفهد\r\nو يوز بر دو نوعست يكى بزرك جثه و كوتاه‌دم ديگرى خوردهيكل درازدم و هردو نوع تعليم پذيرند و در بزرگى يوز را به چند نوع صيد كنند اول آنكه در رهگذر او شراب بگذارند و چون او محبت مفرط به شراب دارد از آن بخورد و مست گشته بخسبد صيادان آمده او را بگيرند ديگر آنكه يوز بآوازخوش و ساز و نغمه مست شود و همگى حواس خود را متوجه استماع آواز ساز گرداند صيادان در آنساعت او را بگيرند ديگر آنكه او را بسيار بدوانند تا مانده گردد و ماده يوز از ترس شكارىتر بود و چون بيمار شود به گوشت خرگور صحت يابد زهره‌اش را چون با نمك و عسل بر جراحتى بزنند كه همواره خون از او رود بازايستد خونش را با سركه بر پاى خداوند نقرس مالند صحت يابد\r\n\r\nذئب :\r\nگرگ جانورى تيزتك قوى - نابست و در دويدن با باد برابرى كند و بغايت شوخ‌چشم و شرير و حسود است و ماده‌اش از ترس بدتر بود و همهء جانوران چون بنى آدم را به‌بينند به عقب روند الا گرگ كه پيش آيد و در بردن گوسفند حيلهء بسيار دارد از آن جمله چون بنزديك رسد بر بلندى رفته بانگى كند كه سگان چون آواز گرگ بشنوند بفرياد آيند و گرگ از آواز سك معلوم كند كه سك در كدام جانب گله است متوجه گله شود و نزديك رسيده فريادى كند سگان متوجه آواز گردند گرگ از جانب ديگر آمده گوسفندى درربايد و بسيار باشد كه بانگى كند و خود را بسگان نمايد سگان از عقب بدوند و او روى بگريز نهد و آنگرگ\r\n\r\n","description":"","footnote":"","page_name":" 870 ","page_number":870},
  {"content":"\r\n\r\nديگر بميان گله درآمده گوسفندى درربايد و ببرد چون بميان كوه رسد بايستد تا آنگرگ بيايد و هردو قسمت كنند و العهدة على الراوى و گرگ نيز مانند شير و خوك گردن نتواند گردانيد چو گردنش از يك استخوانست و مفصل ندارد و گرگ وقت صبح متوجه رمه گوسفند شود زيراكه سگان شب همه شب پاس داشته در آنوقت مانده و خواب‌آلوده باشند و چون گوسفندى بگيرد او را گذاشته براندش و گوسفند با او روانشود چنان كه گوئى با او خو كرده و در هر موضع كه گرگان جمع آيند البته عدد ايشان دوازده باشد از اينجهة روميان سالرا ذئب خوانند چه دوازده ماهست و گرگ سالى يكنوبت بر ماده جهد و در آنوقت ماده چنان رحم خود را تنگ گيرد كه نر از آن جدا نتواند شد و اين حالت در گرگ رعونه از سگ باشد و اگر در آنساعت آدمى بايشان رسد اگر هردو را بكشد از هم جدا نشوند و از عجايب حالات گرگ آنست كه كه اگر نظرش بر بنى آدم افتد پيش از آنكه آنشخص او را ببيند او از آدمى متحير شده بايستد اگر گرگ آدمى را تنها بيند در عقب او رود و اگر آنشخص از او بگريزد بر او حمله آورد و اگر آدمى قصد او كند نعرهء زند كه از پيش او فرار نمايد و اگر اول نظر آدمى بر گرگ افتد ظفر آدمى را بود و اگر اول نظر گرگ بر آدمى افتد فيروزى يابد گويند كه گرگان پادشاهى دارند كه به زبان رومى او را فارون گويند و تا او سخت گرسنه نشود عزم صيد نكند و چون برمه درآيد گوسفنديكه از همه خوردتر بود بگيرد و پارهء را خورده باقى را بگذارد و ايضا گويند بسواحل بحر روم نوعى از گرگ مىباشد كه ماهى ميخورند و پيوسته مترصد است كه تا صيادان نيز بجهة غذاى گرگان هركدام ماهى بيندازند و روند اگر صيادى بجهة گرگان نگذارد و برود گرگ بيايد دام‌گاه او را خراب سازد و گرگ از ستارهء شعرى پرهيز كند و چون آنستاره طالع گردد در شكافها و غارها گريزند و گرگ بغايت بيحس است چنان كه عرب گويد « فلان احمق من حميرة » و حميره مادهء گرگست زيراكه بچهء خود را بگذارد و بچه كفتاريرا كه مادرش كشته شده باشد شير دهد گرگ بهيچوجه با كسى الفت نگيرد گويند كه اعرابى بچه گرگى بشير ميش پروريد و چون آن بچه گرگ بزرگ شد ميش را بكشت\r\n يكى بچه گرگ مىپروريد * چه پرورده شد خواجه را بردريد \r\n\r\n","description":"","footnote":"","page_name":" 871 ","page_number":871},
  {"content":"\r\n\r\nو چون يوز با مادهء گرگ جمع شود بچه تولد نمايد كه رنگ او بيوز ماند و شكل او بگرگ و حكما گفته‌اند كه ميان گرگ و گوسفند در حيات و ممات عداوت قائم است مصداق اينمقال آنكه اگر بر ربابى دو روده بندند يكى از روده گوسفند و ديگرى از روده گرگ چون زخمهء بر آن زنند آن تار كه از روده گوسفند باشد صدا ندهد و اگر از پوست گرگ طبلى ساخته در سپاهى بنوازند مجموع طبلها كه از پوست گوسفند باشد به درد اگر در دكان شخصى كه به پوست گوسفند دف بندند پوست گرگ بر آتش نهند مجموع دفها به درد و اگر سر گرگيرا در كبوترخانه بياويزند گربه گردش نگردد خون گرگ اگر با روغن جوز در گوش چكانند كرى را زايل گرداند هركه چشم گرگ بر خود دارد بر خصم غالب آيد\r\n\r\nخواصش\r\nسر گرگيرا بر موضعى كه گوسفندان باشد دفن كنند همه رنجور گردند بلكه بميرند رمادش بر دندان متألم مالند شفا يابد چشمش بر گردن اسب بندند بسيار دود چشم راستش با خود دارد در شب ترس از او زايل و بر طرف شود و چشم چپش بيخوابى آرد زهره‌اش با جوى مشك دفع صرع كند و زن اگر بردارد آبستن شود و با كتحال دفع نزول ماء العين كند و غشاوهء چشم پاك كند و خونش با روغن جوز در گوش چكانند كرى زايل كند خايه‌اش بريانكرده بخورند قوت باه بافراط دهد و زنان مفتون آنشخص گردند بر پوستش خفتن دفع قولنج كند خونش هرجا كه دفن كنند مگس از آنموضع بگريزد بولش و زبلش قولنج و ملاشه بگشايد جگرش جگر ضعيف را قوت دهد « و زبل الذئب من انفع الادوية للقولنج شربا و تعليقا و مرارته ان سقيت صاحب الحمى الربع قدر دانق منها مع عسل برء و ان شربت امراة من درار بوله لم تحبل ابدا و خصية الذئب اليمنى اذا دقت و سحقت ورشها المراة فى فرجها ذهب عنها شهوة الجماع و اذا عرضت الانسان تشنجة به غير سبب طل على عنقه كف الذئب فيزول و هذا مجرب ، جلده ان شد على البطن يطلق القولنج و ان ادمن صاحب القولنج الجلوس على جلده ينفع به و شحمه ينفع الغش و داء الثعلب و كبده ينفع جميع علل الكبد و قال ابن زكريا مرارته مقدار حمصة بخل مثل و زنها مع الطبخ الجيد و يشرب فانها يقوى على الجماع بقوة لا تكون شيىء مثلها و مرارته مع عسل غير الذبن بكد جزء ( كذا ) ثم يكتحل بها نفع ذهاب البصر نفعا جدا و هو مع الورس اذا طلابها الوجه اذهبت البهق و البرص و الكلف و رتبه مجففة مسحوقة مطبوخة اذا شربها صاحب\r\n\r\n","description":"","footnote":"","page_name":" 872 ","page_number":872},
  {"content":"\r\n\r\nالربع العتيقة نفعه جدا و مرارته اذا نقى مع حبة مسك مسحوق اذا سعط بها المصروع نفعه نفعا بينا و وحدها يكتحل بها النازل فى العين و الغشاوة نفع جدا و كبده مع البسوس صبوحا مجرب لضعف الكبد اذا شرب على الريق مثقال مع ربع رطل منه »\r\n\r\nضبع\r\nكفتار جانوريست تيزچنگ و به خوردن گوشت انسان حرصى تمام دارد چنانچه قبور اموات را شكافته مرده را بيرون آورده بخورد و بعضى از اهل يونان گفته‌اند كه كفتار سى سال نر است و سى سال ماده و كفتار بسيار ابلهست و بگفتار فريفته گردد و چون صياد خواهد كه او را صيد نمايد بسوراخ او درآيد و منافذ را بجامه محكم كند چنانچه هيچ روشنائى نماند پس باندرون رفته بر زبان راند كه كفتار در سوراخ نيست و او به گمان آنكه مگر صياد او را نمىبيند چشم بر هم نهاده و صياد او را محكم بندد و ميان كفتار و سك عداوتست بمرتبهء كه چون سايه او بر سگ خورد از تك بازماند تا كفتار رسيده او را بخورد و ميان كفتار و گرگ دوستى است و بچگان يكديگر را شير دهند و چون كفتار با گرگ جمعشود بچهء آورد كه عرب او را سبع گويد آنجانور هرگز بيمار نشود و بمرگ خود نميرد و هرگز تنها به جائى نرود بلكه همواره چند سبع همراه او باشند و چون بشير رسند يكىيكى پيش رفته با شير جنگ كنند تا شير مانده شود آنگاه يك بار حمله كرده شير را هلاك سازند اگر پاى كفتار بزن حامله نمايند فى الحال بارنهد سرش در برج كبوترخانه نهند كبوتران بسيار در آنجا جمع آيند زبانش با خود دارند فصاحت آورد و شحمش در روى مالند در چشم مردم شيرين شوند خصوصا در چشم زنان قضيبش سوده به كار برند قوت باه بافراط دهد و اگر بيعلم زن به او دهند مرد از وى فرجش زايل كند و حالش محبوب خلايق گردد و خصيه‌اش بملح يكمثال به آب گرم درد جگر برد\r\n\r\nدب\r\nخرس حيوانى مختلف الطبيعه است آنچه دواب خورند مثل جو و گندم و ساير نباتات او نيز خورد همچنين هرچه سباع خورند يعنى گوشت از آن نيز غذا سازد و چون ماده بچه نهد گوشت پارهء بود كه به هيچ صورتى نباشد خرس او را برميدارد و بر زمين ميگذارد و بر هوا مىبرد و از موضعى بموضعى ديگر نقل مىكند و پيوسته آن را مىليسد تا مفاصلش پيدا شود و اين گردانيدن بچه‌جهة آنست كه مورچه دشمن بچه اوست و چون مورچه در آنحالت آنگوشت پاره را بگزد بچه خرس هلاك شود و چونصورت بچه‌اش تمام شود بچهاى خود\r\n\r\n","description":"","footnote":"","page_name":" 873 ","page_number":873},
  {"content":"\r\n\r\nخود را به زير درخت برده و خود بر زبر درخت رفته آغاز جوز افشاندن كند و ملاحظه كند كه اگر بچگانش آنچه مىافشاند ميخورند فرود آيد و سنگى بزرگ بر شكم هريك نهد تا يكى از آنان در زير سنگ مرده باشد خرس معكوس بر درخت رود خواصش زهرهء خرس با فلفل حل كرده برداء لثعلب طلا كنند موى بروياند و خصيهء او را كنند و با نمك مخلوط كنند بعفص و سماق بگذارند تا خشك شود و سائيده بناشتا بمطبون دهند نافع آيد و دندان كرم خورده و تاريكى چشم و صرع را شفا دهد خونش را با قصب الزريره مخلوط ساخته بر هر عضوى كه مالند موى برنيارد\r\n\r\nسيوانس\r\nدر عجايب المخلوقات آورده كه دوازده سوراخ در بينى دارد چون نفس زند آواز مزمار دهد و پيوسته مرغان بر سرش نشينند و در پيشش حيوانات جمعشوند بجهة استماع آوازش و او آنها را غافل ساخته بيكبار در جهد و يكى را صيد كند و در ولايت كابل بيشتر باشد\r\n\r\nشادور\r\nجانورى درنده است و در عجايب المخلوقات گويد كه دو سر دارد و در هر يكى بيست و يك شعبه و ميان همه مجوف و در هر يكى سوراخ چون هوا در آن وزد آوازى نيكو دهد و بر آواز او حيوانات و طيور جمعگردند و استماع نمايند و چون شادور فرصت يابد يكى از آنها را گرفته غذاى خود سازد و شاخ او را بجهة ملوك تحفه برند و او را در گذر باد نهاده آوازها دهد و گاهى چنان صدائى حزين دهد و مسموع گردد كه رقت آرد\r\n\r\nقرده\r\nبعضى خرد باشند و برخى بجثه گربه و برخى بزرگ باشد برابر سگى كوچك را بوزينه گويند و بزرگ را حمدونه و نوعى از قرده مىباشد كه سرش چونسر سگست و بغايت قوى - جثه و بزرك تركيب باشد و بوزينگان كه خاصهء ولايت يمن‌اند چند نوعند بعضى وحشى و برخى مؤالف و مستأنس و معلم و در حفظ مال و متاع صاحب بغايت هشيار و خبردار است از شخصى استماع افتاده كه گفت يكى از دوستان من بوزينهء داشت روزى دو سه مرغ كشته در ديگى نهاد و ديگريرا بر سر آتش گذاشته ببوزينه اشارت كرد كه آتش كند تا پخته گردد بعد از لحظهء كه بوزينه آتش كرد بخاطرش رسيد كه آنمرغ پخته باشد ديگر آتش نكند در اين اثنا جانورى شكارى از هوا درآمده آنمرغرا از دست بوزينه بستد چون بوزينه چنانديد ترسيد كه صاحبش تصور كند كه مرغرا او خورده است لاجرم حيلهء كرده مرغى ديگر را از ديك بيرون آورده بدست گرفته هر لحظه دست بر او مينهاد يعنى مىبينم كه پخته است يا نه جانور شكارى چونمرغ اول را\r\n\r\n","description":"","footnote":"","page_name":" 874 ","page_number":874},
  {"content":"\r\n\r\nبه كار برده بار ديگر به همان محل آمد ديد كه بوزينه مرغى ديگر در دست دارد بوزينه مترصد آنبود كه چونمرغ شكارى بجهة ربودن طعمه‌اش آيد او را از روى هوا درربايد . . . در ديك نهاده سر ديك را محكم ساخت و آغاز آتش كردن نمود چون صاحب منزل بوثاق درآمده خواست كه مرغانرا از ديك فرود آورد نظرش بر پر پاى چرخ افتاد كه بر روى آب افتاده بود متحير فروماند و كمچهء در ديك كرده چرخ پخته شده بيرون آورد و بوزينه اشاره بمرغ ميكرد و بچرخ نشان ميداد يعنى اينجا نور مرغرا خورده است و اينمعنى از غرايب حس آنحيوانست و در بلاد يمن وادئى هست كه آن را وادى السباع گويند و در آن وادى كوهيست بلند و نوعى از بوزينه در آنكوه و وادى مىباشد كه پادشاهى دارند و مجموع تابع اويند و چند بوزينه بديده‌بانى معين كرده‌اند تا شير و پلنك اگر آهنگ آنكوه كنند آنديده‌بانان فرياد كنند و بوزينه‌گان جمعشده شير را به زحمت سنگ بازگردانند\r\n\r\nو ديگر غرايب حيوانات از سنجاب و قاقم و سمور و دله\r\nاز جانوران عزيز الوجودند كه پوستشان قيمت تمام دارد و از خواص دله يكى آنست كه باژدها عداوت عظيم دارد و از جالينوس حكيم مرويست كه گفت شخصى از قسطنطنيه دو ثعبان برسم تحفه نزد يكى از دوستان من فرستاد و آندوست با من گفت بجهة من چنين چيزى فرستاده‌اند اگر در امر طب بر آمدن جانوران احتياجى هست بملازمان تو سپارم گفتم احتياجى بدان ندارم اما تو دله را بفرماى تا بياورند و آنماران را نيز حاضر سازند تا در حضور ما جنگ كنند كه من بسى آرزوى جنگ آن دو جانور را دارم آنشخص گفت من آندله را عزيز ميدارم ميترسم كه از آن ثعبان ضررى بوى رسد گفتم از آن بيم نيست و اين دله هنوز خرد است و من در اسكندريه دلهء بزرگ ديدم كه چند ثعبانرا در حضور من بكشت غلامرا بفرماى تا دله را بياورد و من مقدارى ترياق مهيا سازم اگر اژدها بر دله غالب گردد غلامان بضرب تيغ اژدها را بكشند و ما دله را بترياق معالجه كنيم آخر الامر اژدها را با دله حاضر كردند چون بهمرسيدند ثعبان دهان را باز كرده هر لحظه دله او را جانب چپ ميداده قصد گردن ثعبان ميداشت و ثعبان عزم گرفتن سر او مينمود ناگاه دله درجست و گردن ثعبانرا در دهان گرفت اما چون دهان ثعبان باز بود نتوانست كه دندان در گردن او محكم كند بعضى اعضايش در ميان دندان ثعبان افتاد غلامان تيغ در ثعبان نهادند و او را پاره‌پاره كردند و ترياق\r\n\r\n","description":"","footnote":"","page_name":" 875 ","page_number":875},
  {"content":"\r\n\r\nدر ميان دهن دله ريختم تا از زهر آنمار خلاصى يافت\r\n\r\nحكايت :\r\nيكى از حكما گويد كه در وقتى كه بسياحت مشغول بودم بموضعى رسيدم كه ميگفتند مسكن مارانست و انواع سباع در آنجا ميباشند بر بلندئى رفتم و در آنوادى نگريستم ثعبانى قوىهيكل را ديدم كه با دله در محاربه بودند هردو يكديگر را زخم ميزدند دله بيطاقت ميگشت و روبفرار نهاده بپاى درختى كه در آن نزديكى بود ميرفت و بيخ آندرخت خورده بنشاط تمام بار ديگر بجنگ ثعبان ميآمد راوى گويد دانستم كه بيخ آندرخت ترياقست نزديك آندرخت رفتم غار بود و آنجا نور حب الغار مىخورد كه زهر از او مدفع ميگشت لاجرم حب الغار را جزوى از اجزاى ترياق اربعه ساختم و شخصى اجزاى ترياق اربعه را در بيت جمعكرده :\r\n حنطيانا و مرو حب الغار * وز راونده هرچه هست در آن\r\nهست ترياق اربعه اينها * جمله اخلاط را برابر دان \r\n\r\nودله\r\nجانوريست مانند گربهء بزرگ و پوستين او مانند پوستين سمور است اما در لون مغايرند چه سمور سياه رنگست ودله بر هر مردى ( كذا ) مىزند و بعضى از پوستين‌دوزان آن را رنگ كرده به قيمت سمور فروشند و عربان آن را خز گويند\r\n\r\nكرگدن\r\nعمر بن حافظ در كتاب طبايع الحيوان آورده كه كرگدن در جهان بسى اندگست و وجود او نادر بجهة آنكه ماده كم ميزايد و مدت حملش مدتى طويل باشد و هنگام وضع حمل بچه سر از فرج او بيرون كند و گياه زمين كنده خورد و تن او در اندرون رحم باشد تا آنگاه كه قوت گيرد بيكبار خود را بيرون اندازد و از مادر بتك پاى بگريزد و سبب فرار او از مادر آنكه زبان كرگدن بغايت درشت و خشن است چنان كه از سوهان تراشنده - تر و درشت‌تر است و چون وضع حمل كند بچه را از غايت محبت بسيار بليسد و بجهة درشتى زبانش بچه هلاك گردد لاجرم قادر توانا و حكيم دانا او را حسى كرامت فرموده است كه بدينطريقه خود را از شر مادر خلاص ميسازد جثه كرگدن برابر گاو - ميشى مىشود و پايهايش مشابه پاى فيلست و يكشاخ از پيشانى او رسته است و به قوت از فيل زياده است و چون اندامش از عرق تر گردد هيچ سلاح در پوستش كار نكند بدينطريق صيد ميكنند كه جمعى سواران خود را به دو نمايند و فوجى قدر اندازان در كمين نشينند چون كرگدن در آنسواران حمله كرده از عقب ايشان آغاز دويدن بكند در آنحالت كه\r\n\r\n","description":"","footnote":"","page_name":" 876 ","page_number":876},
  {"content":"\r\n\r\nدم خود را علم كرده فوج قدراندازان كمين گشوده هريك تيرى بر منفذ اسفل او گشاد دهند و بضرب پيكان جگردوز او را از پاى درآرند و پيكانيكه بجهة صيد كرگدن سازند بسى بزرگ و تيز باشد و ابو ريحان منجم در مصنفات خود آورده كه در حدود هند در سرآب كنك بيابانهاست و در آنجا جانورى هست از كرگدن بزرگتر و دو شاخ دارد و خرطومى كوتاه بر پشت او چهار كوهانست بر مثال چهارپا و آنجانور در قوت چنانست كه اگر فيل را بشاخ بزند دو نيم سازد و هيچ حيوانى تاب مقاومت با او ندارد و هيچ صياد بر صيد او قدرت ندارد و اسباب مرگش به غير از مرگ طبيعى يكى آنست كه بسيار باشد كه جانوريرا شاخ بزند و گوشت آن بر شاخ بماند و بر پشت او افتد و كرم در آنگوشت افتاده بتدريج پشت وى مجروح شود و كار به جائى رسد كه كرم باندرون او راه كند و ويرا هلاك گرداند ديگر آنكه چون بر كوه بلند باشد و آواز رعد بشنود از غايت خشم حمله ( صيحه ظ ) زده از كوه بيفتد\r\n\r\nرخ\r\nجانوريست بر شكل شتر و چار كوهان دارد و دندانهاى تيز و تمامت اجزا و اعضاى او زهر قاتلست حتى زبلش و لعاب دهانش و هر حيوانى كه به نظر او درآيد صيد او گردد زيراكه در دويدن با باد برابرى كند اگر جانورى از او بگريزد و بر درختى عالى رود كه او بر او نتوانرفت در زير آن بايستد و دم پهن كند و بر آن بول كند به بالا افشاند و دم او چنانست كه بر قبض و بسط او قادر است اگر قطرهء از بول او بر حيوانى آيد كه بر درخت باشد فى الفور از سميت او هلاك گشته فروافتد و اگر شخصى از او گريخته در چاهى رود در سر چاه آمده در آنجا بول كند يا سرگين اندازد تا آن بيچاره هلاك گردد حاصل آنكه نظر او بر هر حيوانى كه افتد از دستش جان نبرد و حكماى هند شطرنج را به او نسبت كرده‌اند كه بر همهء اجناس غالبست و رخرا جز مرگ طبيعى چيزى نابود نگرداند و سبب هلاكت او اكثر از آنست كه چون جانورى بشاخ زند پارهء از گوشت او بشاخش بماند و به طول مدت متعفن شده كرم گردد و آنكرم در پشت رخ افتاده او را بكشد يا آنكه آواز رعد شنيده از خشم خود را از كوه انداخته بميرد\r\n\r\nزرافه\r\nجانوريست غريب - شكل منظر خوب خوب‌تر كيبست و سر او از شير بلندتر است و خردتر و گردنش همچون گردن شتر است بدرازى ليكن گردن شتر كجست و گردن او راستست و دم و سر و گردنش باريك و نزديك به سينه‌اش بغايت ضخيم و غليظ است و دو شاخ مانند شاخ آهو\r\n\r\n","description":"","footnote":"","page_name":" 877 ","page_number":877},
  {"content":"\r\n\r\nسياه رنگ از سرش رسته است و گوشش به گوش گاو ميماند و دندانها و سوراخهاى بينى او بگاوميش مشابهت دارد و زبانش بسى بزرگست و هر لحظه از دهان بيرون مىكند و هردو دستش دراز است و هردو پايش كوتاه چنانچه بلندى دستش دو گز است و طول پايش يك گز دمش مانند دم شتر است بلكه اندكى از دم شتر باريكتر است و كم‌موىتر چونگاو سمهاى دراز دارد و مجموع پوست او منقش است بنقاط سفيد و سرخ و سياه و بياضش بغايت براق و صافيست و فارسيان او را شتر گاو پلنگ خوانند و بعضى گويند كه زرافه از شير و پلنگ متولد مىشود اما اينسخن مستبعد است و شك نيست كه زرافه از دو حيوان مختلف متولد ميگردد اما معلوم نيست كه آنحيوانات از كدام‌اند و دليل بدانمعنى آنكه زرافه مانند احرثنا بجست باريسطووغودس در زمين هند سعت ( ! ) كه يونانيان به اين اسم خوانند و بزرگى جثه‌اش مقدار شير باشد و مويش نيز در كثرت بلند موى شير است و پاهايش بپاى شتر مشابهت دارد و رنگش در جانب سرخيست و دم او بر مثال دم عقربست در سر و دمش نيشى رسته است و آواز آنجانور بآواز ناى ماند و تكلم كند و آدمى خورد\r\n\r\nعرفطه\r\nحكماى يونان آورده‌اند كه عرفط سعت و بحرفس مى - ماند و آواز او بآواز آدمى مشابهتى دارد و او را عرفط گويند و بسيارى گويند كه در حين غيبت معلمان بدر مكتب اطفال آمده و طفلانرا بصوتيكه مشابه آواز معلم ايشان باشد ندا كند تصور كنند كه معلمرا كاريست از دبستان بيرون آيند و عرفط در يكى جسته او را درربايد و غذاى خود سازد\r\n\r\nوقطو\r\nبزرگى آنجانور برابر ميشى باشد و دو سر دارد و در قوت و دويدن همتا ندارد و يكشاخ در ميان سر دارد و مجموع حيوانات از او محترز و مجتنبند و او بدانشاخ هر حيوانى را كه زخم زند هلاك سازد و طريق صيد وى آنست كه دختر زيباروى آراسته بر رهگذار آنجانور بنشانند و هردو پستانش را گشوده بگذارند وقطو چون آندختر را ببيند پيش او رفته هردو پستان او را گرفته بمكد مانند بچهء كه شير خورد بآنمكيدن سست گردد چنان كه گوئى بيهوش شده و صياد از كمينگاه بيرون آمده او را به‌بندد\r\n\r\nوعربه\r\nحيوانيست رويش چونروى آدمى و بالها بر دو كتف وى رسته است و دمى دراز دارد و اينجانور در زمين نور مىباشد و بآدمى انس ميگيرد و چون خمرش دهند رقص كند و بسيار باشد كه آدمى با مادهء او مجامعت كند بطليموس حكيم گويد كه در يونان جانوريستكه دمى دارد چون هوا گرم شود خود\r\n\r\n","description":"","footnote":"","page_name":" 878 ","page_number":878},
  {"content":"\r\n\r\nرا بدم خويش چونطاوس سايه افكند و اگر حرارت هوا بغايت رسد از دم خويش مروحه سازد و او نيز مانند طاوس بدم خويش نازان و معجبست\r\n\r\nفرطيس\r\nجانوريست كه حكماى يونان او را بدان‌نام خوانند و ترجمهء اين لفظ به فارسى در زمين بگزيده بود و آن سعت كه از چشم و بينى و دهن او آتش بيرون ميآيد و بهرچه ميرسد ميسوزد و در هر موضعى كه او وطن سازد هواى آنسرزمين متغير گردد و هر سبعى را كه بيند به مجرد نظر او را بسوزاند و اگر نبوديكه خداى جل ذكره طبيعت او را از چنين خلق ساخته كه همواره سر در پيش دارد و به زمين مينگرد هر حيوانى كه در آنديار بودى مجموعرا نيست و نابود كردى\r\n\r\nاسب سار\r\nدر عجايب المخلوقاتست كه در جزاير بحر چين جانوريست سرش مشابه سر اسب و دمش مانند تن آدمى و دو پر دارد كه در وقت رفتار معاون او است و هم در جزاير بحر چين نوعى حيوانست كه يك تن دارد و دو سر و 4 دست و 4 پاى چنان كه دو آدمى پشت به پشت بهم نهند و آوازشان بصفير طيور ماند اما معنى دارد و از تيزى گفتار خوب مفهوم نميگردد كه چه ميگويند و هنگام رفتار مانند دواب به چهار دست و پاى روند و در آنزمان صورت آنجانور بدان ماند كه آدمى چهارپاى ايستاده باشد و ديگرى بر پشتش بسان خفته و چون بيكدست و پاى از رفتن مانده گردد بدست و پاى ديگر روانشود\r\n\r\nسكسار\r\nدر مسالك الممالك مسطور است كه در جزاير بحر هند و زنگ نوعى از حيواناتست كه سر آن به شكل سگست و باقى اعضا بهيأت آدمى و طرفه آنكه دو روى دارد يكى شبيه به روى آدمى و ديگرى مانند روى سگ و غذاى ايشان حيوان بود اگر انسانى آنجا رسد او را بكشند و غذاى خود سازند و بسيار باشد كه سباع ضاره بر سكساران مستولى شده آنها را بخورند\r\n\r\nسلحفات\r\nدر عجايب المخلوقات آمده كه در جزاير بحر هند جانوريست كه رويش چونروى آدمى و باقى بدنش سنگ پشت و دو پر دراز دارد\r\n\r\nآدمى پرنده\r\nدر عجايب المخلوقات آمده كه در جزاير بحر چين حيوانيست به صورت آدمى و دو بال دارد كه به آن طيران مىكند و ناطق است اما سخنش مفهوم نميگردد و جثه‌اش برابر طفل پنجساله باشد\r\n\r\nفيل سار\r\nصاحب عجايب المخلوقات گويد كه در جزيرهء از جزاير بحر چين نوعى حيوانست به شكل آدمى و خرطوم درازى دارد مانند فيل و دو بال و پر دارد و آنجانور هم پرواز مىكند و به چهار دست و پاى ميرود و به دو پاى نيز سير مىكند\r\n\r\nتمساح\r\nنهنك را تركان\r\n\r\n","description":"","footnote":"","page_name":" 879 ","page_number":879},
  {"content":"\r\n\r\nاوت خوانند جانورى گربه‌شكل و زشت‌منظر است و بعضى از اعضايش بسوسمار ميماند و دهانى بغايت فراخ و سرى عظيم طولانى و بزرك و دمى سخت دراز دارد چنان كه طول آنجانور تقريبا هشت گز باشد و بر فك اعلاى او چهل دندانست و بر فك اسفلش بيست دندان بود و در وقت خوردن غذا فك زيرين او متحرك نيست بخلاف ساير حيوانات و پشتش چون پشت سنگ‌پشت است و چهار دست و پاى دارد پيوسته كرم در دهان نهنگ افتد و او دهان گشوده دارد تا برودت هوا او را تسكين دهد و مرغانى كه آنها را عصافير - التمساح گويند كرم از دهان نهنك بيرون برند و در رود نيل بسيار است و بر مجموع حيوانات غالبست الا گاوميش نهنك را بضرب شاخ بكشد چشمش رمد و بياض العين را نافعست دندانش بنگاه داشتن قوت افزايد جگرش را اگر مصروع ببويد صرع را زايل گرداند و ابن زهير در كتاب خواص آورده و در جامع نيز ابن سكار از او نقل كرده كه سرگين تمساح بياض كهنه و نور از چشم ببرد و پيه او را چون بگدازند و در گوش چكانند درد گوش را ببرد و ادهان آن كريرا البته زايل كند و با روغن گل درد گرده و پشت را نافعست و باهرا بيفزايد و چون خون وى با هليله و آمله آميخته بر سفيدى بدن مالند همرنك تن گردد و گوشت وى با اسفيداج پخته لاغر را فربه كند و زهره‌اش بياض ببرد و جگرش زير مجنون دود كنند جنونرا زايل گرداند و اگر دندان چپ او را بر بازوى راست بندند مجامعت بيفزايد و باهرا محركى قوى بود و پيه او را چون با موم سرشته فتيله سازند و برافروزند ضفادع آواز نكنند مادام كه آن افروخته بود و اگر پيه او را بر پيشانى قوچ جنگى مالند هر قوچ كه در برابر او آورند بگريزد و پوست او را اگر در شهرى بگردانند پس در دروازه بياويزند در آنشهر تگرگ نبارد باذن اللّه تعالى\r\n\r\nدابه چهارم\r\nدر عجايب المخلوقات مسطور است كه در بحر هند حيوانى هست كه چهار سر دارد و دو بال و آوازى بغايت هايل و صوتى مهيب از او صادر ميگردد و در بحر غذاى او حيوان بحرى باشد ليكن آنجانور در خشكى نيز ساكن مىشود و معلوم نيست كه در بر غذاى او چيست\r\n\r\nشيخ يهودى\r\nدر عجايب المخلوقات مذكور است كه در بحر مغرب حيوانيست كه رويش مانند روى آدمى است و ريشى سفيد دارد و باقى اعضايش را مجروح سازند و چونروز يكشنبه آفتاب برآيد به دريا فرورود و بدين سبب به اين اسم موسوم شده\r\n\r\nاسب آبى\r\nمانند اسب بريست ليكن\r\n\r\n","description":"","footnote":"","page_name":" 880 ","page_number":880},
  {"content":"\r\n\r\nخوش‌تركيب‌تر و درست افتاده اگر ابغرش بر ماديان برى جهد كره‌اش بيعديل بود و اسب آبى در رود نيل بسيار است پوست آن دفع جانوران گزنده كند بمرتبهء كه در هر قريه كه پوست اسب آبى باشد مار و عقرب گرد آنقريه نگردد .\r\n\r\nفصل هفتم از جزو نهم در غرايب طيور و خواص بعضى مرغان\r\n\r\nسيمرغ\r\nسيمرغ را در عربى عنقا خوانند و گويند وجه تسميه آنكه كردن بغايت طويل داشته از آنمرغ بجز نامى در جهان باقى نمانده و نيست و معدومات به آن مثل زنند چنانچه عبد الواسع جبلى گويد :\r\n منسوخ شد مروّت و معدم شد وفا * و ز هردو نام ماند چو سيمرغ و كيميا\r\nعنقاى مغربست در ايندور خرّمى * خاص از براى محنت و درد است آدمى \r\nكلينى در تفسير خويش آورده كه حنظلة الصادق بر اصحاب الرس مبعوث بود و در زمان او مرغى عظيم‌جثه غريب‌صورت درازگردن كه بر يال و پر او الوان مختلف افتاده بود هرچندگاهى بنواحى اصحاب الرس ميآمد و بر سر كوهى نشسته هر حيوانى كه مىيافت غذاى خود از او مهيا ميساخت و اگر طيور و وحوش بر پنجهء قهر او نمىافتاد از آنكوه فرود آمده بمعمورى ميشتافت و اطفال گرفته مىخورد روزى عروسى را با حلل و زيور درربوده بآشيان خود برد و چون ضرر او متواتر شد قوم به خدمت حنظله آمده صورت حال معروض داشتند و التماس دفع او ميكردند حنظله دعا فرمود تا آتشى آمده پروبال آنمرغرا بسوخت جار اللّه علامه زمخشرى در ربيع الابرار آورده كه حق جل ذكره در زمان موسى مرغى آفريد نام او عنقا رويش مانند روى آدمى و چهار پاى داشت و از الوان مختلف هر رنگى كه بديدن آنها انسى حاصل شود و هميشه بر حوالى بيت المقدس طيران كنند و غذاشان از وحوش دشتى مقرر شده بود و بعد از انتقال كليم بجوار رحمت حليم آنمرغان پرواز كرده بديار حجاز افتادند و پيوسته كودكانرا ميربودند و بهم ميشكستند و چون خالد بن سنان بعد از حضرت عيسى عليه السّلام قبل از حضرت رسالت پناه در زمان سلطنت نوشيروان بمرتبهء بلند نبوت اختصاص يافت اعراب نزد او رفته از آنمرغان شكايت كردند خالد دعا كرد تا نسل آنجانور كثير الضرر منقطع گشت و از او جز نام نماند\r\n\r\nنعامه\r\nشترمرغ جانوريست\r\n\r\n","description":"","footnote":"","page_name":" 881 ","page_number":881},
  {"content":"\r\n\r\nغريب خلقت عجيب هيأت صورتش بيشتر بشتر ماند بيضهء او از غايت بزرگى به بيضهء هيچ مرغى مشابهت ندارد و بعضى چنان بزرك مىشود كه دو رطل آب ميگيرد و بعضى از مفاليك اعراب آن بيضه را خالى كرده پرآب ميسازند و در زير ريك پنهان ساخته آنموضع را نشان ميكنند هرگاه كه در اثناى راه تشنه ميگردند آن را از ريك بيرون ميآورند و دفع عطش مينمايند و از غرايب طبيعت او آنست كه سنك و آهن مىخورد و در معدهء او ميگدازد و آب ميگردد همچنين پاره‌هاى آهن تفته كه مانند اخگر شده باشد فروميبرد و آتش مىخورد و صاحب جامع الحكايات گويد كه در نيشابور بمدرسهء ضياء الدين صاعد كه از اعيان دولت خوارزمشاه بود شترمرغى را ديدم كه وكيل خوارزمشاه آهنگريرا طلبيده بود و او آهنها را در كوره ميتافت و پيش آنمرغ ميانداخت و وى بشهوت تمام مىخورد و بعد از لحظهء از طرف ديگر مانند آب بيرون ميانداخت و از خواص شترمرغ يكى آنست كه هر جواهر و لآلى كه يابد بربايد و فروبرد بسيار باشد كه از گوش طفلان مرواريد بكند آورده‌اند كه در بغداد جواهريى نشسته و جواهر بسيار پيش خود ريخته ناگاه شترمرغى بر او گذشته ياقوت قيمتى را فرو برد و شخصى كه مذهب صابئيان داشت و طفليكه آنجا ايستاده بودند اينحالت را ديدند جواهرى چون ياقوت را نديد صابئى را متهم ساخت و آغاز تشدد و تعنيف نمود و چون مذهب آنشخص چنين بود كه حيوانرا نبايد آزرد صابئى اظهار حكايت شترمرغ ننمود تا حيوانى كشته نگردد عاقبت آنطفل آن راز را آشكار ساخت و جواهرى شترمرغ را از صاحبش خريد و شكمش بشكافت و ياقوت را از حوصلهء او بيرون آورد و زن آن نقصان پذيرفته اما در صفا و لونش افزوده بود بمرتبهء كه آنچه بجهة نقصان وزن از بهايش كم شده بود بواسطهء حسن لون و صفا در قيمتش افزوده بود اگر مقدارى از پوست بيضه شترمرغ در آب اندازند و برف در آن آب نهند آب به جوش آيد\r\n\r\nعقاب\r\nبه فارسى او را أله گويند و عقاب چند نوعست و از جملهء جوارح مانند شير است در سلك سباع و آشيانهء عقاب بر كوههاى بلند و بيشهاى عظيم باشد و بغايت دراز - عمر است و بسيار باشد كه دويست سال زندگانى نمايد و چون بوى خوش بمشام عقاب رسد بميرد و چون عقاب بميرد جفت او بر سرش نشسته روزها غذا بخورد و بهنگام بيضه نهادن رنج عظيم بعقاب ميرسد و در آنوقت بالهام ربانى به زمين هندوستان ميرود و در آنجا\r\n\r\n","description":"","footnote":"","page_name":" 882 ","page_number":882},
  {"content":"\r\n\r\nسنگى است مدور و مجوف كه چون آن را بجنبانند آوازى از او ظاهر شود و عقاب آنسنگ را بآشيانه آورد و بر بالاى آن نشسته به آسانى بيضه نهد و آنسنگى است كه چون عسر الولد بر بالاى آن نشيند بچه‌اش به آسانى فرود آيد و چون عقاب پير و ضعيف گردد و چشمش تاريكى آغاز كند بر سر چشمهء صافى رود و بر محاذى آنچشمه پرواز كرده بلند شود چندانكه از حرارت چشمهء خورشيد بال و پرش بسوزد بازگشته در بن چشمه افتاده غوطه خورده در كنار آب مقيم شده غوك و خرچنگ و كرمها خوردن گيرد و چون مدتى در آنچشمه بماند بال و پرش برويد و نور چشمش معاودت كند و اينمعنى از آثار قدرت خالق متعالست و عقلرا در آن مدخلى نيست و عقاب بيضه نهاده سه بچه برآورد و يكيرا از آشيانه انداخته دو بچه را نگاهدارد چه ترسد كه اگر هرسه را تعهد كند خود گرسنه ماند و قادر مختار مرغيرا الهام دهد كه آن بچه عقاب را بآشيانهء خود برده و بپرورد و چونعقاب بر كوههاى بلند آشيانه ميسازد چنانچه اگر بچه‌اش حركت كند از آن بالا افتاده بميرد خالق رحيم طبيعت ويرا چنان مخلوق ساخته كه تا بال و پر برنياورد حركت نتواند كرد زهرهء عقاب را اگر بر پستان زن مالند كه ورم كرده باشد و شيرش منقطع گشته ورم تحليل پذيرد و شير روانشود\r\n\r\nكركس\r\nدر قوت و طبيعت و صيد و طيران بعقاب مشابهت دارد و از مرغان لئيم است و بدرازى عمر مخصوص چونخواهند كه كركس را بجهة پرش كه به تير نشانند يا بواسطهء علاجى صيد كنند مرده را زهرآلوده كرده بر سر راهش اندازند چون از او بخورد بميرد و از عجايب طبيعتش آنكه غيرت عظيم دارد چنانچه چون بچه برآورد در گمان افتد كه آيا بچه او هستند يا نى پس بجهة امتحان بچگان را در جو هوا برد و در برابر آفتاب بدارد اگر در چشمه آفتاب نظر توانند كرد و از نور خورشيد چشمشان خيره نگردد بچگان را بآشيان بازآرد و الا از هوا فرواندازد و اگر در آنوقت ماده از او نگريزد ماده را بكشد و مسود اوراق از ملاد الوزراء فى العالم قدوة الصدور العرب و العجم آصف جاهى مد ظله العالى آقا خضر نهاوندى كه در اين اوان كه داخل سنهء اربع و الف هجريست حكومت ولايت كاشان بآنجناب تعلق دارد استماع نمود كه نوبتى لقلقى بر درختى بلند كه منازل ما بود آشيانه كرده بيضه نهاد در آن اثنا شخصى بيضهء زاغى برده در ميان بيضهاى لقلق\r\n\r\n","description":"","footnote":"","page_name":" 883 ","page_number":883},
  {"content":"\r\n\r\nگذاشت و چون بچه زاغ سر از بيضه برآورد لقلق نر را نظر بر آن بچه زاغ افتاده متوحش گرديد و لحظهء به چشم حيرت در او نگريسته پرواز نمود و بعد از زمانى با فوجى عظيم از نوع خويش پيش آن آشيانه آمد و هريك از آنطيور در آن آشيانه نظر ميكردند و ميرفتند و چون مجموع به نظر احتياط در آن آشيانه نگاه كردند باتفاق آن لقلق ماده را كه در آن آشيانه بيضه نهاده بود بمنقار بكشتند و از آنجا رفتند ديگر آنكه چون كركس ميداند كه خفاش دشمن بيضه اوست برك چنار آورده در زير بيضه خويش نهد تا خفاش نزديكش نتواند آمد چه خفاش از برك چنار هراسانست\r\n\r\nهماى\r\nمرغى قوىمنقار و سخت‌مخلب نيكوخلقت بيمن و سعادت مشهور است چنان كه گويند هماى بر هركه سايه اندازد دولت و سعادت قرين او گردد آورده‌اند كه نوبتى سلطان محمود به شكار رفته در آن اثنا هماى برخواست لشكريان جهد ميكردند كه خود را بسايه او اندازند اياز از اسب فرود آمده خود را در سايه ركاب سلطان انداخت يمين الدوله پرسيد كه تو خود را در سايهء هماى چرا نمياندازى جوابداد كه ايشان سعى ميكنند تا خود را در سايهء هماى اندازند و من خود را در سايه خداى انداخته‌ام السلطان ظل اللّه فى الارض سلطانرا از اينسخن خوش آمده در ازدياد رتبه اياز كوشيد ، همايرا عرب كاسر العظام خواند و بچه سيم عقابرا هماى برداشته پرورش دهد و او را كاسر العظام بجهة آن گويند كه استخوان دوست ميدارد و گوشت نيز مىخورد و بچهء خود را گوشت ميدهد و اكثر طلب گوشت سگ بچه مىكند و بسيار باشد كه سك بچه زنده را برداشته بآشيانه خود برد و تا غذاى دگر يابد به او تعرض نرساند « طاير معروف طبعه حاريا بس قال ارسطوان دماغه و مرارته اذا خلطا بزيبق و سعط من ذلك الرجل الذى يعرض له كثرة النسيان لم ينس شيئا و عاد اليه ذكره و الاكتحال بمرارته يذهب العشاء جدا و مرارته نافعة للعين فى الاكتحال و قال ياسر جونه اذا سعط من به اللقوة بمرارته الكركى مع ماء اصول السلق زالت عنه و يطلخ لحمه و شحمه و يؤخذ دسمه و يقطر فى الارض و هو فاتر يزيل الثقل الحادث فيها و يسحق عينه اليمنى و يكتحل منه انسان فلا ينام و مرارته بماء المرز نجوش يسعط بها صاحب اللقوة فينفع »\r\n\r\nبرصل\r\nمرغيست از كبوتر كوچكتر در بلاد شام و غذايش زيتونست و آنجانور بر جنس خود شفقتى تمام دارد چنان كه گويند يكى از حكماى يونان كه در علم موسيقى بىنظير بوده در بعضى از\r\n\r\n","description":"","footnote":"","page_name":" 884 ","page_number":884},
  {"content":"\r\n\r\nاسفار بموضعى رسيده ديد كه بچهء برصلى افتاده صفير ميزد و مرغان هريك زيتونى در منقار گرفته پيش ميآوردند بنابراين كليسائى ساخته حوضى بر بالاى آن ترتيب داده منفذى بزرك در آنحوض ساخت كه هرچه در حوض ميانداختند بدرون كليسا ميافتاد و صورت برصلى ساخته بر بالاى حوض نشاند بطريقيكه چون باد بر جوف آنصورت وزيدى صفيرى چون صفير برصل مسموع شدى چون آن صفير متواتر شدى فوج فوج از آنمرغان هريك زيتونى بمنقار گرفته بدانجا ميآوردند و در حوض ميانداختند و هرسال بدانشيوه آن كليسا از زيتون مملو ميشد و حكيم وصيت كرد كه اگر وقتى صورت آنمرغ خراب شود بچه برصل گرفته بجاى آن بگذارند تا همان خاصيت روى نمايد\r\n\r\nابو فراس\r\nمرغى نيكوصورت درازگردن طويل الرجلين است و منقارى سرخ دارد و در جثه برابر لقلقى باشد و بر او رنگها از سرخ و زرد و سبز آفتابيست چنان كه هر لحظه در نظر بيننده برنگى نمايد و جامهء بوقلمونرا از رنگ آنمرغ استخراج كرده‌اند\r\n\r\nابو هران\r\nمرغى خوش‌آواز است و بيشتر در شب آواز كند و چون آواز صفير كند طيور و وحوش بر وى مجتمع گردند و استماع نمايند و آدمى نيز از خوشى آوازش متحير گردد و رقت نمايد .\r\n\r\nفصل هشتم از جزو نهم در بيان مطايبات اكابر و اصاغر و بعضى از سخنان هزل\r\nثقات روايت كرده‌اند كه « كان رسول اللّه يمزح و لا يقول الا حقا » چنانچه\r\n\r\nآورده‌اند كه نوبتى آنسرور با عجوزهء خطاب فرمود\r\nكه هيچ عجوزهء روز قيامت در بهشت نرود فرياد از نهاد پيره‌زن برآمد آنحضرت تبسم نموده فرمود آفريدگار جل ذكره مجموعرا جوان ساخته بنعيم مخلد فرستد\r\n\r\nديگر آورده‌اند كه آنسرور نوبتى از عقب يكى از اصحاب برآمد\r\nهردو چشم او را گرفت فرمود اين بنده را كه ميخرد يعنى اگرچه آزاد است ليكن بندهء خداست\r\n\r\nديگر روزى زنى نزد حضرت رسول آمده و حال شوهر خود را عرض ميكرد\r\nسيد عالم فرمود شوهر تو آن نيست كه در حدقه او سفيدى هست زن اضطراب كرد و گفت يا رسول اللّه مگر شوهرم از نور بينائى مهجور گشته فرمود هيچ ديدهء باشد كه از سفيدى خالى باشد ؟ و\r\n\r\nديگر در كتب مسطور است كه نوبتى حضرت مقدس نبوى حرث بن جابر را طلبيده\r\nمخاطب\r\n\r\n","description":"","footnote":"","page_name":" 885 ","page_number":885},
  {"content":"\r\n\r\nساخته فرمود كه حال شتر گمشدهء تو كجا رسيد حرث جوابداد كه اسلام زانوى او را ببست تفصيل اين اجمال آنكه حرث مدتى در مدينه جميلهء ديد كه روغن گاو ميفروخت دلش به اين جميله ميل كرده تدبيرى انديشيد و به او گفت روغنى به از اين دارى گفت دارم اما در خانه است حرث با او بحجرهء وى رفته زن مشكى بگشود و حرث چاشنى كرد و گفت بهتر از اين ميخواهم عورت سر مشك را بدست گرفته حرث مشگ ديگر را باز كرده بعد از آن برخاسته به آن ضعيفه گفت سرخيگرا بگير كه شتر من گريخت زن گفت صبر كن تا سر اين مشگرا به‌بندم حرث گفت بستان كه شتر من رفت و اگر نگيرى رها كنم زن بالضروره سرمشك را بدست ديگر گرفت و حرث چون دستهاى او را در بند ديد بر كفل او نشسته ميل در سرمه‌دان عاجش كرد و زن هرچند حركت كرده فايدهء بر آن مرتب نشد بل مزيد علت گشت لاجرم بالضروره تن در داد و آنچه سيد عالم فرمود اشاره بدينمعنى بود\r\n\r\nديگر آورده‌اند كه نوبتى سيد عالم و سرور بنى آدم از حجرهء عز و جاه بيرون رفته\r\nدر آن روز از بعضى از اصحاب آزرده‌خاطر بود و هيچيك از اصحابرا قدرت آن نبود كه ابتدا بتكلم نمايد يكى گفت من رسول اللّه را بخنده آرم آنگاه پيش رفته گفت يا نبى اللّه شنيده‌ام كه چون دجال خروج كند قحط و غلاى عظيم در جهان شيوع يابد و دجال انواع طعامها مرتب ساخته هركه با او گردد طعامش دهد اكنون راى عالم آراى حضرت رسالت پناه دربارهء من چيست اگر زمان او را دريابم و در آنوقت بغايت گرسنه باشم تواند بود كه طعام او بخورم و چون شكم چهار پهلو كنم بخداى ايمان آورم و در او كافر گردم سيد عالم از استماع اين سخن خندان شده فرمود خداوند تعالى مؤمنانرا از وى بىنياز گرداند\r\n\r\nديگر آورده‌اند كه نعمان بن عمرو انصارى از اصحاب رسول اللّه صلى اللّه عليه و إله بود\r\nو از اعراب باديه و نعمان بغايت لطيف‌طبع و موزون‌حركات بود نوبتى رسول اللّه ابو بكر را بموضعى ميفرستاد ، نعمان و سويط را نيز با او همراه نمود و سويط نيز از اعراب باديه بود بغايت سيه‌چرده چنان كه بغلامان هندى مشابهت داشت و در اين سفر ضبط زاد و توشه در عهدهء سويط بود نعمان نزد سويط رفته از او خرما طلبيده سويط تغافل نموده جواب نداد و چونطلب نعمان تكرار يافت سويط گفت صبر كن تا ابو بكر و ساير ياران بيايند نعمان از لشكرگاه بيرون رفته جماعتى جلابانرا ديد كه شتر و گاه بمدينه ميبردند نزد آنجماعت رفته گفت غلام عربى جلد دارم بغايت دانا ليكن\r\n\r\n","description":"","footnote":"","page_name":" 886 ","page_number":886},
  {"content":"\r\n\r\nدرشت‌خوى و زبان‌دراز است من بدست او درمانده‌ام چه بر من گستاخ شده اگر شما او را ضبط ميتوانيد كرد ويرا بشما ميفروشم و شايد كه او بر زبان آورد كه من بنده نيستم بايد شما گوش بسخن او نكنيد آنطايفه گفتند كه ما او را بده شتر از تو ميخريم و خريديم و شتران تسليم نعمان نموده و همراه او بلشكرگاه آمدند نعمان سويط را بر ايشان نموده آنقوم سويط را گرفته كشيدند و گفتند ما ترا بده شتر خريديدم اطاعت نماى و با ما بوثاق ما آى سويط گفت من غلام كسى نيستم ايشان بر زبان آوردند كه با ما گفته‌اند كه تو به اين بهانه متمسك خواهى گشت و رشته در گردن سويط كشيده كشان كشان به منزل خود بردند ابو بكر از آنحال خبر يافته شترانرا بازداده سويط را خلاص كرد و اينخبر به سيد بشر رسيده مدتى از اينحديث تبسم مينمود\r\n\r\nديگر نوبتى نعمان سبوئى عسل خريده صاحبش با خود بدر مسجد آورد\r\nو با او گفت در همين موضع توقف نماى تا قيمت آن به تو دهم و آنعسلرا به خدمت سيد رسل آورده آنحضرت آن را به گمان آنكه هديه آورده است بر ياران قسمت فرموده بعد از لحظهء اعرابى فرياد برآورد كه چون عسل مرا خورديد قيمت آن به من دهيد حضرت رسالت پناه متبسم گشته از نعمان سئوال نمود كه اينچه كار بود كه از تو سر زد نعمان جوابداد كه يا رسول اللّه خواستم تا از من عسل كه جنسى بغايت نفيس بود تناول فرمائى و بهاى آن نداشتم بدين طريق عمل نمودم آنسرور خندان شده امر كرد تا بهاى عسلرا باعرابى دادند\r\n\r\nديگر در كتب سير به نظر رسيده كه چو نعيينة بن حصين فزارى از مذهب ارتداد رجوع نموده\r\nبار ديگر مسلمان شد روزى در عهد عثمان با نعمان از درازى ماه رمضان و صعوبت روزه - داشتن شكايت كرد نعمان از روى ظرافت با وى گفت اگر در روز روزه داشتن تو شاق است بشب روزه‌دار و بروز افطار كن عيينه بنا بر قول نعمان چند شب روزه داشته چيزى نخورد اتفاقا عيينه روزى تا هنگام شام در مجلس عثمان بجهة مهمى توقف نموده چون شام رسيد عثمان و ياران خواستند كه روزه بگشايند طعام حاضر ساختند عثمان عيينه را گفت پيش آى تا افطار كنيم عيينه جوابداد كه من نيت صوم كرده‌ام چگونه افطار كنم عثمان گفت تو صباح نيت صوم كرده بودى و اكنون شام است باعث بر اينسخن چيست كه تو ميگوئى عيينه بر زبان آورد كه من بشب روزه ميدارم و بروز افطار ميكنم چه اينمعنى بر من آسانست عثمان دانستكه اينسخن را نعمان گفته\r\n\r\n","description":"","footnote":"","page_name":" 887 ","page_number":887},
  {"content":"\r\n\r\nاست گفت « هذا من مطايبات نعمان »\r\n\r\nديگر مخزمة بن نوفل زهرى پيرى بود نابينا\r\nو بر علم انساب و تواريخ مهارت تمام داشت روزى در مجمعى نشسته بودند با جمعى از اصحاب رسول اللّه « ص » سخن در پيوسته در اين اثنا بجهة دفع فضله از آنمجلس برخواست گفت خدا مسلمانيرا بيامرزد كه دست اين پير عاجز را گرفته بموضعى خلوت برد نعمان دست نوفلرا گرفته لحظهء او را بهرجانب برده و در برابر آنجماعت او را نشانده گفت بقضاء حاجت مشغول شو كه كسى اينجا نيست آن بيچاره بنشست تا بول كند اهل مجلس زبان بطعن او گشوده گفتند شرم نميدارى كه عورت خود را در برابر مردم داشته در مقابل مسجد بول ميكنى اگر حرمت محاسن سفيدت مانع ما نشدى ترا ايذاى بليغ ميكرديم ابن نوفل گفت من از مسلمانى التماس كردم كه دستم گرفته بموضعى خلوت برد او مرا اينجا آورده كاش دانستمى كه آنشخص كه بود تا انتقام خود را از او بستانم يكى گفت آنمرد نعمان بود مخزمه نوفل را به آنجا نشسته يافت و عثمانرا ديد كه در پيش محراب نماز مىكند و اين صورت در زمان خلافت عثمان بود نعمان نزد مخزمة بن نوفل آمده گفت كه نعمانرا بدست تو دهم تا سوگند خود راست گردانى و عهد خود را بوفا رسانى مخزمه گفت اى و اللّه نعمان دست او را گرفته پيش محراب آورده و عثمانرا بر او نمود مخزمه عصا بهردو دست گرفته عثمانرا در لت گرفت در اثناء عصائى بر سر عثمان رسيده سرش بشكست مردم دويده گفتند اى نابينا چرا با خليفه چنين كردى گفت نعمانرا كه خليفه ساخته گفتند اين عثمانست مخزمه صورت حال باز گفت گفتند كه آنشخص كه ترا اينجا آورده بود نعمان بود خواستند كه مخزمه را ايذاء كنند عثمان منع كرد مخزمه گفت كه اى ياران بدست نعمان درمانده‌ام اكنون توبه كردم كه من بعد با او معادات نورزم شما شفاعت كنيد كه او نيز از سر من درگذرد\r\n\r\nديگر روزى اعمش از خانه خندان بيرون آمده ملازمان از سبب خنده سؤال كردند\r\nجوابداد كه دخترى پنجساله دارم اين وقت كه ارادهء بيرون آمدن داشتم نزد من آمده يكدرم طلا طلبيده گفتم ندارم روى بمادر خود آورده گفت در عالم هيچكس ديگر نيافتى كه زن اين فقيه گدا شدى\r\n\r\nديگر آورده‌اند كه زنى شوهر خود را بمجلس قضا حاضر ساخته\r\nاز وى شكايت نمود كه نفقه به من نميدهد شريح قاضى گفت ايمرد چنين ميكنى آنمرد جوابداد كه ايها القاضى آنچه او ميخواهد من ندارم و آنچه من دارم\r\n\r\n","description":"","footnote":"","page_name":" 888 ","page_number":888},
  {"content":"\r\n\r\nنميستاند شريح سئوال نمود كه تو به او چه‌چيز ميدهى و او از تو چه چيز ميخواهد بر زبان آورد كه من آب به او مىدهم و او نان ميخواهد و من نان ندارم كه به او دهم قاضى در حق او احسان كرده بيچاره را شادمان بازگردانيد\r\n\r\nديگر آورده‌اند كه زنى شوهر خود را بمجلس شريح برده\r\nبا قاضى خطاب كرد كه ايها القاضى اينمرد عنين است و من زنى جوانم و بصحبت مردان مشعوف بفرماى تا مرا طلاق دهد قاضى گفت ايمرد تو چه ميگوئى آنمرد بر زبان آورد كه ايمولانا اينزن دروغ ميگويد اگر اجازت فرمائى همين ساعت مانند سنگ سخت ساخته در مشت تو نهم شريح گفت چون كلوخ كن و در كس زنت نه تا زحمت ما ندهد\r\n\r\nديگر آورده‌اند كه زنى جميله شوهر خود را بقاضى برده\r\nگفت ايقاضى من عورت جوانم و اينمرد پاس خاطر من نميدارد و حق من نميگذارد و من نميتوانم كه جوانى خود را بر باد دهم زيرا كه جوانى متاعى نيست كه چون از دست برود ديگر بدست آيد .\r\n امروز جهانرا چه شكر بايد خورد * كايد روزى كه خون جگر بايد خورد \r\nقاضى كه مرد عاشق‌پيشهء ظريف بود از مرد پرسيد كه چرا چنانچه بايد در تراضى خاطر خواتون نميكوشى مرد جوابداد كه و اللّه من در خدمتكارى از خود بتقصير راضى نميگردم زن گفت من اينها نميدانم اگر هرشب در اين قصر سيمين را پنجنوبت نزند محالست كه ديگر ملك وصالم او را مسخر گردد مرد گفت من هرشب زياده از سه نوبت حريم حرمت را طواف نتوانم كرد قاضى گفت من در امر قضا . . . عجب مال خود بر سر آنمعامله نهم اكنون بجهة قطع اينمنازعت دو نوبت ديگر را من تكفل نمايم تا حدود پنجگانه درست شود\r\n\r\nديگر نوبتى ميان مرد شيعى و شخصى سنى مناظره واقع شدى\r\nسنى از شيعى پرسيد كه عايشه را دوست ميدارى مرد شيعه جوابداد كه مرحبا دوست‌داشتن حرم پيغمبر چه‌كار تو روا ميدارى كه من زن ترا دوست دارم سنى گفت لا و اللّه شيعى بر زبان آورد كه امريرا كه بر خود نپسندى چرا بر پيغمبر روا ميدارى\r\n\r\nديگر اغراب الدوله آورده است كه مؤذنيرا ديدم كه ميدويد\r\nو ببانگ نماز ميگفت از او پرسيدم كه چرا چنين ميكنى جوابداد ميخواهم كه آواز خود را از دور بشنوم چه ميگويند كه آواز تو از دور خوشتر است كه از نزديك\r\n\r\nديگر نوبتى شخصى جماعتى را امامت ميكرد\r\nبعد از فاتحة الكتاب بر زبان راند كه   « إِنَّا أَرْسَلْنا نُوحاً »   و بعد از آن يك حرف از اين سوره بخاطرش نيامده فروماند و متوقف گشت اعرابيكه از جملهء مقتديان\r\n\r\n","description":"","footnote":"","page_name":" 889 ","page_number":889},
  {"content":"\r\n\r\nبود بر زبان آورد كه اگر نوح نميرود ديگريرا بفرست و ما را خلاص كن\r\n\r\nديگر آورده‌اند كه عبد الملك مروان با سويد گفت\r\nكه ده عضو از اعضاى آدمى بيان كن كه حرف اول كاف باشد سويد گفت الكف و الكتف و الكبد و الكليه و الكرسف و الكعب و الكاهل و الكرش و الكفل و الكلكل عبد الملك گفت نيكو گفتى اما آدمى را كرش نميباشد سويد گفت مرا مهلت ده تا بدل آن بگويم بعد از لحظهء بقضاء حاجت رفته نظرش بر ميان ران خود افتاده كمر بيادش آمد همچنان با عورت برهنه در برابر عبد الملك دويده گفت « ايها الامير الكمرة الكمرة و هى تمام العشرة » عبد الملك را از آنحالت خنده آمد و او را انعامى وافر داد\r\n\r\nديگر منجمى از شخصى پرسيد كه طالع تو چيست\r\nآنشخص جوابداد كه تيس منجم گفت در ميان بروج كواكب تيس نيست غلط كردهء آنمرد جوابداد كه غلط نكرده‌ام در اوان بلوغ منجمى مولود مرا ملاحظه كرده گفت طالع تو جديست و امروز كه من بسن كهولت رسيده‌ام ظاهر استكه طالعم تيس شده باشد و از مرتبهء بزغالگى گذشته\r\n\r\nديگر مردى نزد طبيب آمده گفت شكم من درد مىكند\r\nدرين باب نظرى فرماى طبيب فرمود كه امروز چه خورده‌ايد جواب داد كه نان سوخته طبيب سرمه‌دان طلب نموده ميلى جواهر دارو در ديده‌اش كشيد عليل گفت ايمولانا شكم من درد مىكند جواهر دارو را در علاج آن چه دخلست طبيب گفت چشمت را روشن ميگردانم تا من بعد نان سوخته نخورى و بقولنج گرفتار نگردى\r\n\r\nديگر مرديرا كه دعوت نبوت ميكرد به خدمت پادشاه زمان بردند\r\nملك از او سئوال نمود كه تو كيستى جوابداد كه پيغمبر خدايم ملك گفت كه معجزهء تو چيست جوابداد كه هرچه مقرر كنى بتقديم رسانم ملك گفت همين لحظه خربزه نزد ما حاضر ساز متنبى بر زبان آورد كه سه روز مرا مهلت ده پادشاه گفت همين لحظه حاضر بايد ساخت متنبى گفت ايملك چرا انصاف نميدهى خداوند جل ذكره در كمال قدرت در مدت سه ماه خربزه ميآفريند تو مرا سه روز مهلت نميدهى حاضران فروخنديدند ملك دانستكه آنشخص مردى مزاح و ظريفست و بواسطهء افلاس اينسخنان ميگويد او را توبه داده انعامى گرم فرمود\r\n\r\nديگر گويند جوانى از بنى هاشم نزد ابو جعفر عباسى آمده\r\nخليفه از او سئوال نمود كه پدر تو در كدام تاريخ وفات يافت گفت خدايش بيامرزاد در فلانروز وفات يافته و مرقدش پرنور باد در فلانموضع او را دفن كرديم\r\n\r\n","description":"","footnote":"","page_name":" 890 ","page_number":890},
  {"content":"\r\n\r\nربيع حاجب كه در خدمت ايستاده بود بانگ بر هاشمى زده گفت در حضور خليفه دعاى پدر چند مكرر گردانى جوان گفت تو بدين اعتراض كه كردى مستوجب ملامت نيستى چه حلاوت پدر درنيافتهء قدر آن ندانى ابو جعفر چندان خنديد كه در مدت عمر هيچكس او را چندان خندان نديده بود\r\n\r\nديگر گويند نوبتى در يكى از ثغور اسلام آوازه افتاد كه كفار رسيدند\r\nو حكام باحضار عساكر فرماندادند جوانى سپاهى بيرون آمد كمانى بىتير در دست گرفته امير لشكر از او پرسيد كه تيردان تو كجا است جوابداد كه تير ندارم اما چونخصمان بجانب ما اندازند من بردارم و باز به روى ايشان اندازم امير گفت شايد كه ايشان تير نيندازند آنمرد گفت اگر ايشان تير نيندازند بتير انداختن من نيز حاجت نيفتد\r\n\r\nديگر مردى نزد شريك قاضى رفته\r\nگفت امير المؤمنين على عليه السّلام در زمان قضيه حكمين به فرزند خود حضرت امام حسن عليه السّلام خطاب كرده گفت ايكاش پدر تو به بيست سال پيش از اين مرده بودى اكنون تو در اينسخن چه ميگوئى اينسخن را بدان گفته كه او را در خلافت خود شكى بوده چه اگر او را در اينمعنى ريبى نبودى اينكلمه نفرمودى شريك گفت در اين سخن چه ميگوئيكه خداوند جل ذكره از قول مريم اينسخن را بدانجهة گفت كه او را در عفت خود شكى بود خارجى جوابداد كه لا و اللّه چنين نيست شريك بر زبان آورد كه هرچه تو در باب قول مريم بگوئى ما در سخن حضرت امير المؤمنين على عليه السّلام همان بر زبان آورديم\r\n\r\nديگر آورده‌اند كه روزى يزيد پليد با حضرت امام زين العابدين بر سبيل تعرض گفت\r\nشنيدم كه عبد المطلب و پسرش عباس و پسرش عبد اللّه در آخر عمر نابينا شدند چونست كه بنى هاشم را در آخر عمر بصر پوشيده مىشود آنحضرت فرمود كه همچنانكه بنى اميه را در اول عمر بصيرت پوشيده مىشود يزيد از اينجواب منفعل شد\r\n\r\nديگر آورده‌اند كه حضرت امير المؤمنين على عليه السّلام معتدل القامت بود\r\nو عمر بن الخطاب دراز بالا نوبتى آنحضرت به نماز مشغول بود عمر درآمده بسبيل مزاح كفش آنحضرت را بر موضعى مرتفع نهاد تا دست امير بدان نرسد على مرتضى از اين حال آگاه شد در آن وقت كه عمر بسجود رفته بود ستون مسجد را برداشته جامهاى آن را در زير آن نهاده روانشد عمر آغاز اضطراب كرد و آنحضرت اضطراب او را ميديد و تبسم ميكرد عاقبت گفت شرط كن كه من بعد به مثل اينحركت اقدام ننمائى عمر شرط كرده حضرت ستونرا برداشت تا\r\n\r\n","description":"","footnote":"","page_name":" 891 ","page_number":891},
  {"content":"\r\n\r\nجامه‌اش از زير ستون بيرون آورد\r\n\r\nديگر اسماعيل بن محمد از فصحا و فضلاى زمان خود بوده\r\nو مقرب بعضى از خلفاى عباسى نوبتى به نيشابور رفته آب‌وهواى آنديار او را خوش آمده كاريزهاى بسيار او را پسنديده رحل اقامت انداخته و در آن اوان قرب دوازده هزار كاريز در آنبلده جارى بود ليكن از مردم آنديار بسبب تقصير خدمت خاطر او غبارى گرفت و در اين اثنا خليفه بوى نوشت كه از آب‌وهوا و مردم آن مملكت ما را خبر ده اسماعيل در جواب قلمى نمود كه نيشابور موضعى دلگشاست اگر آبيكه در زير زمين اوست بر روى زمين بودى و مردمى كه در رويزمين‌اند در زير زمين باشند\r\n\r\nديگر امير عليكه كوكلتاش از امراى معتبر ميرزا شاهرخى بوده\r\nو همواره زر بسيار به قرض حسنه بمردم مىداد بميعاد مرگ ميرزا شاهرخ جمعى از غمازان اين سخن را بسمع پادشاه رسانيدند و بوجهى نامناسب تقرير كردند چنانچه مزاج شاهرخى را به دو منحرف ساختند روزى پادشاه از روى غضب بامير گفت طرفه حاليست كه دولت تو به من قائمست و تو بمرگ من مشتاقى امير عليكه گفت اينمعنى از كجا بخاطر اشرف رسيده ميرزا فرمود كه دليل بر اين سخن آنكه قرض بمردم ميدهى كه بعد از مرگ من بستانى امير عليكه بر زبان آورد كه راستست آنچه بپادشاه گفته‌اند ليكن بنده بجهة آن قرض بدرويشان بآنموعد مىدهم كه آنجماعت همواره بدعاى طول عمر و درازى حيات پادشاه مشغول باشند از خوف آنكه موعد نرسد و زر نبايد داد ميرزا را اينسخن بغايت خوش آمده و امير را بمزيد تقرب مخصوص ساخته غمازانرا از نظر بينداخت\r\n\r\nديگر خواجه غياث الدين بير احمدخانى مدت چهل سال وزارت ميرزا شاهرخ را مينمود\r\nو خواجه احمد داود نيز بمرتبهء وزارت رسيده بود و احمد بن داود مردى سياه‌چرده بود متهم باينكه بنده‌زاده است نوبتى با خواجه بير احمد پرسيد كه اينمرغكان چه ميگويند خواجه جوابداد كه ميگويند كاكا رسيد ديگر خواجه شرف الدين محمد و خواجه حاجى نيز هردو از وزراى ميرزا شاهرخ بودند نوبتى هردو در سر ديوان نشسته بودند كه قاصدى مكتوب يكى از امراء رسانيد كه بخواجه حاجى نوشته خود خواجه مذكور آنمكتوب را از قاصد گرفته بگشود و آغاز خواندن كرد در آن اثنا كه باسم خود رسيد مرغى كه در هوا پرواز مىنمود تنجالى انداخته بر بالاى لفظ خواجه حاجى آمد خواجه شرف الدين محمد گفت « عند ذكر\r\n\r\n","description":"","footnote":"","page_name":" 892 ","page_number":892},
  {"content":"\r\n\r\nالصالحين تنزل الرحمة »\r\n\r\nديگر در ثمار القلوب يعلى مسطور است كه ابو الغنايا كه از فصحاى عرب و بلغاى ديوان ادبست\r\nروايت كرد كه روزى نزد احمد بن ابى داود وزير رشيد رفته گفتم كه دشمنان زبردست دارم و همه در ايذاى من دست يكى كرده‌اند وزير گفت  يَدُ اللَّهِ فَوْقَ أَيْدِيهِمْ  گفتم مكر و حيله ايشان عظيمست گفت «  وَ لا يَحِيقُ الْمَكْرُ السَّيِّئُ إِلَّا بِأَهْلِهِ  » گفتم ايشان بسيارند و من بسيار بيكسم بر زبان راند كه  « كَمْ مِنْ فِئَةٍ قَلِيلَةٍ غَلَبَتْ فِئَةً كَثِيرَةً بِإِذْنِ اللَّهِ » \r\n\r\nديگر آورده‌اند كه يكى از خلفاى عباسى كه سوداى حكومت و خلافت در دماغ او متمكن گشته بود\r\nو معذالك بغايت ظلم‌پيشه و ستم - انديشه بود يكى از ندماى خويش را گفت كه بجهة من لقبى پيدا كن مثل المعتصم باللّه و الناصر لدين اللّه آن نديم گفت هيچ چيز بجهة لقب تو مناسب‌تر از نعوذ باللّه نيست\r\n\r\nديگر آورده‌اند كه روزى متوكل كمان گروههء در دست داشت و ابن حمدون كه از ندماى او بود\r\nدر آنجا حاضر بود متوكل گروهه بعصفورى انداخته آنمهره خطا شد ابن حمدون گفت آفرين باد ايخليفهء روزگار متوكل منفعل شده گفت چون تير ما خطا شد تحسين چه معنى دارد ابن حمدون گفت از آنجا كه كمال شفقت و مرحمت خليفه است بر اين گنجشك ترحم فرموده‌اند بعمد خطا كردى تا آسيبى بوى نرسد متوكل را اين تأويل خوش آمده فرمود تا پنجاه هزار درم نقره به او دادند\r\n\r\nديگر پادشاهى نديم خود را گفت كه اسامى ابلهان شهر را بنويس\r\nگفت بشرطيكه نام هركه نويسم بر من عتاب نكنى ملك فرمود : عتاب نكنم نديم اول نام پادشاهرا نوشت پادشاه گفت اگر ابلهى من ثابت نكنى ترا سياست كنم نديم گفت براتى مشتمل بر صد هزار دينار زر سرخ بفلان نوكر دادى كه بفلان ديار رود و آنوجه را نقد كرده بياورد ملك گفت چنين است نديم بر زبان آورد كه من آنملازمرا ميشناسم درين شهر نه ملكى دارد و نه زنى و نه فرزندى اگر آنوجه را نقد كرده بمملكت پادشاهى رود كه ترا در آن تصرفى نباشد چه ميگوئى ملك گفت اگر آنمال را نقد كرده بياورد نديم گفت هرگاه چنين كند نام ملك را حك كنم و نام او بنويسم\r\n\r\nديگر فاضلى نديم پادشاهى غيور بود اندك وسواسى داشت\r\nو عادت كرده بود كه همواره موى از محاسن خود برميكند ملك بر عادت او وقوف يافته آن امر در نظر بصيرتش نامستحسن نموده فرمود كه اگر من بعد مو از محاسن خود بركنى بقطع دست تو فرماندهم نديم متوهم شده در مجلس پادشاه به\r\n\r\n","description":"","footnote":"","page_name":" 893 ","page_number":893},
  {"content":"\r\n\r\nمحافظت احوال خود ميپرداخت اما چون آنحالت طبيعى او شده بود و همواره در ترك آن فعل احتياط تمام بايست كرد عيش بر او منغص شده و وقت بر او مكدر گشت و هميشه هراسان ميبود كه مبادا بمقتضاى عادت و طبيعت امرى صادر شود كه در معرض سياست افتد بعد از چند روز كه كار بغايت بر او تنگ شده بود وقتى پادشاه خوشحال بود و بزم طرب آراسته و مقربان و نديمانرا حاضر ساخته در آن اثنا آن نديم فاضل بس لطايف بهجت‌انگيز و طرايف دل‌آويز پرداخت و پادشاهرا بغايت مسرور و خندان ساخت پادشاه گفت ايفلان امروز آن روز است كه مزرعهء مرغوب باقطاع تو دهم تا از محصول آن بهره‌مند گشته بفراغت روزگار گذرانى اكنون مزرعه يا قريهء تعيين نماى كه بفرمايم تا ديوانيان آن را باقطاع تو نويسند نديم گفت اى پادشاه ريش مرا باقطاع من ده تا هرچه خواهم با ريش خود بجاى آرم كه تا دستم از ريش كوتاهست سرور و حظوظ من همه همچو يوسف در چاهست\r\n\r\nديگر آورده‌اند كه مولانا نعمان صدر بمجلس ميرزا ابابر\r\nدر پهلوى صاحب دولت نراد كه از امر او ندماى ميرزا بود و در فن نرادى شهرهء روزگار افتاده از اينجهة كه با نرادى قرين شده بود متأذى بود و در اثناى محاوره بر زبان آورد كه بدمرضيست صاحب دولت گفت ذات الصدر خود را چه گويم ميرزا از اين سخنان خنديده و هردو را تحسين نموده و خلعت داده\r\n\r\nديگر مولانا پادشاه نديم مجلس ميرزا ابو سعيد گوركانى بود\r\nكه مير عبد الرحيم مولانا را مخاطب ساخته از روى مطايبه گفت ميرزا مىفرمايد كه از مغز شكنبه مانند مولانا پادشاه مىتوان ساخت مولانا گفت تو اين را از خود مىسازى ميرزا بخنديد و مولانا را جايزه كرامت داد و مير عبد الرحيم خجل شد\r\n\r\nديگر پادشاهى از حضار مجلس خويش لغزى پرسيد كه آن چيست\r\nكه پار نرسيد و امسال نرسيد و سال آينده نخواهد رسيد سپاهى كه آنجا حاضر بود گفت كه آن مواجب منست ملك بخنديد و فرمود تا مواجب ده ساله او را از خزانه تسليم نمودند و\r\n\r\nديگر آورده‌اند كه سپاهى بود بهر حمامى كه رفتى\r\nچون بيرون آمدى حمامى را متهم ساختى كه فلان رخت بازده و جنگ و نزاع راست كردى آخر - الامر مزد حمامى و دلاك ندادى و همهء حماميان اينمعنى را دانسته او را در هيچ حمامى راه نمىدادند سپاهى بيچاره ماند به حمامى رفت و با حمامى شرط كرد كه ديگر كسى را تهمت دزدى ننهد و مزد حمامى و دلاك بدهد و بر اينجمله گواهان گرفته بحمام درون\r\n\r\n","description":"","footnote":"","page_name":" 894 ","page_number":894},
  {"content":"\r\n\r\nرفت حمامى فرمود تا مجموع جامهاى ويرا پنهان كردند و شمشير و خنجر ويرا گذاشتند چونسپاهى از حمام بيرون آمد جامها نديد بنابر آنكه گواهان حاضر بودند مجال دم زدن نداشت و فوطه‌دار فوطه از ميان او كشيد سپاهى عريان بماند بهمانصورت خنجر و شمشير در ميان بسته سراسر حمام ميرفت و مىگفت اى استاد من هيچ نمىگويم اما تو انصاف بده كه بدين هيأت بحمام آمده بودم حمامى و حاضران بخنديدند و جامها به او دادند حمامى مقرر كرد كه هر هفته يك نوبت بحمام او رود و مزد ندهد\r\n\r\nديگر سپاهى زنى داشت حورنام\r\nروزى بغزا رفته بود بعد از تلاقى صفين روى بفرار نهاد به او گفتند اى نامرد كجا ميگريزى كه اگر كافرى كشى غازى باشى و اگر كشته گردى شهيد باشى و در قيامت حور عين بپاداش آن بيابى سپاهى گفت كه من اكنون خود حورى دارم براى عينى خويشتن را بكشتن نتوانداد و\r\n\r\nديگر در كتب تواريخ آورده‌اند كه چون عقيل ابو طالب\r\nبواسطهء غبار نقارى كه ميان او و برادر بزرگوارش امير المؤمنين على عليه السّلام سطوع يافته بود بشام نزد معاويه رفت روزى معويه در مجلسى كه مشحون باكابر شام بود گفت اى اهل شام اين آيه بسمع شما رسيده است    « تَبَّتْ يَدا أَبِي لَهَبٍ وَ تَبَّ ما أَغْنى عَنْهُ مالُهُ وَ ما كَسَبَ »    گفتند بلى گفت اين ابى لهب عم عقيل است عقيل گفت اى اهل شام اين آيه بسمع شما نرسيده است   « وَ امْرَأَتُهُ حَمَّالَةَ الْحَطَبِ فِي جِيدِها حَبْلٌ مِنْ مَسَدٍ »   گفتند بلى گفت اين حمالة الحطب عمهء معويه است معويه خجل شده از مطايبهء خود پشيمان گرديد و همچنين\r\n\r\nآورده‌اند كه روزى معويه گفت\r\n« يا عقيل ان فيكم شبقا . . . بنو هاشم » عقيل او را جوابداد « منا فى - الرجال و منكم فى النساء » معويه بغايت خائب و خاسر و منفعل و خجل گرديد\r\n\r\nديگر دهقان غورى كه ريشى دراز داشت بمجلس ميرزا ابابر آمده\r\nدادخواهى كرد و گفت خراصان ديوان پادشاه ده من غله مرا به صد من خرص كرده‌اند بداد من برس ميرزا گفت اى غورى ابله ده من ريش برداشتهء و از اينهمه راه بجهة اين سخن آمدهء و چرا گزاف ميگوئى هرگز كسى ده من را صد من گرفته دهقان گفت اى ميرزا تو دو مثقال ريش مرا بده من خرص ميكنى من از خراص تو بيجهة شكوه ميكنم ميرزا بخنديد و فرمود تا نشان ترخانى بنام او نوشتند\r\n\r\nديگر آورده‌اند كه نزد پادشاهى گفتند كه در اينشهر مردى ظريفست\r\nكه در صورت بپادشاه مشابهت دارد ملك فرمود تا او را حاضر كردند\r\n\r\n","description":"","footnote":"","page_name":" 895 ","page_number":895},
  {"content":"\r\n\r\nو با او آغاز ظرافت كرده گفت ايمرد والدهء ترا ميشناسم عورتى بود كه حسنى داشت بخانهء ما بجهة فروختن اقمشه تردد ميكرد جوان در جواب گفت كه مادر من هرگز ازو خانه بيرون نميرفت اما پدرم در باغچه حرم پادشاه باغبانى ميكرد پادشاهرا جواب او خوش آمده او را از ندماى خاص گردانيد\r\n\r\nديگر در كتب سير مسطور است كه روزى عربى قبيح الوجه\r\nكريه منظر بر سر خوان امير المؤمنين حاضر شده از روى حرص و ستيزه آغاز طعام خوردن كرد و از آنجا كه خصلت كرامت آنحضرت بود از آن نوع طعام خوردن منبسط گشته از عرب پرسيد كه اى اعرابى مجردى يا متأهل گفت متأهلم آن - حضرت فرمود كه چند فرزند دارى جوابداد كه هشت دختر دارم كه من به شكل از همه بهترم اما ايشان از من پرخوارترند امام المتقين تبسم نموده هزار دينار به او انعام داد\r\n\r\nديگر ابو جعفر منصور دوانيقى روزى با اعرابى شامى گفت\r\nچرا شكر نعمت الهى بجاى نميآرى كه تا من بر شما حاكم گشته‌ام علت طاعون از شما مرفوع شده عرب گفت خداوند جل ذكره از آن عادلتر است كه دو بلا در عباد خويش گمارد منصور از آنسخن بسيار خجل شده كينهء آن بيچاره را در دل گرفت و آخر الامر او را بكشت\r\n\r\nديگر آورده‌اند كه عربى نزد قاضى رفته بجهة شخصى گواهى داد\r\nو مدعى عليه گفت اينعرب تمول تمام دارد و هرگز حج نگذارده و با وجود آنكه تارك فرض است گواهى او را چه اعتبار توان كرد عرب گفت دروغ ميگويد من در فلان تاريخ حج گذارده‌ام قاضى نشان زمزم و عرفات از او پرسيد كه كجايند عرب گفت زمزم پيرى باصفاست كه بر در عرفات نشسته قاضى گفت ايجاهل زمزم چاهيست و عرفات صحرائى بيديوار عرب بر زبان راند كه در آن تاريخ كه من به حج رفته بودم آنچاهرا هنوز فرونبرده بودند و عرفات باغى بود كه دروديوار داشت\r\n\r\nديگر گويند عربى در عقب مردى نماز ميگذارد\r\nو قارى اين آيه برخواند  « الْأَعْرابُ أَشَدُّ كُفْراً وَ نِفاقاً »  عرب بخشم رفته عصائى چند بر او زد اتفاقا نوبتى در عقب آن شخص نماز ميگذارد و قارى اين آيه برخواند  « وَ مِنَ الْأَعْرابِ مَنْ يُؤْمِنُ بِاللَّهِ »  عرب خشدل شد و گفت : « ايها القارى نفعك العصا » ديگر\r\n\r\nگويند كه يكى از اولاد ابو موسى اشعرى بتكبر تمام ميخراميد\r\nچنان كه منت بر زمين ميگذاشت اعرابى او را ديده گفت چنان ميرود كه پندارد پدر او عمرو عاص را فريب داده\r\n\r\nديگر اسحق بن فروه مردى ظريف و خبره و با عرفان و مزاح‌پيشه بود\r\nروزى\r\n\r\n","description":"","footnote":"","page_name":" 896 ","page_number":896},
  {"content":"\r\n\r\nدر سر بازار بدويرا ديد كه هرگز شهر نديده بود خواست كه با او مطايبه كند گفت ايعرب هرگز گواهى دادهء بچيزيكه نديده باشى اعرابى گفت بلى گواهى مىدهم كه ذكر بر فرج مادرت رفته و تو بيرون آمدهء از آنجا و من اينمعنى را نديده‌ام ابن فروه با وجود بيحيائى منفعل شد\r\n\r\nديگر آورده‌اند كه عربى برى در صحرا به عربى رسيد\r\nكه انبانى مملو از گوشت و نان پيش خود نهاده مىخورد و بدوى در برابر آن نشسته عرب سر برآورده گفت يا اخى از كجا ميرسى بدوى جوابداد كه از قبيله تو گفت بر منازل من گذر كردى بدوى بر زبان راند كه بلى او را بسى معمور و آبادان ديدم گفت سك مرا كه بقاع نام دارد ديدى جوابداد بلى برمه بر پاسانى نيكوست و از يك ميل راه گرك مجال گذر به پيرامون آن ندارد پرسيد كه پسرم خالد را ديدى گفت آرى در دبستان نزد معلم نشسته قرآن ميخواند سؤال نمود كه مادر فرزندانم ديدى گفت هرگز عورتى نديدم كه در عفت و طهارت مثل او باشد گفت شتر آبكش مرا ديدى جوابداد كه در كمال فربهيست پرسيد كه قصر مرا ديدى گفت كنگرهء آن بايوان فلك كشيده است و اساس آن به پشت گاوماهى عرب چون احوال زن و فرزند در همهء منزل خود معلوم كرد ، دانست كه مكروهى نيست بفراغ بال بطعام خوردن مشغول شده از بدوى بيچاره ياد نكرد و چون سير شد انبانرا بسته كه برخيزد و برود ناگاه سگى پيدا شده عرب استخوانى چند كه پيش او جمعشده بود پيش او انداخت بدوى گفت وقتى كه بقاع تو زنده بود بآنسگ ميمانست عرب گفت مگر بقاع مرد بدوى بر زبان آورد كه آرى پرسيد كه او را چه رسيد جوابداد كه از بسكه گوشت شتر آبكش تو خورد عرب گفت مگر شتر آبكش من مرد گفت آرى او را در ماتم مادر خالد كشتند عرب گفت واويلاه مادر خالد را چه رسيد و چه بلا او را پيش آمد عرب بدوى گفت از بسكه سر بر قبر خالد زد مغزش پريشانشد عرب گفت سبب او چه بود گفت ايوانى كه ساخته بودى بزلزله خراب شده خالد در زير آن ماند عرب چون اينسخنان پريشان استماع نمود انبان نان و گوشت را بصحرا انداخته و فرياد وامصيبتاه برآورده راه باديه گرفته بدوى انبانرا برداشته بگوشهء رفت و بقيه نان و گوشت را بخورد\r\n\r\nديگر از عربى پرسيدند كه برادرت وفات يافت\r\nاز براى زن چه ميراث گذاشت جوابداد كه چهار ماه و ده روز عده\r\n\r\nديگر آورده‌اند كه جوانى موسىنام صبحگاهى در باغچه مسجد وضو ميساخت\r\nكيسه زر يافت آن را بدست\r\n\r\n","description":"","footnote":"","page_name":" 897 ","page_number":897},
  {"content":"\r\n\r\nگرفته راست به مسجد رفت و در عقب امام به نماز ايستاد اتفاقا امام اين آيه بر زبان آورد  « وَ ما تِلْكَ بِيَمِينِكَ يا مُوسى »  عرب گفت و اللّه انت ساحر و كيسهء زر پيش محراب انداخته روى بگريز نهاد كه مبادا او را بتهمت دزدى گيرند\r\n\r\nديگر قاضى عضد بغايت جسيم و فربه بوده است\r\nروزى با يكى از علماى بحاث شيراز كه بمولانا پادشاه موسوم بود و از دانشمندان مقرر آنزمان مباحثه نموده ميان ايشان مهم بغلظت و خشونت كشيد در آن اثنا دواتى بزرك پيش مولانا پادشاه بود قاضى بحقارت جثه او را منسوب ساخته گفت از پس ايندوات آوازى ميآيد بنگريد چه كس است مولانا در جواب گفت كه از يك نطفه بيش از اين متكون نميتواند شد قاضى از اينجواب عظيم منفعل شد\r\n\r\nديگر روزى سلطان نصر اللّه بمجلس ملك حسين كرد در آمده\r\nدر پهلوى ملك بنشست قاضى فتح اللّه درآمده خواست كه بر سلطان نصر اللّه مقدم نشيند دست او را گرفته در زير دست خود نشاند و گفت خداوند جل ذكره فرموده كه   « إِذا جاءَ نَصْرُ اللَّهِ وَ الْفَتْحُ »   با اين ترتيب از دست ندهم\r\n\r\nديگر سيدى و عالمى با هم خصومت كردند\r\nسيد آواز برآورد كه وا محمداه عالم فرياد برآورد وا آدما شخصى پرسيد چه معنى دارد گفت او جد خود محمد را شفيع ميسازد و او را محنت بسيار بايد كشيد تا ثابت كند كه محمد جد او است و هيچكس در اين شك ندارد كه آدم جد من است\r\n\r\nديگر مولانا سعيد مولتانى از شاگردان مولانا قطب الدين علامه بود\r\nو بغايت سياه‌چرده شبى شيشهء مركب بر جامهء او ريخت مولانا واقف نشد و صباح بحوزه درس رفته شاگردان آنحال را ديده گفتند اينچه كار است كه كردهء مولانا با قطب الدين آمده گفت مولانا سعيد عرق كرده است كه جامه چنين شده\r\n\r\nديگر شخصى از بام افتاده\r\nبر گردن مولانا قطب الدين مهره گردن مولانا قصورى يافت جمعى بعيادت وى آمده از حالش پرسيدند گفت چه حالت داشته باشم كه ديگرى ميافتد از بام و گردن من ميشكند\r\n\r\nديگر روزى مولانا بعيادت ترسائى رفت\r\nكه در جوار او منزل داشت در آن اثنا از حال وى سؤال نمود ترسا گفت تب ميكنم و گردنم درد مىكند اما امروز تبم شكسته است مولا گفت اميد كه فردا گردنت بشكند\r\n\r\nديگر روزى مولانا بمحله يهودان رفته مهتران ايشانرا جمع كرده\r\nگفت مرا ميشناسيد كه دانشمند مسلمانانم گفتند آرى ميدانيم كه تو فاضل زمانهء مولانا گفت چهلروز مرا ضيافت مستوفى كنيد تا بدين شما درآيم يهودان گفتند اين خود سهلست و اگر او بدين ما درآيد ملت ما را رونقى تمام بيفزايد و ضيافت\r\n\r\n","description":"","footnote":"","page_name":" 898 ","page_number":898},
  {"content":"\r\n\r\nمولانا قبول كردند و هر تكلف كه ممكن بود در آنمدت بجاى آوردند چون مدت چهلروز بگذشت طالب وحدت شدند مولانا گفت به حكم  « وَ أَتْمَمْناها بِعَشْرٍ »  ده روز ديگر بر اين بيفزائيد تا بعد از آن نقل مذهب رسد همهء جهودان جمعشده گفتند اكنون بوعده وفا كن گفت شما عجب ابلهانيد من پنجاه سالست كه نان و نمك مسلمانان ميخورم هنوز مسلمان نشده‌ام به مجرد پنجاه روز كه طعام شما خورده‌ام كى جهود شوم\r\n\r\nديگر آورده اند كه خبر ظرافت‌هاى مولانا باتابك سعد كه پادشاه شيراز بود رسيد\r\nخواست كه با او صحبتى دارد ظرافتى كند طعامها حاضر فرموده مولانا را با اكابر شيراز بضيافت طلبيد و او را بر مجموع اكابر و علما مقدم نشاند چونسفره كشيدند طبقى سرپوشيده آورده پيش مولانا نهادند و پادشاه فرموده بود كه نريهاى گوسفند عليحده جوشانده در آن طبق گذاشته بودند چون سرش را برداشتند و نظر اكابر بر آن افتاد دانستند كه پادشاه مولانا را ظرافت كرده گفتند آيا مولانا در برابر آن چه گويد و چه سازد چون نظر مولانا قطب الدين بر آن افتاد بىتأمل بانگ بر خادم زد كه چرا غلط كردهء طبقى كه بجهة اهل حرم مقرر و مرتب شده اينجا آوردهء حضار اينسخن شنيده نهفته بخنديدند و اتابك خجل شده از آنكار پشيمان شد\r\n\r\nديگر آورده‌اند كه زنى دو چشم زيبا و روى نازيبا داشت\r\nروى خود را تنگ بسته بود با شوهر خود نزد قاضى رفته از او شكايت كردند كه اينمرد بر من ستم مىكند چون نظر قاضى بر چشمان زن افتاد دلش بستهء او شد جانبش گرفت و مرد را معاتب ساخته مرد بيچاره آنصورترا فهميده دست دراز كرده روى زنرا برهنه كرده گفت اينزن با وجود روى باينزشتى اينهمه ناز مىكند قاضى چون روى زشت او را مشاهده نمود گفت برخيز ايعورت كه تو اگر چشم مظلوم دارى اما روى تو بغايت ظالم است و\r\n\r\nديگر زنى نزد قاضى محمد امامى هروى رفته گفت\r\nايها القاضى شوهر مرا در جايگاه تنك نشانده است و من از آن بتنگم قاضى گفت خاموش كه هرچند جايگاه زنان تنگ‌تر بود بهتر بود و\r\n\r\nديگر دو شخص نزد قاضى محمد امامى رفتند\r\nو يكى بر ديگرى دعوى كرد كه اينمرد مرا كيدى گفته است قاضى گواه طلبيده شخصى چنين گواهى داد كه او زن جلب گفت قاضى گفت كه ايندعوى مىكند و اين زن جلب گواهى ميدهد من در ميان او چه حكم كنم و ديگر صدر الشريعه اعلم و افقه زمان خود بود و طبع لطيف داشت گويند طبخ مينمورد و گاهى كفى از بنج به كار ميبرد .\r\n\r\n","description":"","footnote":"","page_name":" 899 ","page_number":899},
  {"content":"\r\n\r\n مىزند بانگ صرف مرشد خوف * غافل از پوش پردهء غيبست\r\nگرچه آنشيخ كالبى گويند * كالبى نيست شيخ ما كبتست \r\nو كبت در فارسى بمعنى بنگست\r\n\r\nروزى از صدر الشريعه شخصى پرسيد\r\nكه در باب بنج چه گوئى حلالست يا حرام جوابداد كه تجنب الكف و لفظ كف در عربى احتراز و اجتنابست و به فارسى كف دست او به اين ظرافت جوابداد و\r\n\r\nديگر از ايوب سجستانى كه فقيه زمان خود بوده پرسيدند\r\nكه چون در صحرائى ارادهء غسل كنيم روى بكدام طرف آوريم گفت رو بجامهاى خود تا دزد نبرد\r\n\r\nديگر توانگرى واعظى خوش‌طبع را انگشترى زرين داد\r\nكه نگين نداشت و التماس دعا نمود ، واعظ در اثناى وعظ بر زبان آورد كه خدايا او را در بهشت قصرى ده كه سقف نداشته باشد\r\n\r\nديگر ظريفى از طبيبى پرسيد كه بوسه گرم است يا سرد\r\nگفت اين نميدانم ليكن اينقدر ميدانم كه سخت بادانگيز است\r\n\r\nديگر لطيفى شاعر تربيت يافته ميرزا بايقرا است\r\nروزى قصيدهء رديف سراى او را بنزد او ميخواندند گفتند اينرا توانى جواب گوئى گفت بنگرم كه از باغ او چه برميخورم آنگه روى بسراى او كنم ميرزا خندان شده او را جايزهء لايق داد و\r\n\r\nديگر شاعرى نزد مدح خواجه بخيل قصيدهء گفت\r\nو بگذرانيد خواجه به او صله نداد و يكهفته صبر كرد اثرى ظاهر نشد قطعهء تقاضائى گفت و عرضكرد خواجه التفات نكرد بعد از چند روز خواجه را هجو گفت خواجه خود را به آن نياورد بعد از چند روز بيامد و بر در خانهء او مربع نشست خواجه بيرون آمد و او را ديد فراغت نشسته گفت اى مبرم بيحيا مدح گفتى هيچت ندادم قطعهء تقاضائى آوردى پروا نكردم هجو گفتى خود را به آن نياوردم ديگر بچه‌اميد اينجا نشستهء گفت بدان اميديكه بميرى و مرثيه‌ات نيز بگويم خواجه بخنديد و او را صلهء نيكو بخشيد\r\n\r\nديگر مولانا شيخ حسين در زمان سلطان ميرزا ابو سعيد محتسب باستقلال بوده\r\nچنانچه ميرزا ميفرمايد كه مولانا شريك ملك منست روزى گبريرا مسلمان كرده دستار خود بر سر او نهاده نزد پادشاه گفتند كه مولانا امروز گبرى مسلمان كرده دستار خود بر سر او نهاده جناب مولانا عبد الرحمن جامى در آنمجلس حاضر بود گفت كه مولانا شيخ حسين شصت سالستكه دستار بر سر گبر مينهد و\r\n\r\nديگر در زمان ميرزا ابابر فقيهى مولانا مزيدنام از سمرقند بهرات آمده بود\r\nروزى ميرزا\r\n\r\n","description":"","footnote":"","page_name":" 900 ","page_number":900},
  {"content":"\r\n\r\nاز مولانا پرسيد كه در باب لعن يزيد چه ميگوئى گفت لعن او جايز نيست چه اهل قبله است پادشاه روى بمولانا عبد الرحمن كرد گفت صد لعنت بر يزيد و صد ديگر بر مزيد باد\r\n\r\nديگر شيخ زين العابدين خانى كه از جملهء خلفاى شيخ خانى بود بسبزوار آمد\r\nو پيش مولانا عبد الرحمن جامى از وى كرامات پرسيد ميگفت كه در نيمهء ماه رمضان اينسال امكان دارد كه و با شود يكى از اكابر كه در آنمجلس حاضر بود گفت امكان بيعقلى دارد و\r\n\r\nديگر روزى حافظ غياث الدين محدث كه از مشاهير علماى زمان بود\r\nمولانا جامى بعيادت او رفت حافظ بعضى از مسائل معارف صوفيه در ميان آورد و چون تتبع علم نكرده بود سخنان مخالف اصطلاح ميگفت و مولانا جامى خاموش بود چون از نزد حافظ بيرون رفت حافظ با جمعى از علما و فضلا كه بعيادت او آمده بودند گفت مولانا عبد الرحمن جامى امروز اينجا آمده چندان حقايق و معارف گفتم كه گوشش گرفت اين سخن بمولانا جامى رسيد گفت از آنسخنانكه او گفت گوش ميبايست گرفت\r\n\r\nديگر شخصى پيش مولانا جامى آمده\r\nگفت كه صلحا و علما و فقها مرا از سماع منع مىكنند و حال آنكه من از طرف مادر شافعى مذهبم و در مذهب شافعى سماع رواست مولانا گفت تو از طرف مادر سماع ميكن و\r\n\r\nديگر پيرى از اهل سمرقند كه ريشى سفيد دراز داشت\r\nروزى با دو پسر خويش پيش مولانا عبد الرحمن آمده دو پسر او بتقريبى صفت انگور سمرقند را مىكردند در اثنا گفتند در سمرقند انگورى باشد بغايت نازك و شيرين كه آن را ريش‌بابا ميگويند و در خراسان شما انگورى بدينخوبى نمىشود مولانا عبد الرحمن جامى بر زبان آورد كه در خراسان ما نيز انگورى سياه شيرين هست كه آن را خايهء غلامان ميگويند و خايهء غلامان ما بهتر از ريش باباى شما است و\r\n\r\nديگر قاضى غور مردى سياه‌چرده پرموى فربه بدشكل بود\r\nو مدتى در كفايت مهمات در هرات مانده بود روزى نزد مولانا جامى آمده مولانا گفت تو در اين شهر بسيار ماندى چرا بولايت خود نميروى گفت در ولايت ما خوك بسيار شده است مولانا گفت اينزمان كه آمدهء كمتر شده است و\r\n\r\nديگر مولانا غياث فقيهى بغايت كثيف و كودن بود\r\nاز اينجهة او را مولانا غياث خر ميگفتند و گوش او گرانى داشت در جمعهء مولاناى مذكور در گذرى بمولانا جامى رسيده مولانا از او پرسيد كه از كجا ميآئى گفت از مجلس وعظ مولانا جامى سئوال نمود كه در آنمجلس چه شنيدى\r\n\r\n","description":"","footnote":"","page_name":" 901 ","page_number":901},
  {"content":"\r\n\r\nجوابداد كه دور افتاده بودم و آواز واعظ به گوش من نمىرسيد مولانا جامى گفت اگر آوازهء واعظ به گوش تو نمىرسيد گوش تو بآواز مىرسيد و\r\n\r\nديگر آورده‌اند كه درودگر پسرى آخر حسن او بود\r\nخطش آغاز دميدن كرده بود گاه‌گاه تراشى مىزد روزى از درودگرى خود مىلافيد و بر زبان مىآورد كه بجهة فلان درى چنين و براى فلان پنجره چنان تراشيدم مولانا جامى گفت چه شود اگر بجهة ما نيز ريشى بتراشى و\r\n\r\nديگر مردى بخيل كه دعوى ظرافت نمىكرد\r\nروزى پيش مولانا جامى گفت كه چهار اقچه دارم مىخواهم كه به آن چيزى بخرم و سير خورده باقى را بفروشم و چهار اقچهء خود را حاصل كنم مولانا جامى گفت بدار السلخ برو و شكنبهء بخر و مغزش خورده پوستش به فروش و چهار اقچهء خود را بدست آر و\r\n\r\nديگر مولانا جامى در سمنان رسيد\r\nراهداران و تمغاجيان عراق با متعلقان مولانا گفتند كه شما متاعهاى خود را از تمغا گذرانيده‌ايد اين چه خيالست كه با خاطر خود راه داده‌ايد ما شلوارهاى شما را خواهيم جست مولانا گفت هرچه در شلوارهاى ما يابيد از آن شما باشد و\r\n\r\nديگر در زمان سلطنت ميرزا الغ بيك مولانا جامى در سمرقند مىبود\r\nدر اثناء زمان جوانى صاحب حسن ظرافت شاعرپيشه خيره ازكان گل بسمرقند آمده بود خاكى تخلص مينمود روزى مولانا جامى با جمعى از ظرفاى خراسان از پيش خاكى ميگذشت خاكى بر سبيل تعرض گفت كجا ميروند خران خراسان مولانا گفت خاكى نرم ميخواهيم كه بر آن بغلطيم و ديگر شاعرى مهمل‌گوى نزد مولانا جامى ميگفت دوش حضرت خضر را در خواب ديدم كه آب دهان مبارك در دهان من انداخت مولانا گفت غلط كردهء آنحضرت ميخواسته كه تف در ريش تو اندازد تو در آنوقت دهن بازكردهء در دهان تو افتاده و\r\n\r\nديگر شاعرى غزلى گفته نزد مولانا جامى آمد\r\nو بعد از خواندن گفت ميخواهم كه اين غزل را از دروازه ملك بياويزم تا مشهور گردد مولانا گفت كسى چه داند كه شعر تست مگر ترا نيز در پهلوى او بياويزند و\r\n\r\nديگر مولانا زولى نام كه الفاظ نامرغوب درهم مىبست\r\nو آنها را در قيد كتابت آورده بر مردم ميخواند و خلايق از آنسخنان ميخنديدند نزد مولانا جامى رفته مبالغهء تمام نمود بجهة من دو كلمه بنويس تا در ميان شاعران به آن مباهات كنم و سوگند داد مولانا را تا اين رقعه نوشت مولانا زولى فقير را از آنخدمت خود مشرف ساخت و به خواندن اشعار دلپذير\r\n\r\n","description":"","footnote":"","page_name":" 902 ","page_number":902},
  {"content":"\r\n\r\nخود بنواخت پايهء شعرش از آن بلندتر است كه در تنگناى وزن گنجد يا كسى تواند كه آن را به ميزان طبع سنجد تجاوز اللّه عنه و عن جميع ما يتكلم بلا معنى\r\n\r\nديگر جمعى از ساعيان نزديكى از خلفاى بنى عباس گفتند\r\nكه فلانى از جملهء ملاحده و زنادقه است و همچنانكه خلفا لقبها دارند مثل المعتصم باللّه ، مهدى باللّه و بر نگين انگشترى خود نقش كرده‌اند او نيز براى خود زنديق باللّه پيدا كرده از روى ظرافت بر نگين خود منقوش ساخته خليفه گفت مادام كه آن نگين را نه‌بينم اين سخن باور نكنم و جمعيرا فرستاد تا آنمرد را غافل گرفته آورند آنشخص بفراست دانست كه سبب مؤاخذه او چيست چون ببارگاه خليفه درآمد آغاز گريه كرد خليفه سبب آن پرسيد جوابداد كه دوستى زيدنام داشتم درين چندگاه بسفرى رفته است و خاتم خويش را كه نام وى بر آن منقوش است به من سپرده كه اگر در اينروز اينجا بودى مرا مدد رسانيدى و در اينساعت بر آن خاتم نظر كردم و مرا از او ياد آمده رقت نمودم خليفه خاتم را طلبيده در نقش آن نظر كرد كه زنديق باللّه در آن كنده‌اند گفت ايمردك در اين نگين زنديق باللّه نقش كرده‌اند گفت لا و اللّه زيد ثق باللّه است يعنى ايزيد استوار باش به خداوند جل ذكره خليفه را آن تعبير خوش آمده از خون او درگذشت و\r\n\r\nديگر روزى سلطان محمود از طلخك نجيده خواست كه او را چوب زند\r\nغلامانرا فرمود كه بباغ رفته چند عدد چوب بياورند اتفاق افتاد كه دير ميآمدند در آنحالت طلخك به دو زانو نشسته و غلامان در عقب او ايستاده منتظر ميبودند تا چوب بياورند طلخك ايشانرا مخاطب ساخته گفت بيكار مباشيد و بالفعل بگردنى چند مرا بنوازيد تا چوب بياورند سلطان بخنديد و او را بخشيد و\r\n\r\nديگر روزى غضبى عظيم بر سلطان محمود مستولى شده بود\r\nامرا طلحك را گفتند اگر سلطانرا از اين غضب فرود آوردى پنجهزار دينار به تو دهيم طلحك پيش سلطانرفته ديد كه در باغ در كنار مرزى نشسته بود و بيلداران آن را هموار ميساختند طلحك از سلطان سئوال نمود كه در اينزمين چه چيز خواهند كشت سلطان از رويغضب گفت كه كير خر طلحك گفت كه اينزمين نزديك حرمست جوارى حرم نخواهند گذاشت كه سر از زمين بيرون كنند سلطان خندانشده غيظ او زايل گشت و\r\n\r\nديگر ابو الغنايا ظريف بغداد و ابن مكرم خوش‌طبع مصر\r\nدر مجلس يكى از اكابر در پهلوى هم نشسته سرگوشى ميكردند آن بزرگ گفت ديگر چه\r\n\r\n","description":"","footnote":"","page_name":" 903 ","page_number":903},
  {"content":"\r\n\r\nدروغ ميسازيد گفتند ذكر خير شما ميگوئيم و\r\n\r\nديگر ابو فراس فرزدق شاعر محتسبى را ديد\r\nكه در مردى آويخته ميخواست كه او را تازيانه زند چه در دست او آلتى ديده بود كه انگور شراب از او مىپالودند فرزدق با محتسب گفت اين بيچاره را گذارم كه آلت خمر پالودن همراه دارد فرزدق دامن برداشته متاع خود بمحتسب نمود و بر زبان آورد كه پس مرا نيز تازيانه بزن كه آلت زنا كردن همراه دارم و\r\n\r\nديگر مشهور است كه اهل نيشابور را بخر منسوب ميسازند و اهل طوس را بگاو\r\nو روزى شيخ محيى الدين طوسى كه از احفاد حامد غزالى بود عالم و فاضل و خوش‌طبع بوده يكى از ظرفاى نيشابور گفت\r\n چه خرانند اهل نيشابور \r\nكه هرچند شهر ايشان بزلزله خراب مىشود باز عمارت ميكنند نيشابورى در جواب گفت اگر خر نمىبودند جل بر گاو بستند و\r\n\r\nديگر خواجه منعم بجهة خود مقبرهء ساخته\r\nدر آن يكسال كار كرد از استاد و بنا كه مردى ظريف بود پرسيد كه اينعمارترا ديگر چه ميبايد گفت وجود شريف شما و\r\n\r\nديگر مولانا لمقرى قمستانى مردى شاعر و فاضل بوده\r\nو اينمعنى از اوست\r\n حسن را جلوه و رنگ چه گلنار برآر * خوش ببازار در آنشهر و ده از كار برآر \r\nو\r\n\r\nديگر روزى شخصى از منعمان مولانا را به خانه برده ضيافت كرد\r\nو الوان اطعمه آورده از آن جمله كيبائى پيش مولانا نهاد و سر آن را گشوده گفت اين كيبا را بدست خود پخته‌ام از اين تناول كنيد از آن كيبا بوى ناخوش بدماغ مولانا رسيده دست به آن دراز نكرد خواجه گفت مگر بد پر كرده‌اند مولانا جواب گفت كه خوب پر كرده‌اند اما بد خالى كرده‌اند و\r\n\r\nديگر سرتراشى روزى سر خواجهء را ميتراشيد\r\nناگاه دستش لرزيد سر خواجه را ببريد خواجه فرياد برآورد كه ايمرد سر مرا بريدى حجام گفت خاموش باش كه سر بريده سخن نگويد . بر واقفان اجزاء و فصول كتاب زينت - المجالس مخفى نماند كه دو فصل آخر جزو نهم كه مرقوم نشده ظاهرا مؤلف كتابرا توفيق بر تاليف اين دو فصل نشده ملتمس آنكه حمل بتقصير كاتب نكنند بميامن توفيقات ربانى و محاسن تأييدات سلطانى باتمام رسيد .\r\n\r\n","description":"","footnote":"","page_name":" 904 ","page_number":904},
  {"content":"\r\n\r\n\r\nملحقات كتاب زينة المجالس فصل نهم در ذكر سلطنت مغولان از زمان دولت چنگيز خان تا اوان دولت جغتائى در بلاد ايران و توران - گفتار در ذكر پادشاهان مغول\r\nو ايشان بيست و يكند مدت ملكشان در ايران صد و پنجاه سال است اول ايشان\r\n\r\nچنگيزخان\r\nبن بسوكى بهادر بن پرتان بهادر بن فيلخان بن توميه خان بن بايسقر خان قايد بن و خان بن دومين خان بن يونا خان بن پوريچه خانست پدران چنگيز خان به ترتيبى كه در اين نسبنامه نوشته‌اند همه در بلاد مشرق پادشاه بوده‌اند از همه بزرگتر پوريچه خانست كه مجموع خانان مغول از نسل ويند و او معاصر ابو مسلم مروزى بوده و جد نهم چنگيز خان است و سلسلهء پادشاه صاحب قران امير تيمور گوركان نيز سيزده پدر به او ميرسد ولادت چنگيز خان در عشرين ذيقعده سنهء تسع و اربعين و خمسمائه اتفاق افتاده و چون پدرش در اثنى و ستين و خمسمائه درگذشت او سيزده ساله بود بسيار زحمت كشيد و محنتها ديد و كار او بمهالك و خطرها انجاميد و در سن پنجاه سالگى در رمضان سنهء تسع و تسعين و خمسمائه بدولت سلطنت و جهاندارى رسيد او را اول تموچين نام بود چونسه سال از پادشاهى او بگذشت در سنهء اثنى و ستمائه او را چنگيز خان خواندندى .\r\n از آنره كه معنى چنگيز خان * بود خان خانان بمورى زبان \r\nصاحب اقبال بود و بعد از سلطنت دولت او روزبروز در تزايد و تضاعف گرفت و سال‌بسال مرتبه جاهش سمت بلندى و رفعت پذيرفت و بر تمامت قبايل و صحرانشينان در بلاد و ولايت مملكت ختاوختن و چين و ماچين و دشت قبچاق و اوس و روس و بلغار و آلان و سكر و غير آن سرورى يافت و در سنهء عشر و ستمائه به قصد قلع‌وقمع سلطان قطب الدين خوارزمشاه بجانب ماوراء النهر لشكر كشيده و خوارزم شاه بخراسان درگريخت چنگيز - خان در شهور سنهء ست عشر و ستمائه بماوراء النهر درآمد و غارت و قتل عام فرمود در سنهء سبع عشر و ستمائه از جيحون عبور كرده ببلخ نزول نمود و او را خراب ساخت و سى هزار كس را بطلب سلطانمحمد بايران فرستاد و سلطان از ايشان گريزانشد بجزيره\r\n\r\n","description":"","footnote":"","page_name":" 905 ","page_number":905},
  {"content":"\r\n\r\nآبسكون رفته وفات يافت لشكر مغول در آخر بلاد ايران غارت و قتل عام كردند شيخ نجم الدين در آنزمان در حيات بود و در كتاب مرصاد العباد آورده كه در اينسال در شهر رى كه مولد و منشأ اين فقير است هفتصد هزار كس شهيد شدند و در مقدمهء ظفر - نامه مذكور است كه كشتهء نيشابور را دوازده هزار هرروز شمار كرده‌اند غير از عورات و اطفال هزارهزار و هفتصد و چهل و هفت هزار بضم آمده و مشهور است كه هزارهزار و ششصد هزار و كسرى از خلق نيشابور و در مرو و خوارزم و ساير بلاد بدين قياس و لشكر مغول بعد از يكسال از راه دربند و دشت قبچاق بماوراء النهر مراجعت نمودند و بچنگيز خان پيوستند و چون ايران و توران بقبضهء اقتدار چنگيز خان درآمد سلطان جلال الدين بيكرنى پسر سلطانمحمد در جنگ بر كنار آب سمندر در رجب سنهء ثمان - عشر و ستمائه از او منهزم شده بهندوستان گريخت چنگيز خان در سنهء احدى و عشرين و ستمائه بممالك خطا معاودت فرمود و در رمضان سنهء اربع و عشرين و ستمائه بمرو بيست و پنجسال پادشاهى كرده بود از دين بهرهء نداشت و از رمرهء كفار قبچاقست ازمنهء قريب هشتاد سال كفار بر اهل اسلام بر ايران و توران حاكم بودند و در اين امت هرگز چنين حادثهء دست نداده چنگيز خانرا چهار پسر نامدار بود اول\r\n\r\nتوشى خان\r\nرا سلطنت دست داد قبچان و بلغار و آلان و اوس و روس به دو داده بود و در بعضى تواريخ وفات او را در سنهء اثنى و عشرين و ستمائه ايراد كرده‌اند اما حمد اللّه مستوفى در تاريخ گزيده و مولانا شرف الدين على يزدى در مقدمهء ظفرنامه آورده‌اند كه او بششماه بعد از پدر وفات يافته دويم\r\n\r\nجغتائى خان\r\nرا پادشاهى ماوراء النهر و بلاد الغور و بعضى از خوارزم به دو تفويض كرده بودند وفات او بروايت ظفرنامه در سنهء ثمان و ثلاثين و ستمائه و بقولى ديگر در سنهء اربعين و ستمائه سوم\r\n\r\nاوكتاى قاآن\r\nولايت عهد به دو داد و او را قايم‌مقام خود ساخت و بر همه تقديم فرمود و شرح حال او خواهد آمد چهارم\r\n\r\nتولىخان\r\nاو را خزاين و اموال بخشيد و او را نوكر ميخواند و تولى اكثر اوقات ملازم پدر بود و تولى به زبان مغول آئينه باشد پادشاهان ايران از نسل تولىخانند وفات او در سنهء ثمان و عشرين و ستمائه بود اوكتاى قاآن بن چنگيز خان بعد از پدر به دو سال و نيم در ماه ربيع الاول سنهء ست و عشرين و ستمائه به حكم وصيت چنگيز خان بسلطنت نشست و چون مغول در التفات تكلف نمىكنند و پادشاهرا قاآن يا اخوان مىگويند بنابراين او را قاآن\r\n\r\n","description":"","footnote":"","page_name":" 906 ","page_number":906},
  {"content":"\r\n\r\nخوانند اوكتاى قاآن را بر جراحاتى كه پدرش كرده بود مرهم نهاد و داد جود و عطا داد و عطاهاى حاتم طائى و بخششهاى معن بن زائده را منسوخ گردانيد آورده‌اند كه هيچكس از درگاه او محروم بازنگشت و مبلغ صد و هشت هزار تومان بالش زر در زمان سلطنت خود بوضيع و شريف بخشيد و يكبالش زر بقولى پانصد مثقال باشد و بقولى ديگر هشت دينار و دو دانك و اوكتاى قاآن در سنهء ثمان و عشرين و ستمائه امير جرباغون نوبين را بايران فرستاد تا سلطان جلال الدين بيكريرا برانداخت و از خوارزمشاهيان اثر نماند و ممالك ايران سواى عراق عرب كه در حكم مستنصر خليفه بود مغولرا صاف شد امير خنتمور از ديوان مغول بحكومت ايران آمد و بعد از او در سنهء ثلثين و ستمائه امير توسال بجاى او نامزد شد اما اختيار در دست نائب او گوركان بود بعد از امير ارغوان بحكومت ايران مقرر شد ده سال حكم كرد چون هلاكو خان بايران آمد همچنان حكومت بنام او مقرر بود امير ارغوان آقا شخصى عاقل و عادل پسنديده افعال بود و در زمان ابقا خان در سنهء ثلث و سبعين و ستمائه وفات كرد اوكتاقاآن سيزده سال در پادشاهى بسر برد و در سنهء تسع و ثلاثين و ستمائه از افراط شرب خمر درگذشت و در تاريخ او گفته‌اند :\r\n در خلطخلط قرون كرد ز هر سال قران * روزوشب مستى خبر از بيخبران\r\nاندر ابطال مزاجش مددى كرد مام * مشترى باد بران و مدد باده بران \r\nدبران منزليست از منازل قمر كيوك خان بن اوكتاقاآن بعد از پدر به چهار سال در ربيع الاخر سنهء ثلث و اربعين و ستمائه بسلطنت معين گشت و قبل از جلوس او مادرش تور اليسيا خاتون بر تخت سلطنت حكم كرد بنابر آنكه آئين مغول چنانست كه چون پادشاه فوت شود تا زمان معين يكى از وارثان ملك خاتون كه مادر فرزندان مهين باشد حكم كند كبوك خان همچون پدر بخشنده تقويت دين نصارى كرد يكسال پادشاه بود در سنه اربع و اربعين و ستمائه در حدود سمرقند وفات كرد\r\n\r\nهلاكو خان بن تولىخان بن چنگيز خان\r\nبعد از عمزاده به چهار سال در ربيع الاول سنه ثمان و اربعين و ستمائه بسعى بانو خان بن نوشى خان كه مهتر قوم بود و حكومت دشت قبچاق داشت بسلطنت معين شد و او بصفت عدل و انصاف اتصاف داشت و تقويت اهل اسلام كرد و ايشانرا بر مردم ديگر اديان تقديم فرمود و سادات و علما و مشايخ از تكاليف ديوانى معاف داشت و همچنين به حال دانشمندان نصارى و پيران هر طايفه و عجزه\r\n\r\n","description":"","footnote":"","page_name":" 907 ","page_number":907},
  {"content":"\r\n\r\nهر طبقه پرداخت اما يهودى كسى را سيور غال نداد منكوقاآن برادران خود قيلاقاآنرا به طرف شرق و هلاكو خان را بجانب غرب بجهانگيرى فرستاد و در تاريخ وفات او اختلافست صاحب تاريخ گزيده وفات او را در سنهء سبع و خمسين و ستمائه ذكر كرده صاحب روضة الصفا در سنهء خمس و خمسين و ستمائه ايراد كرده و پيشتر كه منسوبات عراق عرب و بشارت فتح بمنكو قاآن رسيد مستبشر و شادمان شد و ايلچيانرا بعنايات پادشاهانه مستظهر گردانيده رخصت انصراف ارزانى داشت و اينكلام اقتضاى آن مىكند كه منكوقاآن در سنهء شوال ثلث و خمسين و ستمائه از جيحون عبور نموده بايران آمد و بقلع‌وقمع ملاحده پرداخت و در تون و توابع او كه منشأ طايفهء اسماعيليه بود قتل عام فرمود و بعد از آن بعراق آمده الموترا گرفت و خواجه ركن الدين در سنهء ذيقعده غرهء اربع و خمسين و ستمائه از قلعهء ميمون دز بيرون آورده و قلاع ايشان خراب كرد بعد از آن بعزم تسخير عراق عرب بجانب بغداد رفت و چون بكردستان رفت غارت و قتل عام فرمود و چون ببغداد رسيد مستعصم خليفه بعد از محاربه به خدمت او رسيده بود بعد از دو روز با چهار پسر در سادس صفر سنهءست و خمسين و ستمائه بقتل آمده و در بغداد غارت و قتل عام رفت در تاريخ مرآة الجنان مذكور استكه در بغداد هزارهزار و ششصد هزار آدم كشته شدند و اينمعنى سابقا ايراد يافته هلاكو خان روز جمعهء بيست و دويم شهر رمضان سنهء ثمان و خمسين و ستمائه شهر حلب را فتح كرده از آنجا بدمشق رفت و كيستوافانين را آنجا بنيابت بگذاشت و بآذربايجان مراجعت كرد و در تاسع عشر ربيع الاول سنهء ثلث و ستين از او درگذشت و در تاريخ او گفته‌اند :\r\n چون هلاكو ز مراغه بزمستان گم شد * كرد تقدير ازل نوبت عمرش اخر\r\nسال بر ششصد و شصت و سه شب يكشنبه * كه شب نوزدهم بدز ربيع الآخر \r\nهلاكو عظيم حكيم و حكمت‌دوست بود و حكيمانرا بر بحث علوم ترغيب كردى و بحضور علما و فضلا و علم كيميا ميل تمام داشت و در وجه كيمياگران چندان خرج كرد كه قارون عشر عشير آن در خيال نياورده عراق و مازندران و خراسان به پسر خود ابقا آن داد و دياروان و آذربايجان به فرزند ديگر داد و حكومت ديار بكر و ديار ربيعه بامير توران تفويض فرمود و بر ملك بغداد خواجه عطا ملك جوينى را گماشت و ملك روم را بمعين الدين پروانه كاشى سپرد اول وزير او خواجه يوسف الدين بيكجى\r\n\r\n","description":"","footnote":"","page_name":" 908 ","page_number":908},
  {"content":"\r\n\r\nبوده چون او را شهيد كردند وزارت بخواجه شمس الدين محمد صاحب ديوان رجوع نمود از آثار هلاكو خان زيج خديو خانيست كه خواجه نصير الدين ابو جعفر محمد بن حسن اصلش از جهرود ساوه است و در طوس متولد شده و نشوونما آنجا يافته و بطوسى مشهور شده يگانه عصر و استاد زمان بوده در حكمت شاگرد فريد الدين دانا دلست و او شاگرد سيد صدر الدين مير خيست و او شاگرد افضل الدين علائيست و او شاگرد ابو العباس اوكرى و او شاگرد بهمنيار است و او شاگرد بو على سيناست خواجه نصير مشهور جهانست و تصانيف او عالم‌گير است ولادت او در وقت طلوع آفتاب روز شنبه يازدهم جمادى الاول سنهء تسع و تسعين و خمسمائه بوده و در وقتى كه مولانا فخر الدين رازى از عالم رفته سن خواجه نصير الدين شصت و نه سال و پنجاه روز بوده و در شهر صفر سنه اربع و اربعين و ستمائه از تاليف كتاب شرح اشارات فارغ شد و در وقت عصر روز دوشنبه هيجدهم ذى الحجه سنه اثنين و سبعين و ستمأه وفات يافت در تاريخ گفته‌اند :\r\n نصير ملت و دين پادشاه كشور فضل * يگانهء كه چه او مادر زمانه نزاد\r\nبسال ششصد و هفتاد و دو بذيحجه * بروز هجدهم‌اند گذشت در بغداد \r\nداماد مولا نجم الدين على كاشيست قزوينى حكيم متبحر است و در حكمت شاگرد اثير الدين ابهريست شرح ملخص و شرح محصل و شرح كشف العمد و حكمت العين و رساله شمسيه و جامع الدقايق از مصنفات اوست وفاتش در سنه خمس و سبعين و ستمائه بوده قبرش در قزوين مشهور است\r\n\r\nابقاخان بن هلاكوخان\r\nبعد از پدر بفرمان عمش قيلاقاآن بر جاى منكوقاآن پادشاه بود سلطنت ايران به دو تعلق گرفت و در رمضان در سنه ثلث و ستين و ستمائه نام او بر احكام نوشتند ميان او و براق خان از نسل جغتاى خان كه پادشاه ماوراء النهر بود در خراسان در ذيحجه سنهء ثمان و ستين و ستمائه جنگ شد ابقا خان مظفر گشت و براق منهزم بماوراء النهر رفت ابقا خان مدت هفده سال در ايران پادشاه بود و در سنهء ثمانين و ستمائه در همدان وفات يافت و در تاريخ او گفته‌اند :\r\n چه بيست روز برآمد ز ماه ذيحجه * ز دور چرخ كه بر كس نميكند ابقا\r\nچهارشنبهء هنگام صبح در همدان * بسال ششصد و هشتاد درگذشت ابقا\r\nخواجه شمس الدين صاحبديوانى * كه وزير پدرش بود وزير اوست \r\n\r\n","description":"","footnote":"","page_name":" 909 ","page_number":909},
  {"content":"\r\n\r\n\r\nاحمد خان بن هلاكو خان\r\nبعد از پدر روز يكشنبه سيزدهم ربيع الاول سنه احدى و ثمانين و ستمائه در الواق بپادشاهى نشست در اول او را نام نكو دار اعلى بود چون بشرف اسلام مشرف شد بسلطان احمد موسوم گشت وزارت برقرار بخواجه شمس الدين صاحبديوان داد و چوندو سال و دو ماه پادشاهى كرد\r\n\r\nارغون‌خان بن ابقاخان بن هلاكوخان\r\nبر او خروج كرد و او را كشت ارغون خان بن ابقا خان بن هلاكو خان بعد از احمد خان در هفتم جمادى الآخر سنهء ثلث و ثمانين و ستمائه بپادشاهى نشست خواجه شمس الدين صاحبديوانرا كه بيست و نه سال وزارت پدر و جد او كرده بود بكشت و خواجه شمس الدين ساعتى مهلت طلبيده و غسل كرده بمصحف مجيد تفأل نمود پس وصيت‌نامهء بفرزندان در قلم آورد و اينرقعه باكابر تبريز نوشت چون تفأل به قرآن مجيد كرد اين آيه برآمد  « إِنَّ الَّذِينَ قالُوا رَبُّنَا اللَّهُ ثُمَّ اسْتَقامُوا تَتَنَزَّلُ عَلَيْهِمُ الْمَلائِكَةُ أَلَّا تَخافُوا وَ لا تَحْزَنُوا وَ أَبْشِرُوا بِالْجَنَّةِ الَّتِي كُنْتُمْ تُوعَدُونَ »  بارى تعالى چون بندهء خويشرا در اينجهان فانى نيكو داشته و در اينعالم بشارت جهانى باقى به دو رسانيد و چونحال بدين نهج بود بمولانا محيى الدين و مولانا افضل الدين و مولانا همام الدين و مشايخ كبار كه ذكر هريك به طول مىانجامد و ذكر احتمال ديگر ميگردد بشارت رسانيدن واجب نمود تا دانند كه قطع علايق كرده روان گشتيم ايشانرا نيز بدعاى مدد دهند و السلام و چون از كتابت فارغ شد در مقام تسليم بر - زبان آورد كه هرچه از تو آيد خوشبود خواه شفا خواه الم و در مرثيهء او گفته‌اند :\r\n از رفتن شمس از سقف خون بچكيد * روى بكند و ز هر دو گيسوى ببريد\r\nشب جامه سياه كرد زين ماتم و روز * بر زد نفسى سر ز گريبان بدريد \r\nو اولاد خواجه يحيى و فرج اللّه و مسعود اتابك بسياست رسيدند مرقد صاحب و اولاد در جريد آب تبريز است ارغونخان هفت سال پادشاهى كرد و در ربيع الاول سنهء تسعين و ستمائه درگذشت در تاريخ وفات او گفته‌اند :\r\n شنبه ز هجرت نبوى ششصد و نود * در پنجم ربيع نخستين بنو بهار\r\nاندر مقام باغچه ارغون بوقت چاشت * كرد از جهان كنار بتقدير كردگار \r\n\r\nكيخاتوخان بن ايقاخان بن هلاكوخان\r\nبعد از اغونخان به مدت پنجماه پادشاه شد وزارت بخواجه صدر الدين احمد خالد بداد\r\n\r\n","description":"","footnote":"","page_name":" 910 ","page_number":910},
  {"content":"\r\n\r\nپادشاهى كريم بود در عشرت و مباشرت افراط كردى و ذكور و اناث و حلال و حرام فرق ننمودى در باب او گفته‌اند :\r\n چو دال و نون همه خم شد قد الف قدان * ز بسكه كرد الف در شكاف كاف مكان \r\nدر سنهء ثلث و تسعين و ستمائه كيخاتون خان خواست كه در ميان ايران بشيوهء خطا از جاده روان باشد ميسر نشد و فتنهء عظيم پديد آمد و خان بر او خروج كرد امرا به اطراف بايد و رفتند و در صفر سنهء اربع و تسعين و ستمائه كيخاتو خان كشته شد مدت پادشاهى او سه سال و هفت ماه\r\n\r\nغازان‌خان بن ارغون‌خان\r\nبعد از پدر در سلخ شهر ذيحجه سنهء اربع و تسعين و ستمائه پادشاهى بر او قرار گرفت بنياد عدل و داد نهاد و در ترويج دين اسلام كوشيده وزارت بخواجه جمال الدين دستگردانى داده بعد از دو ماه او را بكشت و در محرم سنهء ست و تسعين و ستمائه خواجه صدر الدين خالدى ريحانيرا بوزارت تعيين فرمود و بعد از يكسال و نيم كه وزارت كرده بود در حادى و عشرين سنهء سبع و تسعين و ستمائه او را نيز با برادرش قطب الدين بقتل رسانيد وزارت بخواجه رشيد الدين فضل اللّه طبيب همدانى و بخواجه سعد الدين ساوجى تفويض فرمود غازانخان در ثالث و عشرين ربيع الاول سنهء تسع و تسعين در حدود دمشق با مصريان جنك كرد و مظفر شد و بدمشق رفت و از آنجا مراجعت كرد و بايران آمد و در سنهء ثلث و سبعمائه در فشكلدره از نواحى قزوين بعالم آخرت انتقال فرمود ابن يمين در تاريخ او گفته :\r\n بسال هفتصد و سه ز هجرت شوال * بروز يازدهم وقت عصر يكشنبه\r\nشد از نواحى قزوين شه جهان غازان * بسوى خلد باد بجنانش از اين به \r\nهفت سال و نه ماه پادشاهى كرد و سى سال عمر داشت تابوت او را به تبريز بردند و در گنبديكه جهة خوابگاه خود ساخته بود و بشنب غازان مشهور است دفن كردند و در تخمه پادشاه مغول پيش از او هيچكس را گور آشكارا نبود ولادت سلطان غازان در سحر روز جمعه نوزدهم ربيع الاول و بقولى در ذيحجه سنهء سبعين و ستمائه بوده در سلطان دوين استراد در جامع تواريخ در شب جمعهء بيست و نهم ربيع الاول بوده سنهء مذكور در آبسكون مازندران سلطان عادل غازانخان انار اللّه برهانه چونخواست كه برسم چنگيز خانى بر سر پادشاهى نشيند امير نوروز كه يكى از امراى او بود\r\n\r\n","description":"","footnote":"","page_name":" 911 ","page_number":911},
  {"content":"\r\n\r\nزانو زد گفت كه يكى از علماى اسلام و اصحاب نجوم شنيده‌ام كه در شهور سنهء سبعمائه هجرى دين مسلمانى بواسطهء پادشاهى بزرگ قويحال شود و قصد بنده چنانست كه آنپادشاه غازانخانست چه آثار اين اشارات در جبين مبين تو درخشانست و اگر پادشاه مقلد قلادهء اسلام شود هرآينه جمع مسلمانان بدل و دست و زبان مدد و معاونت كنند و بيمن همت صاحبدلان حقتعالى نصرت دولت بخشد غازانخان سخن نوروز مسموع داشت و در سنه اربع و تسعين و ستمائه بمقام الا رود دماوند ميان آمل و رى بر تخت رفت و كلمه شهادت گفت و تمامت امراء و لشكريان بموافقت او مسلمانشدند پس بر تخت نشست و مملكت بزيور معدلت بياراست و كفر و بدعت و جور و مفسدت را از روى زمين برانداخت و مملكت ايران در عهد دولت او چنان آباد شد كه در هيچ عهدى بدان‌پايه نرسيده بود و ملوك و سلاطين چنان راسخ شدند كه بر هيچ آفريدهء مجال مخالفت صورت نمىبست گويند روزى در عزاى يكى از خوانين حاضر شده از حاضران پرسيد كه در جهان از همه دشوارتر چيست بعضى گفتند درويشى و بعضى گفتند پيرى و بعضى گفتند اسيرى و بعضى گفتند مردن غازان فرمودند كه در دنيا آمدن از همه سخت‌تر است چه جمله بلا و مشقت بواسطه حياتست و اگر حيات نبودى هيچ رنجى و دشوارى نبودى و در جهان هيچ آسايش بهتر از مرگ نيست و اگر خواهيد كه اينمعنى بر شما روشن شود قياس كنيد كه اگر يكى آهسته براهى رود و يكى بتعجيل كدام آسوده‌تر باشند گفتند آنكه آهسته رود گفت اگر يكى نشسته باشد و يكى خفته كدام آسوده‌تر باشند گفتند خفته گفت پس بحقيقت بايد ديد كه مرده از خفته بآسايشتر باشد و رستگارى نفوس و فائده كلى در خلاص از تنگناى طبيعت است و هيچ بندهء زندانى سختر از جهل و دوستى دنيا نيست و از فوايد حضرت الجايتو سلطان نور اللّه مضجعه رساله ترتيب داده‌اند و اين چند كلمه از آنجا است پادشاهى كسى را سزد كه آزادمردانرا نيكوبنده گردد و بندگانرا بكرم آزادجامهء كه هرگز كهنه نشود نام نيكست و آرايشيكه بر مرد و زن نيك آيد راستيست شربتى كه هركه بياشامد نميرد علم خداشناسى و خودشناسى است عالم‌ترين مردم آنست كه علم او را از ناكردنى بازدارد و عاقلترين آنكه بر قهر شهوت و غضب قادر باشد شهوت شرابى خوش است و ليكن بسيار خور زود هلاك شود عشق بلا و زحمتيستكه از آن نگريزند\r\n\r\n","description":"","footnote":"","page_name":" 912 ","page_number":912},
  {"content":"\r\n\r\nو بر در آن آويزند علم توانگريستكه خداوند آن به هيچ حال درويش نگردد و هيچ جائى غريب نباشد و جهل درويشى استكه صاحب آن اگرچه مال بسيار دارد درويش بود و در شهر خود نيز غريب غرض از نماز ياد كردن خداست و غرض از روزه قهر كردن قوت غضب و شهوت و فائدهء زكات آنكه دوستى مال از دل بيرون كنند و درويشان فرومانده را بنوازند و فائده حج آنكه در سفر از ديدن غرائب و عجايب بسيار قدرت آفريدگار معلوم كنند و با اهل معرفت صحبت دارند و آداب و اخلاق كسب كنند پس هركه پيوسته با ياد حق است بمعنى پيوسته در نماز است و هركه شهوت و غضب او مقهور است بمعنى پيوسته روزه‌دار است و هركه محبت مال از دل بدر كند و درويشانرا بنوازد و حاجات برآرد بمعنى پيوسته در زكات دادنست و هركه بيشتر اوقات در عجايب آسمان و زمين فكر كند و در كمال قدرت او تأمل نمايد و اكتساب اخلاق و آداب كند بمعنى پيوسته در حج گذاردنست و السلام على من اتبع الهدى و از غايت محبت كه سلطانرا با اهل بيت طيبين و طاهرين بوده در ايام سلطنت خود سكه و خطبه بنام ايشان فرمود و در خداترسى بمثابهء بود كه در حدود باكريه بدرويشى رسيد آندرويش چنان كه عادت او بود به خدمت قيام نمود سلطان خواست تا در حق او انعامى كند درويش ابا نمود چونسلطان مبالغه فرمود درويش گفت بزروسيم و جامه احتياجى نيست اما اگر فرمان شود كه چون درويشان جاه نقطى ( ! ) زحمت ايشان سلطانرا سخن درويش خوش آمد و با او دست برادرى گرفت و فرمود مرا فراموش مكن آندرويش بنابر مواخات هرسال جهة او هديه بفرستادى و سلطان آن را بيكى از نزديك خود قرامحمد سپردى تا بفروشد و بهاى آن را مقرر نمود كه بعد از وفات صرف كن و ديگر چيزها شود و در تاريخ گزيده مسطور است كه در زمان الجايتو سلطان از مولانا جمال الدين ميرك كه عالمى عاقلى مقبول القول بود مرويست كه در اين سالها به شهر نيك از بلاد تركستان رسيدم حكايتى عجيب در آن يك ماه واقعشده بود همه زبانها بذكر آن موافق و آن‌چنان كه در آنسال لشكر كفار بجنك ايشان آمده مردم تركستانرا بمحاربهء ايشان ميفرستادند و از شهر نيك مردى قرابهادرنام با آن مرد بجنگ رفت و شهيد شد بعد از يك گوشه خانه قرابهادر كه عيال و اطفال او در آنجا بودند آوازى شنيدند كه منم قرابهادر مرا فلانروز كفار شهيد كردند اكنون مرا اينجا خوشست و من بدينشهر با هفتاد هزار روح باستقبال پيره‌زنى آمده‌ايم كه درخواهد گذشت بعد از 3 روز\r\n\r\n","description":"","footnote":"","page_name":" 913 ","page_number":913},
  {"content":"\r\n\r\nديگر چون ايشان بدين مصلحت ميآمدند من نيز آمدم تا بنگرم كه شما در چه حالتيد ميبايد كه اهل اينشهر را بگوئيد كه آفتى بدين شهر خواهد رسيد صدقه دهيد تا آن بلا دفع شود چون اهل قرابهادر در آن آواز شنيدند آنگوشهء خانه را كه اين آواز شنيدند خراب كردند هيچكس را نديدم باز آواز از گوشهء ديگر برآمد كه منم قرابهادر و روح منست كه با شما سخن ميگويد و تفصيل حكايت در آنكه با اهل شهر بگوئيد تا صدقه دهند و اين آواز همچون آواز اهل ابدانى نبود بلكه همچنان بود كه آوازى بيرون ، اهل خانه در جواب گفتند كه مردم اين سخن را باور نكنند جوابداد كه اهل شهر را بگوئيد تا در ميدان حاضر شوند و چوبى بميدان بر زمين فروبرند تا من از آنچوب با ايشان سخن گويم همچنين كردند اهل اينحكايت مكرر از چوب شنيدند كه گفت بايد دفع اين بلا را صدقه دهيد « اللهم كفى علمك عن المقال و كفى كرمك عن السؤال » و تا سه روز اين آواز در آنشهر از مواضع مختلف مينشيندند بعد از آنكه آن پيره‌زن درگذشت اين آواز ديگر كس نشنيد و اين از عجايب حالاتست\r\n\r\nالجايتو سلطان خدابنده محمد بن ارغون‌خان\r\nبعد از برادر خامس ذيحجه سنه ثلث و سبعمائه در تبريز بر تخت سلطنت نشست سلطنت او بيست و سه سال بوده از پادشاهان مغول پادشاهى مانند او نبود عدل و داد بىنهايت داشت و در تقويت دين اسلام كوشيده و آئين ديگر منسوخ گردانيد و جزيه بر يهود و ترسا معين فرمود و امر كرد تا در جميع ممالك ايران خطبه بنام شريف دوازده امام عليهم الصلاة و السلام خواندند و منصب امير الامرائى بر امير قتلغشاه نوبين مقرر ساخت و صاحب اعظم خواجه سعد الدين را در منصب سابق متمكن داشت و در سنهء خمس و سبعمائه شهر سلطانيه بنا كرد و در ذيحجه سنهء ست و سبعمائه گيلان و رشت مسخر كرده خراج بر ايشان مقرر فرمود اما امير قتلغشاه كه نوبين اعظم بود با چند امير ديگر در راه قرمن در جنگ كشته شدند و در عاشر شوال سنهء احدى عشر و سبعمائه بر وزير خواجه سعد الدين ساوجى غضب كرده او را بكشت و خواجه على شاه تبريزيرا در وزارت با خواجه رشيد شريك گردانيد الجايتو سلطان در شوال سنهء اثنى عشر و سبعمائه بشام رفت و به صلح مراجعت فرمود و چون دوازده سال و نه ماه از پادشاهى او بگذشت در شب عيد رمضان سنه ست عشر و سبعمائه وفات يافت خواجه حمد اللّه مستوفى در تاريخ او گفته :\r\n\r\n","description":"","footnote":"","page_name":" 914 ","page_number":914},
  {"content":"\r\n\r\n از هشتصد و شانزده چه نه ماه گذشت * از گاه و گلاه سرورى شاه گذشت\r\nبگذشت و جهان بىوفا را بگذاشت * آگاه ز حال خويش ناگاه گذشت \r\nاو را در مقبرهء كه در جنب ابواب البر ساخته دفن كردند ولادتش دوازدهم ذيحجه سنه ثمانين و ستمائه\r\n\r\nسلطان ابو سعيد خان بهادر خان بن الجايتو سلطان\r\nبعد از پدر پادشاه شد و چون دوازده ساله بود زمام امور سلطنت در دست امير چوپان بود و امير چوپان ايالت خراسان به پسر خود امير حسن داد و گرجستان به پسر ديگر شاه محمود و ديار روم به پسر ديگر امير تيمور تاش تفويض كرد و پسر ديگرش امير دمشق را بر در خانه نيابت داد و دلشاد خاتون دختر دمشق را با سلطان تزويج كرد و خواجه رشيد را از وزارت عزل نمود و بعد از مدتى در حدود ابهر او را در شهور سنه ثمان عشر و سبعمأه بقتل آورد و چون دوازده سال از پادشاهى سلطان ابو سعيد گذشت با امير چوبان متغير گشت و با دختر او بغداد خواتون كه در حبالهء امير شيخ حسن ايلكانى بود عشق ورزيدن گرفت و خواستكه او را از امير شيخ بيرون آورده بنكاح خود درآورد امير چوبان تمكين نكرد و فتنهء عظيم پيدا گشت و امير چوپان با پسران در سر اين كار شدند و خاتمه كار امير چوپان و فرزندان خواهد آمد و عاقبت امير شيخ حسن بغداد خاتونرا طلاق داده بنكاح سلطان درآمد و سلطان شيفته و فريفته او شد عنان اختيار سلطنت در قبضه اقتدار او نهاده او را ملقب بخواند كار ساخت وزارت بعد از قتل امير چوپان در سنه ثمان و عشرين و سبعمائه بخواجه شهاب الدين محمد رشيد كه بانواع فضائل و خصائل آراسته بوده تفويض فرمود سلطان در حسن خط شاگرد خواجه نصير صيرفيست و در شجاعت از ساير پادشاهان مغول ممتاز بود اول پادشاهى كه در ايران لقب مادر اضافه اسم او كردند اوست تابستان در سلطانيه نشستى و زمستان در بغداد باقراباغ قشلاق گرفتى و او را با ارباب فضل و هنر و شعر ميلى تمام بود و صورت خوب و سيرت نيكو داشت ولادتش در شب چهاردهم ذيقعده سنه اربع و سبعمائه اتفاق افتاد در ماهى دشت طارم و وفاتش در بيلقان از آنجا نعش او را بسلطانيه نقل كردند و در گنبديكه قرب سلطانيه بود مدفون شد بعد ميرزا اميرانشاه بن تيمور بتخريب آن گنبد حكم كرد و او را از آنجا بيرون آورده بگنبد ابواب - البر در پهلوى پدرش الجايتو سلطان دفن كردند ابن يمين در تاريخ او گفته :\r\n\r\n","description":"","footnote":"","page_name":" 915 ","page_number":915},
  {"content":"\r\n\r\nچونگذشت از سال هجرت هفتصد با سى و شش وز ربيع آخرين هم سيزده بگذشته بود\r\n در قراباغ از سر سلطان اعظم بو سعيد * دست تقدير الهى افسر شاهى ربود \r\nمدت سلطنت نوزده سال و در زمان خواجه عليشاه كه مدت دوازده سال وزارت كرده بود و در اواخر جمادى الاخر سنه اربع و عشرين و سبعمائه در اوجان وفات يافت در عهد مغول وزير خود غير از او نمرد نعش او را به تبريز بردند او را در مقبرهء كه بجنب عمارت ساخته بود دفن كردند بعد از سلطان ابو سعيد سلاطين مغول در سلطنت استقلال يافتند و دولت ايشان بغايت ضعيف گشت و مغلوب امرا گشتند و در ايران از هرطرف پادشاهى بحكومت نشست چنان كه خواهد آمد و بالجمله چونسلطان ابو سعيد در گذشته هفت تن ديگر از مغول نام سلطنت داشتند و عزل و نصب ايشان در دست امرا بوده و شرح حال هر يك گفته مىشود .\r\n\r\nارپا خان\r\nچون از نسل ابو سعيد كسى نماند ارپاخانرا كه از نسل اربق بوكاى بن تولى بود بسعى خواجه غياث الدين محمد وزير رشيد تكانى برداشتند على پادشاه كه خال ابو سعيد بود چون خبر وفات سلطان ابو سعيد و جلوس ارپا خان در عراق عرب بشيند بغايت متغير شد و با اقوام اوريات موسى خانرا از نسل بايد و خان بسلطنت برداشت و صناديد عرب را با خود متفق ساخته و با عظمت هرچه تمامتر متوجه ارپا خان شد چون ارپاخان از اين فتنه خبر يافت با تمامى لشكر روى بديشان نهاد و در روز چهارشنبه هفدهم رمضان سنه ست و ثلاثين و سبعمائه در حدود جعنو بهمرسيدند و بيشتر امراى ارپا خان از او روىگردان شده بموسى خان پيوستند كه ميل خاطر مردم بنژاد هلاكو خان بيشتر بوده بدين سبب شكست بر ارپا خان افتاده بگريخت بعد از چند روز او را در ولايت سجاس گرفته باوجان آوردند در روز عيد فطر يكشنبه مدت سلطنت او پنجاه و كسرى بود خواجه غياث الدين وزير برادرش در اينجنگ بدست افتادند خواجه غياث الدين وزيرى بىنظير و بزرگى عديم المثل بود علماى آنزمان باسم او مصنفات كردند از آن جمله مولانا قطب الدين رازى شرح مطالع بنام او نوشته و خواجه سلمان ساوجى قصيدهء در مدح او گفته و شيخ اوحدى اصفهانى جام‌جم باسم شريف او بنظم آورده و قاضى عضد ايجى كه صاحب كتاب مواقفست در وقتى كه دست مبارك وزير شهيد مشار - اليه را بشيراز فرستاده بودند مرثيهء گفته و اين ابيات از آنمرثيه است .\r\n\r\n","description":"","footnote":"","page_name":" 916 ","page_number":916},
  {"content":"\r\n\r\n يا حاملا ليد الوزير منوطة * فوق القضيب فقد حملت جليلا\r\nما بالها ذلت و مدة عمرها * تغنى فقيرا او تعز ذليلا\r\nمهلا لتلك يدا تعود بطنها * بذل النوال و ظهرها تقبيلا \r\n\r\nموسى خان بن على بايدوخان\r\nبعد از كشته شدن ارپا خان در شوال سنهء ست و ثلاثين و سبعمائه در اوجان بر تخت خانى نشست و در آنحال امير شيخ حسن بزرگ كه مشهور است و در كماغ بود و از روم و كرج لشكرى كرد و محمد خانرا از نسل هلاكو خان بپادشاهى برداشت و متوجه تبريز شد و در موضع نوسهر اوراق با موسى خان و على پاشا جنگ كرده على پاشا را بكشت و موسى خان بهزيمت رفت .\r\n\r\nمحمدخان بن مأجوب بن امير حسين بن هلاكوخان\r\nبعد از كشته شدن على پاشا در اواخر ذيحجه سنهء ست و ثلاثين و سبعمائه در اواجان بر تخت نشست امير شيخ حسن دلشاد خواتونرا كه محبوبهء سلطان ابو سعيد بود در نكاح درآورد و بتدبير حسن بضبط و ربط نسق مملكت مشغولشد و وزارت بامير شمس الدين زكريا داد كه خواهرزادهء خواجه غياث الدين وزير بوده بعد از آن\r\n\r\nطغا تيمور\r\nكه در مازندران بود خروج كرد و امير حسن چوپانى و اقوام مغول را كه در خراسان بود جمع آورد و آهنگ تبريز كرد چون بحدود آذربايجان رسيدند موسى خان با اقوام اوريات بايشان پيوست و چونمحمد خان و امير شيخ حسن از اينمعنى آگاهى يافتند لشكر بجنگ ايشان آوردند و در صحراى گرم رود اتفاق جنگ كردند لشكر محمد خان ظفر يافتند و موسى خانرا بدست آوردند و سرش برداشتند و اينواقعه روز اضحى سنهء سبع و ثلثين و سبعمائه بود و طغاتمخان بخراسان گريخت پس از اين امير شيخ حسن كوچك پسر ترتاش بن چوپان كه در روم بود از آنجا لشكر جمع آورده متوجه تبريز شد و در حدود نخجوان با محمد خان و شيخ حسن بزرگ جنگ كرده مظفر شد و محمد خانرا بقتل آورد و شيخ حسن بزرگ بگريخت و به طرف سلطانيه رفت و اينواقعه در عشرين ذيحجه سنهء ثمان و ثلاثين و سبعمائه بود و مدت سلطنت محمد خان يكسال بود\r\n\r\nساقى بيك‌خاتون\r\nدختر سلطان‌محمد الجايتو بعد از قتل محمد خان بتعيين شيخ حسن كوچك در تبريز بسلطنت نشست و با شيخ حسن كوچك متوجه سلطانيه شدند و شيخ\r\n\r\n","description":"","footnote":"","page_name":" 917 ","page_number":917},
  {"content":"\r\n\r\nحسن بزرگ نيز با بند پيش آمد و شيخ حسن بزرگ و كوچك صلح كردند و يكديگر را كنار گرفتند بعد از آن ساقى بيك و شيخ حسن كوچك بقراباغ رفتند و آنجا قشلاق كردند و شيخ حسن بزرگ بسلطانيه آمد و زمستان آنجا بود چون بهار شد طغاتمر خان باز لشكر جمع آورده بعراق آمد و شيخ حسن بزرگ در ساوه به خدمت او پيوست و پيشكشيها نمود و انقياد كرد و از آنجا متوجه سلطانيه شدند چونحسن كوچك طغاتمر خانرا در خفيه فريب داد و بنكاح ساقى بيكخاتون و دلشاد خاتون مطيع كرد و بقتل امير شيخ حسن بزرگ ترغيب فرمود و طغاتمر خان قبول كرد و بسوداى دو خاتون در اين باب خط يد خود نزد شيخ حسن كوچك فرستاد اينخط را بوسيله مجرى با شيخ حسن بزرگ نمود ميان طغاتمر و شيخ بزرگ فتنه عظيم روينمود طغات‌مر خان را جاى اقامت نمانده در شب از لشكر بيرونرفته در استراباد فرار نمود بعد از چند سال سربداران كه پس از وفات سلطان ابو سعيد خان در سبزوار خروج كرده بودند ايشانرا دعوت انقياد كرده بخدمتش آمدند و چون فرصت يافتند در استراباد بر سر شيلان تبرزينى بر كلهء او زدند و بكشتند در تاريخ قتل او گفته‌اند :\r\n تاريخ مقتل شه عالم طغاتمر * از هجره بود هفتصد و پنجاه و چار سال\r\nدر روز شنبه از مه ذيقعده شانزده * كين حال گشت واقع از حكم ذو الجلال \r\nبعد از طغاتمر خان شيخ حسن بزرگ با امراء بلشكرگاه چوپانيان پيش ساقى - بيك خاتون درآمد و دست ساقى بيك بوسه داده عذرخواهى نمود و باتفاق روى باوجان نهادند و بعضى از امراء متوجه تبريز شدند و امير شيخ حسن بزرگ در دو فرسنگى اوجان فرود آمدند و در اين اثنا شيخ حسن كوچك ساقى بيك را از پادشاهى معزول كرد و شخصى سليمان نامرا كه از نژاد هلاكو خانست بر تخت نشاند\r\n\r\nسليمان خان بن محمد بن سنكى بن نشمت بن هلاكوخان\r\nبسلطنت نشست و شاهزاده ساقى بيكرا در نكاح آورد و اينحال در تابستان سنهء تسع و سبعمائه بود بعد از آن امير شيخ حسن از غدر چوپانيان انديشيده به راه بغداد رفت و طغاتمرخان را بپادشاهى برداشت ج\r\n\r\nهان تيمور خان بن الافرنك بن كىخاتون خان بن ابقاى خان\r\nباهتمام امير شيخ حسن بزرگ باسم سلطنت موسوم شده در مملكتى كه در تصرف امير شيخ حسن بزرگ بود خطبه بنام او خواندند و در آخر ذيحجه سنهء اربعين و سبعمائه بجنگ سليمانخان و امير شيخ حسن كوچك\r\n\r\n","description":"","footnote":"","page_name":" 918 ","page_number":918},
  {"content":"\r\n\r\nرفتند و شكست خوردند بعد از آن امير شيخ حسن بزرگ جهان تيمور خانرا بسبب آنكه در جنگ سستى كرده بود از سلطنت معزول كرد و مرتبهء امير شيخ حسن كوچك بلند شد و بنيابت سلطنت در حكومت مستقل گشت و خاتمهء كار هردو شيخ عنقريب ايراد خواهد يافت انشاء اللّه\r\n\r\nانو شيروان‌خان\r\nملك اشرف در زمان حكومت خود او را چند روزى بخانى نصب فرمود بعد از آن تا زمان ظهور پادشاه صاحبقران امير تيمور گوركان كه سيمور غيمتش خلانرا بخانى برداشته بود ديگر كسى در ايران خان نبود\r\n\r\nگفتار در ذكر ملوك طوائف\r\nكه بعد از سلطان ابو سعيد در ايران حكومت كرده‌اند ذكر\r\n\r\nچوپانيان\r\nكه اول ايشان\r\n\r\nامير چوپان سلدوز\r\nاست كه در زمان سلطان غازان و الجايتو از امراى بزرگ بود و در عهد سلطان ابو سعيد مدت دوازده سال مدار سلطنت بر او بود و در طريق عدل‌وداد و مردى و فتوّت و مردانگى و مروت نظير نداشت و بمحامد صفات و محاسن سمات آراسته بود در راه مصر و شام و باديهء مكه معظمهء عمارات ساخته و خيرات بسيار كرده و اجراى آبى كه در مكه كرده تا زمان او هيچكس نكرده در فتنه دخترش بغداد خاتون چنانچه سابقا گذشت خبر قتل پسرش امير دمشق در خراسان به دو رسيد امير چوپان با هفتاد هزار سوار بانتقام قتل پسر متوجه عراق شد چون در قومه‌روى نزول كرد لشكر او روگردان شده بسلطان ابو سعيد پيوستند امير چوپان فرار كرده بخراسان مراجعت نمود او را در سنهء ثمان و عشرين و سبعمائه در هرات ملك غياث الدين كرت ديگر بفرمان سلطان ابو سعيد كشت نعش او را دختر او بغداد خاتون كه در حبالهء سلطان ابو سعيد بود به مكه فرستاد تا در عرفات حجاج بر او نماز گذاردند و از آنجا بمدينهء طيبه بردند و بگورستان بقيع دفن كردند و امير چوپان نه پسر داشت امير حسن كه والى خراسان بود در فتنهء پدرش بخوارزم و آنجا در بعضى حروب زخم خورد و بدان درگذشت و امير تيمور تاش كه والى روم بود بعد از استماع قتل پدر بمصر رفت و در آنجا بفرمودهء ملك تاجر بقتل رسيد و امير دمشق خواجه كه نائب سلطان ابو سعيد بود و ولد دلشاد خاتونست در شوال سنهء سبع و عشرين و سبعمائه در سلطانيه بفرمان سلطان ابو سعيد خان بقتل رسيد و حلاد خان كه مادر او دولندى خاتون دختر سلطان محمد خدابنده بود او نيز بفرمودهء ملك غياث الدين بعد از امير چوپان بقتل آمد\r\n\r\n","description":"","footnote":"","page_name":" 919 ","page_number":919},
  {"content":"\r\n\r\nو پسر ششم امير چوپان امير سيور خان و مادر او دختر ديگر سلطان محمد است ساقى بيك خاتون در ديار بكر بفرمودهء امير ايلكانى پسر امير شيخ حسن بزرگ بقتل آمد و سه پسر ديگر امير چوبان سيوكشاه و باغى باستى و نوروز بودند اما باغى باستى در تبريز بفرموده ملك اشرف بن امير تيمور تاش بقتل آمد و احوال سيوكشاو نوروز معلوم نشده\r\n\r\nامير شيخ حسن بن امير تيمور تاش بن امير چوپان\r\nبعد از سلطان ابو سعيد و ارپا خان چنانچه گذشت بر مملكت آذربايجان و ديار بكر و روم و بعضى از عراق عجم حاكم گشت و پادشاه نشان بود چند روزى ساقى بيك خاتونرا بخانى برداشت بعد از آن او را عزل كرد و سليمان خانرا نصب كرد و امير شيخ حسن بزرگ چند نوبت با او محاربه كرد مغلوب شد در تبريز عمارت استاد شاگرد او يافته است سياست تمام داشت چهار سال و نيم در حكومت بسر برد بعد از آن زوجهء او عزت ملك در شبى كه امير شيخ حسن در حرم مست خفته بود خصيتين او را بيفشرد و بدان درگذشت و خواجه سلمان ساوجى گفته .\r\n ز هجرت نبوى رفته هفتصد و چل و چهار * در آخر رجب افتاد اتفاق حسن\r\nزنى چگونه زنى جزء خيرات حسان * به زور و بازوى خود خصيتين شيخ حسن\r\nگرفت محكم و ميداشت تا بمرد و برفت * زهى خجسته زنى خايه‌دار و مردافكن \r\n\r\nملك اشرف بن امير تيمورتاش بن امير چوپان\r\nبعد از برادر بر ممالك آذربايجان و عراق عجم و آران حاكم گشت او نيز چند روز انوشيروان‌خان را نصب كرد بعد از آن عزل ساخت مردى ظالم و ستمكار و غدار ناسازگار و جورپيشه بود و ظلم بسيار كرده بود و در مملكت خود از ترك و تاجيگ كه گمان چيزى بر او برد او را محبوس و ناچيز ساختى تا آن محقر به دو رسيد و در هرچندگاهى باميرى از امراى خود قصد كردى و اموال او ببردى و منصبش بر ديگرى دادى آنقدر اموال از ظلم جمعكرد كه چهارصد قطار استر و هزار قطار شتر از جواهر و زر سرخ و سفيد و اجناس در خانهء او جمعشده بود چون مردم از ظلم او بجان رسيدند حضرت شيخ صدر الدين صفوى قدس سره بگيلان رفت و خواجه شيخ كججى بشام افتاد و خواجه محيى الدين بردعى بقبچاق رفت و در شهر سراى و منزل گرفت و در آنحال جانى بيك پادشاه دشت قبچاق بود بوعظ او حاضر شد در اثناى وعظ شرح ظلم ملك اشرف بنوعى\r\n\r\n","description":"","footnote":"","page_name":" 920 ","page_number":920},
  {"content":"\r\n\r\nتقرير كرد كه پادشاه و اهل مجلس بگريه افتادند جانى بيك خان در عرض دو ماه ترتيب لشكر داده متوجه آذربايجان گشت چون ملك اشرف از توجه او خبر يافت خواتين را با خزاين النجق روانه كرد ايشان هنوز بقلعه نرسيده بودند كه لشكر جانى بيكخان دررسيد و ملك اشرف روسياهرا در حدود خوى بدست آوردند بفرمان شمشيرى چنان در پهلويش فروبردند كه از آن طرفش بيرون آمد سر او را به تبريز بردند و بر در مسجد مراغيان آويختند و قطارهاى زر سرخ و زر سفيد و جواهر واقمشه كه بظلم اندوخته بودند بدست مردم جانى بيك درآمد و يكى از شعرا گفته :\r\n ديديكه چه كرد اشرف خر * او مظلمه برد و ديگرى زر \r\nو اين صورت در اوايل سنه تسع و خمسين و سبعمائه بود بعد از اين از چوپانيان كسى بسلطنت نرسيد جانى بيكخان با ده هزار سوار به تبريز آمد و در دولتخانه آنجا نزول كرد و لشكر او در ميان راهها و رودخانها فرود آمدند و هيچكس را يارا نبود كه در خانه رعيت نزول كند يكشب در تبريز بود و صباح در مسجد خانه عليشاه نماز گذارد و از آنجا باوجان رفت دو نوبت لشكر او در آنسال بزراعت مردم عبور كردند و يك خوشه غله نشكستند و جانى بيك پسر خود بردى بيك را با پنجاه هزار سوار در تبريز سلطنت داد و خود بجانب قبچاق مراجعت كرد بعد از چند وقت خبر مرض جانى بيك رسيد و استدعا بر حضور شاهزاده بردى بيك كرده بودند بنابراين شاهزاده عازم دشت قبچاق گرديد و اخجقرا در تبريز نيابت داد اخجق در قراباغ قشلاق گرفت و در تظلم قدم بر قدم اشرف نهاد سرانجام او در خلال حال سلطان اويس ايلكانى معلوم خواهد شد ذكر\r\n\r\nايلكانيان\r\nاز ايشان چهار تن سلطنت كردند ايلكانيه از اروغ چنگيز خان هميشه بومين لشكركش بودند از ايشان امير آق برغاى بن امير ايلكانى در زمان سلطنت كيخاتون خان منصب امير الامرائى داشت و در فتنه بايد و خان بقتل آمد پسرش امير حسين در زمان سلطان ابو سعيد در خراسان امير الوس بود و دختر ارغونخانرا در نكاح داشت در محرم سنهء اثنى و عشرين و سبعمأه درگذشت\r\n\r\nشيخ حسن يونان\r\nكه بشيخ حسن بزرگ ملقبست در آخر عهد سلطان ابو سعيد ايالت روم به دو دادند و او تا انقراض دولت سلطان بحكومت آنمرزوبوم مشغول بود و بعد از ارپا خان چونعلى پاشاه مستولى شده بود از روم باتفاق قوم جلاير\r\n\r\n","description":"","footnote":"","page_name":" 921 ","page_number":921},
  {"content":"\r\n\r\nبعزم رزم او در حركت آمد و در رابع عشر شهر ذيحجه سنهء ست و ثلاثين و سبعمائه با على پاشا جنگ كرد و غالب آمد و دلشاد خاتون دختر امير دمشق كه محبوبهء سلطان ابو سعيد بود و خال بغداد خاتونرا كه سلطان ابو سعيد باكراه از او گرفته بود بوصال دلشاد خاتون بدل كرد و چون امير شيخ حسن چوپانى خروج نموده ميان ايشان محاربات رفت و در آخر امير شيخ حسن ايلكانى بعراق عرب رفت و قرب هفده سال حكومت كرد و در سنهء سبع و خمسين و سبعمائه در بغداد بجوار رحمت حقتعالى انتقال كرد و در نجف متبرك مدفونشد در زمان حكومت او كوفه خراب گرديد و مردم آنجا متفرق شدند و از آنوقت تا اينزمان همچنان خرابست\r\n\r\nامير شيخ اويس بن امير شيخ حسن\r\nبعد از پدر بر تخت نشست و خواجه سلمان در تهنيت جلوس او قصيده‌اى گفته كه مطلعش اينست :\r\n مبشران سعادت بر اين بلند رواق * هميكنند ندا در ممالك آفاق\r\nكه سال هفتصد و پنجاه و هفت ماه رجب * باتفاق خلايق به يارى خلاق\r\nنشست خسرو رويزمين باستحقاق * فراز بخت سلاطين بدار ملك عراق\r\nنشستنى كه براى نثار مجلس او است * پر از جواهر انجم سپهر را اطباق\r\nخدايگان سلاطين عهد شيخ اويس * پناه و پشت ملوك جهان على الاطلاق \r\nسلطان در بهار سنه تسع و خمسين و سبعمائه از بغداد عزيمت آذربايجان كرد و با اخچق كه از جانب بردى بيك خان حاكم شده بود جنگ كرد و مظفر شد اخچق فرار كرد سلطان به تبريز بر تخت نشست و چهل و هفت امير را از أمراى ملك اشرف بياسارسانيد و ببغداد مراجعت كرد در غيبت سلطان اخچق باز به تبريز آمد و بحكومت نشست و در سنه ستين و سبعمائه امير مبارز الدين محمد مظفر از شيراز بآذربايجان آمد و با اخچق جنگ كرد و او را بكشت و به تبريز آمد سلطان اويس از بغداد متوجه تبريز گشت چون محمد مظفر از توجه سلطان خبر يافت بشيراز مراجعت نمود و سلطان بدار السلطنه آمد و اخچق را بدست آورده بكشت و هفده سال باستقلال سلطنت كرد و در دويم جمادى اول سنه ست و سبعين و سبعمائه وفات يافت سلطان اويس پادشاهى لطيف‌طبع كريم بود خواجه سلمان و شرف الدين ورامى و خواجه محمد عصار و عبيد زاكانى مداح او بودند و در مرثيه او خواجه سلمان گفته :\r\n\r\n","description":"","footnote":"","page_name":" 922 ","page_number":922},
  {"content":"\r\n\r\n ايفلك آهسته رو كارى نه‌چندان كردهء * ملك ايرانرا بمرك شاه ويرانكردهء\r\nآسمانيرا فرود آوردهء از اوج خويش * بر زمين افكندهء با خاك يكسان كردهء\r\nآفتابيرا كه خلق عالمش در سايه بود * زير مشت گل به صد خاريش پنهان كردهء\r\nنيست كارى مختصر گر بر حقيقت ميروى * قصد خون و مال و عرض هر مسلمان كردهء\r\nزينمصيبت در زمين واقع نشد در دور تو * آسماناز آنزمان كآغاز دورانكرده \r\nقبر سلطان اويس در مزارعات شادباد تبريز است در جنب مزار حضرت شيخ بزرگوار خواجه احمد شاه آباديست\r\n\r\nسلطان حسين بن سلطان اويس\r\nبر جاى پدر نشست و شصت سال پادشاهى كرد برادرش سلطان احمد در يازدهم صفر سنه اربع و ثمانين بر او خروج كرد و او را در تبريز بكشت و در دمشقيه تبريز مدفونست\r\n\r\nسلطان احمد بن سلطان اويس\r\nبعد از برادر شاه شد سفاك و بيباك بود و دولت متزلزل داشت اول ( كذا ) خود مكررا واقعشد در ابتداى سلطنت او از دشت قبچاق قريب صد هزار كس در زمستان از راه دربند بآذربايجان آمدند و هشت شبانه‌روز در تبريز غارت ميكردند و ميكشتند آنچه در اينواقعه بر مردم تبريز واقعشد زبان قلم از او عاجز است و اين صورت در سنه سبع و ثمانين و سبعمائه روى نمود و در سنه ثمان و ثمانين كه چهار سال از سلطنت او گذشته بود پادشاه صاحبقران امير تيمور گوركان بآذربايجان آمد و مسخر كرد و سلطان احمد عرب قانعشد و هفت سال پادشاه آنجا بود باز در سنه خمس و تسعين و سبعمائه امير تيمور به قصد او متوجه بغداد شد سلطان احمد بغداد را گذاشته بمصر رفت و عراق عرب به تصرف امير تيمور درآمد بعد از آن دوازده سال ديگر كه امير تيمور در حيات بود سلطان احمد گاهى در مصر بود و گاهى در روم و بغداد نيز آمد و هرچندوقت فتنه بر ميانگيخت بعد از وفات امير تيمور ديگرباره او را سلطنت عراق عرب ميسر شد و قريب پنجسال ديگر حكومت كرد و باروى بغداد كه بفرمان امير تيمور خراب ساخته بودند از نو عمارت كرد و اين بارو كه حالا بغداد دارد آنست كه او ساخته است و در سنهء ثلث عشر و ثمان مائه بعظمت هرچه تمامتر به تبريز آمد و در شنب غازان باقرا يوسف تركمان جنك كرد و منهزم شد و قمر آب باغ پنهان گشت مردم قرا يوسف او را از آنجا بيرون آوردند و در شب يكشنبه بيستم ربيع الاخر سنهء مذكور گشته شد و در مدرسه دمشقيه در\r\n\r\n","description":"","footnote":"","page_name":" 923 ","page_number":923},
  {"content":"\r\n\r\nپهلوى برادرش سلطانحسين مدفونشد دولت ايلكانيان به او رسيد سلطان احمد صاحب فهم و استعداد بود شعر ميگفت و موسيقى خوب ميدانست و خواجه حافظ شيرازى دو غزل در مدح او گفته مطلع يكى اينست :\r\n احمد اللّه على معدلة السلطانى * احمد شيخ اويس و حسن ايلخانى \r\nو مطلع غزل ديگر اينكه :\r\n كلك مشكين تو روزيكه ز ما ياد كند * ببرد اجر دو صد بنده كه آزاد كند \r\nذكر\r\n\r\nامير اسحق اينجو\r\nو او پسر امير محمود شاه اينجوست و اصل او از فارس است و صاحب تاريخ گزيده آورده كه از نسل خواجه عبد اللّه انصاريست و نسبش بر اينموجب بمحمود شاه بن محمد بن فضل اللّه الملقب بآق خواجه « و كان ساكنا بقرية سونيقان من ضياع قزوين و هو عبد اللّه بن اسعد بن نصر بن محمد بن عبد اللّه الانصارى » و در زمان پادشاهان مغول وكيل خاصه شريفه بود و از آن او را اينجو ميگفتند كه آنچه خاصه آنسلاطين بود او را اينجو ميگفتند او را در شيراز املاك بسيار پيدا شده اكثر مردم شيراز به دو ارتباط تمام داشتند و حكام آنجا بيمشورت و صلاح وكلاى او دخل در مهمات نميتوانستند كرد و كلويان شيراز حكم ملازمان او داشتند در زمان سلطان ابو سعيد خان مرتبه او بلند شد و او را امير چوپان تربيت كرد و بعد از سلطان ابو سعيد خان چون ارپا خان بسلطنت نشست به خيال غلطى كه او ميخواهد ديگريرا از اولاد چنگيز خان بسلطنت نشاند امير محمود شاه را بقتل آورد از پسران او امير مسعود شاه بروم رفت و امير شيخ ابو اسحق بامير على پاشا كه خال ابو سعيد بود پيوست و چون ارپا خان بقتل آمد بفارس رفت و به دارائى مملكت شيراز قيام نمود و در شهور سنهء اربعين و سبعمائه كه امير شيخ حسن كوچك بحكومت نشست ايالت فارس بامير پير حسين چوپانى تفويض فرمود و او بفارس آمده و اولاد مير محمود شاهرا كه صاحب اختيار يافت وزارت خود بامير سلطان كه يكى از پسران امير محمود شاه بود رجوع كرد بعد از چند مدت بملاحظهء آنكه خود اختيارى ندارد امير سلطانرا بقتل آورد و بدين سبب شيرازيان غوغا كردند و نزديك بود كه امير حسين در ميانه كشته شود بهزار حيله فرار كرد و خود را بامير شيخ حسن كوچك رسانيد و لشكرى برداشت و متوجه فارس شد و كرمان بامير مبارز الدين\r\n\r\n","description":"","footnote":"","page_name":" 924 ","page_number":924},
  {"content":"\r\n\r\nمظفر داد و اصفهان بامير شيخ ابو اسحق اينجو شفقت كرد بنابر آنكه به خدمت او سبقت كرده بود بعد از اين ملك اشرف بعراق آمد و شيخ ابو اسحق بواسطهء رنجشى كه از امير پير حسين داشت حكومت فارس را در نظر او جلوه داد و باتفاق متوجه شيراز شد امير پير حسين بىآنكه جنگى واقع شود فرار نمود و امير شيخ ابو اسحق رخصت يافته قبل از آنكه ملك اشرف بشيراز آيد بشيراز درآمد و شهر را محكم كرد و ملك اشرف ظالمرا بشيراز گذاشت در اين اثنا خبر رسيد كه امير شيخ حسن كوچك بر دست زوجه‌اش در تبريز بقتل آمد و ملك اشرف بآذربايجان معاودت كرد امير شيخ ابو اسحق در شيراز بحكومت نشست بعد از اين برادرش مسعود شاه در خدمت امير باغى باستى پسر امير چوپان كه از جانب امير حسن بزرگ بحكومت فارس آمده بود بشيراز آمد امير شيخ ابو اسحق بشيراز آمده با او متفق شده امير باغى باستى امير مسعود شاهرا بقتل آورد و امير شيخ ابو اسحق بسلطنت نشست و سكه و خطبه بنام خود تعيين فرمود و اين صورت در سنه اربع و اربعين و خمسين و سبعمأه روى نمود و امير شيخ ابو اسحق مدت چهارده سال پادشاهى كرد بعد از آن در روز جمعه بيست و يكم جمادى اول سنه ثمان و خمسين و سبعمائه در ميدان شيراز بفرمان امير مبارز الدين محمد بقتل رسيد و شرح اينواقعه بر سبيل اجمال در بيان احوال مبارز الدين مظفر خواهد آمد خواجه حافظ در تاريخ اينواقعه گفته :\r\n بروز كاف و الف در جمادى اول * بسال ذال و دگر حاونون على الاطلاق\r\nسپهر حلم و حيا آفتاب جاه و جلال * جمال دينى و دينشاه شيخ ابو اسحق\r\nميان عرصه ميدان چه ديد تيغ عدو * نهاد بر دل احباب خويش داغ فراق \r\nابو اسحق را در همين ميدان سعادت كه خود ساخته بود دفن كردند مدت حكومت ايشان قبل از سلطنت ده سال و در ايام سلطنت چهارده سال بود ذكر\r\n\r\nمظفريان\r\nايشان هفتند مدت ملكشان هفتاد و دو سال\r\n\r\nجد اعلاى ايشان امير غياث الدين حاجيست\r\nو از سجاوند خواف خراسان بود و در زمانيكه لشكر اسلام بتسخير ولايت خراسان آمده بودند اجداد او از ديار عرب بدانجانب آمدند و در آنوقت كه لشكر تاتار بولايت خراسان آمدند و او به طرف يزد آمد مردى قوىهيكل بالابلند بود در يزد هر - چند موزه جستند كه بپاى وى راست آيد نيافتند عاقبت قالبى هيجده تراشيدند و شمشير او\r\n\r\n","description":"","footnote":"","page_name":" 925 ","page_number":925},
  {"content":"\r\n\r\nبسنك يزد سه من و نيم بود و او سه پسر داشت ابو بكر و محمد و منصور از ابو بكر و محمد نسل نماند و منصور را سه پسر بود امير محمد و امير على و امير مظفر امير على فرزند نداشت و امير محمد يك پسر داشت و امير بدر الدين ابو بكرنام كه پدر شاه سلطانست و احوال شاه سلطان خواهد آمد و\r\n\r\nامير مظفر\r\nهرچند از برادران كهتر بود اما آثار دولت از جبين او لايح بود و بغايت پاكدامن و نيك اعتقاد بود اتابك يوسف شاه بن علاء الدوله او را تربيت فرمود و سرحد ميبد به دو داد و او مدتها در آنحدود دستبردها نمود و قطاع الطريق را كه در آنحوالى دست يافته بودند برانداخت بعد از آن به خدمت ارغون‌خان پيوست و شكل و شمايل او پسند ارغونخان آمد و او را به يساولى تعيين كرد و بعد از وفات ارغون خان در تربيت او بيفزود و بعد از كىخاتون خان امير مظفر در ربيع الاول سنه اربع و تسعين و ستمائه باردوى غازانخان آمد و امارت هزاره و طبل و علم به دو تفويض فرمود و مرتبه و جاه او بلند و رفيع و در اواسط جمادى الاخر سنهء سبعمائه امير مبارز الدين محمد در ميبد از او متولد شد و بعد از آن غازان‌خان در زمان الجايتو سلطان مرتبهء او زياد گشت و در سيزدهم ذيقعده سنه ثلث عشر و سبعمائه در شبانگاه وفات يافت و او را بميبد نقل كردند و در مدرسهء كه خود بنا نموده بود مدفونشد امير مظفر را يك پسر بود امير مبارز الدين محمد كه يكدختر او را به برادرزادهء خود امير بدر الدين ابو بكر داده و شاه سلطان از او متولد شده\r\n\r\nامير مبارز الدين محمد بن مظفر\r\nسيزده ساله بود كه پدرش وفات يافت مردى ديندار و شجاع بود و در تقويت دين اسلام و تعظيم شرع و تربيت علماء و رعايت رعايا جدى بليغ داشت در شوال سنهء ثمان عشر و سبعمائه سلطان ابو سعيد بسعى خواجه غياث الدين وزير او را تربيت كرد و حكومت خطه يزد به دو دادند و در مدت چهار سال بيست و يكجنك بانكودربانكرد و ايشانرا مستاصل گردانيد و شوكت و عظمت تمام يافت و در سنه خمس و عشرين و سبعمائه او را پسرى شد شاه شرف الدين مظفر نام كرد و در سنه تسع و عشرين و سبعمائه دختر سلطان قطب الدين شاه جهان بن سيور - عثمش سلطانرا در نكاح آورد شاه شجاع و شاه سلطان از وى متولد شدند بعد از سلطان ابو سعيد چوندولت مغول ضعيف شد و در ايران از هرطرف مردم در ملك طمعكردند امير مبارز الدين محمد بنياد اساس سلطنت نهاد روزبروز دولت او در ترقى بود و در محرم سنه اثنى و اربعين و سبعمائه كرمانرا مسخر كرد بعد از آن ميان او و شيخ\r\n\r\n","description":"","footnote":"","page_name":" 926 ","page_number":926},
  {"content":"\r\n\r\nابو اسحق در اصفهان بدست شاه سلطان حسين گرفتار شد و او را بشيراز بردند و در روز جمعه بيست و يكم جمادى اول سنه ثمان و خمسين و سبعمائه در ميدان سعادت شيراز بكشتند و ملك فارس او را صافى شد و در اثناى اين محاربات پسرش نيز لرستان مسخر كرد و در استيصال اوغانى و جرمانى كه طايفهء از مغولند كه بالتماس جلال الدين سيور - عثمش ارغونخان ايشانرا بجهة محافظت بسرحد كرمان فرستاد و فتنه و فساد ايشان تا زمان امير تيمور گوركان در كرمان قريب به صد سال امتداد يافت سعى نمود تا ايشان را مقهور ساخت و فتح قلعه شبانكاره فرمود و قلعه سربند نيز بگرفت و اصفهان نيز مسخر كرد و در آخر دولت با دوازده هزار مرد قصد تسخير آذربايجان كرد و با اخچق در موضع ميانه جنك و غالب آمد و به تبريز رفت و در آنجا روز جمعه خطبه خواند و امامت كرد و از آنجا بعد از دو ماه مظفر و منصور معاودت فرمود چنان كه گذشت شاه شرف الدين مظفر كه به سمت شجاعت و فراست متصف بود ، در جمادى آخر سنهء اربع و خمسين و سبعمائه در ظاهر شيراز وفات يافت و بيست و چهار ماه زندگانى كرده بود نعش او را بميبد نقل كردند و در مدرسه مظفريه مدفونشده و از او چهار پسر ماند و شاه يحيى و شاه منصور احوال ايشان مذكور خواهد شد شاه حسين و شاه على بعد از اين امير مبارز الدين محمد در امر بمعروف و نهى از منكر و رفع رسوم و فسق فجور بمثابهء جد و اجتهاد مينمود كه فرزندان او و ظرفاى شيراز از وى بمحتسب تعبير ميكردند چنانچه خواجه حافظ در آنوقت فرموده :\r\n دانيكه چنك و عود چه تقرير ميكنند * پنهان خوريد باده كه تعزير ميكنند \r\nتا به آخر غزل و شاه شجاع اينرباعى در آنولا گفته :\r\n در مجلس دهر ساز مستى بستست * نى چنگ بقانون و نه دف بردستست\r\nرندان همه ترك مىپرستى كردند * جز محتسب شهر كه بىمى مستست \r\nاما در سياست مفرط بود و بدست خود خون بسيار ميكرد گويند قريب هزار كس را كشته بود و از هركس اندك رنجشى ميفرمود از فرزندان و خويش و بيگانه دشنام بسيار ميداد و تهديد بكشتن ميكرد يا ميل در چشم كشيدن ميكرد و از اينجهة مردم از او متنفر ميبودند چونچهل و دو سال حكومت كرد از آن جمله بيست و دو سال در يزد و سيزده سال در كرمان و پنجسال در مملكت فارس و عراق بعد از آن در تاريخ\r\n\r\n","description":"","footnote":"","page_name":" 927 ","page_number":927},
  {"content":"\r\n\r\nسنهء ستين و سبعمائه امير مبارز الدين محمد از آذربايجان بعراق معاودت فرموده بود و در صفات پسرانش شاه شجاع و شاه محمود و خواهرزاده‌اش شاه سلطان كه داماد او بود بنابر خوفى كه از او داشتند اتفاق كردند و در صباحى كه او در خانه تنها نشسته بود و قرآن مىخواند بر سر او رفتند و او را گرفتند و در گنبدى محبوس كردند و تا شب در آنجا پسرانرا دشنام ميداد بعد از غروب آفتاب مجموع ملازمان شاه شجاع و شاه محمود و شاه سلطان جبه پوشيده با شمشيرهاى كشيده تا پاى قلعه تبرك بايستادند در تاريكى شب امير محمد را بآنقلعه بردند و در شب جمعهء نوزدهم رمضان او را ميل كشيدند و مباشر اينعمل شنيع شاه سلطان بود يكى از فضلاى فارس در اينواقعه گويد :\r\n يكچند شكوه همتش پيل كشيد * يكچند سپه ز هند تا نيل كشيد\r\nپيمانهء دولتش چه شد مالامال * همروشنى چشم خودش ميل كشيد \r\nو خواجه حافظ اينقطعه گفت :\r\n دل منه بر دنيى و اسباب او * ز انكه از وى كس وفادارى نديد \r\nالى آخره بعد از آن او را بقلعه سفيد فارس فرستادند و بعد از مدتى بقلعهء بم نقل كردند و در اواخر ربيع الاخر سنهء خمس و ستين و سبعمائه آنجا وفات يافت مدت عمرش شصت و پنجسال .\r\n كمال كار جهان نقص دارد از پى آنك * به نرگس افسر زر داد و چشم نابينا \r\n\r\nجلال الدين شاه شجاع\r\nچون پدرش مكحول و محبوس گشت او بر جاى پدر نشست و برادر خود سلطان احمد را بحكومت كرمان فرستاد و ابرقو و اصفهان به برادر ديگر شاه محمود داد و برادرزادهء خود شاه يحيى را با او مخالفتها كردند اما شاه شجاع بعد از او باصفهان آمد و از اطراف ملوك و حكام عراق از رى و ساوه و قم و كاشان و جربادقان و غير ذلك بخدمتش رسيدند شاه از اصفهان با دوازده هزار كس متوجه تبريز شدند و در موضع خرم‌خواران سلطان حسين پسر سلطان اويس كه پادشاه آذربايجان بود با سى هزار سوار بشاه شجاع رسيد و ميان ايشان جنگ واقع شد و شاه منصور كه برادرزادهء شاه شجاع بود دست راست لشكر به دو سپرده بود بر سپاه دشمنان حملهاى مردانه كرده غالب آمد و شاه شجاع به تبريز رفت و بر تخت نشست و در آن زمستان در تبريز بعيش و عشرت اشتغال نمود\r\n\r\n","description":"","footnote":"","page_name":" 928 ","page_number":928},
  {"content":"\r\n\r\nو خواجه سلمان ساوجى در تبريز بخدمتش رسيده در مدحش قصيدهء گفته كه مطلعش اينست :\r\n سخن ز وصف رخش چون ز خاطرم سرزد * ز مطلع سخنم آفتاب سر بر زد \r\nشاه شجاع بغايت معتقد او شد و فرمود ما سلمان را آنچه شنيده بوديم يافتيم شاه شجاع در اثناى زمستان بفارس مراجعت كرد و بيست و شش سال پادشاهى كرد در شب يكشنبه بيست و دويم شعبان سنهء ست و ثمانين و سبعمائه بجوار رحمت ايزدى پيوست « حيف از شاه شجاع » تاريخ وفات اوست مدت عمرش پنجاه و سه سال و دو ماه شاه شجاع بلطف طبع و حسن خلق و وفور فضل و زيور ادب و جمال تواضع و كمال مكرمت و فرط جود و شيمهء شجاعت متصف بود و در نه سالگى حفظ كلام اللّه مجيد كرد و بعد از آن بكسب ديگر فضايل و كمالات كوشيد و بر قاضى عضد كه صاحب كتاب مواقفست تلميذ گرديد و در علم و دانش بمرتبهء رسيد كه علماى كبار چون بمجلس همايونش راه مييافتند از لطايف خاطر عاطرش بهره‌ور ميگشتند و قوت حافظه‌اش بمرتبهء بود كه هفت و هشت بيت عربى بيك شنيدن ياد ميگرفت و اشعار عربى و فارسى بسيار خوب دارد و اينرباعى از اوست :\r\n جان در طلب وصل تو شيدائى شد * دل در خم گيسوى تو سودائى شد\r\nاندر طلب وصال تو گرد جهان * بيچاره دلم بگشت و هرجائى شد \r\nو اينرباعى مشهور نيز از اوست :\r\n افعال بدم ز خلق پنهان ميكن * دشوار جهان بر دلم آسان ميكن\r\nامروز خوشم بدار و فردا با من * آن كز كرم تو ميسزد آن ميكن \r\nولادت شاه شجاع در صبح چهارشنبه بيست و دويم جمادى آخر سنه ثلث و ثلاثين و سبعمائه بود\r\n\r\nقطب الدين شاه محمود\r\nبن مبارز الدين محمد بعد از آنكه پدرش محبوس گشت حاكم اصفهان شد و با شاه شجاع مخالفت ورزيد و سلطنت باسم خود كرد شاه شجاع بعزم رزم او باصفهان آمد و شاه محمود متحصن شد و در اين فتنه شاه سلطان كه از جانب شاه شجاع جنگ ميكرد بدست افتاده بفرمودهء شاه محمود ميل در چشمش كشيدند و شاه شجاع به صلح بشيراز مراجعت كرد پس از آن شاه محمود با شاه سلطان اويس وصلت فرمود و دختر او را در نكاح آورد ، سلطاندختر را با تجمل\r\n\r\n","description":"","footnote":"","page_name":" 929 ","page_number":929},
  {"content":"\r\n\r\nو آئين تمام باصفهان فرستاد خواجه سلمان در تهنيت اين قصيده گفته :\r\n آسمان ساخت در آفاق يكى سور و چه سور * كه از آنسور شد اطراف ممالك معمور \r\nالى آخره شاه محمود يكنوبت بمدد لشكر سلطان ايس بر شيراز مستولى شد خواجه سلمان در بعضى از قصايد خود كه بمدح سلطان اويس گفته اشارت بدين فتح كرده و بسلطان اويس نسبت داده :\r\n هماى چتر همايون پادشاه اويس * بسيط رويزمين را به زير سايه گرفت\r\nحدود مملكت فارس تا در هرموز * بسال خمس و ستين و سبعمايه گرفت \r\nگويند خواجه سلمان اين دو بيت را در خواب گفته شاه محمود قريب شانزده سال حكومتكرد و در نهم شوال سنهء ست و سبعين و سبعمائه در اصفهان بجوار رحمت حق پيوست و شاه شجاع اينرباعى گفته :\r\n محمود برادرم شه شير كمين * ميكرد خصومت ز پى تاج و نگين\r\nكرديم دو بخش تا بر آسايد خلق * او زير زمين گرفت و ما روى زمين \r\nولادت شاه محمود در جمادى اول سنهء سبع و ثلثين و سبعمائه بود عمرش سى و نه سال و پنجماه\r\n\r\nسلطان زين العابدين بن شاه شجاع\r\nبعد از پدر بجاى او نشست ميان او و پسر عمش شاه يحيى و عمش سلطان ابو يزيد مخالفات و منازعات دست داد چون در شهور سنهء تسع و ثمانين و سبعمائه امير تيمور گوركان بعراق عجم آمد و در اصفهان قتل عام كرد و از آنجا متوجهء شيراز شد جمهور آل مظفر بخدمتش پيوستند مگر شاه منصور بن مظفر كه در شوشتر بود و سلطان زين العابدين توهم كرد و با امراى خود متوجه شوشتر شدند و نزد شاه منصور او را بضيافت طلبكرد و چون بمجلس حاضر آمد او را با جميع امرا بگرفت و مقيد ساخت و در اين اثنا خبر رسيد كه امير تيمور شيراز را بشاه يحيى ارزانى داشته و خود بجانب ماوراء النهر مراجعت كرد شاه منصور متوجه فارس گشت و چونشاه يحيى را قوت مقاومت نبود فرار كرده در يزد رفت شاه منصور در فارس بر تخت نشست بعد از اينطايفه از متوكلان سلطان زين العابدين او را از حبس خلاص دادند و باصفهان بردند و در عراق استقرار پيدا كرده در اصفهان متمكن شده و باتفاق سلطان احمد حاكم كرمان بجنگ شاه منصور رفتند و مغلوبشدند و سلطان زين العابدين بعزم ديار خراسان برى آمد موسى جوكار كه از جانب امير تيمور\r\n\r\n","description":"","footnote":"","page_name":" 930 ","page_number":930},
  {"content":"\r\n\r\nوالى آنمملكت شده بود او را در آنجا گرفته نزد شاه منصور فرستاد شاه منصور او را ميلكشيد و بقلعه سفيد محبوس ساخت بعد از آن چون پادشاه صاحبقران امير تيمور گوركان بار دويم بفارس آمد او را از آنقلعه بيرون آورد بعضى گفته‌اند او را بماوراء النهر فرستاد و در آنجا وفات يافت\r\n\r\nشاه منصور بن مظفر بن محمد\r\nدر سنهء تسعين و سبعمائه بشيراز آمد چنانچه مذكور شد بپادشاهى رسيد بغايت شجاع و دلاور بود مدت پنجسال سلطنت فارس و بعضى از عراق و خوزستان تعلق به دو داشت و چون در سنه خمس و تسعين و سبعمائه پادشاه جهان‌گير امير تيمور بحدود شيراز رسيده شاه منصور به پنجهزار پياده و سواره ناموس‌دار كه هريكيرا از اقليمى گزيده جمعكرده بود در روز جمعه چهاردهم جمادى الاول سنه مذكوره با لشكر امير تيمور مصاف داد و چونشعله آتش بر قلب سى هزار ترك پرخاشجوى كشورگشاى حمله كرد و مجموع قشونات خصمرا برهمزد و از قفاى لشكر گرديده بايستاد امير تيمور بفرمود تا عساكر بيكبار حمله كنند شاه منصور مانند بلاى ناگهان باز خود را بر قلبگاه زده بىتوقف برسيد و دو نوبت شمشير بر خود امير تيمور رسانيد عادل اختاجى در آنحال سپرى بر سر امير تيمور رسانيد تا او را از آسيب ضربشاه امير منصور نگاهداشت شاه منصور امير تيمور را بشناخت و به طرفى ديگر شتافت و كارزارى كرد كه اگر رستم و اسفنديار زنده بودند دست آنشهريار را بوسه دادندى اما چوندولتش به آخر رسيده بود او را تبرى بر گردن و تبرى بر شانه زدند و زخم شمشيرى برخسارش رسيده شكست يافت و روى به شهر آورد يكى از ملازمان شاهرخ ميرزا به او در راه رسيد و او را از اسب فرآورد و سرشرا برداشت و آتش دولت آل مظفر فرومرد و مملكت ايشان در تحت تصرف امير تيمور درآمد\r\n\r\nسلطان عماد الدين احمد بن امير مبارز الدين محمد\r\nبفرمان شاه شجاع حاكم يزد شد بعد از شاه شجاع سلطنت آنجا باستقلال كرد و در دو نوبت كه امير تيمور بفارس آمد هردوبار به خدمت او پيوست ولى در بار دويم در بيستم رجب سنه خمس و تسعين و سبعمائه در موضع قمشه اصفهان كه حكم امير تيمور بقتل آل مظفر نافذ گشته بود كشته شد\r\n\r\nشاه يحيى بن مظفر بن امير مبارز الدين محمد\r\nبه حكم شاه شجاع حاكم يزد شد و در آنجا سلطنت باسم خود كرد پادشاهى دلير ، مستعد و مردانه و حاكمى چابكسوار فرزانه بود اما پيوسته بنياد خويش بر مكر و حيله و تزوير نهاده دائما فتنه ميانگيخت و با اقوام پيوسته\r\n\r\n","description":"","footnote":"","page_name":" 931 ","page_number":931},
  {"content":"\r\n\r\nمخالفت و منازعت ميكرد و نوبت اول كه امير تيمور بفارس آمد سلطنت شيراز به دو داد و در آخر نيز در قمشهء اصفهان به حكم امير تيمور بقتل رسيد و دولت مظفريان بسرآمد ولادت شاه يحيى در روز يكشنبه چهارم محرم سنهء اربع و اربعين و سبعمائه بود و آل مظفر هرچند بصفات حميده شجاعت و دلاورى اتصاف داشتند اما پيوسته با يكديگر در مقام مخاصمت و منازعت بودند و مملكت ايشان وسعتى نداشت و حكم ايشان بر فارس و كرمان و بعضى از عراق و خوزستان بيش روان نبود و ميل در چشم پدر كشيد و او را كور كرد بعضى گويند قصد خون پدر كرد پسرى داشت سلطان شبلى نام او را نيز ميل در چشم كشيد .\r\n اينجهان بر مثال مرداريست * كركسان اندر او هزارهزار\r\nاين مر او را هميزند مخلب * و آن مر اينرا هميزند منقار\r\nآخر الامر برپرند همه * و ز همه بازماند اين مردار \r\n\r\nذكر ملوك كرت\r\nهشت تن بودند مدت حكومتشان يكصد و سى سال اول ايشان\r\n\r\nملك شمس الدين بن ابى بكر كرت\r\nاست و او دخترزادهء ملك ركن الدينست و او از فرزندان عز الدين از بنى اعمام سلطان غياث - الدين محمد غوريست و وزير و نائب سلطان بوده در كل امور بغايت فاضل و خير بود و مساجد و مدارس و خوانق و رباطات ساخته و ارباب فضل و دانش از او مرفه و محظوظ ميبودند و بعضى برآنند كه نسبت ملوك كرت بسلطان سنجر بن ملكشاه رسد و مولانا فاضل صدر الشريعه كه از مشاهير علما است و وفاتش در سنهء سبع و اربعين و سبعمائه بوده در وصف ملك عز الدين حسين كرت گويد :\r\n ابو الفتح سلطان السلاطين كلهم * به آل فخر آل كرت بن سنجر \r\nو زمعى شاعر پسر قاضى قوشنج در مدح بعضى از ايشان گفته :\r\n قاعدهء دودهء سنجر توئى * واسطهء ملك سكندر توئى \r\nچون عز الدين در زمان حكومت سلطان غياث الدين غورى والى دار السلطنهء هرات شد قلعه خسار و بعضى از بلاد غور بملك ركن الدين كه جد مادرى ملك شمس الدين بود تفويض كرد و ملك شمس الدين بعقل و دانش و شجاعت و سخاوت و مكارم اخلاق و آداب از ابناى زمان ممتاز بود و ملك ركن الدين با وجود فطنت و ذكا در تنظيم امور با او مشورت ميكرد و در زمانيكه چنگيزخان حكومت و ايالت ولايت خود به دو شفقت كردند\r\n\r\n","description":"","footnote":"","page_name":" 932 ","page_number":932},
  {"content":"\r\n\r\nو يرليغ باسم او نوشتند بعد از اينكه كار ملك ركن الدين قوت گرفت و در دولت او ملك شمس الدين اعتبار تمام يافت و وليعهد ملك ركن الدوله شد وفات ملك ركن الدين سنه ست و اربعين و ستمائه و بعد از مدتى باردوى منكوقاآن رفت و در بعضى حروب مرديها كرد و منظور نظر منكوقاآن شد امارت هرات و غور و گرجستان و اسفرار و فراه و سيستان با توابع و لواحق بملك حسن الدين تفويض و او با يرليغ و تشريف خراسان آمد و بر كارهاى عظيم اقدام نمود و ملك سيف الدين حاكم گرجستان و ملك نصرة الدين حاكم سيستان چون با او مخالفت كردند بقتل آوردند و در زمان هلاكو خان و اوايل سلطنت ابقا خان همچنان بحكومت هرات و توابع اشتغال نمود و در شهور سنه سبع و ستين و ستمائه شهزاده براقخان از ماوراء النهر بايران لشكر كشيد و بخراسان آمد ملك شمس الدين به خدمت او پيوسته و بعد از يكهفته رخصت انصراف يافته بجانب قلعه خنسار غور رفته و چون ابقاخان با براقخان جنگ كرد و غالب شد و براق بماوراء النهر بگريخت بعد از مدتى ملك شمس الدين از جانب خواجه شمس الدين صاحب ديوان استمالت يافته باردوى ابقا خان آمد و چون ابقا خان از او رنجيده بود ديگر رخصت انصراف نيافت و در سنه ست و سبعين و ستمائه در تبريز وفات كرد و مولانا وجيه الدين نسفى در تاريخ وفات او گفته :\r\n بسال ششصد و هفتاد و شش مه شعبان * قضا ز مصحف دوران چه بنگريست بفال\r\nبنام صفدر ايرانيان محمد كرت * برآمد آيت و الشمس كورت در حال \r\n\r\nملك ركن الدين بن ملك شمس الدين\r\nدر شهور سنه سبع و سبعين و ستمائه باشارت ابقا خان حكومت هرات به دو تعلق گرفت و ابقا خان فرمود كه او را بلقب پدرش خطاب كنند بنابراين او را ملك شمس الدين كهن ميگفتند و او در عدل و احسان كوشيد ملكى رعيت‌پرور دادگستر بود و در شهور سنه تسع و سبعين و ستمائه به طرف غور رفت و در قلعه خنسار چندگاه اقامتكرد و در شهور سنه ثمانين و ستمائه فتح قندهار كرد و چون خبر وفات ابقا خان در اينسال به دو رسيد بنابر مصلحت پسر خود علاء الدينرا در هرات بنيابت گذاشت و خود بقلعه خنسار رفت و مقيم شد از ديوان ارغونخان مكررا بطلب او فرستادند اطاعت نكرد و در قلعه مذكوره مدت بيست و چهار سال پاى در دامن فراغت و اطاعت كشيده ديگر بدرگاه هيچ پادشاهى نرفت و تردد\r\n\r\n","description":"","footnote":"","page_name":" 933 ","page_number":933},
  {"content":"\r\n\r\nنكرد تا وفات يافت و مولانا حكيم الدين غورى در تاريخ وفات گفته :\r\n روز پنجشنبهء از صفر ده و دو * سال هجرت رسيده هفتصد و پنج\r\nشمس الدين كرت خسرو آفاق * شد بفردوس از اينسراى سپنج \r\n\r\nملك فخر الدين بن ملك شمس الدين كهين\r\nبفضيلت و شجاعت و پهلوانى موصوف بود و در انشاد و اختراع نظم و نثر از ابناى روزگار ممتاز پدرش ملك شمس - الدين با او عاطفت و محبت بسيار داشت اما بواسطه اندك بىادبى مدت هفتسال به حكم پدر محبوس بود تا در شهور سنه ثلاث و تسعين و ستمائه خود بند برشكست و نگهبانرا بكشت و بقلعه بالا متحصن شد و هرچند پدرش او را بعنايت نويد داد او اعتماد نكرد و از بالا به زير نيامد تا از جانب غازانخان امير نوروز كه والى خراسان بود ايلچى نزد ملك شمس الدين فرستاد و در باب ملك فخر الدين شفاعت كرد و ملك فخر الدين بعهد و پيمان از قلعه بيرون آمد چونملك شمس الدين سوگند خورده بود كه روى او را نبيند پسر منظور پدر نگشت و برادران و اقربا را وداع كرد و به خدمت امير نوروز شتافت و دستبردها نمود بعد از آن در عراق به خدمت غازانخان مشرف گشته و بسعى امير نوروز حكومت هرات و طبل و علم و سراپرده به دو تفويض كرده ده هزار دينار انعام فرمود ملك فخر الدين بهرات آمده و بحكومت مشغول گشت و شوكت و عظمت او بدرجه اعلى رسيده در مقابل نيكى با امير نوروز بدى كرده و در وقتى كه غازانخان با امير نوروز غضب كرده بود و امير قتلغشاه نوبينرا به قصد او بخراسان فرستاده و امير نوروز از بيم سطوت غازانخان پناه بملك فخر الدين آورده ملك او را بامير قتلغشاه سپرد تا امير قتلغشاه او را در ماه ذيحجه سنه ست و اربعين و ستمائه در ظاهر شهر هرات بقتل رسانيد و همچنين در بعضى امور اطاعت غازانخان برادر سلطانمحمد خدابنده را با لشكر بسيار بر سر او فرستاد و بملك فخر الدين بحصار شهر متحصن شد و بين - الفريقين محاربات بسيار رفت و در آخر از هم جدا شدند و سلطانمحمد اين كينه در در دل داشت تا در زمان سلطنت خود در سنهء ست و سبعمائه امير دانشمند بهادر را با لشكر بهرات فرستاد بعد از كوشش بسيار محمد سام كه از ملازمان ملك فخر الدين بود امير دانشمند بهادر را به طريق صلح به شهر برد و با او غدر كرد و او را بكشت و فتنه عظيم پديد آمد و خلقى بر سر اين فتنه كشته شدند و در آن تاريخ گفته‌اند :\r\n\r\n","description":"","footnote":"","page_name":" 934 ","page_number":934},
  {"content":"\r\n\r\n بسال هفتصد و شش در صفر به شهر هرات * به حكم لم يزل كردگار بىمانند\r\nز دستبرد قضا از كف محمد سام * چشيد جام شهادت امير دانشمند \r\nامير يساول را سلطان محمد خدابنده بهرات فرستاد و او محمد سام را بدست آورده بكشت بالجمله چون از حكومت ملك فخر الدين مدت ده سال بگذشت خبر موت پدرش در قلعهء خنسار به دو رسيد ملك در مسجد جامع هرات عزاى پدر را بداشت و ختمانكرد و برسم سلاطين آش داد و بعد از پدر قريب دو سال در اثناى فتنهء امير دانشمند بهادر در شهور سنهء ست و سبعمائه در اشكلچه وفات يافت قلعهء اختيار الدين متصل به شهر هرات او ساخته است و بازار ملك در هرات منسوب بدوست\r\n\r\nملك غياث الدين بن شمس الدين كهين\r\nبعد از برادر الجايتو سلطان در سنهء ست و سبعمائه حكومت هرات به دو تعلق گرفت و گماشتگان خود را با اسفراه و فراه و غور و جرجستان تا حد آمويه و سند فرستاد و خطهء هرات را معمور و آبادان گردانيد و در ترويج شريعت غرا كوشيد و بقاع خير ساخت و بجهة علماء و فضلا ادرارات تعيين كرد و اوقات شريف مصروف عبادت و طاعت گردانيد و چونچهارده سال از حكومت او بگذشت در سنهء احدى و عشرين و سبعمائه پسر خود ملك شمس الدين را بنيابت خود گذاشتند و خود با دويست مرد سپاهى روى به بيت اللّه نهاد و به زيارت حرمين شريفين زاد هما اللّه تكريما و تعظيما و تشريفا مشرف گشت و در وقت مراجعت از سلطان ابو سعيد خان گريخته در محرم سنه ثمان و عشرين و سبعمائه پناه به دو برد و بهرات آمد ملك غياث الدين با امير چوپان همانكرد كه برادرش ملك فخر الدين با امير نوروز كرده بود و امير چوپانرا پسرش حلو خان به حكم ابو سعيد خان بكشت و دست او را بريده نزد سلطان ابو سعيد نشانه فرستاد و ملك غياث الدين در سنهء تسع و عشرين و سبعمائه وفات كرد و از او چهار پسر ماند ملك شمس الدين ملك حافظ ملك حسين ملك باقر و احوال همه خواهد آمد انشاء اللّه\r\n\r\nملك شمس الدين بن ملك غياث الدين\r\nبحكومت ولايت عهد قائم‌مقام پدر شد بغايت خوش - محاوره و مردانه و دلير و فروزانه بود اما روزگارش امتدادى نداشت و بر شرب خمر شورشى تمام داشت مدت حكومتش دو ماه بود و در اينمدت ده روز هشيار نبود لفظ خلد ملكه تاريخ جلوس او بود وفاتش در سنه ثلاثين و سبعمائه\r\n\r\nملك حافظ بن ملك غياث الدين\r\nبعد از برادر در هرات بر سر حكومت نشست جوانى بود\r\n\r\n","description":"","footnote":"","page_name":" 935 ","page_number":935},
  {"content":"\r\n\r\nخوب‌منظر و خط نيكو مينوشت اما در اوامر و نواهى او را اختيار نبود و غوريان بر او تحكمات ميكردند تا در سنهء اثنى و ثلثين و سبعمائه او را در قمر حصار اختيار الدين بقتل آوردند\r\n\r\nملك معز الدين\r\nحسين بن غياث الدين بعد از قتل برادر بحكومت عراق معين گشت بحسن تدبير از جميع ملوك كرت ممتاز بود غوريانرا كه از حيطهء اطاعت بيرون رفته بودند مطيع ساخت و در ترويج شريعت غرا و تربيت علماء و فضلا جد تمام و سعى ما لا كلام ميداشت جناب سلطان المحققين و برهان المدققين مولانا سعد الدين تفتازانى كتاب مطول بنام او نوشته و چون بعد از سلطان ابو سعيد خان بر تخت ايران دو شوكتى استقلال نيافت ملك حسين را قوت و مكنت نيافت تا آنكه اسباب سلطنت مهيا ساخته خطبه بنام خويش خواند و حشمت و رفعت او زياد گشت و اشراف و اعيان اطراف در دار الامان هرات در ظل عنايت او آمدند و در سيزدهم صفر سنهء ثلاث و اربعين و سبعمائه امير وجيه الدين مسعود سرابدار باتفاق شيخ حسن جورى با لشكر آراسته سى هزار كس از سبزوار به قصد ملك حسين به راه آمد ملك حسين با ايشان جنگ كرده مظفر شد و بسيارى از لشكر از پاى درآمد و غنيمت بسيار گرفت و شيخ حسن جورى در اينجنگ كشته شد و شرح اينواقعه در احوال وجيه الدين مسعود خواهد آمد يكى از فضلا در اينواقعه گويد :\r\n گر خسرو كرت بر دليران نزدى * ور تيغ يلى گردن شيران نزدى\r\nاز بيم سنان سربداران تا حشر * يكترك دگر خيمه بايران نزدى \r\nبعد از اين امراى ارلات واردى از جانب اندخود و شيرغان با لشكر بسيار بجنگ ملك حسين بباد غيس آمدند و در محاربه با ملك مغلوب گشتند ملك فرمود تا از سرهاى كشتگان دو منار در خيابان از هردو طرف كوچه باغ ساختند چون اينخبر بامير قرغن كه والى جميع ماوراء النهر بود رسيد با سى هزار سوار بجانب هرات حركت كرد و ملك به شهر متحصن شد و امير قرغن مدتى ملك را در حصار گرفت و ميان ايشان محاربات واقعشده باصلاح اكابر و اشراف شهر فتنه به صلح انجاميد به شرط آنكه ملك بسال آينده به خدمت امير قرغن معاودت نموده اينوقايع در شهور سنهء اثنين و خمسين و سبعمأه كه صورت حرفى آن « ذنب » باشد اتفاق افتاد بعد از اين كار ملك حسين روى در تراجع نهاد و غوريان برادرش ملك باقرارا بجاى او نصب كردند و او بقلعهء اشكلچه\r\n\r\n","description":"","footnote":"","page_name":" 936 ","page_number":936},
  {"content":"\r\n\r\nكه اجداد او در جنوبى هرات ساخته و در آنوقت معمور بود تحصن نمود و در سنهء ثلاث و خمسين و سبعمائه بجانب ماوراء النهر در شكارگاه به خدمت امير قرغن مشرف شد امير قرغن او را در آغوش گرفته اعزاز و اكرام بسيار نموده گفت دشمنى تو مردانه بوده است اما امراى الوس جغتاى كه با ملك بودند بر قصد قتل او اتفاق كردند و امير قرغن ملك را از انديشهء امرا خبر داده او را در شب به طرف خراسان گسيل كرد ملك بعد از قطع منازل بيدشت بهرات آمد و ملك باقر را گرفته محبوس كرد و باز بر سرير مملكت و سلطنت رفت و سيزده سال ديگر پادشاهى كرد و در سيم ذيقعده سنهء احدى و سبعين و سبعمائه درگذشت در تاريخ وفات او گفته‌اند :\r\n تاريخ وفات شاه اسلام پناه * سلطان جهان معزدين ظل الله\r\nچون برخوانى ز ثالث ذيقعده * معلوم شود ز طيب اللّه ثراه \r\nمدت حكومت ملك حسين سى و سه سال بود\r\n\r\nملك غياث الدين بن ملك معز الدين\r\nبعد از فوت پدر بر سرير حكومت نشست ميان او و خواجه على مؤيد سربدار منازعات واقعشد و نيشابور از دست سربداران بيرون آورد بعد از اين پادشاه صاحبقران امير تيمور گوركان كه بعد از فوت امير قرغن به دوازده سالگى والى ماوراء النهر شده بود و ملك غياث الدينرا بقزلتاى طلب كرد ملك غياث الدين اطاعت نكرد امير تيمور از ماوراء النهر به قصد تسخير خراسان بحدود هرات نزول فرمود و در محرم سنهء ثلاث و ثمانين و سبعمائه هرات را بعد از قتال و جدال بگرفت و ملكغياث الدينرا بفرمان امير تيمور با پسرش ملك محمد بقتل رسانيدند و دولت ملوك كرت بپايانرسيد ملك ايشان بامير تيمور انتقال يافت ذكر ملوك\r\n\r\nسربداران\r\nدوازده تنند حكومتشان سى و پنجسال اول ايشان\r\n\r\nخواجه عبد الرزاق\r\nو او پسر خواجه فضل اللّه است و پاشتين دهيست از دههاى بيهق خواجه فضل اللّه مردى محتشم و خواجهء بزرگ بود و اموال و اسباب بسيار داشت پسرش خواجه عبد الرزاق مردى مردانه و شجاع فرزانه بود و صورت نيكو داشت و در زمان سلطان ابو سعيد خان ملازم درگاه پادشاه بود او را جهة ضبط اموال بكرمان فرستادند و چون وجوه تحصيل وصول يافت خواجه عبد الرزاق بعيش و عشرت مشغولشد و باندك فرصتى و جوهرا تلف كرد و بعد از آن مضطرب و متردد روى به وطن نهاد تا املاك پدر را فروخته تنخواه مال ديوان نمايد در\r\n\r\n","description":"","footnote":"","page_name":" 937 ","page_number":937},
  {"content":"\r\n\r\nراه خبر فوت سلطان ابو سعيد به دو رسيد خرم و شاد شد و بديهء پاشتين درآمد و و اقربا را دريافت و اقرباى او گله كردند كه خواهرزادهء خواجه علاء الدين وزير در اين ديه جور و بيداد بسيار مىكند و از ما شراب و شاهد ميطلبد خواجه عبد الرزاق گفت دنيا بربهم آمده و در چنين وقتى روستائى بچه را چرا بايد قبول كرد و در شب بسر خواهرزادهء خواجه علاء الدين محمد رفتند و او را بقتل آوردند روز ديگر على الصباح در بيرون ده پاشتين دارى زدند و دستها را بر آن آويختند و خود را سربدار نام كردند و هفتصد كس با خواجه عبد الرزاق بيعت كردند چون خبر بخواجه علاء الدين محمد رسيد جمعيرا بدفع ايشان فرستاد و خواجه عبد الرزاق با ايشان حرب كرده غالب آمد و باتفاق برادرش خواجه وجيه الدين مسعود از عقب لشكر شكسته بر سر خواجه علاء الدين محمد رفتند و خواجه آگاه شد با سيصد مرد بجانب استرآباد رفت سربداران در عقب او روانشدند و در قريهء والاباد از حدود كوهسار كبود - جامه خواجه را گرفتند و بشهادت رسانيدند و اينواقعه در سنهء سبع و ثلثين و سبعمائه بود بعد از آن اموال و اسباب خواجه را غارت كردند و شهر را فتح نمودند و خواجه عبد الرزاق خطبه بنام خود خواند و سكه باسم خود زد و چونمدت يكسال و دو ماه حكومت كرد در شهر ذيحجه سنه ثمان و ثلثين و سبعمائه بر دست برادرش وجيه الدين مسعود كشته شد\r\n\r\nخواجه وجيه الدين مسعود بن فضل اللّه پاشتينى\r\nبعد از برادرش بحكومت نشست مردى نيكواخلاق و شجاع و صاحبدولت بود مرتبهء او ذروهء اعلا يافت وسعت ملك او از جام تا دامغان و از خبوشان تا ترشيز بود و صاحبقران سربدار اوست هفتصد غلام - ترك داشت و دوازده هزار سوار را علوفه ميداد و با ده دوازده هزار مرد در يكروز هفتاد هزار لشكر جانى قربانى بسه دفعه بشكست و بر لب آب اندك با طغاتمر خان كه در استرآباد بسلطنت نشسته بود مصاف داد بر او غالب شد و او مريد شيخ حسن جورى است و او مريد شيخ خليفهء مازندرانى است كه در سبزوار مقتول و مدفون شده و خواجه وجيه - الدين مسعود در سيزدهم صفر سنهء ثلث و اربعين و سبعمائه باتفاق شيخ حسن جورى بجنگ ملك معز الدين حسين كرت رفت و شكست خورد و بعضى از لشكر سربدار شمشيرى بر پهلوى شيخ حسن فرستاد كه از آنطرف بيرونرفت نسبت قتلش بخواجه وجيه الدين مسعود كردند بعد از اين ولايت فيروزكوه و رستمدار و لشكر سياه‌پوش\r\n\r\n","description":"","footnote":"","page_name":" 938 ","page_number":938},
  {"content":"\r\n\r\nاو را با بسيارى از لشكرش بكشتند مدت حكومت او شش سال و چهار ماه جماعتى ديگر از سربداران بعد از او حكومت كردند اكثر نواب و نوكران او بودند\r\n\r\nآقا محمد تيمور\r\nبعد از خواجه وجيه الدين مسعود دو سال و دو ماه حكومت كرد و در سنه سبع و اربعين و سبعمائه بر دست خواجه على شمس الدين سربدار كشته شد\r\n\r\nكلو اسفنديار\r\nبعد از آقا محمد تيمور بحكومت نشست مردى رذل و دون بود چون يكسال و يك ماه حكومت كرد لشكر سربدار باستصواب خواجه على شمس الدين بر او خروج كردند و در چهاردهم جمادى الاول سنهء تسع و اربعين و سبعمائه او را بقتل آوردند خواجه شمس الدين فضل اللّه برادر خواجه وجيه الدين مسعود است بعد از كلو اسفنديار مردم سربدار خواستند كه خواجه لطف اللّه بن خواجه مسعود را كه او را ميرزا مىگفتند بحكومت نصب كنند خواجه على شمس الدين مصلحت نديد كه او طفل است و راه و رسم سلطنت نداند خواجه شمس الدين كه عم او بود بنيابت او بحكومت نصب كردند و او هفت ماه حكومت بعاريت كرد بعد از آن خود را خلع كرد و گفت من بدينكار شايسته نيستم و چهار خروار ابريشم از خزانه بر گرفت و از غوغاى سلطنت جان بسلامت بيرون برد و مملكترا بخواجه على شمس الدين سپرد و كان ذلك فى ذى الحجة سنة تسع و اربعين و سبعمائه\r\n\r\nخواجه على شمس الدين\r\nشخصى دانا و مردانه بود كار سربدارانرا مروج داشت و با طغاتمر خان صلح كرد بر آن جمله ولايات كه به تصرف خواجه مسعود بود به تصرف او شد هيجده هزار مرد را مرسوم داد رعيت را مرفه الحال ساخت و بكفايت زندگانى كرد و بحرفه سبزوار شريك بود و مرسوم مردم را بر آن نوشتى و در مجلس خود نقد شمردى و در تمشيت مهمات مردم و مملكت عديل و نظير نداشت و ابواب فساد در سبزه‌وار مسدود ساخت و در زمان او هيچكس را ياراى آن نبود كه نام بنگ و شراب بر زبان گذراند پانصد فاحشه را زنده در چاه انداخت و سياست او بمرتبهء بود كه هركس از ارباب لشكريرا كه طلب كردى وصيت‌نامهء نوشتندى آنگاه نزد او رفتندى و گناهكار را در ميان هزار كس بشناختى مردى فحشگو و بدزبان بود اكابر از او منفور شدند حيدر قصاب در قلعهء سبزوار او را در سنهء ثلث و خمسين و سبعمائه بقتل رسانيد مدت حكومتش چهارده سال و نه ماه بود عمرش پنجاه سال\r\n\r\nامير خواجه يحيى بن حيدر\r\n\r\n","description":"","footnote":"","page_name":" 939 ","page_number":939},
  {"content":"\r\n\r\nكرابى كراب از ديهاى بيهقست و خواجه يحيى از مقربان خواجه مسعود است مردى بزرگ‌زاده است نمازگذار و از اهل تلاوت كلام اللّه بوده اما قتال و بيباك بود و گاه‌گاه خشكى دماغ و جنون عارض او ميشد بعد از خواجه شمس الدين بر مسند حكومت قرار يافت و سپهسالارى بحيدر قصاب داد و در ولايت سربدار بيفزود و طوس را از تصرف جانى قربانى بيرون آورد و از اول سلطنت با طغاتمر خان صلح كرد و در ثانى الحال در سلطان درين استرآباد در روز طوى بزرگ طغاتمر خان شهيد شد و در سنهء تسع و خمسين و سبعمائه بر دست مقربان خود بسعى برادر زن او علاء الدوله بقتل رسيد مدت حكومتش چهار سال و هشتماه خواجه ظهير كرابى برادر خواجه يحيى است بعد از خواجه يحيى پهلوان حيدر قصابرا اكابر سربداران بر مسند حكومت نشاندند مردى فقير مشرب كم‌آزار بود و بر لعب نرد و شطرنج مولع در زمان او سربداران تنزل يافتند مدت يكسال حكومت كرد بعد از آن خود را از حكومت عزل كرد و اموال و اسباب خود را از قلعه سفيد سبزوار بقلعه كراب نقل نمود و اين صورت در سيزدهم رجب سنهء ستين و سبعمائه بود پهلوان حيدر قصاب از ديه حشم است در روزگار خواجه على شمس الدين تربيت يافت مردى پهلوان و اهل مروت بوده و سفره عام داشته بعد از عزل خواجه ظهير بحكومت نشست مدت يكسال و يك ماه حكومت كرد نصر اللّه پاشتينى در اسفراين با او ياغى شد حيدر پنجهزار مرد بدر قلعهء اسفراين آورده يك ماه حصار را در بند كرد سربداران قصد او كردند و در طهارتخانه او را زخم زده شهيد كردند و نقاره بنام اميرزاده خواجه لطف اللّه بن خواجه مسعود كه در حصار اسفراين بود زدند و سر حيدر قصاب را بسبزوار فرستادند و اين صورت در ربيع الثانى سنهء احدى و ستين و سبعمائه بود\r\n\r\nخواجه لطف اللّه بن خواجه مسعود\r\nبعد از قتل حيدر قصاب بسعى پهلوان حسن دامغانى و خواجه نصر اللّه پاشتينى كه از امراى سربداران بودند بر تخت نشست و ارباب و اهالى سبزوار بدينكار شاديها نمودند چونمدت حكومت او بيكسال و سه ماه رسيد ميان او و پهلوان حسن دامغانى بر سر كشبگيران سبزوار تعصب دست داد و اميرزاده لطف اللّه پهلوان حسن را دشنام داد پهلوان حسن كينهء او در دل گرفت و او را دستگير كرده نقاره باسم خود زد و اميرزاده لطف اللّه را در بند كرده در ماسنجروان فرستاد و در آخر رجب سنهء اثنى و ستين و سبعمائه او را بقتل رسانيدند پهلوان حسن دامغانى بعد از خواجه لطف اللّه بحكومت\r\n\r\n","description":"","footnote":"","page_name":" 940 ","page_number":940},
  {"content":"\r\n\r\nنشست در اوايل دولت او درويش عزيزنامى از مريدان شيخ حسن جورى در مشهد مقدس خروج كرد و قلعهء طوس بگرفت پهلوان حسن متوجه طوس شد و چند خروار ابريشم به دو داده او را از خراسان عذر خواسته بجانب عراق فرستاد و در آخر عهد با ششهزار سوار بجنگ امير ولى كه بعد از طغاتمر خان در استراباد تمكن يافته بود رفت و منهزم شد و در غيبت او خواجه على مؤيد بمخالفت او پيوست و با هزار سوار بسبزوار آمد و جمعى كه با پهلوان حسن همراه بودند اهل و عيال ايشان در سبزوار بود از خوف خواجه على مؤيد و ملاحظهء اهل و عيال سر پهلوان حسن را بريده نزد خواجه على مؤيد فرستادند مدت حكومت پهلوان حسن چهارده سال و چهار ماه بود خواجه على مؤيد بعد از قتل پهلوان حسن حكومت به دو قرار گرفت و او درويش عزيز را از عراق طلب كرده نزد خود آورده بود و كارها بمشورت او ميكرده و در آخر از او متوهم شده تغيير اعتقاد كرد درويش از نيشابور متوجه عراق شد و خواجه على دو هزار كس از عقب فرستاد تا درويش عزيز را با هفتاد كس از مريدان بر سر چاهيكه منزل ساخته بودند بقتل رسانيدند و فرمود تا مقبرهء شيخ خليفه و شيخ حسن جورى را خرابساخته مزبلهء اهل بازار ساختند و حكم كرد تا مردم بدان هردو شيخ لعنت كردند و خواجه على مؤيد از شيعهء اهل بيت بود و از مسكرات اجتناب ميكرد و در تعظيم علما باقصى الغايت ميكوشيد و هر بامداد و شام بانتظار ظهور صاحب الزمان اسب ميكشيد كرم او را نهايت نبود و پيوسته در زير قبا جوشن ميپوشيد ميان او و امراى جانى قربانى محاربات رفت و چون پادشاه صاحبقران امير تيمور گوركان در سنهء اثنين و ثمانين و سبعمائه بخراسان آمد خواجه على مؤيد بخدمتش پيوست و ملازم شد مملكتى كه در تصرف او بود به دو شفقت فرمود و خواجه على در سفرها ملازم او ميبودند تا در سنهء ثمان و ثمانين و سبعمائه وفات يافت و آفتاب دولت سربداران غارب گرديد و در تاريخ وفات خواجه على مؤيد گفته‌اند .\r\n بر دال محمد چه نهى يك نقطه * تاريخ وفات نجم دين خواجه عليست \r\n\r\nگفتار در ذكر امير تيموريان\r\nاول ايشان پادشاه صاحبقران امير قطب الدين تيمور گوركانى است و او پادشاهى عظيم الشأن و خسروى صاحبقران اقبال رفيع مكان بوده اكابر مورخان او را در كشورگشائى و جهانگيرى و صولت و\r\n\r\n","description":"","footnote":"","page_name":" 941 ","page_number":941},
  {"content":"\r\n\r\nشجاعت و دليرى نظير اسكندر ذو القرنين و چنگيز خان گفته‌اند و در بيان حالات و رقايع او مجلدات ساخته‌اند ظفرنامه كه بتاريخ تيمورى مشهور است از مصنفات جناب افصح المورخين مولانا شرف الدين يزدى از آن جمله است .\r\n\r\nامير تيمور بن امير طرغاى بن امير بركل بن البكر بهادر بن انجل تويان\r\nقرابيار تويان بن سوغر حنجن بن ابردمجى برلاس بن قاليجر بهادر بن تومنه خان بن باينقر خان بن فايد و خان بن دوتومتن بن بوقاقا آن بن يوزنجر خان و نسب او و نسب چنگيز خان در تومنه خان كه پدر چهارم چنگيز خانست و پدر نهم اوست بهم ميرسد و آبا و اجداد امير تيمور نزد خانان چنگيزى هميشه صاحب حشمت و حكومت بوده‌اند و امير قراچار تويان كه پدر پنجم اوست در زمان سلطنت جغتاى بن چنگيز خان منصب امير الامرائى و ضبط و نسق لشكر و رعيت به دو مفوض بوده و وفات او در سنهء اثنى و خمسين و سبعمائه وقوع يافته و هشتاد و نه سال عمر يافته امير تيمور در شب بيست و پنجم شعبان سنهء ثلاث و ثلاثين و سبعمائه در ظاهر خطه‌كش از بلاد ماوراء النهر بوجود آمد و در آن وقت قران سلطانخان از نسل جغتاى خان پادشاه ماوراء النهر بود و بسبب ظلم و ستم امير قرغن كه يكى از امراى عاقل پسنديده اخلاق بود بر او خروج كرد و در سنهء سبع و اربعين و سبعمائه او را از ميان برداشت و دولت خان چنگيزى ضعيف شد و مغلوب امرا گشتند و بعزل و نصب ايشان معزول و منصوب گشتند و امير قرغن دانشمند چه اغلانرا بخانى نصب كرد و بعد از دو سال او را شولغار كرده بيان قلى اغلانرا از نسل جغتاى خان نصب كرد و مملكت ماوراء النهر بين مملكت امير قرغن معمور و آبادان گشت و دوازده سال و كسرى حكومتكرد در سنهء تسع و خمسين و سبعمائه در شكارگاه به قصد يكى از نزديكان خود بعز شهادت رسيد بعد از آن پسرش مير عبد اللّه يكسال حاكم بود بيان قليخانرا بسبب غرض فاسدى كه باحرم او داشت بقتل آورد و غورشاه اغلانرا بپادشاهى تعيين كرد امراء ماوراء النهر هرج‌ومرج شد و هر اميرى بسر خود حكمى ميكرد و يكديگر را در حساب نميگرفتند و با هم پيوسته در محاربه و مقاتله بودند و مردم در عرصه تلف شدند ثعلتمور خان از نسل جغتاى خان كه باستقلال پادشاه حبه بود لشكر برآراست و در ربيع الثانى سنه احدى\r\n\r\n","description":"","footnote":"","page_name":" 942 ","page_number":942},
  {"content":"\r\n\r\nو ستين و سبعمأه با عظمت و شوكت تمام روى بماوراء النهر نهاد و اكثر امراى آنجا بخدمتش پيوستند پدر امير تيمور در اينسال وفات كرده بود و او دختر امير ميلاء بن امير قرغن را هم در اينسال در نكاح درآورده و سن او به بيست و پنجسال رسيده بود در اينولا به خدمت ثعلتمور خان رفت و چون آثار رشد و دولت از جبين او ظاهر بود او را در ديوان ثعلتمور خان اعزاز و اكرام كردند و ايالت ولايت كشور او و توابع كه تعلق باقوام او ميداشت بر او تفويض كردند ابتداى نشوونماى امير تيمور اينوقتست بعد از اين چون لشكر ثعلتمور خان بحبه مراجعت كردند و امير حسين بن امير ملاكه برادر زن امير تيمور بوده و نبيرهء امير قرغن بحكومت ماوراء النهر رسيد امير تيمور به حكم خويشى در زمان او ترقى كرد و امير بزرگ شد و امير تيمور و امير حسين در دولت و مكنت مدتها با هم ميبودند تا آنكه ميان او و امير حسين مخالفت شد امراى ماوراء النهر جانب امير تيمور گرفته امير حسين را در شهر بلخ بقتل رسانيدند و در روز چهارشنبهء دوازدهم سنهء سبعين و سبعمائه امير تيمور بدستور امير قرغن حاكم جميع ماوراء النهر شد و سيور غتمش خانرا از نسل جغتاى خان ميلى نصب كردند و بعد از اين پيوسته دولت و اقبال او در تزايد بود و بهر ديار كه توجه فرمود مسخر كرد و هر مصاف كه با دشمنان داشت غالب آمد و هركه با او مخالفت كرد برافتاد و در هيچ معركه شكست نخورد تا در مدت سى و شش سال كه زمان سلطنت او بود تمام ممالك ماوراء النهر و تركستان و خوارزم و خراسان و سيستان و هندوستان و عراقين و فارس و كرمان و مازندران و آذربايجان و ديار بكر و خوزستان تسخير فرمود و بسيارى از قلاع و حصار حصون بگشاد و پادشاهان اين ممالك را برانداخت و حكومت و سلطنت اين كشورها را به پسران نامدار و پسرزادگان عاليمقدار و امراى ذوى الاقتدار تفويض فرمود و در روز دوشنبهء دويم ذيقعده سنه تسع و ثمانين و سبعمائه در اصفهان بسبب خلافى كه كردند بعضى از لشكريانرا بقتل آوردند و قتل عام فرمود چنانچه هفتاد هزار كس از مقتولان بشمار درآمدند و چون توقتمش خان پادشاه دشت قبچاق كه از تربيت‌يافتگان او بود كفران نعمت نموده با او مخالفت ورزيد امير دو نوبت به قصد او لشكر كشيد بدشت قبچاق كه طول آن هزار فرسنك و عرض ششصد فرسنك و در هردو نوبت باقتمش خان جنك كرد و مظفر شد و چند نوبت بگرجستان و ولايت\r\n\r\n","description":"","footnote":"","page_name":" 943 ","page_number":943},
  {"content":"\r\n\r\nآنجا رفت و با كفار آنجا غزا كرده و جزيه بديشان تعيين كرد و اسير بسيار بدست لشكر افتاد چون در شهور سنه تسعين و سبعمائه سيور غتمش خان وفات يافت پسرش سلطان محمود خان را بر جاى او نصب كردند در نوبت آخر سنهء اثنى و ثمانمائه كه بايران آمد قشلاق در قراباغ گرفت و در ثلث و ثمانمائه سفر شام كرد و در حدود حلب امراى شام با او مقاتله كردند و مغلوب و مقهور شدند و سرداران ايشان بدست افتادند و مقيد شدند و شهر حلب مفتوح شد امير تيمور از آنجا لشكر بدمشق كشيد و امراى شامرا كه مقيد ساخته بودند بقتل رسانيدند و پادشاه مصر سلطان فرخ بجانب مصر گريخت امير تيمور بدمشق آمد و اكثر ولايات شام بغارت برد و آنقدر غنيمت بدست لشكر افتاد كه از ضبط آن عاجز آمدند و در همين سال كه فتح شام كرده بود در بغداد بسبب مخالفتى كه از مردم آنجا بظهور آمده بود قتل عام فرمود و قشلاق در قراباغ گرفت و در سال ديگر سفر روم كرد و در روز جمعهء نوزدهم ذى الحجه سنهء اربع و ثمانمائه در حدود انگوريه با سلطان ايلدرم با يزيد پادشاه روم جنگ عظيم كرده غالب آمه و ايلدرم با يزيد گرفتار شد و لشكر جغتاى بر تمام بلاد روم مستولى شدند و امير تيمور قريب يكسال و نيم در روم توقف نمود و در آن اوقات سلطان محمود خان و ايلدرم بايزيد در اردوى امير تيمور وفاتكردند وفات ايلدرم بايزيد در سيزدهم شعبان سنهء خمس و ثمانمائه بوده بعد از آن در اواسط همين سال بآذربايجان معاودت فرمود و قريب يكسال و نيم در آذربايجان و عراق توقف فرمود سلطانان اطراف از گيلان و رشت و ديگر محال بخدمتش آمدند و بعضى پيشكش فرستادند و اطاعت كردند و پادشاه مصر زر بسيار بنام او سكه كرد و بخدمتش فرستاد و در حرمين شريفين زاد هما اللّه تشريفا و تكريما خطبه بنام او خواندند بعد از اين در تاسع ذيقعده سنهء ست و ثمانمائه بفيروزكوه رفت و در يكروز فتح آنقلعه كرد و از فيروزكوه بطلب اسكندر شيخى كه در آنولايت ياغى شده بود با لشكرها بولايت و بيشهاى رستمدار درآمد و در حدود قلعهء مرسين از توابع ولايت تنكابن نزول نمود اسكندر شيخيرا برانداخت و از آنجا بولايت لارجان و فيروزكوه معاودت كرده بجانب خراسان معاودت فرمود و در غرهء محرم سنهء سبع و ثمانمائه از نيشابور متوجه ماوراء النهر شده در مرغزار كاه گل از حدود سمرقند طوى بزرگ كه مثل آن نشان نداده‌اند فرموده نبيرها را با يك‌ديگر تزويج كرد و از آنجا بعزم تسخير ممالك جغتاى بانزار فارياب رفت و\r\n\r\n","description":"","footnote":"","page_name":" 944 ","page_number":944},
  {"content":"\r\n\r\nزمستان آنجا بود و در زمستان در شب هفدهم شعبان المعظم وفات يافت يكى از فضلا گفته\r\n سلطان نمر آنكه همچو او شاه نبود * در هفتصد و سى و شش آمد بوجود\r\nدر هفتصد و هفتاد و يكى كرد خروج * در هشتصد و هفت كرد عالم بدرود \r\nو ديگرى در وفات او گفته :\r\n سلطان نمر آنكه چرخرادل خونكرد * و ز خون عدو رويزمين گلگونكرد\r\nدر هفده شعبان سوى عليين تافت * فى الحال ز رضوان سر و پا بيرونكرد \r\nنعش او را از انزار بسمرقند نقل كردند و در گنبديكه جهت خوابگاه خود ساخته بود بعد از فتح روم در هفدهم شعبان سنه خمس و ثمانمائه در صورى حصار روم وفات يافت اول\r\n\r\nپير محمد\r\nبعد از فوت برادرش ولايتعهد به دو مفوض شد و امير تيمور در مرض الموت امرائيرا كه در خدمتش بودند باطاعت و سلطنت او وصيت كرد و حاكم غزنه و حدود هند بودند تا چهاردهم رمضان سنه تسع و ثمانمائه بر دست پير على يار كه يكى از امرا بود كشته شد دويم\r\n\r\nمعز الدين عمر شيخ\r\nكه حكومت فارس داشت هم در زمان پدر در ربيع الاول سنه ست و سبعين و سبعمائه در پاى قلعه خرماتو تيرى به دو رسيد و بدان درگذشت بعد از او امير تيمور جاى او به پسرش مير محمد عمر شيخ داد سوم\r\n\r\nجلال الدين امير انشاه تخت هلاكو\r\nكه عبارت از عراقين و آذربايجان و ديار بكر است تا سرحد شام و روم به دو داده بودند بعد از پدرش در سنه عشر و ثمانمائه در محاربه باقرا يوسف تركمان در آذربايجان كشته شد چنان كه بعد از اين ايراد خواهد يافت چهارم معين الدين شاهرخ سلطان كه شرح او گفته مىشود\r\n\r\nميرزا سلطان شاهرخ بن تيمور\r\nپادشاه شرع‌پرور معدلت گستر مروت شعار بود بر اداى فرايض و سنن و نوافل مداومت و مواظبت مىنمود و در تقويت دين و ترويج شرع سيد المرسلين و تعظيم سادات و تعيين مدارس و طلبه علوم و تكريم علما و مشايخ سعى بليغ ميفرمود و امير تيمور در سنهء تسع و تسعين و سبعمائه حكومت خراسان به دو تفويض كرده بود و او در اكثر يورشها با پدر موافقت و مرافقت كرده بود چونخبر وفات پدرش در رمضان سنهء سبع و ثمانمائه در خراسان به دو رسيد در سلطنت مستقل شد و او را با برادرزادها كه در اطراف ايران و توران رايت سلطنت برافراشته در مقام مخالفت بودند مكررا محاربات دست داد و ايشان باندك وقتى بعضى نيست شدند\r\n\r\n","description":"","footnote":"","page_name":" 945 ","page_number":945},
  {"content":"\r\n\r\nبعضى باطاعت و انقياد برآمدند و او بر تمامت ممالك ايران و توران كه در تصرف گماشتگان پدرش بود استيلا يافت و سه نوبت به قصد قلع‌وقمع قرا يوسف تركمان و پسران او كه بعد از فوت امير تيمور بر آذربايجان مستولى شده بودند لشكر بدان ديار كشيد و در نوبت اول و ثانى بعد از فوت قرا يوسف تركمان و پسران او كه بعد از فوت امير تيمور به آذربايجان مستوليشده بودند لشكر بدان ديار كشيد و در نوبت اول و ثانى بعد از فوت قرايوسف تركمان كه در آن اثنا واقعشده بود با امير اسكندر و ميرزا جهانشاه پسران قرايوسف جنگ كرده و غالب آمد و در نوبت سوم ميرزا جهانشاه در مقام اطاعت و انقياد برآمده بخدمتش رسيد و امير اسكندر چون از توجه او خبر يافت بگريخت ميرزا شاهرخ حكومت آذربايجان را بميرزا جهانشاه تفويض كرد ميرزا شاهرخ بعد از امير تيمور فارس بر برادرزاده‌اش ميزا پير محمد بن عمر شيخ مقرر داشت و اصفهان بر ميرزا رستم عمر شيخ مسلم داشت و همدان بر ميرزا اسكندر بن عمر شيخ و ايشان نيز سكه و خطبه بنام ميرزا شاهرخ كردند و بعد از مدتى كه ميرزا پير محمد بر دست بعضى از ملازمان خود بقتل رسيد و برادرانش ميرزا رستم و ميرزا بايقرا با يكديگر درافتادند ميرزا اسكندر چند وقت سلطنت باسم خود كرد و با ميرزا شاهرخ مخالفت نمود و بعد از انهزام از آن حضرت برادرش ميرزا رستم . . . و چون همچنان فتنه ميكرد بفرمودهء ميرزا رستم بقتل آمد ميرزا شاهرخ فارس را به پسر خود ابو الفتح ابراهيم خان سلطان در سنهء ثمان عشر و ثمانمائه شفقت فرمود و بالجمله سلاطين عالم با او در مقام تنزل و فرمانبردارى بودند و او مدت چهل و سه سال بعد از پدر باستقلال تمام پادشاهى جهانكرد و مدرسه و مساجد و بقاع الخير و خوانق بسيار ساخت و قلعهء اختيار الدين در هرات كه ملك فخر الدين كرت آن را متصل به ديوار شهر ساخته بود حضرت امير تيمور صاحبقران بتخريب آنفرمان داده در سنه ثمان عشر و ثمانمائه بتجديد عمارت كرد و بروايت صاحب روضة الصفا هفتصد هزار مرد بموجب نسخهء در آنكار كرده بودند تا باتمام رسيد و العهدة على الراوى در ماوراء النهر بلدهء شاهرخيه را كه به دو منسوبست معمور گردانيد و در صباح يكشنبهء نوروز سلطانى بيست و پنجم ذيحجه سنهء خمسين و ثمانمائه در رى وفات يافت ولادت او در روز چهارشنبه چهاردهم ربيع الاخر سنهء تسع و تسعين و سبعمائه بوده و در تاريخ\r\n\r\n","description":"","footnote":"","page_name":" 946 ","page_number":946},
  {"content":"\r\n\r\nاو گفته‌اند :\r\n سلطان جهان شاهرخ آن مظهر نور * در هفتصد و هفتاد و نه آمد بظهور\r\nدر هشتصد و هفت شد بشاهى مشهور * در هشتصد و پنجاه شد از دار غرور \r\nميرزا شاهرخ پنج پسر داشت اول ميرزا الغ بيك سلطنت ماوراء النهر و تركستان به دو داده بود بعد از اين احوال او مذكور خواهد شد دويم ميرزا ابو الفتح ابراهيم سلطان مدت بيست سال حاكم فارين بود در زمان پدر در چهاردهم شوال سنهء ثمان و ثلثين و ثمانمائه وفات يافت ولادتش در شوال سنهء ست و تسعين و سبعمائه او را در شيراز آثار بسيار است و مدرسهء دار الصفا منشآت اوست و خطوط بر جدران مدارس و مساجد شيراز هنوز باقيست و افصح المورخين مولانا شرف الدين على يزدى در تاريخ سنهء ثمان و عشرين و ثمانمائه كتاب ظفرنامه كه بتاريخ تيمورى مشهور است بفرمودهء او ترتيب داده بنام او نوشته سوم ميرزا بايسنغرو او نيز در ايام حيات پدر در صبح شنبه هفتم جمادى الاول سنهء سبع و ثلاثين و ثمانمائه در شهر هرات درگذشت و در تاريخ وفات او گفته‌اند :\r\n سلطان سعيد بايسنغر سحرم * گفتا كه ببر باهل عالم خبرم\r\nمن رفتم و تاريخ وفاتم اينست * بادا بجهان دراز عمر پدرم \r\nولادتش در شب جمعهء بيست و يكم شهر ذى الحجه سنهء تسع و سبعمائه بوده و از ميرزا بايسنغر سه پسر ماندند مير علاء الدوله و ميرزا سلطانمحمد و مير بابرو احوال هريك خواهد آمد چهارم ميرزا سبور غتمش ايالت مملكت غزنه و هند به دو مفوض بود و او نيز در زمان پدر در شانزدهم محرم سنهء ثلثين و ثمانمائه وفات يافت ولادت او در روز شنبه هشتم رمضان المبارك سنه احدى و ثمان مائه بوده پنجم ميرزا محمد جوكى و او نيز در زمان پدرش در شهور سنه ثمان و اربعين و ثمانمائه درگذشت\r\n\r\nميرزا خليل سلطان بن ميرزا ميرانشاه بن امير تيمور\r\nبا جد بزرگوار خود در يورش خطا همراه بود چون امير تيمور وفات يافت بعضى او را بسلطنت برداشتند و او در روز چهارشنبه شانزدهم رمضان سنه سبع و ثمانمائه در سمرقند بر تخت نشست و تمام ماوراء - النهر و تركستان در ضبط آورده ميرزا شاهرخ نيز سلطنت آنديار بر او مسلم داشت چون چهارده سال در پادشاهى بماند امير خدايداد حسينى كه يكى از امراى كبار او بوده با او ياغى شد او را گرفته محبوس ساخت و شمع جهان پادشاه مغولستان را بسلطنت\r\n\r\n","description":"","footnote":"","page_name":" 947 ","page_number":947},
  {"content":"\r\n\r\nماوراء النهر طلب كرد چون شمع جهان بحدود ماوراء النهر آمد امير خدايداد حسينى بخدمتش رسيده در وقت ملاقات سر او را برداشتند و نزد ميرزا شاهرخ بخراسان فرستادند و بسزاى كفران نعمت گرفتار شد و ميرزا خليل سلطان از حبس خلاص يافته ببعضى از حصون متحصن شد و در اين اثنا ميرزا شاهرخ بماوراء النهر آمد و ميرزا خليل سلطان بعد از عهد و پيمان به خدمت ميرزا شاهرخ رسيد و احترام يافت ميرزا شاهرخ او را به طرف عراق و آذربايجان كه در زمان امير تيمور نامزد پدرش و برادرش ميرزا عمر بود فرستاد و ماوراء النهر به پسر خود ميرزا الغ بيك داده اين صورت در شهور سنهء اثنى و ثمانمائه بود و چون ميرزا خليل سلطان بعراق آمد بعد از مدتى در شب چهارشنبه شانزدهم رجب سنهء اربع عشر و ثمانمائه در رى وفات يافت ولادتش در شب پنجشنبه رابع و عشرين ربيع الاول سنهء ست و ثمانين و سبعمائه بوده در شهر هرات ميرزا الغ بيك بن ميرزا شاهرخ پادشاه فاضل عاليمقدار بود و در اقسام رياضى مهارتى تمام داشت در سنهء ثلاث و عشرين و ثمانمائه باتفاق مولانا صلاح الدين موسى قاضىزادهء رومى و مولانا علاء الدين على قوشجى كه شارح تجريد است و به زبان عنايت او را فرزند خطاب ميفرمود و مولانا غياث الدين جمشيد و مولانا معين الدين كه ايشانرا از سمرقند بكاشان آورده بود در شمال سمرقند مايل بمشرق رصديست و زيج جديد خانى كه در اين ايام مدار استخراج تقويم برآنست از مصنفات اوست يكى از فضلا در باب الغ بيك گفته :\r\n چون الغ بيك بعلم هندسه * يافت نبود در هزاران مدرسه \r\nميرزا شاهرخ در سنهء ثمانمائه سلطنت ماوراء النهر و تركستان به دو ارزانى داشته بود تا انقراض ايام حيات پدرش حاكم آن ديار بود و چوندر محرم سنهء احدى و خمسين و ثمانمائه خبر فوت پدرش به دو رسيد بعزم تسخير خراسان ببلخ آمد در آنجا شنيد كه برادرزاده‌اش ميرزا علاء الدين بايسنغر در هرات بتخت نشسته است و پسرش ميرزا عبد اللطيف را گرفته محبوس ساخته بنابراين با اميرزاده علاء الدوله از راه صلح درآمد و ايلچيرا بهرات فرستاد و ميرزا عبد اللطيف و ميرزا عبد العزيز بخراسان آمده در چهارده فرسخى هرات در حدود مرغاب با اميرزاده علاء الدوله جنگ كرد و او را بشكست ميرزا علاء الدوله گريخته باستراباد نزد برادرش ميرزا\r\n\r\n","description":"","footnote":"","page_name":" 948 ","page_number":948},
  {"content":"\r\n\r\nبابر رفت و ميرزا الغ بيك بهرات آمد و بر جاى پدر بر تخت نشست و چون شنيد كه ميرزا بابر و ميرزا علاء الدوله با هم متفق شده‌اند و قصد او دارند از شهر هرات تا پل ابريشم بيامد و پسرش ميرزا عبد اللطيف تا بسطام تاخت كرد درينحال ميرزا علاء الدوله و ميرزا بابر در اين انديشه بودند كه از استراباد بعراق نزد برادرشان ميرزا سلطان محمد آيند كه ميرزا الغ بيك بىسببى از پل ابريشم معاودت كرد بهرات رفت و چوندر غيبت او در هرات فترت شده بود و مردم بيرون حصار شهر بدان متهم گشته بودند كه يار على تركمان ولد ميرزا اسكندر قرا يوسف بر فتنه‌انگيزى مدد كرده‌اند محلات بيرونشهر را بر امراء قسمت كرده‌اند امر كرد تا غارتكردند و اين نوع ستمى در ماه رمضان سنهء اثنى و خمسين در قلب زمستان كه مردم از شدت سرما و صولت برودت هوا سر از خانه بيرون نمىتوانستند كردن واقعشد بعد از اين ميرزا الغ بيك از هرات بجانب ماوراء النهر رفت و در غيبت او ميرزا بابر از استرآباد آمد و بر تخت نشست و ميرزا عبد اللطيف ببلخ آمد و با پدر ياغيشده و در حدود سمرقند با او جنك كرد و غالب آمده پدر را گرفت و بدست عباس‌نامى داده تا بقصاص پدر كشت و بعد از قتل پدر برادرش ميرزا عبد العزيز را بقتل رسانيد و در تاريخ او گفته‌اند :\r\n شاه مغفور الغ بيك عليه الرحمه * آنكه خود را بسوى كعبهء مقصود رساند\r\nراست در عاشر ماه رمضانگشت شهيد * خلق را ماتم او بر سر آتش بنشاند\r\nاگر ايدل ز تو تاريخ وفاتش پرسند * گوى اى بيخبران دور الغ بيك نماند \r\nاين بيت نيز در تاريخ وفات او گفته‌اند :\r\n چه عباس كشتن به تيغ جفا * بود سال تاريخ « عباس كشت » \r\nولادت او روز يكشنبه نوزدهم جمادى الاول سنهء ست و تسعين و سبعمائه در قلعه سلطانيه بود مدت سلطنت او در سمرقند چهل و يكسال ميرزا علاء الدين بن ميرزا بايسنغر بن ميرزا شاهرخ در زمانى كه ميرزا شاهرخ در آخر نوبت بعراق آمد او را قايم‌مقام خود ساخته در شهر هرات بگذاشت چونخبر وفات ميرزا شاهرخ به دو رسيد برتخت سلطنت نشست و بر خزائن جد خود كه قلاع خراسان بود دست يافته لشكر بسيار بر او جمعشد در آنوقت عبد اللطيف ميرزا بعد از فوت ميرزا شاهرخ در اردوى پادشاه حاكم شده بود\r\n\r\n","description":"","footnote":"","page_name":" 949 ","page_number":949},
  {"content":"\r\n\r\nگوهرشاد بيگم حرم محترم ميرزا شاهرخ كه جده ميرزا علاء الدين بود در ميان سمنان و خار در سلخ ذى الحجه سنهء خمسين و ثمانمائه گرفته و نعش ميرزا شاهرخ با اهل اردو بسمرقند ميبرد چون به حد نيشابور رسيد جمعى از امراى ميرزا علاء الدوله در صبح شنبه سيزدهم صفر سنه احدى و خمسين و ثمانمائه او را در آنجا گرفتند و نزد ميرزا علاء الدوله بردند گوهر شاد بيگم را خلاص دادند و ميرزا الغ بيك نزد ميرزا علاء الدوله فرستاده ميرزا عبد اللطيف را طلب كرد و ميرزا علاء الدوله با او صلح كرد و عبد اللطيف را نزد پدر فرستاد و حدود بلخ و شرغان بميرزا الغ بيك مسلم داشت و در اثناى اينوقايع برادر ميرزا علاء الدوله ميرزا بابر بر او خروجكرد و در مشهد مقدس فريقين بهمرسيدند بعد از تسويه صفوف امراء در ميان مصلح شدند و ميرزا علاء الدوله طرف غربى خراسانرا از خبوشان با دامغان و استراباد بر ميرزا مسلمداشت و به صلح از يكديگر بگذشتند بعد از اين در شهور سنهء اثنى و خمسين و ثمانمائه ميرزا الغ بيك با لشكرهاى ماوراء النهر در خراسان آمد و در چهارده فرسخى هرات جنك كرده و او را بشكست ميرزا علاء الدوله از او گريخته نزد برادرش ميرزا بابر رفت و ديگر روى دولت نديد و سيزده سال ديگر در حيات بود از اينطرف بآنطرف ميرفت و با برادران ميرزا محمد و ميرزا بابر مخالفت مينمود با وجود آنكه بفرمودهء ميرزا بابر ميل در چشمش كشيده بودند چون نور ديده باطل نشده بود بهر چند فتنه ميانگيخت و بعضى اوقات در عراق ملازمت ميرزا جهانشاه مىنمود بعد از فوت برادران ميرزا ابو سعيد در خراسان بسلطنت رسيد علاء الدوله برستمدار افتاد و بر كنار درياى قلزم در خانهء ملك بيستون در سنهء خمس و سبعين و ثمانمائه وفات يافت نعش او را بهرات بردند و در شب جمعه بيست و يكم صفر در مدرسهء گوهرشاد بيگم دفن كردند ولادت او در شب پنجشنبه غرهء جمادى الاول سنهء عشرين و ثمانمائه ميرزا سلطان محمد بن ميرزا بايسنغر بن ميرزا شاهرخ چون جدش در رى وفات يافت اردوى باز او را غارتكردند و باسترآباد رفت و در سنهء اثنى و خمسين و ثمانمائه كه ميرزا الغ بيك خراسانرا گذاشته بماوراء النهر مراجعت فرمود ميرزا بابر در ماه ذى الحجه مذكوره بر تخت سلطنت نشست برادرش ميرزا سلطانمحمد در كار خراسان با او منازعت نمود در حدود جام با ميرزا بابر جنك كرد و مظفر شد و خراسان بگرفت و ميرزا\r\n\r\n","description":"","footnote":"","page_name":" 950 ","page_number":950},
  {"content":"\r\n\r\nبابر بعد از مشقت بسيار با هفت سر بقلعهء عماد گريخت و بعد از چند وقت با پاى پور درآمد و از آنجا باستراباد و مردم ميرزا سلطان محمد را از آنجا بيرونكردند و لشكر خراسان ميلى بجانب ميرزا بابر كردند و سپاه بسيار بر او جمعشدند از استرآباد بيرون آمد ميرزا محمد لشكر بجنگ او فرستاد و در مشهد در قرالنك با او جنگ كرده و ميرزا بابر غالب آمد و بعد از انكشاف ميرزا سلطان محمد با سيصد مرد بموضع حرب رسيد و ميرزا بابر از او گريخت و مردم ميرزا محمد متفرق شدند ميرزا محمد متحير ماند در اين اثنا خبر رسيد ميرزا علاء الدوله در هرات بپادشاهى بر تخت نشست ميرزا محمد ناچار خراسان بگذاشت و بعراق آمد و ميرزا بابر بامر پادشاهى آمده بر تخت نشست بعد از مدتى ميرزا محمد با ميرزا بابر در حدود اسفراين چنانچه سابقا مذكور شد جنك كرد و كشته شد بعد از او ميرزا بابر در پادشاهى مستقل گشت و از راه يزد بعراق آمد و بشيراز رفت در آنجا شنيد كه ميرزا علاء الدوله در خراسان رايت سلطنت برافراشته ميرزا بابر از شيراز بتعجيل بخراسان آمد و ميرزا علاء الدوله از خراسان بعراق گريخت بعد از اين در غيبت ميرزا بابر عراق و فارس و كرمان در سنهء سبع و خمسين و ثمانمائه از تصرف ميرزا بابر بيرونرفت و به تصرف ميرزا جهانشاه كه در آنوقت پادشاه آذربايجان بود درآمد و ميرزا بابر بواسطه مخالفت كه در ماوراء النهر بسلطنت رسيده بود و طمع در خراسان داشت از تدارك كار عراق بازماند ميرزا بابر هفت سال باستقلال پادشاهى خراسانكرد و در عدل‌وداد كوشيد و سخادت بافراط داشت بعد از آن در بيست و ششم ربيع الثانى سنهء احدى و ستين و ثمانمائه در مشهد مقدس بعالم آخرت انتقال كرد و در تاريخ وفات او مولانا شرف الدين عبد القهار فرموده :\r\n آفتاب ملك بابر جا نماند * كى چنان خورشيد پنهان درخور است\r\nدر ربيع الثانى و فصل ربيع * لاله را ساغر ز خون دل پر است\r\nچرخرا گفتم جگرها چاك شد * ديده را از اشك دامن پردر است\r\nاينچه حالست و چه تاريخست گفت * موت سلطان مؤيد بابر است \r\nو ديگرى گفته :\r\n ناگاه قضاوقدر سبحانى * بر خاك فكند اوج بابر خانى \r\n\r\n","description":"","footnote":"","page_name":" 951 ","page_number":951},
  {"content":"\r\n\r\n در هشتصد و شصت و يك ز تاريخ رسول * در سادس عشرين ربيع الثانى \r\nولادت ميرزا بابر در هفدهم رجب سنهء خمس و عشرين و ثمانمائه در شهر هرات مدت عمرش سى و پنجسال و نه ماه و نه روز بوده\r\n\r\nميرزا عبد اللطيف بن ميرزا الغ بيك\r\nدر ماوراء النهر بعد از آنكه پدر را بكشت پادشاه شد و بلطف طبع و رقت ذهن موصوف بوده و خدمت اهل اللّه كردى و در مجلس ايشان بادب نشستى و با وجود اينحالت بغايت تندخوى بود و سياست بافراط داشت در ضبط ممالك و قمع اعدا سعى نمود كه هرسال لشكر اوزبك كه تا پنجفرسخى ميآمدند و غارت ميكردند در زمان او به صد فرسخى ولايت ماوراء النهر از بيم سطوت و صولت او نيامدند ميرزا عبد اللطيف بعد از قتل پدر خود سال نبرد و پيوسته از اشعار نظامى اين بيت ميخواند :\r\n پدركش پادشاهيرا نشايد * وگر بايد بجز ششمه نبايد \r\nنوكران ميرزا عبد اللطيف و ميرزا عبد العزيز در قصد او متفق شدند و منتظر فرصت ميبودند تا وقتى كه ميرزا عبد اللطيف از باغ چنار به شهر ميآمد بابا حسين‌نامى از آن جماعت در شب بيست و ششم ربيع الاول سنه اربع و خمسين و سبعمائه تيرى بر او انداخت و تير بر مقتل ميرزا عبد اللطيف آمد دست بر يال اسب فرياد برآورد كه آوخ دگدى يعنى تير رسيد معدودى چند كه با او بودند متفرق شدند و آنجماعت كه قصد او كرده بودند رسيدند و سر او را از بدن جدا كردند و به شهر آورده از پيش طاق مدرسه ميرزا الع بيك بياويختند و در تاريخ گفته‌اند :\r\n بابا حسين چه كشت شب جمعه‌اش به تير * تاريخ فوت اوست كه بابا حسين كشت \r\n\r\nميرزا عبد اللّه بن ابراهيم سلطان بن ميرزا شاهرخ\r\nبعد از قتل ميرزا عبد اللطيف در ماوراء النهر بپادشاهى رسيد سلطان ابو سعيد بن سلطان محمد ميرزا اميرانشاه بن امير تيمور بر او بيرون آمد و با او جنگ كرد و منهزم شد چون از سلطنت ميرزا عبد اللّه يكسال بگذشت ديگرباره سلطان ابو سعيد باتفاق ابو الخير - خان كه از جمله پادشاهان الوس جوحنجان بوفور جاه و حشمت ممتاز بود بحرب او آمد در شهر جمادى الاول سنه خمس و خمسين و ثمانمائه با ميرزا عبد اللّه در چهار فرسخى سمرقند جنگ كرده و ميرزا عبد اللّه كشته شد و ميرزا سلطان ابو سعيد بسلطنت رسيد ولادت او در بيست و هفتم رجب سنه ست و ثلاثين و ثمانمائه بوده در شهر هرات ميرزا\r\n\r\n","description":"","footnote":"","page_name":" 952 ","page_number":952},
  {"content":"\r\n\r\n\r\nشاه محمود بن ميرزا بابر بن ميرزا بايسنغر بن ميرزا شاهرخ\r\nبعد از آن كه پدرش در مشهد وفات يافت او بجاى پدر نشست و در آنوقت سن او نه سال و چهار ماه بود پسر عمش ميرزا ابراهيم بن ميرزا علاء الدوله در هرات با او ياغى شد و در حدود رباط با ميرزا شاه محمود جنگ كرده ظفر يافت ميرزا شاه محمود باسترآباد گريخت و ديگر در سلطنت تمكن نيافت و در سنه ثلث و ستين و ثمانمائه بعالم بقا انتقال كرد ولادت او در شب شانزدهم محرم سنه اثنى و خمسين و ثمانمائه بوده در ولايت مازندران ميرزا ابراهيم بن ميرزا علاء الدولة بن ميرزا بايسنغر بن ميرزا شاهرخ بعد از آنكه بر ميرزا محمود غالب شد از عقب او متوجه استرآباد گشت اتفاقا به ميرزا جهانشاه دوچار شد و جنگ درپيوست در يك لحظه لشكر تركمان سپاه ميرزا ابراهيم را زيروزبر كردند و قريب بپانصد كس از اميرزاده‌هاى جغتاى در اينجنك كشته شدند و اينواقعه در روز شنبه بيست و هفتم محرم سنهء اثنى و ستين و ثمانمائه در يكفرسخى استرآباد روى نمود و ميرزا ابراهيم و ميرزا شاه محمود كه باسترآباد گريخته بودند از صولت و صدمت اينواقعه هريك به طرفى افتادند و ديگر سلسلهء دولت ايشان منتظم نشد ميرزا ابراهيم بعد از اين حركت مذبوحى مىكرد تا در سادس شوال سنهء ثلاث و ثلاثين و ثمانمائه وفات يافت نعش او را بهرات بردند در مدرسه گوهرشاد بيگم دفن كردند و در ولادت او گفته‌اند : تاريخ شود شب سيم از شعبان م\r\n\r\nيرزا سلطان ابو سعيد ابن ميرزا سلطان محمد بن ميرزا شاهرخ بن امير تيمور\r\nبعد از ميرزا عبد اللّه در ماوراء النهر برتخت سلطنت نشست پادشاه عاقل عادل صاحب رأى بود با مشايخ و گوشه‌نشينان ارادت تمام داشت و علما و طلبه علوم را دوست ميداشت و آداب سلطنت در خدمت ميرزا الغ كسب كرده بود ميان او و ميرزا بابر منازعات دست داد ميرزا بابر لشكر بدر سمرقند آورد و سلطان ابو سعيد را در حصار گرفت و در آخر صلح بخراسان مراجعت نمود سلطان ابو سعيد در ماوراء النهر و تركستان استقلال تمام يافت و بعد از ميرزا بابر در خراسان هرج‌ومرج شد و ميرزا ابراهيم و ميرزاشاه محمود با هم درافتاده بودند ميرزا سلطان ابو سعيد بعزم تسخير خراسان بلغار از آب آمويه گذشته بيست و ششم شعبان سنه احدى و ستين و ثمانمائه بهرات آمد و گوهرشاد بيگم را بقتل آورد و بسبب اخبار موحش كه از ماوراء النهر به دو\r\n\r\n","description":"","footnote":"","page_name":" 953 ","page_number":953},
  {"content":"\r\n\r\nرسيد خراسانرا انداخته در نهم ماه شوال سنه مذكوره از هرات بيرونرفت و ببلخ مراجعت نمود و بعد ازين ميرزا جهانشاه به قصد تسخير خراسان بحدود استرآباد آمد و ميرزا ابراهيم غالب آمده سپاه جغتايرا شكستند او و ميرزا جهانشاه بعظمت تمام در منتصف شعبان سنه اثنى و ستين و ثمانمائه در هرات نزول نمود و قريب ششماه در آنحدود توقف كرد سپاه انبوه از هرطرف بميرزا سلطان ابو سعيد جمع گشتند و ميرزا بابر با لشكر بسيار و سپاه بيشمار آهنگ جنگ ميرزا جهانشاه كرده بمرغاب آمد و مردم در ميان افتاده به صلح رأيدادند بدين نوع كه ميرزا جهانشاه خراسان را بر ميرزا سلطان ابو سعيد مسلم دارد و بعراق مراجعت نمايد طرفين به صلح راضى شدند ميرزا جهانشاه در اوايل صفر سنه ثلث و ستين و ثمانمائه از مزرعه يحيىآباد كوچكرده و از حدود هرات گذشته بعراق معاودت كرد لشكرش بهرجا دررسيدند نشانه آبادانى نگذاشتند و ميرزا ابو سعيد در منتصف ماه مذكور در هرات نزول فرمود بعد از اين در اواسط جمادى الاول سنهء مذكوره ميرزا سنجر بن ميرزا احمد بن ميرزا بايقر ابن ميرزا عمر شيخ بن امير تيمور باتفاق ميرزا علاء الدوله و پسرش ميرزا ابراهيم در حدود سرخس با سلطان ابو سعيد جنگ سخت كردند و ميرزا سنجر در اينجنگ كشته شد و ميرزا علاء الدوله و پسرش گريخته بيرونرفتند و يكى از ظرفا در آنوقت گفته :\r\n علاء الدوله ميرزا گريزد ز جنگ * اگر در سپاهش فريدون بود\r\nپسر گر گريزد مكن عيب او * از آن پرهنر بيهنر چون بود \r\nو در سنهء اربع و ستين و ثمانمأه باسترآباد رفت و ميرزا سلطانحسين بايقرا كه در آنجا استقلال يافته بود از او فرار نموده به طرف اواق گريخت و بدخشان و حصار شادمان و غزنه و كابل و سيستان نيز در تصرف آورد و چون در سنهء اثنى و سبعين و ثمانمائه ميرزا جهانشاه در ديار بكر بدفع حسن بيك بن على بيك بن قرا عثمان حاكم آنديار رفت آنجا در دوازدهم ربيع الثانى مذكوره بقتل آمد و لشكر او پريشانشدند از عراق و فارس و كرمان و آذربايجان بطلب سلطان ابو سعيد فرستادند و آنسال قشلاق در مرو گرفته بود چون اينخبر به دو رسيد امراء و اركان دولت و داروغگان از پيش با سبب مام ( ! ) بدين مملكت فرستاده و پسر سلطان احمد را در ماوراء النهر گذاشتند با لشكرها\r\n\r\n","description":"","footnote":"","page_name":" 954 ","page_number":954},
  {"content":"\r\n\r\nدر اواخر حوت موافق شعبان سنهء مذكوره بوقتى كه قمر در عقرب بود از قشلاق بيرون آمده متوجه عراق و آذربايجان شد قبل از وصول او امراء كه از پيش رفته بودند تسخير عراق كرده بودند سلطان ابو سعيد از عراق عبور نموده چون بميانه رسيد حسينعلى پسر ميرزا جهانشاه به خدمت او پيوست و از جانب حسن بيك مكرر ايلچيان باردو ميآمدند و التماس صلح ميكردند و سلطان ابو سعيد از راه اردبيل بقراباغ رفت و حسن بيك چون از صلح نااميد شد سلطان ابو سعيد مخالفت نموده و راهها مسدود ساخت تا در اردوى سلطان ابو سعيد ابو سعيد قحط بديد آمد چنانچه دوازده روز اسبهاى پادشاهى جو نخورند و اردوى او پريشان شد بعد از آن حسن بيك با امراى سلطان ابو سعيد در حدود اردوى با او جنگ كردند و مظفر شد سلطان ابو سعيد خواست كه معاودت نمايد حسن بيك با پسر اندر رسيدند و او را در وقتى كه از اردو بيرونرفته بود بگرفتند نزد حسن بيك آوردند حسن بيك او را بعد از سه روز بدست يادگار محمد كه نبيرهء گوهرشاد بيگم بود داد تا بقصاص بكشت و اين صورت در سنه ثلث و سبعين و ثمانمائه روى نمود در تاريخ اينواقعه گفته‌اند :\r\n قضا چه لشكر سلطان ابو سعيد شكست * ز كس مدان كه ز سير ستاره و ماهست\r\nبشيروان چه بنه برد ماند بر لب آب * بمنزليكه نه آنجا مقام و نه راهست\r\nگذشته بود ز ماه رحب ده و شش روز * قدر نوشت كه دستش ز ملك كوتاهست\r\nلطيفه‌ايست عجائب كه لشكر او را * ازو حسن زد و تاريخ در . . . . \r\nعلامه علام مولانا جلال الدين دوانى در تاريخ او گفته :\r\n سلطان ابو سعيد كه در فر خسروى * چشم سپهر پير چه او نوجوان نديد\r\nالحق چگونه كشته نگشتى كه گشته بود * تاريخ سال مقتل سلطان ابو سعيد \r\nمدت سلطنت او هيجده سال\r\n\r\nميرزا سلطان احمد بن سلطان ابو سعيد\r\nبعد از پدر قريب بيست و هفت سال در ماوراء النهر پادشاه بود و در غره ذيقعده سنهء سبع و ثمانمائه وفات يافت برادرش ميرزا سلطان ابو سعيد بود بجاى او پادشاه شد و بعد از دو ماه در محرم سنهء تسعمائه درگذشت بعد از آن پسرش ميرزا بايسنغر از ميرزا سلطان منهزم شده بقندهار نزد امير خسرو شاه كه از برگزيدگان پدرش ميرزا سلطان محمود بود رفت و آنكافر نعمت غدار در محرم سنهء خمس و تسمعائه آن شاهزاده را بغر شهادت رسانيده در آن اثنا شبيكخان اوزبك قصد تسخير ماوراء النهر كرد و\r\n\r\n","description":"","footnote":"","page_name":" 955 ","page_number":955},
  {"content":"\r\n\r\nآنجا را بگرفت و بعد از آن سمرقند را مسخر نمود والدهء ميرزا سلطانعلى را بنكاح خود نويد داد و ميرزا سلطانعلى بتحريك و ترغيب مادرش به خدمت شبيكخان رسيد شبيكخان او را با مادرش بكشت و سمرقند بگرفت و خواجه يحيى پسر خواجه عبد اللّه كه نصب سلاطين بمشورت ايشان ميبود بقتل آورده بعد از مدتى اهل سمرقند را حصار داده و ميرزا بابر بگريخت و سمرقند مسخر شد و بعضى اكابر بقتل آمدند و ماوراء النهر شبيكخانرا صافشد و امير خسرو شاه نيز بدست لشكر اوزبك بقتل رسيد ميرزا بابر بن عمر شيخ بن سلطان ابو سعيد در شهور سنهء سبع و تسعمائه بعد از آنكه شبيكخان در سنه عشر و تسمعائه در خراسان و در محاربه با لشكر عاليحضرت پادشاه جهان سلطانشاه اسمعيل بهادر خان بقتل آمد بمدد لشكر قزلباش بپادشاهى ماوراء النهر رسيد عبيد خان اوزبك بماوراء النهر آمد و سلطنت از دست ميرزا بابر بعد از محاربات بيرون برد و بعد از اين از نسل امير تيمور تا غايت كه سنهء اربع و الف ، كسى ديگر در ماوراء النهر سلطنت نكرد و حالا پادشاهى ماوراء النهر در دست خاقان اوزبكست كه احوال ايشان عنقريب مذكور خواهد شد ميرزا بابر بعد از اين بسلطنت غزنه و حدود هند قناعت كرد و قريب سى و چهار سال در پادشاهى بماند در سنهء سبع و ثلثين و تسعمائه وفات يافت و وفات پدرش ميرزا عمر شيخ بن ميرزا سلطان ابو سعيد در شعبان سنهء تسع و تسعين و ثمانمائه بوده\r\n\r\nهميون ميرزا و كامران ميرزا\r\nپسران بابر بن عمر شيخ بعد از پدر بر جاى او پادشاه شدند و معظم ممالك هند به تصرف هميون ميرزا درآمد و پادشاه عظيم الشأن شد و حالا مدت پنجاه و شش سال است كه پادشاه قندهار و غزنه و كابل و بسيارى از مملكت هند در دست ايشانست و قبل از اين از شير خان اوغانى شكستى عظيم بديشان رسيده و اكثر ممالك هند از دست ايشان بيرونرفته بود\r\n\r\nميرزا يادگار بن ميرزا سلطانمحمد\r\nبن ميرزا بايسنغر بن ميرزا شاهرخ بعد از ميرزا سلطان ابو سعيد بتقويت اميركبير ابو نصر حسن بيك بسلطنت خراسان نامزد شد و بعضى از امراى جغتاى و لشكر كه بعد از سلطان ابو سعيد سرگردان شده بودند به دو پيوستند و حسن بيك بسيارى از لشكر آق قوينلو همراه كرده او را بخراسان فرستاد و او در استرآباد نزولكرد قبل از وصول او بخراسان ميرزا سلطان حسين بايقرا در سلطنت خراسان تمكن يافته بود چون خبر نزول يادگار محمد در\r\n\r\n","description":"","footnote":"","page_name":" 956 ","page_number":956},
  {"content":"\r\n\r\nهرات به دو رسيد لشكرها جمعكرده بحدود استرآباد آمده در نواحى بندشقان در ميان ايشان در هشتم ربيع الثانى سنهء اربع و سبعين و ثمانمائه جنگ شد و يادگار محمد منهزم شد حسن بك ديگر بار او را بلشكر مدد كرد و باز بخراسان فرستاد بعضى از امراى سلطان حسين ميرزا روىگردانشده ببارگاه محمد ملحق شدند و سلطانمحمد حسين ميرزا هراترا گذاشته بجانب ميمند و فارياب رفت يادگار محمد بعظمت هرچه تمامتر در محرم سنهء خمس و سبعين و ثمانمائه در هرات نزول نمود و بعيش و عشرت مشغول شد و از كيد دشمن قوى غافل ماند ميرزا سلطان حسين از موضع بابا الهى از حدود مرغاب با هزار مرد ايلغار نموده بر سر او شبيخون آورد و در نصف شب چهارشنبهء بيست و هفتم صفر سنه مذكوره او را در باغ زاغان گرفت و بكشت و نسل ميرزا شاهرخ بقتل او منقطع گشت و خراسان بر ميرزا سلطانحسين قرار گرفت مولانا كمال الدين عبد الواسع در تاريخ واقعه يادگار محمد گفته :\r\n شد شهر صفر شهيد و هم شهر صفر * از سال شهادتش دهد باز خبر \r\n\r\nميرزا سلطان‌حسين بن ميرزا منصور بن ميرزا بايقرا بن عمر شيخ بن امير تيمور\r\nپادشاه صاحبدولت و اقبال است از سلطنت و عمر دراز بهره‌مند بود كه در اعانت علماء و تقويت فضلا جد تمام مينمود طلبه علوم و مدرسه از ابتداى سلطنت تا انتهاى عهد او از وظايف تمتعها يافتند و جهة ايشان در شهر هرات مدرسهء ساخته و عمارتى پرداخته كه نظير آن در ايران و توران نيست و در زمان او ده هزار ملا و طالب علم در شهر هرات جمع آمده بودند و معاش ايشان از انعام امرا و پادشاه ميگذشت و خراسان بنوعى آبادان شده بود كه هرگز مثل آن نبود در شهر هرات باغ جهان‌آرا كه آن را باغ مراد نيز گويند از محدثات او است و در آنجا خانهاى پرگار و قصرهاى زرنگار كرده و شعراى نامدار در توصيف و تعريف آنعمارت اشعار زيبا و قصايد غرا بنظم آورده‌اند چونعمارت دوست بود امراى او همه ميل عمارت كردند و هريك سراهاى خوب و منزلهاى مرغوب ساختند و امير على شير كه مقدم امراء و مطاع پادشاه بود آنقدر مساجد و مدارس و رباط و خوانق و بقاع الخير در بلاد و صحارى و برارى خراسان باتمام رسانيده كه زبان قلم از شرح و بيان او عاجز است و بسيارى از علما و فضلا و شعرا تصانيف از نظم و نثر بنام او كرده‌اند و از فوايد احسان او محظوظ و بهره‌مند گشته ولادت امير عليشير در سنهء\r\n\r\n","description":"","footnote":"","page_name":" 957 ","page_number":957},
  {"content":"\r\n\r\nاربع و اربعين و ثمانمائه بوده وفاتش در صبح يكشنبه يازدهم جمادى الاول سنهء ست و تسعمائه ، در تاريخ وفات او گفته‌اند :\r\n آنمير بلند قدر عالى رتبت * چونكرد از اينجهان بجنت رحلت\r\nاز سال وفات و جاى او پرسيدم * دادند جواب من كه « جنت‌جنت » \r\nو چون بزرگى و حشمت او دلالت بر علو همت و شأن و سمومكان سلطان حسين ميرزا داشت بنابر آن احوال او در خلال احوال ميرزا سلطانحسين در محرم سنهء اثنى و اربعين و ثمانمأه بوده در شهر هرات و چون هشت ساله شد پدرش ميرزا منصور در شهور سنه تسع و اربعين و ثمانمائه وفات يافت و نسب او از جانب مادر نيز بامير تيمور ميرسد مادر او فيروزه بيگم دختر سلطان حسين باسم جد مادرى موسوم گشته وفات فيروزه بيگم در چهاردهم محرم الحرام سنه سبع و سبعين و ثمانمائه بود سلطان حسين ميرزا در ابتداى جوانى در ماوراء النهر خدمت ميرزا سلطان ابو سعيد مينمود و بعضى ديگر از زنان در ملازمت ميرزا بابر بن ميرزا بايسنغر در خراسان بسر برده و ده تومان كبكى جهة علوفه او تعيين فرموده بودند تا در سنه احد و سبعين و ثمانمائه كه ميرزا بابر وفات يافت و خراسان بهم برآمد و ميرزا شاه محمود پسر ميرزا بابر و ميرزا ابراهيم پسر ميرزا علاء الدوله باهم درافتادند و از جانب ماوراء النهر سلطان ابو سعيد ميرزا در اينسال قصد خراسانكرده ببلخ آمد و از بلخ بهرات آمد و باز معاودت ببلخ كرد و از جانب عراق ميرزا جهانشاه در اواخر سنه مذكوره طمع در خراسان كرده بحدود استرآباد آمد ميرزا ابراهيم و ميرزا شاه محمود از او منهزم شده متفرق گشتند و از هرطرف فتنه برخواست چنان كه مكررا مذكور شده و او در مرو آغاز سركشى كرده با حسن بيك سعدلو كه ميرزا جهانشاه او را حكومت استرآباد داده بود در اوايل ذى الحجه سنه اثنى و ستين و ثمانمائه در موضع سلطان درين جنك كرد و او را بكشت و استرآباد بگرفت و چون همهء خراسان بر ميرزا ابو سعيد قرار گرفت ميرزا سلطانحسين در مدت ده سال هميشه با او ياغى بود و هروقت كه فرصت مييافت ميان الكاى او در ميآمد و هرگاه لشكر انبوه بدفع او ميفرستاد ببيابانها ميرفت و قزاق شده بود چونخبر وفات ميرزا سلطان ابو سعيد در حدود ابيورد به دو رسيد بعضى از امرا از طريق نيشابور و مشهد بهرات فرستاد و خود بمرو رفت\r\n\r\n","description":"","footnote":"","page_name":" 958 ","page_number":958},
  {"content":"\r\n\r\nو از آنجا بهرات آمد و در روز جمعه عاشر رمضان سنه ثلث و سبعين و ثمانمائه بر تخت سلطنت نشست در ابتداى سلطنتش يادگار محمد بيك بتقويت حسن بيك با او در سلطنت منازعت كرد و بقتلرسيد چنانچه گذشت و ميرزا سلطان حسين در سلطنت مستقل گشت بعد از اين هركس در كار خراسان با او مخالفت كرد مغلو بگشت و در اواخر عهد پادشاهان اوزبك سلطنت ماوراء النهر از تصرف ميرزا ابو سعيد بيرون بردند و طمع در خراسان داشتند ميرزا سلطانحسين در سنه احدى عشر و تسعمائه در موضع بابا الهى كه از توابع باد جنست در حوالى پل تابان كه بر آب مرغاب بسته‌اند وفات يافت بعد از چهار روز نعش او را بهرات آوردند و در گنبديكه جهة مقبره خود ساخته بود دفن كردند سى و هشت سال و چهار ماه تمام در خراسان پادشاهى كرده بود و هفتاد سال عمر داشت و در اواخر سلطنت معلولشد و قدرت برفتار و سوارى نداشت هميشه چهار كس او را بر تخت روان به راه ميبردند كودك طبع بود ببازى قوچ و كبوتر و خروس ميل تمام داشت و بهرجا كه ميرفت قفسها پر از كبوتر همراه بود و در شهر هرات او را در تخت روان بمعركه مردم بتفرج ميبردند از پسران او چهارده كس را نام يافته‌ايم بدينموجب بديع الزمان ميرزا مظفر حسين و احوال اين هردو مذكور خواهد شد كبيك ميرزا ابو المحسن ميرزا محمد معصوم ميرزا فرخ حسين ميرزا فريدون اينها اكثر در زمان پدر و بعضى بعد از پدر وفات يافتند\r\n\r\nبديع الزمان ميرزا و مظفر حسين ميرزا\r\nپسران سلطان ميرزا بعد از پدر به شهر هرات آمدند و بشركت بسلطنت نشستند و چون يكسال از دولت ايشان بگذشت شاهى بيك پادشاه اوزبك از ماوراء النهر بخراسان آمد و با ايشان جنگ كرد و ايشانرا در محرم سنه ثلث عشر و تسعمائه منهزم ساخت بديع الزمان ميرزا فرار نموده يكشب در حوالى شهر هرات بود و از آنجا به طرف قندهار افتاد و بجانب ترشيز معاودتكرد و در آنجا با امراى اوزبك جنك كرده و شكست يافته بعراق آمد و بشرف پاى - بوس نواب كامياب حضرت اعلا پادشاه جهان وارث ملك سليمان ابو المظفر سلطان شاه اسمعيل بهادر خان انار اللّه برهانه مشرف گشت و بموجب حكم هميون او را در شنب غازان تبريز منزل دادند و هرروز يكهزار دينار جهة خرج او تعيين كردند مدت هفت سال در تبريز بود و در سنه عشرين و تسعمائه كه سليم شاه روم به تبريز آمد او را همراه خود برد و او آنجا وفات يافت و مظفر حسين ميرزا باسترآباد گريخت و در آنجا سنهء ثلث عشر\r\n\r\n","description":"","footnote":"","page_name":" 959 ","page_number":959},
  {"content":"\r\n\r\nو تسعمائه بعالم آخرت رحلت نمود\r\n\r\nميرزا عمر بن ميرزا اميران شاه بن امير تيمور\r\nهرچند بيان احوال او و برادرش بر بيان احوال احفاد امير تيمور مقدم بود اما بر ارتباط سلطنت قراقوينلو باحوال او و برادرش ميرزا ابو بكر تاخير آن بسياق تاريخ اولى و انسب مينمود القصه كه نوبت آخر كه امير تيمور بايران آمد در سنه اثنى و ثمانمائه ميرزا عمر را در ماوراء النهر حكومت داد و او مدت سه سال بحكومت آنديار مشغول بود چون امير تيمور از سفر شام و روم بآذربايجان تا سرحد روم و شام به دو تفويض فرمود و حكام فارس و عراق تابع او ساخت كه بجار و يساق او حاضر شوند و حكومت عراق عرب را ببرادرش ميرزا ابو بكر ارزانى داشت و ميرزا اميرانشاهرا با او ببغداد فرستاد بعد از اين به دو سال و نيم چون خبر فوت امير تيمور در تبريز بميرزا عمر رسيد سلطنت آنديار باسم خود كرد و ميرزا ابا بكر را از عراق عرب نزد خود حاضر فرمود چون ميرزا ابا بكر در اردوى ميرزا عمر نزول كرد او را بگرفت و در قلعهء سلطانيه بند كرد و بعد از چند روز كس تعيين كرد و بسلطانيه فرستاد تا او را آنجا بقتل آوردند چون آنشخص بدانخانه كه ميرزا ابا بكر در آنجا محبوس بود درآمد ميرزا ابا بكر پيشدستى كرده آنشخص را با دو كس بقتل رسانيد و از بند بيرونرفته قلعه و شهر را فروگرفت اين صورت در محرم سنهء ثمان و ثمانمائه واقعشد در اينوقت ميرزا ميرانشاه بخراسان رفته در كالپوش بود و ميرزا ابا بكر از سلطانيه بخراسان نزد پدر رفت و ميرزا عمر بسلطانيه آمده بعد از ميرزا ابا بكر پدر را برداشته روى بعراق نهاده و چون به شهر بازآمدند لشكر فوج‌فوج به دو ملحق ميشدند و ميرزا عمر در آذربايجان بود و ميرزا ابا بكر بسلطانيه رفت جمعى كه آنجا بودند قلعه را تسليم كردند لشكر بسيار بر او جمعشدند آهنگ جنك ميرزا عمر كرد و متوجه آذربايجانشد و اكثر امراى ميرزا عمر از او روىگردانشده نزد ميرزا ابا بكر آمدند و ميرزا عمر را قوت مقابله نماند به طرف عراق و فارس نزد ميرزا مير محمد و ميرزا رستم پسران ميرزا عمر شيخ بن امير تيمور كه از جانب ميرزا شاهرخ حكومت آنممالك تعلق بديشانداشت رفت و از ايشان استمداد نموده و ميرزا ابا بكر در آخر سنه مذكور به تبريز رفت و بر تخت نشست پس از اين عمر باتفاق اولاد ميرزا عمر شيخ و لشكرهاى عراق و فارس به قصد ميرزا ابا بكر بحدود دره جزين آمدند و ميرزا ابا بكر نيز با لشكرهاى\r\n\r\n","description":"","footnote":"","page_name":" 960 ","page_number":960},
  {"content":"\r\n\r\nآذربايجان برابر رفت و در موضع جزيره با يكديگر جنك سخت كردند چنان كه چهار هزار پياده و سواره در اينجنك كشته شدند و ميرزا ابا بكر غالب آمد ميرزا عمر منهزم شده به طرف خراسانرفت ميرزا شاهرخ او را اعزاز و احترام نموده استرآباد و مازندرانرا به دو شفقت فرمود و چون در آنجا قوت گرفت با ميرزا شاهرخ ياغيشدر در روز دوشنبه تاسع ذيقعده سنه تسع و ثمانمائه در حدود جام با او جنك كرد و شكست يافت و به طرف مرغاب گريخته مىخواست بسمرقند نزد برادر خود سلطان خليل رود زخم تيريداشت داروغگان آنحدود او را گرفته نزد ميرزا شاهرخ فرستادند ميرزا طبيب و جراح تعيين كرده حكم فرمود كه او را بهرات برند و علاج كنند چون ميرزا عمر را بنفوظ رباط آوردند وفات يافت و در بيست و پنجم ذيقعده سنه مذكوره در پهلوى فخر رازى دفن كردند\r\n\r\nميرزا ابا بكر بن ميرزا اميرانشاه بن امير تيمور\r\nبعد از هزيمت برادرش ميرزا در آذربايجان بر تخت سلطنت نشست مرد متهور شجاع بود در ميان اولاد و احفاد امير تيمور بشمشير او كس نبود قرا يوسف بن قرا محمد تركمان كه در آن ايام از مصر گريخته بكنار آب فرات كه يورت اصلى ايشان بود ميرزا ابا بكر دوبار با او جنگ كرد و هردوبار مغلوب گشت و در نوبت دويم پدرش ميرزا ميرانشاه در جنگ بدست غلامى كشته گشت و اين صورت در بيست و چهارم ذيقعده سنهء عشر و ثمانمائه روى نمود بعد از اين آذربايجان از تصرف ميرزا ابا بكر بيرونرفت و قرا يوسف بر آن مستوليشد و ميرزا ابا بكر باز رفت حاكم كرمان سلطان ويس پسر امير ابدكو با او مخالفت كرد و بسيستان افتاد و از سيستان باز بكرمان معاودت نمود و با سلطان ويس جنگ كرد و كشته شد و اينواقعه در اواخر رجب تا اوايل شعبان سنهء احدى عشر و ثمانمائه دست داد .\r\n\r\nگفتار در ذكر پادشاهان تركمان قراقوينلو و آق قوينلو - ذكر پادشاهان قراقوينلو\r\nسلاطين ايشان بارانى بقبادرند مدت سلطنتشان شصت و سه سال اول ايشان\r\n\r\nقرا يوسف بن تركمان محمد بن تورميش بن بهرام\r\nخواجه تركمانست و قرا محمد از امراى سلطان احمد ايلكانى بود و دخترش در حباله سلطان احمد بوده و سردارى الوس قراقوينلو به دو تعلق داشته و جد او بهرام خواجه كه بعد از وفات سلطان ويس بر موصل\r\n\r\n","description":"","footnote":"","page_name":" 961 ","page_number":961},
  {"content":"\r\n\r\nو سنجار و ارحيس حكومت يافته بود و در سنه اثنى و ثمانين و سبعمائه وفات يافته و قرايوسف در زمان امير تيمور هميشه با او ياغيگرى ميكرد و در وقتى كه امير تيمور بر عراق عرب مستولى شد و سلطان ايلكانى را از آنجا بيرونكرد چون امير تيمور از روم بآذربايجان آمد عراق عرب به پسرزادهء خود ابا بكر داد و او را بدفع قرايوسف ببغداد فرستاد و حكم فرمود كه فرزندزادهء ديگرش ميرزا رستم بن عمر شيخ نيز از حدود همدان بمدد ميرزا ابا بكر بعراق عرب رود ايشان در زير حله بقرا يوسف رسيدند و با او جنگ كردند و برادرش يار عليرا بكشتند و قرايوسف از ايشان منهزم شد و بمصر گريخت پادشاه مصر او را با سلطان احمد ايلكانى بموجب امير تيمور بگرفت و بند كرد و قرايوسف را در آنجا پسرى متولد شد بيرلود آق‌نام كرد و سلطان احمد او را بفرزندى قبول نمود بعد از آن چون خبر وفات امير تيمور رسيد قرايوسف را از بند بيرون آوردند و ترتيب كردند هزار سوار تركمان كه با او بمصر رفته بودند بر او جمعشدند و او در آنجا از مصريان گريخته تا كنار آب فرات صد و هشتاد جنگ با مستحفظان طريق و امراى سرحدها كرد و در همه معارك غالب آمد و در آنراهها اردو و نوكرانش هرچه ديدند غارتكردند و چون بديار بكر رسيد خويشان و بنى اعمام به دو پيوستند و او قلعه اوينك در تصرف آورد و در غرهء جمادى الاول سنهء تسع و ثمانمائه در حوالى نخجوان با ميرزا ابا بكر مصاف داد و او را بكشت و به تبريز آمد و در بيست و چهارم ذيقعده سنه عشر و ثمانمائه ميرزا ابا بكر را بار ديگر در حدود تبريز با قرايوسف جنگ افتاد و قرايوسف استيلاى تمام يافت و پسر خود بيرلود آقرا به حكم آنكه سلطان احمد او را پسر خود خوانده بود بسلطنت نصبكرد و تمام آذربايجان در ضبط آورد بعد از آنمتوجه ديار بكر شد و قرا عثمان با بندرى كه حاكم بود منهزم ساخت و در سنه ثلث عشر و ثمانمائه با سلطان ايلكانى در تبريز جنگ كرد و او را بگرفت و در بيستم ربيع لاخر بكشت و عراق عرب نيز در تصرف گرفت و به پسر خود شاه محمد داد و يك بار ديگر بر سر قرا عثمان رفت و قلعه مرغنى امدنى محاصره كرد و قرا يوسف بازگشت و در سنه خمس عشر و ثمانمائه با امير شيخ ابراهيم شروانى و كشينديل ملك گرجستان مصاف داد و شيخ ابراهيم با برادرش بگرفت و كشينديلرا با جميع اقوام و امراء بكشت و شيخ ابراهيم را به تبريز آورد و خونبها بستد و آزاد كرد و بشيروان\r\n\r\n","description":"","footnote":"","page_name":" 962 ","page_number":962},
  {"content":"\r\n\r\nبامر پادشاهى فرستاد و شيخ ابراهيم بعد از اين پنجسال ديگر در پادشاهى شروان بماند و در سنه ثمان و ستين و ثمانمائه بجوار رحمت حقتعالى پيوست و پسرش امير خليل بجاى او پادشاه شد مدت چهل و هشت سال در شروان بماند و در سنه ثمان و ستين و ثمانمائه ( تسع مأه ظ ) وفات يافت قرا يوسف در سنه ست عشر و ثمانمائه متوجه عراقشد و بجهة عارضه از همدان باز گشت و سلطانيه و قزوين و طارم و ساوه نيز بگرفت و در سنه اثنى و عشرين و ثمانمائه بحلب و غثاب رفت و در سنه ثلث و عشرين و ثمانمائه ميرزا شاهرخ از خراسان متوجه او شد و قرا يوسف نيز استقبال نمود و در اوجان روز پنجشنبه هفتم ذيقعده سنه مذكوره بمرگ طبيعى بمرد و هيچكس بتجهيز و تكفين او نپرداخت و فرزندان او هيچكدام در آنحال حاضر نبودند و لشكر او متفرق گشتند و خزانه‌اش غارتكردند و هيچكس را فرصت نشد كه او را دفن كند و او را در همانخرگاه كه بمرده بود بر بالاى كت بگذاشتند آحاد الناس و تراكمه خرگاهرا غارتكردند و بطمع حلقه طلا كه در گوش داشت گوشش بريدند و او را از روى كت برهنه بر روى زمين انداختند و دو شبانه‌روز بدين حال افتاده بود بعد از آن اختاجيان او را به طرف ازجين بردند و در مدفن آباواجداد دفن كردند مدت سلطنت او چهارده سال و كسرى قرايوسف شش پسر داشت پير بوداق خان قرايوسف او را بسلطنت نصب كرده بود در زمان حيات پدر درگذشت و بعد از قرا - يوسف امير ابو سعيد سلطنت باسم خود كرد مير اسكندر و ميرزا جهانشاه احوال ايشان مذكور خواهد شد امير شاه محمد مدت بيست سال باستقلال حاكم عراق عرب بود تا در سنهء ست و ثلثين و ثمانمائه برادرش امير اسبان بغداد را از دست او بدر برده شاه محمد گريخته از بغداد بيرونرفت و بموصل رسيد موصل و اردبيل را مسخر كرد بعد از آن به طرف بغداد عزم كرد و يعقوبيه را غارتكرد و بدر تنگ آمد و قصد سنجان داشت در حدود سنجان بدست امير حاجى همدانى بقتل آمد و روز سه‌شنبه هجدهم ذى الحجه سنه سبع و ثلثين و ثمانمأه امير اسبان بعد از خروج شاه محمد دوازده سال در بغداد بود در روز سه‌شنبه ثانى و عشرين ذيقعده سنهء ثمان و اربعين و ثمانمائه بمرگ خود وفات يافت و آن قران نحسين در سرطان بود امير ابو سعيد بر دست برادرش امير اسكندر بقتل رسيد\r\n\r\nامير اسكندر بن قرايوسف\r\nبغايت مشهور و شجاع بود اما دولتش متزلزل بود و بعد از پدر لشكر قراقوينلو بر او جمعشدند و او را در روز دوشنبهء بيست و\r\n\r\n","description":"","footnote":"","page_name":" 963 ","page_number":963},
  {"content":"\r\n\r\nهفتم رجب سنهء اربع و عشرين و ثمانمائه در حدود آنسكر و بموضعى كه آن را بخشى خوانند با ميرزا شاهرخ مصاف داد در روز آتش قتال و جدال ميان ايشان اشتعال داشت در شب سپاه طرفين پاس ميداشتند و در روز بر كوشش ميرفتند و در روز سوم ميرزا اسكندر منهزم شد و بحدود فرات گريخت چون ميرزا شاهرخ بعد از فتح بخراسان مراجعت فرمود امير اسكندر به تبريز آمد و بر تخت نشست و بر آذربايجان مستولى شد و در سنهء ثمان و عشرين و ثمانمائه عز الدين شير ملك كردستان را در اردبيل بكشت و در همين سال امير شمس الدين ملك اخلاد را بقتل آورد و در سنهء ثلثين و ثمانمأه سلطان احمد كرد را بقتل آورد و در سنهء احدى و ثلثين و ثمانمأه بشروان رفت و در شماخى خرابى بسيار كرد و در سنهء اثنى و ثلاثين و ثمانمائه سلطانيه را از تصرف مردم بيرون كرد ميرزا شاهرخ نوبت دويم به قصد قلع‌وقمع بآذربايجان آمد و در روز شنبه هفدهم ذى الحجه سنه مذكوره در ظاهر سلماس با امير اسكندر و ميرزا جهانشاه جنك كرد و بين العسكرين در روز قتال و جدال بود و امير اسكندر درين نبرد دستبردى نمود كه مثل آن در آئينه خيال متصور نخواهد بود و در آخر چون طاقتش نماند بجانب روم فرار كرد چونميرزا شاهرخ بخراسان رفت در سنه اربع و ثلثين باز امير اسكندر آذربايجان را در ضبط آورد و يكى از مردم خراسان گفته :\r\n سكندر لشكر ما را زد و جست * شه ما مملكت بگرفت و بگذشت \r\nامير اسكندر برادر امير سعيد را كه از جانب ميرزا شاهرخ بايالت آذربايجان منصوب شده بود بقتل آورد و در سنهء سبع و ثلثين و ثمانمائه ميرزا شاهرخ باز بجهة دفع او از خراسان متوجه شد و چون برى رسيد ميرزا جهانشاه برادر ميرزا اسكندر در منتصف ذى الحجه سنهء مذكوره به خدمت ميرزا شاهرخ رسيد و بعنايت و اعزاز مفتخر گشت و همچنين اميرزاده شاه على ولد ميرزاشاه محمد پسر قرا يوسف و امير بايزيد اينلو كه از عظماى امراى تركمان بود بميرزا شاهرخ ملحق شدند و ميرزا شاهرخ بجانب آذربايجان نهضت فرمود امير اسكندر در اين نوبت قوت مقابله نداشت فرار كرد و آذربايجان بگذاشت و در وقت گريز قراعثمان بابندريرا كه سر راه بر او گرفته بود بكشت و بروم رفت ميرزا شاهرخ بآذربايجان آمد و سلطنت مملكت تا حدود روم و شام بميرزا جهانشاه تفويض فرمود و نشان هميون\r\n\r\n","description":"","footnote":"","page_name":" 964 ","page_number":964},
  {"content":"\r\n\r\nبهر آل تمغا ارزانى داشت چون ميرزا شاهرخ در اوايل سنهء اربعين و ثمانمأه بخراسان معاودت فرمود امير اسكندر از روم مراجعت كرده در صوفيان تبريز با ميرزا جهانشاه جنگ كرد و شكست يافته بقلعه النجق گريخت و محصور شد و در آنجا شب بيست و پنجم شوال سنهء احدى و اربعين و ثمانمائه بر دست پسر خود شاه قباد كه با يكى از مملوكان پدر ليلىنام ميلى تمام داشت بقتل آمد مدت سلطنت او شانزده سال بود\r\n\r\nميرزا جهانشاه بن قرايوسف\r\nدر شهور سنهء تسع و ثلثين و ثمانمائه به حكم ميرزا شاهرخ حكومت آذربايجان به دو تعلق گرفت و روزبروز دولت و حكومتش تزايد پذيرفت برادرش امير اسكندر با او جنگ كرد و بقلعهء النجق گريخته بر دست پسرش كشته شد چنانچه گذشت ميرزا جهانشاه پسرش را بقصاص پدر كشت و مملكت او را صاحب شد و در سنهء اربع و اربعين و ثمانمأه بغزاى گرجستان رفت و فتح كرد و بعد از فوت سلطان محمد بن ميرزا بايسنغر در سنه ست و خمسين و ثمانمائه بر عراق مستوليشد و مردم اصفهانرا در سنه مذكور بقتل آورد و مجموع قلاع و حصون بلاد عراق را خراب كرد و فارس و كرمان نيز در تصرف گرفت و بعد از فوت پدر امير اسبان بماتى عراق عرب نيز بدست آورد در اواخر سنه احدى و ستين و ثمانمائه بعزم تسخير خراسان از راه عقبه صندق‌شكن متوجه جرجان شد و در روز سه‌شنبه بيست و پنجم محرم الحرام سنهء اثنى و ستين و ثمانمائه با ميرزا ابراهيم پسر ميرزا علاء الدوله در يكفرسخى استرآباد جنك كرد و مظفر شد و باستقلال تمام بخراسان درآمد و پانزدهم شعبان سنهء مذكوره در شهر هرات نزول نمود و قريب ششماه باستقلال در آنحدود توقفكرد در آنجا ميرزا علاء الدوله كه در روز عيد اضحى سنهء مذكوره بخدمتش رسيد احترام يافت بعد از اين سلطان ابو سعيد از بلخ متوجه او شد و خبر بميرزا جهانشاه رسيد كه پسرش حسينعلى كه در قلاع آذربايجان محبوس بود بيرون آمده تبريز را گرفته ياغى شد بنابراين ميرزا جهانشاه با سلطان ابو سعيد صلح كرده خراسان بر او مسلم داشت و در اوايل سنه ثلث و ستين و ثمانمائه بعراق مراجعت نمود لشكرش در راه بهرجا كه رسيدند خراب ساختند و جهانشاه چون بمملكت خود آمد حسينعلى را گرفته محبوس ساخت و پسر ديگرش پير بوداق كه ملك فارس به دو داده او پسنديده معاش نميكرد ميرزا جهانشاه در سنه تسع و ستين و ثمانمائه\r\n\r\n","description":"","footnote":"","page_name":" 965 ","page_number":965},
  {"content":"\r\n\r\nمتوجه بغداد شد پير بود اقرا محاصره كرده مدت يكسال بر در بغداد نشست مردم در ميانه سخن از صلح گفتند پير بوداق در بغداد بگشود برادرش محمدى ميرزا بمشورت ميرزا جهانشاه در صباح يكشنبهء دويم ذيقعده سنهء سبعين و ثمانمائه بر سر او رفت و او ايمن نشسته و به صلح مستظهر گشته او را بكشت و ميرزا جهانشاه به تبريز آمد شوكت و عظمت او بمرتبهء رسيده بود بنوعى كه پدران او را عشر عشير آن در خيال نميآمد و تمام مملكت عراق عرب و عجم و كرمان و سواحل درياى عمان و آذربايجان تا سرحد روم و شام در زير نگين او بود و بعد از اين دولت او روى در انحطاط نهاد در سنه اثنى و سبعين و ثمانمائه به قصد دفع حسن بيك كه حاكم ديار بكر بود به آنجا رفت و كارى از پيش نبرد و زمستان دررسيد خواست كه عود نمايد در كوچ دادن احتياط مرعى نداشت اردو و لشكر در اول از پيش روان ميكرد و خود تا آخر روز به بستر استراحت ميخفت و از آن پس در عقب لشكر ميرفت حسن بيك فرصت غنيمت شمرده در وقتى كه لشكر وارد و از پيش رفته بود و ميرزا جهانشاه خفته با سه هزار مرد مكمل بر سر او فرود آمد و ميرزا جهانشاه در وقت گريز كشته شد و پسرانش محمدى ميرزا و ابو يوسف ميرزا را ميل كشيدند و اينواقعه در دوازدهم ربيع الثانى سنه مذكوره واقعشده هفتاد سال عمر داشت جسد او به تبريز نقل نمود و در مظفريه مدفون ساختند و ميرزا جهانشاه مرد نااعتماد بدخوى بود و سردارانرا باندك بهانه ميكشت و شرعرا خوار ميداشت و بر فسق و فجور اقدام مينمود\r\n\r\nحسن بيك بن ميرزا جهانشاه\r\nكه در قلعهء باكونه محبوس بود بيرون آمد و تجر را بگرفت و قلاع و خزائن بدست آورد و موازى يكصد و پنجاه هزار تومان بخشكرد و قريب دويست هزار كس بر او جمعشد و چون قريب بيست و پنجسال در قلعه محبوس بود دماغ او خلل يافت تدبيرى نداشت كردى چند بيوجود را تربيت كرده و جوبى نام نهاد و امراى بزرگ پدر را قليل گردانيد در اين اثنا حسن بيك متوجه آذربايجان شد حسينعلى بعراقعرب رفت و جمعى كثير از انوس او احشام بر او جمعشدند در جهان با سپاه مظفر كه مقدم ايشان اغرلو محمد بن حسن بيك بود مصافكرد و گرفتار شد در ماه شوال سنهء ثلث و سبعين و ثمانمائه خود را بكشت و دولت قراقوينلو به آخر رسيد\r\n\r\nآق قوينلو\r\nايشانرا بابندريه نيز گويند نه تن بودند مدت سلطنت ايشان چهل و دو سال اول ايشان\r\n\r\nاميركبير حسن بيك\r\n\r\n","description":"","footnote":"","page_name":" 966 ","page_number":966},
  {"content":"\r\n\r\nابن عثمان بيك بن قتلغ بيك بن حاجى بيكست پادشاه دانا و قاهر و صاحب شوكت و رعيت‌پرور بود عدل و رأفت تمام و هيبت مالاكلام داشت با غايت عمل او در استيفاى مال و حقوق ديوانى و قانون و خود بغور قضايا و مهمات ميرسيد و حكم برنهج راستى و عدالت ميكرد و شرع شريف در زمان او رواج عظيم گرفت و قضاة اسلام اعتبار تمام داشته‌اند با علما و فضلا مىنشست و از تفسير و حديث و فقه سخن در مجلس عالى او ميگذشت و سادات و مشايخ را تعظيم و تكريم مينمود و همه را سيورغال داد و مساجد و مدارس و رباطات ساخت و فتح بزرگ در اوايل سلطنت و دولت او را ميسر شد و بر دو پادشاه نامدار عاليمقدار ظفر يافت اول فتح جهانشاه ميرزا چنانچه در احوال او مذكور شد دويم فتح سلطان ابو سعيد ميرزا و شرح بعضى از احوال او سبق ذكر يافت و برخى در آنموضع ايراد مىيابد پدران او در ديار بكر حاكم بوده‌اند و قلاع و محال سخت داشته‌اند با دودمان امير تيمور طريق موافقت مسلوك ميداشت جد او قرا عثمان در سفر روم امير تيمور در هراة بود بخلاف قرا يوسف و پسرش امير اسكندر و ميرزا جهانشاه از او فرار كرد و به خدمت سلطان ابو سعيد رفت و احترام يافت حسن بيك به تبريز آمد و آذربايجان در ضبط آورد و در زمستان بقشلاق قراباغ رفت پس از اين سلطان ابو سعيد ميرزا از عراق متوجه آذربايجان شد و چون بآنميانه رسيد لشكر جغتاى به تبريز تاختند و معامله و سودا كردند و هيچكس مانع ايشان نبود و حسن بيك مكرر ايلچى باردوى سلطان ابو سعيد فرستاد و حقوق آباء و اجداد باز نمود و در عصيان قرايوسف و اولاد و احفاد او شرح داد و صلح كرد بدين نوع كه آذربايجان بدستورى كه پادشاه مرحوم شاهرخ ميرزا بميرزا جهانشاه شفقت نموده بود بجزاى آنكه دشمنان ايشانرا برانداخته به دو گذارند سلطان ابو سعيد قبول نكرد و بقراباغ رفت حسن بيك چونديد كه سلطان ابو سعيد در مقام غرور و نخوت و تجبر است از صلح نااميد گشته در مقام مخالفت برآمد و راهها مسدود ساخت و مردم شيروان نيز با حسن بيك موافقت كردند و قوت بازگرفتند و لشكر جغتاى مضطرب شدند و قحط عظيم در اردوى ايشان پديد گشت سلطان ابو سعيد ابو مزيد ارغونرا كه امير الامراء بود با سرداران لشكر بمقابل حسن بيك فرستاد و حسن - بيك بر ايشان غالب آمد و امير مزيد گرفتار شد و حسن بيك در حدود اردوى جغتاى\r\n\r\n","description":"","footnote":"","page_name":" 967 ","page_number":967},
  {"content":"\r\n\r\nنزول فرمود سلطان ابو سعيد متزلزل گشت و مادر خود را نزد حسن بيك فرستاد و التماس صلح كرد و حسن بيك چون ميدانست كه اردوى ايشان پريشان شده و كارش از دست رفته صلح قبول نفرمود سلطان ابو سعيد بعزم فرار از اردوى خود بيرونرفت حسن بيك در اردوى جغتاى نزول كرد پسرش زينل بيك بسلطان ابو سعيد رسيد و او را نزد حسن بيك آورده بعد از سه روز مقتول گشت و اينواقعه در ماه رجب سنه ثلث و سبعين و ثمانمائه بوقوع انجاميد چنانچه گذشت بعد از اين حسن بيك با امرا و لشكر جغتاى بطريق مروت عمل كرد و ايشانرا در خدمت يادگار محمد بخراسان فرستاد چنانچه در احوال يادگار محمد مذكور شد حسن بيك در سنه اربع و ستين و ثمانمائه بعراق آمد و از عراق بشيراز رفت و ابو يوسف ميرزا پسر ميرزا جهانشاه در آنوقت در فارس بود بر دست لشكر حسن بيك شيراز را در اول به عمر بيك موصلو داد بعد از آن به پسر خود سلطان خليل شفقت كرد و او تا آخر عهد حسن بيك حاكم فارس بود و شهر اصفهان به پسر بزرگتر خود اغرلو محمد داده بود و او در آخر عهد با پدر مخالفت ظاهر كرد و بحدود روم رفت و بغداد به پسر ديگر مقصود بيك ارزانى داشت و بالجمله عراقين و فارس و كرمان و آذربايجان به تصرف حسن بيك درآمد و چون استقلال يافت در اواخر شهور سنه ست و سبعين و ثمانمائه قصد روم كرده در حدود آذربايجان مردم او با مقدمه لشكر روم غالب شدند و خاص - مراد روميرا بكشتند بعد از آن در روز دوشنبهء تاسع ربيع الاخر سنهء سبع و سبعين و ثمانمائه با سلطان محمد پادشاه روم جنگ كرد و شكست يافت و پسرش زينل بيك كه والى مملكت قزوين بود در آنجنگ كشته شد حسن بيك به تبريز آمد و لشكر روم از عقب بيامدند و سلطان محمد بروم معاودت كرد بعد از قتل زينل بيك قزوين به برادرش يعقوب بيك تفويض فرمودند حسن بيك در اوايل شهور سنه احدى و ثمانين و ثمانمائه بگرجستان رفت و سادات و اهالى و مشايخ قلمرو را هركس كه سيورغال داشته همراه بود و بسيارى از گرجستان فتح كرده و برده بسيار گرفت و هريك از سادات و اهالى را از آن نصيبى داد و هم در سنه مذكوره به تبريز معاودت نمود و چون يازده سال و كسرى در پادشاهى بسر برد در شب عيد فطر سنهء اثنى و ثمانين و ثمانمائه در تبريز وفات يافت و در باغ نصريه كه از منشآت اوست مدفونشد حسن بيك هفت پسر داشت اغرلو محمد در اوايل شهور سنه اثنى و ثمانين و ثمانمائه نماند سلطان خليل و يعقوب ميرزا و يوسف ميرزا و\r\n\r\n","description":"","footnote":"","page_name":" 968 ","page_number":968},
  {"content":"\r\n\r\nاحوال اينها مذكور خواهد شد مقصود بيك بعد از حسن بيك بفرمان سلطان مقتول گشت زينل بيك در جنك روم كشته شد\r\n\r\nسلطان خليل بن حسن بيك\r\nبعد از پدر بسلطنت نشست ديار بكر به برادر خود يعقوب بيك داد و در عراق مراد بيك بن جهانگير كه عم كبيرش بود با او در صفر سنه ثلث و ثمانين و ثمانمائه ياغى شد و بسلطانيه آمد با منصور بيك پرناك كه از امراى سلطان خليل بود جنك كرد و غالب آمد سلطان خليل از تبريز آهنك جنك او كرد و مراد بيك از او فرار نموده بقلعه فيروزكوه رفت حسين كياى جلارى كه حاكم آنقلعه بود او را بقلعه برد و چون امراى سلطان خليل بپاى قلعه رسيدند مراد بيك را با چند امير كه همراه بودند بديشان سپرد تا در روز دوشنبه چهاردهم ربيع الاول سنه مذكوره بكشتند و سرهاى ايشان نزد سلطان خليل در خرقان آوردند و در اين اثنا خبر رسيد كه يعقوب بيك در ديار بكر ياغى شده و بآذربايجان آمده سلطان خليل بعزم رزم او متوجه آذربايجان شد و در روز چهاردهم ربيع الاخر سنه مذكوره در رودخانه خوى با يعقوب جنك كرد و بعد از كوشش بسيار كشته شد مدت سلطنتش ششماه و نيم\r\n\r\nيعقوب بيك بن حسن بيك\r\nبعد از قتل برادر پادشاهى به او قرار گرفت سيور - غالات و مناصبى كه پدرش بمردم داده بود امضا فرمود و بشعر و شاعران رغبت تمام داشت شعرا در دولت او رونق گرفتند و در اطراف و جوانب قصايد و مدايح به او گفتند و به تبريز فرستادند و در سنهء خمس و ثمانين و ثمانمائه باش بيك كه امير الامراى شام بود بطمع ملك بديار بكر آمد و بر دست لشكر يعقوب بيك در ماه رمضان سنهء مذكوره بقتل رسيد و در سنه ست و ثمانين و ثمانمائه پير جمال الدين احمد در شام وفات يافت و در اواخر شهور سنهء مذكوره با بندر بيك كه امير الامرا بود با پادشاه ياغى شده يعقوب بيك در حدود ساوه با او جنك كرد و او را بكشت و در اين سال سلطان محمد رومى پسر سلطان مراد در روم وفات يافت و چون ده سال از سلطنت او گذشت نواب رفيع جناب حضرت سلطان اعظم خاقان اعدل اكرم قهرمان الماء و الطين ظل اللّه فى الارضين الداعى الى الخير فخر السلطنة و الولاية و الهداية شاه ابو الغارى سلطان حيدر الحسينى الصفوى تغمده اللّه بغفرانه لشكر بشيروان كشيده فرخ بسار پادشاه آنديار بود يعقوب استمداد نمود يعقوبرا بسلاح و اثواب كمك كرد و سلطان پنجرا ( ! ) با لشكر بسيار بمدد يسار فرخ فرستاد تا حدود بترسران با آنمظهر الطاف الهى جنك كردند و آنحضرت بعز شهادت فايز گشت پس از اين\r\n\r\n","description":"","footnote":"","page_name":" 969 ","page_number":969},
  {"content":"\r\n\r\nيعقوب بيك شاهزادگان آنحضرترا كه هريك ماه آسمان پادشاهى بودند در قلعهء اصطخر محبوس گردانيد قصد خاندان نبوى و عداوت دودمان مرتضوى كه خلاصهء اهل عالم و زبدهء بنى آدم شد بر هيچكس مبارك نيست لاجرم يعقوب بيك از عمر بهرهء نيافت و عنقريب نسلش برافتاد\r\n\r\nرستم بيك بن مقصود بيك بن حسن بيك\r\nبعد از انهزام بايسنغر ميرزا در اواخر رجب سنهء تسع و تسعين و ثمانمائه به تبريز آمد و بر تخت نشست پادشاه بخشندهء بود آنمقدار سيورغال كه او بمردم داد از طبقهء آق قوينلو كسى نداد در اول سلطنت او بديع الزمان ميرزا پسر سلطانحسين ميرزا هوس تسخير عراقكرده در چهاردهم محرم سنه ثمان و تسعين و ثمانمائه در ورامين نزول كرد و بعد از چند روز از توجه امراى آق قوينلو توهم كرده عنان بجانب خراسان داد و چون يكسال از سلطنت رستم بيك بگذشت كوسه حاجى بابندر در شهور سنه مذكوره با او ياغى شد رستم بيك بعراق آمد و بعضى از امرا را بدفع كوسه حاجى نامزد فرمود ايشان كار او را در حدود قم كفايت كردند و سر او را نزد رستم بيك فرستادند و چون در آن اوقات از كاركيا ميرزا على پادشاه مخالفتها ظاهر شده بود و مير عبد الملك حسينى سيفى از سادات عظام قزوين كه مقدم امراى گيلان بود بعضى از بابندريه را در قزوين و رى بقتل آورد و سلطانيه را غارت كرده بود آبيه سلطانرا با لشكر قاجار بر سر گيلان فرستادند آبيه سلطان از حوالى قزوين گذشته در كوه لاره پشم در بادك منزل فرمود مير عبد الملك از او فرار كرد لشكر قاجار تمامى الكاى رودبار كه تعلق بپادشاه گيلان داشت غارتكردند و بسيارى از لشكر گيلانرا در ماه رمضان سنهء مذكوره بقتل آوردند و از سرهاى ايشان مناره‌ها ساختند رستم بيك بجهة دفع فتنه بايسنغر ميرزا كه از شروان خروج كرده بآذربايجان معاودت فرمود نواب كامكار شاهزادهء عاليمقام ماه آسمان سلطنت و انتباه سلطانعلى پادشاه بن سلطان حيدر را با برادران رفيعمكان از قلعهء اصطخر بيرون آورد و بيمن عنايت و همت نواب سلطانعلى پادشاه غازيان ظفر پناه در نوبت دويم در حدود گنجه و بردع بايسنغر ميرزا در جنگ گرفتار شد مدت يكسال و نيم پادشاهى كرده و در آخر شوال سنهء مذكوره تا اوايل ذيقعده بقتل آمد و برادرش حسن بيك بن يعقوب بيك نيز در اردو بود مقتول گشت بعد از اين رستم بيك از سلطانعلى پادشاه صفويه نصرت دستگاه متوهم گشت و انديشهء غدرى داشت سلطانعلى پادشاه از آن واقف شده\r\n\r\n","description":"","footnote":"","page_name":" 970 ","page_number":970},
  {"content":"\r\n\r\nبا غازيان عظام بجانب اردبيل توجه فرمودند توهم رستم بيك زياده شد آبيه سلطانرا با حسن بيك عليخان كه پسر خال رستم بيك بود با لشكر بسيار به قصد سلطانعلى پادشاه باردبيل فرستاد ايشان در حوالى اردبيل با سلطان پادشاه و غازيان عظام در اواخر سنهء مذكوره جنگ كردند سلطانعلى پادشاه بدرجه شهادت رسيد و عنقريب آبيه سلطان و حسن بيك عليخان هريك در وقتى كشته شدند و بسزاى عمل بد گرفتار گشتند درين فتنه نواب كامياب اصلى پادشاه دين پناه ابو المظفر شاه اسمعيل بهادر خان بگيلان تشريف بردند و كاركيا ميرزا على ايشانرا بقدم تعظيم و تبجيل استقبال فرمود و در خدمت و اعزاز نواب اعلى از روى صدق و اخلاص اجتهاد نمود رستم بيك مكرر ايلچى نزد كاركيا ميرزا على بطلب نواب نامدار پادشاه كشورگشا فرستاد و كاركيا ميرزا على بصوابديد مير عبد الملك حسينى در حفظ نواب كامياب شاهى افزود و ايلچيان رستم بيك را جوابداده گسيل كردند بعد از آن چون رستم بيك پنجسال سلطنت كرده در سال ششم در شهور سنه اثنى و تسعمائه احمد بيك بن اغرلو محمد بن حسن بيك از روم خروجكرده و چون اينخبر بعراق رسيد حسن بيك عليخان و عبد الكريم لله كه از خاصان رستم بيك بود در حدود سلطانيه بقتل آورد و در غرهء رمضان سنه مذكوره خطبه و سكه بنام احمد بيك كه برادر زنش بود كرد و در آذربايجان دو نوبت ميان رستم بيك و احمد بيك مقاتله و محاربه واقعشد در نوبت اول آبيه سلطان از رستم بيك روگردانشده و به طرف احمد بيك رفت و منهزم شد و از آب ارس عبور نموده به طرف گرجى رفت و احمد بيك بدين طرف آمده در تبريز نزول فرمود و در نوبت دويم در ماه ذيقعده سنهء مذكوره رستم بيك بدست افتاد و بقتلرسيد قريب پنجسال و نيم پادشاهى كرده بود .\r\n\r\nاحمد بيك بن اغرلو محمد بن حسن بيك\r\nبعد از قتل رستم بيك در سلطنت نشست پادشاهى رعيت‌پرور بود در اندك زمانى كه او پادشاه بود ابواب اخراجات بنوعى مسدود شده بود كه هيچ آفريدهء را ياراى آن نبود كه پر كاهى به غير حق از رعيت تواند گرفت از ملاهى و مناهى و شرب خمر اجتناب مينمود و در ترويج شرع شريف و تقويت دين حنيف مىكوشيد و علما و فضلا را تعظيم و تكريم مينمود و در مجلس او گفتگوى علمى بسيار واقع ميشد و خود بدان امير سيد خويشى داشت كه او را نقطه حى اعلا ميگفتند و احمد بيك با او بطريق ارادت سلوك ميكرد و از سخن او تجاوز نميفرمود اما امساك بر\r\n\r\n","description":"","footnote":"","page_name":" 971 ","page_number":971},
  {"content":"\r\n\r\nطبيعت شيخ و پادشاه غالب بود در اجراى سيورغالات و ادرارات كه اجداد و اعمام او و سلاطين ماضى بمردم انعام فرموده بودند مضايقه مينمودند و اين صورت بر ايشان مبارك نبود لاجرم دولت بر او نپائيده و ايام سلطنت او زود به آخر رسيد احمد بيك از غدر امرا ايمن نبود حسين بيك على خان را كه از جانب خواهر دامادش بود در ماه ذيحجه سنهء اثنى و تسعمأه با چند كس ديگر از امراء بقتل رسانيدند و در اين اثنا آبيه سلطانرا ايالت كرمان داد و او فرصت غنيمت دانسته رخصت يافت و خود را بعزم كرمان از تبريز بيرون انداخت و بفارس رفت و در آنجا باتفاق حاكم آنديار قاسم بيك برناك ياغى شد پادشاه از اينمعنى آگاهى يافته و بعزم دفع ايشان در زمستان آهنك عراق كرد و ايشان نيز از شيراز با اندك مايهء سپاه قصد او كردند و در حدود خواجه حسن ماضى در روز چهارشنبه هيجدهم ربيع الثانى سنهء ثلث و تسعمائه فريقين بهمرسيدند لشكر پادشاه در جنك سستى كردند احمد بيك و شيخ و بسيارى از خاصان كشته شد بعد از قتل احمد بيك دولت آق قوينلو روى در انحطاط نهاد و اتفاق ايشان بنفاق تبديل يافت در آنوقت از نسل حسن بيك سه كودك مانده هريك به طرفى افتاده بودند سلطانمراد پسر يعقوب بيك در شروان بود و الوند بيك پسر يوسف بيك در آذربايجان و برادرش محمدى ميرزا در يزد امراى آق قوى و طبقهء بايندر به سه فرقه شدند و هر فرقه يكيرا بپادشاهى برداشتند و پيوسته با يكدگر در محاربه و مقاتله بودند و در تخريب خاندان يكديگر ميكوشيدند و ممالك ويران ميساختند تا دولت از طبقهء ايشان بيرون رفت و شرح هريك گفته شد .\r\n\r\nالوند بيك بن يوسف بيك بن حسن بيك\r\nچون آبيه سلطان احمد بيك را بقتل رسانيد در آنوقت از پادشاه كسى در دست او نبود در عراق سكه و خطبه بنام سلطانمراد غايب كرد و ظفر انشا نهاد و احكام بنام او فرمود و چون بآذربايجان رفت قبل از رسيدن او بدانجا دايه قاسم كه حاكم ديار بكر بود و سيدى غارى بيك بايندر الوند بيكرا بسلطنت نصب كرد با آبيه سلطان در مقام مخالفت بودند آبيه سلطان با ايشان جنگ كرده غالب شد و سلطانمراد را گرفته در قلعهء روئين دز محبوس ساخت و مادر او را در نكاح آورد و با الوند بيك و اتباع او صلح كرده الوند بيك را به تبريز آورده در اواخر شهور سنهء ثلث و تسعمائه بر تخت نشاند و عاقبت كار الوند بيك و مآل حال او در خلال احوال سلطانمراد خواهد آمد انشاء اللّه تعالى\r\n\r\n","description":"","footnote":"","page_name":" 972 ","page_number":972},
  {"content":"\r\n\r\n\r\nسلطان مراد بن يعقوب بيك\r\nبعد از اينواقعه بر فارس مستولى گشت و الوند بيك در آذربايجان بامر سلطنت خود رفت در اين اثنا شخصى سلطان حسين‌نام بادعاى آنكه پسر ميرزا جهانشاه بن قرا يوسف است بر آذربايجان خروج كرد و لشكر بسيار بر او جمعشد الوند بيك در شهور سنهء ست و تسعمائه با او محاربه نمود و غالب آمد و سلطان حسين بدست افتاده بقتل رسيد پس از اين در شهور سنهء مذكوره الوند بيك و سلطان مراد آهنگ يكديگر كردند و در حدود قزوين و ابهر در برابر يكديگر نشستند و مردم در ميانه سخن از صلح گفتند بدين نوع كه عراق و فارس سلطانمراد را باشد و آذربايجان و ديار بكر الوند بيكرا از طرفين بدين راضى شده هريك بمملكت خود معاودت نمودند سلطان مراد در آخر جمادى الثانيه سنهء مذكوره بقزوين آمده و قريب يكهفته آنجا مقام كرد الوند به تبريز رفت بعد از اين نهب و غارت و ظلم و ستم و مطالبات عنيف در اطراف عالم شيوع يافت و راهها مسدود گشت و در ميان امرا مخالفت پديد آمد و قاسم بيك پرناكرا كه سالها حكومت شيراز به دو و پدرش متعلق بود در هفتم صفر سنهء سبع و تسعمائه بگرفتند و بقلعهء اصطخر فرستادند و بعد از آن بقلعه اصفهانش نقل كردند و در آنجا بقتل رسيد و در يوم السبت سوم صفر سنه ثمان و تسعمائه ابو الفتح بيك بايندر كه حاكم كرمان بود بشيراز آمد و يعقوبخان بيك كه از جانب سلطانمراد حاكم فارس بود از او بگريخت و ابو الفتح بيك در فارس باستقلال حكومت يافت و بعد از ششماه در يوم الاحد ثامن شعبان سنه مذكوره از شكارگاه از كوه بيفتاد و هلاك شد و بالجمله در زمان ايشان مملكت خرابشد و از شومى ظلم و ستم قحط و و با پديد آمد و خلق بسيار از گرسنگى به علت طاعون هلاك شدند و رعيت پريشان و متفرق گشته و مردم جلاى وطن كردند و احوال عالم دگرگونشد تا آنكه نسيم عنايت الهى از مهب مرحمت نامتناهى بر فصاى عالم وزيدن گرفت و شعشعه انوار آفتاب جهانتاب نواب كامياب اعلى شاه دين پناه ابو المظفر شاه اسمعيل بهادر خان از مطلع سلطنت و اقبال طلوع يافت و هماى رايت نصرت آيت شاهى سايه مرحمت و عنايت بر مفارق اهل عالم انداخت و امراى ذوى الاقتدار و غازيان عاليمقدار در اوايل شهور سنه سبع و تسعمائه در حدود نخجوان با الوند بيك و طايفه آق قوينلو جنگ كردند و الوند بيك مغلوبشده فرار كرد و مملكت آذربايجان به تصرف غازيان ظفر نشان درآمد و اهالى آنديار از جور و ستم تركمان بيسامان خلاص شدند\r\n\r\n","description":"","footnote":"","page_name":" 973 ","page_number":973},
  {"content":"\r\n\r\nو از انوار معدلت نواب كامياب شاهى مرفه الحال و مبتهج البال گشتند الوند مدتى سر - گردان ميگشت تا آنكه ببغداد رفت و از بغداد بديار بكر افتاد و در آنجا با قاسم بيك ولد جهانگير برادرزادهء حسن بيك كه مدتها والى آنجا بود و سلطنت بنام خود كرده بود و در حدود ماردين جنگ كرد و غالب شد و بسلطنت نشست و بعد از چند وقت در شهور سنه عشر و تسعمائه در آنجا وفات يافت اما رايات جلال شاهى بعون و عنايت الهى پس از اخراج الوند بيك از آذربايجان و تسخير آن بعد از يكسال بجهة دفع سلطانمراد بجانب عراق حركت كرد در روز دوشنبه بيست و چهارم ذى الحجه سنه ثمان و تسعمائه در حدود همدان با سلطانمراد محاربه نمود و نصرت يافت و سلطانمراد به طرف شيراز گريخت و از آنجا به بغداد نزد باربك بيك پرناك كه مدتها حاكم آنديار بود رفت و پنجسال و نيم در آنجا بسر برد و چون نواب كامياب حضرت اعلى شاه اسماعيل در سنه اربع عشر و تسعمائه بجانب عراق توجه فرمودند سلطانمراد و باربك بيك عراقرا گذاشته به طرف فرامان روم رفتند و سلطانمراد ديگر روى دولت نديد تا در سنه عشرين و تسعمائه بديار بكر افتاد و در آنجا بدست غازيان ظفر اثر بقتل رسيد و دولت طبقه آق قوينلو سپرى شد\r\n\r\nذكر سلاطين اوزبكيه\r\nكه بعد از سنه تسعمائه بماوراء النهر و خراسان آمده‌اند .\r\n\r\nشاهى بيك‌خان بن بوداق خان ابو الخير خان است\r\nاز نسل توشخان بن چنگيز خان و او در سنه اربع و تسعمائه سلطنت ماوراء النهر از تصرف اولاد امير تيمور بيرون برد و خان نه سال در آنديار حكم كرد و سلطان حسين ميرزا كه پادشاه خراسان بود وفات يافت و پسرانش با هم اتفاق نداشتند هريك در مملكتى حاكم بودند و اطاعت يكديگر نميكردند شاهى بيك در محرم سنهء ثلث عشر و تسعمائه بخراسان لشكر كشيد و با بديع الزمان ميرزا و مظفر حسين ميرزا جنگ كرد و نصرت يافت و ميرزا بديع الزمان كه مقدم اولاد سلطان حسين ميرزا بود بعراق گريخت ديگران بعضى بر دست اوزبك كشته شدند و بعضى وفات يافتند و شاهى بيكخان در سلطنت خراسان متمكن گشت چون سه سال و نيم از اين تاريخ گذشت نواب كامياب حضرت اعلى شاه اسمعيل بهادر خان لشكر بخراسان كشيدند و او را در روز جمعه سادس و عشرين شعبان سنه ست عشر و تسعمائه در حدود مرو بكشتند و بر تمام خراسان مستولى\r\n\r\n","description":"","footnote":"","page_name":" 974 ","page_number":974},
  {"content":"\r\n\r\nشدند كوچونجى خان كه مشهور بكوجمخانست چون اسن بود و طريق ايشان اينست كه هركس از نژاد ايشان كه اسن شد خان شود در ماوراء النهر بپادشاهى رسيد و قريب بيست سال سلطنت كرد و در زمان او مير يار احمد ثانى كه بنجم ثانى ملقب بود با بعضى از امراى نامدار در شهور سنه ثمان عشر و تسعمائه بعزم تسخير ماوراء النهر از عراق بكنار جيحون رفت و چون از آب آمويه عبور كرد ميرزا بابر كه پادشاه حدود هند بود بديشان ملحق شد باتفاق دربند آهنين عبور كرده در بلدهء قرشى نهب و غارت و قتل عام فرمودند بعد از آن در حوالى عجدوان با لشكر اوزبك و عبيد سلطان كه يكى از اعاظم آنطايفه بود در شب سه‌شنبه هفتم رمضان سنه مذكوره جنگ كردند و شكست يافتند مير يار احمد كه سردار لشكر بود با چند معتبر در اين جنگ كشته شدند پس از اين در شهور سنه اربع و ثلثين و تسعمائه بعزم عبيد خان تحريك كرد و با كوچونجى باتمام خانان اوزبك بخراسان آمدند و در روزآباد جام در روز شنبه يازدهم محرم سنه خمس و ثلثين و تسعمائه با نواب كامياب اعليحضرت پادشاه زمان خاقان سليمان مكان السلطان بن السلطان ابو المغازى شاه طهماسب بهادر خان خلد اللّه ملكه و سلطانه جنگ كردند و شكست يافتند و بماوراء النهر گريختند و در سال ديگر سنهء ست و ثلاثين و تسعمائه باز بمرو آمدند و هجوم كردند و به صلح بازگشتند چون بدان ديار رسيدند كوچونجى در سنهء مذكوره وفات يافت ابو سعيد خان بن كوچونجى بعد از پدر بسلطنت نشست و قريب چهار سال حكم كرد و در سنهء تسع و ثلاثين و تسعمائه وفات يافت عبيد خان بن محمود سلطان كه برادرزادهء شاهى بيكخان بود بعد از ابو سعيد خان در ماوراء النهر پادشاه شد و او بكرات و مرات در زمان خود بخراسان آمد ميان او و امراى حضرت اعلى محاربات رفت و بواسطهء فتنه اكثر بلاد خراسان و ولايات رو به خرابى نهاد و مردم بسيار تلف شدند و هروقت كه نواب كامياب اعلى بنفس نفيس خود متوجه دفع او ميشد او بماوراء النهر ميرفت تا در اوايل ذيقعده سنه ست و اربعين و تسعمائه در بخارا وفات يافت ابن كوچونجى خان بعد از عبيد خان بسلطنت ماوراء النهر رسيد و او نيز قريب ششماه پادشاه بود و در سنه سبع و اربعين و تسعمائه درگذشت\r\n\r\nعبد اللطيف خان\r\nبعد از عبيد خان بسلطنت رسيد و او نيز پسر كوچونجى خانست .\r\n\r\n","description":"","footnote":"","page_name":" 975 ","page_number":975},
  {"content":"\r\n\r\n\r\nفصل دهم از جزو نهم در ذكر دولت ابد پيوند دودمان عالى شأن صفويه\r\n-\r\n\r\nالمظفر شاه اسميل بهادر خان\r\nانار اللّه برهانه و ثقل بالمبرات برهانه و آنحضرت پادشاهى بود در نهايت عظمت و جلال و غايت ابهت و كمال در شجاعت و مردانگى و صولت و فرزانگى بمرتبه‌اى بود كه با اندك از سپاه با چند هزار كس تاختى و در شكارگاه تنها بكشتن شير و پلنگ شتافتى كلام در رنظام فردوسى مناسب اينجا گشت .\r\n بنخجير شيران شكار ويند * ددو دام در زينهار ويند\r\nز آواز گرزش هميروز جنگ * به درد دل شير و ببر و پلنگ \r\nدر صلابت و مهابت چنان بود كه اركان دولت و اعيان حضرت را در بارگاه رفيعش بيرخصت بار نبود و اعاظم و سلاطين را در مجلس منيعش زهرهء گفتار نه همانا كه در شأن عاليشان گفته‌اند :\r\n مهابت تو اگر بانك بر زمانه زند * قطار هفته ايام بگسلند مهار \r\nو در كرم و جود بمثابه‌اى كه چون بارخانها و خزاين از اطراف رسيدى هم در بارگاه بخشيدى .\r\n دست جودش نگذارد كه شود زر مجموع * زان پراكنده بود حرف زر از يكديگر \r\nمفاخر و مآثر حضرت اعلى بيحد و شمار است اگر كسى متصدى بيان تفصيل آنشود كتابى عليحده در آنباب بيان ميبايد كرد .\r\nدر اينمختصر\r\n\r\nشرح حالات و بيان فتوحات آنحضرت و كيفيت وصول اينخاندان ولايت نشان بسلطنت\r\nبسلطنت مؤبد و دولت مخلد بر سبيل اجمال تحرير يافت بعد از اين هرجا كه حضرت اعلى گفته مىشود مراد آنحضرتند و ابتدا به نسب شريف آنحضرت نموده مىشود كه شاه اسمعيل بن سلطان حيدر بن سلطان جنيد بن شيخ صدر الدين ابراهيم بن شيخ خواجه على بن شيخ صدر الدين موسى بن شيخ صفى الدين اسحق بن شيخ امين الدين جبرئيل بن شيخ صالح بن شيخ قطب الدين بن صلاح الدين بن رشيد بن محمد الحافظ بن عوض الخواص بن فيروز شاه زرين كلاه بن محمد بن حسن بن ابراهيم بن جعفر بن محمد بن اسمعيل\r\n\r\n","description":"","footnote":"","page_name":" 976 ","page_number":976},
  {"content":"\r\n\r\nابن محمد بن احمد اعرابى بن ابو محمد قاسم بن ابو القاسم حمزة بن الامام الهمام موسى الكاظم صلوات اللّه و سلامه عليه و آبائه الكرام حضرات آباء رفيع درجات حضرت اعلى همه صاحب ولايت و هدايت و كرامت بوده‌اند و هميشه عالميان از نور ارشاد و تربيت ايشان منور و مهتدى مىبوده‌اند و مريدان و معتقدان ايشان از ترك و تاجيك روزبروز و ماه‌بماه و سال‌بسال زياده مىگشته‌اند اما ابتداى سلطنت اين طايفهء قدسيه در زمان حضرت سلطان جنيد بوده و شرح اينحال بر سبيل ايجاز و اجمال آنكه چون نوبت ارشاد به حضرت سلطان جنيد كه پدر دويم حضرت اعلى است رسيد آنحضرت داعيهء سلطنت صورى فرمودند و در تقويت دين مصطفى و ترويج مذهب حق امامى مرتضوى كوشيدند و پيوسته تحريص ارباب ارادت بغزاى كفار مىنمودند و روزبروز اسباب سلطنت آنحضرت از جمعيت اصحاب ارادت و لشكر زياده ميگشت و چون پادشاه ميرزا جهانشاه بر داعيهء ايشان اطلاع يافت بسبب توهم زوال آنحضرترا از قلمرو خود عذر خواست آنحضرت با جمعى كثير از ارباب ارادت بجانب حلب رفتند و بعد از مدتى بديار بكر تشريف بردند و اميركبير ابو النصر حسن بيك بقدم اعزاز و تعظيم استقبال ايشان نمودند و بمصاهرت با آنحضرت مفاخرت جسته خواهر اعيانى خود را مهد عاليه خديجه بيكى آغا را بنكاح آنحضرت درآوردند حضرت شاه صفدر ابو المغازى سلطان حيدر از اينخاتون متولد شد حضرت سلطان جنيد بعد از چند وقت با مردم بسيار از ديار بكر بعزم غزو كفار به طرف طرابزون بيرون رفتند و با كفار آنجا غزا كردند و از آنجا مراجعت نموده بمملكت شيروان درآمد و امير خليل كه والى شيروان بود از استيلا و استعلاى ايشان ترسيده لشكر بسيار در مقابل ايشان فرستاد و ميان فريقين جنگ عظيم دست داد و حضرت سلطان جنيد در اينجنگ بعز شهادت فايز گشت و بمقتضاى آيهء كريمهء «  وَ لا تَقُولُوا لِمَنْ يُقْتَلُ فِي سَبِيلِ اللَّهِ أَمْواتٌ بَلْ أَحْياءٌ وَ لكِنْ لا تَشْعُرُونَ  » بحيات جاودانى و اصل شد بعد از ايشان حضرت سلطان حيدر بر مسند ولايت و ارشاد بجاى پدر بزرگوار برآمدند و زمرهء مريدان و معتقدان سر بر عتبهء اقبال آنحضرت دنهاند و اميركبير حسن بيك كه بعد از ميرزا جهانشاه سلطنت ايران به دو تعلق گرفته بود از وفور اخلاصى كه باينخاندان ملايك نشانداشت مجددا بمصاهرت آنحضرت كه همشيره‌زادهء او بود ميل فرموده دختر خود بلقيس زمان\r\n\r\n","description":"","footnote":"","page_name":" 977 ","page_number":977},
  {"content":"\r\n\r\nعلم شاه خاتونرا بآنحضرت به عقد شرعى تزويج نمود حضرت اعلى شاه هدايت پناه از اينخاتون بوجود آمده ولادت همايون آنحضرت در اول صباح روز شنبهء بيست و پنجم رجب سنهء اثنى و تسعين و ثمانمائه وقوع يافته حضرت شاه صفدر ابو المغازى سلطان حيدر در زمان يعقوب بيك چنان كه مذكور شد بمملكت شروان نهضت فرمودند شروانشاه فرخ يسار بن امير خليل مغلوب و منكوب گشت و از يعقوب بيك استمداد نموده يعقوب بيك با آنكه از طريق مصاهرت با حضرت سلطان حيدر خويش بود راه صواب گم كرده سليمان بيك بى خبر با لشكر بسيار بمدد شروان شاه فرستاد تا با آنحضرت در حدود تبريز جنگ كردند و خلق بسيار از طرفين كشته شدند و در اين جنگ به حكم «  فَإِذا جاءَ أَجَلُهُمْ لا يَسْتَأْخِرُونَ ساعَةً وَ لا يَسْتَقْدِمُونَ *  » از كمان قضا و قدر تيرى به حضرت سلطانحيدر رسيد و آنحضرت جرعه شهادت بدستور آباء رشيد از جام « و ما منا الا مقتول شهيد » در كشيده بدار الجنان روضه رضوان خراميد  « فِي مَقْعَدِ صِدْقٍ عِنْدَ مَلِيكٍ مُقْتَدِرٍ »  اينواقعه هايله و داهيه پرغايله در شعبان سنه مذكوره وقوع يافت كار دنيا خود چنين است كه هميشه زمرهء انبيا و أئمه هدى عليهم افضل التحية و الثناء و طبقه اصفيا و اوليا از او جفاها ديده و ستمها كشيده‌اند :\r\n چيست دنيا سراى آفت و شر * خانه محنت و مكان ضرر\r\nنيست در او وفا و يارى يار * ديده و آزموده‌ام بسيار \r\nبعد از اينواقعه يعقوب بيك شاهزادگان آنحضرت را كه هريك ماه آسمان سلطنت و مهر سپهر ولايت و هدايت بودند بجانب اصطخر فارس فرستاد اوقات شريف ايشان قريب چهار سال و نيم در آنديار گذشت دشمنى آل پيغمبر و قصد خاندان حيدر سم قاتل و زهر هلاهلست لاجرم يعقوب بيك در عنفوان جوانى بمرد و پسرانش بعد از او كشته شدند و نسلش برافتاد و طبقه آق قوينلو بقهر دشمن سوز نواب كامياب حضرت اعلى گرفتار شده اكثر آنطايفه از شمشير آبدار غازيان ظفر آثار بدار البوار رفتند القصه چون نوبت سلطنت آق قوينلو برستم بيك رسيد حضرات شاهزادگان را از اصطخر بآذربايجان طلبيد و حضرت شاهزادهء ولايت پناه سلطانعلى پادشاه چنانچه سابقا در احوال رستم بيك گذشت از غدر رستم بيك بعز شهادت فايز گشت و در اين فتنه حضرت اعلى در اواخر سنه ثمان و تسعين و ثمانمائه به طرف گيلان تشريف بردند\r\n\r\n","description":"","footnote":"","page_name":" 978 ","page_number":978},
  {"content":"\r\n\r\nو پادشاه گيلان حضرت سيادت منقبت سلطنت منزلت كاركيا ميرزا على نسبت به آن حضرت در مقام خدمتكارى درآمده لوازم اعزاز و تكريم بتقديم رسانيده حضرت اعلى مدت شش سال در گيلان توقف نمودند چون دولت آق قوينلو چنان كه سابقا ايراد يافت ضعيف گشت و در ممالك ايران هرج‌ومرج شد مردم عالم پايمال ظلم و عدوان گشتند و نهب و غارت شيوع يافت و كار عالم از نسق و نظام بيفتاد رايت نصرت - آيات شاهى بعون و عنايت الهى در اواسط محرم سنهء خمس و تسعمائه بعزم تسخير ممالك ايران در حركت آمد و در اردوى سامان و از حدود ديلمان كاركيا ميرزا را وداع كرده از گيلان بيرون آمد و قشلاق در ارجوان از مملكت استاره بلندى بگرفتند و در بهار آنجا بحدود اردبيل تشريف بردند و از آنجا به طرف آذربايجان و زنجان نهضت كردند و در آنجا مريدان و معتقدان و صوفيه قديم قريب هفتهزار كس از استاجلو و شاملو و تكلو و در ساق و روملو و ذو القدر و افشار و قاجار و صوفيه و قراجه داق و غيرهم بر درگاه سلطنت پناه آنحضرت جمعشدند و حضرت اعلى در اوايل سنهء ست و تسعمائه با غازيان ظفر پناه بدولت و اقبال ظهور فرمودند بدفع شر وانشاه متوجه مملكت شروان گشتند و شروانشاه بقتل آمد و بعد از قتل حسب الفرمان قضا جريان هدف سهام عساكر ظفر فرجام شده بجزاى اعمال و افعال بدخود رسيد .\r\n هربد كه مىكنى تو مپندار كان بدى * ايزد فروگذارده دوران رها كند\r\nقرضى است فعلهاى بدت پيش روزگار * در هركدامروز كه باشد ادا كند \r\nفرخ يسار بعد از پدرش امير خليل در سنهء ثمان و ستين و ثمانمائه بسلطنت شروان رسيده بود و مدت سلطنت او سى و هفت سال و چند ماه امتداد يافت بعد از او مردم شروان در بعضى از حدود آنجا بهرام بيك بن فرخ يسار را بپادشاهى برداشتند و قريب يكسال اسم سلطنت داشت و درگذشت و بعد از وى غازى بيك بن فرخ بيك در سنهء سبع و تسعمائه بسلطنت معين شد و او نيز قريب يكسال پادشاه بود وفات يافت بعد از او شيخ شاه بن فرخ يسار در سنهء سبع و تسعمائه پادشاه شد و مدت بيست سال در سلطنت آنديار كامرانى كرد و در روز سه‌شنبه هيجدهم رجب سنهء ثلثين و تسعمائه وفات يافت بعد از او پسرش سلطانخليل در شروان پادشاه شد و مدت يازده سال و چند ماه سلطنت كرده و دختر حضرت اعلى پادشاه گيتىستان شاه اسمعيل بهادر خانرا در نكاح آورد و در روز\r\n\r\n","description":"","footnote":"","page_name":" 979 ","page_number":979},
  {"content":"\r\n\r\nجمعه نهم جمادى الاول سنهء اثنين و اربعين و تسعمائه وفات يافت حضرت اعلى بموجب آيهء كريمه  « تُؤْتِي الْمُلْكَ مَنْ تَشاءُ وَ تَنْزِعُ الْمُلْكَ مِمَّنْ تَشاءُ وَ تُعِزُّ مَنْ تَشاءُ وَ تُذِلُّ مَنْ تَشاءُ بِيَدِكَ الْخَيْرُ إِنَّكَ عَلى كُلِّ شَيْءٍ قَدِيرٌ »  بر تخت سلطنت شروان برآمدند و در آن سال قشلاق همايون در محمودآباد شروان گرفتند و درين قشلاق جناب وزارت پناهى امير شمس الدين زكريا كه سالها وزارت سلاطين كرده بود بشرف بساط بوس حضرت اعلى مشرف شدند و شفقت فرمودند و او را كليد آذربايجان خواندند و منصب صدارت بجناب فضائل مآب مولا شمس الدين گيلانى كه بقدمت خدمت موصوف بود متعلق داشت و از طبقهء غازيان ظفر نشان حسين بيك لله شاملو و ابدل بيك و ده امير الامراى صاحب اختيار بودند بعد از اين در شهور سنهء ست و تسعمائه الوند بيك در تسخير مملكت آذربايجان از شروان نهضت فرموده در حدود نخجوان در موضع شرور با الوند بيك و امراى آق قوينلو جنگ كردند و مظفر شدند از امراء و لشكر آق قوينلو هشت هزار كس در اينجنگ كشته شدند و الوند بيك بديار بكر گريخت و حضرت اعلى نزول اجلال در دار السلطنه تبريز فرمودند و سرير سلطنت آذربايجان بشكوه پادشاهى ايشان زيب و زينت گرفت و رؤس منابر و وجوه دنانير بنام هدايت فرجام حضرات دوازده امام عليهم افضل التحية و السلام و القاب همايون مشرف گشت و مردم بمذهب حق اهل بيت درآمدند و بتاج و هاج دوازده امام كه از سقرلات قرمزى ترتيب يافته بود سرافراز شدند و خلايق از جور و ظلم اهل عدوان خلاص شده بيمن مرحمت و هدايت حضرت اعلى در مهد امن و امان آسايش يافتند و زمانه بلسان حال بدينمقال مترنم گشت .\r\n سرير سلطنت اكنون كند سرافرازى * كه سايه بر سرش افكنده خسرو غازى\r\nشكوه شهپر شاهين همتش بشكست * دل عقاب فلك از بلندپروازى\r\nفلك كلاه غرور اينزمان ز كف بنهد * كه هست افسر شه بر سر سرافرازى\r\nچنان بساخت جهانرا هواى معدلتش * كه از طبيعت اضداد رفت ناسازى\r\nاز آن گذشت كه گستاخى ار كند پس از اين * سحر به پرده‌درى با صبا بغمازى \r\nبعد از اين رعب و صولت غازيان ظفر نشان بنوعى در دلها اثر كرد كه مخالفان به مجرد آوازهء ايشان از اقليمى باقليمى گريختند و در اينسال قشلاق هميون در تبريز\r\n\r\n","description":"","footnote":"","page_name":" 980 ","page_number":980},
  {"content":"\r\n\r\nواقعشد و در بهار اردوى كيوان پوى بجانب آذربايجان در حركت آمد و تا حدود مملكت ذو القدر كه والى آنجا علاء الدولهء ذو القدر بود رفتند و در غيبت ايشان الوند بيك به تبريز آمده چون نواب كامياب حضرت اعلى بر اين اطلاع يافت در اوايل سنهء ثمان و تسعمائه بايلغار بجانب تبريز توجه فرمودند الوند بيك از وصول لشكر ظفر - اثر خبر يافته فرار كرد و ببغداد رفت و بعد از آن بديار بكر افتاد و در آنجا در سنهء عشر و تسعمائه وفات كرد چنانچه سابقا مذكور شده و مملكت آذربايجان با توابع از خبث وجود اعداء دولت قاهره پاك شد و قشلاق در تبريز گرفتند پس از اين در اواخر شهور سنهء ثمان و تسعمائه موكب ظفر لوازم بعزم دفع سلطانمراد پسر يعقوب بيك آهنگ عراقكرد و بعد از طى مراحل و منازل در روز دوشنبهء چهاردهم ذيحجه سنهء مذكوره در حدود همدان با سلطانمراد كه حضرت اعلى او را نامراد خوانده بودند محاربه فرمودند و نصرت يافتند و قريب ده هزار كس از آق قوينلو در اينجنك كشته شدند و حضرت اعلى از عقب نامراد كه به طرف فارس گريخته بود توجه فرمود در ماه ربيع الاول سنهء تسع و تسعمائه در شيراز نزول اجلال فرمودند ممالك عراق و فارس و كرمان به تصرف نواب كامياب هميون درآمد و نامراد از فارس ببغداد گريخت و در اينسال قشلاق در قم گرفتند در اينسال جناب وزارت مآب ملك شرف الدين محمود خان ديلمى كه بانواع فضايل و خصايل اتصافداشت در وزارت امير شمس الدين زكريا شد و چون از حسين كياى جلادى كه مدتها حاكم فيروزكوه و دماوند و خار و سمنان بود عصيان ظاهر شده برى آمده بود و الياس بيك ايغوث اغلى كه از جانب حضرت اعلى والى آنجا بود بقتل آورد و مردم آنمملكت را غارت كرده و جمعى بقية السيف آنطايفهء آق قوينلو نزد او جمعشده‌اند حضرت اعلى در اواخر زمستان اينسال دوازدهم رمضان به قصد قلع‌وقمع او از قشلاق قم بيرون آمدند و از راه دير و كاج ايلغار نموده در رى نزول فرمودند و از آنجا بپاى قلعهء گلخندان كه در دست مخالفان بود در آخر شهر مذكوره نهضتكردند و در اين منازل قاضى محمد كاشى در منصب صدارت شريك مولانا شمس الدين گيلانى گشت و روزبروز كار او در ترقى بود تا امارت با صدارت جمعكرد فى الجمله غازيان عظام در روز فتح قلعهء مذكور نموده در دويم شوال مردم قلعه را بقتل آوردند و در دماوند نهب و غارت و قتل عام كردند و در منتصف شوال قلعهء فيروزكوه را در حصار گرفتند و مدت\r\n\r\n","description":"","footnote":"","page_name":" 981 ","page_number":981},
  {"content":"\r\n\r\nپانزده روز ميان اهل حصار و غازيان ظفر كردار قتال و جدال بود بعد از پانزده روز على كياى ضماندار كه كوتوال قلعه بود بشرف عتبه بوسى مفتخر گشته قلعه را تسليم كرده بجان امان يافت مردم اين قلعه هركس سپاهى بودند بقتلرسيدند و هركس از جملهء رعايا بود خلاص شد و حضرت اعلى بعد از فتح قلعه از راه هبله‌رود بپاى قلعهء استا كه حسين كياى جلادى و مراد بيك جهانشاه‌لو از طبقهء آق قوينلو با لشكر و مردم بسيار بدانجا تحصن نموده بودند نزول اجلال فرموده قريب بيكماه در حرب و قتال اشتغال داشتند و در آخر آب هبله‌رود را كه اهل آنقلعه از آن سيراب ميشدند از ممر اصلى انداخته از ايشان بازگرفتند اهل قلعه مضطر شدند و از تشنگى بسرحد مرگ رسيدند حسين كياى جلادى با مراد بيك و توابع در اوايل ذيحجه سنهء مذكوره از قلعه بيرون آمدند و مراد بيك را به آتش بسوختند و سپاه كينه‌خواه گوشت او بخوردند و حسين كيايرا در قفس كرده تعذيب مينمودند و او خود را در قفس كشته در منزل قوههء رى جثه او را نيز بسوختند و ديگران طعمه شمشير غازيان ظفر نشان گشتند و قلعه را خراب ساختند و در اين يورش قريب هزار كس از مخالفان بقتل آمدند و در زمانى كه حوالى قلعه استامخيم عساكر نصرت مآثر شده بود والى استرآباد محمد حسين ميرزا ولد سلطانحسين ميرزا بايقرا و كاركيا سلطان برادر حضرت كاركيا ميرزا على بصدق نيت و صفاى طويت و اعتقاد درست بشرف بساط بوس سرافراز گشتند و بعد از فتح قلعه چون اردوى همايون برى مراجعت فرمود عاطفت خسروانه شامل حال ايشانشده بتاج زر و كمر شمشير مرصع و چهارقت و اسب و زين طلا اختصاص يافتند محمد حسين ميرزا با فوجى از لشكر ظفر اثر باسترآباد معاودت نمود برادرش مظفر حسين ميرزا كه در غيبت او بر استرآباد استقلال يافته بود از او منهزم شده بهرات نزد پدر رفت و استرآباد يك بار ديگر به تصرف محمد حسين ميرزا درآمد و آنمملكت تا آخر حيات در تصرف او بود و كاركيا سلطانحسين در ساوجبلاغ رخصت انصراف بجانب جيلان يافت و در محرم سنه عشر و تسعمائه اردوى گردون شكوه به ييلاق خرقان و تخت سليمان حركت كرد و بعيش و شكار اوقات گذرانيدند و در پائيز متوجه اصفهان گشتند و از وقايع اين سال يكى آنست كه كاركيا سلطان حسين در حدود ديلمان با برادرش كاركيا ميرزا على اظهار مخالفت كرده كاركيا فريدون را كه از جانب\r\n\r\n","description":"","footnote":"","page_name":" 982 ","page_number":982},
  {"content":"\r\n\r\nكاركيا ميرزا على وكيل السلطنة بود و در موضع شلندود از حدود ديلمان بكشت و كاركيا ميرزا على سلطنت به دو بازگذاشت و عبادت اختيار كرد ديگر آنكه شخصى كه او را رئيس محمد كوهى ميگفتند در فترت آق قوينلو ابرقو بدست آورده بود و بر اين دو نظير مستولى شده حضرت اعلى بجهة دفع او متوجه يزد شدند و تفصيل اينحال آنست كه در آن ايام كه نامراد شكست يافت بجانب شيراز و بغداد گريخت مراد بيك بايندر كه والى يزد بود چون خبر شكست آق قوينلو به دو رسيد يزد را گذاشته بجانب هرات رفت در غيبت او خواجه سلطان احمد ساروئى كه وزير او بود يزد را ضبط نمود حضرت اعلى بعد از فتح نامراد يزد را بحسين بيك لله تفويض فرموده بودند اوجوقه بيك‌نامى را كه از طبقات شاملو بود با معدودى چند بداروغگى يزد فرستاده بود و سلطان احمد ساروئى استقبال داروغه نموده او را به يزد فرود آورده و بعد از چند روز داروغه را در حمام كشته و هركس از غازيان كه همراه بوده بقتل آوردند با جمعى پياده در يزد مستولى شده و اينخبر در ابرقو برئيس محمد كوهى رسيد از ابرقو بحدود يزد آمده بود سلطان احمد ساروئى را محاصره كرده بعد از مدتى يزد را گرفته و سلطان احمد را با جمعى از پياده‌ها گرفته بقتلرسانيده و در يزد و ابرقو حاكم مطلق العنان شده چون احوال بر ضمير منير واضحشد در ماه رجب سنه مذكوره با عساكر نصرت مآثر متوجه تسخير يزد شدند و تا رمضان در پاى حصار يزد با مخالفان بقتال و جدال اشتغال داشتند و بتأئيد الهى و اقبال شاهى يزد مفتوح شد و رئيس محمد گرفتار شد و اتباع او طعمهء ضيغم بلا و صمصام فنا شدند و رئيس محمد كوهيرا به آتش سوختند ديگر آنكه بعد از فتح يزد حضرت اعلى با عساكر نصرت پناه ايلغار فرموده تاخت بجانب طبس كردند و قريب يكهفته در آنجا توقف فرمودند و قريب هفتهزار كس از مخالفان آنحدود بقتل آمدند و آوازهء ايشان در تمام خراسان شايع گشت و پادشاهان خراسان ميرزا سلطانحسين بايقرا با فرزندان و امراء در قلق و اضطراب افتادند حضرت اعلى بعد از يكهفته از طبس بعراق معاودت فرمودند و در محرم سنه احدى عشر و تسعمائه در تابستان از حوالى همدان گذشته تا تخت سليمان سير فرموده بعيش و عشرت گذرانيدند در اين اوقات فرمان هميون عز صدور يافته بود كه هركس در جنگ سلطان حيدر با مخالفان همراه بوده و بثبوت رسد او را بقتل آورند و پرسش اينرا بابدال بيك\r\n\r\n","description":"","footnote":"","page_name":" 983 ","page_number":983},
  {"content":"\r\n\r\nزده كه در آنوقت قورچىباشى بود رجوع فرموده بدين سبب بسيارى از مردم بقتل آمدند درينسال قشلاق در طارم افتاده بود در اثناى اين قشلاق پادشاهان گيلان با كاركيا ميرزا على در خفيه اتفاق كردند و در پنجشنبهء چهارم رمضان سنه مذكوره در انكو بر سر كاركيا سلطان نحسين رفتند و او را در جامه خواب بكشتند يكسال و نيم پادشاهى گيلان كرده بود و در زمان پدر بيست و دو سال ديگر سلطنت لاهيجان به دو تعلقداشت و وليعهد پدر بود ولادت او در روز جمعه نوزدهم رمضان سنه سبع و اربعين و ثمانمائه بوده براملوى مبارك داد پادشاه عابد و زاهد بود و خيرات و مبرات داشت و اكثر اوقات بتلاوت قرآن و طاعت و عبادت مىگذاشت و بالجمله در زمانى كه اينوقايع در گيلان رخ نمود كاركيا سلطان احمد پسر كاركيا حسن در اردوى همايون بود حضرت اعلى عنايت پادشاهانه و مراحم خسروانه شامل حال او فرموده سلطنت گيلان به دو شفقت فرمودند و جمعى از غازيان ظفر نشان همراه كرده بپادشاهى گيلان فرستادند چونكاركيا سلطان احمد بحدود انكور سيد امراى پدرش كه كاركيا ميرزا عليرا كشته بودند باستقبال بيرون آمدند و چون بكاركيا سلطان احمد نزديك شدند از اسب فرود آمدند كه پاىبوس نمايند كار - كيا فرمود تا همه را بقتل آوردند و درانكو نزولكردند برتخت نشست و قريب بيست و نه سال در پادشاهى بماند و در شنبه دويم شعبان سنه اربعين و تسعمائه وفات يافت و هم در قشلاق طارم حضرت اعلى بعضى از امرا را از راه خلخال بر سر امير حسام الدين پادشاه رشت فرستاد و خود بنفس هميون با عساكر نصرت مآثر از راه خلخال طارم بحدود رشت نزول اجلال فرمودند امير حسام الدين جمعيرا بشفاعت و استغاثه باردوى هميون فرستاد شيخ نجم رشتى كه از مقربان حضرت اعلى بود شفيع شد گناه ايشانرا درخواستكرد التماس او درجه قبول يافته از جريمه ايشان درگذشت و با روى هميون كه در موضع بزلر ذو النون‌كش بود معاودت فرمودند چليپا بيك خلخالى كه والى طارم بود بغضب حضرت اعلى گرفتار و درين قشلاق بقتلرسيد و در شانزدهم ذيحجه اينسال پادشاه خراسان سلطان حسين بايقرا وفات كرد و پسرانش بجاى او نشستند چنانچه سابقا مذكور شد و حضرت اعلى در بهار از سلطانيه بطارم تشريف فرمودند در سنه اثنى عشر و تسعمائه شكار - كنان بآذربايجان رفتند و قشلاق در خوى فرمودند و در اينسال امراى عظام را باصارم كرد جنك شد و عبيدى بيك شاملو و سار و على مهروار كشته شدند و در محرم سنه ثلث\r\n\r\n","description":"","footnote":"","page_name":" 984 ","page_number":984},
  {"content":"\r\n\r\nعشر و تسعمائه شاهى بيكخان بخراسان آمد پسران سلطان حسين ميرزا از او شكست يافته بديع الزمان ميرزا با برادران حسن ميرزا و فريدون حسين ميرزا بعراق آمدند و بعز بساطبوس همايون مفتخر و سرافراز گشتند و شرح اين صورت و مآل حال ايشان سابقا ايراد يافته و در بهار اينسال حضرت اعلى بجانب ذو القدر نهضت فرمودند و با جميع امراء و عساكر از حدود قيصريهء روم گذشته بر سر علاء الدوله و ذو القدر رفتند و علاء الدوله كه حضرت اعلى او را لارانه مىگفتند فرار نموده پناه بكوههاى ذو القدر برد غازيان ظفر آثار الكاى او را غارت كرده حضرت اعلى با ظفر و نصرت بآذربايجان آمد و در حين مراجعت امير بيك موصلو كه از جانب آق قوينلو مدتها حاكم ديار بكر بود با اقوام و اتباع و اويماق موصلو بعز بساطبوس همايون مفتخر گشت و هداياى بسيار و تحفهء نفيسه بيشمار بموقف عرض رسانيد و بلاد ديار بكر ضميمه ممالك محروسه شد و ايالت آنجا بر محمد خان استاجلو قرار يافت و او مدت هفت سال در آنديار حكومت كرد و علاء الدوله ذو القدر مكررا لشكر بر سر او فرستاد و در ميانه محاربات واقعشد و همه بار او غالبشد و پسر علاء الدوله در اينمحاربات بقتل رسيد و محمد خان رتبهء بزرك يافت و مآل حال او بعد از اين خواهد آمد و حضرت اعلى امير بيك موصلو را بمنصب مهردارى سر افراز گردانيد و در سنه مذكوره قشلاق در خوى و سلماس اتفاق افتاد بعد از اين حضرت اعلى بعز و جلال در شهور سنهء اربع عشر و تسعمائه عازم عراقعر بشدند باريك بيك پرناك والى بود چون از وصول رايات ظفر آيات خبر يافت نامراد را برداشته بحدود روم و شام گريخت و بغداد و ساير بلاد عراقعرب بىقتال و جدال مفتوح گشت و بسيارى از مخالفان در آنديار از شمشير غازيان گذشتند چنانچه در دجله بجاى آب خون روانشد و غازيان عظام تاخت بر سر اعراب باديه بردند و شتر بسيار و غنايم بيشمار گرفتند و ايالت عراقعرب با توابع ملحقات بخادم بيك امير ديوان ارزانى داشتند و او را خليفة الخلفا لقب كردند و جناب سيادت مآب سيد محمد مكونه را كه از كبار نقباى سادات عرب بود و باريك بيك او را در چاه بند كرده از قيد خلاص يافته تربيت فرمودند و حضرت اعلى بعد از فتح آنديار و تشرف بشرف زيارت و رعايت معتكفان عتبات جنت آيات و تعيين حفاظ و مؤذنان و خدام و قناديل طلا و نقره و فرشهاى لايق و صناديق عاليه و ترويج مهام مشاهد عليه مال بعضى از عراقعرب بر آن استانهاى منوره مسلمداشتند\r\n\r\n","description":"","footnote":"","page_name":" 985 ","page_number":985},
  {"content":"\r\n\r\nو زر بسيارى بطبقات مردم آنجا شفقت فرمودند پس از اين متوجه خوزستان شد و فتح شوشتر و حويزه فرمودند و بسيارى از مخالفان و معاندان و حكام اعراب در آنمحال بقتلرسيد و چند روز در شهر شوشتر توقف واقعشد و از آنجا از راه كوه‌كيلو بشيراز آمدند و در اينطرف منصب امير الامرائى و رتق و فتق مهمات جميع ممالك محروسه بر شيخ نجم مقرر شد و مهر او در ديوان اعلى بر بالاى مهر جميع امراء زدند و او دست امرا و تركان بربست و كار عالم با نظام و نسق آورد و مدار بر حساب نهاد و در اوايل شهور سنه خمس عشر و تسعمائه از شيراز متوجه عراق عجم گشتند و قاضى محمد كاشى كه در ديوان عالى منصب صدارت با امارت جمعكرده بود و خونهاى ناحق ريخته و بانواع فسق اقدام مينمود و حكومت يزد و كاشان و بعضى از محال عراق عجم به دو رجوع نمود و در اين اوقات نيز به او تعلق گرفته بود بسوء اعمال و افعال خود گرفتار شده حسب الفرمان قضا جريان در ماه صفر بقتلرسيد و در اينماه ابدال بيك دده كه صاحب الكايدار الموحدين قزوين و ساوج و بلاد خاورى بود از امارت عزل فرموده امارت و الكالوگراو را بزينلخان شاملو عنايت فرمودند و منصب صدارت بلا مشاركت بجناب سيادت و افادت مآب ميرسيد شريف علامه تفويض فرمودند و وزارت بمير يار احمد خوزانى و استيفا بمولانا شمس الدين اصفهانى شفقت كردند و اردوى همايون از عراق بجانب آذربايجان حركت كرد و چند روز در تبريز توقف فرمودند و در آنجا حسين بيك لله را كه منصب امير الامرائى و امير ديوانى داشت از امارت عزل فرمودند و الكا و نوكران او را بمحمد بيك سفرهء حجا استاجلو ارزانى داشتند و بعد از اين او را جايان سلطان لقبكردند و از تبريز متوجه خوى شدند و چون در موضع خمسه از حدود شبستر اجلال واقعشد شيخ نجم گيلانى در آنمنزل به مرض ذات الجنب درگذشت جسد او را بموجب فرمان همايون بنجف اشرف نقل كردند و منصب او بميريار احمد خوزانى تفويض فرمودند و او را بنجم ثانى ملقب كردند و بر جميع امراء تقديم فرمودند و موكب همايون در خوى نزول نمود و بعد از چند روز در اثناى زمستان بجانب شيروان نهضت كردند و تا در بند بادكوبه رفتند و قلاع آنديار مفتوح گشت و در بهار بدولت و اقبال بآذربايجان معاودت فرمودند و چون خاطر خطير و ضمير آفتاب تأثير همايون از انتظام كليات امور مملكت آذربايجان و عراقين و ديار بكر و فارس و كرمان بازپرداخت\r\n\r\n","description":"","footnote":"","page_name":" 986 ","page_number":986},
  {"content":"\r\n\r\nتسخير ممالك خراسانرا وجهه همت عالى ساخت و لواى اقليم‌گشا بدفع شبيكخان او - زبك كه بر بلاد خراسان مستوليشده بود و غرور و طغيان او از حد گذشته در اواسط شهور سنهء ست عشر و تسعمائه متوجه خراسان گشت شبيكخان از توجه ايشان خبر يافته در آخر رجب سنهء مذكوره در روزيكه قمر در طريقه محترقه بود از هرات بمرو رفت و تحصن بقلعه مرو نمود حضرت اعلى با جميع امرا و عساكر بعد از تشريف بشرف زيارت حضرت امام هشتم على بن موسى الرضا عليه آلاف التحية و الثنا استمداد همت از آن آستان ملايك آشيان نموده در بيستم شعبان سنه مذكوره نزول اجلال در ظاهر مرو فرمودند و يكدوروز در ميان غازيان ظفر نشان و اوزبكان قتال و جدال دست داد و چونصرفه جنك در آنمكان با مخالفان نبود از پاى حصار كوچ فرموده يكمنزل پس نشستند شبيكخان اوزبك اين صورترا حمل بر فرار كرده دلير شد و قريب پانزده هزار كس از حصار بيرون آمد و از عقب لشكر ظفر اثر ايلغار كرده برسيد حضرت اعلى بتوفيق ربانى و تأييد سبحانى تعبيه ميمنه و ميسره فرموده در يك منزلى مرو با شبيكخان مصاف دادند و بين العسكرين از صباح تا وقت زوال جنگى در پيوست كه ناسخ داستان رستم و اسفنديار گشت و قريب ده هزار كس اوزبك در اينجنك كشته شدند و شبيكخانرا در موضع حرب كشته يافتند و سردار ايشانرا دستگير كرده گردن زدند و اين فتح بزرگ در روز جمعه بيست و ششم شعبان سنه مذكوره اتفاق افتاد تمام بلاد خراسان به تصرف بندگان درگاه ملك آشيان درآمد و لشكر منصور غنايم نامحصور گرفتند منشيان بلاغت شعار شرح اين فتح نامدار كه طراز فتوحات سلاطين كامكار است نخواهد كرد بقلم گهربار گرفته و فتحنامها بعراق و فارس و آذربايجان و كرمان و بغداد و خوزستان و ديار بكر و شروان و هندوستان و طبرستان و شام و روم فرستادند عساكر ظفر مآثر سه روز مرو را كه مسكن اوزبكان و موطن مخالفان بود غارتكردند و بعد از سه روز عنايت پادشاهانه شامل حال عجزه و مساكين شده بر ايشان ببخشودند و آنمملكت را بابدال بيك دده ارزانى داشتند و در اينسال قشلاق هميون در شهر هرات واقعشد و در بهار سنه سبع عشر و تسعمائه اردوى گردون - شكوه بعزم تسخير ماوراء النهر در حركت آمده بعد از طى منازل و مراحل حدود آب آمويه مخيم عساكر نصرت مآثر شد سلاطين اوزبك پناه بامراى ذوى الاقتدار برده طلب شفاعتكردند حضرت اعلى شفاعت ايشانرا قبولفرموده بدولت و اقبال معاودت فرمودند و\r\n\r\n","description":"","footnote":"","page_name":" 987 ","page_number":987},
  {"content":"\r\n\r\nشهر هراترا بحسين بيك لله ارزانى داشتند و در خريف اينسال عازم عراق شدند و چونشهريار منزل مبارك همايون شد قريب پانزده هزار كس از طايفهء تكلو كه در روم خروجكرده بودند با امراى روم مكررا جنگ كرده غالب آمده و بسيارى از محال روم غارتكرده قريب پانصد كس از تجار را در حدود آذربايجان بقتل درآورده و مالهاى ايشانرا تاراج كرده بعزم زمين‌بوس در اينوقت سرافراز گشتند حسب الفرمان همايون سردار ايشانرا بواسطه حركات شنيعه كه از ايشان صدور يافته بود سياست فرمودند و ديگرانرا بر امراء قسمت كرده ملازم ساختند و قشلاق در قم واقعشد درين قشلاق سلاطين مازندران بتقبيل آستانه عاليه سرافراز گشتند و مبلغ سى هزار تومان نقد برسم پيشكش بموقف عرض رسانيدند و هم در اين قشلاق جناب سيادت مآب ميرسيد شريف شيرازى بسبب اصرار سعادت زيارت مشاهد مقدسه حضرات ائمه هدى عليهم التحية و الثنا متوجه عراق عرب شد و منصب صدارت در اوايل سنه مذكوره بعاليجناب سيادت و نقابت پناه عرفان دستگاه امير عبد الباقى يزدى كه از احفاد حضرت عارف ربانى مير - نعمت اللّه كرمانى بود مفوض شد و در عشر آخر ذيحجه اينسال ميريار احمد اصفهانى كه پنجم ثانى ملقب بود بعزم تسخير ماوراء النهر از قم متوجه خراسان شد و در بهار سنهء ثمان عشر و تسعمائه موكب هميون از قشلاق بيرون آمده به طرف تخت سليمان و ييلاقات آنحدود نهضت فرمود و در اينسال چند واقعه روى نمود اول واقعهء فترت رومست و آنچنانبود كه پادشاه آنجا ايلدرم بايزيد پسر سلطانمحمد رومى سه پسر داشت سلطان احمد و سليم سلطان و فرخست و هريك از فرزندانرا طرفى از روم داده بود و قريب سى و سه سال در پادشاهى آنجا بسر برده درينسال جماعت نيكچرى با بعضى از لشكر روم اتفاق كردند و ايلدرم بايزيد را از سلطنت معزول ساختند و سلطان سليمرا بپادشاهى برداشتند و او بعد از آنكه در سلطنت متمكن شد برادرانرا بكشت و پدرش نيز در اينسال درگذشت بعد از اين سلطان سليم بر تمامت ممالك روم تمكن يافت و سلطنت بر او قرار گرفت و هم در اينسال امير زكرياى وزير در خراسان وفات يافت و در مشهد مقدس مدفونشد ديگر آنكه نجم ثانى در اينسال با بسيارى از امرا و لشكر چون از آب آمويه عبور كرد ميربابر از اولاد امير تيمور كه پادشاه غزنه بود و از حدود هند بمدد آمده باردوى ميرنحم ملحقشده و باتفاق از طريق دربند آهنين گذشته به ظاهر قرشى\r\n\r\n","description":"","footnote":"","page_name":" 988 ","page_number":988},
  {"content":"\r\n\r\nنزول نمود و آنشهر را بجنگ گرفته در آنجا قتل عام و غارتكردند و مولانا پناهى شاعر از جمله مقتولان آنجاست بعد از آن تسخير قرشى كرده از آنجا و از حدود بخارا گذشته بپاى قلعهء عجل‌دار كه تمر سلطان پسر شبيكخان در آنجا بود فرود آمدند عبيد سلطان كه برادرزادهء شبيك بود از آنجا بمدد تمر سلطان آمده به دو ملحق شده و جانى بيك نيز با لشكر خود بديشان پيوست ميان ايشان و لشكر ميرنجم جداول آب بواسطه بود بعضى از امراى دوى الاقتدار صرفهء جنك در اينمكان نديدند نجم ثانى قبول نكرد و با اوزبكان بپاى عجدوان مقابله و مقاتله فرمود شكست بر غازيان افتاد و نجم ثانى با بسيارى از امراى كبار در اينجنك كشته شدند و ميرزا بابر بجانب غزنه و حدود هند و مملكت خود گريخت و خلق بسيار در وقت فرار تلفشدند و اموال و اسباب بيشمار بر دست اوزبك افتاد و تمر سلطان و عبيد سلطان بخراسان آمدند و تمام بلاد خراسان بهم بر آمد و حسين بيك لله هرات را گذاشته از راه سيستان بكرمان آمد و اينمحاربه در روز سه‌شنبه هفتم رمضان سنه مذكوره روى نمود و چون اينخبر در اصفهان كه قشلاق همايون بود بذروهء عرض رسيد بعضى از امرا را قبل از توجه بخراسان فرستادند و فرمان همايون باحضار لشكر ممالك محروسه نازلشده در بهار سنه تسع عشر و تسعمائه بعزم مخالفان از موضع قشلاق نهضت فرمودند ورزيامله يورت سال و قمش از محال شهريار لشكرگاه پادشاه جم اقتدار شد منصب امير الامرائى كه بنجم ثانى متعلق بود بعاليجناب مير عبد الباقى شفقت فرمودند و منصب صدارت همچنان بعاليجناب سيد نژاد شيرازى قرار يافت و او را از شيراز طلب فرمودند و چون اردوى گردون شكوه بحدود مشهد مقدس رسيد تمر سلطان و عبيد سلطان كه در هرات بودند از توجه هميون واقف شدند و بماوراء النهر گريختند و ابدال بيك دده كه صاحب الكاء مرو بود در وقت خراسان مرو را ( ! ) انداخته گريخته بود او را جامه زنان در بر و مقنعه نسوان بر سر بر درازگوش سوار كرده با دف و نى بجهة عبرت لشكر در اردوى همايون گردانيدند بعد از اين نزول هرات را با توابع بزينلخان شاملو عنايت فرمودند و بلخرا بديو سلطان روملو ارزانى داشتند و بدولت و اقبال بعراق معاودت فرمود و قشلاق در اصفهان گرفتند و در اين قشلاق مبشران دولت و منهيان سعادت بشارت رسانيدند كه آفتاب سلطنت از مطلع اقبال طالعشد و اختر ولايت و هدايت از افق پادشاهى لامع گشت و\r\n\r\n","description":"","footnote":"","page_name":" 989 ","page_number":989},
  {"content":"\r\n\r\nصباح روز چهارشنبه بيست و ششم ذيحجه سنه مذكوره عرصه عالم از نور ولادت اعلى حضرت پادشاه زمان سلطان سرير عدل و احسان خسرو سليمان مكان وارث تخت سلاطين جهان مخزن اسرار الهى و منبع فيض نامتناهى مهر سپهر شاهنشاهى گوهر درج هل اتى مظهر سر لا فتى ظل اللّه فى الارضين عون الضعفا غوث العالمين معين السلطنة و الخلافة و الولاية و الهداية و العز و الاقبال ابو المظفر\r\n\r\nشاه طهماسب\r\nبهادر خان خلد اللّه ملكه و سلطانه منور و روشن گشت و جهان از يمن وجود مباركش رشك بهشت برين شد\r\n يكى غنچه از باغ شاهى دميد * كز آنسان گلى چشم گيتى نديد \r\nحضرت اعلى را از شرف و كرامت اينمولد هميون انواع مسرت و ابتهاج بحصول پيوست و اصناف بهجت و ارتياح دست داد آنحضرت بدولت و اقبال طوى بعظمت فرمود چندگاه از صبح تا شام ابواب فرح و شادمانى بر خواص و عوام گشادند و خلايق دست‌افشان و پاىكوبان قدم بر بساط نشاط نهادند بعد از اين در بهار سنهء عشرين و تسعمائه سليم پادشاه روم مخالفت نموده عصيان ظاهر كرده با جميع عساكر روم بحدود آذربايجان آمد و اينخبر باصفهان بپايهء سرير اعلى رسيده نواچيانرا باحضار لشكرهاى فراوان فرماندادند و كس بديار بكر نزد محمد خان استاجلو فرستاده حكم جهانمطاع صادر شد كه با لشكرهاى ديار بكر و آذربايجان باردوى گردونشكوه ملحق گردند و رايات جلال بعز و اقبال از اصفهان در حركت آمده متوجه آذربايجان شدند و بعد از طى منازل و مراحل چون از خوى و سلماس گذشته بحدود موضعى كه آن را جالدوان گويند نزول اجلال فرمودند محمد خان استاجلو با لشكرهاى ديار بكر باردوى هميون ملحقشدند و پادشاه روم نيز با لشكر بيحد و شمار بدانحدود رسيد و در موضع جالدوان حضرت اعلى تعبيهء صفوف فرمودند ميمنهء لشكر را بفرهميون زيب و زينت بخشيدند و ميسره را بمحمد خان استاجلو و امراى ديار بكر سپردند و جناب امير عبد الباقى را با چند هزار سوار در قلب تعيين فرمودند و سيد محمد مكونه و محمد خان استاجلو و مير سيد شريف را تابع او گردانيدند و بر اين ترتيب در اوايل رجب سنهء مذكوره با روميان مصاف دادند و از اول صباح تا نماز پيشين بين العسكرين آتش قتال و جدال اشتعال داشت قريب پنجهزار كس از\r\n\r\n","description":"","footnote":"","page_name":" 990 ","page_number":990},
  {"content":"\r\n\r\nطرفين در اينجنگ كشته شدند و مير عبد الباقى و مير سيد شريف صدر و سيد محمد مكونه و محمد خان استاجلو و سار دبيرهء قورچىباشى و خلفا بيك خادم و حسين بيك لله با بسيارى از امرا شهادت يافتند و چون پادشاه روم عرابها درهم كشيده و زنجيرها بر حوالى آن استوار ساخته و بر كنارهاى آن توپ و تفنك تعبيه كرده قلعهء ساخته بود و در ميان آن تحصن جسته ظفر بر او مشكل بود و لشكر ظفر اثر از توب و تفنگ روميه كشته ميشدند حضرت اعلى بدولت و اقبال صلاح در ترك قتال دانسته دست از جنگ بازداشتند و به تبريز معاودت فرمودند و از آنجا بحدود در جزين نهضت كردند و در غيبت آنحضرت پادشاه روم به تبريز آمد و بعد از دو هفته از خوف لشكر جرار صلاح در اقامت ندانسته بروم مراجعت كرده و در اماسيه روم قشلاق گرفت و حضرت اعلى همانروزها به تبريز معاودت فرموده قشلاق هميون آنجا واقعشد بعد از اينواقعه منصب امير الامرائى بچاپان سلطان استاجلو تفويض فرمودند و نظارت اعلى بخواجه شاه حسين اصفهانى ارزانى داشتند و رتق و فتق مهام ممالك محروسه و تعيين امرا و لشكر برأى او مفوض بود و او را ميرزا شاه حسين خواندند و منصب صدارت بعاليجناب سيادت و نقابت پناه مير جمال الدين محمد استرابادى مقرر شد و هم در اين سال نامراد بن يعقوب بيك كه در فترت روميه بديار بكر آمده بود ، در دست غازيان كشته شد و سر او را بپايهء سرير اعلا آوردند و هم در اينسال جناب ملك شرف الدين محمود ديلمى در قزوين وفات يافت و مشار اليه در اواخر عمر ترك مناصب امور دنيويه كرده بطاعت و عبادت اشتغال داشت رحمه اللّه و در اواخر سنه احدى و عشرين و تسعمأه سلطنت بلاد خراسان بنواب كامياب حضرت شاهدين پناه مغفور شاه طهماسب بهادر خان شفقت فرمودند و امير بيك موصلورا كه منصب مهردارى داشت لله كردند و بخراسان فرستادند و در همين سال سليم پادشاه روم بپاى قلعهء كاخ آمد و آنقلعه را به تصرف گرفت و از آنجا به قصد علاء الدوله ذو القدر بمملكت او رفت و او را بقتل رسانيده بر آن مملكت مستوليشد و از آنجا به شهر برسه رفت و قشلاق آنجا گرفت و در شهور سنه اثنى و عشرين و تسعمأه قشلاق همايون در تبريز واقعشد و در آخر اينسال پادشاه روم با سلطان قانصو كه پادشاه مصر و شام و حجاز بود جنگ كرد و او را بشكست و ديار او نيز تصرف گرفت و در سنه ثلث و عشرين قشلاق در نخجوان بود و در اينسال پادشاه روم بمصر رفت و او را مكرر با غلامان مصرى\r\n\r\n","description":"","footnote":"","page_name":" 991 ","page_number":991},
  {"content":"\r\n\r\nقتال و جدال واقعشد و در آخر ظفر يافت و قشلاق در مصر گرفت و در سنه اربع و عشرين و تسعمأه قشلاق در تبريز گرفت و در سنه خمس و عشرين كاركيا سلطان پادشاه گيلان و اميره دياج پادشاه رشت بعز بساط بوسى مشرف گشتند و تربيتها يافتند و حضرت اعلا بخششهاى بسيار فرمودند و امير دياج بمظفر سلطان لقب يافت بعد از اين شيخ ساه بن فرخ يسار پادشاه شيروان نيز بدرگاه فلك اشتباه آمد و بعنايات بسيار مفتخر گشت و در اينسال قشلاق در تبريز واقعشد و در سنه ست عشر و تسعمأه قشلاق هميون در اصفهان اتفاق افتاد و در اينسال پادشاه شام در آنديار به علت طاعون درگذشت و پسرش سلطان سليمان بجاى او پادشاه شد و در سنه اربع و عشرين و تسعمأه قشلاق در نخجوان واقع شد و در اين سال امير سلطان موصلو مير محمد يوسف را كه سالها شيخ الاسلام هرات بود و در آخر بمنصب امارت و حكومت رسيده صاحب طبل و علم گشته بود روز چهارشنبه هفتم رجب بتهمت مخالفت بكشت و در سنه ثمان و عشرين و تسمعأه حضرت شاه دين پناهرا از خراسان طلب فرموده در مشر خان شاملو با شاهزاده سام ميرزا بخراسان فرستادند و قشلاق در تبريز بود ، در روز سه شنبه بيست و هشتم يا بيست و نهم جمادى الاخر سنهء مذكوره مهتر شاه قلى كه از خادمان خاص حضرت اعلى بود ميرزاشاه حسين منصب نظارت ديوان نيابت او بخواجه جلال الدين محمد تبريزى تفويض فرمودند و در سنهء ثلثين و تسعمأه چاپال سلطان استاجلو كه امير ديوان بود و باطوار حسنه و اوصاف حميده اتصاف داشت و پرسش امور بطريق عدل و انصاف مينمود وفات يافت جاى او به پسرش بايزيد سلطان شفقت فرمودند و او نيز بعد از چند روز درگذشت منصب امير الامرائى بر ديو سلطان روملو شفقت شد و حضرت اعلا در اينسال بجهة شكار اسب بجانب تنكى ميل فرمودند و بعد از نيل مقصود و مراجعت از آنجا در حدود سراب مزاج همايون از اعتدال باعتلال كشيد و چند روز مرض متمادى شد و اطباء حاذق تشخيص بحصبه كردند و هرچند علاج و سعى نمودند فائده نداشت و روزبروز مرض اشتداد يافت و چون جاذبه داعى «   يا أَيَّتُهَا النَّفْسُ الْمُطْمَئِنَّةُ ارْجِعِي إِلى رَبِّكِ راضِيَةً مَرْضِيَّةً   » غالب بود و ارواح مقدسه انبيا و ائمه هدى حضور حضرتش را طالب در صباح روز دوشنبه نوزدهم رجب سنه مذكوره جهان فانى را وداع كرده بسراى جاودانى و نعيم باقى انتقال فرمود حظاير قدس بر مجالس انس اختيار فرموده «  إِنَّا لِلَّهِ وَ إِنَّا إِلَيْهِ راجِعُونَ  »\r\n\r\n","description":"","footnote":"","page_name":" 992 ","page_number":992},
  {"content":"\r\n\r\n دريغ آنشهنشاه صاحبقران * جم تاج‌بخش ممالك ستان\r\nدريغ آنكه ديگر نه‌بيند سپهر * نظيرش در آئينه ماه و مهر \r\nو نعش مورد الانوار آنحضرترا در شب سه‌شنبه بيستم ماه مذكور مصحوب جناب سيادت مآب امير جمال الدين صدر بدار الارشاد اردبيل فرستادند و در حظيرهء مقدسه صفويه مدفون ساختند عمر شريف آنحضرت سى و هشت سال بود و مدت سلطنتش بيست و چهار سال حضرت اعلى شكار دوست بودند و در فصول اربعه در گرما و سرما هرگز از آنشغل خالى نبودند و در حق سادات و علماء و فضلا پيوسته انعام وافر بسيار مينمود و بساير طبقات و بر هركس بديدهء شفقت نظر ميكرد و بچرخ اثير و فلك تدوير رسيد و\r\n\r\nچهار پسر كامكار و نامدار\r\nگذاشته كه تراب نعل مركبشان كحل ديده اولوا الابصار است اول نواب كامياب اشرف اعلى ابو المظفر شاه طهماسب بهادر خان كه بعد از اين هرجا كه نواب عالى شاه گفته شود مراد آنحضرتست دوم نواب كامرانى ابو المغازى القاص ميرزا كه سلطنت شيروان حسب الحكم قضا جريان عالم پناه تعلق به دو داشت سيم نواب ابو النصر سام ميرزا كه شبانه‌روزى بشرف خدمت شاه عالم پناه مشرف و مستسعد بود ولادت آنحضرت در روز سه‌شنبه بيست و يكم ماه شعبان سنهء ثلث و عشرين و تسمعأه چهارم نواب جهانبانى ابو الفتح بهرام ميرزا و آنحضرت برادر اعيانى نواب كاميابست و در نظر كيميا اثر نواب اعلى بسيار عزيز و گرامى و معظم و معتبر بوده و حق سبحانه و تعالى نواب جهانبانى را چهار پسر كرامت فرمود اول سلطان حسن دويم سلطان حسين كه از نواب كامياب حضرت شاه عالم پناه شرف قبول بفرزندى يافته او را پسر خود خوانده سيم ميرزا سلطان ابراهيم چهارم ميرزا بديع الزمان\r\n\r\nذكر جلوس نواب كامياب اشرف اعلى شاه طهماسب بهادر خان خلد الله تعالى برتخت سلطنت ايران\r\nمظهر آيات ربانى و مجمع عنايات سبحانى شرف گوهر بنى آدم و روشنى ديدهء اهل عالم خلاصه ايجاد و تكوين و صورت رحمت رب العالمين و مطلع انوار الهى و مسطر الطاف نامتناهى ديدهء اهل سلاطين نامدار و مستعبد خواقين جمشيد اقتدار نواب كامياب اشرف اعلى شاه طهماسب بوده و آنحضرت پادشاهى بود كه پيرايه سلطنت صورى\r\n\r\n","description":"","footnote":"","page_name":" 993 ","page_number":993},
  {"content":"\r\n\r\nسرمايهء سلطنت معنوى ساخته ذات ملكى صفاتش جامع اصناف فضايل و كمالات و منبع انواع فضايل و مكرمات بوده\r\n هم ولايت در نسب هم پادشاهى در حسب * كو سليمان تا در انگشتش كند انگشترى\r\nآب و آتش را اگر در مجلسش حاضر كنند * از ميان هردو بردارد شكوهش داورى \r\nشهنشاهى بود كه با وجود جمعيت اسباب سلطنت و كامرانى در حداثت سن و عنفوان جوانى يك لحظه اوقات قدسى ساعاتش بملاعب و ملاهى نگذشته بلكه روزگار سعادت آثارش بعد اداى طاعات و مفترضات صرف غمخوارى جهان و جهانيان گشته\r\n چو وصف ذات شريفش كند زبان قلم * عجب مدار كه آب حيات از او بچكد \r\nآثار عدل و سياست و انوار عاطفت و مرحمت آنحضرت در كل عالم منتشر گشته و اوصاف جلال و نعمت كمالش در اقطار آفاق ظاهر و باهر گشته است و معاقد دين و دنيا از مسند سلطنت او انتظام يافته و قواعد ملك و ملت از شوكت و هيبت او آرام پذيرفته و اعلام اسلام و شعاير شرايع بتقويت و تربيت او از كنگره كيوان در ، و بنيان ظلم و عدوان بيمن صلابت و مهابت او بالكليه منخلع گرديده بود\r\n اينچنين سايه سايه حق است * وين چنين مايه مايه حق است\r\nشكر او واجب است بر همه‌حال * ز انكه او نعمتى است بس متعال \r\nارتقاى مدارج منقبت و معارج مرتبت سادات كه بشرف  « قُلْ لا أَسْئَلُكُمْ عَلَيْهِ أَجْراً إِلَّا الْمَوَدَّةَ فِي الْقُرْبى »  مشرفند بر دست همت خسروانه واجب فرموده بود و تربيت ارباب علم و فضل و تقويت اصحاب عقل بر همت پادشاهانه لازم نموده لاجرم عامه امر او نوع انسان در مهاد امن و امان بعد از اوامر ملك ديان از صميم قلب و حريم جنان دست نياز برداشته ميگفتند :\r\n يا رب تو مر اين سايه يزدانى را * ميدار نگه مهر جانبانى را\r\nاندر كنف عاطفت خويش بدار * اين حامى حوزهء مسلمانى را \r\nاهتمام و قدغن آنحضرت در متابعت فرمان الهى بتخصيص در قلع‌وقمع مناهى و ملاهى بمرتبهء بود كه در ممالك محروسه هيچكس را ياراى آن نبود كه نام مسكرات بر زبان تواند برد شراب چون كبريت احمر در عالم مفقود و صهبا مانند كيميا ناموجود\r\n\r\n","description":"","footnote":"","page_name":" 994 ","page_number":994},
  {"content":"\r\n\r\n رسم مى خوردن چنان برداشت نهيش كاختران * نيمشب بر روى گردون سرنگون دارند طاس \r\nو بالجمله آنحضرت بعد از پدر به حكم ولايت عهد و اتفاق جميع امراء و اعيان لشكر در روز دوشنبه نوزدهم رجب سنهء ثلثين و تسع مأه مسند پادشاهى و سرير شاهنشاهى را بفرذات همايون مشرف ساخت و هماى معدلت آنحضرت سايه سعادت بر سر جهانيان انداخت منشى لطف رحمانى منشور  « إِنَّا جَعَلْناكَ خَلِيفَةً فِي الْأَرْضِ فَاحْكُمْ بَيْنَ النَّاسِ بِالْحَقِّ »  بنام همايون او انشا فرمودند و كاتب رحمت يزدانى آيه  « وَ رَفَعْناهُ مَكاناً عَلِيًّا »  طغراى مثال پادشاهى و عنوان احكام شاهنشاهى گردانيد آثار  « ما يَفْتَحِ اللَّهُ لِلنَّاسِ مِنْ رَحْمَةٍ فَلا مُمْسِكَ لَها »  بر عالميان واضح و لايح گشت و انوار « الحمد للّه الذى فضلنا على كثير من عباده المؤمنين » بر همكنان لامع و ساطع شد اهل عالم از بشارت اين جلوس مكرم انتظام عقود خلافت و استحكام خلود سلطنت را بدعا مسئلت مينمودند و جهان در كنف امن و امان قرار گرفت و رؤس منابر و وجوه دنانير بالقاب همايون زيب و زينت پذيرفت و دبير خود بلسان حال گفت :\r\n هواى مهر تو تن را مفيدتر ز غذا * حروف نام تو زر را شگرف‌تر ز عيار \r\nروزبروز اعلام دولت در ترقى و رايات سلطنت او در تربى بوده و هميشه در جميع معارك اولياى حضرت منصور و اعداى دولت مقهور بوده‌اند .\r\n هرطرف كرده رو سكندروار * بوده فتح از يمين ظفر ز يسار\r\nداده شاهان تا جور تاجش * خان خانان كشيده تاراجش\r\nتيغ قهرش چو در مصاف شود * زهرهء پردلان شكاف شود\r\nمرغ تيرش چو آسمان گيرد * نخل رمحش چو بار بردارد\r\nدست جودش چو زرفشان گردد * كيسه‌پرداز بحر و كان گردد\r\nفيض خاصش ز عالم جبروت * بوده تسخير ملك تا ملكوت \r\nتمت\r\n\r\n\r\n","description":"","footnote":"","page_name":" 995 ","page_number":995}
  ]