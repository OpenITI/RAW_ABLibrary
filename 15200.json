[
  {"content":"\r\n\r\nاصول فقه شيعه\r\nدرسهاى خارج اصول\r\nمرجع عاليقدر تشيع حضرت آية الله العظمى فاضل لنكرانى دام ظله\r\nجلد دوم\r\nتقرير ، تحقيق وتنظيم\r\nحجج اسلام\r\nمحمود ملكى اصفهانى وسعيد ملكى اصفهانى\r\n\r\n","description":"","footnote":"","page_name":" 1 ","page_number":1},
  {"content":"\r\n\r\nملكى اصفهانى ، محمود ، 1339 - محرر .\r\nاصول فقه شيعه : درسهاى خارج اصول مرجع عاليقدر تشيع حضرت آية الله العظمى فاضل لنكرانى دام ظله / تقرير ، تحقيق وتنظيم محمود ملكى اصفهانى وسعيد ملكى اصفهانى . -\r\nقم : مركز فقهى ائمه اطهار عليهم السلام ، 1381 -\r\nج : نمونه .\r\n( ج 2 ) ISBN : 964 - 7709 - 04 - 8\r\n( دوره ) ISBN : 964 - 7709 - 02 - 1\r\nفهرست نويسى براساس اطلاعات فيپا .\r\nاين كتاب تقرير بيانات درسهاى خارج اصول آية الله العظمى فاضل لنكرانى است .\r\nكتابنامه .\r\n1 . اصول فيه شيعه . الف . فاضل موحدى لنكرانى ، محمد ، 1310 -\r\nب . ملكى اصفهانى ، سعيد ، 1344 - . محرر همكار . ج . مركز فقهى ائمه اطهار عليهم السلام . د . عنوان . ه‍ . عنوان : [ تقرير 
  ] درسهاى خارج اصول مرجع عاليقدر تشيع حضرت آية الله العظمى فاضل لنكراني .\r\n6 الف 7 م / 8 / 159 BP\r\n312 / 297\r\nاصول فقه شيعه ( جلد دوم )\r\n( درسهاى خارج اصول حضرت آية الله العظمى فاضل لنكرانى دام ظله )\r\nتأليف : محمود ملك اصفهانى وسعيد ملكى اصفهانى\r\nناشر : مركز فقهى ائمه اطهار عليهم السلام\r\nحروفچينى وصفحه آرايى : سيد صلاح موسوى\r\nنوبت چاپ : اول - تابستان 1381\r\nچاپ : قدس ، قم\r\nشمارگان : 1500 جلد\r\nقيمت : دورهء 6 جلدى 16000 تومان\r\nحق چاپ محفوظ است\r\nشابك : 8 - 04 - 7709 - 964\r\nISBN : 964 - 7709 - 04 - 8\r\n\r\n","description":"","footnote":"","page_name":" 2 ","page_number":2},
  {"content":"\r\n\r\nبسم الله الرحمن الرحيم\r\nاللهم كن لوليك الحجة بن الحسن صلواتك عليه وعلى آبائه في هذه الساعة و في كل ساعة وليا وحافظا وقائدا وناصرا و دليلا وعينا حتى تسكنه ارضك طوعا وتمتعه فيها طويلا\r\n\r\n","description":"","footnote":"","page_name":" 3 ","page_number":3},
  {"content":"\r\n . \r\n","description":"","footnote":"","page_name":" 4 ","page_number":4},
  {"content":"\r\n . \r\n","description":"","footnote":"","page_name":" 5 ","page_number":5},
  {"content":"\r\n . \r\n","description":"","footnote":"","page_name":" 6 ","page_number":6},
  {"content":"\r\n . \r\n","description":"","footnote":"","page_name":" 7 ","page_number":7},
  {"content":"\r\n . \r\n","description":"","footnote":"","page_name":" 8 ","page_number":8},
  {"content":"\r\n . \r\n","description":"","footnote":"","page_name":" 9 ","page_number":9},
  {"content":"\r\n . \r\n","description":"","footnote":"","page_name":" 10 ","page_number":10},
  {"content":"\r\n . \r\n","description":"","footnote":"","page_name":" 11 ","page_number":11},
  {"content":"\r\n . \r\n","description":"","footnote":"","page_name":" 12 ","page_number":12},
  {"content":"\r\n . \r\n","description":"","footnote":"","page_name":" 13 ","page_number":13},
  {"content":"\r\n . \r\n","description":"","footnote":"","page_name":" 14 ","page_number":14},
  {"content":"\r\n . \r\n","description":"","footnote":"","page_name":" 15 ","page_number":15},
  {"content":"\r\n . \r\n","description":"","footnote":"","page_name":" 16 ","page_number":16},
  {"content":"\r\n\r\n\r\nجلد دوم\r\n\r\nامر دهم صحيح و اعمّ\r\n1 - مقدمات بحث صحيح و اعم 2 - ثمرهء نزاع بين صحيحى و اعمّى 3 - ادلّهء صحيحى و اعمّى 4 - صحيح و اعم در باب معاملات\r\n\r\n","description":"","footnote":"","page_name":" 17 ","page_number":17},
  {"content":"\r\n . \r\n","description":"","footnote":"","page_name":" 18 ","page_number":18},
  {"content":"\r\n\r\n\r\nمقدّمات بحث صحيح و اعمّ\r\nبعد از بحث حقيقت شرعيه ، بحث مستقل ديگرى مطرح شده كه آيا الفاظ عبادات ، براى خصوص معانى صحيحه وضع شده‌اند يا براى معنايى اعمّ از صحيح و فاسد ؟ با توجه به اينكه اين بحث ، مستقل است و از فروعات بحث حقيقت شرعيه نيست و لازمهء استقلال و عدم ترتب يكى بر ديگرى اين است كه تمام اقوال و آراء در يك بحث ، بتواند در ديگرى مطرح باشد ، بايد بحث را به‌گونه‌اى مطرح كنيم كه اين خصوصيت را دارا باشد . در بحث حقيقت شرعيه چهار قول وجود داشت : قول اوّل : اين الفاظ ، به‌صورت وضع تعيينى براى معانى مستحدثه وضع شده‌اند ، و وضع تعيينى هم به دو صورت مطرح شده است : يكى اينكه استعمال ، محقِّق وضع باشد - كه مرحوم آخوند قائل بود - و ديگر اينكه به‌صورت وضع تعيينى معمولى - مثل وضعتُ هذا اللفظ بإزاء هذا المعنى - باشد . قول دوّم : اين قول ، وضع تعيينى را انكار كرده و معتقد است وضع تعيّنى در كار است . البته ما گفتيم : وضع تعيّنى را بايد به حقيقت تعينيّه نام‌گذارى كنيم زيرا در ارتباط\r\n\r\n","description":"","footnote":"","page_name":" 19 ","page_number":19},
  {"content":"\r\n\r\nبا تعيّن ، وضع وجود ندارد و تقسيم وضع به تعيينى و تعيّنى ، تقسيمى مجازى است . قول سوّم : استعمال اين الفاظ در معانى مستحدثه ، استعمال مجازى همراه با قرينه بوده و وضع تعيينى و تعيّنى مطرح نيست . قول چهارم : الفاظ عبادات ، اصولًا در همان معناى لغوى و حقيقى اولشان استعمال شده‌اند ، مثلًا هرجا صلاة ، استعمال شده به‌معناى دعا مىباشد ولى شارع مقدّس ، امورى را زائد بر عنوان دعا ، مأمور به قرار داده است و چيزى كه بر اين امور دلالت مىكند ، لفظ صلاة نيست ، بلكه قرائن خاصّه يا قرينهء عامه‌اى است كه شارع از راه آن قرائن ، اين مسائل اضافى را افهام مىكند ، مسألهء ركوع و سجود و تشهد و تسليم ، از كلمهء صلاة استفاده نمىشود بلكه از قرائن خاصه يا عامه‌اى كه دلالت بر اجزاء و شرايط مىكند استفاده مىشود . درحقيقت ، كلمهء صلاة در معناى مستحدث استعمال نشده نه حقيقتاً و نه مجازاً ، بلكه در معناى لغوى استعمال شده و معناى آن ، جزء معناى مستحدث است . « صلّ » به معناى « ادع » استعمال شده و اضافات ديگر - به نحو تعدّد دالّ و مدلول - از قرينه استفاده مىشود . اين قول به باقلانى نسبت داده شده است . « 1 » قبل از ورود به بحث لازم است امورى را به‌عنوان مقدّمه ذكر كنيم :\r\n\r\nمقدّمهء اوّل : عنوان بحث در صحيح و اعم\r\nوقتى وارد بحث صحيح و اعمّ مىشويم بايد عنوان بحث را به‌گونه‌اى مطرح كنيم كه جميع اقوال چهارگانه را شامل شود ، زيرا - همان گونه كه گفتيم - اين بحث ، بحث مستقلى است و از فروعات بحث حقيقت شرعيه نيست كه تنها قائل به حقيقت شرعيه\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 35 و حاشيهء مرحوم مشكينى بر كفاية الاصول و شرح العضدي على مختصر الاصول ، ج 1 ، ص 51 و 52\r\n","page_name":" 20 ","page_number":20},
  {"content":"\r\n\r\nبحث كند آيا الفاظ عبادات ، براى صحيح وضع شده‌اند يا براى اعمّ ؟ ظاهر اين است كه اين مسئله ، مستقل است و ارتباطى به بحث حقيقت شرعيه ندارد . بنابراين ، جميع قائلين در آنجا مىتوانند در اينجا صحيحى شوند يا اعمّى . عنوان بحث در اكثر كتابهاى اصولى - تا قبل از مرحوم آخوند - به اين صورت است كه : آيا الفاظ عبادات ، براى صحيح وضع شده‌اند يا براى اعم از صحيح و فاسد ؟ كلمهء « موضوعة » كه در عنوان اين مسئله در عبارت قدماء به‌كاررفته فقط روى فرض حقيقت شرعيه مىتواند مطرح شود . در اينجا كسانى كه حقيقت شرعيه را قبول ندارند ، مىگويند : ما اصل وضع را قبول نداريم و تمامى اين استعمالات را مجاز مىدانيم ، پس جايى براى اين بحث وجود ندارد كه آيا وضع ، براى صحيح است يا براى اعمّ ؟ بنابراين ، اين اشكال به تمام كتب اصولى قبل از كفايه وارد است كه بحث را به صورت يك بحث تفريعى بر حقيقت شرعيه مطرح كرده‌اند . مرحوم آخوند ، « موضوعة » را برداشته و عبارت ديگرى آورده است ولى عبارت ايشان هم كافى نيست . ايشان فرموده است : « إنّه وقع الخلاف في أنَّ ألفاظ العبادات أسامٍ لخصوص الصحيحة أو الأعمّ منها ؟ » . « 1 » اين بيان ايشان ، اگرچه اشكال را كم مىكند ولى به‌طور كلّى بر طرف نمىكند . آن مقدار از اشكال كه كم شده در رابطه با وضع تعيّنى است كه گفتيم كلمهء وضع در آن داراى مسامحه است ، آنجا حقيقتْ تحقّق دارد ، اسم تحقّق دارد . اگر كلمهء اسد در رجل شجاع به قدرى استعمال شود كه در دلالتش بر رجل شجاع ، نيازى به قرينه نداشت ، اينجا مىتوان گفت : اسد ، اسم براى رجل شجاع شده است . ولى كلمهء « موضوعة » كه در كتب قدماء بود ، اينجا را شامل نمىشود زيرا « موضوعة » ، اختصاص به وضع تعيينى دارد و وضع تعيّنى ، خارج از دايرهء « موضوعة » است . بنابراين ، كلمهء « أسامٍ » - در عبارت مرحوم آخوند - دو مورد را شامل\r\n\r\n\r\n","description":"","footnote":"\r\n( 1 ) - كفاية الاصول : ج 1 ، ص 34\r\n","page_name":" 21 ","page_number":21},
  {"content":"\r\n\r\nمىشود : وضع تعيينى و حقيقت تعيّنى ، ولى شامل مجاز نمىشود زيرا اگر كلمهء اسد را هزاران بار در رجل شجاع - به‌طور مجاز - استعمال كرديم به‌طورى كه نياز به قرينه از بين نرفت ، اين كثرت استعمال ، مصحّح اين معنا نمىشود كه بگوييم : اسد ، اسم براى رجل شجاع گرديده است . ولى در مورد وضع تعيّنى - وقتى كه قرينه نياز نباشد - مىتوان گفت : اسد ، اسم براى رجل شجاع شده است . بنابراين ، كلام مرحوم آخوند ، روى انكار حقيقت شرعيه ، جريان ندارد . مگر اين كه شركت منكرين حقيقت شرعيه را در اين بحث ، توجيه كنيم ، آن‌گونه كه مرحوم آخوند توجيه كرده است . در نتيجه ، تعبير مرحوم آخوند هم نمىتواند بيان درستى باشد كه شامل تمام اقوال بشود . به نظر مىرسد بايد در عنوان بحث ، اين‌گونه تعبير كنيم كه : آيا اصل در استعمالات شارع اين است كه اين الفاظ ، در معانى صحيح استعمال شده باشند يا در اعمّ از صحيح و فاسد ؟ البته تطبيق اين تعبير بر كلام باقلانى مشكل است ولى چاره‌اى جز اين نيست .\r\nاين تعبير ، در مورد كسى كه قائل به حقيقت شرعيه است ، روشن است . همچنين براى كسى كه قائل به حقيقت تعينيّه است ، تعبير روشنى است زيرا مىتوان گفت : آن لفظ كه در يك معنايى تعيّن پيدا كرده آيا در خصوص معناى صحيح ، تعيّن پيدا كرده است يا در معنايى اعم از صحيح و فاسد ؟ اما براساس مبناى كسانى كه حقيقت شرعيه را قبول ندارند - نه به‌صورت وضع تعيينى و نه به صورت وضع تعيّنى - و مىگويند تمامى اين الفاظ ، مجازاً در معانى مستحدثه استعمال مىشود ، استعمال الفاظ در اين معانى استعمال مجازى خواهد بود ، خواه استعمال در صحيح باشد يا استعمال در فاسد . كيفيت تطبيق تعبير فوق بر كلام اينان به همان صورتى است كه مرحوم آخوند\r\n\r\n","description":"","footnote":"","page_name":" 22 ","page_number":22},
  {"content":"\r\n\r\nاشاره كردند كه ما با كمى توضيح به بيان آن مىپردازيم : وقتى شارع مىخواست لفظ صلاة را در غير معناى لغوى خودش استعمال كند آيا معنايى كه درنظر گرفته - و بين آن معنا و اين معناى حقيقى ، رعايت علاقه كرده - چيست ؟ قائل به صحيح مىگويد : به‌نظر من ، شارع خصوص نماز صحيح را درنظر گرفته و بين نماز صحيح و معناى لغوى رعايت علاقه كرده و به‌لحاظ آن علاقه ، لفظ را در معناى صحيح ، مجازاً استعمال كرده است ؟ مىگوييم : مگر در معناى فاسد نمىتوان مجازاً استعمال كرد ؟ مگر خود شارع ، لفظ صلاة را در معناى فاسد ، مجازاً استعمال نكرده است ؟ پس چه فرقى بين صحيح و فاسد است ؟ مىگويد : وقتى شارع ، لفظ صلاة را در معناى فاسد استعمال كرد ديگر بين معناى فاسد و معناى لغوى اوّل ، رعايت علاقه و مناسبت نمىكند بلكه لفظ صلاة را در معناى فاسد - به تناسب معناى صحيح - استعمال كرده است . درحقيقت ، مجازيت فاسد ، در طول مجازيت صحيح است نه در عرض آن . و اين چيزى است كه هم پشتوانهء ادبى دارد و هم اثر عملى برآن مترتب است . امّا پشتوانهء ادبى آن اين است كه در علم بيان از آن تعبير مىكنند به « سبك مجاز از مجاز » يعنى يك مجاز را پايه و اصل براى مجاز ديگر قرار بدهند و مجاز ديگر را با رعايت مجاز اوّل بسازند ، در اين صورت ، مجاز دوّم در طول مجاز اوّل است نه در عرض آن . امّا ثمرهء عملى آن اين است كه اگر شارع مقدّس كلمهء « صلِّ » را اطلاق كرد ، به مجرّد اينكه قرينه‌اى بر عدم ارادهء معناى حقيقى اوّل اقامه شد ، كلمهء « صلِّ » بر معناى مجازى اوّل حمل مىشود . به عبارت ديگر : اگر شارع ، در كلمهء « صلِّ » معناى مجازى اوّل - كه اصالت دارد - را اراده كرده باشد بايد قرينه‌اى اقامه كند كه معناى حقيقى اوّل اراده نشده است . ولى اگر معناى مجازى دوّم را اراده كرده باشد ، به دو قرينه يا يك\r\n\r\n","description":"","footnote":"","page_name":" 23 ","page_number":23},
  {"content":"\r\n\r\nقرينهء دوبُعدى نياز است . يك بُعد آن ، قرينه بر اين است كه معناى حقيقى اراده نشده است و بُعد دوّم ، قرينه بر اين است كه معناى مجازى دوّم اراده شده است . چون معناى مجازى دوّم ، در طول معناى مجازى اوّل است و نياز به قرينه تعيين‌كننده دارد . بنابراين ، اگر ما در بحث صحيح و اعم اين‌گونه تعبير كنيم كه « آيا اصل در استعمالات شارع ، خصوص معناى صحيح است يا اعم از صحيح و فاسد ؟ » تعبير درستى آورده‌ايم هرچند منكرين حقيقت شرعيه - كه به‌طور كلى وضع تعيينى و تعيّنى را انكار مىكنند - حقيقتى را قائل نيستند ولى اصالت و تبعيت را قائلند . ممكن است بعضى ، اصالت را بر صحيح و تبعيت را بر اعم قائل شوند و ممكن است بعضى اصالت را بر اعم و تبعيت را بر صحيح قائل شوند . ولى اگر - مانند مرحوم آخوند - به « أسامٍ » تعبير كرديم ، منكرين حقيقت شرعيه ، اسم بودن را انكار مىكنند و استعمال را استعمال مجازى مىدانند و مىگويند : اين استعمال هم - مانند ساير استعمالات مجازى - نياز به قرينه دارد . ولى آيا باقلانى چگونه مىتواند در بحث ما شركت كند ؟ از يك نظر ، ايشان اصلًا نمىتواند در بحث ما شركت كند ، زيرا ايشان ، اصلِ استعمال اين الفاظ در اين معانى را منكر است او مىگويد : كلمهء « صلاة » در « عبادت » استعمال نشده است بلكه در معناى لغوى خودش استعمال شده است و معناى لغوى آن ، صحيح و فاسد ندارد . در اين صورت نمىتوان ايشان را در بحث داخل كرد . امّا اگر كلام ايشان را با ديد ديگرى نگاه كنيم مىتوانيم ايشان را هم در محل بحث داخل كنيم . بيان مطلب اين كه ، باقلانى مىگويد : كلمهء « صلِّ » در خصوص « دعا » استعمال مىشود و بقيّهء اجزاء و شرايط نماز را بايد از الفاظ و قرائن ديگر استفاده كرد » . مىگوييم : قرائن بر دو قسمند : قرينهء خاصّه و قرينهء عامّه . قرينهء خاصّه ، داراى ابهام نيست ، مثل اينكه بگويد : « صلِّ » - يعنى ادْعُ - و كَبِّر و اقرأ و اركع و اسجد و . . . . در اين صورت ، مفاد قرينه همان چيزى است كه الفاظ كَبِّر و . . .\r\n\r\n","description":"","footnote":"","page_name":" 24 ","page_number":24},
  {"content":"\r\n\r\nبرآن دلالت مىكنند . ولى گاهى اجزاء و شرايط ، به واسطهء قرينهء عامّه فهمانده مىشود ، مثل اينكه بگويد : « صلِّ » و آتِ ساير الأجزاء و الشرائط . در اين صورت مىتوان كلام باقلانى را داخل در بحث كرد و گفت : براساس مذهب باقلانى ، نزاع در اين است كه آيا مفاد اين قرينه عامّه‌اى كه كنار « صلّ » - به معناى لغوى دعا - گذاشته مىشود و دلالت بر ساير اجزاء و شرايط مىكند ، تماميت اجزاء و شرايط است ؟ - كه ما از آن به صحيح تعبير مىكنيم - يا اينكه اجزاء و شرايط في الجملة اراده شده است هرچند تمام نباشد ؟ كه ما از آن به اعم تعبير مىكنيم . بر اين اساس ، محلّ بحث را نمىتوان روى « صلّ » قرار داد زيرا « صلِّ » در معناى لغوى استعمال شده و در مورد معناى لغوى ، صحت و فساد مطرح نيست . صحت و فساد در ارتباط با مجموعه است ، به اعتبار اينكه گاهى تام است كه از آن به صحيح تعبير مىشود و گاهى ناقص است كه از آن به فاسد تعبير مىشود .\r\n\r\nمقدّمه دوّم : معناى صحت و فساد\r\nيكى از مقدماتى كه در بحث صحيح و اعم بايد مورد بررسى قرار گيرد معناى صحت و فساد است .\r\n\r\nنظريهء مرحوم آخوند\r\nمرحوم آخوند ، در اينجا و در بحث « آيا نهى در عبادات و معاملات مقتضى فساد آن است ؟ » ، عنوان صحت و فساد را مطرح كرده و مىفرمايد : ظاهراً صحت داراى معنايى است كه همهء علوم و تعبيرات در مورد آن اتفاق دارند .\r\nآن معنا عبارت از تماميت است . مرحوم آخوند ، عنوان فساد را معنا نمىكند ولى با\r\n\r\n","description":"","footnote":"","page_name":" 25 ","page_number":25},
  {"content":"\r\n\r\nتوجه به اينكه فساد در مقابل صحت است ، چنانچه صحت را به‌معناى تماميت بگيريم بايد فساد را به‌معناى نقصان بدانيم زيرا گفته مىشود فلان چيز تامّ است يا ناقص ؟ به عبارت ديگر : روى بيان مرحوم آخوند ، صحت و تماميت با يكديگر مترادف و نقصان و فساد هم با يكديگر مترادفند . سپس گويا به ايشان اشكال مىشود كه : ما وقتى به علوم ، مراجعه مىكنيم مىبينيم هركدام از آنها تفسير خاصى براى صحت مطرح كرده‌اند . فقهاء ، عبادت صحيح را عبادتى مىدانند كه اعاده و قضا لازم ندارد . متكلّمين مىگويند : اگر عملى ، موافق با شريعت باشد آن عمل ، صحيح و اگر موافق با شريعت نباشد ، غير صحيح خواهد بود . اطباء مىگويند : صحت جسم عبارت از آن است كه در جسم ، اعتدال مزاج ، وجود داشته باشد و جريان طبيعى خودش را طى كند و اگر اين اعتدال مزاج از بين رفت و بيمارى به‌جاى سلامتى نشست مىگوييم : اين جسم ، صحيح نيست . گويا به مرحوم آخوند گفته مىشود : شما در مقابل اين تفاسير مختلف چه مىفرماييد ؟ مرحوم آخوند ، در جواب مىفرمايد : صحت ، نزد همهء ارباب علوم به معناى تماميت است و همه ، اين معنا را قبول دارند ولى اين تعابير مختلف ، به لحاظ اغراض مختلفى است كه در اين علوم وجود دارد . بحث فقيه ، در ارتباط با عمل مكلّف است ، فقيه بحث مىكند كه آيا اين نماز - كه مكلّف به‌جا آورده - كافى است يا بايد اعاده يا قضا شود ؟ لذا عنوان تماميت را كنار گذاشته و اثرى را كه از تماميت عبادت انتظار مىرود ، در تفسير صحّت مطرح مىكند . در علم كلام نيز چون از مبدأ و معاد و استحقاق عقوبت و عدم آن بحث مىشود ، وقتى از متكلّم ، نسبت به صحّت عملى سؤال مىكنيم ، او هم صحت را به‌معناى تماميت مىبيند ولى از تماميت ، يك اثر خاص متناسب با علم كلام درنظر دارد ، آن اثر اين است كه تماميت عمل را در ارتباط با موافقت شريعت و استحقاق ثواب يا عدم استحقاق عقوبت مىبيند .\r\n\r\n","description":"","footnote":"","page_name":" 26 ","page_number":26},
  {"content":"\r\n\r\nطبيب هم صحت را به‌معناى تماميت مىداند ، ولى تماميت جسم ازنظر طبيب ، به اعتبار سلامت جسم و اعتدال مزاج است به‌همين‌جهت ، اثرى كه از تماميت ، نزد طبيب ملاحظه مىشود همان مسألهء سلامت جسم و اعتدال مزاج است لذا صحت را به سلامت جسم و اعتدال مزاج معنا كرده است . در نتيجه ، به‌نظر مرحوم آخوند ، صحت نزد همهء ارباب علوم به‌معناى تماميت بوده و اختلاف تعابير ، به‌لحاظ آثار و اغراضى است كه در هر علمى مورد نظر است . مرحوم آخوند ، در آخر بحث خود اضافه مىكند كه صحت و فساد ، دو امر اضافى هستند ، ممكن است عملى نسبت به حالتى صحيح و نسبت به حالت ديگر غير صحيح باشد ، مثلًا نماز با تيمم براى فاقد الماء ، صحيح و براى واجد الماء ، فاسد است . صلاة چهار ركعتى براى حاضر ، صحيح و براى مسافر ، فاسد است . « 1 » بررسى كلام مرحوم آخوند : ما بايد چند جهت را مورد ملاحظه قرار دهيم : اوّلًا : تقابل بين نقصان و تماميت ، چيست ؟ بدون اشكال ، تقابل بين اين دو ، تقابل عدم و ملكه است . ناقص به چيزى مىگويند كه شأن آن تماميت است ولى بالفعل ، تامّ نيست . اگر انسانى داراى يك پا باشد مىگوييم : « هذا الإنسان ناقص » زيرا شأن او اين است كه او داراى دو پا باشد ولى چون داراى دو پا نيست او را ناقص مىدانيم . همين تعبير ، در فقه آمده است ، مثلًا در نماز جماعت - يا لااقل نماز جمعه - چنانچه مأمومين ، تامّ الخلقة و تامّ الأعضاء باشند ، امام نبايد ناقص باشد . « 2 » پس تقابل بين ناقص و تام ، تقابل عدم و ملكه است . ما هيچ‌گاه به يك ديوار نمىگوييم : « اين ديوار ، ناقص است چون پا ندارد » . اين تعبير ، غلط است زيرا ديوار ، شأنيت اين را كه داراى پا باشد ندارد . تقابل بين نقص و كمال نيز تقابل عدم و ملكه است . در تقابل عدم و ملكه ، يكى وجودى و ديگرى عدمى است ولى عدم خاص كه شأنيت وجود را دارد . امّا كامل و تام ، بدون اشكال ، مترادفند .\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 34 و 35\r\n( 2 ) - العروة الوثقى ، أحكام الجماعة ، مسألة 20\r\n","page_name":" 27 ","page_number":27},
  {"content":"\r\n\r\nثانياً : آيا تقابل بين صحت و فساد چگونه است ؟ صحت و فساد ، دو امر وجودىِ متضاد با يكديگرند . مثلًا : مريض بودن مريض ، به علت سالم نبودن نيست بلكه به علت اين است كه امرى وجودى بر او عارض شده است كه اين امر وجودى ، چه‌بسا براى ما محسوس است . اگر مريضى گرفتار تب شد ، اين تب براى ما محسوس است ، و همچنين بعضى از امراض ديگر كه براى ما محسوس و ملموس است . در تقابل عدم و ملكه ، گاهى از عدم ، تعبير به يك امر وجودى مىشود ، مثلًا مىگويند : « هذا أعْمى » و در فارسى مىگوييم : « اين كور است » ولى بعد مىپرسيم معناى أعْمى چيست ؟ جواب داده مىشود : يعنى چشم ندارد ، امّا به هر موجودى كه چشم ندارد ، أعْمى گفته نمىشود بلكه به آن موجودى مىتوان أعمى گفت كه شأنيت بصر داشته باشد ولى بالفعل داراى بصر نباشد . وقتى گفته مىشود : اين ميوه فاسد است ، شما مىگوييد : ميوه را بدهيد ببينيم كجاى آن فاسد است . معلوم مىشود كه فساد را يك امر وجودى مىدانيد ، چون امر عدمى قابل ديدن نيست . اين امر وجودى ، مقابل يك امر وجودى ديگر است و بين آن دو ، تضاد وجود دارد . بنابراين بين صحت و فساد ، تقابل تضادّ وجود دارد و المتضادّان لا يجتمعان . ثالثاً : آيا موارد استعمال صحت و تماميت در عرف يكسان است ؟ ما مسألهء تقابل را كنار گذاشته و به عرف مراجعه مىكنيم ، ببينيم آيا موارد استعمال لفظ تام با موارد استعمال لفظ صحيح يكى است ؟ و آيا موارد استعمال لفظ فاسد با موارد استعمال لفظ ناقص ، يكى است ؟ لازمهء ترادف اين است كه اگر هركدام از اين‌ها در مكان ديگرى به كار برده شود ، استعمال ، صحيح باشد . وقتى به عرف مراجعه مىكنيم مىبينيم اين‌گونه نيست . مثلًا در مورد انسانى كه فاقد بصر است مىتوان گفت : « هذا ناقص » ، ولى نمىتوان گفت : « هذا فاسد » و چه‌بسا چنين استعمالى مورد استهزاء قرار گيرد . برعكس ، اگر ميوه‌اى فاسد باشد مىتوان گفت : « هذا فاسد » ، و نمىتوان گفت : « هذا ناقص » . نقص ، در ميوه فاسد ، تصور نمىشود مگر به لحاظ\r\n\r\n","description":"","footnote":"","page_name":" 28 ","page_number":28},
  {"content":"\r\n\r\nنارس و غير قابل استفاده بودن ، ولى هندوانه‌اى كه تمام مراحل را طى كرده و بعد دچار فساد شده نمىتوان آن را ناقص ناميد . بله ، در مثال بصر نكته‌اى وجود دارد كه بايد دقت شود ، آن نكته اين است كه ما ممكن است در آنجا كلمهء فساد را به كار ببريم ولى موصوف آن را خود عين قرار دهيم و بگوييم : « زيد عينه فاسدة » . ولى بحث ما اين نيست . بحث در اين است كه آيا جايى كه كلمهء ناقص را به كار مىبريم ، مىتوانيم كلمهء فاسد را نيز به كار ببريم ؟ كلمهء ناقص را در خود انسان به كار مىبريم و مىگوييم :\r\n« انسانِ فاقد بصر ، ناقص است » ولى نمىتوانيم بگوييم : « انسانِ فاقد بصر ، فاسد است » . از اين دو جهت ، درمىيابيم كه صحت به‌معناى تماميت و كمال نيست . بلكه صحت ، يك معنا و تماميت و كمال ، معناى ديگرى دارد . تماميت و كمال ، در دو مورد استعمال مىشود : 1 - در جايى كه مركبى داشته باشيم كه داراى اجزاء است ، اگر اين مركب ، تمام اجزاء و مواد معتبر را دارا باشد ، آن را تام و كامل مىدانيم و اگر دارا نباشد ، آن را ناقص مىدانيم . تعبير به تام و ناقص ، در جسم انسان ، از اين قبيل است . بچه‌اى كه واجد تمام اعضا و جوارح باشد ، كامل و آنكه همهء اعضا و جوارح را دارا نيست ، ناقص ، محسوب مىگردد . و اين نقص و تمام ، در مورد انسان ، استعمالى عرفى و صحيح مىباشد . مسألهء نقص و تمام در بعضى از مركبات اعتباريه نيز مطرح مىشود ، مثلًا كسى خانه‌اى ساخته كه حمام ندارد ، مىگوييد : « اين خانه ، ناقص است » . تعبير به نقص ، براى اين است كه يكى از اجزاء معتبر در اين خانه ، حمام است ولى بالفعل ، وجود ندارد . لذا با اينكه عنوان خانه ، يك امر اعتبارى است ، ولى وقتى واجد تمام اجزاء نباشد ، از آن به ناقص تعبير مىشود . 2 - حضرت امام خمينى « دام ظلّه » مورد ديگرى را مطرح كرده است . ايشان مىفرمايد : در باب بسائط - كه جنبهء تركيبى ندارند و به‌جاى تركيب ، داراى تشكيك مىباشند - مراتب و درجاتى مطرح است ، و به اعتبار اختلاف درجات ، در آنها تعبير تامّ\r\n\r\n","description":"","footnote":"","page_name":" 29 ","page_number":29},
  {"content":"\r\n\r\nو ناقص به كار برده مىشود ، مثلًا در فلسفه ثابت شده است كه وجود ، بسيط است ولى درعين‌حال داراى مراتب و درجات مختلفى است كه به اعتبار همان درجات ، گاهى عنوان قوّت و گاهى عنوان ضعف در آن اطلاق مىشود . و گاهى به كمال و گاهى به نقص توصيف مىشود . واجب‌الوجود - كه بالاترين مرتبهء وجود را داراست - وجودِ كامل و تام است و از ممكن الوجود - كه مرتبهء ضعيفى از وجود را داراست - به وجودِ ناقص تعبير مىشود . « 1 » ولى در اينجا نمىتوان عنوان صحيح و فاسد را به كار برد . اگر كسى بگويد : « ممكن الوجود ، داراى وجود فاسدى است » ، مورد تمسخر ديگران واقع مىشود . در نتيجه وقتى موارد استعمال كلمهء ناقص و تام را بررسى مىكنيم ، مىبينيم يا بايد مسألهء تركيب مطرح باشد ، يا اگر بساطت مطرح است ، بساطتى باشد كه داراى مراتب و درجات مختلف است كه در منطق از آن به مشكّك ، تعبير مىكنند . يعنى مقوله‌اى كه تشكيك در مراتب براى آن متصوّر است . ولى وقتى موارد استعمال صحيح و فاسد را بررسى مىكنيم مىبينيم استعمال اين دو عنوان روى ملاك ديگرى - غير از مسألهء تركيب و تشكيك - است . در امور تكوينيه ، مشاهده مىكنيم صحيح به چيزى گفته مىشود كه جهات موجود در آن با جهات نوعيه در اين شىء ، يكسان باشد و آن غرض و هدفى كه از اين شىء ، انتظار مىرود برآن مترتب است . مثلًا ميوهء صحيح ، ميوه‌اى است كه اثر مورد انتظار از چنين ميوه‌اى در آن وجود داشته باشد و آن جهتى كه در نوع اين ميوه تحقق دارد در اين فرد هم وجود داشته باشد . فرض كنيد انسان در مورد ميوه‌اى ، طعم خاصى را طلب مىكند و با استشمام آن ، رايحهء مخصوصى را انتظار دارد . مثلًا يك سيب كه هم طعمش ، طعم مورد انتظار و هم رائحهء آن ، رائحهء مورد انتظار باشد سيب صحيح به‌حساب مىآيد ، حتى ممكن است شكل خاصى هم در صحت آن نقش داشته باشد . در اين صورت ، سيب فاسد ، سيبى است كه طعم يا رائحه يا شكل مورد انتظار را ندارد ، و يكى از اين\r\n\r\n\r\n","description":"","footnote":"\r\n( 1 ) - الحكمة المتعالية ، ج 1 ، ص 50 و 35 و 36 و نهاية الحكمة ، ج 1 ، ص 48 - 58\r\n","page_name":" 30 ","page_number":30},
  {"content":"\r\n\r\nخاصيت‌هاى آن ، بر خلاف خاصيت طبيعى ساير افراد باشد . بنابراين ، فساد سيب به جهت اين نيست كه سيب ، امرى مركب و فاقد بعضى از اجزاء يا امرى بسيط و داراى مراتب متفاوت است بلكه بدان جهت است كه غرضى كه از آن انتظار مىرود ، در آن وجود ندارد . پس معيار صحت و فساد با معيار تام و ناقص تفاوت دارد . تصور نشود كه بناى عرف ، همواره بر مسامحه است . خير ، تعبيرات عرفى در بيشتر موارد ، ريشه‌هاى عميق دارد . عرف ، انسان را مركب از اعضا و جوارح مىبيند ولى هندوانه را مركب نمىبيند لذا در يكى به تام و ناقص تعبير مىكند و در ديگرى به صحيح و فاسد . اشكال : عبادات ، با وجود اينكه مركب از اجزاء و شرايط است و تركيب آنها هم تركيب خاصى است ، اجزاء و شرايطى دارند كه هركدام از آنها مقولهء خاصى است ، به‌طورى كه اين مقوله‌ها با يكديگر قابل اجتماع نيستند ، ولى درعين‌حال ، يك تركيب اعتبارى بين اين‌ها تحقّق پيدا كرده و از آن - مثلًا - به نماز تعبير شده است . ما گفتيم : در باب مركّبات نبايد عنوان صحت و فساد - به‌لحاظ واجديت اجزاء و فاقديت آنها - به كار برده شود بلكه بايد عنوان تام و ناقص مورد استفاده قرار گيرد .\r\nدرحالىكه ما مىبينيم در باب نماز ، تعبير به فساد يك تعبير شايع و معمولى است . اگر كسى به جزئى از اجزاء نمازش خلل وارد كرد ، مىگوييم : « نماز او فاسد است » . چرا با وجود اينكه فساد ، در رابطه با مركبات نيست ، ما اينجا كلمهء « فاسد » را به كار مىبريم ؟\r\nالبته در مورد صلاة ، هم اطلاق تام و ناقص درست است و هم اطلاق صحيح و فاسد .\r\nپس موردى پيدا كرديم كه هم مسألهء تركيب مطرح است و هم به‌لحاظ واجديت و فاقديت ، عنوان صحت و فساد مطرح است درحالىكه در مركبات ديگر ، به چنين چيزى برخورد نمىكرديم و اصولًا گفتيم : مسألهء صحت و فساد ، ارتباطى به تركيب ندارد بلكه ملاك آن ، وجود جهات مطلوب از شىء در آن شىء است . پس درحقيقت ، نقضى به مطالب گذشته وارد شد . جواب : در باب نماز ، اگرچه تركيبِ اعتبارى تحقّق دارد و اجزاء آن از مقوله‌هاى\r\n\r\n","description":"","footnote":"","page_name":" 31 ","page_number":31},
  {"content":"\r\n\r\nمختلف مىباشند ولى يك بُعد ديگر هم وجود دارد و آن اين است كه نماز - از نظر شارع - داراى يك وحدت اعتباريه است يعنى شارع ، با نماز به‌عنوان يك مركّب برخورد نكرده بلكه به‌عنوان يك عمل واحد ، با آن برخورد كرده و در آن ، يك وحدت اعتباريه ديده است . اين مطلب ، داراى مؤيداتى است : مؤيد اوّل : شارع ، امورى - مثل خنده ، گريه و تكلّم - را به عنوان قواطع صلاة نام‌گذارى كرده است . كلمهء قطع ، در جايى به كار برده مىشود كه شىء داراى وحدت اتصاليه باشد و امر ديگرى ، همانند قيچى ، وحدت اتصاليه آن را از بين ببرد . و اگر نماز ، به‌عنوان يك امر مركب مطرح بود آيا خنديدن ، سبب مىشود كه - مثلًا - ركوع ، تحقق پيدا نكند ؟ آيا اين قواطع ، لطمه‌اى به‌وجود اين اجزاء مىزند ؟ آيا اين قواطع ، نمىگذارد اين اجزاء تحقق پيدا كنند ؟ خنديدن ، چه ربطى به ركوع دارد ؟ تكلّم ، چه ربطى به سجود دارد ؟ در اينجا لازم است نكته‌اى را - به‌عنوان حاشيه - مطرح كنيم و آن اين است كه مسألهء قواطع ، در ارتباط با اين نيست كه نماز ، اقل و اكثر ارتباطى است و بين اجزاء نماز ، يك امر ارتباطى وجود دارد كه اگر يك جزء آن تحقق پيدا نكند ، ساير اجزاء هم تحقق پيدا نمىكنند . زيرا ممكن است دكتر يك معجون مركب از ده جزء را به‌عنوان دارو مطرح كند و بگويد : « اگر يكى از اين ده جزء ، وجود نداشته باشد ، اين معجون اثرى ندارد » . اين هم اقل و اكثر ارتباطى مركّب است يعنى بين اجزاء ، ارتباط وجود دارد ولى نه اينكه به‌معناى وحدت باشد ، تركيب ، در جاى خودش محفوظ است ولى مركبى است كه بين اجزائش به اين نحو ارتباط وجود دارد . ما روى اين نكته نمىخواهيم اين حرف را بزنيم . ما در باب نماز ، فرض كرديم كه اگر ده جزء مطرح است و هر ده جزء هم وجود دارد ولى بين اين ده جزء ، يك ضحك يا بكاء بيايد چرا فقهاء اين ضحك و بكاء را به‌عنوان قاطع مطرح مىكنند ؟ اين امر براى اين است كه مىخواهند بگويند : « صلاة ،\r\n\r\n","description":"","footnote":"","page_name":" 32 ","page_number":32},
  {"content":"\r\n\r\nمركّب نيست بلكه وحدتى اعتبارى دارد نه وحدت خارجى كه در سيب يا هندوانه وجود دارد . وحدت و اعتبارى كه مربوط به شارع است » . اينكه عنوان « قاطع » ، هيچ ضربه‌اى به وجود اجزاء در باب نماز نمىزند ولى درعين‌حال ، نماز را باطل مىكند ، دليل بر اين وحدت اعتباريه است . شارع ، نماز را يك چيز دانسته و وجود اين قواطع را به‌عنوان از بين‌برنده اين وحدت ملاحظه كرده است . « 1 » مؤيّد دوّم : در بعضى از روايات ، مجموعهء نماز به منزلهء يك احرام صغير فرض شده ، مىگويد : شروع اين احرام با تكبيرة الاحرام و ختم آن با تسليم است ، « 2 » همانند احرام حج كه با تلبيه شروع و با تقصير و حلق خاتمه پيدا مىكند . اين امر دليل بر اين است كه نماز ، از نظر شارع ، عمل واحدى شناخته شده است . يك نماز ، يك احرام است نه ده احرام . حال كه با وجود اين قرائن و قرائن ديگر ، نماز داراى وحدت اعتباريه است ، اگر نمازى فاقد ركوع شد به چه علت مىتوان آن را نماز فاسد ناميد ؟ علت فساد ، اين نيست كه نماز مركّب است و فاقد بعضى از اجزاء است ، بلكه علت فساد اين است كه به واسطهء فقدان ركوع ، آن اثرى كه از صلاة ، مورد انتظار بود ، اكنون برآن مترتب نمىشود . نمازى كه فاقد ركوع باشد ، نمىتواند ( تنهى عن الفحشاء و المنكر ) و « معراج المؤمن » باشد . همان‌طورى كه در يك سيب ، به‌واسطهء عدم ترتب آثارِ مورد انتظار از سيب ، كلمهء فساد را اطلاق مىكنيد . در نتيجه ، با اينكه به ذهن انسان مىآمد كه در نماز - روى جهت تركيبى آن - بايد اطلاق « نقص » مىشد نه اطلاق « فساد » ولى در خارج مىبينيم اطلاق فاسد و صحيح در باب نماز خيلى متداول است ، جهت آن اين است كه حيثيت تركيب در اين اطلاق دخالت ندارد بلكه همان مسيرى را كه در مورد عنوان « فساد » - در امور تكوينيه - طى كرديم در اينجا نيز طى مىكنيم و به اعتبار آن ، عنوان « فاسد » را اطلاق مىكنيم .\r\n\r\n\r\n","description":"","footnote":"\r\n( 1 ) - مناهج الوصول إلى علم الاصول ، ج 1 ، ص 144 و تهذيب الاصول ، ج 1 ، ص 68 و 69 .\r\n( 2 ) - وسائل الشيعة : ج 4 ، ص 715 ( باب 1 من أبواب تكبيرة الإحرام و الافتتاح ، ح 10 ) .\r\n","page_name":" 33 ","page_number":33},
  {"content":"\r\n\r\nو بالاخره نتيجه‌اى كه از مجموع بحث به‌دست‌مىآيد اين است كه بيان مرحوم آخوند در تفسير صحت و فساد نمىتواند مورد قبول باشد . نه صحت به معناى تماميت است و نه فساد به معناى نقص است بلكه تقابل بين صحت و فساد ، تقابل دو امر وجودى و متضادّين است . ولى متضادّين بر دو قسمند : بعضى داراى ثالث مىباشند و بعضى ، ثالث ندارند . صحت و فساد ، مانند طهر و حيض است يعنى متضادينى هستند كه ثالثى براى آنها نيست ولى درعين‌حال ، هر دو ، امر وجودى هستند . به‌خلاف تام و ناقص .\r\nوقتى ناقص را مىشنويم فوراً به ذهنمان مىآيد كه جزئى را ندارد در حالى كه شأنش اين بود آن جزء را دارا باشد . پس تقابل بين تام و ناقص تقابل ملكه و عدم است .\r\n\r\nمقدّمه سوّم كلّى بودن معناى الفاظ عبادات\r\nالفاظ عبادات ، مثل صلاة و صوم و . . . - چه در آنها قائل به ثبوت حقيقت شرعيه شويم و چه قائل به ثبوت حقيقت متشرعه و چه استعمالات را استعمال مجازى بدانيم - بدون ترديد همانند اسماء اجناس ، داراى معناى عامى مىباشند و در همان معناى عام ، وضع يا استعمال شده‌اند . در حقيقت از سنخ وضع عام و موضوع له عام مىباشند . اگر قائل به ثبوت حقيقت شرعيه شويم كه عين همين معناست نه سنخ آن .\r\nيعنى قائلين به ثبوت حقيقت شرعيه مىگويند : شارع ، معناى عامى را درنظر گرفته و اين الفاظ را - به وضع جديد - برآن معانى عام ، وضع كرده است . بنا بر فروض ديگر هم ، مسئله همين‌طور است . براى اين مطلب ، دو دليل مىتوان اقامه كرد : دليل اوّل : آنچه از شنيدن اين الفاظ ، به ذهن مىآيد ، يك معناى كلّى است . يعنى همان‌طور كه از شنيدن كلمهء رجل ، معناى عامى به ذهن مىآيد ، از شنيدن كلمهء صلاة هم معناى عامى به ذهن مىآيد .\r\n\r\n","description":"","footnote":"","page_name":" 34 ","page_number":34},
  {"content":"\r\n\r\nدليل دوّم : در لسان ادلّه ، تعبيراتى را ملاحظه مىكنيم ، مثلًا دليل مىگويد : ( إنَّ الصَّلاة تنهى عَن الفَحشاء وَ المُنكَر ) « 1 » و بدون ترديد ، صلاتى كه به‌عنوان موضوع در اين قضيهء حمليه قرار گرفته ، معناى عامى است . ( إنّ الصَّلاة تَنهى عَن الفَحشاء وَ المُنكَر ) مانند « الرجل خير من المرأة » است . همان‌طور كه در اينجا موضوع ، اسم جنس است و بر معناى كلى دلالت مىكند در ( إنّ الصَّلاة تَنهى عَن الفَحشاء وَ المُنكَر ) و « الصلاة معراج المؤمن » « 2 » و « الصلاة قربان كلِّ تقيّ » « 3 » و « الصَّلاة خير موضوع فمن شاء استقلّ و من شاء استكثر » « 4 » نيز موضوعْ يك معناى عام و كلّى است . كسى نمىتواند احتمال بدهد كه صلاة در اين‌ها اگرچه به‌معناى عام ، موضوعْ قرار داده شده ولى دليل بر عام بودن معناى صلاة نيست ، يعنى ممكن است معناى صلاة ، عموميت نداشته باشد ولى در اين قضايا ، معناى عامى از آن اراده شده باشد . صلاة در اين عبارات ، در معناى خودش استعمال شده است و معناى خودش يك معناى عام است . البته به اين نكته بايد توجه كرد كه مرحوم آخوند در اينجا ترتيب بحث را به هم زده ، يعنى ايشان ، بايد ابتدا ، مقدمهء بعدى را ذكر كند و سپس وارد اين مقدّمه شود ولى اين ترتيب را رعايت نكرده است . پايه و اساس مقدمه‌اى كه الآن مىخواهيم بحث كنيم ، همان مسألهء وضع عام و موضوع له عام است ولى ايشان اين مطلب را كه جنبهء مقدميت براى اين بحث داشته ، در يكى از مقدمات بعدى اشاره مىكند . به‌هرحال اين مقدمه بايد به‌عنوان پايه بحث ، روشن شود كه در اثناء بحث كسى اين حرف را نزند كه ما قبول نداريم وضع در صلاة ، عام و موضوع له عام است . در نتيجه ، عموميتى كه از كلمهء رجل برداشت مىشود ، از كلمهء صلاة هم برداشت\r\n\r\n\r\n","description":"","footnote":"\r\n( 1 ) - العنكبوت : 45\r\n( 2 ) - اعتقادات مجلسى ، ص 29 .\r\n( 3 ) - وسائل الشيعة ، ج 3 ، ص 30 ( باب 12 من أبواب أعداد الفرائض و النوافل ، ح 1 ) .\r\n( 4 ) - مستدرك الوسائل ، ج 3 ، ص 43 ( باب 10 من أبواب أعداد الفرائض و نوافلها ، ح 9 ) .\r\n","page_name":" 35 ","page_number":35},
  {"content":"\r\n\r\nمىشود ولى تفاوت اين دو در اين است كه ماهيت رجل ، يك ماهيت تكوينى است .\r\nرجل ، يك واقعيت است و ماهيت آن مربوط به يك واقعيت و امر تكوينى است ولى ماهيت صلاة و صوم و . . . ماهيت اعتبارى است و همان‌طور كه در بحث گذشته اشاره كرديم ، تعدادى از مقولات مختلف را جمع كرده‌اند و با يك ديد وحدتى آنها را ملاحظه كرده و اسمش را صلاة گذاشته‌اند . ولى اين تفاوت در ماهيت ، نمىتواند لطمه‌اى به حيثيت تشبيه وارد كند زيرا تشبيه ، فقط در جهت عموميت بود يعنى همان‌طور كه رجل ، داراى وضع عام و موضوع له عام بود ، صلاة نيز داراى وضع عام و موضوع له عام است يا از سنخ وضع عام و موضوع له عام است - بنابراين كه حقيقت شرعيه را قبول نداشته باشيم - .\r\n\r\nتصوير محل نزاع با توجه به مقدمهء سوّم\r\nمحل نزاع در اين بود كه آيا الفاظ عبادات ، براى خصوص صحيح وضع شده‌اند يا براى اعم از صحيح و فاسد ؟ ما نمىخواهيم ببينيم حق با كدام‌يك از اين دو قول است بلكه مىخواهيم ببينيم محلّ نزاع را چگونه مىتوان تصوير كرد ؟ مىگوييم : اگر كسى قائل شد كه الفاظ عبادات ، براى معانى صحيح وضع شده‌اند ، قبل از بحث در مقام اثبات ، بايد ببينيم وضع براى صحيح به چه صورتى است ؟ براى سهولت بحث و اينكه مجبور نشويم تمام اقوال در مورد حقيقت شرعيه را تكرار كنيم ، بحث را بر محور ثبوت حقيقت شرعيه مطرح مىكنيم : فرض مىكنيم شارع - با كلمهء « وضعتُ » يا با آن كيفيتى كه مرحوم آخوند فرمود كه استعمال ، محقِّق وضع باشد - بخواهد لفظ صلاة را - به نحو وضع عام و موضوع له عام - براى ماهيت اعتبارى صحيحه وضع كند ، يعنى معنايى كلّى را درنظر بگيرد و لفظ صلاة را براى آن معناى كلّى وضع كند ، در اينجا سؤال مىشود كه شارع ، چه چيزى را درنظر گرفته است ؟ اگر شما - به‌عنوان مثال - بگوييد : يك نماز چهارركعتىِ واجد همهء شرايط و\r\n\r\n","description":"","footnote":"","page_name":" 36 ","page_number":36},
  {"content":"\r\n\r\nخصوصيات را درنظر گرفته است . مىگوييم : مرحوم آخوند فرمود : صحت و فساد ، دو امر اضافى هستند و ما نيز اين حرف را قبول كرديم . پس نماز چهار ركعتى ، در حالتى صحيح و در حالتى فاسد است ، در نتيجه شارع نمىتواند نماز چهار ركعتى با تمام خصوصيات و اجزاء و شرايط را موضوع له قرار دهد . اگر گفته شود : نماز دو ركعتى را موضوع له قرار داده است . مىگوييم : نماز دو ركعتى ، در تمام حالاتْ صحيح نيست بلكه در بعضى از حالات صحيح و در بعضى از حالات ، فاسد است . بنابراين ، قبل از اينكه از مدّعى وضع براى صحيح ، مطالبهء دليل كنيم بايد تصور آن را سؤال كنيم كه شارع ، چه چيزى را درنظر گرفته و كلمهء صلاة را براى آن وضع كرده است ؟ ممكن است بگويند : همين مفهوم صحيح را در معناى نماز اخذ كرده است . صلاة ، يعنى نماز صحيح و خود صحيح هم داراى مفهوم عامى است . مىگوييم : صحيح به حمل اوّلى ذاتى - يعنى خود مفهوم « صحيح » - در معناى صلاة ، دخالتى ندارد . ما از شنيدن كلمهء نماز ، به‌معناى صحيح ، منتقل نمىشويم . و اگر هم از نماز ، نماز صحيح به ذهن بيايد ، صحيح به حمل شايع صناعى به ذهن مىآيد نه صحيح به حمل اوّلى ذاتى كه معنايش نفس همين عبارت كلمهء « صحيح » باشد . به عبارت ديگر : صحيح به حمل اوّلى ذاتى - حتى بنا بر قول به صحت - در ذهن انسان نمىآيد . وقتى انسان ، كلمهء صحيح را مىشنود ، ذهنش انتقال به مفهوم صحيح پيدا مىكند ، ولى وقتى كلمهء صلاة را مىشنود كلمهء صحيح با اين خصوصيات حروفيه - اگرچه به عنوان جزء موضوع له - در ذهن انسان تحقق پيدا نمىكند . اگر چيزى در ماهيت دخالت داشته باشد بايد با شنيدن لفظ ، آن چيز به ذهن انسان بيايد ، وقتى شما كلمهء « انسان » را مىشنويد ، « حيوان » - به عنوان جزء ماهيت - و « ناطق » - به عنوان جزء ماهيت - در\r\n\r\n","description":"","footnote":"","page_name":" 37 ","page_number":37},
  {"content":"\r\n\r\nذهن شما مطرح است . هر دو هم كلّى است ولى يكى جزئيت جنسى و ديگرى جزئيت فصلى دارد . امّا در مورد نماز ، انسان اگر صد بار بحث صحيح و اعم را خوانده باشد و قائل به وضع عبادات براى خصوص صحيح هم باشد ، با شنيدن لفظ صلاة ، مفهوم صحيح در ذهن او نقش نمىبندد . اين در صورتى است كه حمل را حمل اوّلى ذاتى بدانيم . امّا اگر صحيح به نحو حمل شايع بدانيم ، ملاك حمل شايع صناعى ، اتحاد در وجود است ، در حمل شايع صناعى پاى وجود مطرح است و به‌لحاظ اينكه حمل شايع صناعى در ارتباط با وجودات خارجيه است ، معنايش اين است كه موضوع له لفظ صلاة ، عموميت ندارد ، زيرا عام ، ربطى به‌وجود خارجى ندارد . اگر هزار بار هم مفهوم انسان را تصور كنيم ، ربطى به وجود خارجى ندارد زيرا نه حيوانش كارى به وجود خارجى دارد و نه ناطقش . هر دو ، مفهوم و ماهيتى هستند كه عموميت دارند ولى اگر پاى حمل شايع صناعى را باز كنيد معنايش اين است كه پاى وجودات و خصوصيات به‌ميان آمده است .\r\nآن‌وقت بايد بگوييد : وضع در صلاة ، عام و موضوع له آن خاص است . زيرا صحيح به حمل شايع ، جز در وجودات خاصّه نمىتواند تحقّق پيدا كند . اشكال ديگر : برفرض كه از اين اشكال صرف‌نظر كنيم ، اشكال ديگرى در اينجا مطرح است و آن اين است كه كلمهء صحيح و فاسد را اصلًا نمىتوان در معناى نماز آورد ، زيرا صحت و فساد ، از عوارضِ ماهيت نيستند بلكه از عوارضِ وجود مىباشند . نماز موجود در خارج ، گاهى صحيح و گاهى فاسد است و ماهيت نماز نمىتواند اتصاف به صحت و فساد داشته باشد . اين مسئله ، نه فقط در باب نماز بلكه در ارتباط با تمام مثالهايى كه در بحث‌هاى اخير مطرح كرديم به‌همين‌صورت است . در مورد يك ميوه ، معقول اين است كه بگوييم : « اين موجود صحيح است » ، « اين موجود فاسد است » . نه اينكه بگوييم : « ماهيت آن صحيح است » يا بگوييم : « ماهيت آن فاسد است » . صحت و فساد مانند ساير اعراض است . وقتى مىگوييم : « جسم گاهى أسود و گاهى أبيض است » ، اين به‌لحاظ وجودِ خارجىِ جسم است و ماهيت جسم ، هيچ ارتباطى به سواد و بياض ندارد . جسم از مقولهء جوهر ، و سواد و بياض از مقولهء عرضند\r\n\r\n","description":"","footnote":"","page_name":" 38 ","page_number":38},
  {"content":"\r\n\r\nو معقول نيست كه يك امر عرضى در ماهيت جوهرى دخالت داشته باشد . صحت و فساد ، بدون ترديد از عوارض وجودند . نمازى كه در خارج ، از مكلّفى صادر شد سؤال مىكنيم : آيا صحيح بود يا فاسد ؟ ولى قبل از تحقّق نماز در خارج نمىتوان گفت : « اين ماهيت ، صحيح و آن ماهيت ، فاسد است » . به تعبير علمى :\r\nصحت و فساد ، عبارت از انطباق و عدم انطباق مأمور به بر مأتى به است . اگر مأمور به ، منطبق بر مأتى به شد ، اين مأتى به ، صحيح است و اگر منطبق نشد فاسد است . پس مأتى به در خارج لازم است تا صحت و فساد بيايد . آن‌وقت چگونه مىتوان گفت : كلمهء صحيح - به‌عنوان يك وصف - در ماهيت صلاة دخالت دارد ؟ و شارع بگويد ، من كلمهء صلاة را براى ماهيت صلاة صحيح وضع كردم ؟ بنابراين ما قبل از اينكه به مقام اثبات برسيم و از قائلين به وضع براى صحيح ، مطالبهء دليل كنيم بايد در ارتباط با اصل تصوير محلّ نزاع و امكان ثبوتى آن بحث كنيم . و تا اينجا معلوم شد كه چنين چيزى امكان ندارد . پاسخ : از اين اشكال به دو صورت جواب داده شده است : پاسخ اوّل : مرحوم آخوند ، وقتى مىخواهد جامع را بنا بر قول صحيحى تصوير كند مىفرمايد : ما جامع را نمىدانيم ولى به‌وسيلهء عنوان و اثر به آن اشاره مىكنيم و مىگوييم : جامع ، همان چيزى است كه ناهى از فحشاء و منكر و قربان كلّ تقي و معراج المؤمن است . « 1 » بررسى پاسخ مرحوم آخوند : اين كلام مرحوم آخوند نمىتواند مشكل را حل كند ، زيرا نهى از فحشاء و منكر - همانند صحت - از عوارض وجود صلاة است . نماز موجود در خارج ، ناهى از فحشاء و منكر و « معراج المؤمن » است ، و ماهيت صلاة - حتى در مرحلهء وجود ذهنى - ناهى از فحشاء و منكر نيست . اگر هزاران بار ، ماهيت صلاة را تصور\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 36\r\n","page_name":" 39 ","page_number":39},
  {"content":"\r\n\r\nكنيم و وجود ذهنى به آن بپوشانيم ، اين وجود ذهنى ، ناهى از فحشاء و منكر نيست . اين مشكل ، در اينجا وجود دارد و ظاهراً راه حلّى هم ندارد . مگر اينكه عنوان بحث را تغيير دهيم . پاسخ دوّم : بعضى گفته‌اند : صحّتى كه در اينجا مورد بحث ماست صحت تعليقيه است نه صحت فعليّه ، زيرا صحت بر دو قسم است : 1 - صحت فعليه ، و آن صحتى است كه مقابل فساد است و آن عبارت از اين است كه عبادت - بالفعل - واجد همهء خصوصيات و شرايط معتبره باشد . 2 - صحت تعليقيه : اين قسم از صحت ، با فساد هم سازگار است . ممكن است عملى - بالفعل - فاسد باشد ولى صحت تعليقيه داشته باشد . مثلًا اگر نماز چهار ركعتى را به‌صورت سه‌ركعتى بخوانيم ، چنين نمازى - بالفعل - باطل است ولى اگر ركعت چهارم به آن اضافه شود صحيح است . بررسى پاسخ دوّم اوّلًا : صحت تعليقيه ، با عنوان محل نزاع سازگار نيست زيرا در محلّ نزاع ، صحيح در مقابل فاسد ذكر شده است و چيزى كه در مقابل فاسد ذكر شود معنايش اين است كه مقابل فاسد است پس چاره‌اى نيست كه صحت ، بايد صحت فعليّه باشد . شما كه در عنوان بحث مىگوييد : « آيا الفاظ عبادات براى خصوص صحيح وضع شده يا براى اعم از صحيح و فاسد ؟ » بدون شك ، در اين عبارت ، كلمهء صحيح در مقابل فاسد استعمال شده است . ثانياً : صحت تعليقيه ، چيزى است كه مورد قبول خود قائل به صحيح هم نيست ، مثلًا در عبارت مرحوم آخوند خوانديم كه بنا بر قول صحيحى ، آنچه ناهى از فحشاء و منكر است به عنوان قدر جامع بين افراد صحيحه است . آيا چه چيز ناهى از فحشاء و منكر است ؟ ترديدى نيست كه آنچه ناهى از فحشاء و منكر است عبادت صحيحهء بالفعل است نه صحت تعليقيه . لذا صحت تعليقيه ، با قول به صحيح نمىسازد و قائل\r\n\r\n","description":"","footnote":"","page_name":" 40 ","page_number":40},
  {"content":"\r\n\r\nبه صحيح ، صحت فعليه را اراده كرده است . ثالثاً : برفرض صرف‌نظر از دو اشكال قبل ، مىگوييم : شما از صحت تعليقيه ، چه نتيجه‌اى مىخواهيد بگيريد ؟ آيا صحت تعليقيه ، مىتواند خودش را از وجود ، بالاتر آورده و در مقام ماهيت جايگزين كند ؟ به عبارت ديگر : آيا صحت تعليقيه - به همين معنايى كه شما مىگوييد - از عوارض وجود است يا از عوارض ماهيت ؟ صحت فعليه ، صحت تعليقيه و فساد ، از عوارض وجود مىباشند . عبادت ، تا وقتى كه وجود خارجى پيدا نكند نه صحت فعليه دارد و نه صحت تعليقيه و نه فساد . بنابراين گذاشتن صحت تعليقيه به‌جاى صحت فعليه ، هدف شما را تأمين نمىكند . پاسخ سوّم : بعضى گفته‌اند : چون صحت ، جنبهء وصفى دارد ، هركجا كه مطرح مىشود ، اوّل بايد موصوفش تصور شود . وقتى شارع مىخواهد لفظ صلاة را براى نماز صحيح وضع كند اوّل بايد نماز را تصور كند زيرا صلاة ، موصوف و معروض است و معروض ، مقدّم بر عرض است . حال كه چنين شد ، به مجرّد تصور نماز ، نماز وجود پيدا مىكند و وقتى كه وجود پيدا كرد مىتواند معروض صحت قرار گيرد . بررسى پاسخ سوّم : از آنچه ما گفتيم ، جواب اين حرف هم روشن مىشود ، زيرا آن وجودى كه معروض براى صحت است هر وجودى نيست بلكه وجود خارجى است .\r\nبه‌عبارت روشن‌تر : اين مطلب به اين معنا نيست كه اگر كسى در خارج نماز صحيحى خواند ، شما نتوانيد به آن نماز صحيح خارجى ، التفات ذهنى پيدا كنيد . اين مانعى ندارد كه شما صلاة خارجى متصف به صحت را ملحوظ قرار داده و ملبّس به لباس وجود ذهنى كنيد ، همان‌طور كه مىشود زيد خارجى را تصور كرد . البته ما قبلًا گفتيم كه يك ملحوظ بالذات داريم و يك ملحوظ بالعرض ، ولى درهرصورت ، نتيجهء مجموع ملحوظ بالذات و ملحوظ بالعرض اين مىشود كه مىتوان زيد موجود در خارج را - نه بما أنّه موجود في الخارج - در ذهن آورد . يعنى « زيدِ جزئى » در ذهن شما تحقّق پيدا كند به همان ملحوظ بالذات و ملحوظ بالعرض . بنابراين ، عبادت صحيح خارجى را مىتوان به ذهن آورد و مورد التفات و توجّه نفس قرار داد . ولى فرض اين است كه اينجا مسألهء\r\n\r\n","description":"","footnote":"","page_name":" 41 ","page_number":41},
  {"content":"\r\n\r\nوضع و لحاظ ماهيت كلّيّه مطرح است . آيا در اينجا كه واضع ، ماهيت كلّيه را لحاظ مىكند ، نماز را درنظر مىگيرد يا نماز صحيح را ؟ گفتيم : در عالم ماهيت ، چيزى به نام نماز صحيح نداريم زيرا در عالم ماهيت ، صحت نداريم . « نماز صحيح » ، مثل « انسان عالم » نيست كه يك معناى كلّى باشد و انسان بتواند لحاظ كند . بنابراين ، بايد « نماز » را تصور كند ، وقتى نماز را به ذهن آورد چگونه مىشود نماز را در ذهنْ معروض صحت قرار داد ؟ نماز در خارج است كه اتصاف به صحت پيدا مىكند . پس خيال نشود كه با تصور صلاة ، يك وجود ذهنى به صلاة داده مىشود و اين وجود ذهنى مصحّح عنوان صحّت است و مىتواند معروض صحّت قرار گيرد . خير ، آنچه وجود پيدا كرده نفس ماهيت است و ماهيت موجود در ذهن ، متّصف به صحّت نمىشود . و اگر بگوييد :\r\nماهيت صحيحه را لحاظ كرده ، مىگوييم : ما ماهيت صحيحه نداريم تا قابل تعلّق لحاظ باشد . بله نماز صحيح خارجى را مىتواند لحاظ كند ولى بحث ما در افراد و جزئيات نيست بلكه بحث در يك عنوان كلّى است . پاسخ چهارم : مىتوان گفت : شايد مرحوم آخوند كه صحت را به تماميت و فساد را به نقصان معنا كرد ، ناظر به اين اشكال بوده و براى فرار از اشكال ، اين راه را طىّ كرده است ، زيرا صحت و فساد - به اين معنايى كه ما مىگوييم - در ماهيت ، مطرح نيست ولى مسألهء تماميت و نقص ، در ماهيت مطرح است لذا وقتى به شما مىگويند :\r\nحيوان ناطق چيست ؟ جواب مىدهيد : تمامِ ماهيت انسان است - يا مثلًا - مىگوييد :\r\n« حيوان ، ماهيت ناقصهء انسان است » . بنابراين ، مرحوم آخوند از طرفى ديده مسألهء تماميت و نقص ، در ماهيت مطرح است و از طرفى وضع عام و موضوع له عام است - خواه صحيحى باشيم يا اعمّى ، در اين جهت فرقى نمىكند - حتى اگر وضع عام و موضوع له خاص باشد ، در مورد وضع عام ، با مشكل روبرو مىشويم زيرا وضع عام ، معنايش اين است كه يك معناى كلى را ملاحظه كرده است ، و از طرفى هم اگر بخواهد صحت و فساد را به‌معناى عرفى - كه ما معنا كرديم - معنا كند ، آن مربوط به عوارض وجود مىشود . در نتيجه ، راه چاره را\r\n\r\n","description":"","footnote":"","page_name":" 42 ","page_number":42},
  {"content":"\r\n\r\nمنحصر در اين ديده كه صحت را به تماميت و فساد را به نقصان ، معنا كند كه اين تماميت و نقصان ، در همان عالم ماهيت قابل پياده شدن مىباشند . واضع ، كلمهء « صلاة » را براى « نماز تام الأجزاء و الشرائط » وضع كرده است و اين حرف درستى است كه كلمهء « تامّ » را در ماهيت بياوريم و اين - درحقيقت - يك مقرّبى براى كلام مرحوم آخوند است كه صحت را به تماميت و فساد را به نقصان معنا كرده است . درحالىكه اگر ما بخواهيم - روى حرف خودمان - عنوان صحيح و فاسد را در محلّ نزاع ، حفظ كنيم نمىتوانيم راه حلّى داشته باشيم . عموميت وضع ، با اينكه صحت و فساد از عوارض وجودند ، قابل جمع نيستند . خلاصه اينكه ما بايد يا كلام مرحوم آخوند را بپذيريم و يا به‌جاى « صحيح » ، عنوان « تامّ الأجزاء و الشرائط » و امثال آن را قرار دهيم تا صحيح و فاسدى كه معروضش وجود خارجى است ، تحقّق پيدا نكند . مسألهء « صلّ » و ( أقيموا الصّلاة ) و امثال آن ، با مسألهء وضع ، فرق مىكند . در مسألهء وضع ، وقتى واضع مىخواهد كلمهء انسان را بر معنايى وضع كند ، كارى به وجودات خارجيه ندارد بلكه انسان ، به‌عنوان يك اسم جنس و يك لفظِ دالّ بر ماهيت ، وضع شده است و ما هم در اينجا مىخواهيم ببينيم در صورت ثبوت حقيقت شرعيه ، واضع كدام معناى عامّى را ملاحظه كرده و لفظ صلاة را براى آن وضع كرده است ؟\r\n\r\nمقدّمهء چهارم آيا بين صحت ، در مقام تسميه و استعمال با صحت در مقام خارج فرق وجود دارد ؟\r\nمرحوم آخوند ، در آخر بحث صحيح و اعم ، مطلبى را ذكر كرده كه طبق ترتيبِ بحث ، بايد در اينجا مطرح مىشد و آن مطلب اين است كه ما در باب عبادات به عناوينى برخورد مىكنيم كه از بعضى از آنها به اجزاء و از بعضى ديگر به شرايط و از\r\n\r\n","description":"","footnote":"","page_name":" 43 ","page_number":43},
  {"content":"\r\n\r\nبعضى به موانع يا قواطع تعبير مىكنيم ، آيا در رابطه با بحث صحيح و اعم - و خصوصاً كسى كه قائل است اين الفاظ براى معانى صحيحه وضع شده و يا استعمال شده‌اند - آيا صحت را در ارتباط با تمامى اين معانى ملاحظه مىكند يا اينكه مقام تسميه غير از مقام صحتى است كه عبادت را به آن متّصف مىكنيم ؟ اگر كسى نمازى بخواند ما در صورتى مىگوييم : « اين عبادت ، صحيح واقع شده است » كه هم واجد جميع اجزاء و شرايط و هم فاقد موانع و قواطع باشد به‌طورى كه اگر در يكى از اين‌ها ، كمبودى وجود داشته باشد ، ما آن عبادت را متّصف به صحت نمىكنيم . آيا صحتى كه در مقام وضع و تسميه و استعمال ، بحث مىكنيم ، همان صحتى است كه در خارج مطرح است يا اينكه مقام تسميه و وضع ، خصوصياتى دارند كه اقتضاء مىكنند اين صحت ، به اندازهء صحت خارجيه ، ضيق نداشته باشد ؟ براى تبيين مطلب ، بايد هريك از عناوين مذكور را جداگانه مورد بحث قرار دهيم : أجزاء : جزء ، عبارت از چيزى است كه در تركيب ماهيت و تشكيل آن ، دخالت دارد ، به‌گونه‌اى كه اگر اين چيز در ماهيت وجود نداشته باشد ، آن ماهيت مركّب ، از نظر مواد تركيبى ، تماميت و كمال ندارد . خواه اين مركب ، از مركبات حقيقيه باشد يا مثل عبادات ، تركيبشان اعتبارى باشد . اجزائى كه در تشكيل ماهيت مركب نقش دارند ، بدون شك در بحث ما داخلند .\r\nالبته مرحوم آخوند ، وقتى اين بحث را مطرح مىكند ، الفاظى به كار مىبرد كه فهم مطلب را مشكل كرده است . ايشان ، مىفرمايد : اجزاء بر دو قسمند : يك قسم ، اجزاء ماهيت مىباشند كه همين محلّ بحث ماست و بدون شك ، در بحث صحيح و اعم داخل است و كسى كه قائل است الفاظ عبادات براى صحيح ، وضع شده‌اند ، صحت از حيث اجزاء را ترديدى ندارد . قسم ديگر - به تعبير مرحوم آخوند - جزء الفرد و جزء چيزى است كه مأمور به با آن چيز تشخص پيدا مىكند . مرحوم آخوند مىفرمايد : چيزى كه مأمور به با آن تشخص پيدا مىكند گاهى به نحو جزئيت است و گاهى به نحو فرديت و بر هر دو تقدير ، اين جزء الفرد و جزء ما يتشخص به المأمور به ، گاهى در بالا بردن رتبهء\r\n\r\n","description":"","footnote":"","page_name":" 44 ","page_number":44},
  {"content":"\r\n\r\nمأمور به نقش دارد و گاهى در پايين آوردن رتبهء مأمور به . مرحوم آخوند ، در مورد شرط الفرد نيز همين مطلب را ذكر مىكند ، مىفرمايد :\r\nشرط الفرد نيز گاهى رتبهء مأمور به را بالا مىبرد و گاهى پايين مىآورد . « 1 » معناى جزء الفرد و شرط الفرد : بعضى چيزها در ماهيت مأمور به هيچ دخالتى ندارند ، نه به نحو جزئيت و نه به نحو شرطيت ، ولى وقتى اين مأمور به بخواهد در خارج تحقق پيدا كند ، اين چيز براى اين فرد ، جزئيت يا شرطيت دارد . مثلًا اگر فرض كنيم در نماز ، تسبيحات اربعه يك‌بار واجب باشد و دو تسبيحات ديگر ، استحباب داشته باشد ، اگر كسى دو مرتبهء ديگر را خواند اين دو مرتبه خارج از نماز نيست ، بلكه داخل در نماز است ولى داخل در ماهيت آن نيست . ماهيت نماز بيش از يك تسبيحات اربعه ندارد . پس داخل در چيست ؟ داخل در اين فردى از نماز است كه در خارج تحقق پيدا كرده است و ما از آن به جزء الفرد و جزء ما يتشخص به المأمور به تعبير مىكنيم . در مورد شرط الفرد نيز همين‌طور است ، مثلًا صلاتى كه در مسجد واقع مىشود ، وقوع آن در مسجد ، دخالتى در ماهيت صلاة ندارد ولى به‌عنوان شرط ، براى اين نماز خارجى مىباشد ، يعنى اين نماز خارجى ، مقيد به وقوع آن در مسجد است . مثالهاى ذكر شده ، جزء و شرطى هستند كه مقام مأمور به را بالا مىبرند گاهى هم جزء الفرد و شرط الفرد مقام نماز را پايين مىآورند ، مثلًا صلاتى كه در حمام واقع مىشود - بنا بر كراهت آن - شرطالفردى است كه ثواب نماز را پايين مىآورد .\r\nهمچنين قِران بين سورتين « 2 » - بنا بر كراهت آن - جزء الفردى است كه ثواب نماز را\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 50 و 51\r\n( 2 ) - قِران بين سورتين ، به اين معناست كه كسى در نماز به‌جاى اينكه بعد از حمد ، يك سوره بخواند ، دو سوره بخواند . قِران بين سورتين - اگر قائل به حرمت آن شويم - موجب بطلان صلاة خواهد شد و اگر قائل به كراهت شويم ، نماز صحيح است ولى ثواب آن را پايين مىآورد . و اين دو سوره به‌عنوان جزئيت براى اين نماز خارجى مطرح است . و اين‌طور نيست كه يكى از اين دو ، جزء صلاة و ديگرى خارج از صلاة باشد .\r\n","page_name":" 45 ","page_number":45},
  {"content":"\r\n\r\nپايين مىآورد . مرحوم آخوند ، هم جزء الطبيعة را تصور كرده و هم جزء الفرد را . معلوم است كه آنچه در بحث صحيح و اعم مطرح است ، جزء الطبيعة - و به عبارت ديگر : اجزاء ماهيت - مىباشد ولى آنهايى كه در ماهيت ، دخالت ندارند بلكه در تشخص ماهيت و فرد ماهيت دخالت دارند ، ربطى به مسألهء صحيح و اعم ندارند . موانع : در باب موانع ، بحثى مطرح است كه آيا موانع ، عناوينى وجوديه و متضاد با مأمور به مىباشند و عنوان موانع ، به شرايط برنمىگردد ؟ يا اينكه به شرط برمىگردد ؟\r\nتوضيح اينكه : شرايط مأمور به عبارت از عناوينى وجوديه هستند كه در ترتب اثر بر مأمور به ، نقش دارند و به تعبير ديگر : تقيدشان ، جزئيت براى مأمور به دارد ولى موانع - به حسب ظاهر - عناوينى وجوديه هستند كه از ترتب اثرى كه بايد بر مأمور به مترتب شود ، جلوگيرى مىكنند و مانند سدّى ، مانع از ترتب اين اثر مىشوند و درحقيقت ، امور وجوديه‌اى مىباشند كه با مأمور به متضادند و جمع بين آنها و مأمور به ، ممكن نيست . ولى وقتى بخواهيم اين موانع را در ارتباط با وضع و تسميه مطرح كنيم - مثلًا اگر بخواهيم مسألهء حدث را در ارتباط با مسماى نماز مطرح كنيم - آيا غير از اين مىتوانيم داشته باشيم كه حدث را ارجاع دهيم به‌شرطِ يك امر عدمى ؟ يعنى بگوييم : معناى اين كه حدث مانع است اين است كه عدم حدث شرط است . البته نمىخواهيم بگوييم :\r\nمعناى مانعيت ، به‌طور كلى به شرطيت عدم برمىگردد . ولى در باب تسميه ، غير از اين راه ، تصور نمىشود . شارع مقدس مىخواهد لفظ صلاة را بر يك صلاة واقعى كه مشتمل بر حدث نباشد وضع كند ، چگونه مىتواند با مسألهء مانعيت حدث برخورد كند جز اينكه عدم الحدث را به‌عنوان شرطيت - در ارتباط با ماهيت صلاة - مطرح كند ؟ لذا اگر موانع ، در جاى ديگر ، مقابل شرايط باشد ولى در باب تسميه و بحث صحيح و اعم ، هيچ چاره‌اى جز اين نيست كه ما مسألهء موانع را به شرايط برگردانيم و دايرهء شرايط را توسعه دهيم و بگوييم : بعضى از چيزها ، وجودشان شرطيت دارد مثل مسألهء طهارت و استقبال و ستر و امثال اين‌ها و بعضى از چيزها ، عدمشان شرطيت دارد مثل مسألهء\r\n\r\n","description":"","footnote":"","page_name":" 46 ","page_number":46},
  {"content":"\r\n\r\nحدث و ضحك و تكلّم و امثال اين‌ها . بنابراين ، بحث ما روى شرايط متمركز مىشود : آيا شرايط ، در مقام تسميه و وضع ، دخالت دارند ؟ و به‌عبارت ديگر : اگر كسى قول صحيحى را اختيار كرد ، همان‌طور كه صحت من حيث الاجزاء را ملاحظه مىكند آيا صحت من حيث الشرائط را هم ملاحظه مىكند يا نه ؟ ابتدا لازم است مقدّمه‌اى در ارتباط با تقسيم شرايط مطرح كنيم و سپس اختلافات مهمى را كه در اين زمينه واقع شده مورد بحث قرار دهيم : شرايط را بر سه قسم تقسيم كرده‌اند : قسم اوّل ( شرايط شرعيه ) : و آن عبارت از شرايطى است كه داراى دو خصوصيت زير باشند : 1 - شارع ، بتواند اين شرايط را در متعلّق امرش اخذ كند ، يعنى همان‌طورى كه اجزاء را در متعلّق امر آورده و به‌جاى « صلِّ » مىتواند يك‌يك اجزاء نماز را مأمور به قرار دهد ، تقيّد به طهارت را نيز بتواند در رديف اين اجزاء اخذ كند مثل اينكه بگويد :\r\nصلِّ مستقبلًا للقبلة ، صلِّ مع الطهارة ، لا صلاة إلّا بطهور و امثال اين‌ها . 2 - شارع ، اين شرايط را در متعلّق امرش اخذ كرده باشد ، يعنى مجرّد امكان نباشد بلكه علاوه بر امكان ، امرِ شارع ، به آنها متوجه شده باشد . اكثر شرايط شرعيه ، از اين قبيل است و اين دو خصوصيت در آنها وجود دارد . قسم دوّم : شرايطى است كه امكان اخذ در متعلّق را دارد و شارع ، مىتوانسته آنها را در متعلّق اخذ كند ولى در خارج مشاهده مىكنيم كه شارع ، اين كار را انجام نداده است و شرطيت آنها از راه حكم عقل استفاده شده است و در لسان دليل شرعى ، چيزى كه ما را هدايت به شرطيت اين‌گونه شرايط كند وجود ندارد . مثلًا در بحث « امر به شىء مقتضى نهى از ضد است يا نه ؟ » ، اگر دو واجب داشته باشيم ، يكى اهمّ - به نام ازاله - و ديگرى مهم - به نام صلاة - كسانى كه معتقدند امر به شىء ، مقتضى نهى از ضد خاص است ، مىگويند : امر به واجب اهم - يعنى ازاله - مقتضى نهى از ضد خاص\r\n\r\n","description":"","footnote":"","page_name":" 47 ","page_number":47},
  {"content":"\r\n\r\nآن - يعنى صلاة - است و چون نهى از عبادت ، اقتضاى فساد مىكند پس اگر كسى در سعهء وقت ، وارد مسجد شد و مشاهده كرد مسجد آلوده به نجاست است وظيفهء اوّلى او ازاله است و اگر ازاله نكرد و مشغول نماز شد ، نمازش باطل است . سؤال : بطلان نماز بايد به علت فقدان جزء يا شرط باشد ، علت بطلان نماز اين شخص چيست ؟ جواب : بنابراين قول ، از اينجا يك شرطيت عقليه استفاده مىكنيم و آن اين است كه يكى از شرايط صحت نماز ، عدم ابتلاء به مزاحم اقوى است . اين شرط را عقل آورده است ولى اگر خود شارع هم مىخواست مىتوانست آن را مطرح كند و بگويد : صلِّ مع عدم الابتلاء بمزاحم أقوى . ولى چنين تعبيرى ، در لسان ادلّه ملاحظه نشده است . قسم سوم : شرطهايى است كه امكان اخذ در متعلّق را ندارد و محال است شارع بتواند آنها را در متعلّق امر خود اخذ كند ، مثل قصد قربت در عبادت ، بنا بر اين كه مقصود از « قصد قربت » ، اتيان به داعى امر باشد و ما در اينجا مبناى مرحوم آخوند را بپذيريم كه مىفرمود : اگر قصد قربت به‌معناى اتيان به داعى امر باشد ، نمىتواند در متعلّق امر اخذ شود زيرا اين مستلزم دور و تقدّم شىء بر نفس خود و تأخّر شىء از نفس خود خواهد بود . « 1 » البته صحت و عدم صحت اين مطلب در جاى خود خواهد آمد .\r\n\r\nاقوال در ارتباط با دخول شرايط در بحث صحيح و اعمّ\r\nدر اين زمينه سه قول وجود دارد : قول اوّل : جميع اقسام سه‌گانهء شرايط ، در بحث صحيح و اعم داخل است ، يعنى كسى كه مىگويد لفظ صلاة ، براى خصوص نماز صحيح وضع شده ، همان‌طور كه صحت از حيث اجزاء را قائل است ، صحت از حيث شرايط - آن‌هم به اقسام سه‌گانه‌اش - را قائل است . اين قول ، از كلام مرحوم آخوند استفاده مىشود . « 2 »\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 107 و 109\r\n( 2 ) - كفاية الاصول ، ج 1 ، ص 50 - 52\r\n","page_name":" 48 ","page_number":48},
  {"content":"\r\n\r\nقول دوّم : از شيخ انصارى رحمه الله نقل شده كه مسألهء شرايط ، در بحث صحيح و اعم داخل نيست و كسى كه مىگويد لفظ صلاة براى خصوص صحيح وضع شده ، فقط صحت از حيث اجزاء را مىگويد . « 1 » قول سوّم : مرحوم نائينى ، در اين باب تفصيل داده و معتقد است : قسم اوّل از شرايط - يعنى شرايط شرعيه - داخل در محلّ بحث است و قسم دوّم و سوّم ، از محلّ بحث خارج است . « 2 » يعنى درحقيقت ، صحيحى كسى است كه صحّت از حيث اجزاء و از حيث شرايط شرعيه را قائل است . اكنون به بررسى نظريات سه‌گانه مىپردازيم :\r\n\r\n1 - نظريهء مرحوم آخوند\r\nاز دو جاى كلام مرحوم آخوند استفاده مىشود كه تمام شرايط - همانند اجزاء - در بحث صحيح و اعم دخالت دارند : يكى در آخر بحث صحيح و اعم است كه ايشان وقتى شرايط را ذكر مىكند بدون اينكه اقسام سه‌گانه آن را مطرح كند مىفرمايد : احتمال دارد شرايط را از مقام تسميه خارج بدانيم ولى قول صحيح اين است كه همان‌طور كه اجزاء دخالت دارند شرايط نيز دخالت داشته باشند . « 3 » محلّ ديگر كه اين مطلب را فرموده است ابتداى بحث صحيح و اعم مىباشد زيرا مرحوم آخوند ، قائل به صحيح است و وقتى مىخواهد تصوير جامع را مطرح كند مىفرمايد : « هركدام از صحيحى و اعمى بايد يك معناى جامع و عامى را تصوير كنند » .\r\nو زمانى كه نوبت به تصوير جامع صحيحى مىرسد مىفرمايد : لازم نيست آن جامع را\r\n\r\n\r\n","description":"","footnote":"\r\n( 1 ) - مطارح الأنظار ، ص 17\r\n( 2 ) - فوائد الاصول : ج 1 ، ص 60 و 61\r\n( 3 ) - كفاية الاصول : ج 1 ، ص 52\r\n","page_name":" 49 ","page_number":49},
  {"content":"\r\n\r\nبا اسم و عنوان بشناسيم بلكه مىتوانيم به آثار و خواصش بشناسيم . سپس مثالى را در اين زمينه مطرح كرده مىفرمايد : در باب نماز ، نمىدانيم آن معناى جامع چيست ؟ ولى اثرش را مىدانيم . اثر آن نهى از فحشاء و منكر و معراجيت مؤمن و قربانيت كلّ تقى است . « 1 » براساس اين بيان ايشان ، آن نماز صحيح مىتواند قربان كلّى تقي و معراج المؤمن و ناهى از فحشاء و منكر باشد كه علاوه بر اجزاء ، تمام شرايط را نيز دارا باشد . اين‌گونه تصوير كردن ، معنايش اين است كه همهء شرايط ، در بحث صحيح و اعم دخالت دارند .\r\n\r\n2 - نظريهء شيخ انصارى رحمه الله\r\nاز شيخ انصارى رحمه الله نقل شده كه ايشان همهء اقسام شرايط را از بحث صحيح و اعم خارج دانسته و فرموده است : شرايط و اجزاء ، در رتبهء واحدى نيستند بلكه رتبهء اجزاء ، مقدم بر رتبهء شرايط است ، زيرا اجزاء و شرايط ، همانند سبب و شرط و مانع در تكوينيات مىباشند . در امور تكوينيه ، مثلًا وقتى نار بخواهد در احراق اثر كند ، در اينجا يك سبب داريم به نام نار و يك شرط داريم به نام محاذات ، مانعى هم داريم به نام رطوبت كه مىتوان آن را به شرط عدم رطوبت برگرداند . روشن است كه در اين امر تكوينى ، موقعيت شرط و موقعيت سبب با يكديگر فرق دارند و موقعيت سبب ، مقدم بر موقعيت شرط است .\r\nسبب ، چيزى است كه با مسبب ارتباط دارد و خودش در مسبب تأثير مىكند و نقش مؤثرى در حصول مسبّب ايفاء مىكند ولى شرط ، داراى عنوان تأثير نيست . شرط به‌منزلهء واسطه‌اى است كه بين سبب و مسبب ، ايجاد ارتباط كرده و اين‌ها را به هم نزديك مىكند . البته اين حرف به معناى اين نيست كه مسبب ، بدون شرط هم حاصل مىشود بلكه مىخواهيم بگوييم : مؤثر در مسبّب ، عبارت از سبب است و شرط ، مانند\r\n\r\n\r\n","description":"","footnote":"\r\n( 1 ) - كفاية الاصول : ج 1 ، ص 36\r\n","page_name":" 50 ","page_number":50},
  {"content":"\r\n\r\nواسطه‌اى اين دو را به هم نزديك مىكند و وجود مسبّب در خارج ، به علت سبب است . شيخ انصارى رحمه الله مىفرمايد : اجزاء و شرايط در باب عبادات نيز به‌همين‌صورت است . اجزاء ، حكم مقتضى و سبب را داشته و شرايط ، حكم همان شرايط تكوينيه را دارند . و به‌عبارت ديگر : اجزاء ، در تشكيل ماهيت نقش دارند ولى شرايط ، در تأثير اين ماهيت در آثار مورد انتظار نقش دارند . گويا شرايط مىآيد و دست ماهيت را گرفته و به آثار و خواص مىرساند . البته اگر شرايط نباشد ، آثار و خواص نيست ولى با وجود شرايط ، آثار و خواص به خود ماهيت و اجزاى آن استناد دارند . چون رتبهء اجزاء قبل از رتبهء شرايط است نمىتوان گفت : نحوهء دخالت اين دو يكسان است . اين قول در تقريرات بحث شيخ انصارى رحمه الله به ايشان نسبت داده شده است .\r\nسپس مقرّر ، در ذيل كلام ، تفصيلى را ذكر مىكند كه ظاهراً ارتباطى به شيخ رحمه الله ندارد بلكه مربوط به خود مقرّر است . « 1 » بررسى كلام شيخ انصارى رحمه الله كلام مرحوم شيخ انصارى ، كلام درستى است ولى نتيجه‌اى كه مىخواهد از آن بگيرد بر اين بيان مترتب نيست ، زيرا ما هم قبول داريم كه اجزاء و شرايط در يك رتبه نيستند ولى ما در بحث صحيح و اعم مىخواهيم بحث كنيم كه مثلًا بنا بر قول به ثبوت حقيقت شرعيه ، آيا شارع مقدس در مقام وضع و نام‌گذارى همان‌طورىكه اجزاء را ملاحظه كرده شرايط را هم ملاحظه كرده يا نه ؟ آيا شما مىفرماييد : مؤخر بودن رتبهء شرايط ، سبب مىشود كه شرايط ، در نام‌گذارى - كه امر اعتبارى است - دخالت نداشته باشند ؟ ما در بحث وضع گفتيم : حقيقت وضع ، يك امر اعتبارى است .\r\nوضع ، مانند نام‌گذارى فرزند و اختراعات است . با وضع كلمهء ماشين بر اين مجموعهء\r\n\r\n\r\n","description":"","footnote":"\r\n( 1 ) - مطارح الأنظار ، 17 و 18\r\n","page_name":" 51 ","page_number":51},
  {"content":"\r\n\r\nمركب ، علقه‌اى اعتبارى بين لفظ و معنا تحقق پيدا مىكند . آيا تقدم و تأخّر رتبى چه دخالتى در امر وضع - كه امر اعتبارى است - مىتواند داشته باشد ؟ آيا چون تقدّم و تأخّر رتبى در كار است ، محال است كه شارع بفرمايد : من صلاة را براى نماز صحيح - از حيث اجزاء و شرايط - قرار دادم ؟ در امر اعتبارى ، اين امور جريان پيدا نمىكند . تقدّم و تأخّر ، در امور تكوينيه جريان دارد . در امور اعتبارى ، حتى تقدّم و تأخّر زمانى يا مكانى هم نمىتواند مشكلى ايجاد كند چه رسد به تقدّم و تأخّر رتبى . خود نماز ، يك امر اعتبارى است و مقولات مختلفى در آن جمع شده‌اند . حال اگر كسى بگويد : در فلسفه ثابت شده كه مقولات مختلف ، قابل اجتماع نيستند . « 1 » جواب مىدهيم : اين اجتماع ، اجتماع حقيقى نيست بلكه اجتماع اعتبارى است ، اين تركيب ، تركيب اعتبارى است و در مركب اعتبارى نبايد مسائل مربوط به واقعيات تكوينيه را پياده كنيم . مسألهء وضع هم - مثل نماز - يك امر اعتبارى مىباشد . به‌همين‌جهت ، گاهى مىبينيد كه يك لفظ را براى دو معناى متضاد وضع مىكنند مثل كلمهء « قُرْء » كه هم به‌معناى « طهر » و هم به‌معناى « حيض » است . و كسى نمىتواند در آن مناقشه كند زيرا وضع ، يك امر اعتبارى است و مانعى ندارد لفظ « قُرْء » ، هم براى « طهر » و هم براى « حيض » وضع شده باشد .\r\n\r\n3 - نظريهء محقّق نائينى رحمه الله\r\nمحقق نائينى رحمه الله فرموده است : اگر شرايط ، از قبيل قسم اول باشد - كه هم امكان اخذ در متعلق را دارند و هم شارع ، آنها را در متعلّق حكم اخذ كرده است - بدون ترديد ، داخل در بحث صحيح و اعم هستند ، ولى اگر از قبيل قسم دوّم - يعنى شرايطى كه امكان اخذ دارد ولى شارع اخذ نكرده است - و يا قسم سوم - يعنى شرايطى كه امكان اخذ ندارند - باشند از محلّ نزاع خارجند .\r\n\r\n\r\n","description":"","footnote":"\r\n( 1 ) - نهاية الحكمة ، ج 1 ، ص 186\r\n","page_name":" 52 ","page_number":52},
  {"content":"\r\n\r\nامّا قسم اول : وجه دخول قسم اوّل اين است كه وقتى شرطى ، امكان اخذ در متعلّق داشته باشد و خود شارع هم آن را در متعلّق اخذ كند ، معنايش اين است كه شارع ، با اين شرط ، معاملهء جزئيت كرده و اين را در رديف اجزاء قرار داده است زيرا وقتى شارع مىگويد : صلِّ مع الطهارة ، علاوه بر اينكه اجزاء نماز را ملاحظه كرده ، تقييد صلاة به طهارت را هم ملاحظه كرده است ، چون معناى شرطيت ، به دخالتِ تقيّد به شرط برمىگردد پس تقيّد به طهارت ملاحظه شده است و نمىشود تقيّد به چيزى ملاحظه شود ولى خود آن چيز ملاحظه نشود . نمىتوان گفت : شارع ، تقيّد به طهارت را ملاحظه كرده ولى خود طهارت را لحاظ نكرده است . اين يك امر غير معقولى است . پس چه فرقى بين شرايط و بين اجزاء است ؟ همان‌طور كه اجزاء مورد لحاظ شارع قرار مىگيرد اين تقيّدها هم مورد لحاظ قرار مىگيرد . زيرا فرض كرديم كه شارع خودش اين‌ها را در متعلّق حكم اخذ كرده و خودش ما را به اين مطلب ، ارشاد كرده است و اگر ارشاد شارع نبود ما نمىتوانستيم بفهميم كه طهارت ، استقبال ، ستر و . . .\r\nدر نماز دخالت دارند . اما قسم دوّم : وجه خروج اين قسم از محلّ نزاع اين است كه در اين قسم ، مسألهء شرطيت را از راه عقل استفاده مىكنيد و مىگوييد : عقل ، حكم مىكند كه نماز ، نبايد مزاحم اقوى داشته باشد و اگر مبتلا به مزاحم اقوى - مثل ازاله - شد ، فاسد خواهد بود ، پس يكى از شرايط صحت صلاة ، عدم ابتلا به مزاحم اقوى است . ايشان مىفرمايد :\r\nشما كه مىخواهيد مزاحمت را تصور كنيد ، مزاحمت دو طرف دارد ، يكى عبارت از ازاله و ديگرى عبارت از صلاة است ، وقتى صلاة را به‌عنوان طرف مزاحم ازاله مطرح مىكنيد آيا چيزى كه مسمّاى به صلاة است را به‌عنوان طرف ازاله مطرح مىكنيد يا مىگوييد : « چيزى كه اگر مزاحم نباشد از آن تعبير به صلاة مىكنيم ، در طرف ازاله قرار دارد » ؟ عقل اين تعبير را نمىگويد و شما هم در تعبيراتتان اين را نمىگوييد . شما مىگوييد : يشترط في الصلاة أن لا تكون مبتلى بمزاحم أقوى . پس آنچه طرف مزاحم ازاله است صلاة است ، چيزى است كه لفظ صلاة برآن وضع شده است - بنا بر قول به\r\n\r\n","description":"","footnote":"","page_name":" 53 ","page_number":53},
  {"content":"\r\n\r\nحقيقت شرعيه - . اگر طرف مزاحم ازاله ، مسماى به صلاة باشد چگونه تعقل مىشود كه بگوييم : عدم ابتلاء به مزاحمت ، در خود اين تسميه دخالت دارد ، به طورى كه اگر مبتلا به مزاحم شد ديگر صلاة ناميده نمىشود ؟ خلاصه اينكه ما چون فرض مزاحمت مىكنيم ، براى مزاحمت دو طرف بايد داشته باشيم يكى ازاله و ديگرى صلاة ، در اين صورت آيا صلاة واقعى و مسماى به صلاة ، مزاحم با ازاله است يا چيز ديگرى كه اگر اين ابتلا نبود ، اسمش را صلاة مىگذاشتيم ولى حالا كه اين ابتلا هست ، اسم آن صلاة نيست ؟ بديهى است شما در مقام بيان مزاحمت ، مزاحمت بين صلاة و ازاله را قائليد و اين در صورتى است كه عدم ابتلاء نماز به ازاله ، در معناى نماز و مسماى نماز ، نقشى نداشته باشد و اگر بخواهد نقش داشته باشد ، ديگر صلاة ، مزاحم با ازاله نخواهد بود زيرا شرط صلاة ، عدم ابتلاء به مزاحم اقوى است و اين شرط هم در مسمّى و وضع دخالت دارد پس ديگر صلاة نمىتواند مزاحم با ازاله باشد . لذا ايشان مىفرمايد : ما اين شرط را خارج از مقام تسميه و وضع مىدانيم . امّا قسم سوّم : در اين قسم ، مسئله روشن‌تر است . شرايطى كه امكان اخذ در متعلق ندارد ، مثل صلِّ بداعي الأمر كه اگر انسان بخواهد صلاة را به داعى امر اتيان كند ، داعى امر يك رتبه متأخر از خود امر است زيرا تا وقتى كه امر نباشد معنا ندارد انسان به داعى امر اتيان كند . امر هم متأخر از متعلقش - يعنى صلاة - مىباشد پس صلاة ، مقدم بر امر و امر مقدم بر داعى امر است و چيزى كه دو رتبه از نفس صلاة متأخر است چگونه تصور مىشود كه در معنا و مسماى صلاة دخالت داشته باشد ؟\r\nمعقول نيست كه بگوييم اين داعى امر جزء شرايط است و شرايط هم در تسميه و وضع دخالت دارند . لذا اين قسم را هم بايد از محلّ نزاع بحث صحيح و اعم خارج كرد . « 1 »\r\n\r\n\r\n","description":"","footnote":"\r\n( 1 ) - فوائد الاصول ، ج 1 ، ص 60 و 61\r\n","page_name":" 54 ","page_number":54},
  {"content":"\r\n\r\nبررسى كلام مرحوم نائينى به‌نظر مىرسد آنچه در پاسخ به كلام مرحوم شيخ انصارى گفتيم ، در اينجا نيز جريان دارد ، زيرا تقدّم و تأخّر ، مربوط به واقعيت مسئله و امر است و بر همين اساس است كه مرحوم آخوند ، اخذ داعى امر در متعلّق امر را محال دانسته ، مىگويد : وقتى مولا مىخواهد امر را متعلّق به صلاة كند ، ديگر معنا ندارد در متعلّق اين امر ، داعى امر را - كه تأخر از امر دارد - اخذ كند . چون امر ، خودش يك واقعيتى است . اين كلام مرحوم آخوند - اگر اشكالات ديگرى نداشته باشد - مورد قبول است ، ولى بحث ما در اينجا مسألهء وضع و نام‌گذارى است . مسألهء وضع ، امرى اعتبارى است و اين حساب‌ها را ندارد . در امر اعتبارى ، اين تقدّم و تأخّرها سبب نمىشود كه در مسئله نام‌گذارى نتوانيم متأخر را در رديف متقدّم قرار دهيم . مگر ما مىخواهيم واقعيتى را قلب كنيم ؟ ما به‌وسيلهء وضع ، فقط مىخواهيم يك نام‌گذارى انجام دهيم در اين صورت چه مانعى دارد كه شارع بگويد : من كلمهء صلاة را براى نمازى كه هم صحت از حيث اجزاء و هم صحت از حيث شرايط - آن‌هم جميع شرايط - داشته باشد ، وضع كردم ؟ اين چه استحاله‌اى دارد ؟ و اصولًا كلمهء استحاله و عدم معقوليت و امثال اين‌ها را نبايد در امور اعتباريه مطرح كرد . بزرگترين مصداق اين ، خود نماز است . در نماز پنج يا شش مقولهء متباين وجود دارد ولى اعتبار شرعى ، همهء اين‌ها را يك چيز شناخته است آيا اين معنايش اجتماع مقولاتى است كه مستلزم استحاله است ؟ يا اينكه اجتماع اعتبارى ربطى به واقعيت‌ها و تكوين ندارد ؟ حال با قطع‌نظر از آنچه گفتيم ، ببينيم واقعيت مسئله به چه صورتى است ؟ واقعيت مسئله اين است كه در خارج - بدون اينكه استحاله‌اى در كار باشد - دو قسمى كه عقل ، حكم به شرطيت آنها مىكرد ، از محلّ نزاع خارج است و ما وقتى به\r\n\r\n","description":"","footnote":"","page_name":" 55 ","page_number":55},
  {"content":"\r\n\r\nعرف متشرعه مراجعه كنيم مىبينيم در ذهن متشرعه نمىآيد كه عدم ابتلاء به مزاحم اقوى ، در تسميه دخالت داشته باشد ، يعنى اين‌طور نيست كه اگر مسلمانى وارد مسجد شد و مسألهء نجاست مسجد مطرح نبود و در مسجد نماز خواند گفته شود : « هذه صلاة » ، امّا اگر ديگرى وارد شد و مشاهده كرد مسجد آلوده شده است ولى توجّهى نكرده و مشغول نماز شد بگوييم : « هذه ليست بصلاة » . حاكم به شرطيت ، عبارت از عقل است و لو اينكه عقل هم ما را الزام مىكند ولى چيزى را كه خود شارع ، شرطيت آن را بيان نكرده ، در تسميه و نام‌گذارى دخالت ندارد . و خروج قسم سوّم از محلّ نزاع روشن‌تر از قسم دوّم است زيرا قسم سوّم ، اصلًا امكان اخذ در متعلق را ندارد ، به‌همين‌جهت شارع نمىتواند شرطيت آن را بيان كند لذا مرحوم آخوند در كفايه - در باب قصد قربت به‌معناى داعى امر - مىفرمايد : ممتنع است كه شارع بتواند شرطيت اين قسم را بيان كند حتّى اگر به‌وسيلهء دو امر بخواهد بيان كند كه امر اوّل ، را متعلّق به « صلاة » و امر دوّم را متعلّق به « صلاة بداعي الأمر » كند هم نمىشود . ما فعلًا كارى نداريم كه اين حرف درست است يا نه ؟ و شايد در جاى خودش اين حرف را نپذيريم ولى برفرض صحت اين حرف و اينكه مسألهء قصد قربت از مصاديق قسم سوّمِ شرط باشد ، نتيجه اين مىشود كه امكان ندارد شارع ، حاكم به اعتبار اين شرط باشد . در مسألهء عدم ابتلاء به مزاحم اقوى ، خود شارع مىتوانست مبيّن شرطيت باشد ولى در خارج بيان نكرده است ، امّا در اين قسم اصلًا - به نظر ايشان - معقول نيست كه شارع ، مبيّن شرطيت باشد . و چيزى كه معقول نيست شارع مبيّن شرطيت آن باشد نمىتواند در مقام تسميه دخالت داشته باشد . چيزهايى در مقام تسميه دخالت دارند كه خود شارع ، آنها را آورده باشد . شرايط قسم اوّل را خود شارع آورده پس در مقام تسميه دخالت دارند ولى چيزهايى را كه شارع نياورده و عقل آورده ، ظاهر اين است كه در نزاع صحيحى و اعمى وارد نيست هرچند كسى نمىتواند در اين زمينه ادّعاى استحاله كند . پس در مسئله ، تفصيل وجود دارد ولى نه تفصيلى كه متكى به استحاله باشد بلكه تفصيل متكى به اين كه ظاهراً جهات عقليه ، از دايرهء تسميه خارج است .\r\n\r\n","description":"","footnote":"","page_name":" 56 ","page_number":56},
  {"content":"\r\n\r\n\r\nمقدّمهء پنجم لزوم و عدم لزوم تصوير جامع\r\nاين بحث ، هم جنبهء مقدميّت دارد و هم راهى است براى اينكه در مسئله ( صحيح و اعم ) يكى از دو قول را اختيار كنيم . مرحوم آخوند مىفرمايد : « لا بدّ على كلا القولين من تصوير جامع في البين . . . » يعنى خواه كسى صحيحى باشد و خواه اعمى ، بايد يك معناى كلّى و يك قدر جامعى را در اينجا تصوير كند . ولى اگر صحيحى باشد بايد قدر جامع بين افراد صحيحه را درنظر بگيرد و اگر اعمى باشد بايد قدر جامع بين افراد صحيح و فاسد را - كه يك معناى وسيع‌ترى است - درنظر بگيرد . « 1 » در مقابل مرحوم آخوند ، مرحوم نائينى فرموده است . ما اين لابدّيّت را قبول نداريم و مسألهء تصوير جامع ، هيچ ضرورتى ندارد نه بنا بر قول صحيحى و نه بنا بر قول اعمّى . « 2 » بنابراين ،\r\n\r\nدر رابطه با تصوير جامع ، دو نظريه وجود دارد\r\nكه بايد هر دو را بررسى كنيم :\r\n\r\n1 - نظريهء مرحوم آخوند\r\nمرحوم آخوند معتقد است : تصوير قدر جامع ، لازم است . ايشان در اينجا به دليل اين مطلب اشاره نكرده بلكه در مقدّمهء آينده ، دليل را ذكر كرده است و حق اين بود كه آن مقدّمه را قبل از اين ذكر كند . ولى ما در اينجا بيان ايشان را با اضافاتى تقريب مىكنيم و مىگوييم :\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 36\r\n( 2 ) - أجود التقريرات ، ج 1 ، ص 36\r\n","page_name":" 57 ","page_number":57},
  {"content":"\r\n\r\nدر باب وضع - به حسب مقام تصور - چهار صورت ، تصور شد : وضع عام موضوع له عام ، وضع عام موضوع له خاص ، وضع خاص موضوع له عام ، وضع خاص موضوع له خاص . در اين اقسام چهارگانه ، نكته‌اى وجود دارد و آن اين است كه كلمهء « عام » در سه قسم از اقسام ، ذكر شده و كلمهء « خاص » نيز در سه قسم ذكر شده است و از اين جهت ، فرقى ندارند . ما وقتى به سراغ الفاظ عبادات مىآييم ، ممكن است كسى احتمال بدهد كه وضع در آنها مانند اعلام شخصيه - يعنى وضع خاص و موضوع له خاص - باشد ، در اين صورت ، بايد بگوييم : نمازِ هر مكلّفى ، وضعى جدا از وضعِ نمازِ مكلّفِ ديگر دارد .\r\nنمازِ زيد ، داراى يك وضع و نماز عَمرو ، داراى وضع ديگر و نماز بكر داراى وضع سوّم است . به‌عبارت ديگر : در باب نماز ، بايد به اعتبار كثرت نمازها و كثرت مصلّين ، قائل به تعدد وضع شويم . روشن است كه كسى نمىتواند چنين احتمالى را بپذيرد . هريك از اقسام سه‌گانهء ديگر را كه فرض كنيم بايد معناى عامى در آن وجود داشته باشد : اگر وضع عام و موضوع له عام درنظر گرفته شود - كه ظاهر در الفاظ عبادات نيز همين است - يعنى شارع مقدس در مقام وضع ، يك معناى عامى را درنظر گرفته و لفظ را براى همين معناى عام ، وضع كرده است . در اين صورت ، ما نياز به يك قدر جامع داريم و قدر جامع ، همان معناى عام است . اگر اين قسم را نپذيرفتيم و گفتيم : « در الفاظ عبادات وضع عام و موضوع له خاص است . يعنى شارع مقدس ، معنايى كلّى را درنظر گرفته و لفظ را براى خصوصيات آن وضع كرده است » ، در اين صورت نيز به‌معناى عام نيازمنديم . البته معناى عام ، موضوع له نيست بلكه ملحوظ است و به‌عنوان وضع ، مورد ملاحظه و التفات واقع شده است .\r\nدر نتيجه ، در وضع عام و موضوع له خاص نيز به يك معناى عام و قدر جامع نياز داريم .\r\n\r\n","description":"","footnote":"","page_name":" 58 ","page_number":58},
  {"content":"\r\n\r\nو اگر قسم چهارم را فرض كرده و گفتيم : « در الفاظ عبادات ، وضع خاص و موضوع له عام است » « 1 » در اين صورت نيز به معناى عام نيازمنديم ، زيرا مىخواهيم معناى عام را موضوع له قرار دهيم . در نتيجه ، در اين سه قسم از اقسام وضع ، به‌معناى كلّى نياز داريم و احتمال ديگر - يعنى وضع خاص و موضوع له خاص - منتفى بود و كسى آن احتمال را نداده است اگرچه قائل به ثبوت حقيقت شرعيه باشد . بنابراين ، لابدّيّتى كه مرحوم آخوند ذكر مىكند ، براساس اين مبناست كه شما مسئله را به هر صورتى فرض كنيد چاره‌اى نداريد جز اينكه معناى عامى را درنظر گرفته و يك قدر جامعى فرض كنيد . خواه صحيح باشيد يا اعمى . « 2 »\r\n\r\n2 - نظريهء مرحوم نائينى\r\nمرحوم نائينى معتقد است : ما نيازى به قدر جامع نداريم ، نه بنا بر قول صحيحى و نه بنا بر قول اعمّى . ايشان مىفرمايد : مركبات شرعيه‌اى كه شارع ، اختراع كرده و بعد در مقام نام‌گذارى و وضع برآمده است ؛ مثل مركبات تكوينيه‌اى است كه مخترعى آن را اختراع كرده و آن را نام‌گذارى مىكند . به‌عبارت ديگر : شارع مقدس ، در مقام تسميه و نام‌گذارى ، روش خاصى ندارد بلكه در اين مقام ، همان روش عقلا را اتخاذ كرده با اين تفاوت كه غير شارع ، اتومبيل را اختراع مىكند ولى شارع ، صلاة را اختراع كرده است .\r\nآن ، يك مركب تكوينى است و اين ، يك مركّب اعتبارى شرعى است ولى از نظر مركب بودن و جهات تركيبى و تسميه و نام‌گذارى يكسان مىباشند . در مركبات خارجيهء تكوينيه ، كسى كه ماشين را اختراع كرد وقتى ملاحظه كرد كه در اين مخترَع ، همهء\r\n\r\n\r\n","description":"","footnote":"\r\n( 1 ) - مرحوم آخوند ، اين قسم را محال مىدانستند ولى ما گفتيم : اين قسم ، امكان دارد .\r\n( 2 ) - كفاية الاصول ، ج 1 ، ص 36\r\n","page_name":" 59 ","page_number":59},
  {"content":"\r\n\r\nخصوصيات و اجزاء و شرايطى كه در غرض - يعنى حركت و سرعت - دخالت دارند ، جمع است و مثلًا اين وسيله داراى هزار جزء و شرط است و همهء آنها هم وجود دارد و كمبودى در بين نيست ، در مقام نام‌گذارى برآمد و اسم اين مركّب خارجى - با آن خصوصيات و اجزاء را اتومبيل گذاشت . سپس به مرور زمان ملاحظه كرد كه اگر ده جزء از اين هزار جزء هم كنار رود ، باز هم اثر مورد نظر - يعنى حركت و سرعت - برآن مترتب است . در اين صورت نيز همان عنوان « اتومبيل » را بر اين وسيله اطلاق مىكند و اگر به او بگويند : مگر شما اتومبيل را براى هزار جزء وضع نكرديد ؟ مىگويد : چرا ، ولى با توجه به اينكه كمبود اين چند جزء ، موجب عدم ترتب اثر بر اين وسيله نشده است ؛ باز هم به اين وسيله ، اتومبيل گفته مىشود . حال اگر اين وسيله به نحوى دچار كمبود شود كه ديگر اثر مورد نظر برآن مترتب نشود ، از او سؤال مىكنند : نام اين وسيله چيست ؟ جواب مىدهد : اتومبيل . سؤال مىكنند : شما اتومبيل را براى هزار جزء وضع كردى و اين وسيله ، نه داراى هزار جزء است و نه اثر مورد نظر برآن مترتب است ، چگونه آن را اتومبيل مىناميد ؟\r\nجواب مىدهد : بلى ، اين درست است ولى ما بطور مجاز و از باب اينكه ناقص را نازل به منزلهء تامّ و فاقد را نازل به منزلهء واجد مىدانيم ، اين وسيله را اتومبيل مىناميم .\r\nملاحظه مىشود كه در اين مركب خارجى ، به حسب مراتب مختلف ، قدر جامعى در نظر گرفته نمىشود . آيا روزى كه كلمهء اتومبيل را براى اختراع خودش وضع مىكرد ، مراحل بعدى را هم ملاحظه كرده بود تا اينكه در مقام تسميه ، نام‌گذارى را شامل مراتب بعدى هم بكند ؟ روشن است كه مراتب بعدى را ملاحظه نكرده است بلكه نام‌گذارى ، فقط براى همان وسيله - كه اختراع كرده است - بود ولى مراتب بعدى ، به‌لحاظ اشتراك در اثر يا به‌لحاظ تنزيل ناقص به‌منزلهء تام ، به‌صورت مجاز و تسامح ، كلمهء اتومبيل بر آنها اطلاق شده است . در نتيجه ، در اين موارد نيازى به تصوير جامع نيست . محقق نائينى رحمه الله مىفرمايد : در مخترَع شرعى نيز مسئله به‌همين‌صورت است .\r\n\r\n","description":"","footnote":"","page_name":" 60 ","page_number":60},
  {"content":"\r\n\r\nشارع مقدس ، وقتى نماز را به‌عنوان يك مركّب شرعى اختراع كرد ، نماز كامل را - به‌صورت بالاترين مرتبهء واجد جميع اجزاء و شرايط - درنظر گرفت و كلمهء « صلاة » را - به‌عنوان اسم - در مقابل همان معنا ، وضع كرد . ايشان مىفرمايد : اين حرف را نه تنها صحيحى ، بلكه اعمى نيز بايد بگويد . اعمى مىگويد : صلاة ، در مقام تسميه در روز اوّل براى نماز كامل و بالاترين درجه نماز كامل كه داراى تمام اجزاء و شرايط - آنهايى كه داخل در محلّ نزاع بودند - مىباشد وضع شده است . سپس نوبت به مراتب بعدى رسيد . مراتب بعدى در نماز صحيح ، بسيار است . نماز چهار ركعتى تمام عيار - كه بالاترين مرتبهء صلاة صحيح است - كجا و نماز غريق - كه پائين‌ترين مرتبهء صلاة صحيح است - كجا ؟ خود صلاة غريق هم مراتبى دارد و ظاهراً آخرين مرتبهء آن ، ايماء به قلب است و حتى ايماء به چشم هم نيست چون قدرت بر اين كار ندارد . بين ايماء به قلب و نماز چهار ركعتى تمام عيار ، مراتبى وجود دارد ، نماز نشسته ، خوابيده ، با تيمم ، با وضو و . . . . ايشان مىفرمايد : كلمهء صلاة ، در مرتبهء اوّل براى همان تامّ الاجزاء و الشرائط وضع شده است و مراتب بعدى به‌لحاظ اينكه با مرتبهء اوّل اشتراك در اثر دارند به آنها صلاة اطلاق شده است ، يعنى همان گونه كه نماز ايستاده براى قادر ، مسقط تكليف است نماز نشسته هم براى عاجز از قيام ، مسقط تكليف است ، همان‌طورى كه نماز با وضو مسقط تكليف است ، نماز با تيمم نيز مسقط تكليف است . در كلام محقق نائينى رحمه الله دو نكتهء ديگر نيز وجود دارد : 1 - در مراتب پايين از نماز ، چه فرقى بين صحيحى و اعمى وجود دارد ؟ مثلًا آيا در ارتباط با نماز با تيمم يا نماز خوابيده ، فرقى بين صحيحى و اعمى وجود دارد ؟ مىفرمايد : فرق اين است كه صحيحى وقتى صلاة مضطجع را ملاحظه مىكند ، در صورتى كه نماز به‌صورت صحيح ادا شده باشد ، آن صلاة را در مقايسه با صلاة تامّ الأجزاء و الشرائط مىبيند و به آن ، صلاة اطلاق مىكند . ولى اگر همين صلاة مضطجع يكى از خصوصياتش رعايت نشد و به‌صورت فاسد\r\n\r\n","description":"","footnote":"","page_name":" 61 ","page_number":61},
  {"content":"\r\n\r\nاتيان شد ، آن‌وقت بين صحيحى و اعمى فرق پيدا مىشود ، زيرا اطلاق صلاة بر صلاة فاسد مضطجع نزد اعمى به‌لحاظ همان معناى اوّلى - كه موضوع له است - مىباشد ولى نزد صحيحى اين‌گونه نيست ، زيرا صحيحى ، اصالت را براى صلاة صحيح مضطجع مىداند و صلاة فاسد مضطجع را مجازاً صلاة مىنامد . يعنى به‌لحاظ صلاة صحيح مضطجع ، بر مورد فاسد هم صلاة اطلاق شده است . بنابراين ما نيازى به قدر جامع نداريم ، موضوع له و مسمّاى اوّل كه روشن است و بقيه هم به اعتبار همان مسمّاى اوّل ، صلاة ناميده مىشوند و فرق بين صحيحى و اعمى در همين جهتى بود كه مطرح كرديم . 2 - اگرچه ما گفتيم نياز به قدر جامع نداريم ولى در مورد مسافر و حاضر براى ما مشكل پيش مىآيد و راه‌حلّى هم نداريم و آن اين است كه صلاة كامل جامع ، آيا صلاة چهار ركعتى حاضر است يا صلاة دو ركعتى مسافر ؟ زيرا حاضر و مسافر ، در عرض يكديگرند و مثل متوضى و متيمم و يا جالس و قائم و مضطجع نيستند كه در طول يكديگر باشند . آيا كدام يك از اين دو ملاك مىباشند ؟ ايشان مىفرمايد : تنها در اينجا ما بايد قدر جامعى بين اين دو فرض كنيم ، چون هيچ‌كدام از حاضر و مسافر اصالت ندارند و هر دو در عرض يكديگرند و در رتبهء واحدى قرار دارند . « 1 » بررسى كلام محقّق نائينى رحمه الله : قبل از بررسى كلام مرحوم نائينى بايد به اين نكته توجه داشت كه كلام ايشان به اين معنا نيست كه اگر تصوير جامع ضرورتى پيدا نكرد ، بايد ملتزم به وضع خاص و موضوع له خاص بشويم . بلكه از تنظير مركبات شرعيه به مركبات خارجيه تكوينيه ، معلوم مىشود كه ايشان همان وضع عام و موضوع له عام را قائل است ولى درعين‌حال معتقد است تصوير جامع ، بين افراد صحيحه يا افراد صحيحه و فاسده\r\n\r\n\r\n","description":"","footnote":"\r\n( 1 ) - أجود التقريرات ، ج 1 ، ص 36\r\n","page_name":" 62 ","page_number":62},
  {"content":"\r\n\r\nضرورتى ندارد ، زيرا در همان مثال اتومبيل كه مطرح كرديم ، وقتى سازندهء اتومبيل ، كلمهء اتومبيل را براى آن مركّب خارجى هزار جزئى وضع مىكند ، وضع خاص و موضوع له خاص نيست ، مانند نام‌گذارى مولود جديد توسط پدر نيست زيرا مولود جديد قابل تكثر نيست به‌همين‌جهت در مقام نام‌گذارى ، شخص و فرد ملاحظه مىشود و فرد نمىتواند تعدّد پيدا كند ولى در مسئله مخترَعات خارجيه اين‌طور نيست كه كلمهء « اتومبيل » براى شخص همان چيزى كه در حضور مخترِع است وضع شود ، به‌طورى كه اگر صدها مركب مشتمل بر تمامى اجزاء و شرايط بسازيم هركدام نياز به وضع جديدى داشته باشند . پس محقّق نائينى رحمه الله با وجود اين كه وضع عام و موضوع له عام را قائل است ، تصوير جامع بين افراد صحيحه يا اعم از صحيحه و فاسده را منكر است . امّا اين بيان مرحوم نائينى داراى اشكالات متعدّدى است كه مهم‌ترين آنها دو اشكال است : اشكال اوّل : محقّق نائينى رحمه الله ادّعا كرد كه صلاة ، در مرتبهء اوّل و بالذّات براى نمازِ صحيحِ كاملِ واجد جميع اجزاء و شرايط - مثلًا براى نماز چهار ركعتى تمام عيار و با وضو ، در حال ايستاده و واجد تمام خصوصيات اختياريه - وضع شده است و اطلاق آن به مراتب پائين‌تر ، از باب اشتراك در اثر يا تنزيل فاقد به منزلهء واجد است ، آيا در اطلاقات متشرعه ، چنين تنزيلى را ملاحظه مىكنيم ؟ آيا وقتى متشرعه مىخواهد نماز را بر نماز با وضو اطلاق كند ، بدون عنايت اطلاق مىكند ولى وقتى بخواهد بر نماز با تيمم اطلاق كند ، در آن عنايت به كار مىبرد ؟ يعنى در اينجا حالت وقفه‌اى پيش مىآيد ، ابتدا تنزيل را درست مىكند ، سپس اطلاق مىكند ؟ ابتدا بين صلاة اضطرارى با صلاة اختيارى مقايسه مىكند ، سپس اطلاق مىكند ؟ آيا در اطلاق كلمهء صلاة بر اين مراتب پائين‌تر ، مسألهء مقايسه در كار است ؟ يا اينكه مراتب پائين‌تر ، اگرچه اضطرارى است و در صورت عجز از مرتبهء قبلى به مرتبهء بعدى انتقال حاصل مىشود ولى در مقام اطلاق از نظر متشرعه فرقى نمىكند . كسى مىخواهد نماز بخواند ، رفيق او از او\r\n\r\n","description":"","footnote":"","page_name":" 63 ","page_number":63},
  {"content":"\r\n\r\nمىپرسد : مىخواهى نماز بخوانى ؟ مىگويد : بلى ، مىپرسد : ايستاده يا نشسته ؟ ما وقتى به متشرعه مراجعه مىكنيم مىبينيم در اطلاق لفظ صلاة ، تقدّم و تأخّر و مقايسه وجود ندارد ، مانند اطلاق اسد بر رجل شجاع نيست كه تا مقايسه نباشد نتوان اطلاق كرد .\r\nالبته ما نمىخواهيم بگوييم : به نماز فاسد هم حقيقتاً صلاة گفته مىشود يا نه . آن مسئله ، مبنى بر اين است كه در بحث صحيح و اعم چه نتيجه‌اى بدست آوريم . ولى در مورد نماز صحيح - در هر مرحله و مرتبه‌اى باشد - متشرعه ، لفظ صلاة را اطلاق مىكنند . بدون اينكه عنايت و مقايسه‌اى در كار باشد ممكن است كسى بگويد : قبول داريم كه نزد متشرعه چنين است ولى از نظر خود شارع ، اين‌گونه نيست . خود شارع وقتى خواسته كلمهء صلاة را بر صلاة با تيمم اطلاق كند ، با عنايت و مسامحه اطلاق كرده است . مىگوييم : اوّلًا : دليل شما بر اين مطلب چيست ؟ ثانياً : جدايى انداختن بين شارع و متشرعه - به اين صورت كه شما مىگوييد - قابل قبول نيست . ظاهر اين است كه اطلاق متشرعه به اين نحو ، از اولياء دين و از شارع گرفته شده است و چيزى نيست كه خودِ متشرعه آن را اختراع كرده باشند . اشكال دوّم : محقّق نائينى رحمه الله فرمود : ما همهء جهات مسئله را درست كرديم و ثابت كرديم كه قدر جامعى نياز نيست فقط در يك جا براى ما مشكل پيش آمد و آن مسألهء نماز حاضر و مسافر است . نماز حاضر ، چهار ركعت است بدون كم و زياد ، نماز مسافر هم دو ركعت است بدون كم و زياد . به‌همين‌جهت ناچاريم بگوييم اين دو - چون در يك مرتبه قرار دارند - قدر جامع وجود دارد . ما به محقّق نائينى رحمه الله مىگوييم : شما بعضى از جهات ديگر را توجه نكرده‌ايد .\r\nحاضر ، چند جور نماز دارد ، نماز مغرب - كه سه ركعتى است - و نماز صبح - كه دو ركعتى است - و نماز آيات - كه در هر ركعت ، پنج ركوع دارد و اين ركوع‌ها در صلاة دخالت دارد - اين‌ها به‌عنوان نماز صحيح ، مطرح است . نمازى كه بر ميت خوانده\r\n\r\n","description":"","footnote":"","page_name":" 64 ","page_number":64},
  {"content":"\r\n\r\nمىشود ، « 1 » نماز صحيح است بدون اينكه مثل صلاة متيمّم يا صلاة جالس ، در رتبهء متأخر واقع شده باشد . خير ، اين يك نمازى است كه بالأصالة واجب است درحالىكه خصوصيات نمازهاى معمولى را ندارد . همچنين نماز عيد فطر و قربان - كه الآن به صورت استحبابى برگزار مىشود - داراى پنج تكبير است و اين تكبيرات ، وجوب دارد . و اين‌طور نيست كه تكبيرات ، مستحب باشند . اين‌ها چيزهايى است كه در رتبهء اوّل نمازهاى صحيح قرار گرفته‌اند . آيا لازم نيست بين اين‌ها قدر جامعى درنظر بگيريم ؟ آيا فقط مسئله حاضر و مسافر مطرح است ؟ شايد در ذهن شما آمده كه بين چهارركعتى و دو ركعتى ، مىتوان قدر جامع درست كرد درحالىكه اين نمازها هم در جامع دخالت دارد ، شما رتبه‌ها را خارج كرديد و خواستيد دايرهء قدر جامع را محدود كنيد ، فكر كرديد دايره قدر جامع ، محدود به دو نماز است با اينكه مصاديق متعددى از نماز - كه نه از جهت قيافه با هم اشتراك دارند و نه از جهت عمل - در همين رتبهء اوّل از نماز صحيح واقع شده‌اند . پس چرا شما اين‌ها را ناديده گرفته و مسئله را روى صلاة حاضر و مسافر پياده كرديد ؟ وقتى اين‌ها جمع شدند ، شما ناچاريد كه لزوم تصوير جامع را بپذيريد . آيا فقط نماز متيمم و جالس ، در تصوير جامع دخالت داشت كه اگر اين‌ها را كنار بزنيم نيازى به قدر جامع نباشد ؟ خير ، اين‌گونه نيست و حتى اگر اين‌ها را كنار بزنيم لابدّيّت تصوير قدر جامع سر جاى خود باقى است . در نتيجه ، كلام مرحوم نائينى نمىتواند مورد قبول باشد بلكه همان‌طورى كه مرحوم آخوند فرمود : « لا بدّ من تصوير الجامع على كلا القولين - يعنى قول صحيحى و اعمى - » . و ما گفتيم : اين مطلب ، تنها به‌عنوان يك مقدّمه مطرح نيست ، بلكه از اين راه مىتوانيم حق در مسئله را انتخاب كنيم ، زيرا اگر در نتيجهء بحث به جايى رسيديم كه صحيحى بتواند تصوير جامع كند و اعمى نتواند ، نتيجه اين مىشود كه حق با صحيحى\r\n\r\n\r\n","description":"","footnote":"\r\n( 1 ) - اگر كسى نگويد : « اطلاق صلاة بر صلاة ميت ، مجاز است » . چون بعضى اين حرف را زده‌اند . ولى در روايات و متون فتاوى تعبير به « صلاة على الميت » شده و به آن ، صلاة اطلاق شده است در حالى كه نه ركوع دارد و نه سجود و نه سلام و نه تشهد ، بلكه به‌جاى اين‌ها پنج تكبير دارد .\r\n","page_name":" 65 ","page_number":65},
  {"content":"\r\n\r\nاست و اگر عكس اين مطلب باشد - يعنى اعمى بتواند تصوير جامع كند و صحيحى نتواند - كشف مىكنيم كه قول صحيحى باطل است و حق با اعمى است .\r\n\r\nشرايط جامع\r\nجامعى كه هريك از صحيحى يا اعمى مىخواهد تصوير كند بايد داراى سه شرط باشد : 1 - مقدور براى مكلف باشد ، 2 - از ناحيهء امر ، تحقق پيدا نكرده باشد ، 3 - بسيط باشد . البته بايد توجه داشت كه حاكم به اين لزوم ، عقل نيست ، به‌گونه‌اى كه اگر جامع ، يكى از اين سه خصوصيت را واجد نبود ، جامع قرار گرفتن آن استحالهء عقلى داشته باشد . بلكه اين لزوم به‌لحاظ ظواهر و بعضى از خصوصيات ديگر است و بعضى از آنها هم از راه عقل استفاده مىشود . اينك به توضيح شرايط فوق مىپردازيم :\r\n\r\nشرط اوّل ( مقدوريت ) :\r\nجامع ، بايد براى مكلّف ، مقدور باشد يعنى قدرت مكلّف بتواند به آن تعلّق گيرد خواه بدون واسطه ، مقدورِ مكلّف باشد يا با واسطه . زيرا ما مىبينيم عناوين و الفاظ عبادات ، متعلّق تكليف قرار گرفته‌اند . در آيهء ( أقيموا الصلاةَ ) مسمّى و يا موضوع له لفظ صلاة ، مأمور به واقع شده است و در آيهء ( كُتِبَ عليكم الصّيامُ ) « 1 » مسمّى و عنوان « صيام » ، مأمور به قرار گرفته است و در آيهء ( للَّه على النّاس حجّ البيت من استطاع اليه\r\n\r\n\r\n","description":"","footnote":"\r\n( 1 ) - البقرة : 183\r\n","page_name":" 66 ","page_number":66},
  {"content":"\r\n\r\nسبيلًا ) « 1 » عنوان « حجّ » ، مأمور به است و اگر شما مىگوييد : « اين الفاظ براى يك قدر جامعى وضع شده‌اند » ، حتماً بايد اين قدر جامع ، مقدور براى مكلّف باشد ؛ چون همين موضوع له ، مأمور به واقع شده است . آنچه كه به اسم صلاة ناميده مىشود ، متعلّق امر قرار گرفته است . پس اگر جامعى براى موضوع له لفظ صلاة تصوير مىكنيد بايد آن جامع ، مقدور باشد ولى ما گفتيم : « لازم نيست تعلّق قدرت به اين جامع ، بلاواسطه باشد و اگر با واسطه هم باشد مانعى ندارد ، مثلًا : در الفاظ وضو و غسل و تيمم ، اگر ما بگوييم : « مقصود از اين‌ها معناى مسببى است » ، يعنى مراد از اين‌ها ، طهارتى است كه شرط براى نماز است . مأمور به ، امرى است كه حاصل مىشود از اين غَسل و مسح ، يعنى وضو ، يك طهارت روحى است كه حاصل مىشود از اين افعال و آن ، شرطيت براى نماز دارد . و در باب غسل و تيمم نيز به‌همين‌صورت است . اين فرض مانعى ندارد زيرا آن مسببات ، اگرچه بدون واسطه ، قدرت به آنها تعلّق نمىگيرد ولى با واسطهء اسباب ، قدرت به همان مسبّب تعلّق مىگيرد .\r\n\r\nشرط دوّم ( تحقّق جامع با قطع‌نظر از عنوان امر ) :\r\nجامع بايد چيزى باشد كه با قطع‌نظر از تعلّق امر ، تحقّق داشته باشد ، چنين جامعى كه داراى واقعيت است ، به‌عنوان موضوع و متعلّق امر قرار داده مىشود . ظاهر اين است كه عنوان امر ، نبايد در مسئله جامع دخالت داشته باشد . البته ما نمىخواهيم قائل به استحالهء اين معنا شويم . ما گفتيم : در باب وضع - كه يك امر اعتبارى و جعلى است - نبايد اين تقدّم و تأخّرها دخالتى داشته باشد . به‌همين‌جهت ، در تقسيم شرايط گفتيم : شرايطى كه امكان اخذ در متعلّق را ندارد - به‌لحاظ اينكه متأخر از امر است ، مثل قصد قربت بنا بر مبناى مرحوم آخوند كه قائل به استحالهء اخذ قصد قربت در متعلّق بود - در عين حال ، اين شرايط مىتواند در مقام تسميه دخالت داشته باشد ، زيرا مسألهء تسميه و نام‌گذارى ، يك امر اعتبارى است و تقدّم و تأخرهاى\r\n\r\n\r\n","description":"","footnote":"\r\n( 1 ) - آل عمران : 97\r\n","page_name":" 67 ","page_number":67},
  {"content":"\r\n\r\nرتبى در باب تسميه دخالت ندارد ولى درعين‌حال گفتيم : اين قسم از شرايط ، از محلّ نزاع خارج است ، اگرچه دخول آن در محلّ نزاع هم محال نيست ، ولى خارجاً در اين قسم از شرايط - كه امكان اخذ در متعلّق ندارند - نزاع واقع نشده است . چون - بنا بر قول به ثبوت حقيقت شرعيه - ظاهر اين است كه عنوان نماز بايد تمام و كمالش با قطع‌نظر از امر ملاحظه شود كه حتّى اگر امرى هم به صلاة متعلّق نمىشد ، اين نماز ، خودش داراى معنا و موضوع له بود . اينجا هم همين حرف را ولى به‌صورت قوىتر مطرح مىكنيم ، زيرا بحث شرايط فقط در ارتباط با بعضى از شرايط بود ولى حالا اگر كسى بخواهد بگويد : « نفس عنوانى كه قدر جامع است ، متأخر از امر است » ، مثل اينكه بگويد : « جامع بين افراد صحيحه - بنا بر قول صحيحى - عنوان « ما هو المأمور به » است » . اگرچه واقعاً هم همين‌طور است ، كلّ صلاة صحيحة تعلّق بها أمرٌ سواء كان الأمر وجوبياً أو استحبابياً ، ولى نفس عنوان « ما هو المأمور به » عنوانى است كه ذاتش تأخر از امر دارد . حال آيا مسمّى به لفظ صلاة ، چيزى است كه نه تنها شرطش بلكه خودش هم متأخر از امر است ؟ اگر بخواهيم عنوان « ما هو المأمور به » را به‌عنوان جامع بين افراد صحيحه مطرح كنيم ، خلاف ظاهر است ، هرچند - در باب اعتباريات و امور جعلى - برهان عقلى بر خلاف اين معنا قائم نشده است . علاوه بر اين ، اشكال ديگرى نيز در اينجا مطرح است و آن اين است كه عنوان « ما هو المأمور به » را كه شما مىخواهيد جامع قرار دهيد آيا نفس اين عنوان ، جامع است يا چيزى اضافه دارد ؟ مگر صلاة و صوم و حج و خمس و . . .\r\nمأمور به نيستند ؟ پس چطور شما مىخواهيد « ما هو المأمور به » را جامع بين نمازهاى صحيح قرار دهيد ؟ و اگر بگوييد : قيدى هم به آن اضافه مىكنيم و مثلًا عنوان « ما هو المأمور به بالأمر الصلاتى » را به عنوان جامع قرار مىدهيم ، نتيجهء اين حرف اين مىشود كه در مسمّى بايد خودِ اسم هم دخالت داشته باشد يعنى خود صلاة هم در مسمّى دخالت دارد ، موضوع له لفظ صلاة ، عبارت از « ما هو المأمور به بالأمر\r\n\r\n","description":"","footnote":"","page_name":" 68 ","page_number":68},
  {"content":"\r\n\r\nالمتعلّق بالصلاة » است و اين حرف ، اگر هم محال نباشد ، قطعاً صحيح نيست يعنى خلاف ظاهر است . خلاصه اين كه عنوان جامع نبايد عنوانى باشد كه متوقف بر امر است بلكه ظاهر اين است كه مسمّاى صلاة ، يك عنوانى است كه قبل از تعلّق امر ، تحقّق دارد .\r\n\r\nشرط سوّم ( بساطت جامع ) :\r\nجامع ، بايد بسيط باشد . اين مسئله هم برهان عقلى ندارد ولى از شرايط جامع است زيرا اگر جامع بخواهد مركب باشد ، در باب نماز ، نمىتوان نماز مركّبى پيدا كرد كه در تمام حالات ، صحيح باشد . نماز حاضر ، فقط براى حاضر ، صحيح است و براى مسافر ، باطل است . پس ما نمىتوانيم به‌طور مطلق بگوييم : نماز چهارركعتى ، يك نماز صحيحى است . بلكه براى خصوص حاضر ، صحيح است . نماز با وضو ، نماز با تيمم ، نماز صبح ، نماز مغرب و . . . نيز اين‌گونه‌اند . نماز دو ركعتى براى صبح صحيح است و براى ظهر باطل است ، نماز سه‌ركعتى فقط براى مغرب صحيح است و براى عشا و غير آن صحيح نيست . بنابراين ما نمىتوانيم در افراد و مصاديق نمازهاى صحيح ، يك مركّبى فرض كنيم كه در همهء حالات ، اتّصاف به صحّت داشته باشد . بنابراين جامع بايد يك امر بسيطى باشد ، ولى آيا اين امر بسيط چيست ؟ بايد آن را پيدا كنيم . در نتيجه هريك از صحيحى و اعمى كه نتواند جامعى با شرايط فوق ارائه دهد قولش باطل خواهد بود ولى اگر هر دو نتوانستند جامعى داراى شرايط ارائه دهند بايد براى ترجيح قول يكى از آن دو سراغ ادلّه و راههاى ديگر برويم .\r\n\r\nتصوير قدر جامع نزد صحيحى\r\nدر اين زمينه نظرياتى وجود دارد كه در ذيل به بحث پيرامون آنها مىپردازيم :\r\n\r\n","description":"","footnote":"","page_name":" 69 ","page_number":69},
  {"content":"\r\n\r\n\r\n1 - كلام مرحوم آخوند\r\nمرحوم آخوند از جمله قائلين به صحيح است و عقيده دارد صحيحى بايد تصوير جامع كند ، به‌همين‌جهت در مقام تصوير جامع برآمده و فرموده است : ما جامع داريم ولى آن جامع را با عنوان و حقيقتش نمىشناسيم و راهى براى شناسايى آن پيدا نكرديم ، امّا وقتى به سراغ آيات و روايات مىرويم و مثلًا در مورد نماز بررسى مىكنيم مىبينيم آيات و روايات ، خصوصياتى را در مورد نماز ذكر كرده‌اند مثل آيهء ( إنّ الصلاة تنهى عن الفحشاء و المنكر ) « 1 » يا رواياتى كه مىفرمايد : « الصلاة قربان كلّ تقيّ » يا « الصلاة خير موضوع » يا « الصلاة معراج المؤمن » ، « 2 » ملاحظه مىكنيم كه اين آثار و خواص ، فقط در نماز صحيح وجود دارد . نماز صحيح ، ناهى از فحشاء و منكر و معراج مؤمن و قربان كلّ تقى و خير موضوع است و تمام نمازهاى صحيح در اين آثار مشتركند . اين آثار ، هم بر نماز حاضر مترتب است و هم بر نماز مسافر ، هم بر نماز متوضى مترتب است و هم بر نماز متيمّم . ايشان مىفرمايد : اگر تمام نمازهاى صحيح ، در نهى از فحشاء و منكر شركت داشته باشند اين سؤال مطرح مىشود كه آيا بين اين انواع ، قدر جامعى تحقّق دارد يا نه ؟ اگر گفته شود : « قدر جامعى تحقّق ندارد » ، معنايش اين است كه تعدادى امور متباين - كه بين آنها قدر جامعى وجود ندارد - در اثر واحد اشتراك دارند . در نهى از فحشاء و منكر اشتراك دارند . چگونه چنين چيزى ممكن است ؟ طبق قاعدهء فلسفى « الواحد لا يصدر إلّا من الواحد » ، « 3 » نهى از فحشاء و منكر ، به‌عنوان يك اثر واحد ، حتماً بايد از مؤثر واحدى صادر شود و اگر مؤثرات ، متعدّد باشند و بين آنها قدر جامعى وجود نداشته باشد ، به اين قاعدهء مسلّم فلسفى خدشه وارد مىشود درحالىكه اين قاعده ، قاعده‌اى عقليه است و قابل خدشه نيست . در نتيجه ، شما ناچاريد بين انواع\r\n\r\n\r\n","description":"","footnote":"\r\n( 1 ) - العنكبوت : 45\r\n( 2 ) - آدرس اين روايات را در ضمن بحث از مقدّمهء سوّم ذكر كرديم .\r\n( 3 ) - الحكمة المتعالية ، ج 2 ، ص 204 - 209\r\n","page_name":" 70 ","page_number":70},
  {"content":"\r\n\r\nنمازهاى صحيح ، قدر جامعى درست كنيد و بگوييد : تمام انواع ، در اين قدر جامع مشتركند و آنچه مؤثر در نهى از فحشاء و منكر است ، همين قدر جامع است . ولى ما نمىدانيم اين قدر جامع و اين شىء واحد چيست ؟ و لازم نيست كه چنين چيزى را بدانيم بلكه همين اندازه كه مىدانيم آن قدر جامع ، از فحشاء و منكر ، نهى مىكند و معراجيت براى مؤمن دارد ، كافى است و ما از طريق اثر و خاصيت ، پى به وجود قدر جامع مىبريم . مرحوم آخوند ، از اين طريق ، قدر جامع را تصوير مىكند و جامع ايشان ، داراى شرايطى كه در ارتباط با قدر جامع گفتيم مىباشد . « 1 » بررسى كلام مرحوم آخوند : به كلام مرحوم آخوند اشكالاتى وارد شده است : اشكال اوّل : مرحوم آيت‌اللَّه بروجردى ، مىفرمايد : بنا بر كلام مرحوم آخوند ، نماز به‌معناى ناهى از فحشاء و منكر است يعنى عنوان ناهى از فحشاء و منكر ، مسمّا و موضوع له لفظ نماز است . در اين صورت ، آيهء شريفهء ( انّ الصلاةَ تنهى عن الفحشاء و المنكر ) « 2 » به معناى « إنّ النّاهية عن الفحشاء و المنكر تنهى عن الفحشاء و المنكر » مىشود . درحالىكه نمىتوان با آيهء شريفه اين‌گونه برخورد كرد . « 3 » دفاع از مرحوم آخوند : اين اشكال به مرحوم آخوند وارد نيست زيرا در كلام مرحوم آخوند ، عنوان « نهى از منكر » به‌عنوان موضوعيت اخذ نشده است بلكه همان گونه كه در باب تقسيم عناوين ملاحظه شد ، اين عنوان ، يك عنوان مشير است يعنى فقط جنبهء هدايت و راهنمايى دارد ولى خودش هيچ دخالتى ندارد ، مثل اينكه در روايت وارد شده كسى خدمت امام صادق عليه السلام عرض كرد : « عمّن آخذ معالم دينى » ؟\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 36\r\n( 2 ) - العنكبوت : 45\r\n( 3 ) - نهاية الاصول ، ج 1 ، ص 48\r\n","page_name":" 71 ","page_number":71},
  {"content":"\r\n\r\nيعنى معالم دينم را از چه كسى اخذ كنم ؟ امام عليه السلام ملاحظه كرد كه زراره در جمعى نشسته است ، فرمودند : « عليك بهذا الجالس » يعنى برو سراغ اين شخصى كه در آنجا نشسته و معالم دينت را از او فرا بگير . « 1 » آيا عنوان « الجالس » در عبارت امام عليه السلام نقشى در حكم دارد ؟ معلوم است كه جالس بودن زراره در اخذ معالم دين نقشى نداشته است بلكه اين عنوان ، فقط يك عنوان مشير است و اشاره مىكند به موضوع واقعى حكم و آن عبارت از رجل فقيه در دين و آشناى به مسائل دينى است ولى آن رجل ، نشان مشخصى به جز جلوس نداشته است به‌همين‌جهت ، امام عليه السلام با كلمهء « هذا » به او اشاره كرده و فرمود : عليك بهذا الجالس . آيا مرحوم آخوند ، در اينجا در ارتباط با نهى از فحشاء و منكر بيشتر از اين معنا را مىخواهد ادعا كند ؟ مىخواهد بگويد : عنوان « الناهية » - بما أنّها ناهية - دخالت در مسماى صلاة و موضوع له لفظ صلاة دارد كه لفظ صلاة را با توجه به اين « الناهية عن الفحشاء و المنكر » وضع كرده باشند ؟ ظاهر اين است كه اين اشكال به مرحوم آخوند وارد نيست و معناى آيه اين نيست كه إنّ الناهية عن الفحشاء و المنكر تنهى عن الفحشاء و المنكر . و وقتى عنوان ، عنوان مشير شد ، عنوان مشير ، تحققش دخالتى در حكم ندارد و تقيّد از آن استفاده نمىشود و مثلًا جملهء « عليك بهذا الجالس » به اين معنا نيست كه مادامىكه او جالس است ، معالم دينت را از او اخذ كن تا مثلًا در حال قيام نتواند از او معالم دين را اخذ كند . از اينجا استفاده مىكنيم كه اگر - برفرض - نمازى صحيح بود ولى ناهى از فحشاء و منكر نبود ، لطمه‌اى به اسم نماز وارد نمىشود . خلاصه اينكه مرحوم آخوند براى اين عناوين ، فقط جنبهء راهنمايى و هدايتگرى قائل است نه اينكه اين عناوين موضوعيتى\r\n\r\n\r\n","description":"","footnote":"\r\n( 1 ) - بحارالأنوار ، ج 2 ، ص 246 در حديث اين‌گونه وارد شده كه امام عليه السلام فرمود : « إذا أردت حديثاً فعليك بهذا الجالس » مشيراً إلى زرارة .\r\n","page_name":" 72 ","page_number":72},
  {"content":"\r\n\r\nداشته باشند . اشكال دوّم : امام خمينى « دام ظلّه » مىفرمايد : مبناى تصوير جامع ، قاعدهء فلسفى « الواحد لا يصدر إلّا من الواحد » بود درحالىكه در جاى خود ثابت است كه : اوّلًا : اين قاعده ، اختصاصى است و واحد در آن خداوند متعال است كه واحد به تمام معنا و بسيطِ از جميع جهات است . « 1 » ثانياً : برفرض كه دايرهء قاعده را توسعه دهيم و بگوييم : اين قاعده به خداوند متعال اختصاص ندارد ، محدودهء توسعه اين قاعده ، تكوينيات و واقعيات است يعنى آنچه تكويناً و حقيقتاً وحدت دارد مورد بحث قرار مىگيرد . ولى در اينجا كه در ارتباط با نماز و امثال آن بحث مىكنيم ، يك واحد اعتبارى را مورد بحث قرار داده‌ايم نه واحد حقيقى را . شارع مقدس ، مقولات مختلفى - كه بين آنها تباين ذاتى وجود دارد - را به صورت شىء واحد ملاحظه كرده است . مقولات موجود در نماز ، متباينند و لازمهء تباين اين است كه نتوان بين آنها وحدتى تحقق داد مگر در مقام اعتبار ، شارع مقدس - در مقام اعتبار و به عنوان امرى اعتبارى - اين مقولات مختلف را به صورت شىء واحدى ملاحظه كرده و عنوان محلِّل و محرِّم به آن داده و بعضى از امور را به عنوان قواطع آن مطرح كرده و براى آن ، آثارى - چون نهى از فحشاء و منكر - فرض كرده است . آيا در چنين مسأله‌اى - مانند صلاة - كه هيچ‌گونه وحدتى - حتى در يك فردش -\r\n\r\n\r\n","description":"","footnote":"\r\n( 1 ) - در ارتباط با اين قاعده بحث‌هايى مطرح است ، يكى اينكه آيا در اينجا دو قاعده وجود دارد يكى « الواحد لا يصدر إلّا من الواحد » - كه در ارتباط با صادر است - و ديگرى « الواحد لا يصدر منه إلّا الواحد » - كه در ارتباط با ما يصدر منه است - يا اينكه يك قاعده در كار است و درصورتىكه يك قاعده باشد آيا كدام تعبير اصالت دارد ؟ و اگر دو قاعده وجود داشت آيا هريك از دو قاعده ، داراى ملاك جداگانه‌اى هستند يا اين كه هر دو يك ملاك دارند . بديهى است كه اگر ما گفتيم اصالت با « الواحد لا يصدر منه إلّا الواحد » است ديگر به ما ربطى ندارد زيرا ما در طرف ديگر ، قاعده را پياده مىكنيم .\r\n","page_name":" 73 ","page_number":73},
  {"content":"\r\n\r\nتحقق ندارد بلكه مجموعه‌اى از مقولات متباين است ، چگونه مىتوان قاعدهء فلسفى مربوط به واقعيات و تكوينيات را مطرح كرد ؟ مرحوم آخوند نه تنها در اينجا بلكه در موارد متعددى - كه ظاهراً يكى از آنها مسألهء واجب تخييرى است - به اين قاعده استناد كرده است در حالى كه اين قاعده ، هيچ ربطى به مسائل اعتبارى ندارد و در اصول و فقه نمىتوان به آن استناد كرد . « 1 » اشكال سوّم : حضرت امام خمينى « دام ظلّه » سپس مىفرمايد : برفرض كه جريان قاعدهء الواحد را در ما نحن فيه بپذيريم ولى آيا شما چگونه اين قاعده را بر اينجا تطبيق مىكنيد ؟ شما گفتيد : چون اثر ، واحد است پس مؤثر هم بايد شىء واحد باشد و آن شىء واحد را به‌عنوان قدر جامع بين انواع نمازهاى صحيح قرار داديد . در حالى كه شما اثر واحدى ذكر نكرديد بلكه چندين اثر مطرح كرديد . نهى از فحشاء و منكر يك اثر است ، معراجيت ، اثر ديگر ، قربان كلّ تقي اثر ديگر ، خير موضوع اثر ديگر و حتماً آثار ديگرى نيز وجود دارد كه شما مطرح نكرده‌ايد . پس چرا مىگوييد :\r\nاز وحدت اثر ، پى به وحدت مؤثر مىبريم ؟ درحالىكه شما اثر واحد ذكر نكرده‌ايد و برفرض كه قاعدهء الواحد بخواهد در ما نحن فيه جريان پيدا كند بايد يك اثر در كار باشد . از اين گذشته ، حتى در ( إنّ الصلاة تنهى عن الفحشاء و المنكر ) نيز آثار متعددى مطرح است زيرا فحشاء و منكر ، داراى دامنهء وسيعى است ، شرب الخمر ، غصب ، سرقت و . . . همه از مصاديق آن مىباشند و پيداست كه اين‌ها همه داراى استقلالند ، در نتيجه ( إنّ الصلاة تنهى عن الفحشاء و المنكر ) - به تعداد فحشاء و منكر - به آثار متعددى انحلال پيدا مىكند . ( الصلاة تنهى عن الفحشاء و المنكر ) يعنى الصلاة تنهى عن شرب الخمر ، الصلاة تنهى عن الزنا ، الصلاة تنهى عن الغصب و . . . بنابراين اگر ما بوديم و آيهء شريفه ، و روايات ديگرى در مورد آثار نماز در ميان نبود ، نمىتوانستيم بگوييم : تنهى عن الفحشاء و المنكر ، اثر واحد است بلكه آثار متعددى\r\n\r\n\r\n","description":"","footnote":"\r\n( 1 ) - مناهج الوصول إلى علم الاصول ، ج 1 ، ص 148 و 149 و تهذيب الاصول ، ج 1 ، ص 72 و 73 .\r\n","page_name":" 74 ","page_number":74},
  {"content":"\r\n\r\nاست و در اين صورت ، قاعدهء « الواحد لا يصدر إلّا من الواحد » نمىتواند جريان پيدا كند . « 1 » پاسخ اشكال سوّم : اين اشكال ، به مرحوم آخوند وارد نيست ، زيرا استدلال مرحوم آخوند ، مبتنى بر تعدّد آثار نيست يعنى اگر آيهء شريفه در ارتباط با صلاة نبود و ما بوديم و « الصلاة معراج المؤمن » « 2 » وجود همين يك اثر ، براى تماميت استدلال مرحوم آخوند كافى بود ، زيرا ايشان مىفرمود : تمام نمازهاى صحيح ، در اين اثر ( معراجيت ) مشتركند و براساس قاعدهء « الواحد لا يصدر إلّا من الواحد » بايد قدر جامعى به‌عنوان موضوع له لفظ صلاة وجود داشته باشد كه در اين اثرِ واحد ، تأثير كرده باشد . پس استدلال مرحوم آخوند ، متوقف بر تعدّد آثار نيست و در اين صورت ، تعدد آثار ، لطمه‌اى به استدلال وارد نمىكند . تعدّد آثار در جايى لطمه به استدلال مىزند كه ما احتمال دهيم مؤثر در هر اثرى ، غير از مؤثر در اثر ديگر باشد ، مثلًا : اگر در بين نمازهاى صحيح ، اين اختلاف وجود داشت كه بعضى از نمازهاى صحيح ، عنوان معراجيت و بعضى ديگر از نمازهاى صحيح ، عنوان قربان كلّ تقى داشت مىگفتيم :\r\nقاعدهء « الواحد » نمىتواند پياده شود چون آنچه مؤثر در معراجيت است غير از چيزى است كه مؤثر در قربانيت است . ولى اگر ما اين گونه فرض كنيم - واقعيت مسئله هم همين است - كه تمام نمازهاى صحيح ، در معراجيت مشتركند ، اشتراك اين‌ها در قربانيت ، لطمه‌اى به قاعدهء الواحد نمىزند . به عبارت ديگر : ما كه از راه معراجيت تمام نمازهاى صحيح مىخواهيم بين نمازهاى صحيح ، قدر جامعى درست كنيم ، اين امر متوقف بر اين نيست كه نمازهاى صحيح ، اثر ديگرى غير از معراجيت نداشته باشند بلكه وجود اثر دوّم يا سوّم و . . . در ملاك قاعدهء « الواحد » خللى ايجاد نمىكند . در حقيقت ، واحدى كه در اينجا\r\n\r\n\r\n","description":"","footnote":"\r\n( 1 ) - مناهج الوصول إلى علم الاصول ، ج 1 ، ص 149 و تهذيب الاصول ، ج 1 ، ص 72 و 73 .\r\n( 2 ) - اعتقادات مجلسى ، ص 29 .\r\n","page_name":" 75 ","page_number":75},
  {"content":"\r\n\r\nمطرح است ، واحد به لحاظ مؤثرهاست ، يعنى مؤثرها متعدد و اثر واحد است پس كشف مىشود كه مؤثر نيز واحد است و اثر واحد در مقابل آثار متعدد نيست كه اشكال تعدد آثار مطرح شود . اشكال چهارم : به مرحوم آخوند گفته مىشود : آثارى كه شما به عنوان نهى از فحشاء و منكر و معراجيت و قربانيت و امثال آن ذكر كرديد آيا موضوع اين آثار چيست ؟\r\nماهيت « 1 » و مفهوم صلاة يا وجود ذهنى آن يا وجود خارجى آن ؟ و قسم چهارمى وجود ندارد . اگر كسى احتمال دهد كه اين آثار ، مربوط به ماهيت صلاة است ، مثل بعضى از لوازمى كه ملزوم آن عبارت از ماهيت است و از آنها به « لوازم الماهية » تعبير مىكنند ، مانند زوجيت نسبت به اربعه كه در لازم بودن زوجيت ، نسبت به ملزومِ أربعه ، نه وجود ذهنى دخالت دارد و نه وجود خارجى ، بلكه زوجيت مربوط به ماهيت اربعه است . آيا آثارى كه براى نماز ذكر كرديد مانند زوجيت نسبت به اربعه است ؟ پيداست كه مسئله به اين صورت نيست زيرا مفهوم و ماهيت صلاة ، ناهى از فحشاء و منكر نيست و عنوان معراجيت براى هيچ مؤمنى ندارد . همچنين نمىتوان گفت : آثار ، مربوط به وجود ذهنى صلاة است . شما اگر هزاران بار مفهوم صلاة را تصور كنيد و به ماهيت آن وجود ذهنى بپوشانيد هيچ‌گونه نهى از فحشاء و منكر برآن مترتب نمىشود . و اين وجود ذهنى ، موجب حصول بركات و آثار نمىشود . بنابراين ، چاره‌اى نيست جز اين كه گفته شود : اين آثار ، مربوط به وجود خارجى صلاة است . نماز ، وقتى وجود خارجى پيدا كرد آثارى چون نهى از فحشاء و منكر و معراجيت و . . . برآن مترتب مىشود . در نتيجه ، همهء وجودات خارجى نمازهاى صحيح ، در اين آثار مشتركند . همان‌طورىكه نماز چهار ركعتى اين آثار را دارد ، نماز مسافر ،\r\n\r\n\r\n","description":"","footnote":"\r\n( 1 ) - مراد از ماهيت در اينجا ، مفهوم كلى است نه ماهيتى كه در آن جنس و فصل باشد .\r\n","page_name":" 76 ","page_number":76},
  {"content":"\r\n\r\nنماز متوضى ، نماز متيمم ، نماز قائم و نماز قاعد و مضطجع ، و حتى نماز غريق ، اين آثار را دارد . ولى شما ( جناب آخوند ) از اين حرف چه بهره‌اى مىتوانيد ببريد ؟ شما مىگوييد : ما از اشتراك وجودات خارجيه در ترتب آثار ، كشف مىكنيم كه قدر جامعى وجود دارد و آن قدر جامع ، در ترتب اين اثر دخالت دارد . مستشكل مىگويد : لازم است ما يك تجزيه و تحليلى نسبت به اين حرف داشته باشيم تا ببينيم آيا اين حرف صحيح است يا نه ؟ يك جهت را كه بايد ملاحظه كرد اين است كه اين وجودات ، چون وجوداتِ صحيح مىباشند در اين آثار تأثير دارند ولى اگر نماز حاضر ، باطل باشد چنين آثارى برآن مترتب نمىشود . نمازِ حاضرِ صحيح كه در اين اثر تأثير مىگذارد نماز چهار ركعتى است و اگر حاضر ، به جاى چهار ركعت ، دو ركعت بخواند ، نمىتواند اين آثار را داشته باشد . نماز دو ركعتى مسافر نيز به عنوان اين كه قصر است موجب ترتب اين آثار است .\r\nو اگر مسافرى به جاى نماز دو ركعتى ، نماز چهار ركعتى بخواند ، نمىتواند اين آثار را داشته باشد . در اين صورت سؤال مىكنيم : قدر جامع بين نماز تمام و نماز قصر چيست ؟ آيا در آن قدر جامع ، خصوصيات « تماميت » براى حاضر مطرح است ؟ اگر بگوييد : مطرح نيست . مىگوييم : نماز حاضر ، اگر تمام نباشد مؤثر در اين آثار نيست . و اگر بگوييد :\r\nخصوصيت « تماميت » براى حاضر و خصوصيت « قصريت » براى مسافر مطرح است پس قدر جامع بين نماز حاضر و نماز مسافر چيست ؟ به عبارت روشن‌تر : شما مىگوييد : « اگر خصوصيات فرديّه زيد و عَمرو و بكر را ملاحظه كنيم اين‌ها متباين‌اند و اگر خصوصيات فرديّه را كنار بزنيم مىتوانيم بين آنان قدر جامع درست كنيم » .\r\nمىگوييم : آيا خصوصياتى كه در صحت نمازهاى صحيح معتبر است - مثل قصريت و اتماميت - در مقام قدر جامع حفظ مىشود يا نه ؟ اگر بگوييد : خصوصيات را كنار مىزنيم .\r\n\r\n","description":"","footnote":"","page_name":" 77 ","page_number":77},
  {"content":"\r\n\r\nمىگوييم : در اين صورت ، قدر جامع هست ولى اگر خصوصيات ، كنار رود صحت هم كنار مىرود و اين آثار هم كنار مىرود . اين آثار ، تابع صحت و صحت هم تابع خصوصيات است . و اگر بگوييد : خصوصيات را حفظ مىكنيم . مىگوييم : در اين صورت ، نماز حاضر و مسافر ، متباين شده و نمىتوان بين آنها قدر جامع پيدا كرد زيرا قدر جامع بين نماز حاضر و نماز مسافر ، « نماز » است و « نماز » نمىتواند ناهى از فحشاء و منكر باشد بلكه « نماز صحيح » با رعايت خصوصيات است كه ناهى از فحشاء و منكر است . اين مهم‌ترين اشكالى است كه بر مرحوم آخوند وارد است و به نظر مىرسد كه قابل جواب هم نيست . اشكال پنجم : نتيجهء تصويرى كه شما براى جامع صحيحى ذكر كرديد ، اين شد كه ما به هيچ عنوان نمىتوانيم جامع را بشناسيم ؛ فقط از راه آثار و خواصى كه در آيات و روايات ذكر شده ، مىتوانيم به آن جامع اشاره كنيم . و اين آثار - بر اساس مبناى مرحوم آخوند - دخالتى در آن جامع ندارد ، بلكه در اينجا فقط عنوان مشير مطرح است ، يعنى از راه اين آثار ، به آن جامع اشاره مىشود و در حقيقت ، به معناى صلاة ، اشاره مىشود . البته بايد توجه داشت كه اين ابهام و اجمال ، در ارتباط با ما مطرح است ولى در ارتباط با خود شارع - كه الفاظ را براى معانى صحيحه و لفظ صلاة را براى جامع بين افراد صحيحه وضع كرده است - ابهامى وجود ندارد و قدر جامع ، معلوم و مشخص است ، هرچند ما نتوانستيم آن جامع را بدست آوريم . شارع ، به عنوان اين كه واضع است - بنا بر قول به حقيقت شرعيه - و يا به عنوان اين كه مستعمِل است و احاطهء علمى به همهء مسائل دارد و خودش مخترِع اين الفاظ است ، برايش هيچ‌گونه ابهامى در كار نيست . حال اين اشكال پيش مىآيد كه اين آثار ، براى متشرعه نامعلوم است ، حتى طلاب تا قبل از رسيدن به كفايه ، از اين آثار اطلاعى ندارند و بر اساس كلام مرحوم آخوند بايد\r\n\r\n","description":"","footnote":"","page_name":" 78 ","page_number":78},
  {"content":"\r\n\r\nگفت : صلاة ، براى اين افراد هيچ معنايى نمىتواند داشته باشد زيرا معناى موضوع له آن مبهم است و آثار هم براى چنين كسى نامعلوم است تا از طريق آنها راه به موضوع له پيدا كند . آيا شخص عامى كه نمىداند نماز ناهى از فحشاء و منكر و معراج مؤمن است ، از لفظ نماز چه چيزى درك مىكند ؟ بر اساس مبناى مرحوم آخوند ، نبايد چيزى درك كند زيرا معناى جامع - حتى براى خود مرحوم آخوند هم - مبهم است و آثار هم براى شخص عامى نامشخص است ، لذا لازمهء بيان ايشان اين است كه اكثر متشرعه ، از لفظ صلاة چيزى درك نكنند . در حالى كه واقعيت مسئله اين‌طور نيست . اگر كسى اين آثار را هم نداند باز هم معناى صلاة برايش مبهم نيست كه از شنيدن لفظ صلاة ، به معنايى انتقال پيدا نكند . به عبارت ديگر : « از شنيدن لفظ صلاة ، انتقال پيدا مىكند به اين كه يك عبادتى هست » ولى آيا آن عبادت چيست ؟ از لفظ صلاة چيزى نمىفهمد . بنابراين ، بيان مرحوم آخوند داراى تالى فاسد است و نمىتواند مورد قبول باشد . اشكال ششم : بر اساس حرفى كه قبل از شروع در تصوير قدر جامع گفتيم ، اشكال ديگرى به مرحوم آخوند وارد مىشود و آن اين است كه آيا شرايط ، در تسميه و يا موضوع له دخالت دارد يا نه ؟ ما گفتيم : شرايط بر سه قسم است : قسم اوّل : شرايطى كه امكان اخذ در متعلّق دارد و در خارج هم در متعلّق اخذ شده است . قسم دوّم : شرايطى كه امكان اخذ در متعلّق دارد ولى در خارج در متعلّق اخذ نشده است ، مثل عدم ابتلاء به مزاحم اقوى . قسم سوّم : شرايطى كه امكان اخذ در متعلّق ندارد ، مثل قصد قربت - به معناى داعى الأمر - براساس مبناى مرحوم آخوند . در آنجا گفتيم : دو قسم اخير شرايط ، داخل در محلّ نزاع نيستند و كسى نيامده آنها را در محلّ نزاع داخل كند به گونه‌اى كه صحيحى بگويد : اگر نماز ، مبتلا به ازاله شد ، ديگر صلاة نيست چون مبتلا به مزاحم اقوى است .\r\n\r\n","description":"","footnote":"","page_name":" 79 ","page_number":79},
  {"content":"\r\n\r\nحال مىگوييم : اگر نظر مرحوم آخوند هم همين باشد يعنى اگر ايشان ، در باب شرايط ، قائل به تفصيل شود و فقط شرايط قسم اوّل را داخل در محل نزاع بداند ؛ در حقيقت ، صحت نماز را - از لحاظ شرايط - فقط در ارتباط با شرايط قسم اوّل ، در محلّ بحث قرار مىدهد . در اين صورت ، اين اشكال به ايشان وارد است كه مىگوييم : دليل شما ، با مدّعا تطبيق نمىكند . زيرا مدّعاى شما صحت مطلقه نيست بلكه مدّعاى شما صحت از حيث شرايط قسم اوّل - علاوه بر اجزاء - مىباشد ، ولى صحت از حيث شرايط قسم دوّم و سوّم ، داخل در محلّ نزاع و مدّعاى شما نيست . و به عبارت ديگر :\r\nمدّعاى شما ، صحت از حيث اجزاء و از حيث بعض شرايط است ، نه صحت مطلق . ولى دليل شما - كه مىخواهيد از راه آثار به قدر جامع برسيد - در ارتباط با صحّت مطلقه است ، زيرا اين آثار ، آثار صحيح مطلق است يعنى نمازى مىتواند ناهى از فحشاء و منكر باشد كه تمام اجزاء و تمام شرايط - حتى عدم ابتلاء به مزاحم اقوى - در آن وجود داشته باشد . بنابراين كه نماز مبتلا به ازاله ، باطل باشد . در نتيجه ، چنين صلاتى نمىتواند ناهى از فحشاء و منكر و معراج مؤمن باشد ، و ساير آثار هم نمىتواند برآن مترتب شود . آيا مىتوان گفت : نمازِ بدون قصد قربت ، ناهى از فحشاء و منكر و معراج المؤمن است ؟ حاصل اين كه اين آثار بر نمازى مترتب است كه داراى صحّت مطلقه باشد . پس دليل شما اقتضاى صحّت مطلقه مىكند درحالىكه مدّعاى شما ، صحّت مطلقه نيست . البته ما در آنجا گفتيم : به حسب ظاهر ، مرحوم آخوند در باب شرايط تفصيلى قائل نشده است . و ايشان در آخر بحث صحيح و اعم مسئله شرايط را عنوان مىكند . ابتدا به صورت احتمال مىفرمايد : « محتمل است ما بگوييم : شرايط ، از محل بحث خارج است » ، بدون اينكه تفصيلى قائل شود . امّا در آخر بحث مىفرمايد : ولى صحيح اين است كه بگوييم : « شرايط هم در باب صحّت و باب موضوع له و مسمّى معتبر است » « 1 » .\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 52\r\n","page_name":" 80 ","page_number":80},
  {"content":"\r\n\r\nولى بعيد است كه ايشان مسئله عدم ابتلاء به مزاحم اقوى يا چيزهايى كه از امر تأخر دارد - و خود امر هم متأخر از تسميه و موضوع له است - را در مقام تسميه دخيل بداند .\r\nروى اين استبعاد ، اشكال عدم تطبيق دليل بر مدّعا ، بر مرحوم آخوند وارد خواهد شد . اكنون كه از كلام مرحوم آخوند فارغ شديم ببينيم بزرگان شاگردان مرحوم آخوند مثل محقق عراقى رحمه الله ، محقق نائينى رحمه الله ، محقق كمپانى رحمه الله ، و استاد بزرگوار ما مرحوم آقاى بروجردى كه ساليان متمادى از محضر مرحوم آخوند استفاده كرده و از شاگردان مبرّز مرحوم آخوند بوده است در مقام تصوير جامع چه راهى را طى كرده‌اند ؟ محقق نائينى رحمه الله از ابتداى امر ، خود را راحت كرده و معتقد است : ما نيازى به تصوير قدر جامع نداريم . « 1 » ولى بزرگان سه‌گانهء ديگر ، تصوير جامع را پذيرفته‌اند .\r\n\r\n2 - كلام محقق عراقى رحمه الله\r\nجامع ، گاهى به صورت جامع مقولى ( يا ماهوى ) است ، مثلًا بين زيد و عَمرو و بكر و تمامى افراد انسان ، جامع ماهوى وجود دارد ؛ يعنى اين افراد ، در ماهيت واحد مشتركند و از مقولهء واحدى مىباشند و آن جامع ، انسانيّت و ماهيت انسان است . ولى در ما نحن فيه ، چنين جامعى نداريم . جامع ماهوى ، نه تنها بين مصاديق نمازهاى صحيح - مثل نماز حاضر و مسافر و متوضى و متيمم و قائم و قاعد - وجود ندارد بلكه بين اجزاء يك نماز صحيح هم وجود ندارد زيرا وحدت يك نماز ، وحدت اعتبارى است و چيزهايى كه اين وحدت اعتباريه بين آنها ملاحظه شده ، از مقولات مختلف و متباين مىباشند . بعضى از مقولهء « أين » و بعضى از مقولهء « فعل » و بعضى از مقولهء ديگرند . و در فلسفه ثابت شده است كه بين مقولات ، تباين كلّى وجود دارد و امكان ندارد بين مقولات ، يك جامع حقيقى و ماهوى تحقق داشته باشد . « 2 » لذا ايشان\r\n\r\n\r\n","description":"","footnote":"\r\n( 1 ) - أجود التقريرات ، ج 1 ، ص 35 و 36\r\n( 2 ) - نهاية الحكمة ، ج 1 ، ص 186\r\n","page_name":" 81 ","page_number":81},
  {"content":"\r\n\r\nمىفرمايد : ما حتى در يك نماز هم نمىتوانيم جامع ماهوى درست كنيم چه رسد به اينكه بخواهيم نمازهاى متعددى چون نماز حاضر و مسافر و متيمم و غريق و . . . را تحت يك ماهيت و يك مقوله درآورده و براى آنها جامع ماهوى درست كنيم ، چنين چيزى ممتنع است . از جامع ماهوى كه بگذريم ، در مرحلهء پايين‌تر ، به جامع عنوانى مىرسيم . جامع عنوانى به اين معناست كه افرادى تحت يك عنوان جمع باشند ، هرچند از نظر ماهيت و مقوله ، مختلف باشند ، مثل اينكه در باب نماز بگوييم : عنوان « الناهية عن الفحشاء و المنكر » جامع بين تمام نمازهاى صحيح است . « 1 » ولى ظاهراً چنين جامعى به عنوان موضوع له لفظ صلاة نيست . مؤيّد اين مطلب همان اشكالى بود كه مرحوم بروجردى بر كلام مرحوم آخوند وارد كرد و ما از كلام ايشان دفع كرديم . آن اشكال اين بود كه اگر عنوان « الناهية عن الفحشاء و المنكر » معناى موضوع له لفظ صلاة باشد بايد آيهء شريفه را اين‌گونه معنا كرد : إنّ الناهية عن الفحشاء و المنكر ناهية عن الفحشاء و المنكر .\r\nدرحالىكه نمىتوان با آيهء شريفه اين گونه برخورد كرد . اين مطلب در كلام مرحوم عراقى ذكر نشده ولى آنچه گفتيم مؤيدى است كه جامع عنوانى - مثل الناهية عن الفحشاء و المنكر - نمىتواند موضوع له لفظ صلاة باشد . پس جامع چيست ؟ ايشان مىفرمايد : جامع ، حصّه‌اى از وجودات است كه نمازهاى صحيح را دربر مىگيرد . توضيح : مثلًا نمازهاى فاسد را يك طرف و نمازهاى صحيح را طرف ديگر قرار مىدهيم و مىگوييم : براى ما دو حصّه وجود دارد : يك حصّه ، مشتمل بر وجودات نمازهاى صحيح و يك حصّه ، مشتمل بر وجودات نمازهاى فاسد است . و جامع بين\r\n\r\n\r\n","description":"","footnote":"\r\n( 1 ) - اين حرف ، با كلام مرحوم آخوند فرق ندارد . مرحوم آخوند مىفرمود : « از راه نهى از فحشاء و منكر ، به جامع پى مىبريم » . ولى آنچه در اينجا مىفرمايد - و بعد هم نفى مىكند - اين است كه نفس همين عنوان ، جامعيت داشته باشد به عنوان جامع عنوانى ، در مقابل جامع مقولى و ماهوى . ايشان مىفرمايد : اين مانند جامع مقولى مستحيل نيست .\r\n","page_name":" 82 ","page_number":82},
  {"content":"\r\n\r\nنمازهاى صحيح ، حصّه‌اى است كه مشتمل بر نمازهاى صحيح است . همان‌طور كه جامع بين نمازهاى فاسد ، حصّه‌اى است كه مشتمل بر نمازهاى فاسد است . بنابراين بعد از آنكه جامع ماهوى براى نمازهاى صحيح ، ممتنع بود و جامع عنوانى هم موضوع له نبود - اگرچه استحاله ندارد - جامع بين نمازهاى صحيح ، عبارت از عنوان « حصّه‌اى از وجودات كه شامل نمازهاى صحيح است » مىباشد . « 1 » اشكال بر كلام مرحوم عراقى به مرحوم عراقى عرض مىكنيم : آيا اين حصّهء از وجودات - كه به عنوان جامع مطرح است - عبارت از « وجود » است يا « كلّى و ماهيت » يا قسم سوم ؟ قسم سوم را نمىتوان تصور كرد بنابراين يا بايد بگوييد : اين حصّه از وجودات ، « ماهيت و كلّى » است و يا بايد بگوييد : « وجود » است . اگر بگوييد : « ماهيت » است . مىگوييم : شما تصوير جامع ماهوى را ممتنع دانستيد و گفتيد : مقولات متباين نمىتوانند تحت پوشش يك ماهيت و يك مقوله قرار بگيرند . و اگر بگوييد : « وجود » است . مىگوييم : اوّلًا : « وجود » ، مساوق با جزئيت است . هرجا كه وجود مطرح باشد ، جزئيت و تشخص هم همراه آن مىباشد . در اين صورت شما چگونه ملتزم شديد كه موضوع له لفظ صلاة - مثل اسماء اجناس - داراى عموميت است ؟ به عبارت ديگر : شما از يك طرف مىگوييد : « وضع و موضوع له در صلاة ، عام است » . و از طرفى مىگوييد : جامع بين افراد صحيحه ، « وجود » است . درحالىكه وجود ، مساوق با جزئيت است . و جزئيت ، با عموميت معناى موضوع له قابل جمع نيست .\r\n\r\n\r\n","description":"","footnote":"\r\n( 1 ) - مقالات الاصول ، ج 1 ، ص 141 - 144 ، نهاية الأفكار ، ج 1 ، ص 81 - 84\r\n","page_name":" 83 ","page_number":83},
  {"content":"\r\n\r\nثانياً : آيا شما ، اين وجودات را وجودِ واحد مىدانيد يا وجودات متعدّد ؟ اگر بگوييد : اين وجودات ، داراى وحدت مىباشند . مىگوييم : آيا ماهيات متباينه مىتوانند در وجودْ اتحاد داشته باشند ؟ يعنى آيا مىتوانند يك وجود داشته باشند ؟ مگر شما نمىگوييد : در صلاة ، ماهيات متباينه وجود دارد ؟ چگونه ماهيات متباينه ، در يك وجود جمع شده‌اند ؟ در باب عرض و معروض - با وجود اينكه قوام وجودى عرض ، به معروض است - اگر سؤال شود : آيا براى عرض و معروض ، دو وجود تحقق دارد يا يك وجود ؟ بدون ترديد خواهيد گفت : دو وجود تحقق دارد ، زيرا دو ماهيت و دو حقيقت است . وجودِ جسم ، يك چيز و وجودِ عرض ، چيز ديگرى است و براى ما در خارج دو وجود است يكى وجود جسم و ديگرى وجود بياض . به عبارت ديگر : نياز عرض به معروض ، اقتضاى اندكاك وجودى در معروض - به‌گونه‌اى كه در خارج ، فقط يك وجود داشته باشيم - را ندارد . وقتى در باب عرض و معروض چنين است آيا در مورد مقولات مختلف - كه صلاة را تشكيل داده‌اند - مىتوان گفت : « در يك وجود ، جمع هستند » ؟ در نتيجه ناچاريد بگوييد : اين حصّه از وجود ، وجوداتِ متعدد است . و ما مىگوييم : اگر وجوداتِ متعدد باشد جامع مىخواهد ؛ زيرا نماز براى هريك از وجودات - به نحو وضع عام و موضوع له خاص - وضع نشده است . بلكه به صورت وضع عام و موضوع له عام است و شما بايد بين اين وجودات ، قدر جامعى درست كنيد و هيچ جامعى نمىتوان بين اين‌ها درست كرد مگر جامع عنوانى و آن عنوان « الحصّة من الوجود ، المشتملة على الصحيح » است و اين عنوان ، خودش جامع عنوانى است .\r\n« الحصّة من الوجود » جزء حقيقت وجودات نيست بلكه عنوانى است كه اين وجودات را زير پوشش قرار داده است . و اگر قرار بود جامع عنوانى حلّال مشكل شما باشد ، همان عنوان « الناهية عن الفحشاء و المنكر » قابل‌قبول‌تر و بهتر از اين جامع عنوانى است كه شما بيان كرديد .\r\n\r\n","description":"","footnote":"","page_name":" 84 ","page_number":84},
  {"content":"\r\n\r\n\r\n3 - كلام محقق اصفهانى رحمه الله\r\nايشان ابتدا به عنوان مقدّمه مىفرمايد : سنخهء ماهيات و مفاهيم با سنخهء وجودات ، سنخهء متقابل و متعاكس است . يعنى در ماهيات و مفاهيم ، هرچه ابهامْ بيشتر باشد ، سعهء ماهيت بيشتر است و هرچه قيود واضحه كمتر باشد ، در سعهء اين ماهيت مؤثر است . و در مقابل ، هرچه ماهيت روشن‌تر باشد و قيودش واضح‌تر باشد ، از سعه و گستردگى آن كاسته خواهد شد . ولى مسئله وجودات و واقعيات ، بر عكس ماهيت و متقابل با ماهيت است . در ارتباط با وجودات ، هرچه وجود ، ضعيف‌تر و مبهم‌تر باشد ؛ نارساتر و مضيّق‌تر و محدودتر خواهد بود و هرچه روشن‌تر و بىابهام‌تر باشد ، سعهء دايرهء آن بيشتر خواهد بود تا اين كه برسد به ذات مقدس بارىتعالى كه واجب‌الوجود است . او به لحاظ اين كه روشن‌تر است و به قول حاجى سبزوارى : « يا من هو اختفى لفرط نوره » « 1 » شدّت نور و شدّت وجود ، گاهى آن عكس العمل را به وجود مىآورد . درحالىكه معناى اوّلى شدّت نور عبارت از وضوح بيشتر و روشنايى بيشتر است و واجب‌الوجود ، روى همين جهت است كه تمام سعه و گستردگى دربارهء او مطرح است ، به طورى كه تمامى موجودات عالم در پرتو نور وجود واجب‌الوجود مىباشند . نتيجه اين كه ماهيات و وجودات ، در اين جهت متعاكسند . هرچه ماهيت ، روشن‌تر باشد ، سعهء آن كمتر و هرچه مبهم‌تر باشد سعهء آن بيشتر است . ولى وجود ، هرچه روشن‌تر باشد سعهء آن بيشتر و هرچه ضعيف‌تر باشد سعهء آن كمتر است . پس از بيان مقدّمهء فوق مىفرمايد : ماهيات بر دو قسمند : قسم اوّل : عبارت از ماهيات اصيله و متأصّله است . ماهيت اصيل ، يعنى ماهيت به معناى حقيقى كه از نظر ماهيت ، هيچ نقص و كمبودى در آنها وجود ندارد ، مثل\r\n\r\n\r\n","description":"","footnote":"\r\n( 1 ) - شرح المنظومة ، قسم الفلسفة ، ص 5\r\n","page_name":" 85 ","page_number":85},
  {"content":"\r\n\r\nماهيت انسان كه عبارت از حيوان ناطق است . از خصوصيات ماهيت اصيل اين است كه در ذات آن ، هيچ ابهامى وجود ندارد . اگر از ما راجع به ماهيت انسان سؤال كنند ، مىگوييم : حيوان ناطق . تمام ماهيت انسان ، با وضوح و روشنى و بدون كم و زياد عبارت از حيوان ناطق است . ايشان مىفرمايد : اگر بخواهد ابهامى بر اين ماهيت عارض شود ، اين ابهام نمىتواند در مرحلهء ذات ماهيت مطرح باشد ، بلكه در ارتباط با خصوصيات فردى و عوارض مشخّصه آن مىتواند مطرح باشد ، مثلًا : اگر به ما گفتند : « انسانى در خانه است » . وقتى ما اين انسان را با ماهيتش ملاحظه كنيم ، هيچ‌گونه ابهامى براى ما وجود ندارد ولى همين انسان را اگر به لحاظ خصوصيات فردى او ملاحظه كنيم ، احتمالاتى در او جريان دارد ، سفيد پوست بودن ، سياه پوست بودن ، عالم بودن ، جاهل بودن ، بلندقد يا كوتاه قد بودن و . . . . قسم دوّم : ماهياتى است كه از آنها به ماهيات اعتباريه و غير متأصّله تعبير مىشود . اين‌ها عبارت از ماهياتى هستند كه از چند ماهيت ، تركيب يافته و از چند مقوله تشكيل شده‌اند ، و در حقيقت ماهيات متعدد را كنار هم گذاشته‌اند و با يك وحدت اعتبارى به آنها نگريسته‌اند ، مثل ماهيت صلاة . صلاة ، داراى ماهيت واحدى است ولى نه ماهيت اصيله بلكه ماهيت اعتباريه ، زيرا اجزاء و خصوصياتى كه در تشكيل اين ماهيت اعتبارى نقش دارند هركدام ، يك ماهيت اصيله متأصّله‌اند و هركدام ، يك مقوله‌اند . اين مقولات متباينه را شارع مقدس ، با يك وحدت اعتبارى به آنها نگريسته و اين واحد اعتبارى را موضوع براى حكم قرار داده و آثار و احكامى برآن مترتب كرده است . فرق اين ماهيات اعتباريه با ماهيات اصيله ، در يك جهت مهم اين است كه ما گفتيم : ماهيات اصيله ، در ذاتشان ابهامى نيست و ابهام ، همواره در ارتباط با عوارض و خصوصيات آن ماهيات است ولى ماهيات اعتباريه ، در ذاتشان ابهام وجود دارد يعنى معمولًا حدود و ثغور اين ماهيت واحدهء اعتباريه براى ما نامعلوم است . به عبارت روشن‌تر : ايشان مىفرمايد : وقتى به انسان نگاه مىكنيم مىبينيم\r\n\r\n","description":"","footnote":"","page_name":" 86 ","page_number":86},
  {"content":"\r\n\r\nماهيت آن روشن و واضح است ولى وقتى به نماز - به عنوان يك ماهيت اعتبارى - نگاه مىكنيم ، ملاحظه مىكنيم ماهيت آن مبهم و غير واضح است امّا اين ماهيت ، با همين ابهامى كه دارد در ذهن متشرعه مىآيد . هروقت متشرعه ، كلمهء صلاة را مىشنود ، همين ماهيت مبهم به ذهنش مىآيد . ولى نمىتواند آن را بيان كند . اين از قبيل « يدرك و لا يوصف » است . به‌همين‌جهت ، متشرعه اگر بخواهد آن را بيان كند از راه آثارش بيان مىكند و مىگويد : چيزى كه نهى از فحشاء و منكر مىكند ، آنچه در شبانه‌روز پنج بار خوانده مىشود ، آنچه به عنوان اساس احكام عمليه فرعيه مطرح است . و از راه اين عناوين ، همان ماهيت مبهم را - كه در ذهن او مىآيد - بيان مىكند . « 1 » سپس مىفرمايد : اين ابهامى كه در اينجا ذكر مىكنيم ، غير از ابهامى است كه در\r\n\r\n\r\n","description":"","footnote":"\r\n( 1 ) - ممكن است كسى بگويد : بيان مرحوم اصفهانى ، همان بيان مرحوم آخوند است . در پاسخ مىگوييم : اين كلام ، با كلام مرحوم آخوند فرق دارد زيرا : اوّلًا : در كلام مرحوم آخوند ، آثار صلاة مطرح بود ، يعنى چيزهايى كه صلاة ، در آنها مؤثر بود و به وجود آورندهء آنها بود ولى در كلام ايشان ، آثار - به اين معنا - مطرح نيست زيرا يكى از آثارى كه ايشان ذكر مىكند اين است كه « آنچه در شبانه روز ، پنج بار خوانده مىشود » درحالىكه اين اثر مثل نهى از فحشاء و منكر نيست . ثانياً : در كلام مرحوم آخوند ، مسئله تأثير و مسئله « الواحد لا يصدر إلّا من الواحد » مطرح بود ولى در كلام ايشان اين حرفها مطرح نيست . ثالثاً : يك فرق ماهوى كه بين كلام ايشان و كلام مرحوم آخوند وجود دارد اين است كه در كلام مرحوم آخوند ، از كلمهء صلاة چيزى نمىفهميم بلكه از راه آثار ، به آن معنا پى مىبريم . به‌همين‌جهت ما به مرحوم آخوند اشكال كرديم كه اگر كسى اين آثار را براى نماز نداند روى مبناى شما نبايد بتواند از كلمهء صلاة معنايى را استفاده كند زيرا از راه اين آثار است كه مىتوان به صلاة پى برد و هنگامى كه آثار ، كنار رود ، معناى صلاة هم كنار مىرود . ولى در كلام مرحوم اصفهانى اين گونه نيست . ايشان مىفرمايد : با شنيدن لفظ صلاة ، معناى مبهم آن به ذهن متشرعه مىآيد و متشرعه ، آن را درك مىكند ولى قادر به بيان آن نيست به‌همين‌جهت از راه آثار ، آن را بيان مىكند و مىگويد : آنچه نهى از فحشاء و منكر مىكند و . . . .\r\n","page_name":" 87 ","page_number":87},
  {"content":"\r\n\r\nنكره وجود دارد . در نكره ، مسئله ترديد مطرح است . وقتى كسى به شما مىگويد :\r\nجاءني رجلٌ ، در اين جمله كلمهء « رجل » به حسب واقع ابهام ندارد ولى با توجه به اين كه متكلّم ، مشخصات او را بيان نكرده است ؛ روح ترديدى در مخاطب به وجود مىآيد و مخاطب ، مردّد مىشود كه آيا اين رجل ، زيد است يا عَمرو است و يا بكر است ؟ ايشان مىفرمايد : اسم اين را ما ، ترديد مىگذاريم ولى ابهامى كه در اينجا مطرح مىكنيم مربوط به ذات و ماهيت است نه ترديد انسانها در معناى صلاة . بلكه صلاة ، ذاتاً ابهام دارد . سپس مىفرمايد : تصور نكنيد كه آنچه در ارتباط با الفاظ عبادات مىگوييم ، فقط در الفاظ عبادات مطرح است بلكه اين مسئله در تكوينيات هم نظائرى دارد مثلًا : خمر ، از اشياء متعددى ساخته مىشود ، از خرما ، انگور و . . . و اين‌ها از جهات مختلفى - مثل شكل ، رنگ ، شدت اسكار و . . . - با يكديگر تفاوت دارند ولى وقتى عرف ، كلمهء خمر را مىشنود ، قطعاً معنايى به ذهنش مىآيد ، امّا آن معنا نه انطباق بر خصوص خمر متخذ از انگور دارد و نه انطباق بر خصوص خمر متخذ از خرما دارد و نه انطباق بر رنگ خاص يا مرتبهء خاصى از اسكار دارد . حال از عرف سؤال مىكنيم : خمر چيست ؟ عرف نمىتواند توصيف كند ، به‌همين‌جهت آثارش را مطرح مىكند و مىگويد : همان چيزى كه مسكر است و عقل را زايل مىكند . محقق اصفهانى رحمه الله مىفرمايد : در باب صلاة نيز ما همين حرف را مىزنيم . سپس مىفرمايد : بعضى از محقّقين ، در نوع مشكّك از ماهيات اصيله نيز همين حرف را زده‌اند ، مثلًا در باب نور و وجود و امثال اين‌ها ملاحظه مىكنيم كه بالاترين مرتبهء وجود ، عبارت از واجب الوجود است ، بعد نوبت به ممكن الوجود مىرسد ولى در همين ممكن الوجود ، مراتب متعددى مطرح است . شدت وجود در مجرّدات با وجود در ماهيات تفاوت دارد و در خود ماهيات نيز وجود انسان با وجود حيوان فرق دارد . ايشان مىفرمايد : بعضى از اهل فن معتقدند :\r\nكلّى وجود مشكك ، بين مراتب مختلفه‌اى از وجود ، داراى يك ماهيت مبهمى است و\r\n\r\n","description":"","footnote":"","page_name":" 88 ","page_number":88},
  {"content":"\r\n\r\nبه همان ابهامش در ذهن استقرار پيدا مىكند و بايد از طريق آثار و خواص ، به آن ماهيت مبهم اشاره شود . بعد مىفرمايد : اين راهى كه ما طى كرديم - و غير از اين نمىشود طى كرد - هم براى صحيحى مفيد است و هم براى اعمى . يعنى صحيحى و اعمى ، معناى ماهيت صلاة را يك معناى مبهمى مىدانند ولى فرق بين آن دو اين است كه صحيحى وقتى مىخواهد آن معناى مبهم را به وسيلهء آثارش بيان كند مىگويد : چيزى است كه بالفعل ، ناهى از فحشاء و منكر است ولى اعمى - با توجه به اينكه نمازهاى فاسد را هم داخل در آن معناى مبهم مىداند - وقتى مىخواهد معناى مبهم صلاة را به وسيلهء آثارش بيان كند ، مىگويد : چيزى است كه اقتضاى نهى از فحشاء و منكر در آن وجود دارد . در اين صورت ، كلمهء « اقتضاء » بر نمازهاى فاسد هم تطبيق مىكند ؛ زيرا در هر نماز فاسدى هم اقتضاى نهى از فحشاء و منكر وجود دارد ولى وجود مانع نگذاشته است كه اين اقتضاء به مرحلهء عليت تامّه و فعليّت برسد . « 1 » اشكال بر كلام محقق اصفهانى رحمه الله : آيا وجداناً با شنيدن لفظ صلاة ، معناى مبهمى كه يدرك و لا يوصف است به ذهن متشرعه مىآيد ؟ وقتى آيهء شريفهء ( أقيموا الصلاة ) وارد شد آيا مردم ، از اين آيه چه چيزى فهميدند ؟ آيا معناى مبهمى به ذهن آنان آمد ؟ در اين صورت ، آيا اگر از آنان سؤال مىشد : « صلاة چيست ؟ » چه جوابى مىدادند ؟ هنوز كه مسئله نهى از فحشاء و منكر نيامده بود و اين‌طور نبود كه ( انّ الصلاة تنهى عن الفحشاء و المنكر ) قبل از ( أقيموا الصلاة ) آمده باشد ، زيرا اوّل نمىآيند اوصاف صلاة را ذكر كنند بعد بفرمايد : ( أقيموا الصلاة ) . و يا وقتى ( أقيموا الصلاة ) آمد ، هنوز خواندن پنج نوبت در شبانه روز نيامده بود . مسئله پنج نماز يوميّه ، در رتبهء متأخر از ( أقيموا الصلاة ) و در طول آن قرار داد و به عبارت دقيق‌تر : مسئله اوقات نماز ، از ( أقم الصلاة لدلوك الشمس إلى غسق الليل ) « 2 »\r\n\r\n\r\n","description":"","footnote":"\r\n( 1 ) - نهاية الدراية ، ج 1 ، ص 63 - 65\r\n( 2 ) - الإسراء : 78\r\n","page_name":" 89 ","page_number":89},
  {"content":"\r\n\r\nاستفاده مىشود . شما مىگوييد : اين ( أقم الصلاة ) كه در آيه آمده و معنايش اين است كه شما مىدانيد صلاة چيست و وجوب نماز را هم مىدانيد ، فقط آمده‌ايم اوقات نماز را براى شما بيان كنيم و بگوييم : اوقات نماز ، ( لدلوك الشمس إلى غسق الليل ) است .\r\nآيا صلاة در ( أقم الصلاة ) معنايش اين است ؟ يعنى همان چيزى كه در شبانه روز پنج نوبت خوانده مىشود . آيا مردم ، آيه را اين گونه معنا مىكنند ؟ پس ( لدلوك الشمس ) براى چه آمده است ؟ آيا مىتوانيم بگوييم : از ( أقم الصلاة ) يك معناى مبهمى را مىفهميم ؟ با چه چيزى به آن معناى مبهم اشاره كنيم ؟ آيه تازه مىخواهد اوقات صلاة را بگويد . زوال شمس تا نصف شب كه وقت براى چهار نماز است در اين آيه مطرح شده است . خلاصه اين كه ما نمىتوانيم بگوييم : « متشرعه ، از معناى صلاة ، يك معناى مبهم يدرك و لا يوصف را استفاده مىكنند و راه‌هاى معرفى آن معنا عبارت از راه‌هايى است كه بعد از دستور ( أقيموا الصلاة ) آمده است » . آيهء شريفهء ( انّ الصلاة تنهى عن الفحشاء و المنكر ) « 1 » بعد از مدتها نازل شده است و ما كه طلبه هستيم تا وقتى به كفاية الاصول نرسيده و حرف مرحوم آخوند را نديده‌ايم و يا تفسير آيه را مطالعه نكرده‌ايم اين آثار به ذهنمان نمىآيد . الآن هم كه چند روزى است در اين زمينه بحث مىكنيم باز وقتى من كلمهء « صلاة » را مىگويم ، به ذهن شما مسئله نهى از فحشاء و منكر نمىآيد ، تا چه رسد به متشرعهء كوچه و بازار كه اصلًا اطلاعى از اين آثار و خواص نماز ندارند ، ولى در عين حال ، وقتى كلمهء صلاة نزد متشرعه مطرح مىشود مىفهمند كه صلاة عبادتى است كه داراى اجزاء و شرايطى مىباشد و خصوصياتى - مثل روبه‌قبله بودن و . . . - در آن معتبر است . تمام اين خصوصيات ، در ذهن متشرعه نقش مىبندد . در اين صورت ، چگونه مىتوان گفت كه جز يك معناى مبهم يدرك و لا يوصف - كه با اين آثار بايد توصيف شود - به ذهن نمىآيد ؟ اين خلاف چيزى است\r\n\r\n\r\n","description":"","footnote":"\r\n( 1 ) - العنكبوت : 45\r\n","page_name":" 90 ","page_number":90},
  {"content":"\r\n\r\nكه ما در خارج و در برخورد با متشرعه مشاهده مىكنيم . در نتيجه كلام محقق اصفهانى رحمه الله با وجود جنبه‌هاى علمى قابل استفاده كه دارد ، نمىتواند مورد قبول باشد .\r\n\r\n4 - كلام مرحوم آيت اللَّه بروجردى\r\nايشان مىفرمايد : حقيقت و ماهيت صلاة ، عبارت از اين اعمال و افعال و اقوالى كه ملاحظه مىشود نيست . اگرچه ركوع و سجود و تكبير و تشهد و تسليم ، به عنوان اجزاء نماز نام‌گذارى شده‌اند و معناى اجزاء اين است كه نماز ، يك امر مركّبى است و اين‌ها هم اجزاء يا شرايط آن مركب مىباشند ولى واقعيت مسئله ، چيز ديگرى است .\r\nواقعيت ، اين است كه نماز ، يك حقيقت و خضوع و توجّه خاصى به خداوند است كه اين اجزاء به منزلهء مواد آن شناخته مىشوند ولى صورت ، عبارت از همان خضوع و توجه خاص است و همان‌طور كه در فلسفه مطرح است « شيئيت شىء ، به صورت آن است نه به مادهء آن » « 1 » در نتيجه ، نماز عبارت از همان خضوع خاص و توجه مخصوص است . سپس مىفرمايد : دليل بر اين مطلب ، اين است كه اگر عنوان نماز ، عنوان مركّبى بود ، مركّب وقتى تحقق پيدا مىكند كه تمام اجزاء آن ، وجود پيدا كرده باشند و اگر حتى يك جزء آن‌هم ناقص باشد ، نمىتوان گفت : مركّب ، موجود شده است . حال ببينيم آيا تعبيرى را كه درباره مركبات ديگر مىكنيم ، دربارهء نماز هم مىتوانيم پياده كنيم ؟ پاسخ اين سؤال ، منفى است زيرا ما در باب نماز مىبينيم از هنگام شروع تا هنگام ختم نماز عنوان صلاة را اطلاق مىكنيم ، مثلًا كسى كه تكبيرة الاحرام گفت ، در موردش مىگوييم : شرع فى الصلاة . در حالى كه نماز ، بعد از سلام تحقق مىيابد . پس چرا گفته مىشود : شرع في الصلاة ؟ يا اگر كسى مشغول نماز\r\n\r\n\r\n","description":"","footnote":"\r\n( 1 ) - شرح المنظومة ، قسم الفلسفة ، ص 128 ، نهاية الحكمة ، ج 2 ، ص 87\r\n","page_name":" 91 ","page_number":91},
  {"content":"\r\n\r\nاست و از شما سؤال كنند كه او چه مىكند ؟ جواب مىدهيد : هو في الصلاة ، و صلاة را ظرف براى اين شخص قرار مىدهيد . يا وقتى نماز تمام شد مىگوييد : فَرَغَ من الصلاة .\r\nآيا بعد از تمام شدن نماز مىگوييد : « الآن وُجِدَت الصلاة » ؟ ملاحظه مىشود كه تعبيراتى كه در مورد صلاة به كار مىرود با تعبيراتى كه در مورد ساير مركبات به كار مىرود تطبيق نمىكند . در مركبات ديگر ، قبل از تماميت اجزاء ، هيچ‌چيزى وجود پيدا نكرده است . بلكه بعد از تمام شدن اجزاء ، اوّلين آنِ مركّب و اوّلين زمان وجود آن مركّب آغاز مىشود ولى در باب نماز ، چنين تعبيراتى وجود ندارد .\r\nتعبيرات مربوط به نماز ، حاكى از اين است كه نماز يك حقيقتى ماوراء اين اجزاء و شرايط است . حقيقتى است كه به مجرّد گفتن تكبير ، تحقق پيدا مىكند و سپس تا آخر نماز ، ادامه مىيابد . اين‌ها همه دليل بر اين است كه عنوان صلاة ، عنوان مركّب نيست ، زيرا تعابيرى كه در مورد نماز به كار مىرود در مورد مركّبات ديگر وجود ندارد ، پس اين اجزاء به منزله مواد هستند ولى حقيقت صلاة عبارت از خشوع و خضوع خاص است و اين خشوع و خضوع در تمامى نمازها وجود دارد . موادّ ، گاهى از نظر كيفيت و گاهى از نظر كمّيت تغيير مىكند ، مثلًا ركوع معمولى و ركوع با اشاره تغيير كيفى است و نماز مسافر و حاضر تغيير كمّى است و اختلاف مواد در كيفيت و كميت ، هيچ لطمه‌اى به آن حقيقت واحد - كه عبارت از خضوع خاص است و در تمامى نمازهاى صحيح وجود دارد - وارد نمىكند . همان خضوع خاصى كه در نماز چهارركعتى است در نماز دوركعتى و حتى نماز غريق وجود دارد با اين كه از نظر صورت ، بين نماز غريق و نمازهاى ديگر تفاوت وجود دارد . سپس مىفرمايد : اين خضوع خاص ، فقط در نمازهاى صحيح وجود دارد و در نمازهاى باطل راهى ندارد . « 1 » مؤيدى براى كلام مرحوم بروجردى :\r\n\r\n\r\n","description":"","footnote":"\r\n( 1 ) - نهاية الاصول ، ج 1 ، ص 47 و 48\r\n","page_name":" 92 ","page_number":92},
  {"content":"\r\n\r\nاز تعبيراتى كه در روايات وارد شده و از عنوانى كه به « تكبيرة الإحرام » داده شده ، و كلمهء « تكبيرة » به « الإحرام » اضافه شده و در روايات هم مىفرمايد : « تحريمها التكبير و تحليلها التسليم » « 1 » ، معلوم مىشود كه نماز ، عبارت از يك حالت احرامى خاصّ است ، مانند حالت احرامى كه در حج تحقّق پيدا مىكند در حج با گفتن تلبيه و نيت حج ، حقيقتِ احرام تحقق مىيابد و اين حقيقتِ احرام ، تا آخر افعال حج ادامه پيدا مىكند يعنى تا زمانى كه مسئله حلق و تقصير - به عنوان محلّل - بيايد و انسان از احرام خارج شود . در ارتباط با نماز هم ، روايات اين گونه تعبير دارند : « تحريمها التكبير و تحليلها التسليم » يعنى صلاة را به منزلهء يك احرام صغير فرض كرده‌اند كه اين احرام با گفتن تكبيرة الإحرام - به قصد نماز - تحقق پيدا مىكند و انسان در حالت احرام صلاتى قرار مىگيرد و سپس ادامه مىيابد تا وقتى كه « السلام عليكم و رحمة اللّه و بركاته » بيايد و انسان را از نماز خارج كند . و همان‌طورى كه احرام حج داراى محرماتى است ، احرام صلاتى نيز محرماتى دارد . تكلّم ، استدبار قبله ، ضحك ، بكاء و . . . از امورى هستند كه به عنوان محرمات احرام صلاتى مطرح مىباشند . از اين تعبيرات در روايات استفاده مىشود كه صلاة غير از اين اعمال و افعال و اجزاء و شرايط است . صلاة حقيقت ديگرى است و به تعبير ايشان اين اجزاء به عنوان مادّه براى اين حقيقت مطرحند و شيئيت شىء به صورت آن است نه به مادّهء آن . « 2 » بررسى كلام مرحوم بروجردى كلام مرحوم بروجردى كلام بسيار جالبى است ولى در عين حال اشكالاتى در مورد آن مطرح است : اشكال اوّل : شما كه اجزاء نماز را به مواد تشبيه كرديد ، آيا ممكن است چيزى\r\n\r\n\r\n","description":"","footnote":"\r\n( 1 ) - وسائل الشيعة ، ج 4 ، ص 715 ( باب 1 من أبواب تكبيرة الأحرام و الافتتاح ، ح 10 ) .\r\n( 2 ) - شرح المنظومة ، قسم الفلسفة ، ص 128\r\n","page_name":" 93 ","page_number":93},
  {"content":"\r\n\r\nداراى ده ماده باشد و حقيقت و صورت آن به مجرّد گفتن يك ماده تحقق پيدا كند ؟\r\nشما مىگوييد : « حقيقت نماز - كه عبارت از آن خضوع خاص است - به گفتن تكبيرة الاحرام تحقق پيدا مىكند و بقيه‌اش جنبهء استدامه دارد » . ما مىگوييم : ركوع هم مانند تكبيرة الإحرام به عنوان يك ماده در صلاة دخالت دارد ، چگونه مىتوان تصور كرد بدون تحقق اين مادّه بتوان نماز را محقّق دانست ؟ اين كه شما مىگوييد : شيئيت شىء به صورت آن است نه به ماده‌اش ، آيا معناى اين عبارت اين است كه مادّه هيچ دخالتى در شيئيت شىء ندارد ؟ چنين چيزى كه نمىتواند معناى اين جمله باشد . بلكه براى شيئيت شىء ، هم ماده بايد باشد و هم صورت ، ولى آنچه اساس در شيئيت شىء است ، عبارت از صورت است نه ماده . در حالى كه لازمهء بيان شما اين است كه صورت ، بتواند بدون ماده تحقق پيدا كند تا شيئيت شىء هم به دنبال صورت تحقق پيدا كند .\r\nپس يا بايد شما بگوييد : « عنوان ماده و صورت در كار نيست » ، يا بايد اشكال را بپذيريد كه چگونه ممكن است ركوع و سجود - به عنوان ماده - مدخليت داشته باشند ولى قبل از تحقق آنها ، صلاة تحقق پيدا كرده باشد ؟ يعنى گويا در تحقق نماز ، نيازى به آمدن ركوع و سجود نيست . حتى اگر گفته شود : « اگر ركوع و سجود و ساير اجزاء آمد ، كشف مىكنيم كه نماز از اوّل تحقق داشته و اگر اين‌ها نيامد ، كشف مىكنيم كه نماز از اوّل تحقق نداشته است » .\r\nاين تعبير هم درست نيست . اجتماع موادّ ، كاشف از تحقّق صورت قبل از تحقّق مواد نيست حتى اگر تمام مواد هم جمع شوند كاشفيت از اين معنا ندارد كه صورت قبل از مادّه تحقّق پيدا كرده است و اين شايد از نظر فلسفه محال باشد چطور ممكن است صورت ، قبل از ماده تحقق پيدا كند . اشكال دوّم : ما اگر از متشرعه بپرسيم : آيا نماز ، غير از اين اجزاء و شرايط است و اين‌ها در ماهيت دخالت ندارد و آنچه در حقيقت و ماهيت دخالت دارد همان صورت است ؟ ظاهر اين است كه متشرعه ، اين معنا را تأييد نمىكند . بلكه اگر از متشرعه سؤال كنيم : نماز چيست ؟ شروع مىكند به بيان كردن اجزاء و شرايط و در ذهن او نمىآيد كه\r\n\r\n","description":"","footnote":"","page_name":" 94 ","page_number":94},
  {"content":"\r\n\r\nنماز داراى حقيقت ديگرى است . آن‌هم به كيفيتى كه مرحوم بروجردى بيان كرد . پاسخ از مؤيّدى كه ذكر شد : از روايت « تحريمها التكبير و تحليلها التسليم » « 1 » دو مطلب استفاده مىكنيم : مطلب اوّل : نماز ، با وجود اين كه از مقولات متباين و ماهيات متضاد تشكيل شده ولى در عين حال ، يك وحدت اعتباريه ، حاكم بر اين مقولات متباين است . همان‌طور كه در كلام مرحوم محقق اصفهانى ملاحظه شد . مطلب دوّم : با توجه به اين كه در حال نماز ، بعضى از امور براى انسان حرام است ، وجود اين محرمات به ضميمهء وحدت اعتباريه‌اى كه حاكم بر نماز است مصحّح اين مطلب شده كه بگويند : « تحريمها التكبير و تحليلها التسليم » . اگر گفته شود : « اين تعبير ، ظهور در كلام مرحوم بروجردى دارد » ، مىگوييم :\r\nمعنايى كه متشرعه از نماز در ذهن خود دارد ، قرينه بر اين است كه معناى روايت به كيفيتى كه ايشان فرموده است نمىباشد . علاوه بر اين كه روايت ، ظهور در كلام مرحوم بروجردى ندارد بلكه ظهور در اين دارد كه يك وحدت اعتباريه در كار است و در اين واحد اعتبارى ، يك عدّه امور ، حرام مىباشند كه با شروع نماز ، حرام شده و با فراغت از نماز ، حلال مىشوند . وحدت اعتبارى ، گاهى بين ماهياتى است كه در زمان واحد و در عرض واحد اجتماع دارند ، مثل اين كه امور متنوع و مختلفى را كنار هم قرار داده و با نظر وحدت به آنها نگاه كرده و اسم واحدى - چون اتومبيل - بر آنها قرار دهند . و گاهى آن مركّبى كه وحدت اعتباريه برآن حاكم است ، اجزائش به صورت طولى است ، يعنى يكى پس از ديگرى بايد تحقق پيدا كند و اين‌طور نيست كه در عرض هم جمع شده باشند ، مثل نماز . آيا اين امر مجوز اين نيست كه وقتى « تكبيرة الإحرام » را گفت ، بگوييم : شرع في\r\n\r\n\r\n","description":"","footnote":"\r\n( 1 ) - وسائل الشيعة ، ج 4 ، ص 715 ( باب 1 من أبواب تكبيرة الإحرام و الافتتاح ، ح 10 ) .\r\n","page_name":" 95 ","page_number":95},
  {"content":"\r\n\r\nالصلاة ؟ يا اگر در وسط صلاة بود بگوييم : هو في الصلاة ؟ يا در آخر بگوييم : فَرَغَ من الصلاة ؟ آيا به لحاظ طوليت اجزاء و حكومت وحدت اعتباريه ، مجوّزى براى اين نوع تعبيرات وجود ندارد ؟ يا اين كه حتماً بايد معناى نماز را يك معناى ديگر بدانيم ، غير از اين اجزاء و شرايط ، آن‌وقت بگوييم : شرع في الصلاة ؟ ظاهر اين است كه با توجه به آن ارتكاز متشرعه و به اين وحدت اعتباريه و طوليت اجزاء اين مركبى كه با ديدِ وحدت اعتبارى به آن نگاه شده ، مىتوانيم مجوّزى براى تعبيراتى كه مرحوم بروجردى ذكر كرد داشته باشيم . در نتيجه ، بيان مرحوم بروجردى - با وجود اين كه بيان جالبى است و مأنوس به ذهن مىباشد و با تعبيرات نزديك است - نمىتواند بيان قابل قبولى باشد .\r\n\r\n5 - كلام امام خمينى « دام ظلّه »\r\nايشان ابتدا مقدّمه‌اى را بيان فرموده كه در آن جهاتى مورد توجه قرار گرفته است : جهت اوّل : همان گونه كه در مباحث پيرامون معناى صحيح و فاسد ملاحظه شد ، صحّت و فساد از عوارض وجود ماهيت مىباشند . ماهيت ، وقتى به مرحلهء وجود خارجى رسيد ، گاهى متّصف به صحت و گاهى متّصف به فساد مىشود و تا وقتى كه وجود پيدا نكرده و در مرحلهء تقرّر ماهوىاش مىباشد ، نه اتّصاف به صحت دارد و نه اتصاف به فساد . صحّت و فساد ، در تكوينيات نيز به‌همين‌صورت است ، مثلًا ماهيت يك هندوانه را نمىتوان - قبل از وجود آن - معروض صحّت يا فساد دانست . ولى زمانى كه وجود پيدا كرد مىتواند معروض صحت يا فساد واقع شود و از اين جهت ، فرقى بين مركبات اعتباريه - مثل صلاة - با تكوينيات ، وجود ندارد . از اينجا براى ما روشن مىشود كه با توجه به اين كه در الفاظ عبادات ، وضع عام و موضوع له عام مىباشد ؛ معانى اين الفاظ عبارت از ماهيات و عناوين و كليات - قبل از آنكه به مرحلهء وجود برسند - مىباشد ، در نتيجه ، ما بايد معناى صلاة را قبل از آنكه به مرحلهء وجود برسد و صلاحيت براى معروضيت صحت و فساد پيدا كند ، بررسى كنيم و\r\n\r\n","description":"","footnote":"","page_name":" 96 ","page_number":96},
  {"content":"\r\n\r\nدر آن مرحله دنبال موضوع له نماز بگرديم . و در حقيقت ، صحت و فساد ، مربوط به يك مرحله و مسئله تسميه و وضع ، مربوط به مرحلهء ديگر است . مقام تسميه و وضع ، مربوط به مرحله ماهيات است و صحت و فساد ، مربوط به مرحلهء وجود خارجى است . جهت دوّم : صحت و فساد ، به معناى تماميت و نقص نيست . تقابل صحت و فساد ، تقابل تضادّ است ولى تقابل ميان تماميت و نقص ، تقابل ملكه و عدم است و اين شاهد بر اين است كه ما نمىتوانيم صحت را به معناى تماميت و فساد را به معناى نقص بگيريم بلكه تقابل بين اين دو ، تقابل تضادّ است . از اينجا ، مطلب ديگرى براى ما روشن مىشود كه به عنوان جهت سوّم در مقدّمهء امام خمينى « دام ظلّه » مىباشد . و آن اين است كه اگر تقابل ميان صحت و فساد ، تقابل تضادّ باشد ما نمىتوانيم متضادين را از امور اضافيه بشماريم و بگوييم : اين عمل ، نسبت به فلان چيز صحيح و نسبت به فلان چيز باطل است . يعنى آن‌گونه كه مرحوم آخوند در ذيل بحث صحت و فساد تصريح كرد كه صحت و فساد ، به اعتبار حالات و اشخاص و موارد فرق مىكند و ممكن است عملى ، نسبت به حالتى صحيح و نسبت به حالتى فاسد باشد ، در تقابل تضاد ، چنين چيزى مطرح نيست . وقتى مىگويند : « متضادين ، قابل اجتماع نيستند » به اين معناست كه در هيچ حالتى نمىتوانند با يكديگر جمع شوند . اگر بين سواد و بياض ، تضادّ تحقق داشت ، ديگر ممكن نيست چيزى نسبت به حالتى داراى عنوان سواد و نسبت به حالتى داراى عنوان بياض باشد . جهت چهارم : همهء اجزاء ، داخل در محلّ نزاع است ولى شرايط بر سه قسم است : قسم اوّل : شرايطى كه امكان اخذ در متعلّق داشت و در خارج هم در متعلّق اخذ شده بود ، مثل : طهارت ، ستر ، استقبال و . . . . اكثر شرايط ، از اين قبيل مىباشند . قسم دوّم : شرايطى كه امكان اخذ در متعلّق دارد ولى در متعلّق اخذ نشده است ، مثل عدم وجود مزاحم اقوى در مسئله صلاة و ازاله ، بنا بر قول كسانى كه نماز را با\r\n\r\n","description":"","footnote":"","page_name":" 97 ","page_number":97},
  {"content":"\r\n\r\nوجود امر به ازاله باطل مىدانند . معناى بطلان صلاة اين است كه يكى از شرايط صحت نماز ، عدم وجود مزاحم اقوى است . قسم سوّم : شرايطى كه امكان اخذ در متعلّق را ندارد و طبيعتاً اخذ هم نشده است ، مثل قصد قربت به معناى اتيان به داعى امر ، بنا بر نظر مرحوم آخوند كه مىفرمايد : قصد قربت - به معناى اتيان به داعى امر - نمىتواند در متعلّق اخذ شود . ما گفتيم : قسم اوّل از شرايط ، بدون اشكال داخل در محل نزاع صحيحى و اعمى است . امّا قسم دوّم و سوّم را مرحوم نائينى خارج از محلّ نزاع دانسته و دخول آنها را - در محلّ نزاع - ممتنع دانستند ولى ما گفتيم : دخول اين دو قسم - در محلّ نزاع - استحاله‌اى ندارد هرچند ظاهر اين است كه اين دو قسم داخل در محلّ نزاع نيستند و صحيحى ، اين دو قسم را خارج از مسمى و موضوع له مىداند . حضرت امام خمينى « دام ظلّه » سپس مىفرمايد : اين جهت چهارم ، ما را متوجه به اين مطلب مىكند كه صحيحى مىخواهد بگويد :\r\nاين الفاظ براى اجزاء و خصوص شرايط قسم اوّل وضع شده اگر ماهيت صلاة به اين كيفيت در خارج تحقق پيدا كرد ، يعنى فقط اجزاء و شرايط قسم اوّل را داشت و شرايط قسم دوّم و سوّم در آن وجود نداشت نمىتوان آن را « صلاة صحيحة » ناميد زيرا قوام صحت نماز به قصد قربت است ، كه داخل در شرايط قسم سوّم بود . در نتيجه بايد بگوييم : آنچه را صحيحى در مقام تسميه معتقد است ، معنايش اين نيست كه اگر در خارج هم وجود پيدا كرد ، اتّصاف به صحت پيدا كند ؛ زيرا در اتصاف به صحت در خارج ، تمام اقسام شرايط دخالت دارند هرچند اين شرايط - قسم دوّم و سوّم - از مقام تسميه خارجند . حضرت امام خمينى « دام ظلّه » پس از بيان مقدّمه فوق ، وارد در اصل بحث شده و مىفرمايد : الفاظى كه براى مركّبات - چه مركّبات حقيقيه و چه مركّبات اعتباريه - وضع مىشوند به چند صورت مىباشند : صورت اوّل : لفظى را كه براى مركّبى در نظر مىگيرند ، در آن مركّب ، هم موادّ\r\n\r\n","description":"","footnote":"","page_name":" 98 ","page_number":98},
  {"content":"\r\n\r\nمخصوصى را رعايت كنند و هم هيئت خاصى را در نظر گيرند ، به طورى كه اگر آن مواد ، كمترين تغييرى - به زياده يا نقيصه - پيدا كند يا آن هيئت ، كمترين تغييرى پيدا كند ، اطلاق لفظ برآن به صورت مجاز خواهد بود . صورت دوّم : در بعضى از موارد ، مواد مخصوصى در نظر گرفته نشده ولى هيئت مخصوصى در آن ملاحظه شده است . صورت سوّم : گاهى - برعكس مورد قبل - هيئت مخصوصى در نظر گرفته نشده ولى مواد مخصوصى ملاحظه شده است . صورت چهارم : در بعضى از مركّبات ، نه مواد مخصوصى ملاحظه شده و نه هيئت خاصّى در نظر گرفته شده است بلكه به اعتبار اين كه اين مركّب ، يك غرض خاصى را تأمين مىكند ، لفظ را به اعتبار ترتّب آن اثر وضع كرده‌اند . مثلًا « خانه » به جايى گفته مىشود كه براى سكونت مهيّا شده است . فرقى نمىكند كه موادّ آن خشت باشد يا آجر يا سنگ و . . . و هيئت آن مربع باشد يا مستطيل يا . . . ، اين‌ها دخالتى در معنا و موضوع له ندارند . سپس مىفرمايد : چه مانعى دارد كه در باب صلاة نيز بگوييم : صلاة ، لفظى است كه براى يك مركّب اعتبارى شرعى وضع شده كه نه مادّهء معينى - از قبيل قرائت و . . . - در موضوع له آن دخالت دارد و نه هيئت معينى - مثل قيام و قعود و . . . - در موضوع له آن دخالت دارد ، مثل عنوان « خانه » كه ملاحظه كرديد . و در صلاة ، حتى محدوديتش به اين نحو هم نيست كه كسى بگويد : صلاة ، ماهيتى است كه « إذا وجدت في الخارج لا تنطبق الّا على الأفراد الصحيحة » ، زيرا ما شرايط قسم دوّم و سوّم را خارج كرده و گفتيم : اين دو قسم از شرايط ، از موضوع له و ماهيت صلاة خارج مىباشند . اين ماهيت حتى در نماز بدون قصد قربت و نماز مزاحم با ازاله تحقق دارد . خلاصه اين كه صلاة ، يك مركّب اعتبارى خاصى است كه بر نماز مسافر ، نماز حاضر ، نماز ايستاده ، نماز نشسته ، نماز خوابيده و . . . صدق مىكند و عرف متشرعه نيز به هريك از اين‌ها كه مراجعه كند ماهيت صلاة را در آنها مىيابد و حكم مىكند كه مثلًا زيد در حال\r\n\r\n","description":"","footnote":"","page_name":" 99 ","page_number":99},
  {"content":"\r\n\r\nنماز خواندن است . سپس مىفرمايد : ولى در عين حال كه اين حرف را مىزنيم در دو مورد با مشكل مواجه مىشويم كه يكى از آن دو قابل توجيه است ولى ديگرى را نمىتوان توجيه كرد : مورد اوّل ، صلاة غريق است . غريق وقتى با آن توجّه قلبى نماز مىخواند و در ظاهر حتى قدرت اشاره به چشم و ابرو هم ندارد ، چگونه مىتوان آن توجه قلبى را صلاة ناميد ؟ ايشان مىفرمايد : در توجيه اين مورد مىتوان گفت : اطلاق صلاة بر صلاة غريق ، اطلاق حقيقى نيست بلكه به نحو مجاز و مسامحه است همان گونه كه در ارتباط با صلاة ميت گفتيم كه احتمالًا از دايره صلاة بيرون است . مورد دوّم ، اين است كه شما شرايط قسم اوّل را داخل در محل نزاع دانسته و شرايط قسم دوّم و سوّم را از محل نزاع خارج دانستيد با اين كه شرايطى چون طهارت - از شرايط قسم اوّل - دخالتى در كيفيت صلاة ندارد ، كسى كه مشغول نماز است ، متشرعه مىگويد : « هذا الشخص يصلّي » ، كجاى اين نوشته كه « إنّه مع الطهارة » ؟\r\nطهارت كه ديدنى نيست . و به عبارت علمى : در باب اجزاء - در مثل خانه و امثال آن - هرچند مواد و هيئت خاصى دخالت ندارند ولى اجزاء ، ملموس و محسوسند . هر جزء و هر ماده‌اى در نظر گرفته شود ، بالاخره ديده مىشود . ولى در باب شرايط ، خود شرايط ، داخل در موضوع له و مسمّى نيستند بلكه تقيّدشان دخالت دارد و به تعبير ديگر : معيّت آنها مطرح است .\r\nولى آيا اين معيّت ، از كجا احساس مىشود ؟ از كجا مىتوان فهميد اين صلاة با طهارة است و آن ديگرى بدون طهارت است تا به اوّلى بگوييم : هذه صلاة و به دوّمى بگوييم : هذه ليست بصلاة ؟ آنچه فاقد طهارت است - از نظر جنبهء تركيبى - چه نقصى در آن وجود دارد ؟ خلاصه اين كه در باب اجزاء مىتوانيم مسئله را تمام كنيم ولى در باب شرايط قسم اوّل ، اين مشكل براى ما پيش مىآيد . « 1 »\r\n\r\n\r\n","description":"","footnote":"\r\n( 1 ) - مناهج الوُصول إلى علم الاصول ، ج 1 ، ص 155 - 158 و تهذيب الاصول ، ج 1 ، ص 75 - 78 .\r\n","page_name":" 100 ","page_number":100},
  {"content":"\r\n\r\nبررسى كلام امام خمينى « دام ظلّه » حضرت امام خمينى « دام ظلّه » ، با دو اشكالى كه مطرح كردند نشان دادند كه اين راه هم نمىتواند به عنوان تصوير جامع مطرح شود ، زيرا جامعى كه مستلزم اين باشد كه ما صلاة غريق را به صورت استثناء منقطع خارج كنيم و ناچار شويم حتى شرايط قسم اوّل را كنار بزنيم ، در حقيقت ، تصوير جامع نيست . ما حتى اگر صلاة ميت را خارج از عنوان صلاة بدانيم ولى صلاة غريق را نمىتوانيم خارج كنيم . نتيجه اقوال در ارتباط با تصوير جامع صحيحى از آنچه گفته شد معلوم گرديد كه هيچ‌يك از اقوال مذكور نتوانست براى ما جامع روشن و خالى از اشكال را مطرح كند . به‌همين‌جهت در اينجا ما به بحث ديگرى مىپردازيم و آن بحث پيرامون كبراى مسئله است يعنى ببينيم آيا اصولًا ما قدر جامع را براى چه مىخواهيم ؟\r\n\r\nما چه نيازى به قدر جامع داريم ؟\r\nدر اين زمينه دو نظريه وجود دارد :\r\n\r\nنظريهء اوّل\r\nيك وقت هدف ما از تصوير قدر جامع - بنا بر قول صحيحى - هدفى است كه مرحوم آخوند تعقيب مىكرد . ايشان ، پس از ذكر لزوم تصوير جامع فرمود : صحيحى مىتواند تصوير جامع كند . سپس وقتى نوبت به اعمى رسيد مواردى را به‌عنوان قدر جامع ذكر كرده و همه را مورد اشكال قرار مىدهد و از اين راه ، ادعاى خود را - كه عبارت از وضع الفاظ براى صحيح است - اثبات مىكند . « 1 »\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 36 - 42\r\n","page_name":" 101 ","page_number":101},
  {"content":"\r\n\r\nبررسى نظريه مرحوم آخوند : اگر ما مسئله جامع را در ارتباط با اين هدف دنبال كنيم جوابش اين است كه : اوّلًا : تصوير قدر جامع ايشان نيز - مانند ساير تصاوير براى قدر جامع - مورد اشكال و مناقشه بود . ثانياً : قسمت مهمّى از بحث ما در صحيح و اعم در ارتباط با حقيقت و مجاز است .\r\nكسانى كه قائل به ثبوت حقيقت شرعيه‌اند وقتى در مسئله صحيح و اعم بحث مىكنند ، اين بحث بين آنان مطرح مىشود كه در اين حقيقت شرعيه مستحدثه ، آيا معناى حقيقى صلاة ، خصوص صلاتى است كه منطبق بر افراد صحيح باشد يا اين كه معناى حقيقى صلاة ، معناى عامّى است كه هم منطبق بر افراد صحيح است و هم منطبق بر افراد فاسد ؟ پس گويا بحث صحيحى و اعمّى ، بحث در حقيقت و مجاز است . آن‌وقت به مرحوم آخوند ، اشكال مىشود كه : مگر تصوير جامع هم يكى از علائم حقيقت بودن است ؟ ما علائم حقيقت و مجاز را بررسى كرديم ، علائم حقيقت ، عبارت از تبادر ، عدم صحت سلب و اطّراد - با اشكالى كه داشت - بود و علامت چهارمى به عنوان « تصوير جامع » براى تشخيص حقيقت از مجاز مطرح نبود . در حالى كه شما تصوير جامع را براى بدست آوردن معناى حقيقى مطرح كرديد و در واقع ، علامتى به علائم حقيقت و مجاز اضافه كرديد . بنابراين اگر بخواهيم بر مبناى كلام مرحوم آخوند پيش رويم نه تصوير جامع مىتوانيم داشته باشيم و نه تصوير جامع براى ما مفيد خواهد بود .\r\n\r\nنظريه دوّم\r\nاگر ما قول صحيحى را از راه تبادر يا از راه صحت سلب صلاة از صلاة فاسده ثابت كرديم نه از راه تصوير قدر جامع ، در اينجا اين بحث مطرح مىشود كه : ما\r\n\r\n","description":"","footnote":"","page_name":" 102 ","page_number":102},
  {"content":"\r\n\r\nچه‌كاره‌ايم كه تصوير جامع كنيم ؟ تصوير جامع را شارع و واضع بايد مطرح كند . ما وقتى معناى صحيح به ذهنمان متبادر شد مىفهميم كه شارع ، يك جامعى بين افراد صحيح در نظر گرفته و لفظ صلاة را برآن وضع كرده است - چون وضع عام و موضوع له عام است - ولى كدام ضرورت اقتضاء مىكند كه ما تصوير جامع كنيم ؟\r\nمگر براى ما ضرورت دارد كه آنچه را شارع متصدى شده ، درك كنيم ؟ ما به لحاظ اين كه وضع عام و موضوع له عام است مىدانيم كه شارع مقدس يك جامعى را در نظر گرفته ولى آيا آن جامع كدام است ؟ براى ما ضرورتى ندارد كه دنبال آن بگرديم .\r\nحتى از راه آثار هم - آن‌گونه كه مرحوم آخوند مىفرمايد - لازم نيست كه ما آن جامع را بدست بياوريم . ما در مقام تسميه و وضع دخالتى نداشتيم بلكه ما از انضمام دو مطلب دريافتيم كه بايد جامعى در كار باشد و شارع آن جامع را در نظر گرفته است يكى از آن دو مطلب اين بود كه در ما نحن فيه وضع عام و موضوع له عام است و ديگر اين كه مقتضاى تبادر ، يك معنايى است كه نمازهاى فاسد از آن بيرون است . حال كه چنين است براى ما چه ضرورتى دارد كه تصوير جامع كنيم ؟ سؤال : اگر ما جامع را ندانيم چيزى به ذهنمان انسباق و تبادر پيدا نمىكند پس چگونه مىتوانيم از راه تبادر آن معنا را بدست آوريم ؟ جواب : اين جهت ، مانعى ندارد . در خيلى از موارد ، الفاظى وجود دارد كه از آنها معنايى واضح و روشن به ذهن مىآيد ولى انسان نمىتواند حقيقتِ آن معانى را بيان كند . البته نه به معناى اين كه لفظ ، اجمال دارد يا در معنا ابهام وجود دارد بلكه معنا را انسان مىفهمد ولى به حقيقتِ آن نمىتواند وقوف پيدا كند . مثلًا آيا لفظ « وجود » لفظ مبهمى است ؟ اگر مبهم است چرا براى معناى آن اصالت قائليد ؟ بنابراين ابهامى ندارد ولى در عين حال نمىتوانيم حقيقتِ وجود را بيان كنيم . در نتيجه جامعى وجود دارد و اين جامع براى شارعْ معين است و از طريق تبادر هم براى ما روشن است ولى تصوير آن براى ما ضرورتى ندارد . « 1 »\r\n\r\n\r\n","description":"","footnote":"\r\n( 1 ) - رجوع شود به : مناهج الوصول إلى علم الاصول ، ج 1 ، ص 165 - 167 و تهذيب الاصول ، ج 1 ، ص 84 و 85\r\n","page_name":" 103 ","page_number":103},
  {"content":"\r\n\r\n\r\nآيا براى صحيحى ، تصوير جامع استحاله دارد ؟\r\nآنچه تا اينجا گفتيم بر مبناى اين بود كه تصوير جامع صحيحى ، ممكن باشد . ولى مرحوم آخوند مىفرمايد : ممكن است كسى اشكال كرده و بگويد : تصوير جامع براى صحيحى غيرممكن و براى اعمّى ممكن است . اگر چنين كسى بتواند ادعاى خود را به اثبات برساند ، بايد قول اعمّى را پذيرفت . مستشكل مىگويد : جامع بين نمازهاى صحيحه ، يا امر مركّب است و يا امر بسيط . « 1 » ولى هيچ‌يك از اين دو را نمىتوان به عنوان جامع فرض كرد . توضيح : اگر جامع را امر مركّب داراى اجزاء فرض كنيم دو اشكال دارد : اوّلًا : مركّب داراى دو حالت است . اگر اجزائش تامّ باشد ، متّصف به صحت ، و اگر ناقص باشد متّصف به فساد مىشود . ثانياً : مركّب ، هرچه باشد در حالتى صحيح و در حالتى فاسد است - بنا بر آنچه خود مرحوم آخوند قبول كردند و از اين جهت ، مورد قبول هم هست - بنابراين نمىتوان امر مركّبى را به عنوان جامع بين افراد صحيحه فرض كرد . و اگر جامع را امر بسيط فرض كنيم ، دو احتمال در آن جريان پيدا مىكند : احتمال اوّل : امر بسيط ، عنوان « مطلوبٌ » باشد . اين عنوان ، منطبق بر نمازهاى صحيحه است . احتمال دوّم : امر بسيط ، عنوانى باشد كه نتوانيم اسم آن را ببريم ولى ملازم با عنوان « مطلوبٌ » باشد . و احتمال سوّمى جريان ندارد . مستشكل مىگويد : اگر بخواهيم جامع را عنوان « مطلوبٌ » بگيريم داراى سه\r\n\r\n\r\n","description":"","footnote":"\r\n( 1 ) - ما در سابق گفتيم : جامع بايد امر بسيط باشد ولى اين مستشكل هر دو صورت را فرض مىكند .\r\n","page_name":" 104 ","page_number":104},
  {"content":"\r\n\r\nاشكال است : اوّلًا : در اين صورت ، بايد كلمهء « صلاة » و كلمهء « مطلوب » مترادف باشند ، درحالىكه بين اين دو لفظ ، هيچ‌گونه ترادفى در كار نيست . ثانياً : عنوان مطلوب ، بعد از تعلّق امر ، تحقّق پيدا مىكند ، درحالىكه مقام تسميه و وضع ، قبل از تعلّق امر است . ابتدا صلاة براى چيزى وضع مىشود و سپس طلب و امر به آن تعلّق مىگيرد و نمىتوان عنوانى را كه به‌واسطهء تعلّق طلب تحقّق پيدا مىكند در مقام تسميه و مسمّى به كار برد . ثالثاً : در دوران امر بين اقلّ و اكثر ارتباطى در باب نماز - مثلًا اگر شك شود كه سوره جزء نماز است يا نه ؟ - محققين در اينجا اصل برائت عقليه را جارى مىكنند و حكم مىكنند كه مقتضاى برائت عقلى اين است كه سوره براى نماز جزئيت ندارد درحالىكه اگر معناى نماز عنوان « مطلوب » باشد نمىتوانيم برائت عقليه را جارى كنيم ، زيرا اگر عنوان مأمور به ما مشخص است و شك داريم كه در خارج ، آيا بدون سوره تحقّق پيدا مىكند يا نه ؟ در اينجا شك در محصِّل و محقِّق داريم و در چنين صورتى ، همه قائل به اصالة الاشتغال مىباشند و اصالة البراءة را جارى نمىكنند . و اگر جامع را عنوانى فرض كنيم كه ملازم با عنوان « مطلوب » است در اين صورت مىگوييم : اگر معناى نماز ، عنوانى ملازم با عنوان « مطلوب » است ، در مقام عمل بايد يقين كنيد كه اين عنوان تحقّق پيدا كرده است و به عبارت ديگر : در دوران امر بين اقل و اكثر ارتباطى ، اگر نماز را بدون سوره خوانديد براى شما احراز نشده كه عنوان ملازم با « مطلوبٌ » تحقق پيدا كرده است بلكه در اينجا شك در محصِّل و محقِّق داريد و در چنين موردى اصالة الاشتغال جارى مىشود درحالىكه بناء فقهاء بر اجراء اصالة البراءة است . در نتيجه ، بنا بر قول صحيحى ، نه جامع مركّب امكان دارد و نه جامع بسيط . و اگر اين اشكال ثابت شود در همين‌جا قول صحيحى از اعتبار ساقط شده و ما ناچار\r\n\r\n","description":"","footnote":"","page_name":" 105 ","page_number":105},
  {"content":"\r\n\r\nمىشويم قول اعمّى را بپذيريم . مرحوم آخوند كه قائل به وضع براى صحيح است در جواب از اين اشكال فرموده است : ما مىگوييم : جامع ، عبارت از امر بسيطى است كه ملازم با عنوان « مطلوب » است . شما مىگوييد : در اين صورت بايد در دوران امر بين اقلّ و اكثر ارتباطى قائل به اصالة الاشتغال شويم زيرا عنوان شك در محصِّل و محقِّق پيدا مىشود و ما نمىدانيم اين عنوان آيا با نماز بدون سوره تحقّق پيدا مىكند يا نه ؟ و در چنين موردى بايد اصالة الاشتغال را جارى كرد درحالىكه مشهور كه قائل به صحيح هستند در چنين جايى اصالة البراءة را جارى مىكنند . مرحوم آخوند مىفرمايد : ما همين احتمال را اخذ مىكنيم و درعين‌حال قائل به اصالة البراءة مىشويم . زيرا مسألهء شكّ در محصِّل ، غير از ما نحن فيه است . مسألهء شك در محصِّل - كه مجراى اصالة الاشتغال است - جايى است كه مأمور به ما ، مسبّبى باشد كه اين مسبّب داراى وجود مستقل است و ما در ارتباط با اجزاء سبب ترديد داشته باشيم . سبب هم داراى وجود مستقلى است و اين گونه نيست كه سبب و مسبّب ، اتحاد وجودى داشته باشند . سبب و مسبّب ، تلازم در وجود دارند و معناى تلازم در وجود اين است كه دو وجود در كار است يك وجود در ارتباط با سبب و يك وجود در ارتباط با مسبب . ولى وجود مسبّب ، ملازم با وجود سبب است . مىفرمايد : شك در محصِّل و محصَّل ، در مورد سبب و مسبّب پياده مىشود كه يك وجودى به نام وجود مسبّب ، مأمور به است و ما در اجزاء سبب ترديد داشته باشيم ، نمىدانيم كه اين سبب نُه جزء است يا ده جزء ؟ و در حقيقت نمىدانيم كه اگر در ارتباط با وجود سبب به نُه جزء اكتفا كنيم ، مسبّب در خارج تحقّق پيدا مىكند يا نه ؟ اينجا به‌لحاظ اين كه مأمور به ، مسبّب است و ما چاره‌اى نداريم كه - در مقام امتثال و فراغ ذمّه - يقين به تحقّق مأمور به در خارج داشته باشيم ، به‌همين‌جهت بايد آن جزء\r\n\r\n","description":"","footnote":"","page_name":" 106 ","page_number":106},
  {"content":"\r\n\r\nمشكوك از سبب را حتماً در خارج ايجاد كنيم زيرا بدون آن جزء ، براى ما تحقّق مأمور به در خارج احراز نشده است . اشتغال يقينى فراغ يقينى لازم دارد . مثل اين كه در باب طهارات سه‌گانه در باب وضو اين احتمال داده شده كه آنچه در باب وضو ، مأمور به است عبارت از غَسْلَتان و مَسْحَتان نيست بلكه مأمور به ، عبارت از طهارت معنويه و نفسانيه‌اى است كه مسبّب از اين غَسْلَتان و مَسْحَتان است و آنچه كه شرطيت براى نماز دارد ، همان طهارت نفسانيه و معنويه است . اگر ما در باب وضو چنين حرفى را زديم و بعد شك كنيم آيا فلان چيز براى وضو جزئيت دارد يا نه ؟ شرطيت دارد يا نه ؟\r\nبراساس قاعده شكّ در محصِّل ، چاره‌اى جز اجراى اصالة الاشتغال نداريم . خلاصه اين كه شك در محصِّل ، جايى است كه دو وجود باشد همان‌طور كه غَسْلَتان و مَسْحَتان يك وجود است و طهارت معنويه وجود ديگر است و بنا بر اين قول ، يك امر ، متحصّل از غَسْلَتان و مَسْحَتان است . اينجا جاى اصالة الاشتغال است . ولى در ما نحن فيه كه مسمّاى صلاة را يك عنوان ملازم با « مطلوب » مىدانيم و به‌عبارت ديگر : جامع را عبارت از يك عنوان ملازم با « مطلوب » قرار مىدهيم ؛ بين جامع و نمازى كه در خارج تحقّق پيدا كرده عنوان سببيت و مسبّبيت تحقّق ندارد و دو وجود نيستند بلكه جامع با نماز خارجى اتحاد وجودى دارد ، همان‌طورى كه كلّى طبيعى با مصاديقش از نظر وجود متّحدند به اين معنا كه اگر زيد ، در خارج وجود پيدا كرد ما نمىتوانيم بگوييم : در اينجا دو وجود مىباشد ، يك وجود در ارتباط با انسان و وجود ديگر در ارتباط با زيد و فرد انسان . معناى اين كه وجود طبيعى با وجود فرد متّحد است اين است كه ما در خارج بيش از يك وجود نداريم . مرحوم آخوند مىفرمايد : مسألهء جامع با اين صلاة نُه‌جزئى كه در خارج تحقّق پيدا مىكند عنوانش عنوان محصِّل و محصَّل نيست . زيرا ما در خارج دو وجود نداريم ، سببيت و مسبّبيت نداريم ، بلكه آن جامع - از نظر وجود - متّحد با اين صلاة خارجى است . به‌همين‌جهت ، اگر شما شك كرديد كه نماز ، نُه جزء است يا ده جزء ؟ اين شكّ به عنوان شكّ در محصِّل مطرح نيست بلكه شكّ شما گويا در خود مأمور به است كه\r\n\r\n","description":"","footnote":"","page_name":" 107 ","page_number":107},
  {"content":"\r\n\r\nآيا مأمور به ، نه جزء است يا ده جزء . بنابراين ، چه مانعى دارد كه ما اصالة البراءة را جارى كنيم ، در عين اين كه جامع را امر بسيطى مىدانيم كه ملازم با عنوان « مطلوب » است . « 1 » بررسى كلام مرحوم آخوند : از اينجا ما مىخواهيم مسئله را به ثمرهء نزاع بين صحيحى و اعمى ارتباط دهيم و اين امر به دو جهت است : جهت اوّل : جوابى كه مرحوم آخوند ، نسبت به اين اشكال مطرح كرد ، با حرفى كه در ثمرهء نزاع بين صحيحى و اعمى مطرح كرد ، ارتباط دارد . جهت دوّم : اگرچه بحث ما در تصوير جامع - بنا بر قول صحيحى - به طول انجاميد ولى مىخواهيم از دست اين بحث كه « بنا بر قول اعمى چگونه مىتوان تصوير جامع كرد ؟ » نجات يابيم ، زيرا - همان گونه كه گفتيم - اعمى يا مىتواند تصوير جامع كند و يا نمىتواند . اگر بتواند تصوير جامع كند ، نفعى از اين تصوير جامع نمىبرد ، چون تصوير جامع ، به عنوان يكى از علائم حقيقت نيست . بنابراين اگر اعمى بتواند تصوير جامع كند ، دليل بر صحت قول او نيست و اين مطلب را ما در مورد صحيحى هم ذكر كرديم . در نتيجه وجوهى كه در كلام مرحوم آخوند به عنوان تصوير جامع براى اعمى ذكر شده - اگرچه همهء اين وجوه ، توسط مرحوم آخوند مورد مناقشه قرار گرفته است - ولى ما بنا بر هر دو فرض بحث كرده و مىگوييم : اگر اين وجوه ، ناتمام باشد ، اثرى برآن بار نمىشود . و اگر فرض كنيم بعضى از اين وجوه تمام باشد ، اعمى نمىتواند هيچ فايده‌اى از تصوير جامع ببرد ، زيرا در اين صورت ، ما هم در مقابل اعمى تبادر را مطرح كرده و\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 36 و 37\r\n","page_name":" 108 ","page_number":108},
  {"content":"\r\n\r\nمىگوييم : تبادر دلالت بر قول صحيحى مىكند و آيا اعمى مىتواند تبادر را به هم بزند ؟ تصوير جامع ، نمىتواند حقانيت مذهب اعمى را اثبات كند زيرا قبلًا گفتيم :\r\n« تصوير جامع ، از علائم حقيقت نيست » . و علاوه بر اين ، تصوير جامع چه ربطى به ما دارد ؟ مگر ما واضع هستيم كه نياز به تصوير جامع داشته باشيم ؟ تصوير جامع مربوط به واضع است و ما از راه تبادر كشف مىكنيم كه يك چنين جامعى در كار بوده است و ضرورتى ندارد كه ما بدانيم آن جامع چه چيز بوده است . در نتيجه اين بحث كه « آيا اعمى مىتواند تصوير جامع كند يا نه ؟ » هيچ ثمره‌اى ندارد و به‌همين‌جهت ما لازم نمىبينيم تصاوير مختلفى كه در ارتباط با جامع اعمى ذكر شده مورد بررسى قرار دهيم ، بلكه مستقيماً به سراغ ثمرهء نزاع بين صحيحى و اعمى مىرويم .\r\n\r\n","description":"","footnote":"","page_name":" 109 ","page_number":109},
  {"content":"\r\n . \r\n","description":"","footnote":"","page_name":" 110 ","page_number":110},
  {"content":"\r\n\r\n\r\nثمرهء نزاع بين صحيحى و اعمى\r\nدر ارتباط با ثمرهء نزاع بين صحيحى و اعمّى اقوالى وجود دارد كه در ذيل به بررسى آنها مىپردازيم :\r\n\r\nنظريهء اوّل [ فرق در دوران بين اقلّ و اكثر ارتباطى 
  ]\r\nقائل به اين نظريه مىگويد : اگر كسى قول صحيحى را اختيار كرد بايد در دوران بين اقلّ و اكثر ارتباطى قائل به اصالة الاشتغال شود و اگر قول اعمى را اختيار كرد بايد در چنين موردى قائل به اصالة البراءة شود . اين كلام ، درحقيقت به اين مطلب برگشت مىكند كه مسئله دوران بين اقل و اكثر ارتباطى كه در كتاب اشتغال مورد بحث قرار گرفته است ، مسئله مستقلّى نيست بلكه دنبالهء بحث صحيح و اعم است . صحيحى حتماً قائل به اصالة الاشتغال و اعمى قائل به اصالة البراءة است . و اگر مسأله‌اى به اين صورت ، تابعيت پيدا كرد ، ديگر استقلال\r\n\r\n","description":"","footnote":"","page_name":" 111 ","page_number":111},
  {"content":"\r\n\r\nنخواهد داشت و اين تالى فاسدى است كه در ارتباط با ثمرهء نزاع بين صحيحى و اعمى مطرح است . « 1 »\r\n\r\nكلام مرحوم آخوند\r\nمرحوم آخوند مىفرمايد : ما ثمره نزاع صحيحى و اعمى را به اين صورت قبول نداريم و معتقديم مسألهء دوران امر بين اقل و اكثر ارتباطى مسئله مستقلى است و هيچ‌گونه تابعيتى نسبت به مسئله صحيح و اعم ندارد . و هريك از صحيحى و اعمى - در اين مسئله - از نظر دو قول آزادند مىتوانند قائل به اصالة الاشتغال يا قائل به اصالة البراءة شوند . « 2 » به‌همين‌جهت ما نيز مانند مشهور قائل به وضع براى صحيح هستيم و - همانند مشهور - در مسئله دوران امر بين اقل و اكثر ارتباطى قول به برائت را اختيار مىكنيم . و اين كشف مىكند كه مسئله اقل و اكثر ارتباطى هيچ ربطى به مسئله صحيح و اعم ندارد . در نتيجه ، اين ثمره كه براى بحث صحيح و اعم ذكر شده است و گفته‌اند :\r\n« صحيحى بايد قائل به اشتغال و اعمى بايد قائل به برائت شود » ، نمىتواند ثمرهء درستى باشد . تنها در يك مورد است كه ما چاره‌اى جز اصالة الاشتغال نداريم و آن در مورد شك در محصِّل است . « 3 » اين بود كلام مرحوم آخوند در جواب از آن اشكال و در ارتباط با ثمرهء بحث صحيح و اعم كه ما اين دو را به هم ربط داديم .\r\n\r\n\r\n","description":"","footnote":"\r\n( 1 ) - رجوع شود به : الفصول الغروية في الاصول الفقهيّة ، ص 49 ، هداية المسترشدين ، ص 113\r\n( 2 ) - شاهد اين مطلب ، همان حرفى است كه مرحوم آخوند در جواب اشكال قبلى مطرح كرد و فرمود : ما در عين حال كه قائل به وضع براى صحيح هستيم و معتقديم جامع عبارت از عنوان ملازم با « مطلوب » است ، اصالة البراءة را نيز جارى مىكنيم ، زيرا اصالة الاشتغال ، در مورد شك در محصِّل جارى مىشود و ما نحن فيه شكّ در محصِّل نيست چون در اينجا دو وجود مطرح نيست ، عنوان سبب و مسبّب مطرح نيست .\r\n( 3 ) - كفاية الاصول ، ج 1 ، ص 42 و 43\r\n","page_name":" 112 ","page_number":112},
  {"content":"\r\n\r\n\r\nكلام مرحوم نائينى\r\nصحيحى چاره‌اى ندارد جز اين كه در مسئله دوران بين اقلّ و اكثر ارتباطى قائل به اصالة الاشتغال شود . درحقيقت ، ايشان ثمرهء نزاع را نسبت به صحيحى پذيرفته است . ايشان در تقريب اين مطلب مىفرمايد : صحيحى معتقد است كه موضوع له اين الفاظ ، عبارت از جامعى است كه فقط بر افراد صحيحه منطبق مىشود و اين جامع را به‌طور مستقيم نمىتواند به دست آورد بلكه براى به دست آوردن آن يا بايد سراغ علل و مصالح برود و يا از راه آثار و معلولات با آن ارتباط برقرار كند . مثل مرحوم آخوند كه مىفرمود : از راه نهى از فحشاء و منكر مىتوانيم با جامع ارتباط پيدا كنيم . نهى از فحشاء و منكر ، وقتى در ارتباط با حكم مطرح شود جنبهء علّيت دارد و به عنوان مصلحت مطرح است . و پى بردن از راه اثر و معلول ، مثل اين است كه گفته شود : نماز ، عبارت از چيزى است كه « إن قُبِلَتْ قُبِلَ ما سِواها » « 1 » يا نماز چيزى است كه فلان مقدار از ثواب برآن مترتب است . محقّق نائينى رحمه الله مىفرمايد : چه طايفهء اوّل - كه از راه علّت با جامع آشنا شدند - و چه طايفه دوّم - كه از راه معلول به جامع رسيدند - در مورد شك در جزئيت سوره و دوران امر بين اقل و اكثر ارتباطى ، چاره‌اى جز جريان اصالة الاشتغال ندارند . زيرا كسى كه از راه نهى از فحشاء و منكر با جامع ارتباط پيدا كرده ، اگر در جزئيت سوره شك كند و نماز را بدون سوره اتيان كند چنانچه از او سؤال كنيم : آيا اين نماز شما نهى از فحشاء و منكر مىكند تا از اين راه ، با جامع مأنوس شود و جامع در خارج تحقّق پيدا كند ؟ اين شخص نمىتواند در جواب بگويد : من يقين دارم كه اين نماز بدون سوره موجب تحقّق همان چيزى است كه من از راه نهى از فحشاء و منكر با آن ارتباط پيدا كردم . به‌همين‌جهت چاره‌اى ندارد جز اين كه سورهء مشكوكه را در خارج - به انضمام ساير اجزاء -\r\n\r\n\r\n","description":"","footnote":"\r\n( 1 ) - بحارالأنوار ، ج 10 ، ص 394\r\n","page_name":" 113 ","page_number":113},
  {"content":"\r\n\r\nايجاد كند تا يقين پيدا كند اين همان چيزى است كه از راه نهى از فحشاء و منكر با آن ارتباط پيدا كرده است . همچنين كسى كه از راه اثر و معلول ، با جامع ارتباط پيدا مىكند اگر در مورد شك در جزئيت سوره ، نماز بدون سوره بخواند و از او سؤال كنيم آيا اين نماز بدون سوره كه احتمال جزئيت سوره در آن است همان نمازى است كه « إنْ قُبِلَتْ قُبِلَ ما سواها » ، و از اين راه ارتباط با آن پيدا كرديد ؟ جواب مىدهد : خير . پس چاره‌اى ندارد براى اين كه يقين كند اين اثر « إنْ قُبِلَتْ قُبِلَ ما سِواها » تحقّق پيدا كرده است جز اين كه سوره را - كه شك در جزئيّت آن دارد - در خارج اتيان كند و اين معناى اصالة الاشتغال است . « 1 »\r\n\r\nكلام امام خمينى « دام ظلّه »\r\nاز كلام ايشان دو مطلب استفاده مىشود : مطلب اوّل : اگر صحيحى بخواهد از راه علل و مصالح و يا از راه آثار و لوازم ، به قدر جامع راه پيدا كند ، چنين شخصى بايد همان‌طور كه مرحوم نائينى فرمود در دوران امر بين اقل و اكثر ارتباطى قائل به اصالة الاشتغال شود . مرحوم آخوند نيز بايد همين عقيده را ملتزم شود زيرا ايشان نيز از راه آثار و لوازم پى به قدر جامع برده است . « 2 » مطلب دوّم : آن‌گونه كه ما تصوير جامع كرديم - كه از راه علل و مصالح و آثار نبود - لازمه‌اش اين نيست كه قائل به اصالة الاشتغال شويم ، بلكه ما مىتوانيم قائل به اصالة البراءة شويم . ما گفتيم : يك دسته از مركّبات داريم كه نه مادّهء معيّنى در آنها خصوصيت دارد و نه هيئت مشخصى در آنها درنظر گرفته شده است بلكه اين مركّبات هم از نظر مواد آزادند و هم ازنظر هيئت . ولى به‌لحاظ اين كه غرض و هدف خاصى بر\r\n\r\n\r\n","description":"","footnote":"\r\n( 1 ) - فوائد الاصول ، ج 1 ، ص 78 و 79\r\n( 2 ) - توضيح اين مطلب ، پس از بيان مطلب دوّم خواهد آمد .\r\n","page_name":" 114 ","page_number":114},
  {"content":"\r\n\r\nآن مترتب مىشود همهء آن را يك مركّب مىدانيم ، مثل عنوان « خانه » كه بر مجموعه‌اى وضع شده كه غرض مسكن بودن را تأمين مىكند و نه از نظر مواد خصوصيت دارد و نه از نظر هيئت . زمانى كه با سنگ و چوب ساخته مىشد به آن « خانه » مىگفتند و زمانى هم كه با آهن و سيمان ساخته مىشود به آن خانه مىگويند .\r\nتغيير هيئت آن‌هم در صدق عنوان « خانه » نقشى ندارد . امام خمينى « دام ظلّه » مىفرمايد : نماز هم همين‌طور است كه نه مادّهء معينى در آن دخالت دارد و نه هيئت معين ، مثل قيام و قعود و جلوس و . . . . بر همهء اين‌ها عنوان صلاة ، منطبق است و در اين صورت اگر ما شك كرديم كه آيا در چنين صلاتى ، علاوه بر اين كه نُه جزء اعتبار دارد ، جزء دهمى هم بنام سوره معتبر است يا نه ؟ چرا نتوانيم اصالة البراءة را جارى كنيم ؟ اين مثل مسئله شك در محصِّل - كه مرحوم آخوند فرمود - نيست . در شك در محصِّل ، دو وجود مطرح بود يكى وجود سبب و ديگرى وجود مسبّب ، و امر مولا به مسبّب تعلّق گرفته بود و ما شك مىكرديم آيا سببى كه در اين مسبّب اثر مىكند نُه جزء است يا ده جزء ؟ در اينجا اگر به سبب نُه‌جزئى اكتفا كنيم نمىتوانيم وجود مسبّب را در خارج احراز كنيم و چون اشتغال يقينى ، فراغ يقينى لازم دارد ، حتماً بايد آن جزء مشكوك را بياوريم تا يقين به تحقّق مسبّب در خارج پيدا كنيم . ولى براساس مبناى ما ( امام خمينى ) - خصوصاً با تشبيهى كه به « خانه » كرديم - اين گونه نيست . در مسئله « خانه » ، دو وجود مطرح نيست بلكه براى آن يك وجود تحقق دارد . صلاة نيز - طبق اين مبنا - چيزى غير از اين اجزاء نيست .\r\nوجودى غير از وجود اجزاء نيست كه ما بگوييم : امر ، به آن وجود تعلّق گرفته و شك داريم آيا نماز نُه‌جزئى مىتواند آن وجود را محقق كند يا نه ؟ تا اين كه سراغ اصالة الاشتغال برويم . خير ، اين‌گونه نيست . صلاة ، همين اجزاء و شرايط است .\r\nبنابراين ، تعلّق امر به نُه جزء ، مسلّم و به جزء دهم ، مشكوك است و ما در عين حال كه قائل به وضع براى صحيح هستيم ، در جزء مشكوك اصالة البراءة را جارى مىكنيم . در نتيجه برطبق تصوير جامع ما ، ديگر حرف مرحوم نائينى در اينجا پياده نمىشود . ما\r\n\r\n","description":"","footnote":"","page_name":" 115 ","page_number":115},
  {"content":"\r\n\r\nدر عين اين كه قائل به صحيح شديم قائل به اصالة البراءة هم هستيم . توضيح مطلب اوّل امام خمينى « دام ظلّه » : هم امام خمينى « دام ظلّه » و هم مرحوم نائينى بر اين مطلب اتفاق دارند كه مرحوم آخوند و كسانى كه مانند ايشان مىخواهند از راه علل و مصالح و يا از راه آثار و لوازم ، با جامع ارتباط برقرار كنند ، نمىتوانند در مورد شك در جزئيت ، قائل به اصالة البراءة شوند ، زيرا : اوّلًا : كسانى كه در اين بحث - يعنى دوران امر بين اقلّ و اكثر ارتباطى در مسئله شك در جزئيت جزئى مثل سوره - قائل به اصالة البراءة هستند ، براساس مبناى انحلال ، اين نظريه را اختيار كرده‌اند . « 1 » آنان مىگويند : صلاة ، نُه جزء مسلّم و يك جزء مشكوك دارد ، و امر متعلّق به صلاة ، انحلال پيدا مىكند به يك قسمت معلوم به تفصيل و يك قسمت مشكوك . مثل موارد علم اجمالى كه گاهى انحلال پيدا مىكند به علم تفصيلى و شك بدوى . در اينجا نيز هرچند اجمالًا مىدانيم امر به صلاة متعلّق است ولى اين علم اجمالى انحلال پيدا مىكند . به اين صورت كه تعلّق امر به آن نُه جزء - كه جزئيتشان معلوم است - براى ما قطعى است . ولى نسبت به سوره شك داريم كه آيا امر به آن تعلّق گرفته يا نه ؟ وقتى اين علم اجمالى انحلال پيدا كرد مىگوييم :\r\nنسبت به معلوم به تفصيل بايد حكم علم تفصيلى پياده شود و نسبت به مشكوك هم بايد حكم شك پياده شود و شك در تكليف ، مجراى اصالة البراءة است . حال ببينيم آيا مرحوم آخوند و امثال ايشان - كه قائل به وضع براى صحيح بوده و از راه علل و مصالح يا آثار و لوازم پيش مىروند - مىتوانند قائل به اصالة البراءة شوند ؟ مرحوم آخوند ، جامع را امرى بسيط كه ملازم با عنوان « مطلوب » است مىداند و از راه نهى از فحشاء و منكر و امثال آن با چنين جامعى ارتباط برقرار مىكند . اگر كسى جامع را به اين صورت بداند ، حتماً مأمور به او همين عنوان بسيط است . و همين امر سبب مىشود كه مسئله ، از انحلال جدا شود ، زيرا ماهيت انحلال ، در مورد مركّب\r\n\r\n\r\n","description":"","footnote":"\r\n( 1 ) - حال ما كارى نداريم كه آيا مبناى آنان صحيح است يا نه ؟\r\n","page_name":" 116 ","page_number":116},
  {"content":"\r\n\r\nتحقق پيدا مىكند و اگر مسئله تركيب كنار رود و مأمور به ، عنوان بسيطى كه ملازم با « مطلوب » است باشد ، چگونه مىتوانيم دليل برائت را در آن پياده كنيم ؟ از چه راهى مىتوان انحلال را در آن پياده كرد ؟ انحلال ، فرع تركّب است و با بساطت سازگار نيست . در اينجا اشكالى به مرحوم آخوند متوجه مىشود و آن اين است كه : از كلام مرحوم آخوند استفاده مىشود كه مسئله اصالة الاشتغال ، در مورد شكّ در محصِّل پياده مىشود و شك در محصّل در جايى است كه دو وجود در كار باشد امام خمينى « دام ظلّه » و محقّق نائينى رحمه الله گويا به مرحوم آخوند اشكال مىكنند كه مسئله اصالة الاشتغال ، منحصر به اين مورد - شك در محصِّل كه در آن دو وجود مطرح باشد - نيست بلكه طبق مبناى خود شما اگر دو وجود هم مطرح نباشد بايد اصالة الاشتغال را پذيرفت ، زيرا شما در اينجا مسئله شك در محصِّل را مطرح نمىكنيد . نماز اين گونه نيست كه مثل طهارات سه‌گانه ، احتمال دو واقعيت در آن جريان داشته باشد و اگر هم داشته باشد شما چنين احتمالى را نداديد ، پس چرا دايرهء اصالة الاشتغال را منحصر به شك در محصّل كرديد ؟ نه ، روى مبناى خود شما - با اين كه شك در محصِّل نيست - بايد اصالة الاشتغال را جارى كرد زيرا مأمور به ، عنوان بسيط است و اين عنوان بسيط ، بايد حتماً در خارج محقّق شود و در عنوان بسيط ، انحلال تعقّل ندارد و مبناى برائت هم مسألهء انحلال است و در اينجا انحلالى در كار نيست تا شما بتوانيد قائل به برائت شويد . « 1 » دفاع از مرحوم آخوند : كسانى كه مثل مرحوم آخوند مىگويند : مأمور به ، عنوان بسيط است ، حال يا عنوان « مطلوب » و يا عنوانى كه ملازم با « مطلوب » و يا چيز ديگر است ، به نظر اينان اين عنوان بسيط ، با مركّبى كه در خارج تحقق پيدا مىكند اتّحاد وجودى دارد .\r\n\r\n\r\n","description":"","footnote":"\r\n( 1 ) - تهذيب الاصول ، ج 1 ، ص 78 - 81\r\n","page_name":" 117 ","page_number":117},
  {"content":"\r\n\r\nتوضيح : آنچه ما در خارج مىبينيم ، مركّبى است كه از مقولات مختلف تشكيل شده است . و آن بسيطى كه معناى نماز و مأمور به مولا مىباشد ، به اعتراف خود مرحوم آخوند ، وجودى جداى از وجود آن مركّب ندارد « 1 » و مسئله تعدّد وجود و سبب و مسبّب مطرح نيست . و بدون ترديد ، اين‌ها يك وجودند . ممكن است كسى بگويد : چگونه مىشود يك بسيط - در كمال بساطت - با يك مركّب از اجزاء و مقولات متباين ، اتّحاد وجودى - مثل اتحاد بين انسان و زيد - داشته باشند ؟ از كلام امام خمينى « دام ظلّه » و مرحوم نائينى استفاده مىشود كه اين دو بزرگوار در معقوليت اين مطلب مناقشه نكرده‌اند و الّا حق اين بود كه از همين راه به مرحوم آخوند اشكال كنند و بگويند : شما از طرفى مسمّى را بسيط مىدانيد و از طرفى معتقديد : همين‌كه در خارج تحقّق پيدا كرده نماز است . چگونه مىشود بسيط با مركّب اتحاد وجودى داشته باشند ؟ حال مىگوييم : اگر بسيط با مركّب ، اتحاد وجودى دارند چرا نتوانيم انحلال را تصور كنيم ؟ ما همان انحلالى را كه در دوران امر بين اقلّ و اكثر ارتباطى ، مبناى اصالة البراءة بود در اينجا پياده مىكنيم . به عبارت ديگر : به نظر ما فرقى نمىكند كه كسى - مثل امام بزرگوار « دام ظلّه » - نماز را مستقيماً امر مركّبى بداند يا اين كه - مانند مرحوم آخوند - آن را امر بسيطى بداند كه با مركّب اتحاد وجودى پيدا كرده است . اگر امر بسيطى با مركّب متّحد باشد چرا انحلال جريان نداشته باشد ؟ بنابراين ، ما مىتوانيم از مرحوم آخوند دفاع كرده و بگوييم : ايشان با وجود اين كه موضوع له را بسيط مىداند ولى مىتواند در مسئله دوران امر بين اقلّ و اكثر ارتباطى قائل به اصالة البراءة شود .\r\n\r\n\r\n","description":"","footnote":"\r\n( 1 ) - مرحوم آخوند ، اين مطلب را در مسئله شك در محصِّل و متحصّل بيان فرمود .\r\n","page_name":" 118 ","page_number":118},
  {"content":"\r\n\r\nنتيجه بحث : از آنچه گفته شد نتيجه گرفته مىشود كه اين ثمره‌اى كه بر بحث مترتب كردند باطل است ، زيرا همان‌طور كه صحيحى - طبق مبناى امام خمينى « دام ظلّه » در تصوير جامع - مىتواند در مسئله دوران امر بين اقلّ و اكثر قائل به اصالة البراءة شود ، مرحوم آخوند نيز - با وجود اين كه مسئله بساطت را مطرح كرد - مىتواند در آن بحث قائل به اصالة البراءة شود . در نتيجه مسئله برائت و اشتغال در دوران امر بين اقل و اكثر ارتباطى ، مبتنى بر مسئله صحيح و اعم نخواهد بود . و صحيحى - در اينجا - در مسئله دوران بين اقل و اكثر ارتباطى آزاد است ، همان‌طور كه اعمى هم آزاد است و هركدام مىتوانند قائل به اصالة البراءة يا قائل به اصالة الاشتغال باشند .\r\n\r\nنظريه دوّم در ارتباط با ثمرهء بحث صحيح و اعم\r\nاين ثمره ، اگر تمام باشد در قسمت عمده‌اى از فقه جريان خواهد داشت و اگر مانند ثمرهء اوّل ناتمام بود ، بحث صحيح و اعم بدون ثمره خواهد بود . لذا اين ثمره خيلى مهم است . گفته شده است : صحيحى در صورت شك در جزئيت و عدم جزئيت چيزى نمىتواند - براى رفع جزئيت - به اطلاقات لفظيّه تمسك كند ولى اعمى مىتواند .\r\nهمان‌طور كه اگر مولا گفت : « أعتق رقبة » و شما شك كرديد آيا قيد ايمان هم در رقبه دخالت دارد يا نه ؟ به مقتضاى اطلاق « أعتق رقبة » و اصالة الاطلاقى كه در اينجا حاكم است ، حكم مىكنيد به اين كه تمام متعلّق تكليف ، عتق رقبه است و قيد ديگرى در متعلّق تكليف دخالت ندارد . حال اگر اعمى شك كند كه آيا سوره ، جزء صلاة است يا نه ؟ در اين صورت مىتواند به اطلاق ( أقيموا الصلاة ) تمسك كند . البته تمسك به اطلاق در صورتى است كه شرايط تمسك به اطلاق - يعنى مقدمات حكمت - تحقق داشته باشد ، يعنى مولا در مقام بيان باشد و قرينه‌اى بر تقييد اقامه نكرده باشد و قدر\r\n\r\n","description":"","footnote":"","page_name":" 119 ","page_number":119},
  {"content":"\r\n\r\nمتيقنى در مقام تخاطب نباشد . « 1 » در اين صورت ، اعمى مىگويد مأمور به عبارت از صلاة است و ما براى اين صلاة ، قيود و اجزائى را از خارج استفاده كرده‌ايم ولى نسبت به جزئيت سوره شك داريم كه آيا دخالت دارد يا دخالت ندارد ؟ در اين صورت به اطلاق ( أقيموا الصلاة ) تمسك مىكنيم و حكم به عدم وجوب سوره مىنماييم . بله ، اگر اعمى براى اركان نماز - به عنوان جامع در مسمّاى نماز - مدخليت قائل بود ، لازمه‌اش اين است كه اگر ما در يك جزئى - به عنوان ركنيت - ترديد داشته باشيم نتوانيم به اطلاق ( أقيموا الصلاة ) تمسك كنيم زيرا نمازى كه اين محتمل الجزئية با وصف ركنيت را ندارد نمىدانيم آيا صلاة برآن اطلاق مىشود يا نه ؟ پس اعمى هم در رابطه با اركان - اگر اركان را به عنوان جامع و مسمّى معين كند - در صورتى كه پاى احتمال ركنيت اين محتمل الجزئية در كار باشد ، نمىتواند به اطلاق ( أقيموا الصلاة ) تمسك كند ولى در غير اركان - مثل سوره و . . . - راه تمسك به اطلاق براى او باز است . ولى صحيحى اگر احتمال جزئيت چيزى را بدهد نمىتواند - براى دفع اين احتمال - به اطلاق ( أقيموا الصلاة ) تمسك كند ، زيرا براى تمسك به اطلاق بايد قبل از مقدمات حكمت عنوان مطلق را احراز كرد . بايد ابتدا عنوان رقبه را احراز كنيم و پس از آن به اطلاق « أعتق رقبة » تمسك كنيم . همان گونه كه در مورد عموم ، وقتى مولا مىگويد : « أكرم كلّ عالم » ، ما در جايى مىتوانيم به عموم تمسك كنيم كه عالم بودن زيد را احراز كرده و در وجوب اكرام او شك داشته باشيم و اگر در عالم بودن زيد ترديد داشته باشيم نمىتوانيم به عموم « أكرم كلّ عالم » تمسك كنيم زيرا اين تمسك به عام در شبههء مصداقيهء خود عام است و چنين چيزى جايز نيست . آنچه در بحث عام و خاص مورد بحث قرار گرفته ، تمسك به عام در شبههء مصداقيهء مخصِّص است ولى تمسك به عام در شبههء مصداقيهء خود عام را هيچ‌كس تجويز نكرده و راهى هم براى تجويز آن وجود ندارد ، زيرا تمسك به هر دليلى فرع احراز موضوع آن دليل است و اگر\r\n\r\n\r\n","description":"","footnote":"\r\n( 1 ) - بر اساس نظريه كسانى كه مىگويند اين هم جزء مقدمات حكمت است .\r\n","page_name":" 120 ","page_number":120},
  {"content":"\r\n\r\nموضوعِ دليل ، مشكوك باشد و ندانيم آيا موضوع ، تحقق دارد يا نه ؟ تمسك به دليل جايز نخواهد بود . در باب مطلق هم همين‌طور است . تمسك به اطلاق « أعتق رقبة » در صورتى جايز است كه رقبه بودن احراز شده و ما شك در اعتبار قيد ايمان - زايد بر عنوان رقبة - داشته باشيم و ندانيم آيا قيد ايمان ، در حكم دخالت دارد يا نه ؟ ولى در جايى كه اصل رقبه بودن ، مورد ترديد ماست و احتمال مىدهيم اين شخص ، حرّ باشد همان گونه كه احتمال رقبه بودن او را نيز مىدهيم ، در اينجا نمىتوانيم به اصالة الاطلاق تمسك كرده و از « أعتق رقبة » استفاده كنيم . صحيحى - در ما نحن فيه - در ارتباط با ( أقيموا الصلاة ) همين حكم را دارد ، زيرا او نمىداند كه آيا بر نماز بدون سوره ، عنوان صلاة اطلاق مىشود يا نه ؟ زيرا صحيحى براى تمام اجزاء - ركن و غير ركن - در مسمّى و موضوع له مدخليت قائل است به گونه‌اى كه اگر يكى از اين اجزاء كنار رود - هرچند غير ركن باشد - عنوان صلاة صدق نمىكند . و همين‌طور شرايط قسم اول - كه داخل در محلّ بحث بود - مثل طهارت و استقبال و ستر و امثال اين‌ها ، اگر كنار بروند عنوان صلاة ، صدق نمىكند . حتى اگر يكى از اين شرايط كنار برود . در نتيجه اگر صحيحى شك كند در اين كه آيا سوره جزئيت دارد يا نه ؟ جايز نيست به ( أقيموا الصلاة ) تمسك كند هرچند مقدّمات حكمت در مورد ( أقيموا الصلاة ) وجود داشته باشد ، ولى اعمّى - در غير اركان - مىتواند به ( أقيموا الصلاة ) تمسك كند و همان‌طور كه در « أعتق رقبة » - براى عدم مدخليت قيد ايمان - به اطلاق رجوع مىشد اينجا نيز - براى عدم مدخليت سوره - به ( أقيموا الصلاة ) رجوع مىكند . اين ثمره ، اهميت بسيارى دارد و مورد قبول مرحوم آخوند قرار گرفته است به خلاف ثمره قبلى كه مورد انكار ايشان قرار گرفت و حق هم با ايشان بود . « 1 »\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 42 و 43\r\n","page_name":" 121 ","page_number":121},
  {"content":"\r\n\r\n\r\nاشكالات بر ثمرهء دوّم\r\nبر اين ثمره ، سه اشكال وارد شده است كه اگر بتوانيم از آنها جواب دهيم ، توانسته‌ايم ثمره بسيار مهمى را حفظ كنيم و اگر نتوانيم ، بحث صحيح و اعم ثمره‌اى نخواهد داشت جز مثال نذر - كه مرحوم آخوند مطرح كرده است - و اين هم نمىتواند به عنوان ثمرهء يك مسئله اصوليه مطرح شود . اشكال اوّل : وقتى به فقه مراجعه مىكنيم مىبينيم در باب تمسك به اطلاق ، فرقى بين صحيحى و اعمّى نيست و همان‌طورىكه اعمّى ، تمسك به اطلاق مىكند ، صحيحى نيز به اطلاق تمسك مىكند ، خصوصاً در باب صلاة . در آنجا روايتى داريم به نام صحيحهء حمّاد - كه شايد مفصّل‌ترين روايت وسائل باشد - مورد روايت اين است كه شخصى خدمت امام صادق عليه السلام شروع به خواندن نماز كرد و نماز دست و پا شكسته‌اى بجا آورد . امام عليه السلام فرمود : چقدر زشت است كه يك مسلمانى هفتاد سال عمر كرده باشد و نتواند يك نماز صحيح بجا آورد ، سپس خود حضرت به نماز ايستاده و از اوّل تا آخر نماز را به او ياد دادند . « 1 » روايت حمّاد در باب صلاة خيلى مورد استفاده قرار مىگيرد . در مواردى كه شك شود آيا فلان چيز جزئيت دارد يا نه ؟ مىگويند :\r\nمراجعه مىكنيم به صحيحهء حمّاد ، اگر صحيحهء حمّاد ، تعرّضى نسبت به آن نداشت از اطلاقش استفاده مىكنيم كه اين چيز مدخليت ندارد . مثل اين كه شك كنيم آيا استعاذه در نماز - قبل از فاتحه - وجوب دارد يا نه ؟ مراجعه مىكنيم به صحيحهء حمّاد . مستشكل مىگويد : ما در ارتباط با مراجعه به صحيحهء حمّاد ، هيچ فرقى بين صحيحى و اعمّى ملاحظه نمىكنيم . هر دو براى رفع جزئيت مشكوك الجزئية و شرطيت مشكوك الشرطية به اين روايت استدلال مىكنند . بنابراين ، ثمره‌اى كه شما ذكر كرديد خلاف واقعيتى است كه در فقه ملاحظه مىشود . « 2 »\r\n\r\n\r\n","description":"","footnote":"\r\n( 1 ) - وسائل الشيعة ، ج 4 ، ص 673 - 675 ( باب 1 من أبواب أفعال الصلاة ، ح 1 ) .\r\n( 2 ) - أجود التقريرات ، ج 1 ، ص 45 ، محاضرات في أُصول الفقه ، ج 1 ، ص 179\r\n","page_name":" 122 ","page_number":122},
  {"content":"\r\n\r\nپاسخ اشكال اوّل : به نظر ما اين اشكال قابل قبول نيست ، زيرا آن مطلبى كه ملاك بود بر اين كه صحيحى نتواند به اصالة الاطلاق تمسك كند ، ملاك متزلزلى نبود كه ما بتوانيم از آن دست برداريم بلكه آن مطلب براساس يك مبناى محكم و غير قابل تزلزلى بود . توضيح : ما به مستشكل مىگوييم : شما مىگوييد : تمسك به اطلاق در شبههء مصداقيهء خودِ مطلق جايز است يا مىگوييد : تمسك صحيحى به اطلاق ، از قبيل تمسك به مطلق در شبههء مصداقيه خودش نيست ؟ اگر بگوييد : تمسك صحيحى به اطلاق ، از قبيل تمسك به مطلق در شبههء مصداقيه خود مطلق نيست . مىگوييم : شما نمىتوانيد چنين چيزى بگوييد ، زيرا صحيحى ، اگر در شرايط قسم دوّم و سوّم بگويد : « اين‌ها در مسمّى و موضوع له مدخليتى ندارد » ، حرفى نيست ولى در ارتباط با تمام الاجزاء و شرايط قسم اوّل - كه اكثريت شرايط را تشكيل مىدهد - مىگويد : « تمام اين‌ها دخالت در مسمى دارند . به گونه‌اى كه اگر يك شرط يا يك جزء كنار رود ، اسم صلاة و عنوان صلاة تحقق ندارد » .\r\nپس كسى نمىتواند بگويد كه مسئله تمسك صحيحى به مطلقات غير از تمسك به مطلقات در شبههء مصداقيه خود مطلقات است . و اگر بگوييد : تمسك به عام و مطلق ، در شبههء مصداقيه خودش جايز است ، مىگوييم : اوّلًا : اين مطلب از نظر علمى درست نيست . ثانياً : هيچ‌كس قائل به اين معنا نشده است كه در مورد شك در عالميت زيد بتوانيم به عموم « أكرم كلّ عالم » تمسك كرده و اكرام او را بر خود لازم گردانيم و يا در مورد شك در رقبه بودن زيد به اطلاق أعتق رقبة تمسك كرده و عتق او را جايز بدانيم . چنين چيزى امكان ندارد ، زيرا قبل از انطباق حكم عتق رقبه ، لازم است موضوع آن - كه رقبه بودن است - احراز شود . بنابراين عدم جواز تمسك به اطلاق براى صحيحى روى پايه محكمى است و\r\n\r\n","description":"","footnote":"","page_name":" 123 ","page_number":123},
  {"content":"\r\n\r\nجاى ترديد و انكار در آن نيست . حال بياييم در فقه و بررسى كنيم ببينيم آيا واقعاً جايى صحيحى تمسك به اطلاق كرده است ؟ اوّلًا : براى ما روشن نيست كه صحيحى تمسك به اطلاق كرده باشد . ثانياً : اگر صحيحى تمسك به اطلاق كرده باشد شايد ، مبناى خود را فراموش كرده است . و الّا با توجه به مبناى خودش در اصول و اين كه صحيحى است ديگر به خودش اجازه نخواهد داد كه به اطلاق ( أقيموا الصلاة ) تمسّكى داشته باشد . پس در صورت تمسك صحيحى به اطلاق ، ما بايد عمل او را توجيه كنيم ، زيرا مبنايش قابل تزلزل نبود . بايد بگوييم : « اين شخص ، فراموش كرده كه در اصولْ صحيحى است و صحيحى نمىتواند تمسك به اطلاق داشته باشد » . امّا مسئله صحيحهء حمّاد ، غير از چيزى است كه ما در ارتباط با آن بحث مىكنيم زيرا بحث ما در اطلاقِ لفظى است ما مىخواهيم ببينيم آيا صحيحى مىتواند از اطلاق ( أقيموا الصلاة ) استفاده كند يا نه ؟ ولى در صحيحهء حمّاد ، اطلاق لفظى وجود ندارد ، بلكه آنچه در صحيحهء حمّاد است اطلاق مقامى است . اطلاق مقامى به اين معناست كه اگر مولا در يك مقامى درصدد بيان اجزاء و شرايط و معرفى آنها بود و ما ملاحظه كرديم كه قسمتى از اجزاء و شرايط را متعرض شده و قسمت ديگر را مطرح نكرد ، اين سكوت در مقام بيان به عنوان اطلاق مقامى قابليت تمسك دارد . قابليت تمسك آن تا اين حدّ است كه مرحوم آخوند در كفايه در مسئله قصد قربت - به معناى اتيان به داعى امر - مىگويد : قصد قربت نمىتواند پايش را در متعلّق امر بگذارد و حتى مولا از طريق دو امر هم نمىتواند مسئله قصد قربت را در دايره متعلّق امر بياورد ، سپس مىفرمايد : بلى اگر يك اطلاق مقامى وجود داشته باشد ما مىتوانيم به اين اطلاق مقامى تمسك كرده و بگوييم : قصد قربت در فلان چيز اعتبار ندارد . اطلاق مقامى به اين كيفيت است كه گاهى مولا - بدون اين كه مسئله امر و نهى و\r\n\r\n","description":"","footnote":"","page_name":" 124 ","page_number":124},
  {"content":"\r\n\r\nتكليف در كار باشد - در مقام اين برآمده كه اجزاء و شرايط مأمور به را مشخص كند مثل اين كه امام صادق عليه السلام در صحيحهء حمّاد كارى به امر ندارد بلكه مىخواهد نماز را بيان كند ، مأمور به را مشخص كند . اگر مولا در مقام بيان اجزاء و شرايط باشد و ما مشاهده كرديم كه مسائلى را به عنوان اجزاء و شرايط مطرح كرد و مثلًا اسمى از سوره نياورد و يا در مقام عمل سوره را اتيان نكرد ما از اين اطلاق در مقام بيان مىتوانيم استفاده كنيم كه سوره جزئيت ندارد و اين استفاده ، اختصاصى به اعمّى ندارد و هركسى - چه صحيحى و چه اعمّى ، چه در ارتباط با اجزاء چه شرايط قسم اوّل يا قسم دوّم يا قسم سوّم - مىتواند از اطلاق مقامى استفاده كند . پس اشكال اين مستشكل ، خارج از محلّ بحث ماست . بحث ما در ارتباط با اطلاق لفظى است و ايشان پاى اطلاق مقامى را به ميان آورد . و اطلاق مقامى هم مىتواند مورد تمسك صحيحى واقع شود هم مورد تمسك اعمى . اشكال دوّم : مستشكل مىگويد : ما قبول داريم صحيحى نمىتواند به اطلاق تمسك كند و اعمى مىتواند به اطلاق تمسك كند ، ولى آيا كدام اطلاق مورد بحث است ؟ حتماً اطلاقى مورد بحث است كه شرايط تمسك به اطلاق - يعنى تماميت مقدّمات حكمت - در ارتباط با آن وجود داشته باشد . در حالى كه ما در هيچ لفظ مطلقى از الفاظ عبادات در كتاب و سنت نداريم كه شرايط تمسك به اطلاق در مورد آن وجود داشته باشد . مثلًا در قرآن بارها ( أقيموا الصلاة ) ذكر شده است ولى اين ( أقيموا الصلاة ) در مقام بيان نيست بلكه به نحو اجمال مىخواهد حكم وجوب صلاة را بيان كند . به عبارت ديگر : ( أقيموا الصلاة ) در مقام بيان ايجاب صلاة به نحو اجمال است ، ولى اين كه آيا صلاة چيست و مأمور به در اين آيات كدام است ؟\r\n( أقيموا الصلاة ) ها در مقام بيان ماهيت و تفصيل متعلّق امر نيستند . در ( آتوا الزكاة ) هم مسئله به‌همين‌صورت است . خلاصه اين كه ما اگر در الفاظ عبادات در كتاب و سنت حتى يك لفظ مطلقى داشتيم كه شرايط تمسك به اطلاق در آن وجود داشت مىتوانستيم بگوييم : بين\r\n\r\n","description":"","footnote":"","page_name":" 125 ","page_number":125},
  {"content":"\r\n\r\nصحيحى و اعمّى ، فرق وجود دارد ولى صغراى اين مسئله منتفى است و ما حتى يك مورد براى آن پيدا نمىكنيم . « 1 » پاسخ اشكال دوّم : اين اشكال ، معنايش اين نيست كه شما ثمره را قبول نداريد بلكه معنايش اين است كه اين ثمره ، مصداق ندارد . به عبارت ديگر : شما كبراى اين مسئله را پذيرفته‌ايد كه صحيحى نمىتواند به اطلاق تمسك كند و اعمى مىتواند ولى مىگوييد : « اين مسئله صغرى ندارد » . و پيدا نشدن صغرى ، ربطى به مسألهء ترتب ثمره ندارد و ثمره در جاى خود محفوظ است هرچند مصداقى براى آن پيدا نشود . ولى به نظر مىرسد اين حرف درست نيست . چگونه مىتوانيم كبرايى را براى مسئله مطرح كنيم در حالى كه نتوانيم حتى يك عدد صغرى براى آن پيدا كنيم ؟ اين چه ثمرهء عمليه‌اى مىشود ؟ چگونه مىشود بحثى با اين دامنهء وسيع ، هيچ ثمرهء عمليه‌اى نداشته باشد ؟ به‌همين‌جهت ما بايد اين اشكال را بررسى كرده ببينيم آيا واقعيت همين است ؟ اوّلًا : به اين مستشكل مىگوييم : الفاظ عبادات ، منحصر به صلاة نيست كه شما در قرآن موارد زيادى از ( أقيموا الصلاة ) را ملاحظه كرديد و گفتيد : هيچ‌يك از اين‌ها در مقام بيان نيست . محلّ نزاع صحيحى و اعمى منحصر به لفظ صلاة نيست بلكه همهء الفاظ عبادات محلّ بحث است حتى عباداتى كه وجوب غيرى و جنبهء شرطيت دارد . ثانياً : اين حرف شما ممكن است از نظر عقلا مورد قبول نباشد . آيا شما تمام روايات در باب عبادات را با دقّت بررسى كرده‌ايد و ملاحظه كرده‌ايد كه در هيچ‌يك از آنها اطلاقى وجود ندارد ؟ خصوصاً در باب حجّ با آن گستردگى كه دارد و گاهى يك روايت آن يك هفته وقت انسان را مىگيرد تا به مفاد آن پى ببرد . آيا شما همهء اين\r\n\r\n\r\n","description":"","footnote":"\r\n( 1 ) - فوائد الاصول ، ج 1 ، ص 77 و 78 ، نهاية الأفكار ، ج 1 ، ص 96 ، محاضرات في أُصول الفقه ، ج 1 ، ص 178\r\n","page_name":" 126 ","page_number":126},
  {"content":"\r\n\r\nروايات را ديده‌ايد و حتى در يك مورد آن به لفظ مطلقى كه شرايط تمسك به اطلاق در آن باشد برخورد نكرده‌ايد ؟ اين ادعاى بزرگى است . شايد از يك نفر به صورت عادى محال باشد كه بتواند يك چنين بررسى كاملى را انجام دهد و شايد اگرچند نفر هم جمع شوند نتوانند يك چنين تتبع كاملى در ارتباط با روايات داشته باشند . ثالثاً : ما كه در مقابل شما ادعائى نداريم ولى همين قرآن را ملاحظه مىكنيم . شما مىگوييد : « در ( أقيموا الصلاة ) اطلاق وجود ندارد » ، مىگوييم : قبول داريم ولى در آيهء وضو چرا اطلاق وجود نداشته باشد ؟ آيهء وضو مىفرمايد : ( يا ايّها الّذين آمنوا إذا قُمْتُمْ إلى الصلاة فاغسلوا وجوهكم و أيديكم إلى المرافق و امسحوا برءوسكم و أرجلكم إلى الكعبين ) « 1 » ، اين وضو كه عبارت از غَسْلَتان و مَسْحَتان است و آيه آن را بيان مىكند حال اگر ما در ( فاغسلوا وجوهَكم ) شك كرديم كه آيا غسل الوجه بايد از بالا به پايين باشد يا از پايين به بالا ؟ اگر از روايات قطع نظر كنيم ، چرا نتوانيم به اطلاق ( « فاغسلوا وجوهكم ) تمسك كنيم ؟ مىگوييم : ( فاغسلوا وجوهَكم ) مثل اين است كه شما به فرزند خود مىگوييد : برو لب حوض و صورتت را بشوى . او به هر طريقى دلش خواست صورتش را مىشويد ، از بالا به پايين يا از پايين به بالا يا از وسط . اطلاق آيه نيز به‌همين‌صورت است . هرچه دليل مقيِّد داشته باشيم اخذ مىكنيم ولى اگر دليل مقيِّد نداشته باشيم چه اشكالى دارد كه اين اطلاق را مورد تمسك قرار دهيم ؟\r\nاتفاقاً در مباحث وضو در بسيارى از موارد از آيهء وضو به عنوان دليل استفاده مىشود .\r\nآيا وضو از الفاظ عبادات نيست ؟ آيا در قرآن نيست ؟ آيا تمسك به اطلاق در آن جايز نيست ؟ همچنين در آيهء تيمم كه مىفرمايد : ( فتيمّموا صعيداً طيّباً ) « 2 » و بعد هم تيمم را معنا مىكند و مىفرمايد : ( فامسحوا بوجوهكم و أيديكم منه ) « 3 » ماهيت تيمم مسح\r\n\r\n\r\n","description":"","footnote":"\r\n( 1 ) - المائدة : 6\r\n( 2 ) - المائدة : 6\r\n( 3 ) - همان .\r\n","page_name":" 127 ","page_number":127},
  {"content":"\r\n\r\nصورت و دست‌ها است و ما در موارد شك ، به همين اطلاق ( فامسحوا بوجوهكم و أيديكم منه ) تمسك مىكنيم . اين از نظر اطلاق ، چه كمبودى دارد ؟ در مثل آيهء صوم نيز شرايط تمسك به اطلاق وجود دارد ، آيهء صوم مىفرمايد :\r\n( يا ايّها الّذين آمنوا كتب عليكم الصيام كما كتب على الذين من قبلكم . . . ) « 1 » اين آيه چه فرقى با ( أحلّ اللّه البيع ) « 2 » دارد كه فقها و مرحوم شيخ انصارى ، در سرتاسر مكاسب به آن استناد مىكنند ؟ كسى نيامده در آنجا مناقشه كند كه ( أحلّ اللّه البيع ) در مقام بيان نيست بلكه گفته‌اند : آنچه مورد امضاى خداوند است ، البيع است زيرا « أحلّ » به معناى « أحلّ وضعى » يعنى « أمْضى » است ، بنابراين خداوند « البيع » را امضاء كرده و ديگر نفرموده : « البيع ، در صورتى مورد امضاست كه ايجاب آن عربى باشد يا داراى ايجاب و قبول باشد » . بنابراين شامل معاطات هم مىشود . و همچنين ساير مباحثى كه در باب بيع مطرح است . آيا فرقى بين ( أحلّ اللّه البيع ) و ( كتب عليكم الصيام ) وجود دارد ؟ آيا ( أحلّ اللّه البيع ) در مقام بيان است ولى ( كتب عليكم الصيام ) اين گونه نيست ؟ آيا مجرّد اين كه بيع ، معامله است و يك معناى عقلائى غير شرعى است ولى صوم يك معناى شرعى است سبب مىشود كه ( أحلّ اللّه البيع ) در مقام بيان باشد ولى ( كتب عليكم الصيام ) در مقام بيان نباشد ؟ اين فرق ، دخالتى در جهت مورد بحث ما ندارد . جهت مورد بحث ما اين است كه شرايط تمسك به اطلاق - كه مهم‌ترين آنها اين است كه متكلم در مقام بيان باشد - روى چه حسابى در ( أحلّ اللّه البيع ) وجود داشته و در ( كتب عليكم الصيام ) وجود نداشته باشد ؟ بلكه چه‌بسا بتوان گفت : ( أحلّ اللَّه البيع ) در مقام بيان نيست ، زيرا در مقابل ( و حرّم الربا ) قرار گرفته كه به ذهن انسان مىآيد خداوند به طور اجمال مىخواهد حكم به حليت و نفوذ بيع در مقابل ربا بنمايد و در مقام بيان اين مطلب\r\n\r\n\r\n","description":"","footnote":"\r\n( 1 ) - البقرة : 183\r\n( 2 ) - البقرة : 275\r\n","page_name":" 128 ","page_number":128},
  {"content":"\r\n\r\nنيست كه آيا تمام آن ماهيتى كه مورد امضاى خداوند قرار گرفته ، ماهيت بيع با اطلاقش مىباشد ؟ در نتيجه اين اشكال هم وارد نيست . اشكال سوّم : مهم‌ترين اشكالى كه در اين زمينه وجود دارد اين است كه مستشكل مىگويد : ما بايد ببينيم نزاع صحيحى و اعمى در كدام مرحله است ؟ و ثمره‌اى كه شما مترتب كرديد در چه مرحله‌اى است ؟ روشن است كه نزاع بين صحيحى و اعمى در ارتباط با مقام تسميه و مقام موضوع له است . اگر مسئله وضع و حقيقت شرعيه را قائل شويم نزاع در اين است كه آيا موضوع له و مسمّى ، عبارت از خصوص معانى صحيحه - يعنى خصوص آن معانى كه فقط بر افراد صحيحه انطباق پيدا مىكند - است و يا معنايى است كه هم بر افراد صحيحه انطباق پيدا مىكند و هم بر افراد فاسده ؟ پس نزاع بين صحيحى و اعمى مربوط به مقام وضع و تسميه است . ولى ثمره‌اى كه شما مترتب كرديد در مرحلهء تعلّق امر و تعلق تكليف مولاست و در اين مرحله صحيحى و اعمى با يكديگر اختلاف ندارند بلكه هر دو ادعا مىكنند كه تكليف ، به نماز صحيح تعلّق گرفته است . شما اگر از اعمى سؤال كنيد : در اوّل ظهر ما چه وظيفه‌اى داريم ؟ بدون شك خواهد گفت : وظيفه ، عبارت از نماز صحيح است .\r\nمأمور به عبارت از نماز صحيح است . و ثمره مربوط به اين مرحله است . بحث در صلات متعلّقِ امر و صوم متعلّق امر است و اين بين صحيحى و اعمّى مورد اتّفاق است كه صلات متعلّقِ امر ، صلاة صحيحه و صوم متعلّق امر ، صوم صحيح است . هم اعمى و هم صحيحى وقتى به ( أقيموا الصلاة ) برخورد مىكنند ، مىگويند : مراد ، « أقيموا الصلاة الصحيحة » است . به اعمّى مىگوييم : « شما كه اعمّى بوديد » ، مىگويد : اعمّى بودن ، مربوط به مقام وضع است ولى در مقام تعلّق امر و تعلّق تكليف ، ما نيز مىگوييم مكلَّفٌ به نماز صحيح است . خلاصه اشكال : در مرحله‌اى كه بين صحيحى و اعمى نزاع واقع است ، جاى تمسك به اطلاق نيست . در مرحله وضع و تسميه ، اطلاقى وجود ندارد . و در جايى كه اطلاق وجود دارد - كه عبارت از جايى است كه امر و تكليف ، تحقق دارد - در آنجا\r\n\r\n","description":"","footnote":"","page_name":" 129 ","page_number":129},
  {"content":"\r\n\r\nبين صحيحى و اعمّى نزاعى وجود ندارد ، زيرا هر دو ، مأمور به را نماز صحيح مىدانند و كسى نمىتواند توهم كند كه اعمّى ، امر را متعلّق به ماهيت صلاة مىداند و همان‌طور كه فرد صحيح را مصداق براى مأمور به مىداند فرد فاسد را نيز مصداق مأمور به مىداند . اگر فرد فاسد به عنوان مصداق مأمور به باشد ، فساد به چه معنايى خواهد بود و اثر فساد چيست ؟ در نتيجه گويا تفسير ( أقيموا الصلاة ) - در مقام تعلّق امر - نزد صحيحى و اعمّى يكسان است و هر دو آن را به « صلاة صحيحة » تفسير مىكنند .\r\nحال كه در مقام تعلّق امر ، بين آن دو اختلافى نبود نتيجه اين مىشود كه همان‌طورىكه صحيحى نمىتواند به ( أقيموا الصلاة ) - اگر شرايط تمسك به اطلاق در آن وجود داشته باشد - تمسك كند ، زيرا نمىداند آيا عنوان صلاة ، بر نماز فاقد سوره منطبق است يا نه ؟ اعمّى نيز نمىتواند به ( أقيموا الصلاة ) تمسك كند زيرا اعمّى مىگويد :\r\nنماز بدون سوره نماز است ولى نمازِ مأمور به نيست ، ماهيت - اعم از صحيح و فاسد - مأمور به نيست آنچه مأمور به است نماز صحيح است و انطباق نماز صحيح بر نماز فاقد سوره ، مشكوك است و تمسك به اطلاق - بنا بر قول اعمّى - تمسك به مطلق در شبههء مصداقيه خود عنوان مطلق است و اين را كسى جايز ندانسته است . « 1 » اين اشكال ، اشكال مهمى است و اگر تمام باشد ، نتيجه‌اش عدم ترتب ثمره در بحث صحيح و اعم است ، زيرا هيچ‌كدام از اين دو نمىتوانند به اطلاق تمسك كنند . و اين اشكال ، در حقيقت نقطهء مقابل اشكال اوّل است كه مىگفت : هم صحيحى و هم اعمّى مىتوانند به اطلاق تمسك كنند . پاسخ اشكال سوّم : با دقّت در اين مسئله درمىيابيم كه هرچند صحيحى و اعمّى در مقام تعلّق امر معتقدند كه مأمور به عبارت از صلاة صحيحه است ولى در عين حال بين آن دو ، فرق وجود دارد ، زيرا نحوهء اين كه نماز صحيح مأمور به است بين صحيحى و اعمّى تفاوت دارد . ما وقتى ( أقيموا الصلاة ) را در اختيار صحيحى\r\n\r\n\r\n","description":"","footnote":"\r\n( 1 ) - محاضرات في أُصول الفقه ، ج 1 ، ص 180\r\n","page_name":" 130 ","page_number":130},
  {"content":"\r\n\r\nمىگذاريم ، او مىگويد : مفهوم صلاة و ماهيت آن ، يك معنايى است كه جز بر افراد صحيحه نمىتواند انطباق پيدا كند و اين ماهيت ، تنها در محدودهء نمازهاى صحيحه پياده مىشود و از اين محدوده كه بگذريم ، ديگر عنوان صلاة تحقّق ندارد . به‌همين‌جهت وقتى صحيحى شك مىكند كه سوره جزء نماز است يا نه و مىخواهد به اطلاق ( أقيموا الصلاة ) تمسك كند ، از طرفى مىگويد : ماهيت صلاة ، يك ماهيت خاصى است كه جز بر نماز صحيح انطباق ندارد . مىپرسيم : نماز بدون سوره ، از نظر شما چگونه است ؟ مىگويد : مشكوك الصحه است و شك در صحّت - بنا بر قول صحيحى - مساوق با شك در عنوان صلاة است و اين دو از هم جدا نمىشوند . هرجا شك در صحّت پيدا كرد ، معنايش اين است كه من نمىدانم آيا اين صلاة است يا صلاة نيست .\r\nاين گونه نيست كه موصوف ، محرز باشد و صفت ، مشكوك باشد . شك در صفت صحت ، مساوق با شك در اصل عنوان صلاة است و چون شك در اصل عنوان صلاة وجود دارد ، پس صحيحى در مورد شك در سوره و امثال آن نمىتواند به ( أقيموا الصلاة ) تمسك كند . اين شك در مصداق عنوان صلاة است و با شك در مصداق عنوان صلاة ، معنا ندارد كسى تمسك به ( أقيموا الصلاة ) بكند . همان‌طورىكه در باب عام و خاص نيز مسئله به‌همين‌صورت است . بنابراين ، حساب صحيحى روشن است و ما از اوّل گفتيم : باب تمسك به اطلاق ، بر روى صحيحى بسته است . امّا اعمّى كه او هم در مقام تعلّق امر - مانند صحيحى - مأمور به را نماز صحيح مىداند ، آيا چگونه مأمور به را نماز صحيح مىداند ؟ آيا مىگويد : كلمهء صلاة با اين كه به مقتضاى وضع شرعى و به مقتضاى حقيقت شرعيه براى ماهيت اعم از صحيح و فاسد وضع شده ولى در مثل ( أقيموا الصلاة ) ، كلمهء صلاة در غير موضوع له استعمال شده است زيرا صلاة موضوع له ، معناى عام و ( أقيموا الصلاة ) معناى خاص است و استعمال لفظ موضوع براى عام ، در خاص مجاز است همان گونه كه اگر لفظ موضوع براى مطلق در خصوص مقيّد استعمال شود مجاز\r\n\r\n","description":"","footnote":"","page_name":" 131 ","page_number":131},
  {"content":"\r\n\r\nاست . آيا اعمّى همهء اين استعمالات را استعمال مجازى مىداند ؟ آيا مىتواند ملتزم شود كه ( أقيموا الصلاة ) هايى كه در قرآن است ، استعمال مجازى است ؟ مسلّم است كه اعمى نمىتواند چنين چيزى را ملتزم شود . همچنين نمىتواند ملتزم شود كه در تمام موارد استعمال ( أقيموا الصلاة ) يك وصف « الصحيحة » دنبال آن بوده و حذف شده است . سزاوار نيست هيچ عاقلى به اين امر دهن باز كند - و به تعبير مرحوم آخوند - چه رسد به فاضل و عالم . پس أعمّى ( أقيموا الصلاة ) را چگونه معنا مىكند ؟ اعمّى كه از يك طرف معناى صلاة را اعم مىداند و از طرف ديگر ، مأمور به را خصوص صلاة صحيحه مىداند و نمىخواهد به مجازيت و حذف هم ملتزم شود ، اين آيه را چگونه معنا مىكند ؟ ظاهر اين است كه در اينجا كيفيت استعمال ، همان كيفيت استعمال مطلق با وجود دليل بر تقييد است . وقتى يك دليل مىگويد : « أعتق الرقبة » و دليل ديگر مىگويد : « لا تعتق الرقبة الكافرة » آيا دليل دوّم چه نقشى نسبت به دليل اوّل دارد ؟ آيا « لا تعتق الرقبة الكافرة » دليل بر اين است كه رقبه در « أعتق الرقبة » - به صورت مجاز - در خصوص رقبهء مؤمنه استعمال شده است ؛ و در نتيجه تمام مطلقاتى كه در مقابل آنها دليل بر تقييد داريم به نحو مجاز در مورد قيد به كار رفته‌اند ؟ يا بگوييم : مطلب اين گونه نيست بلكه به همان صورتى است كه مرحوم آخوند در بحث عام و خاص فرموده است . و در باب مطلق و مقيد هم به همان صورت است . يعنى در مطلق ، دو نوع اراده وجود دارد : ارادهء استعمالى و ارادهء جدّى . متعلّق حكم در « أعتق الرقبة » - از نظر ارادهء استعمالى - عبارت از مطلق است . ماهيت رقبه و طبيعت آن بدون هيچ قيد و شرطى متعلّق حكم قرار گرفته است . حتى اگر صد دليل بر تقييد هم داشته باشيم و قيود مختلفى « أعتق الرقبة » را احاطه كند ، وجود اين ادلّه كاشف از اين نيست كه رقبه در « أعتق الرقبة » مشتمل بر قيودى است كه در ضمن ادلّهء تقييد وجود دارد .\r\n« أعتق الرقبة » - از نظر ارادهء استعمالى - در مطلق رقبه استعمال شده خواه دليلى بر تقييد داشته باشيم يا نداشته باشيم .\r\n\r\n","description":"","footnote":"","page_name":" 132 ","page_number":132},
  {"content":"\r\n\r\nامّا آن جايى كه دليل بر تقييد داريم ، اين تقييد ، تصرف در ارادهء استعمالى نيست بلكه تصرف در ارادهء جدّى است . يعنى ارادهء استعمالى ، به مطلق تعلّق گرفته است ، به عنوان قانون و به عنوان بيان حكم كلّى . ولى ارادهء جدّى ، تابع اين معناست كه آيا دليلى بر تقييد وجود دارد يا نه ؟ اگر دليل بر تقييد وجود نداشت ارادهء جدّى تابع ارادهء استعمالى خواهد بود ولى اگر دليلى بر تقييد وجود داشت اراده جدى تابع ارادهء استعمالى نخواهد بود و دايرهء ارادهء جدّى - در ارتباط با قيود - محدود مىشود ، ولى ارادهء استعمالى به همان حالت اوّل باقى است . و ثمرهء بقاء ارادهء استعمالى اين است كه تقييد مطلق ، موجب تجوّز در مطلق نخواهد بود و موجب اين نمىشود كه « أعتق الرقبة » در غير موضوع له خود استعمال شده باشد . پس در حقيقت ، تقييد ، تصرّف در ارادهء جدّى است همان‌طور كه تخصيص عام هم تصرف در ارادهء جدّى است ولى ارادهء استعمالى - هم در عام و هم در مطلق - به همان نحو عموميت و اطلاق ، محفوظ است و تخصيص عام و تقييد مطلق ، موجب مجازيت در عام و مطلق نمىشود . حال ببينيم اعمّى ( أقيموا الصلاة ) را چگونه معنا مىكند ؟ اعمّى در مقام تصوير جامع راه‌هايى را ذكر كرده كه ما فعلًا در صدد بيان آنها نيستيم ولى براى روشن شدن مطلب ، ناچاريم يكى از آن راهها را بيان كنيم : يكى از آن راه‌ها اين است كه اعمّى مىگويد : صلاة براى خصوص اركان پنج‌گانه وضع شده است ، پس ( أقيموا الصلاة ) به معناى « أقيموا هذه الأركان الخمسة » است ، و اين عبارت اطلاق دارد . يعنى « أقيموا » نسبت به غير اين اركان ، از نظر ارادهء استعماليه هيچ‌گونه دلالتى ندارد و به عبارت ديگر : غير از اين اركان خمسه ، خواه چيزى باشد يا نباشد ، دخالت در صلاة ندارد . اعمى اگر جامع را عبارت از اركان بداند خودش مىگويد : اگر در ارتباط با يك جزء ، احتمال ركنيت بدهيم نمىتوانيم به ( أقيموا الصلاة ) تمسك كنيم - همان گونه كه صحيحى اين حرف را در مورد تمام اجزاء مىگفت - ولى اگر در جزء ديگرى شك كنيم ،\r\n\r\n","description":"","footnote":"","page_name":" 133 ","page_number":133},
  {"content":"\r\n\r\nمثل سوره كه يقين داريم برفرض اين كه جزء باشد ركن نيست ، در اينجا مىتوانيم به اطلاق ( أقيموا الصلاة ) تمسك كنيم ، زيرا ( أقيموا الصلاة ) مىگويد : اركان را اقامه كنيد و موضوع له لفظ صلاة را عبارت از اركان مىداند ، به‌همين‌جهت اعمّى مىگويد :\r\nصلاة بدون سوره - بطور قطع و يقين - صلاة است زيرا واجد اركان است . و ما نمىتوانيم در اين مسئله ترديد داشته باشيم . اطلاق ( أقيموا الصلاة ) اين معنا را شامل مىشود ، زيرا ( أقيموا الصلاة ) مىگويد : « اركان خمسه را اقامه كنيد خواه سوره‌اى با آن باشد يا نباشد » . ممكن است گفته شود : پس چطور شما گفتيد : اعمى مىگويد : بايد در خارج ، نماز صحيح اقامه شود ؟ مىگوييم : اين درست است ولى اين بدان معنا نيست كه ( أقيموا الصلاة ) به معناى « صلاة صحيحه » است بلكه به اين معناست كه اعمّى مىگويد :\r\n( أقيموا الصلاة ) از ما اركان خمسه را خواسته است ولى از طرف ديگر « لا صلاة إلّا بفاتحة الكتاب » « 1 » مىگويد : در نماز ، حتماً بايد فاتحةالكتاب باشد . و « لا صلاة إلّا بطهور » « 2 » مىگويد : نماز ، حتماً بايد با طهارت باشد . و درحقيقت ، « لا صلاة إلّا بفاتحة الكتاب » به عنوان مقيِّد براى اطلاق ( أقيموا الصلاة ) است و مثل « لا تعتق الرقبة الكافرة » اطلاق « أعتق الرقبة » را - در ارتباط با ارادهء جدّى - تقييد مىزند و مىگويد :\r\n( أقيموا الصلاة ) - از نظر ارادهء استعمالى - مىگويد : اركان خمسه را بياوريد ولى از نظر ارادهء جدّى ، « لا صلاة إلّا بفاتحة الكتاب » و « لا صلاة إلّا بطهور » مىآيد و مىگويد :\r\nدر صلاة ، فاتحةالكتاب هم لازم است ، طهارت هم لازم است ، و « لا صلاة إلّا بالتشهد » يعنى تشهد هم لازم است و . . . . در حقيقت اعمّىها ، اجزاء ديگر - غير از اركان - را كه در ماهيت صلاة دخالت دارد\r\n\r\n\r\n","description":"","footnote":"\r\n( 1 ) - مستدرك الوسائل ، ج 4 ، ص 158 ( باب 1 من أبواب القراءة ، ح 5 ) .\r\n( 2 ) - وسائل الشيعة ، ج 1 ، ص 256 ( باب 1 من أبواب الوضوء ، ح 1 ) .\r\n","page_name":" 134 ","page_number":134},
  {"content":"\r\n\r\nاز راه ادلّهء مقيّده استفاده مىكند ولى بنا بر قول اعمّى ، « لا صلاة إلّا بفاتحة الكتاب » در ارادهء استعمالى ( أقيموا الصلاة ) نقشى ندارد ، ( أقيموا الصلاة ) همان اركان را مىخواهد ولى چون نسبت به ساير اجزاء اطلاق دارد - يعنى مىگويد : اركان را اقامه كن خواه چيز ديگرى - مثل فاتحةالكتاب و غيره - همراه آن باشد يا نباشد « لا صلاة إلّا بفاتحة الكتاب » مىآيد و - از نظر ارادهء جدّى - جلو اين اطلاق را مىگيرد ، « لا صلاة إلّا بطهور » جلو اين اطلاق را مىگيرد و . . . آن مقدارى كه در مقابل ( أقيموا الصلاة ) دليل بر تقييد داريم - بنا بر قول اعمى - واجب است آن مقدار را اخذ كنيم و آن مقيّدات را ملاحظه كنيم ، ولى در مورد سوره كه دليلى نداريم بگويد : « لا صلاة إلّا مع السورة » چه بايد بكنيم ؟ اينجا مرجع ما ( أقيموا الصلاة ) است . مثل اين كه در مقابل « أعتق الرقبة » يك دليل ، قيد ايمان را و دليل ديگر قيد علم را داخل كند ولى نسبت به قيد سوّم شك داشته باشيم كه آيا اين قيد سوّم ، در وجوب عتق دخالت دارد يا نه ؟ با اين كه « أعتق الرقبة » با دو دليل اوّل تقييد شده ولى نسبت به قيد سوم چاره‌اى نداريم جز اين كه به اطلاق « أعتق الرقبة » تمسك كنيم . در نتيجه اعمّى از يك طرف قائل به اين معناست كه مأمور به ، نماز صحيح است ولى نه به اين عنوان كه كلمهء صلاة ، مجازاً در صلاة صحيحه استعمال شده باشد و يا مجازاً وصف صحيحه در آيات قرآنى حذف شده باشد ، بلكه به نحو اطلاق و تقييد ( أقيموا الصلاة ) فقط در محدودهء اركان . و نسبت به غير اركان ، تابع دليل مىباشند ، يعنى هر مقدارى كه دليل برآن دلالت كرد ، واجب است اخذ شود ولى آن مقدارى كه دليل اقامه نشده ، اطلاق ( أقيموا الصلاة ) - كه بر غير از اركان دلالت بر وجوب چيزى ندارد - اقتضا مىكند كه سوره ، واجب نباشد . بنابراين ، اعمى هم مىگويد : « نماز صحيح بايد خوانده شود » و هم تمسك به اطلاق مىكند . خلاصه اين كه : اگرچه صحيحى و اعمى هر دو مىگويند : مأمور به ، نماز صحيح است ، ولى كيفيت بيان آن دو ، فرق دارد . صحيحى ، خودِ ( أقيموا الصلاة ) را به صلاة\r\n\r\n","description":"","footnote":"","page_name":" 135 ","page_number":135},
  {"content":"\r\n\r\nصحيحه معنا مىكند و در حقيقت ، عنوان صحيحه و امثال آن را داخل در ماهيت صلاة مىداند . ولى اعمى از اين راه وارد نشده است بلكه از راه مسئله مطلق و مقيد و اين كه تقييد مطلق ، مستلزم مجازيت نيست و اين كه اگر مطلقى با بعضى از قيود تقييد خورد باز در مورد شك در قيد زايد ، مرجع ما أصالة الإطلاق خواهد بود ، وارد شده است . نتيجه بحث در ارتباط با ثمره بحث صحيح و اعم از مباحث گذشته معلوم گرديد كه بحث صحيح و اعم داراى ثمرهء مهمى است و آن اينكه صحيحى در الفاظ عبادات در مورد شك در جزئيت و شرطيت نمىتواند به أصالة الإطلاق تمسك كند . ولى اعمى در چنين موردى مىتواند به أصالة الإطلاق تمسك كند . و در فقه ، آثار زيادى بر اين ثمره مترتب شده است .\r\n\r\n","description":"","footnote":"","page_name":" 136 ","page_number":136},
  {"content":"\r\n\r\n\r\n[ صحيح و اعم در باب عبادات 
  ]\r\n\r\nادلّهء قائلين به وضع الفاظ عبادات براى صحيح\r\nمرحوم آخوند چون از افرادى است كه قول صحيحى را اختيار كرده ، ادلّه‌اى براى اثبات اين قول و نفى قول ديگر اقامه كرده است :\r\n\r\nدليل اوّل ( تبادر )\r\nدر تمامى الفاظ عبادات - مثل صلاة و صوم و زكات و حج و . . . - آنچه به ذهن تبادر مىكند همان معانى صحيحه مىباشند و تبادر از علايم حقيقت است بلكه شايد تنها علامت حقيقت باشد . در اينجا گويا به مرحوم آخوند اشكال شده كه اين تبادر ، چگونه با آنچه در ارتباط با جامع صحيحى ذكر كرديد قابل اجتماع است ؟ شما در مورد جامع صحيحى فرموديد : صحيحى نمىتواند بطور مستقيم جامع خود را بدست آورد بلكه از راه آثارى چون « معراجيت » ، « قربان كلّ تقي » و « ناهى از فحشاء و منكر » بودن مىتواند دريچه‌اى به سوى آن جامع باز كند . و در حقيقت ، تنها از راه آثار است كه مىتوان\r\n\r\n","description":"","footnote":"","page_name":" 137 ","page_number":137},
  {"content":"\r\n\r\nنسبت به جامع شناسايى پيدا كرد و بنا بر قول صحيحى ، خود جامع را بطور مستقيم نمىتوانيم شناسايى كنيم . آيا بين اين دو كلام شما چگونه جمع مىشود ؟ پاسخ مرحوم آخوند : آنچه ما در ارتباط با جامع صحيحى گفتيم ، با تبادر منافاتى ندارد . منافات در جايى است كه به هيچ عنوان - حتى از طريق آثار - نتوانيم قدر جامع را بشناسيم . آن‌طور كه اعمّىها مىگويند . زيرا اعمّىها اگرچه وجوه مختلفى براى تصوير جامع ذكر كرده‌اند ولى همهء آن وجوه داراى اشكال است و نتيجه اين مىشود كه اعمّى نمىتواند تصوير جامع كند . حال اگر اعمى بيايد ادعاى تبادر كند ، اين اشكال به اعمى وارد خواهد بود كه شما كه قائل به تبادريد ، متبادر از لفظ صلاة را چه چيزى مىدانيد ؟ جامع كه نتوانستيد تصور كنيد و حتى از طريق آثار هم نتوانستيد راهى براى تصوير جامع داشته باشيد و در حقيقت ، جامع - كه معناى موضوع له است - بنا بر قول اعمّى نه بالذات روشن است و نه به آثار . و چيزى كه نه بالذات روشن باشد و نه به آثار ، كسى نمىتواند در مورد آن ادعاى تبادر كند . لذا از همين‌جا پايه و اساس حرف اعمّىها منهدم مىشود . و به عبارت ديگر : اگرچه اعمى ادعاى تبادر مىكند ولى وقتى حرف او را تحليل كنيم مىبينيم او به هيچ عنوان نمىتواند ادعاى تبادر كند . ولى ما صحيحىها مىتوانيم ادعاى تبادر كنيم ، زيرا جامع ما اگرچه بالذات ، روشن نيست ولى با آثار ، روشن است و از دريچهء آثار مىتوانيم راهى به سوى اين جامع باز كنيم و همين مقدار در مقام تبادر كافى است . « 1 » اشكال امام خمينى « دام ظلّه » بر كلام مرحوم آخوند : ايشان اشكال مهمّى بر مرحوم آخوند وارد كرده كه اگر راه حلّ براى آن پيدا نشود ، نه تنها تبادر از بين مىرود بلكه دليل دوّم مرحوم آخوند - كه صحت سلب نسبت به نماز فاسد است - نيز از بين مىرود . امام خمينى « دام ظله » ابتدا چند مقدّمه بيان فرموده است :\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 43 - 45\r\n","page_name":" 138 ","page_number":138},
  {"content":"\r\n\r\nمقدّمهء اوّل : ماهيات و حقايق ، در عالم ماهيتِ خودشان - قبل از مرحلهء وجود - داراى يك وعاء و ظرفيتى مىباشند . وعاء ماهيت ، در عرض تحقّق وجود نيست بلكه از نظر رتبه ، مقدم بر وعاء وجود است . اين كه گفته مىشود : « الماهية من حيث هي هي ليست إلّا هي ، لا موجودة و لا معدومة » « 1 » يعنى ماهيت ، در وعاء ماهوى خودش نه ارتباط خاصى با مسئله وجود دارد و نه ارتباط خاصى با مسئله عدم دارد بلكه عدم و وجود - به عنوان دو وصف - عارض بر ماهيت مىشوند . به‌همين‌جهت ، فلاسفه مىگويند : « الماهية قد تكون موجودة و قد تكون معدومة » ، يا مىگويند : « الماهية موجودة » و نمىآيند مطلب را برعكس كنند نمىگويند : « الموجود ماهية » . مسئله صفت و موصوف و تقدّم موصوف بر صفت - هرچند در عالم رتبه نه در عالم تحقق - اقتضا مىكند كه مسئله ماهيت و وجود ، مثل زيد و عالميت باشد . همان‌طور كه شما مىگوييد : « زيد عالم » و زيد را به عنوان يك موصوف و عالم را به عنوان يك صفت براى زيد مطرح مىكنيد ، مسئله وجود هم نسبت به ماهيت داراى يك چنين عنوانى است . پس ماهيت ، در وعاء ماهوى و تقرّر ماهوى خودش ، يك مرحله قبل از وجود است نمىخواهيم بگوييم :\r\nمعناى اين جمله اين است كه ماهيت اصالت دارد تا شما بگوييد : نزد بزرگان فلاسفه وجود أصيل است . « 2 » مسئله اصالت و عدم اصالت ، غير از چيزى است كه ما مطرح مىكنيم . ماهيت ، از نظر رتبه بر وجود مقدّم است و لذا گاهى وجود برآن عارض مىشود و گاهى عدم ، همان‌طور كه جسم نسبت به بياض اين‌گونه است . مسئله معروضيت و عَرَضيت ، اقتضا مىكند رتبهء معروض بر عَرَض مقدم باشد لذا رتبهء جسم ، مقدّم بر رتبهء بياض است . در ارتباط با ماهيت و وجود هم همين‌طور است ، همان‌طور كه همين ماهيت ، اگر با لوازم خود ماهيت مقايسه شود ، مثلًا اگر زوجيت - كه از لوازم\r\n\r\n\r\n","description":"","footnote":"\r\n( 1 ) - نهاية الحكمة ، ج 1 ، ص 148\r\n( 2 ) - الحكمة المتعالية ، ج 1 ، ص 38 ، شرح المنظومة ، قسم الفلسفة ، ص 10 ، نهاية الحكمة ، ج 1 ، ص 21\r\n","page_name":" 139 ","page_number":139},
  {"content":"\r\n\r\nماهيت اربعه است - نسبت به اربعه ملاحظه شود رتبهء لازم ، تأخّر از رتبهء ملزوم دارد ، رتبهء اربعه مقدم بر رتبهء زوجيت است اگرچه هر دو مربوط به ماهيت مىباشند و هيچ‌كدام از اين‌ها ارتباطى با وجود ندارند ولى چون مسئله لازم و ملزوم و وصف و موصوف مطرح است بايد بپذيريم كه رتبهء اربعه ، مقدم بر رتبهء زوجيت است پس همان‌طور كه لازمِ ماهيت ، متأخر از ماهيت است ، وجود هم متأخر از ماهيت است بلكه تأخر وجود از ماهيت ، روشن‌تر از تأخر لازم ماهيت از ماهيت است ، زيرا در لازمِ ماهيت ، انفكاك تحقق ندارد . بين اربعه و زوجيت نمىتوانيم انفكاكى قائل شويم . ولى در مسئله وجود و ماهيت ، انفكاك امكان دارد ، زيرا ممكن است ماهيت هيچ‌گاه وجود پيدا نكند ، نه در عالم ذهن و نه در عالم خارج . لذا تأخر وجود از ماهيت ، يك تأخر روشنى است و حتّى از تأخر زوجيت نسبت به اربعه روشن‌تر است . حال مىآييم سراغ وجود ، اگر وجود هم لوازمى داشته باشد كه از آن تعبير به لازم الوجود مىكنيم . در اين صورت ، يك تقدّم و تأخّر ديگرى نيز مطرح مىشود ، چون لوازم وجود ، متأخر از وجودند زيرا وجود ، ملزوم است و اين‌ها لوازم آن به حساب نمىآيند و رتبهء ملزوم - چه در وجود و چه در ماهيت - تقدّم بر رتبهء لازم دارد . در اين صورت ، اگر بخواهيم لوازم وجود را با ماهيت مقايسه كنيم ، دو رتبه تقدّم و تأخّر مطرح است ، يعنى ماهيت ، مقدّم بر وجود و وجودْ مقدّم بر لوازم خودش مىباشد در نتيجه ماهيت ، دو رتبه تقدم بر لوازم وجود دارد در حقيقت اين‌طور مىشود كه اگر ماهيت را با لوازم خود ماهيت مقايسه كنيم ، يك رتبه تقدّم و تأخّر است ولى اگر ماهيت را با لوازم وجود مقايسه كنيم دو رتبه تقدّم و تأخر است . مقدّمهء دوّم : آيا انسان از هر چيزى مىتواند انتقال به چيز ديگر پيدا كند ؟ مثلًا آيا مىتوان از حيوان ناطق به حجر انتقال پيدا كرد ؟ انتقال از چيزى به چيز ديگر ، علّت لازم دارد و بدون جهت و علت نمىتوان از چيزى به چيز ديگر منتقل شد مثلًا در باب ماهيت و لوازم ماهيت ، انتقال درست است . شما وقتى اربعه را تصور كنيد ذهن شما مىتواند به زوجيّت منتقل شود . اين انتقال ، منشأ دارد . منشأ آن ، كثرت انس و ارتباطى\r\n\r\n","description":"","footnote":"","page_name":" 140 ","page_number":140},
  {"content":"\r\n\r\nاست كه بين زوجيت و اربعه وجود دارد به طورى كه زوجيت را به عنوان لازم ماهيت اربعه مطرح كرده است . ولى اگر علّت و جهتى وجود نداشته باشد ، راه انتقال براى شما بسته است . البته بايد به اين نكته هم توجه داشت كه ما در منطق ، با دو برهان برخورد مىكنيم ، از يكى به برهان لمّى و از ديگرى به برهان إنّى تعبير مىكنيم . در يكى از راه علّت ، منتقل به معلول مىشويم و در ديگرى از راه معلول ، به علت انتقال پيدا مىكنيم . حال ببينيم در برهان لمّى ، از راه وجود علت ، به چه چيزِ معلول پى مىبريم ؟ آيا از راه وجود علت ، فقط به وجود معلول منتقل مىشويم ؟ يا اين كه ماهيّت معلول را هم كشف مىكنيم ؟ واقعيت اين است كه در برهان لمّى از وجود علت كشف مىكنيم وجود معلول را ، امّا ماهيت معلول براى ما قبلًا روشن شده است . آنچه براى ما مشكوك است وجود معلول است كه آن را از راه وجود علّت كشف مىكنيم . و نيز در برهان إنّى كه از وجود معلول پى به علت مىبريم آيا چه چيزِ علت را كشف مىكنيم ؟ آيا ممكن است از راه وجود معلول ، ماهيت علت را كشف كنيم ؟ خير ، برهان إنّى روى اين معنا استوار نشده است . در برهان إنّى از راه وجود معلول ، وجود علت را كشف مىكنيم امّا ماهيت علت ، قبلًا براى ما روشن بوده است . آنچه براى ما مشكوك بوده عبارت از وجود علت است .\r\nبه بيان ديگر : چون تفكيك بين معلول و علّت ، عقلًا محال است پس هرگاه معلول ، موجود بود ، كشف مىكنيم كه علّت هم موجود است و وقتى علّت ، موجود بود ، كشف مىكنيم كه معلول هم موجود است . در نتيجه ، اين انتقالى كه در اين دو برهان در منطق مطرح است ، فقط در ارتباط با وجود است و الّا معنا ندارد كسى بگويد : من از راه وجود علّت ، ماهيتِ معلول را كشف مىكنم يا از راه وجود معلول ، ماهيت علّت را كشف كنم . بنابراين كسى مسئله برهان لِم و إن را در اينجا مطرح نكند . آنها در ارتباط با دو وجود است كه بين آنها تقدّم و تأخّر رتبى تحقق دارد و وجود علت - در عالم رتبه -\r\n\r\n","description":"","footnote":"","page_name":" 141 ","page_number":141},
  {"content":"\r\n\r\nتقدّم بر وجود معلول دارد . در نتيجه ، اگر انسان بخواهد به ماهيتى انتقال پيدا كند ، نياز به جهت و ملاك دارد . مقدّمه سوّم : مسألهء صحيح و اعم كه ما مىخواهيم از راه تبادر ثابت كنيم ، مربوط به عالم ماهيت و عالم وضع است ، زيرا الفاظ عبادات ، مثل اسماء اجناسند كه براى ماهيت وضع شده‌اند ، يعنى همان‌طور كه معناى انسان مربوط به عالم ماهيت و وعاء ماهيت است ، معناى صلاة هم مربوط به ماهيت و وعاء ماهيت است . بحث در اين است كه آن ماهيتى كه لفظ صلاة براى آن وضع شده يا نامگذارى شده عبارت از چه ماهيتى است ؟ لذا نتيجه مىگيريم كه مسئله تبادر ، ارتباط به وجود ندارد بلكه مربوط به مقام ماهيت است ، مسئله تبادر ، مثل يك كتاب لغت است . ما وقتى به كتاب لغت مراجعه مىكنيم و مىخواهيم معناى يك كلمه را درك كنيم تمام همّت و تلاش ما متوجّه ماهيت موضوع له است و هيچ كارى به اين نداريم كه آيا اين ماهيت ، در خارج وجود دارد يا نه ؟ و چه‌بسا ماهيت ، از ماهياتى باشد كه در خارج وجود ندارد و يا اصلًا استحاله دارد ولى ما كارى به مقام وجود نداريم . امام خمينى « دام ظله » ، پس از بيان مقدّمات فوق خطاب به مرحوم آخوند مىفرمايد : شما در ارتباط با لفظ صلاة و موضوع له آن چه چيزى در دست داريد ؟ مرحوم آخوند جواب مىدهد : آثار . از ايشان سؤال مىشود : آيا اين آثار ، آثار و لوازمِ چيست ؟ آيا معراجيت و قربانيت و امثال آن از آثار ماهيت صلاة است يا از آثار وجود آن ؟ آن‌هم نه هر وجودى ، وجود ذهنى صلاة ، معراجيت و قربانيت ندارد . شما اگر صد بار هم ماهيت صلاة را در ذهن خود تصور كنيد ، چنين آثارى را ندارد بلكه اين آثار ، آثار وجود خارجى صلاة است . تازه هر وجود خارجى صلاة هم اين آثار را ندارد بلكه اين آثار ، مربوط به وجود خارجى نمازهاى صحيح است ، در نتيجه فاصلهء بين آثار و ماهيت زياد است ، ماهيت قبل از وجود خارجى است ، وجود خارجى هم قبل از اين آثار است . برفرض كه از جهت ديگر هم صرف‌نظر كنيم كه هر وجود خارجى معروض اين آثار و لوازم نيست . آن‌وقت سؤال\r\n\r\n","description":"","footnote":"","page_name":" 142 ","page_number":142},
  {"content":"\r\n\r\nاين است كه آنچه در اختيار شماست آثار وجودات خارجى ماهيت صلاة است و شما از آثار وجودات خارجى ماهيت صلاة چگونه و روى چه ملاكى به ماهيت صلاة منتقل مىشويد ؟ از راه خود وجود هم نمىتوان به ماهيت انتقال پيدا كرد زيرا وجود ، عارضِ قابلِ انفكاك ماهيت صلاة است . يك عرضِ قابل انفكاك كه ممكن است متحقّق شود و ممكن است متحقّق نشود چگونه مىتواند انسان را به معروض منتقل كند ؟ ممكن است كسى در مورد عرضِ لازم - مثل لازم ماهيت - حرفى بزند ولى در مورد عرض مفارق - كه گاهى هست و گاهى نيست - به چه ملاكى مىتوان از اين عرض ، انتقال به معروض پيدا كرد ؟ چه رسد به اين كه اين عرض هم ملاك نيست بلكه لوازم اين عرض در اختيار شماست . معراجيت و مقرّبيت و نهى از فحشاء و منكر در دسترس شماست . آيا اين لوازم وجود خارجى ماهيت صلاة چگونه مىتواند دست شما را بگيرد و در ارتباط با تبادر - كه مربوط به عالم ماهيت است - راهگشاى شما باشد ؟ در حقيقت ، همان اشكالى كه شما ( مرحوم آخوند ) به اعمّىها مىكنيد متوجه خودتان نيز هست . شما به اعمىها مىگوييد : شما كه تصوير جامع نكرديد ، با عدم تصوير جامع چگونه مىتوانيد تبادر معناى اعم از صحيح و فاسد را ادعا كنيد ؟ ما ( امام خمينى ) هم به شما همين حرف را مىزنيم مىگوييم : عالم ماهيت ، دو مرحله مقدّم بر لوازم وجود است آن‌هم يك سنخ از وجود كه عبارت از وجود خارجى است آن‌هم شعبه‌اى از وجود خارجى كه عبارت از خصوص نمازهاى صحيحه است . خصوص نمازهاى صحيحه ، اين آثار را دارد ، و إلّا اگر همين « الصلاة معراج المؤمن » « 1 » را به دست اعمّى بدهيم نمىگويد : كلّ صلاة معراج المؤمن بلكه مىگويد : صلاتى كه صحيح باشد معراج مؤمن است . خلاصه اين كه آنچه از كلام حضرت امام « دام ظله » در ارتباط با اشكال به مرحوم آخوند استفاده مىشود در درجهء اوّل عبارت از مسئله استحاله است كه ايشان\r\n\r\n\r\n","description":"","footnote":"\r\n( 1 ) - اعتقادات مجلسى ، ص 29 .\r\n","page_name":" 143 ","page_number":143},
  {"content":"\r\n\r\nمىفرمايد : مسئله تبادر ، استحاله دارد و نمىتوان از راه لوازم الوجود به ماهيت منتقل شد . چه مناسبتى است بين ماهيت و بين لوازم وجود ، با تقدّم و تأخّر - به دو رتبه - كه در اينجا وجود دارد . اين اشكال ، علاوه بر اين كه مسئله تبادر را زير سؤال مىبرد مسئله صحت سلب را هم زير سؤال مىبرد . به مرحوم آخوند گفته مىشود : شما در صحت سلبتان هم راهى نداريد . شما مىگوييد : « الصلاة الفاسدة ليست بصلاة » ، مىگوييم : « مگر ماهيت صلاة براى شما متبيّن است كه مىگوييد : « الصلاة الفاسدة ليست بصلاة » ؟ اگر مىخواهيد بگوييد : « الصلاة الفاسدة ليست بصلاة صحيحة » ، اين را اعمّى هم مىگويد » . امّا اگر كلمهء صحيحه را برداشتيد و به جاى آن ماهيت صلاة را گذاشتيد و گفتيد : « الصلاة الفاسدة ليست بماهية الصلاة » ، سؤال مىكنيم : شما ماهيت صلاة را از كجا بدست آورديد ؟ شما كه نتوانستيد تصوير جامع مستقيم داشته باشيد ، از راه آثار هم دو رتبه فاصله وجود دارد و معقول نيست انسان از لوازم وجود ، به ماهيت انتقال پيدا كند آن‌هم ماهيتى كه داراى وعاء خاص است . « 1 »\r\n\r\nبررسى اشكال\r\nحاصل اشكال امام خمينى « دام ظله » اين بود كه تبادر - به نحوى كه مرحوم آخوند بيان كرد - با تصوير جامع - به نحوى كه ايشان بيان كرد - مستحيل است . در اينجا خود حضرت امام « دام ظله » راه حلّى براى اشكال فوق مطرح كرده است كه مطلب را از استحاله به امكان مىرساند ولى در عين حال ، دليل نداريم كه هر ممكنى ، واقع هم مىشود ، بلكه بايد براى وقوع ممكن ، دليل اقامه كرد . امّا آيا اين راه حلّ - يعنى تبديل استحاله به امكان - براى مرحوم آخوند هم مفيد خواهد بود ؟ چنين چيزى معلوم نيست .\r\n\r\n\r\n","description":"","footnote":"\r\n( 1 ) - مناهج الوصول إلى علم الاصول ، ج 1 ، ص 162 - 164 و تهذيب الاصول ، ج 1 ، ص 82 - 84\r\n","page_name":" 144 ","page_number":144},
  {"content":"\r\n\r\nراه حلّ ايشان داراى دو مقدّمه است : مقدّمهء اوّل : غرض از وضع - در باب الفاظ - عبارت از تفهيم و تفهّم به سهولت است ، زيرا بشر ملاحظه كرد اگر بخواهد مقاصدش را از راه اشاره تفهيم كند بسيار مشكل است و در بعضى موارد هم امكان ندارد ، مثل اين كه زيد ديروز به منزل شما آمده و حالا شما در مدرسه هستيد و مىخواهيد به عَمرو بگوييد : « زيد ، ديروز به منزل ما آمده است » . اين مطلب را عادتاً نمىشود با اشاره تفهيم كرد . به عبارت ديگر : اگر مراد انسان ، حاضر باشد مىتوان با اشاره به دست يا اشارات ديگر ، مطلب را رساند ولى در مورد امور غايب ، تفهيم و تفهّم به وسيلهء اشاره ، امرى غيرممكن يا مشكل است .\r\nبه‌همين‌جهت ، بشر ملاحظه كرد بهترين راه براى تفهيم و تفهّم ، استفاده از الفاظ است به اين كيفيت كه الفاظى را براى معانى وضع كند كه اين الفاظ ، به عنوان رمز براى آن معانى بوده و بر آنها دلالت كنند ، حال واضع ، هركسى مىخواهد باشد . و اين مطلب ، يك امر جعلى اعتبارى است و هيچ‌گونه علقهء ذاتى بين لفظ و معنا هم وجود ندارد .\r\nاين مطلب را در بحث‌هاى گذشته به تفصيل مطرح كرديم . مقدّمهء دوّم : واضعى كه مىخواهد لفظى را در برابر يك معناى كلّى وضع كند ، و يك ماهيت و حقيقت را به عنوان موضوع له قرار دهد آيا ضرورتى دارد كه اين معنا با تمام خصوصيات - به جنس و فصل و ساير جهات آن - براى واضع ، معلوم باشد ؟ يا اين كه وضع در اسماء اجناس هم شبيه وضع در اعلام شخصيه است . پدرى كه براى مولود خود نام‌گذارى مىكند ، آيا تمام جهات اين فرزند ، برايش روشن است ؟ خير ، اين گونه نيست . پدر ، در بسيارى از موارد ، اطلاعى ندارد و از جنس و فصل سر درنمىآورد و حتى گاهى بعضى از خصوصيات جسمى فرزند هم برايش روشن نيست ولى مىگويد :\r\nكلمهء « زيد » را براى اين موجود خارجى قرار دادم . در باب اسماء اجناس نيز همين‌طور است ، مثلًا اگر خواستند كلمهء « انسان » را براى همين ماهيت وضع كنند ، بشر اوّليه ، مثل يعرب بن قحطان - كه مىگويند واضع لغت عرب بوده - آيا قبلًا منطق خوانده بود ؟\r\nآيا او مىدانست كه ماهيت انسان عبارت از حيوان ناطق است و حيوان ، به عنوان\r\n\r\n","description":"","footnote":"","page_name":" 145 ","page_number":145},
  {"content":"\r\n\r\nجنس و ناطق به عنوان فصل مطرح است ؟ از اينجا روشن مىشود كه اين گونه امور لازم نيست بلكه - مثلًا - يعرب بن قحطان وقتى خواسته لفظ انسان را براى اين ماهيت قرار دهد - به عنوان فرض - گفته است : خودم و هرچه مشابه من است - تا روز قيامت - اسمشان را انسان قرار دادم . آيا اگر به اين صورت وضع كند ، اشكالى در حقيقت وضع پيدا مىشود ؟ خير . نتيجه‌اى كه از اين دو مقدّمه گرفته مىشود اين است كه مىگوييم : بنا بر تقدير حقيقت شرعيه ، چون واضع در الفاظ عبادات ، عبارت از شارع مقدس است ، او مانند يعرب بن قحطان نيست بلكه او عارف به حقيقت موضوع له است و بر معناى موضوع له احاطهء كامل دارد . ولى اين علم شارع ، دخالتى در وضع ندارد و اگر چنين علمى هم نبود مىتوانست وضع كند ، همان گونه كه وضع لفظ « انسان » براى بشر اوّليه امكان داشت . الفاظ عبادات نيز شبيه اسماء اجناسند يعنى شارع ، يك معناى كلّى را در نظر گرفته و لفظ را براى همان معناى كلّى وضع كرده است و ضرورتى ندارد كه آن معنا ، براى واضع ، معيّن و مشخص و روشن باشد . اگرچه در ما نحن فيه ، شارع مقدس به تمام جوانب معناى موضوع له آگاه است . حال مىگوييم : تبادر - كه محل بحث ماست - هم ، مثل وضع است . همان‌طور كه در وضع ، آگاهى واضع از تمام جوانب موضوع له لازم نيست ، در تبادر نيز لازم نيست آنچه به ذهن مىآيد يك ماهيت روشن و معلوم از جميع جهات باشد . همان‌طورىكه از كلمهء انسان ، نزد عوام يك معنايى تبادر مىكند كه جز بر انسان صادق نيست . در حالى كه عوام ، از جنس و فصل سر درنمىآورند . و نمىتوان گفت : « شما كه از جنس و فصل ، سر درنمىآوريد ، چيزى هم به ذهنتان تبادر نمىكند » . الفاظ عبادات نيز همين‌طور است . ممكن است حقيقت صلاة و ماهيت موضوع له بطور كامل براى متشرعه روشن نباشد ولى اين منافات ندارد كه متشرعه از كلمهء صلاة يك معناى خاصى به ذهنش بيايد كه آن معناى خاص ، با صوم و زكات و حج و ساير عبادات مغايرت دارد . پس همان‌طور كه در مقام وضع ، علم به ماهيت موضوع له دخالت ندارد ، در مقام\r\n\r\n","description":"","footnote":"","page_name":" 146 ","page_number":146},
  {"content":"\r\n\r\nتبادر نيز به‌همين‌صورت است . مقام تبادر ، پائين‌تر از وضع است ، پس در تبادر مىگوييم : « تبادر ، تحقق دارد ولى علم به حقيقتِ موضوع له - آن‌گونه كه هست - تحقق ندارد » . و جمع بين اين دو امكان‌پذير است . در نتيجه ، مرحوم آخوند مىتواند ادعاى تبادر كند در حالى كه جامع براى او روشن نباشد امّا آثار و لوازمِ متأخر از وجود روشن باشد و وجود ، متأخر از ماهيت است و دو رتبه فاصله تحقق دارد . حضرت امام خمينى « دام ظله » مىفرمايد : اگرچه اين تبادر ممكن است ولى آيا واقعاً همچنين تبادرى وجود دارد ؟ شماى صحيحى ادعاى تبادر مىكنيد و مىگوييد :\r\n« الصلاة الفاسدة ليست بصلاة » ، يعنى ادعاى صحت سلب مىكنيد اعمّى هم ادعاى تبادر كرده و مىگويد : « الصلاة الفاسدة صلاة » يعنى ادعاى عدم صحت سلب مىكند .\r\nشما چه برهانى داريد كه تبادر شما درست و تبادر اعمّى نادرست است ؟ و يا اعمّى چه برهانى دارد كه تبادر او درست و تبادر شما نادرست است ؟ وجداناً هيچ‌يك از اين دو ، تبادر ندارند . نه از صلاة ، به عنوان صحيح ، معنايى متبادر مىشود كه فقط بر افراد صحيحه منطبق شود و نه از آن ، به عنوان اعم معنايى متبادر مىشود كه بر افراد فاسده هم منطبق شود . بنابراين ، مسئله تبادر و صحت سلب و عدم صحت سلب ، براى هيچ‌يك از دو طرف ، نقشى ندارد و بايد ادلّهء ديگر ملاحظه شود تا از راه آن ادلّه ببينيم آيا حق با صحيحى است يا با اعمّى ؟ « 1 »\r\n\r\nدليل دوّم صحيحى ( روايات )\r\nيكى از ادلّه‌اى كه قائلين به وضع براى صحيح به آن استدلال كرده‌اند ، روايات است . اين روايات بر دو دسته‌اند : دستهء اوّل : رواياتى كه - به حسب ظاهر - آثارى را بر ماهيت و مسمّاى صلاة ،\r\n\r\n\r\n","description":"","footnote":"\r\n( 1 ) - مناهج الوصول إلى علم الاصول ، ج 1 ، ص 165 - 167 و تهذيب الاصول ، ج 1 ، ص 84 و 85\r\n","page_name":" 147 ","page_number":147},
  {"content":"\r\n\r\nمترتب كرده‌اند ، مثل رواياتى كه مرحوم آخوند در مورد آثار ذكر مىكردند ، مانند : الصلاة معراج المؤمن . « 1 » در اين روايت ، ظاهر اين است كه معراجيت ، بر ماهيت و مسمّاى صلاة حمل شده است . و يا مثل : الصلاة قربان كلّ تقي « 2 » و مثل : الصلاة خير موضوع « 3 » كه نحوهء استدلال به آنها را بيان خواهيم كرد . دستهء دوّم : رواياتى است كه در آنها - به حسب ظاهر - حقيقت و ماهيت صلاة ، در مورد نبودن بعضى از شرايط يا اجزاء غير ركنيه ، « 4 » نفى شده است . مثل روايت لا صلاة إلّا بفاتحة الكتاب ، « 5 » يعنى با نبودن فاتحةالكتاب - كه جزء غير ركنى است - ماهيت صلاة ، تحقق ندارد و يا مثل : لا صلاة إلّا بطهور ، « 6 » يعنى با نبودن شرط طهارت ، ماهيت و حقيقت صلاة منتفى است .\r\n\r\nروايات دستهء اوّل\r\nيكى از اين روايات ، روايت « الصلاة معراج المؤمن » است كه دو تقريب براى استدلال به آن وجود دارد :\r\n\r\nتقريب اوّل ( كلام مرحوم آخوند ) :\r\nما از يك طرف ، ظاهر اين تعبير را ملاحظه مىكنيم ، مىبينيم : موضوع را « الصلاة » قرار داده ، يعنى ماهيت و مسمّى و حقيقت را موضوع و معراجيت را محمول قرار داده است .\r\n\r\n\r\n","description":"","footnote":"\r\n( 1 ) - اعتقادات مجلسى ، ص 29\r\n( 2 ) - من لا يحضره الفقيه ، ج 1 ، ص 136\r\n( 3 ) - مستدرك الوسائل ، ج 3 ، ص 43 ( باب 10 من أبواب أعداد الفرائض و نوافلها ، ح 8 و 9 ) .\r\n( 4 ) - چون اگر اجزاء ركنيه باشد اعمى با صحيحى در اين جهت مشتركند .\r\n( 5 ) - مستدرك الوسائل ، ج 4 ، ص 158 ، ( باب 1 من أبواب القراءة ، ح 5 ) .\r\n( 6 ) - وسائل الشيعة ، ج 1 ، ص 256 ، ( باب 1 من أبواب الوضوء ، ح 1 ) .\r\n","page_name":" 148 ","page_number":148},
  {"content":"\r\n\r\nممكن است كسى به ما بگويد : شما گفتيد : بين ماهيت و لوازم وجود دو رتبه فاصله هست و دو رتبه تقدّم و تأخر مطرح است پس چطور شما ماهيت را موضوع و لوازم وجود را محمول قرار مىدهيد ؟ آيا يك چنين قضيهء حمليه‌اى كه در آن موضوع و محمول از نظر رتبه تقدّم و تأخّر داشته باشند - آن‌هم به دو رتبه - صحيح است ؟ جواب اين است كه آرى صحيح است . مسئله قضيّه حمليه ، غير از مسئله تبادرى است كه حضرت امام خمينى « دام ظله » مورد اشكال قرار داد . زيرا در تبادر مسألهء انتقال مطرح بود و شما مىخواستيد از لوازمِ وجودْ انتقال به ماهيت پيدا ، كنيد و ما در آنجا گفتيم : خود وجود هم نمىتواند ما را به ماهيت برساند زيرا وجود ، عرض مفارق و لازم مفارق است ، مثل زوجيت نسبت به اربعه نيست كه يك اتصال و عدم انفكاك دائمى بين آنها مطرح باشد . به‌همين‌جهت ، پايهء تبادر روى مسئله انتقال بود و راهى براى انتقال ، تصور نمىشود . ولى در قضاياى حمليه ، مسئله انتقال مطرح نيست بلكه مسئله اتحاد مطرح است و در اينجا مانعى ندارد كه يك رتبه اختلاف داشته باشند . مگر شما نمىگوييد : الماهية موجودة ، مگر وجود - به حسب رتبه - از ماهيت تأخّر ندارد ؟ امّا اين تأخر ، هيچ نقصى را در تشكيل قضيهء حمليّهء « الماهية موجودة » به وجود نمىآورد . همان گونه كه تأخر صفت از موصوف ، نمىتواند نقصى در تشكيل قضيه « زيد قائم » به وجود آورد . لذا اگرچه در جملهء « الصلاة معراج المؤمن » ، موضوع ، ماهيت صلاة ، و محمول - يعنى معراجيت - بعضى از لوازم وجود ماهيت صلاة « 1 » است ولى در عين حال ، تقدّم و تأخر رتبه ، اشكالى ايجاد نمىكند . رجوع به اصل كلام مرحوم آخوند :\r\n\r\n\r\n","description":"","footnote":"\r\n( 1 ) - آن‌هم نه هر وجودى ، بلكه وجود خارجى صلاة است كه اين لازم - يعنى معراجيت - را دارد . در حالى كه ماهيت ، داراى دو وجود است : وجود ذهنى و وجود خارجى .\r\n","page_name":" 149 ","page_number":149},
  {"content":"\r\n\r\nمرحوم آخوند مىفرمايد : از يك طرف ، موضوع ، ماهيت صلاة و محمول ، بعضى از لوازم وجود قرار داده شده و از طرف ديگر وقتى اين لوازم را بررسى مىكنيم مىبينيم :\r\nاين لوازم ، در ارتباط با وجود خارجىِ نمازِ صحيح است . نماز باطل ، معراجيت ندارد ، ناهى از فحشاء و منكر نيست ، نماز باطل ، خير موضوع نيست . پس چه بايد كرد ؟ بايد يكى از دو كار را انجام دهيم : 1 - بگوييم : دنبال كلمهء صلاة ، يك وصف « صحيحة » مقدّر يا محذوف است .\r\nيعنى واقع مسئله اين بوده است : « الصلاة الصحيحة معراج المؤمن » . 2 - اگر كسى بگويد : اين خلاف ظاهر است . ظاهر اين است كه حذف و تقدير ، در مورد ضرورت مطرح است . در اين صورت راه ديگرى مطرح كرده و مىگوييم : ماهيت صلاة ، مساوق با خصوص صلاة صحيحه است ، بدون اين كه حذف و تقديرى صورت گرفته باشد . « الصلاة » يعنى مسمّاى به اين اسم ، و اين مسمّا - كه نماز صحيح است - موضوع براى معراج المؤمن و . . . قرار داده شده است . « 1 » پس خلاصه تقرير مرحوم آخوند در استدلال به اين طايفه از روايات اين است كه از يك طرف ، مسمّى به عنوان موضوع قرار گرفته و از طرف ديگر ، اين لوازم ، لوازم نماز صحيح است ، حذف و تقدير هم خلاف ظاهر است . در نتيجه ، « ماهية الصلاة معراج المؤمن » است و اين در صورتى درست است كه نماز براى خصوص نماز صحيح وضع شده باشد . بررسى كلام مرحوم آخوند : اين بيان مرحوم آخوند ، اگرچه به حسب ظاهر ، بيان خوبى است ولى با دقت در آن درمىيابيم كه استدلال كاملى نيست ، زيرا ما به مرحوم آخوند مىگوييم :\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 45\r\n","page_name":" 150 ","page_number":150},
  {"content":"\r\n\r\nشما فرموديد : « تقديرى در كار نيست » ، قبول داريم . فرموديد : « اين لوازم ، لوازمِ خصوصِ صلاة صحيح است » ، و ما هم قبول كرديم . سپس نتيجه گرفتيد كه مراد از صلاة در « الصلاة معراج المؤمن » خصوص نماز صحيح است . در حالى كه بحث ما در اين است كه اين كلمهء « صلاة » كه در اينجا در خصوص نماز صحيح استعمال شده است آيا به نحو حقيقت ، استعمال شده يا به نحو مجاز ؟ و استدلال شما در صورتى تمام است كه بتوانيد ثابت كنيد استعمال صلاة در اينجا در خصوص صلاة صحيحه به نحو حقيقت است . ولى اين احتمال وجود دارد كه اگرچه مراد از صلاة در اين استعمال ، صلاة صحيحه است امّا استعمال آن به صورت مجازى باشد و قرينهء مجاز هم علم شما به اين است كه اين آثار و لوازم مربوط به خصوص نمازهاى صحيح است . به عبارت علمىتر : ما يك وقت ، مبناى سيد مرتضى رحمه الله را قائل مىشويم كه مىفرمايد : اصل در استعمال ، حقيقت است . يعنى هرجا شما استعمالى ديديد و شك كرديد در اين كه اين استعمال حقيقت است يا مجاز ؟ اصل در استعمال - بما هو استعمال - حقيقت بودن است . اگر اين مبنا را پذيرفتيم ، حق با شما ( مرحوم آخوند ) است . ولى خود شما اين مبنا را نپذيرفتيد . شما حرف مشهور را - كه استعمال را اعم از حقيقت و مجاز مىدانستند - قائليد و مىگفتيد : استعمال ، شاهد بر حقيقت بودن نيست .\r\nدر اين صورت ، مىگوييم : بدون ترديد اين صلاة - در « الصلاة معراج المؤمن » - در « صلاة صحيحه » استعمال شده است ولى آيا نحوهء استعمال آن ، حقيقت است ؟ اين را شما از كجا مىگوييد ؟ ممكن است استعمال آن به نحو مجاز باشد و شاهد بر مجاز بودن هم همان علم شما به اين باشد كه اين لوازم بر خصوص نمازهاى صحيح ترتب دارد . اگر ما چنين حرفى را بزنيم ، چه خلاف ظاهرى را مرتكب شده‌ايم ؟ پس تقريب اوّل در مورد اين روايات داراى اشكال است .\r\n\r\nتقريب دوّم :\r\nوقتى روايت « الصلاة معراج المؤمن » و امثال آن را ملاحظه مىكنيم درمىيابيم\r\n\r\n","description":"","footnote":"","page_name":" 151 ","page_number":151},
  {"content":"\r\n\r\nكه نفس اين تعبيرات ظاهر در اين است كه مىخواهد ضابطه و قاعدهء كليّه‌اى را افاده كند و آن اين است كه « كلّ ما هو مسمّى باسم الصلاة فهو معراج المؤمن » . وقتى ما مىبينيم ، ماهيت و مسمّى ، موضوع قرار مىگيرد و كلماتى چون « بعض » و « فىالجمله » و امثال آن در كار نيست و نفرموده است : « بعض ما هو صلاة يكون معراجاً للمؤمن » و يا نفرموده : « الصلاة - في الجملة - تكون معراجاً للمؤمن » ، مىفهميم كه هرچه مسمّاى به اين اسم است ، معراج مؤمن مىباشد . و معلوم است كه اين اسم ، براى ماهيت و طبيعت وضع شده است بنابراين ، ماهيت صلاة ، معراج مؤمن و قربان كلّ تقى است و ساير آثارى كه در كار است در ارتباط با ماهيت صلاة است . ظهور اين تعبيرات - در اين عنوان كلّى - را نمىتوان انكار كرد . در كنار اين تعبيرات ، به مسئله مسلّمى برخورد مىكنيم كه هم صحيحى قائل است و هم اعمّى و جاى ترديد نيست و آن اين است كه نماز فاسد ، هيج ارزشى ندارد . نماز فاسد ، معراج مؤمن نيست ، قربان كلّ تقى نيست و براى هيچ‌يك از اين آثار ، وضع نشده است . اين مطلب را حتّى اعمّى هم قائل است . آن‌وقت ، اين مطلب مسلّم را مىگذاريم كنار رواياتى كه ظهور در اين معنا داشت كه « كلّ ما هو مسمّى باسم الصلاة يكون معراجاً للمؤمن » در اين صورت يك حالت ترديد و دوران به‌وجود مىآيد و آن اين است كه آيا خروج نمازهاى فاسد از « الصلاة معراج المؤمن » به نحو تخصّص است يا به نحو تخصيص ؟ اگر ما در بحث صحيح و اعم قول صحيحى را اختيار كرديم ، مىگوييم : خروج نمازهاى فاسد از « الصلاة معراج المؤمن » به نحو تخصّص است ، زيرا « الصلاة الفاسدة » ، صلاة نيست و چيزى كه صلاة نيست نمىتواند معراج مؤمن باشد . ولى اگر ما اعمّى شديم و گفتيم : « نماز فاسد هم مصداق نماز است » ، در اين صورت خروج نماز فاسد از « الصّلاة معراج المؤمن » و امثال آن به نحو تخصيص مىشود ، همان گونه كه « زيدِ عالم » به‌واسطهء « لا تكرم زيداً العالم » از عموم « أكرم العلماء » خارج مىشود و اينجاست كه پايهء استدلال صحيحى گذاشته مىشود .\r\n\r\n","description":"","footnote":"","page_name":" 152 ","page_number":152},
  {"content":"\r\n\r\nصحيحى مىگويد : نتيجه سخن شما اين است كه امر دائر بين تخصيص و تخصّص است و در چنين موردى تخصّص مقدم است زيرا در صورت مطرح بودن تخصّص ، ضربه‌اى به اصالة العموم وارد نمىشود ولى اگر تخصيص را مقدم بداريم معنايش اين است كه به اصالة العموم ضربه خورده است . و اين بدان جهت نيست كه « تخصيص ، مستلزم مجازيت است » . خير ، مسألهء مجازيت مطرح نيست . و اگر تخصّص ، مقدّم بر تخصيص شد ، استدلال صحيحى تمام مىشود زيرا صحيحى مىگويد : معناى « الصلاة معراج المؤمن » اين است كه « كلّ ما هو مسمّى بهذا الاسم فهو معراج المؤمن » ، مىگوييم : با نمازهاى فاسد چه مىكنيد ؟ مىگويد : « نمازهاى فاسد ، اصلًا نماز نيستند تا اين كه بخواهند معراج المؤمن باشند » . به‌همين‌جهت ، خروج آنها به عنوان تخصّص است و در نتيجه اين « كلّ ما هو مسمّى باسم الصّلاة » كه از عبارت « الصلاة معراج المؤمن » استظهار مىشود بر عموميّت خود باقى است و ضربه‌اى متوجه آن نشده است . بررسى تقريب دوّم : اين استدلال هم - مانند استدلال اوّل - قابل قبول نيست ، زيرا اگرچه مسألهء تقدّم تخصّص بر تخصيص - در دوران امر بين اين دو - مطلب مسلّمى است ولى اين مسئله مربوط به جايگاه خودش مىباشد و در ما نحن فيه جارى نمىشود . براى روشن شدن اين مطلب ، ابتدا دو مثال ذكر مىكنيم تا معلوم شود كه چگونه در يكى از اين دو مثال ، مسألهء تقدّم تخصص بر تخصيص ، پياده مىشود و در مثال ديگر ، پياده نمىشود . مثال اوّل : اگر مولا گفت : « أكرم كلَّ عالمٍ » ، و بعد دنبال آن با دليل منفصلى گفت :\r\n« لا تكرم زيداً » و در خارج دو زيد وجود داشت ، يكى عالم و ديگرى غير عالم ، و ما مردّد شديم كه آيا مولا كدام يك از اين دو زيد را اراده كرده است ؟ اگر مقصود مولا از « لا تكرم زيداً » ، « زيدِ عالم » باشد ، معنايش اين است كه « أكرم كلَّ عالمٍ » تخصيص خورده است و اگر مرادش « زيد غير عالم » باشد ، اين خودش يك حكم مستقل است و ربطى\r\n\r\n","description":"","footnote":"","page_name":" 153 ","page_number":153},
  {"content":"\r\n\r\nبه « أكرم كلّ عالم » ندارد و موجب تخصيص آن نمىشود و خروج « زيدِ عالم » از « أكرم كلَّ عالمٍ » به نحو تخصّص است زيرا او عالم نيست تا از « أكرم كلَّ عالمٍ » خارج شود .\r\nبنابراين « لا تكرم زيداً » مردّد بين تخصيص و تخصّص است و در اينجا عقلاء مىگويند : تخصّص ، مقدّم است و در نتيجه مراد مولا همان « زيدِ غير عالم » است و خصوصيتى كه در اينجا وجود دارد اين است كه مسئله ترجيح تخصّص بر تخصيص ، در راه استكشاف مراد مولا به‌كارمىرود ، يعنى از اين راه ، مراد مولا را مىفهميم . قبل از اين كه اين مسئله در كار باشد ما نسبت به مراد مولا جاهل بوديم و « لا تكرم زيداً » ابهام داشت ولى با جريان مسألهء تقدّم تخصّص بر تخصيص ، مراد مولا براى ما روشن مىشود . در نتيجه ، عنوانى كه ما مىتوانيم در اين مورد بدهيم ، ترجيح تخصّص بر تخصيص در ارتباط با استكشاف مراد مولا است . مثال دوّم : « 1 » اگر مولا گفت : « أكرم كلَّ عالمٍ » و پس از آن با دليل منفصلى گفت : « لا تكرم زيداً » و در خارج ، تنها يك زيد وجود داشت و ما ترديد داشتيم كه آيا اين زيد ، عالم است تا خروج آن از « أكرم كلَّ عالمٍ » به نحو تخصيص باشد يا عالم نيست تا خروج آن از « أكرم كلَّ عالمٍ » به نحو تخصّص باشد . در اينجا ما در مراد مولا ترديد نداريم .\r\nمولا از ما خواسته است كه اين زيد موجود در خارج ، اكرام نشود . آيا در اينجا هم مسئله تقدّم تخصص بر تخصيص جريان پيدا مىكند ؟ بايد به اين نكته توجه داشت كه اينجا مسألهء تقدم تخصص بر تخصيص ، در راه استكشاف مراد مولا نيست زيرا در مراد مولا شك نداريم . بلكه در راه بر طرف كردن جهل از خود ماست . ما مىخواهيم بدانيم آيا اين زيد ، عالم است يا جاهل ؟ و اگر تقدم تخصص بر تخصيص را پياده كنيم ، استفاده مىكنيم كه اين زيد ، جاهل است . در اينجا عقلاء ، تقدّم تخصص بر تخصيص را نمىپذيرند و دليل هم نمىخواهد . همين‌كه ما شك داشته باشيم آيا عقلاء مىپذيرند يا نه ؟ براى ما كافى است . كسى كه مىخواهد تقدم تخصص بر تخصيص را\r\n\r\n\r\n","description":"","footnote":"\r\n( 1 ) - اين مثال را مرحوم آخوند نيز در بعضى از مباحث عام و خاص مطرح كرده است .\r\n","page_name":" 154 ","page_number":154},
  {"content":"\r\n\r\nمطرح كند ، بايد اقامهء دليل كند ولى براى ما فرقى نمىكند چه يقين داشته باشيم كه اين مسئله - تقدّم تخصّص بر تخصيص - در اينجا جريان ندارد و چه ترديد داشته باشيم كه آيا عقلاء اين مسئله را در اينجا پياده مىكنند يا نه ؟ براى ما كافى است . بنابراين ما نمىتوانيم به‌طور كلى بگوييم : هرجا امر داير بين تخصّص و تخصيص بود ، تخصّص مقدّم است . بلكه اين مسئله ، فقط در ارتباط با كشف مراد مولا به‌كارمىرود نه در جايى كه مىخواهيم شك و جهلى را از خودمان بر طرف كنيم . پس به صورت قاعدهء كلّيه مىتوان گفت : اگر موردى از قسم اوّل بود ، تقدّم قطعى است ولى اگر از قسم دوّم بود ، تقدّم يا وجود ندارد يا مشكوك است . حال آيا مسألهء تقدّم تخصّص بر تخصيص ، در ما نحن فيه جارى مىشود ؟ ظاهر اين است كه ما نحن فيه از قسم دوّم است ، زيرا وقتى در « الصلاة معراج المؤمن » آن مطلب خارجى مسلّم را - يعنى اين كه اين آثار مربوط به صلاة صحيح مىباشند - كنارش مىگذاريم ، آنچه براى مشكوك است ، مراد مولا نيست . ما مىدانيم كه مولا گفته است : « صلاة صحيح ، معراج مؤمن است » ، بلكه ترديد ما در اين است كه آيا صلاة فاسد را هم صلاة مىگويند يا نه ؟ اين چه ارتباطى به روايت دارد ؟\r\nروايت مىگويد : « الصلاة معراج المؤمن » و ما در خارج مىدانيم كه آنچه معراج مؤمن است صلاة صحيح مىباشد خواه نماز فاسد به نحو تخصّص خارج شده باشد تا لازمه‌اش اين باشد كه « كلّ ما هو مسمّى باسم الصلاة » منطبق بر نمازهاى صحيح باشد يا خروجش به نحو تخصيص باشد تا عبارت ، اطلاق داشته و همه را شامل شود . اين‌ها در ارتباط با مراد مولا نيست . مراد مولا ، هم براى صحيحى و هم براى اعمّى روشن است . بحث در نحوهء خروج نمازهاى فاسد است كه آيا به نحو تخصّص است يا به نحو تخصيص ؟ در نتيجه ، اين استدلال در صورتى درست است كه ما يك قاعده كلى داشته باشيم كه هرجا امر داير بين تخصّص و تخصيص شد ، تخصّص ، تقدّم دارد و ما يك چنين قاعدهء عقلائيه نداريم . آنچه از عقلاء استفاده مىشود جريان اين قاعده در ارتباط با استكشاف مراد مولاست . همان‌طور كه ما در مورد اصالة الحقيقة نيز همين حرف را\r\n\r\n","description":"","footnote":"","page_name":" 155 ","page_number":155},
  {"content":"\r\n\r\nزديم و گفتيم : اصالة الحقيقة در ارتباط با كشف مراد مولاست و در جايى كه مراد مولا روشن باشد و بخواهيم كيفيت استعمال - حقيقى يا مجازى بودن آن - را كشف كنيم ، اصالة الحقيقة ، نمىتواند نقشى داشته باشد . پس هر دو تقريبى كه در ارتباط با استدلال به روايات دستهء اوّل بود باطل است . اشكال بر هر دو تقريب : يك اشكالى كه بر هر دو تقريب وارد است اين است كه اگر صحيحى بخواهد به اين دسته از روايات تمسك كند ما به او مىگوييم : برفرض صرف‌نظر از اشكالات قبلى ، دليل شما منطبق بر مدّعايتان نيست . شما ( صحيحىها ) مگر در تعيين محلّ نزاع نگفتيد : ما كه صحيحى هستيم صحيحى مطلق نيستيم بلكه صحيحى از حيث اجزاء و شرايط قسم اوّل « 1 » هستيم و شرايط قسم دوّم « 2 » و قسم سوّم « 3 » را از محلّ نزاع خارج مىدانيم . اين مدّعاى شما بود ولى دليل شما « الصلاة معراج المؤمن » است . آيا شما از اين دليل استفاده مىكنيد كه صلاتى كه اجزاء و شرايط قسم اوّل را دارد ، معراج مؤمن است ، اگرچه شرايط قسم دوّم و سوّم را هم نداشته باشد ؟ آيا شما مىگوييد : نماز بدون قصد قربت - كه بنا بر عقيدهء مرحوم آخوند جزء شرايط قسم سوّم است - هم معراج مؤمن است ؟ آيا مدّعاى شما با دليلتان تطبيق مىكند ؟ به‌عبارت‌ديگر :\r\nما به قائلين به صحيح مىگوييم : شما كه معتقديد صلاة براى صلاة صحيحه وضع شده است ، « الصلاة معراج المؤمن » و امثال آن را چگونه معنا مىكنيد ؟ آيا اين حديث به معناى « الصّلاة علّة تامّة لتحقّق المعراجية و مؤثّرة كاملة في المعراجية » است ؟ اين كه\r\n\r\n\r\n","description":"","footnote":"\r\n( 1 ) - شرايطى كه امكان اخذ در متعلّق داشت و شارع هم آنها را اخذ كرده بود ، مثل طهارت .\r\n( 2 ) - شرايطى كه امكان اخذ در متعلّق داشت ولى شارع ، آنها را اخذ نكرده بود ، مثل عدم ابتلاء صلاة به مزاحم اقوى مانند ازاله .\r\n( 3 ) - شرايطى كه نه امكان اخذ در متعلّق داشت و نه شارع ، آنها را اخذ كرده بود مثل قصد قربت به معناى داعى امر ، بنا بر مبناى مرحوم آخوند .\r\n","page_name":" 156 ","page_number":156},
  {"content":"\r\n\r\nبا ادعاى شما نمىسازد . هر نماز صحيحى ، مؤثر در معراجيت نيست . شما نماز بدون قصد قربت را صحيح مىدانيد - چون قصد قربت از شرايط قسم سوّم است و شما آن را در اطلاق اسم صحيح بر صلاة شرط نمىدانيد - درحالىكه صلاة بدون قصد قربت ارزشى ندارد . نماز مزاحم با ازاله - بنا بر قول كسانى كه آن را باطل مىدانند - ارزشى ندارد . اين‌ها شرايط قسم ثالث و ثانى است . پس شما روايت را چگونه معنا مىكنيد ؟ صحيحىها ناچارند بگويند : ما كلمهء سببيّت تامّه را كنار مىزنيم و به جاى آن ، كلمهء « اقتضاء » را مىگذاريم « الصلاة معراج المؤمن » يعنى « الصلاة مقتضية لأن تكون معراج المؤمن » تا با نبودن شرايط قسم دوّم و سوّم هم بسازد . در اين صورت ، ما مىگوييم : اعمّى هم همين‌طور معنا مىكند او هم مىگويد :\r\n« الصلاة معراج المؤمن » به معناى « الصلاة مقتضية لأن تكون معراج المؤمن » است .\r\nو هنگامى كه مثالهاى شما با مثالهاى اعمّىها مقايسه شود وضع شما بدتر از اعمّىها خواهد بود ، زيرا اعمّى مىگويد : اگر نمازى فاتحةالكتاب را نداشت ، نماز است و اقتضا دارد كه معراج مؤمن باشد . اقتضاء به اين معنا كه اگر فاتحةالكتاب داشته باشد معراج مؤمن مىشود . آيا اهميت فاتحةالكتاب - در ارتباط با معراجيت - بيشتر است يا اهميت قصد قربت كه روح عبادت و روح نماز است ؟ و شما قصد قربت را خارج از دايرهء مسمّى و ماهيت صلاة مىدانيد . خلاصه اين كه اگر صحيحى بخواهد به اين دسته از روايات تمسك كند ، دليل او مطابق با مدّعا نخواهد بود . بلى اگر مدّعاى صحيحى ، صحت از حيث اجزاء و جميع شرايط بود ، ممكن بود اين روايت بر مدّعاى او تطبيق كند . ولى وقتى در مدّعاى صحيحى ، دو قسم مهمّ از شرايط خارج مىشود و مىگويد : به عقيدهء ما ، اين دو قسم از شرايط ، هيچ دخالتى در مسمّى و موضوع له ندارد ، چگونه مىتواند به اين روايات تمسك كند ، در حالى كه ظاهر اين روايات ، صحت مطلقه - يعنى واجد اجزاء و جميع شرايط - مىباشد .\r\n\r\n","description":"","footnote":"","page_name":" 157 ","page_number":157},
  {"content":"\r\n\r\n\r\nروايات دستهء دوّم\r\nدستهء دوّم از رواياتى كه صحيحى به آن استدلال كرده ، رواياتى است كه ظهور دارد در نفى ماهيت با نبودن بعضى از اجزاء غير ركنى « 1 » يا نبودن بعضى از شرايط . مثلًا در روايت « لا صلاة إلّا بفاتحة الكتاب » « 2 » در ارتباط با نبودن فاتحةالكتاب - كه جزء غير ركنى است - از صلاة ، نفى ماهيت شده است و يا مانند « لا صلاة إلّا بطهور » « 3 » كه در ارتباط با نبودن طهارت - كه شرط است - از صلاة ، نفى ماهيت شده است .\r\n\r\nتقريب استدلال به اين دسته از روايات :\r\nاين معنا از خارج براى ما مسلّم است كه فاتحةالكتاب ، در صحت صلاة ، دخالت دارد و نمازى كه فاقد فاتحةالكتاب باشد ، باطل است . اين مطلب ، هم مورد قبول صحيحى است و هم مورد قبول اعمّى . با توجه به اين مطلب ، مىگوييم : روايت « لا صلاة إلّا بفاتحة الكتاب » را به دو صورت مىتوان معنا كرد : صورت اوّل : ملتزم شويم كه در اين قبيل از روايات ، حذفى صورت گرفته است ، و تقدير - مثلًا - چنين است : « لا صلاة صحيحةً إلّا بفاتحة الكتاب » يعنى هيچ نمازى نمىتواند صحيح واقع شود و هيچ نماز صحيحى نمىتواند تحقق پيدا كند مگر با فاتحةالكتاب . اگر روايت ، به اين معنا باشد ، نه صحيحى مىتواند از آن استفاده كند و نه اعمّى . زيرا هر دو قبول دارند كه صحت صلاة ، متوقف بر فاتحةالكتاب است . اشكال : « تقدير ، بر خلاف اصل و خلاف ظاهر است » بله ، اگر\r\n\r\n\r\n","description":"","footnote":"\r\n( 1 ) - اگر اجزاء ركنى بود ، صحيحى و اعمّى در اين معنا مشترك بودند ولى تعبير در اين دسته از روايات ، در ارتباط با اجزاء غير ركنى است .\r\n( 2 ) - مستدرك الوسائل ، ج 4 ، ص 158 ، ( باب 1 من أبواب القراءة ، ح 5 ) .\r\n( 3 ) - وسائل الشيعة ، ج 1 ، ص 256 ، ( باب 1 من أبواب الوضوء ، ح 1 ) .\r\n","page_name":" 158 ","page_number":158},
  {"content":"\r\n\r\nراه منحصر به اين بود ما ناچار بوديم تقديرى درنظر بگيريم ولى اگر راه ديگرى پيدا كنيم كه نياز به تقدير نداشته باشد قهراً آن راه مقدّم خواهد شد . صورت دوّم : همان‌طور كه در « لا رجل في الدار » ، « لا » ى نفى جنس آمده و ماهيت و طبيعت رجل را از بودن در خانه نفى مىكند و اين در صورتى درست است كه هيچ‌يك از افراد ماهيت رجل ، در خانه نباشند ، ظاهر اين است كه « لا صلاة الّا بفاتحة الكتاب » نيز براى نفى جنس و نفى ماهيت است اگرچه در آن يك استثناء هم وجود دارد . « لا صلاة » يعنى اين ماهيت و اين حقيقت و مسمّى تحقّق ندارد « إلّا بفاتحة الكتاب » ، يعنى فاتحةالكتاب ، در مسمّى و حقيقت و ماهيت نقش دارد و مىخواهد بگويد : اگر فاتحةالكتاب نباشد ، ماهيت نماز ، تحقق ندارد . اگر طريق استدلال به روايت ، اين گونه باشد ، اين فقط بر قول صحيحى منطبق است . صحيحى است كه با اجزاء غير ركنيه مانند اجزاء ركنيه معامله مىكند و مىگويد :\r\nهمان‌طورى كه ركوع ، در ماهيت صلاة نقش دارد ، فاتحةالكتاب هم - كه جزء غير ركنى است - در ماهيت نقش دارد . ولى اعمّى بين اين‌ها فرق قائل است . اعمّى مىگويد :\r\nاجزاء ركنى ، دخالت در ماهيت دارند ولى اجزاء غير ركنى ، هيچ‌گونه دخالتى در ماهيت ندارند . پس درحقيقت ، پايهء استدلال به اين دسته از روايات ، براساس حفظ ظهور اين روايات و اين كه ما دليلى بر وجود مقدّر نداريم مىباشد . تا اينجا ، استدلال - ظاهراً - تمام است . اشكال : مشابه تركيب « لا صلاة إلّا بفاتحة الكتاب » به رواياتى برخورد مىكنيم كه در آنها نمىتوان نفى حقيقت را مطرح كرد بلكه در آن موارد ناچاريم ملتزم شويم كه چيزى در تقدير است ، مثل روايت « لا صلاة لجار المسجد إلّا في المسجد » . « 1 » همان‌طور كه ما در « لا صلاة إلّا بفاتحة الكتاب » ، از خارج مىدانستيم كه\r\n\r\n\r\n","description":"","footnote":"\r\n( 1 ) - مستدرك الوسائل : ج 3 ، ص 356 ( باب 2 من أبواب أحكام المساجد ، ح 1 و 2 ) .\r\n","page_name":" 159 ","page_number":159},
  {"content":"\r\n\r\nفاتحةالكتاب ، در صحّت نماز دخالت دارد - چه بنا بر قول صحيحى و چه بنا بر قول اعمّى - در اينجا نيز نقطهء مقابلش را مىدانيم يعنى مىدانيم كه ايقاع نماز در مسجد - براى همسايه مسجد - دخالتى در صحّت نماز ندارد ، نه بنا بر قول صحيحى و نه بنا بر قول اعمّى . هيچ فقيهى فتوى نداده كه اگر همسايه مسجد ، نمازش را در خانه بخواند نمازش باطل است . پس ما « لا صلاة لجار المسجد إلّا في المسجد » را چگونه معنا كنيم ؟ اينجا كه ديگر مثل « لا صلاة إلّا بفاتحة الكتاب » دو راه ندارد . اينجا يك راه دارد . روشن است كه نمىتوان ملتزم به نفى حقيقت شد ، پس ناچاريم بگوييم : در اينجا چيزى - مثل وصف « كاملة » ، « تامّة » و امثال آن - در تقدير است . يعنى همسايهء مسجد ، اگر بخواهد نمازى كامل و داراى درجات بالا بخواند بايد در مسجد بخواند و اگر در مسجد نخواند ، اگرچه نمازش صحيح است ولى آن آثار و بركات را ندارد . سپس مستشكل مىگويد : اگر باب تقدير و حذف باز شود ، اتحاد سياق ، اقتضا مىكند كه در موارد مشابه هم تقدير داشته باشيم ولى در هرجايى به تناسب خودش .\r\nمثلًا در « لا صلاة لجار المسجد إلّا في المسجد » كلمهء « كاملة » را در تقدير بگيريم و در « لا صلاة إلّا بفاتحة الكتاب » كلمهء « صحيحة » را در تقدير بگيريم . در نتيجه ، استدلال به « لا صلاة إلّا بفاتحة الكتاب » برهم مىخورد زيرا معناى اين روايت ، « لا صلاة صحيحة إلّا بفاتحة الكتاب » مىشود و اين چيزى است كه هم صحيحى قائل است و هم اعمّى ، و كسى نمىتواند به اين عبارت استدلال كند . پاسخ اشكال : مرحوم آخوند ، از اشكال فوق اين گونه جواب مىدهد : ما قبول نداريم كه در « لا صلاة لجار المسجد إلّا في المسجد » چيزى در تقدير باشد بلكه در اينجا نيز ، حقيقت و ماهيت صلاة ، نفى شده است و فرقى بين اين دو حديث نمىباشد . ولى نفى حقيقت بر دو قسم است : 1 - نفى حقيقت به نحو حقيقت . 2 - نفى حقيقت به نحو ادّعا . نفى حقيقت به نحو ادّعا ، شبيه چيزى است كه سكّاكى در باب استعاره مىگفت . او\r\n\r\n","description":"","footnote":"","page_name":" 160 ","page_number":160},
  {"content":"\r\n\r\nمعتقد بود هميشه كلّىِ اسد در معناى حقيقى خودش - يعنى حيوان مفترس - استعمال مىشود ولى حيوان مفترس داراى دو نوع مصداق است : يك افراد حقيقيه واقعيه دارد و آن عبارت است از حيوانهاى مفترسى كه در جنگلها هستند . و يك افراد ادعائيه هم دارد كه عبارت از مردان شجاع مىباشند . در اينجا نيز نفى حقيقت ، گاهى به‌صورت حقيقى و واقعى است ، مثل « لا صلاة إلّا بفاتحة الكتاب » و گاهى به نحو ادّعا و مجاز است ، مثل « لا صلاة لجار المسجد إلّا في المسجد » كه در اينجا اگرچه ماهيت به‌صورت حقيقى نفى نشده است ولى ما ادّعا كرده‌ايم كه ماهيت ، نفى شده است . شاهدش اين است كه اگر ما بخواهيم در اينجا چيزى مانند « كاملة » در تقدير بگيريم ، ارزش كلام از بين مىرود . آيا روى جنبهء ادبى از نظر نحوهء القاء كلام ، اين « لا صلاة لجار المسجد إلّا في المسجد » مىخواهد بگويد : « كمال صلاة جار المسجد أن تقع في المسجد » ؟ آيا مىخواهد يك چنين مطلب سطحى را بيان كند ؟ يا اين كه مىخواهد مطلب لطيفى را بيان كند . مىخواهد بفرمايد : ارتباط همسايه مسجد با مسجد ، بايد آن‌قدر قوى باشد كه اگر نمازش را در مسجد نخواند اين نماز نيست ، البته نه به‌صورت حقيقت بلكه به‌صورت ادعا مىخواهد ، ارزش را بالا ببرد و الّا از اوّل مىگفت : « كمال صلاة جار المسجد أن تقع في المسجد » . همان‌طورىكه در رجل شجاع ، ما مىتوانستيم بگويم : زيد كثير الشجاعة ، امّا كثير الشجاعة كجا و اطلاق اسم اسد بر زيد - هرچند از روى ادعا - كجا ؟ « 1 »\r\n\r\nاشكال به كلام مرحوم آخوند\r\nما هم قبول داريم كه نفى حقيقت بر دو صورت است : گاهى به‌صورت حقيقت و گاهى به صورت ادّعا و نيز قبول داريم كه نفى حقيقت در « لا صلاة لجار المسجد إلا\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 45 و 46\r\n","page_name":" 161 ","page_number":161},
  {"content":"\r\n\r\nفي المسجد » به نحو ادّعاست . اين مطلب هم مورد قبول صحيحى و هم مورد قبول اعمّى است . ولى بحث روى « لا صلاة إلّا بفاتحة الكتاب » است . شما معتقديد : اين نفى حقيقت ، به نحو حقيقت است . دليل بر اين مدّعا چيست ؟ ممكن است اعمّى بگويد : نفى حقيقت ، در اينجا هم به نحو ادّعاست . بله ، اگر ما با قطع‌نظر از اين روايت ، از خارج ثابت كنيم كه كلمهء صلاة ، براى ماهيت صلاة صحيحه وضع شده و عنوان صحّت ، در ماهيت و مسمّى دخالت دارد ، نفى حقيقت در « لا صلاة إلّا بفاتحة الكتاب » به نحو حقيقت خواهد بود ، ولى فرض اين است كه ما اين مطلب را از خارج ثابت نكرده‌ايم . ما هنوز مردّديم و چشم به ادلّه دوخته‌ايم مىخواهيم به نفس همين عبارت ، دليلى براى قول صحيحى پيدا كنيم . حال ما مقابل « لا صلاة إلّا بفاتحة الكتاب » قرار گرفته‌ايم ، مىدانيم نفى حقيقت است ولى نمىدانيم آيا به نحو حقيقت است يا به نحو مجاز ؟ اگر به نحو حقيقت باشد ، استدلال تمام است ولى اگر به نحو ادّعا باشد استدلال تمام نيست . آن‌وقت چه چيز دلالت كرده بر اين كه اين نفى حقيقت ، به نحو حقيقت است ؟ ممكن است جواب بدهيد : « 1 » اگرچه سكّاكى مىگويد : « در مثل « رأيت أسداً » ، اگر رجل شجاع را اراده كنيد ، كلمهء اسد در رجل شجاع استعمال نشده بلكه در معناى خودش استعمال شده و رجل شجاع به عنوان يك فرد ادّعايى است » . ولى بنا بر همين مبنا ، اگر فرض كنيم سكّاكى در اينجا نشسته و كسى از در وارد شد و گفت : « رأيت أسداً » ، و قرينه‌اى اقامه نكرد ، آيا سكّاكى - با توجه به تمام حرفهايى كه در باب استعاره دارد - اين جمله را چگونه معنا مىكند ؟ به‌طور مسلّم مىگويد : مراد ، فرد حقيقى اسد - يعنى حيوان مفترس - است . زيرا سكّاكى در اينجا اصالة الحقيقة را - به همين كيفيت كه گفتيم - جارى مىكند نه اصالة الحقيقة به‌معناى استعمال لفظ در ما وضع له .\r\nچون هر دو ، استعمال لفظ در ما وضع له مىباشند ، اصالة الحقيقة ، به اين معنا كه مراد\r\n\r\n\r\n","description":"","footnote":"\r\n( 1 ) - اين نكته‌اى است كه در جواب كلام سكّاكى ، همه جا به كار مىآيد .\r\n","page_name":" 162 ","page_number":162},
  {"content":"\r\n\r\nمتكلّم همان معناى حقيقى است تا وقتى كه قرينه بر خلافْ واقع نشود . به عبارت ديگر : اگرچه استعاره ، استعمال در غير ماوضع‌له نيست ولى آيا قرينه لازم ندارد ؟ بدون اشكال - حتّى بنا بر مبناى سكّاكى - نياز به قرينه دارد و اگر قرينه نداشته باشد ، « رأيت أسداً » در كلام متكلّم ، بر فرد حقيقى - يعنى حيوان مفترس - حمل مىشود با اين كه اگر مقصود رجل شجاع بود ، استعمال لفظ در غير ماوضع‌له نبود .\r\nپس درحقيقت ، همين سكّاكى در مورد استعاره ، در موارد فقدان قرينه ، يك اصالة الحقيقة به اين صورت دارد كه تا زمانى كه دليل بر فرد ادّعايى اقامه نشود ، بر فرد حقيقى حمل مىشود . حال ممكن است كسى به عنوان دفاع از مرحوم آخوند ، همين حرف را بزند و بگويد : همان كارى را كه سكّاكى در باب استعاره نسبت به « رأيت أسداً » انجام مىدهد ما نيز همين كار را مىكنيم و مىگوييم : در « لا صلاة لجار المسجد إلّا في المسجد » قرينه وجود دارد و به علت قرينه ، بر نفى حقيقت ادّعايى حمل مىشود ولى در « لا صلاة إلّا بفاتحة الكتاب » قرينه‌اى وجود ندارد و ما بايد نفى حقيقت را بر نفى حقيقت به نحو حقيقت حمل كنيم . در واقع ، نفى حقيقت ادّعايى نياز به قرينه دارد ولى نفى حقيقت حقيقى نياز به قرينه ندارد . پس « لا صلاة إلّا بفاتحة الكتاب » نفى حقيقت به نحو حقيقت مىكند و استدلال تمام مىشود . ولى اين جواب نمىتواند مشكل را حل كند . وقتى متكلّم از در وارد مىشود و مىگويد : « رأيت أسداً » ، سكّاكى در مراد متكلّم شك دارد و نمىداند آيا او حيوان مفترس را ديده يا رجل شجاع را ؟ و در مورد شك در مراد متكلّم ، اصالة الحقيقة جارى مىشود و نتيجه اين مىشود كه مراد متكلم همان حيوان مفترس است . امّا در « لا صلاة إلّا بفاتحة الكتاب » شك در مراد نداريم . ما از قبل مىدانيم كه فاتحة الكتاب در صحت صلاة دخالت دارد و پايهء استدلال ، بر همين مطلب است . بنابراين ، مراد متكلّم ، هم براى ما روشن است و هم براى اعمّى . و آنچه براى ما مشكوك است دخالت فاتحةالكتاب در ماهيت صلاة است و اين ديگر از عبارت فهميده نمىشود .\r\n\r\n","description":"","footnote":"","page_name":" 163 ","page_number":163},
  {"content":"\r\n\r\nمراد عبارت اين است كه صلاة بدون فاتحةالكتاب باطل است . در نتيجه ، اگر ما در ارتباط با مراد متكلّم ترديد داشتيم مىتوانستيم - مثل سكّاكى - اصالة الحقيقة را جارى كنيم ولى وقتى مراد متكلّم روشن است و ما در چيز ديگر يعنى دخالت فاتحةالكتاب در مسمّا ترديد داريم ، نمىتوانيم به اصالة الحقيقة تمسك كنيم . خلاصه اين كه اگر مىتوانستيم ثابت كنيم كه « لا صلاة إلّا بفاتحة الكتاب » نفى حقيقتش به نحو حقيقت است ، اين استدلال تمام بود ولى چه چيزى مىتواند اين امر را ثابت كند ؟ ما احتمال مىدهيم كه نفى حقيقت مثل « لا صلاة لجار المسجد . . . » به نحو ادّعا باشد و دليلى بر خلاف اين مطلب نتوانستيم پيدا كنيم لذا استدلال به اين دسته از روايات هم نمىتواند مورد قبول باشد .\r\n\r\nدليل سوّم صحيحى\r\nمخترعين از عقلاء ، وقتى يك اختراعى داشته باشند كه مركّب و داراى اجزاء و شرايط است و به‌لحاظ ضرورت تسميه و نام‌گذارى ، در مقام نام‌گذارى برآيند آيا در اين مقام ، چه روشى را اتّخاذ مىكنند ؟ آيا اسم را براى صحيح تام الأجزاء قرار مىدهند يا براى اعمّ از صحيح و فاسد ؟ شارع نيز در ارتباط با عبادات ، عنوان مخترع را دارد و اين مخترعات شرعيه هم مركباتى داراى اجزاء و شرايط مىباشند ، خصوصاً در باب نماز و حج و . . . و همان گونه كه شارع در مقام محاوره و تكيه بر ظهور الفاظ ، روش عقلاء را تبعيت كرده و راه جديدى در مقام تفهيم و تفهّم ارائه نكرده است ، در مقام وضع و تسميه نيز راه جديدى را اتخاذ نكرده و از همان روش عقلاء - كه عبارت از ظهور و اصالة الظهور است - تبعيت كرده است . و اين مطلب ، ظاهراً جاى ترديد نيست . امّا آيا طريقهء عقلاء در نام‌گذارى چگونه است ؟ مرحوم آخوند مىفرمايد : روش عقلاء اين است كه بعد از اختراع مركباتى كه داراى\r\n\r\n","description":"","footnote":"","page_name":" 164 ","page_number":164},
  {"content":"\r\n\r\nاجزاء و شرايط است تا وقتى اختراع آنان به مرحلهء تكامل نرسد و اثرى كه از اين اختراع مورد انتظار است ، حاصل نشود در مقام نام‌گذارى برنمىآيند ، زيرا مثلًا اگر اتومبيلى را اختراع كردند ، آنچه آنان را به‌سوى نام‌گذارى مىخواند اين است كه مىبينند اين اتومبيل وسيله‌اى است كه انسان را در مدّت كوتاهى از فرسنگها راه به مقصد مىرساند و مخترِع مىخواهد اين وسيله را در اختيار مردم قرار دهد تا اين كه آنان نيز اين استفاده را از آن ببرند . براى اين امر ، صحبت‌هاى زيادى روى آن مىشود ، يكى مىخواهد خريدارى كند ، ديگرى مىخواهد بفروشد ، يكى مىخواهد وارد كند ديگرى مىخواهد خارج كند و . . . به‌همين‌جهت ، بايد اسمى براى آن وضع شود تا سهولت تفهيم و تفهّم - كه حكمت وضع است - در اينجا تحقّق پيدا كند . بنابراين ، مخترعين وقتى در مقام نام‌گذارى برمىآيند كه اختراع آنان كامل شده و به قابليت بهره‌بردارى رسيده باشد يعنى وقتى اختراعشان صحيح بوده و آثار مقصود ، برآن مترتب شود . البته با توجه به اين كه مخترَع جنبهء تركيبى دارد ، مثل بسيط نيست .\r\nدر بسيط ، حالت فساد تصور نمىشود . بلكه امر آن ، داير مدار وجود و عدم است ولى مركّب ، گاهى تماميت دارد و گاهى هم - به جهت تغيير بعضى از اجزاء و شرايط - ناقص مىشود . خودِ واضع به اين مطلب توجه داشته است ولى ملاحظه مىكند كه اين حاجت و نياز استعمالى - در ارتباط با مركب ناقص - به اندازه‌اى نيست كه دايره وضع لفظ را توسعه دهد تا حالت نقص را هم شامل شود ، يعنى فكر مىكند كه نياز استعمالى آن‌قدر نيست كه كلمهء اتومبيل را براى معنايى وضع كند كه هر دو حالت - تماميت و نقص - را شامل شود و در هر دو حالت ، عنوانِ صحيح و استعمالِ حقيقى پيدا كند . آنچه واضع را به‌سوى وضع تحريك مىكند نياز استعمالى در خصوص مركّب تام الاجزاء و شرايط است امّا در اين مركّب ناقص هم واضع مىگويد : « چه مانعى دارد كه كلمهء « اتومبيل » مجازاً استعمال شود ؟ مگر باب مجاز مسدود است ؟ مگر استعمالات مجازيه درست نمىباشد ؟ لازم نيست كه هر استعمالى به چهرهء حقيقت ظاهر شود » . ظاهر اين است كه شارع مقدّس هم ، روش عقلاء را پيموده است نه اين كه روش\r\n\r\n","description":"","footnote":"","page_name":" 165 ","page_number":165},
  {"content":"\r\n\r\nخاصى در مقام تسميه داشته باشد . در نتيجه ، الفاظ عبادات براى خصوص صحيح وضع شده‌اند و استعمال آنها در فاسد به‌صورت مجاز است . « 1 » بررسى دليل سوّم صحيحى اين دليل ، داراى دو اشكال است : اشكال اوّل : آيا اتومبيلى كه از صدها جزء تشكيل شده است ، در صورت فقدان يكى از آن اجزاء - كه دخالت زيادى در ترتب اثر دارد - ديگر نمىتوان به آن حقيقتاً اتومبيل اطلاق كرد ؟ آيا شما صحيحىها مىخواهيد چنين چيزى بگوييد ؟ آيا وجداناً عقلاء اين گونه تعبير مىكنند ؟ اگر روزى يكى از دوستان شما - كه داراى اتومبيل است - با اتوبوس شركت واحد رفت و آمد كرد ، و شما از او سؤال كرديد : چرا با اتومبيل خودت رفت و آمد نمىكنى ؟ او چه جوابى به شما مىدهد ؟ آيا اگر به شما گفت : « اتومبيلم خراب است » ، شما مىگوييد : « اين حرف را نزن ، آنچه خراب شده ، الآن ديگر اتومبيل نيست ، تا قبل از خرابى ، اتومبيل بود » . آيا وجداناً ، مسئله اين‌طور است ؟ آيا وقتى گفته مىشود : « اتومبيل من خراب است » ، مقصود چيزى است كه قبلًا اتومبيل بوده يا مراد چيزى است كه الآن هم اتومبيل است ولى متّصف به صفت خرابى است ؟ اين يك مسئله وجدانى است كه ما وقتى به عقلاء مراجعه مىكنيم ، مىبينيم لفظى را كه - به قول مستدل - براى مركّب تام الاجزاء و الشرائط وضع شده است ، به‌طور حقيقت برآن اطلاق مىكنند بدون اين كه بين حالت سالم بودن و حالت خرابى آن فرقى باشد .\r\nاز نظر عقلاء هر دو استعمال ، حقيقت است . و اين‌طور نيست كه در استعمال دوّم ، علاقه مجازى درنظر گرفته شده باشد . اشكال دوّم : استدلال ، مبتنى بر اين بود كه نياز استعمالى نسبت به ناقص و فاسد ، به اندازه‌اى نيست كه مسئله وضع را در اينجا مطرح كند ، بلكه به صورت مجاز\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 46\r\n","page_name":" 166 ","page_number":166},
  {"content":"\r\n\r\nهم كه استعمال شود ، نياز استعمالى را بر طرف مىكند . آيا واقعيت مسئله به اين صورت است ؟ يا اين كه چه‌بسا نياز استعمالى در مورد نماز فاسد ، قوىتر از نياز استعمالى در اصل نماز صحيح باشد ، زيرا نماز صحيح ، عبارت از نمازى است كه واجد همهء اجزاء و شرايط باشد و درحقيقت ، بيش از يك بُعد ندارد ولى نماز فاسد داراى ابعاد مختلفى است ، فساد نماز ، گاهى به جهت عدم طهارت و گاهى به جهت عدم ركوع و . . . است . به تعدد اجزاء و شرايطى كه در باب نماز مطرح است ، راه براى فساد نماز وجود دارد . و از طرفى بسيارى از مردم ، به خيلى از خصوصياتى كه در نماز معتبر است ، جاهل مىباشند . به همين جهت به‌طور مرتب به ائمهء جماعات مراجعه كرده و در ارتباط با نماز خود سؤال مىكنند ، وقتى انسان اين‌ها را بررسى كند مىبيند نياز استعمالى به استعمال صلاة در مورد نمازهاى فاسد به حدّى زياد است كه ممكن است كسى ادعا كند نياز استعمالى صلاة در باب صلاة فاسد بيش از نياز استعمالى صلاة در باب صلاة صحيح است زيرا كسى كه صلاتش صحيح است ، ديگر مسئله نمىپرسد و نياز ندارد كه جهتى را در مورد او مطرح كنند ولى در مورد اختلال اجزاء و شرايط نماز چقدر بايد كلمهء صلاة استعمال شود و در گفته‌ها و نوشته‌ها به كار رود ! لذا به‌نظر ما نه تنها اين دليل نمىتواند مدّعاى صحيحى را ثابت كند ، بلكه شايد اعمّى بيايد و از آب گل‌آلود ماهى بگيرد و بگويد اين دليل ، به نفع ماست زيرا ما مىگوييم : نياز استعمالى در مورد نمازهاى فاسد بيش از نماز صحيح است . در ارتباط با مركبات خارجى و اختراعات نيز همين‌طور است . كسى كه اتومبيلش سالم است كمتر نياز استعمالى به لفظ اتومبيل پيدا مىكند ولى اگر اتومبيلش خراب باشد ، به عدد هر عيبى مجبور است كلمهء اتومبيل را به كار ببرد و نياز استعمالى به اين لفظ دارد و مىگويد : اتومبيل من ، دنده‌اش خراب است ، اتومبيل من چراغش خراب است و . . . لذا در اين‌ها هم نياز استعمالى در مورد فاسدشان بيش از نياز استعمالى در مورد صحيح است . خلاصه ممكن است اعمّى بگويد : ما وضع را در ارتباط با نياز استعمالى مىبينيم و\r\n\r\n","description":"","footnote":"","page_name":" 167 ","page_number":167},
  {"content":"\r\n\r\nدر مورد مخترعات مركّبه - كه مسألهء تماميت و نقص مطرح است - نياز استعمالى در مورد ناقص ، بيش از نياز استعمالى در مورد صحيح است . پس اگر حكمت وضع ، همان نياز استعمالى باشد ، قاعدهء عقلائى اقتضاء مىكند كه لفظ اتومبيل را براى اعم وضع كند و شارع هم همين روش را تبعيت كرده پس قاعدهء عقلائيه اقتضاء مىكند كه شارع هم لفظ صلاة را براى اعم وضع كند . كسى در نماز ، فاتحةالكتاب را عمداً نخوانده مىخواهد مسئله بپرسد مىگويد : « من در نمازم فاتحةالكتاب را نخواندم » . آيا شما معتقديد در اينجا كلمهء نماز ، مجازاً به كار برده شده است ؟ آيا عقيده داريد او بايد بگويد : من در نماز حقيقىام فاتحةالكتاب را نخواندم ؟ بنابراين دليل سوّم ، بيش از اين كه به نفع صحيحى باشد به نفع اعمّى خواهد بود ولى چون ما فعلًا ادلّه صحيحى را بررسى مىكنيم آن مقدار كه مربوط به بحث ما مىشود اين است كه اين دليل ، ناتمام است . مخصوصاً اگر نكته‌اى را مورد توجه قرار دهيم ، بطلان اين دليل بيشتر ظاهر مىشود و آن اين است كه در اين دليل گفته شد : « شارع ، از روش عقلاء تخطّى نكرده است » ، در حالى كه خود صحيحىها اين را قبول ندارند . آنان معتقدند شارع ، از روش عقلاء تخطّى كرده است . صحيحىها مىگويند : « مخترعين وقتى در مقام تسميه برمىآيند ، همهء اجزاء و شرايط را درنظر گرفته و لفظ را براى تامّ الأجزاء و الشرائط وضع مىكنند » . ولى وقتى مىخواهند در مورد شارع بحث كنند مىگويند : « شارع ، دو قسم از شرايط را در مسمّى دخالت نداده است » . در بحث شرايط ، مىگفتيم : شرايط بر سه قسمند : قسم اوّل : شرايطى است كه خود شارع اعتبار كرده ، مثل طهارت . قسم دوّم : شرايطى است كه عقل ، حكم به شرطيت آنها مىكند ، مثل عدم ابتلاء به مزاحم أقوى و شارع مىتوانسته اين شرايط را اخذ كند . قسم سوّم : شرايطى است كه - به قول مرحوم آخوند - نمىتوانست در متعلّق امر اخذ شود ، مثل قصد قربت .\r\n\r\n","description":"","footnote":"","page_name":" 168 ","page_number":168},
  {"content":"\r\n\r\nآيا همهء اين شرايط ، در صحت ، دخالت ندارد ؟ خصوصاً قسم اخير - يعنى قصد قربت - آيا قوام عبادت به قصد قربت نيست ؟ صحيحى مىگويد : اين دو قسم اخير از شرايط ، در تسميه دخالت ندارد . اگر ما اين را تحليل كنيم معنايش اين است كه شارع ، در مقام تسميه ، از روش عقلاء تخطّى كرده و خودش روش جديدى را اتّخاذ كرده است و بعضى از شرايط را در تسميه دخالت نداده است . براساس اين مبنا اگر كسى بگويد : « نماز من بدون قصد قربت بوده است » ، صحيحى مىگويد : « اين كلمهء نماز ، حقيقت است زيرا قصد قربت جزء شرايط قسم سوّم است و دخالتى در مسمّى ندارد . و اين استعمال ، حقيقى است » .\r\nولى اگر گفت : « نماز من بدون فاتحةالكتاب بوده است ، مىگويند : « اين استعمال ، مجازى است زيرا فاتحةالكتاب ، جنبهء جزئيت دارد و جزء ، در مسمّى دخالت دارد و با نبودن يك جزء ، اطلاق صلاة به نحو حقيقت نيست » . آيا كسى مىتواند اين حرف را بپذيرد ؟ نتيجهء بحث در ارتباط با ادلّهء صحيحىها از آنچه گفته شد معلوم گرديد كه هيچ‌يك از ادلّهء صحيحىها نتوانست قول آنان را ثابت كند .\r\n\r\n","description":"","footnote":"","page_name":" 169 ","page_number":169},
  {"content":"\r\n . \r\n","description":"","footnote":"","page_name":" 170 ","page_number":170},
  {"content":"\r\n\r\n\r\nادلّهء قائلين به وضع الفاظ عبادات براى اعمّ\r\nدر ارتباط با قول اعمّى نيز ادلّه‌اى ذكر شده است كه در ذيل به بحث و بررسى پيرامون آنها مىپردازيم :\r\n\r\nدليل اوّل\r\nدر بحث قبل ، به مطلبى اشاره كرديم كه مىتواند به عنوان دليل براى اعمّىها قرار گيرد ، اگرچه آنان در كلمات خود به اين مطلب ، اشاره‌اى نكرده‌اند . اعمّىها ممكن است بگويند : شما قائلين به صحيح ، اگر در موضوع له و مسمّا ، براى تمامى اجزاء و شرايط ، حساب باز مىكرديد ، ممكن بود براى اثبات مدّعاى خود حرفى داشته باشيد ، امّا شما مىگوييد : همهء اجزاء - اركان و غير اركان - در مسمّا دخالت دارد ولى از شرايط ، فقط شرايط قسم اوّل « 1 » در مسمّا دخالت دارد . ما از شما سؤال\r\n\r\n\r\n","description":"","footnote":"\r\n( 1 ) - شرايطى كه امكان اخذ در مسمّا را داشته باشند و شارع نيز آنها را در مسمّا اخذ كرده است ، مثل طهارت .\r\n","page_name":" 171 ","page_number":171},
  {"content":"\r\n\r\nمىكنيم . اين مقدارى كه به‌نظر شما در مسمّا دخالت دارد ، اگر در خارج تحقق پيدا كند آيا آن عمل ، متّصف به صحت مىشود يا به فساد ؟ نمازى كه همهء اجزاء را داراست ولى از شرايط ، فقط شرايط قسم اوّل را دارد و شرايطى چون قصد قربت در آن وجود ندارد آيا مىتواند متّصف به صحّت باشد ؟ خصوصاً اگر ما اين را از مرحوم آخوند سؤال كنيم ، چه جوابى به ما خواهد داد ؟ مرحوم آخوند در بحث صحيح و اعم ، قائل به وضع الفاظ عبادات براى صحيح است و در مسألهء قصد قربت - به معناى داعى الأمر - هم قائل به اين است كه اخذ قصد قربت در متعلّق امر محال است ، پس به نظر ايشان هم ، اگر نمازى بدون قصد قربت تحقق پيدا كند محكوم به فساد است .\r\nو نيز كسانى كه در مسئله مزاحمت ازاله با صلاة ، معتقدند ازاله ، يك واجب اهمّ است و امر به ازاله ، مقتضى نهى از صلاة است و نهى از صلاة هم موجب بطلان صلاة است ، يعنى يكى از شرايط صحت صلاة را عدم ابتلاى آن به مزاحم اقوى مىدانند ، حال اگر نمازى مبتلا به مزاحم اقوى شد ، بدون ترديد خواهند گفت : چنين نمازى فاسد است . حال كه چنين است ، اعمّى مىگويد : مسألهء فاسد را كه هم شما ( صحيحىها ) قبول داريد و هم ما معتقديم و اختلاف ما در مثل جايى است كه كسى نمازى بدون فاتحةالكتاب بخواند . شما ( صحيحىها ) مىگوييد : چون فاتحة الكتاب جنبهء جزئيت دارد و تمام اجزاء در مسمّا دخالت دارند ، صلاة بدون فاتحةالكتاب ، صلاة نيست . ما از شما سؤال مىكنيم آيا وجدان شما مىپذيرد كه نماز بدون قصد قربت ، صلاة باشد - چون قصد قربت از شرايط قسم سوّم « 1 » و خارج از مسمّاست - ولى اگر نمازى بدون فاتحةالكتاب باشد آن را صلاة نمىدانيد - چون فاتحةالكتاب ، از اجزاء صلاة است و در ماهيت و مسمّاى صلاة ، دخالت دارد - در حالى كه فاتحةالكتاب ، از اجزائى\r\n\r\n\r\n","description":"","footnote":"\r\n( 1 ) - شرايطى كه امكان اخذ در متعلّق امر را نداشته و شارع نيز آنها را اخذ نكرده است .\r\n","page_name":" 172 ","page_number":172},
  {"content":"\r\n\r\nاست كه اگر عمداً به آن اخلال وارد شود موجب بطلان صلاة است ولى اگر سهواً به آن اخلال وارد شود يا حتّى ترك گردد ، نه تنها نمازش نماز است بلكه نماز صحيح هم مىباشد ولى در باب قصد قربت ، آن‌قدر مسئله دقيق است كه مىگويند : « اگر شركت هم در كار باشد نماز باطل است . عبادت را بايد فقط براى خداوند ، انجام داد » . آيا كسى مىتواند بگويد : با اينكه فاتحةالكتاب تنها در بعضى از موارد در صحت صلاة نقش دارد ، نماز بدون فاتحة الكتاب صلاة نيست ولى نماز بدون قصد قربت صلاة است ؟ در حالى كه قصد قربت به عنوان روح عبادت است و لازمهء حرف شما ( صحيحىها ) يك چنين معنايى است . خلاصه اين دليل كه مىتوانيم به نفع اعمّى اقامه كنيم - اگرچه خود اعمّى به چنين دليلى استناد نكرده است - اين است كه اگر شما ( صحيحىها ) صحت از حيث اجزاء و همهء شرايط را قائل مىشديد حرفتان يك امتيازى بر حرف ما داشت ، اگرچه آن‌هم نياز به اثبات داشت . امّا شما هم همان فاسدى را كه ما مىگوييم ، قبول داريد ولى شما بين فاسدها تفكيك قائل شديد و گفتيد : « اگر فساد صلاة ، از حيث اخلال به فاتحةالكتاب بود ، نمىتوانيم چنين نمازى را نماز بدانيم و اگر به خاطر فقدان قصد قربت بود ، چنين نمازى نماز است » و اين تفكيك - كه لازمهء قول شماست - قابل قبول نيست . ما كه اعمّى هستيم با همهء موارد فساد به‌صورت يكنواخت برخورد مىكنيم ، هم صلاة بدون فاتحة الكتاب را صلاة مىدانيم و هم صلاة بدون شرايط را .\r\nفقط مسئله اركان را ما در ماهيت دخالت مىدهيم ولى اگر از اركان بگذريم ، فرقى بين اجزاء و شرايط ، در اين ناحيه ، نمىبينيم . حال آنچه گفتيم ، خواه به‌صورت دليل و خواه به‌صورت تأييد باشد بالاخره ممكن است به نفع اعمى گفته شود . امّا ادلّه‌اى كه خود اعمّىها ذكر كرده‌اند عبارت است از :\r\n\r\n","description":"","footnote":"","page_name":" 173 ","page_number":173},
  {"content":"\r\n\r\n\r\nدليل دوّم ( حديث « لا تعاد » )\r\nزراره از امام باقر عليه السلام نقل مىكند كه حضرت فرمود : « لا تعاد الصلاة إلّا من خمسةٍ : الطهور و الوقت و القبلة و الركوع و السجود » . « 1 » حديث « لا تعاد » مشتمل بر يك مستثنى و يك مستثنى منه است . « لا تعاد الصلاة من شيء » ، يعنى از ناحيه هيچ‌چيزى ، صلاة ، اعاده نمىشود « إلّا من خمسة » مگر از ناحيهء پنج امر ، كه عبارتند از : وقت ، طهور ، ركوع ، سجود ، قبله . براى استفاده از اين حديث ، ابتدا مقدّمه‌اى ذكر مىكنيم : اعاده ، در ارتباط با نماز صحيح ، مطرح نيست ، زيرا نمازى كه واجد همهء خصوصيات است و با مأمور به مطابق است نمىتوان اعاده را به آن نسبت داد . در ارتباط با نماز فاسد نيز نمىتوان اعاده را مطرح كرد ، زيرا ظاهر كلمهء اعاده اين است كه عمل را همان گونه كه تحقّق پيدا كرده ، تكرار كنيم . اگر بگوييم : « نماز فاسد ، اعاده دارد » ، اعاده‌اش به همان صورتى است كه در خارج اتيان شده است . درحالىكه نماز فاسد را اگر صد بار هم - به همان صورت - اعاده كنيم ، اثرى برآن مترتب نمىشود . پس كلمهء اعاده ، از يك بُعد نمىتواند به نماز صحيح اضافه شود و از بُعد ديگر نمىتواند به نماز فاسد اضافه شود . حال كه اين مقدّمه معلوم گرديد ، پس معناى « لا تعاد الصلاة » چيست ؟ ما گفتيم : حديث « لا تعاد » داراى يك جملهء مستثنى منه است كه جملهء نافيه مىباشد و يك جملهء مستثنى كه جملهء موجبه است . گويا گفته شده است : « لا تعاد\r\n\r\n\r\n","description":"","footnote":"\r\n( 1 ) - وسائل الشيعة ، ج 4 ، ص 683 ( باب 1 من أبواب أفعال الصلاة ، ح 14 ) . ما در اينجا نمىخواهيم از حديث « لا تعاد » حكمى را استفاده كنيم . موارد استفاده از اين حديث ، در كتاب صلاة ، فراوان است و اين حديث ، به صورت يك قاعدهء مسلّم فقهى است كه در كتاب صلاة جريان دارد .\r\n","page_name":" 174 ","page_number":174},
  {"content":"\r\n\r\nالصلاة من غير هذه الخمسة » بل « تعاد الصلاة من هذه الخمسة » . در نتيجه ، عنوان « اعاده » ، هم در مستثنى و هم در مستثنى منه وجود دارد . براساس مقدّمه‌اى كه مطرح كرديم ، « صلاة » كه در جملهء مستثنى منه به عنوان نايب فاعل « لا تعاد » و در جملهء مستثنى به عنوان نايب فاعل « تعاد » قرار گرفته است نمىتواند خصوص نماز صحيح باشد همان‌طور كه نمىتواند خصوص نماز فاسد باشد . علاوه بر اين كه اشكالات ديگرى هم به‌وجود مىآيد ، مثلًا در ناحيهء نماز صحيح معناى عبارت اين مىشود : « لا تعاد الصلاة الصحيحة إلّا من خمسة » يعنى « تعاد الصلاة الصحيحة في هذه الخمسة » .\r\nدر ناحيه فاسده‌اش هم همان اشكالى كه در مقدّمه مطرح كرديم ، جريان دارد . اگر گفت :\r\n« لا تعاد الصلاة الفاسدة من غير هذه الخمسة بل تعاد الصلاة الفاسدة من هذه الخمسة » ، معناى اعاده صلاة فاسده ، ايجاد كردن همان صلاة و تكرار آن مىباشد . و تكرار نماز فاسد نمىتواند نقشى در صحّت آن داشته باشد و نمىتوان گفت : « نماز صحيح ، اعادهء نماز فاسد است » . بنابراين ، ما ناچاريم بگوييم : صلاتى كه نايب فاعل « لا تعاد » واقع شده ، نه خصوص نماز صحيحه است و نه خصوص نماز فاسده ، بلكه يك معناى مشترك و يك قدر جامع بين صحيح و فاسد است . اين معناى مشترك ، قابليت اين را دارد كه هم عدم الإعادة و هم اعاده را به آن نسبت دهيم . ماهيت صلاة ، قابل اين است كه بگوييم اعاده شود يا بگوييم اعاده نشود . در نتيجه ، صلاة در قاعدهء « لا تعاد » در يك معناى اعمّ استعمال شده است . اشكال : مگر صحيحىها ، اين معنا را منكرند كه گاهى كلمهء صلاة در معناى اعم استعمال مىشود ؟ آنان ، استعمال در اعم را مجازاً جايز مىدانند و چه‌بسا استعمالات مجازى بيش از استعمالات حقيقى باشد . چه اشكالى دارد كه بگوييم : « صلاة » در حديث « لا تعاد » ، در معناى اعم استعمال شده ولى اعمّى ، اين استعمال را حقيقى مىداند و صحيحى ، آن را استعمال مجازى مىداند . و اينجا هم جاى اصالة الحقيقة نيست زيرا اصالة الحقيقة براى موارد شك در مراد بود و جايى\r\n\r\n","description":"","footnote":"","page_name":" 175 ","page_number":175},
  {"content":"\r\n\r\nكه مراد ، روشن بوده ولى كيفيت استعمال ، مشكوك باشد نمىتوان اصالة الحقيقة را جارى كرد پس چگونه مىتوان به حديث « لا تعاد » استدلال كرد ؟ جواب : ما همهء اين حرفها را قبول داريم . ما بيش از اين ثابت نكرديم كه صلاة در حديث « لا تعاد » ، در معناى اعم استعمال شده است . و قبول داريم كه اصالة الحقيقة براى كشف مراد است نه براى تشخيص كيفيت استعمال . ولى ما مىخواهيم بگوييم :\r\nاستعمالات مجازى ، در عين اين كه داراى ظرافت است ، داراى محلّ مخصوصى است .\r\nمثلًا بسيارى از بزرگان مىگويند : در باب صيغه‌هاى عقود - خصوصاً صيغهء نكاح - نمىتوان استعمال مجازى به كار برد بلكه بايد لفظى استعمال كرد كه در عقد و تزويج و نكاح صراحت داشته باشد . در اينجا ممكن است گفته شود : مگر استعمال مجازى ممنوع است ؟ ما مىگوييم : خير ، استعمال مجازى ممنوع نيست ، ولى استعمال مجازى ، جاى مخصوصى دارد . استعمال مجازى ، در مقاله ، سخنرانى ، شعر و اين قبيل امور ، مانعى ندارد ولى در بعضى از جاها نمىتوان استعمال مجازى به كار برد . مثل مواردى كه ذكر شد و مثل اين كه اگر قاضى بخواهد رأى دهد و فصل خصومت كند ، اينجا نمىتواند استعمال مجازى به كار ببرد ، بلكه بايد با صراحت ، مطلب را روشن كند . در ما نحن فيه ، مسئله از همهء اين‌ها بالاتر است زيرا قاعدهء « لا تعاد » ، قاعده‌اى است كه در خيلى موارد در كتاب صلاة مورد استفاده قرار مىگيرد و شايد هزاران فرع باشد كه ما بتوانيم از اين قاعده استفاده كنيم . آيا بيانى كه به عنوان قاعده و ضابطه مطرح است و مورد نياز هزاران فقيه در طول ساليان دراز است ، با استعمال مجازى تناسب دارد ؟ آيا قوانينى را كه در مجلس شوراى اسلامى مطرح مىشود و مورد نياز ميليونها نفر است مىتوان به‌صورت مجاز مطرح كرد ؟ خير ، قانون بايد صريح و روشن باشد تا مردم بتوانند به‌وسيلهء آن نياز خود را بر طرف كنند . پس در اينجا اگر قبول كنيم كه « صلاة » در حديث « لا تعاد » در معناى اعمّ استعمال شده ، ديگر نوبت به اين احتمال نمىرسد كه كسى بگويد : شايد اين استعمال ،\r\n\r\n","description":"","footnote":"","page_name":" 176 ","page_number":176},
  {"content":"\r\n\r\nاستعمال مجازى باشد . مىگوييم : اينجا جاى چنين احتمالى نيست . اصالة الحقيقة هم در اينجا جريان ندارد .\r\n\r\nاشكال :\r\nممكن است كسى بگويد : مبناى استدلال شما بر اين بود كه در اينجا دو جمله داريم ، يك جملهء نافيه كه معنايش اين است : « لا تعاد الصلاة من غير هذه الامور الخمسة » و يك جملهء موجبه كه معنايش اين است : « تعاد الصلاة من ناحية هذه الامور الخمسة » و شما گفتيد : صلاة ، در هر دو جمله - روى وحدت سياق - يك معنا دارد . مستشكل مىگويد : در ناحيهء مستثنى منه ، چون جملهء نافيه است ، ما عدم الإعادة را به صلاة نسبت مىدهيم نه اعاده را . در اين صورت چه مانعى دارد كه بگوييم : مقصود از صلاة ، صلاة صحيحه است ؟ صلاة صحيح ، اعاده‌اش درست نيست و نمىتوان لزوم اعاده را به آن نسبت داد . ولى آيا اگر به صورت نفى بگوييم : « الصلاة الصحيحة لا تجب إعادتها » ، اين هم درست نيست ؟ چرا درست نباشد ؟ پيداست كه « الصلاة الصحيحة لا تجب إعادتها » . اما در ناحيهء جملهء مستثنى ما كلمهء « تعاد الصلاة » نداريم بلكه يك كلمهء « إلّا » داريم و شما كلمهء « تعاد الصلاة » را در ارتباط با آن پنج امر استفاده كرديد . به عبارت ديگر : آنچه در روايت مطرح است كلمهء « إلّا » است معناى « إلّا » هم همين است كه مىگوييد ، ولى آيا مىتوانيد بگوييد : روايت به‌صورت جملهء ايجابيه ، « تعاد » را به « صلاة » نسبت داده است ؟ در مسائل ادبى ، ملاك و محور ، لفظ است . آيا مىتوان گفت : كلمهء « إلّا » از نظر ادبى جانشين جملهء « و تعاد الصلاة » شده است ، مثل انسان و بشر كه هركدام مىتوانند جانشين يكديگر شوند ؟ مستشكل مىگويد : ما نمىتوانيم چنين حرفى بزنيم . اگرچه معناى « إلّا » با « تعاد الصلاة » يكى است ولى « إلّا » هيچ جانشينى لفظى نسبت به « تعاد الصلاة » ندارد . در نتيجه ، ما ديگر در روايت ، عبارت « و تعاد الصلاة » نداريم تا گفته شود « صلاة » در جملهء « و تعاد الصلاة » نه مىتواند « صلاة\r\n\r\n","description":"","footnote":"","page_name":" 177 ","page_number":177},
  {"content":"\r\n\r\nصحيحة » باشد - چون « تعاد الصلاة » جنبهء اثباتى اعاده را ذكر مىكند - و نه « صلاة فاسدة » - با آن بيانى كه در مقدّمه ذكر شد - تا ناچار شويم « صلاة » در « تعاد الصلاة » را به معناى عامى فرض كنيم ، سپس - با توجه به مسألهء وحدت سياق - بگوييم : « اگر صلاة در « تعاد الصلاة » معناى عامى دارد ، بايد « صلاة » در « لا تعاد الصلاة » هم همان معناى عام را داشته باشد » . اگرچه مانعى ندارد كه « لا تعاد » را به صلات صحيحه اسناد دهيم ولى - به جهت وحدت سياق - ناچاريم « صلاة » در هر دو را به معناى اعم بگيريم . خلاصه اشكال : اگر اين دو جمله ، در لباس استعمال مطرح بود ، ما استدلال شما را مىپذيرفتيم ولى ما بيشتر از يك استعمال نداريم آن‌هم « لا تعاد الصلاة » است و كلمهء « إلّا » هم اگرچه تفسيرش عبارت از « تعاد الصلاة » است ولى از نظر لفظى نمىتوان گفت : « إلّا » جانشين « تعاد الصلاة » شده است . پس ما يك « لا تعاد الصلاة » داريم و مانعى ندارد كه مقصود از آن خصوص نماز صحيحه باشد و به شما اعمّىها ربطى پيدا نمىكند زيرا ما مىتوانيم عدم اعاده را به صلاة صحيحه نسبت دهيم . و چيزى به عنوان وحدت سياق در اينجا مطرح نيست زيرا وحدت سياق در جايى است كه دو جمله استعمال شده باشند نه مثل اينجا كه يك جمله استعمال شده است . مستشكل ، در اينجا پا فراتر گذاشته مىگويد : ما حتّى وحدت سياق را در مورد عطف به واو - كه محكم‌ترين عطف‌هاست - قبول نداريم مثلًا اگر گفته شود : « قام زيدٌ و قام عمروٌ » ، در اينجا چون دو استعمال است و كلمهء « قام » تكرار شده است ، وحدت سياق دارد و هر دو قام به يك معناست . اگر معناى « قام » اين باشد كه از « قعود » تبدّل به « قيام » پيدا كرد در هر دو يكسان است و اگر معناى آن مانند آيهء ( أن تَقُومُوا للَّهِ مَثنى و فُرادى ) « 1 » - به معناى قيام الهى و نهضت الهى - بود ، در هر دو يكسان است بالاخره ، وحدت سياق حكم مىكند كه ما نمىتوانيم اين دو « قام » را دو جور معنا كنيم و مثلًا يكى را به معناى ايستادن بعد از خوابيدن و ديگرى را به معناى قيام الهى بگيريم .\r\n\r\n\r\n","description":"","footnote":"\r\n( 1 ) - سبأ : 46\r\n","page_name":" 178 ","page_number":178},
  {"content":"\r\n\r\nولى اگر گفته شود : « قام زيدٌ و عمروٌ » ، در اينجا مسئله وحدت سياق را قبول نداريم .\r\nاينجا يك « قام » بيشتر وجود ندارد و همين « قام » ممكن است در ارتباط با اسنادش به زيد داراى معناى قيام معمولى و در ارتباط با اسنادش به عَمرو ، داراى معناى قيام و نهضت الهى باشد . زيرا اينجا جاى اتحاد سياق نيست . ما دو « قام » نداريم كه بگوييم :\r\nچون معناى اين « قام » چنين است ديگرى هم بايد اين گونه باشد . در نتيجه وقتى در ارتباط با عطف به واو - كه مهم‌ترين عطف‌هاست - مسئله به اين صورت بود در كلمهء « إلّا » در حديث « لا تعاد » به طريق اولى نمىتوانيم مسألهء اتّحاد سياق را مطرح كنيم .\r\nما اتّحاد سياق را بين چه چيز مطرح كنيم ؟ ما دو جمله نداريم كه اتّحاد سياق بين آن دو را مطرح كنيم .\r\n\r\nجواب :\r\nاوّلًا : آنچه در مورد « قام زيدٌ و عمروٌ » مىگوييد ، مورد قبول نيست زيرا اگر بخواهيم در اينجا دو قيام مطرح كنيم ، مشكل استعمال لفظ در اكثر از معنا لازم مىآيد . ثانياً : برفرض كه از مشكل استعمال لفظ در اكثر از معنا هم صرف‌نظر كنيم ، آيا عرف چنين چيزى را مىپذيرد ؟ آنچه عرف از اين گونه مثالها مىفهمد اين است كه همان قيامى كه براى زيد ثابت است براى عَمرو هم ثابت است و عرف ، احتمال ديگرى نمىدهد . و برفرض هم كه احتمال دهد ، عقلاء به آن توجهى نمىكنند . ثالثاً : مستشكل مىخواهد بگويد : « قام زيدٌ و عمروٌ » داراى اجمال است يعنى يكى از احتمالاتى كه در آن جريان دارد اين است كه قيام زيد غير از قيام عَمرو باشد . ظاهر اين است كه عرف چنين چيزى را نمىپذيرد ولى ما فرض مىكنيم حق با مستشكل باشد و بين عبارت « قام زيدٌ و قام عمروٌ » با جملهء « قام زيدٌ و عمروٌ » تفاوت باشد ، در اينجا مىگوييم : آيا موقعيت « إلّا » در حديث « لا تعاد » چيست ؟ « إلّا » وقتى مسبوق به كلمهء « لا » يا « ما » باشد ، عنوان جديدى پيدا مىكند و آن\r\n\r\n","description":"","footnote":"","page_name":" 179 ","page_number":179},
  {"content":"\r\n\r\nعنوان حصر است و شايد مهم‌ترين ادات حصر همين « ما و إلّا » و « لا و إلّا » باشد .\r\nحديث « لا تعاد » هم داراى عنوان حصر است و نتيجهء آن مطرح شدن مفهوم براى چنين جمله‌اى است . توضيح اين كه اصوليون مىگويند : مفهوم مخالف ، عبارت از جمله‌اى است كه در اثبات و نفى با منطوق ، متغاير است . ولى بالأخره مفهوم ، جمله است . اگر ما گفتيم : « قضيّهء شرطيه داراى مفهوم است » . آيا معناى اين عبارت چيست ؟\r\nمعنايش اين است كه قضيّهء شرطيه ، دو قضيه است . نه به اين معنا كه قضيه‌اى را از قضيّهء ديگر استخراج كنيم بدون اين كه اضافه به متكلم داشته باشد بلكه به اين معنا كه گويا متكلّم ، دو جمله گفته است . اگر بگوييم : « جملهء « أكرم زيداً إن جاءك » داراى مفهوم است » ، معنايش اين است كه متكلم ، گويا دو جمله را در اختيار ما قرار داده است يكى جملهء « يجب إكرام زيد إن جاءك » و ديگرى جملهء « لا يجب إكرام زيد إن لم يجئك » آيا اين مفهوم ، چيزى است كه به متكلّم ارتباط ندارد ؟ خير ، معناى ثبوت مفهوم اين است كه متكلّم دو استعمال داشته ، يكى « يجب إكرام زيد إن جاءك » و ديگرى « لا يجب إكرام زيد إن لم يجئك » .\r\nشاهدش اين است كه در باب تعادل و ترجيح ، مسئله تعارض بين مفهوم يك روايت با منطوق روايت ديگر را مطرح مىكنند . اگر مفهوم ، ارتباطى به امام و استعمال‌كننده ندارد ، تعارض ميان مفهوم و منطوق ، چه معنايى مىتواند داشته باشد ؟ در بحثى كه مرحوم آخوند در ارتباط با دو جملهء « إذا خفي الأذان فقصّر » و « إذا خفي الجدران فقصّر » « 1 » مطرح مىكند ، آنچه بين اين دو عبارت ، تعارض ايجاد مىكند وجود مفهوم براى هريك از اين دو عبارت است و اگر مفهوم در كار نبود و يا مفهوم ارتباطى به متكلّم پيدا نمىكرد چه معارضه‌اى بين اين‌ها مطرح بود ؟ بنابراين در باب مفهوم ، اوّلًا :\r\n\r\n\r\n","description":"","footnote":"\r\n( 1 ) - روايتى به اين الفاظ در كتب روايى نيافتيم ولى اين معنا از روايات به دست مىآيد . رجوع شود به : وسائل الشيعة ، ج 5 ( باب 6 من أبواب صلاة المسافر ) .\r\n","page_name":" 180 ","page_number":180},
  {"content":"\r\n\r\nمسألهء جمله مطرح است و ثانياً : مفهوم هم از نظر استعمال ، به متكلّم ارتباط دارد . حال كه اين مطلب روشن شد ، در ارتباط با بعضى از تركيبات ، بحث شده كه آيا مفهوم دارد يا مفهوم ندارد ؟ مثلًا در ارتباط با جملهء شرطيه ، جملهء وصفيه ، و . . .\r\nبحث‌هايى صورت گرفته است و همهء اين‌ها محلّ اختلاف است حتى در مورد جملهء شرطيه - كه در ارتباط با مفهوم ، خيلى قوىّ است - بعضى از بزرگان قائلند مفهوم ندارد . ولى در ارتباط با « لا و إلّا » - به عنوان يكى از ادوات حصر - كسى ظاهراً اختلاف نكرده است در اين كه آنچه از الّا استفاده مىشود ، استناد به متكلم دارد . اگرچه بعضى آن را از باب مفهوم مىدانند و بعضى بالاتر از آن را معتقدند و گفته‌اند : اين معنا مربوط به منطوق « لا و إلّا » است . يعنى در « لا و إلّا » بعضى قائلند يك منطوق و يك مفهوم مطرح است و بعضى عقيده دارند دو منطوق مطرح است . حال هركدام از اين‌ها باشد ، به عنوان استعمال ، مطرح بوده و در ارتباط با متكلّم است . همان‌طور كه اگر قضيّهء شرطيه مفهوم داشته باشد ، جملهء مفهوميه ، در ارتباط با متكلّم است در اينجا ( لا و إلّا ) نيز آنچه به عنوان مفهوم يا منطوق دوّم مطرح است در ارتباط با متكلّم است يعنى جملهء « و تعاد الصّلاة » كه از « إلّا » استفاده مىشد به عنوان تفسير نيست بلكه جانشين لفظى براى « إلّا » و به عنوان حقيقت معناى لا و إلّا مىباشد . خواه اسم آن را مفهوم بگذاريد يا بگوييد : « مفهوم چيزى است كه متكلم به آن تكلّم نكرده است ولى اينجا « إلّا » را خودش گفته و « إلّا » جانشين لفظى « تعاد الصلاة » است و بايد آن را منطوق ناميد » . درهرصورت ، استناد به متكلّم دارد . بنابراين ، برفرض كه حرف مستشكل را در جملهء « قام زيدٌ و عمروٌ » بپذيريم ولى در اينجا نمىتوانيم بپذيريم . اينجا مثل « قام زيد و قام عمروٌ » است . اينجا دو جمله و دو استعمال مطرح است . كلمهء « اعاده » و كلمهء « صلاة » دو بار استعمال شده‌اند و اگر « صلاة » در « تعاد الصّلاة » به معناى اعم شد - بنا بر اتحاد سياق كه خود مستشكل مىگفت و صلاة را به معناى اعم مىگرفت - مجبوريم « صلاة » در عبارت اوّل را نيز بر همان معناى اعم حمل كنيم . و همان گونه كه ما گفتيم : اين استعمال نمىتواند استعمال\r\n\r\n","description":"","footnote":"","page_name":" 181 ","page_number":181},
  {"content":"\r\n\r\nمجازى باشد ، زيرا « لا تعاد » جنبهء قانون دارد . اين ضابطه‌اى است كه هزاران فرع دارد و در چنين جايى استعمال مجازى وجود ندارد . نتيجه : استدلال اعمّى به حديث « لا تعاد » استدلال خوبى است همان گونه كه استدلال اوّل - كه ما از طرف آنان ذكر كرديم - چنين است .\r\n\r\nدليل سوّم ( حديث « بُني الإسلام » )\r\nدر بعضى از روايات وارد شده است : بُنِيَ الإسلامُ على الخمس : الصَّلاة وَ الزَّكاة وَ الصّيام وَ الحَجّ وَ الوِلاية وَ مَا نودي أحدٌ بشيءٍ مثلَ مَا نُودي بالولاية فَلو أنّ أحداً صام نهاره وَ قام لَيله و حَجَّ دهره و تصدّق بجَميع مَاله و مات به غير ولاية لم يقبل له صوم و لا صلاة فأخَذ النّاس بالأربع و تركوا هذِه . « 1 » يك جهت استدلال اعمّىها به جملهء « أخذ الناس بالأربع » است . گفته‌اند : مراد از « الناس » غير شيعه است . آنان چهار مورد اوّل - يعنى صلاة ، صوم ، زكات و حجّ - را گرفته و مورد اخير - يعنى ولايت - را ترك كرده‌اند . به عبارت ديگر : امام عليه السلام مىفرمايد :\r\nغير شيعيان ما از نظر چهار مورد اوّل كمبودى ندارند ولى اشكالشان در ارتباط با مورد اخير است . اعمّى مىگويد : اگر ما « ولايت » - يعنى ايمان و امامى بودن - را جزء شرايط\r\n\r\n\r\n","description":"","footnote":"\r\n( 1 ) - روايتى به عين اين عبارت در كتابهاى روايى نيافتيم ولى احاديث به اين مضمون بسيار است . رجوع شود به : وسائل الشيعة ، ج 1 ، ص 7 و 90 ( باب 1 من أبواب مقدّمة العبادات و باب 29 ) و جامع أحاديث الشيعة ، ج 1 ، ص 502 ( باب 20 ) . و در بعضى از روايات به‌جاى « و مات به غير ولاية » عبارت « لم يعرف ولاية وليِّ اللَّه و يكون جميع أعماله بدلالته إليه » وارد شده است . رجوع شود به : وسائل الشيعة ، ج 1 ، ص 91 ( باب 29 من أبواب مقدّمة العبادات ، ح 2 ) .\r\n","page_name":" 182 ","page_number":182},
  {"content":"\r\n\r\nصحت عبادت بدانيم - كه ظاهر هم همين است - چگونه امام عليه السلام مىفرمايد : « و أخذ الناس بالأربع » ، درحالىكه اينان چهار مورد اوّل را نيز ترك كرده‌اند ؟ البته لازم است اين نكته را اشاره كنيم كه در خود اين روايت فرموده بود : « فلو أنّ أحداً صام نهاره و قام ليله و حجّ دهره و . . . لم يقبل له صوم و لا صلاة » در اينجا كلمهء « عدم قبول » ذكر شده است ولى « عدم قبول » در اين روايت ، به معناى « عدم صحت » است . و اين كه ما كلمهء قبول را در مقابل صحت مطرح كرديم ، به عنوان اين نيست كه عمل صحيح گاهى مقبول و گاهى غير مقبول است ، چنين چيزى مقصود از روايات نيست خصوصاً در اينجا كه امام عليه السلام مىخواهند مقام شامخ امامت و ولايت را بالا ببرند و براى آن ، حساب قائل شوند ، حال بياييم و بگوييم : « ترك امامت و ولايت ، ضربه‌اى به صحت عمل نمىزند ولى اعتقاد به امامت و ولايت در قبولى عمل دخالت دارد » . خير اين گونه نيست . آنچه انسان به دنبال آن است « صحت عمل » مىباشد ، در نتيجه تعبير امام عليه السلام ، ظهور در اين دارد كه « لم يقبل » به معناى « لم يصحّ » است نه به‌معناى عدم قبول ، تا با صحّت منافات نداشته باشد . حال كه « ولايت » به عنوان « شرط صحت » اعمال است ، آيا معناى « أخذ الناس بالأربع » چيست ؟ اعمّى مىگويد : « صلاة ، داراى يك معناى اعمّ است كه هم بر صحيح ، انطباق پيدا مىكند و هم بر فاسد . و اگر معناى آن ، خصوصِ صحيح بود ، ديگر « أخذ الناس بالأربع » معنا نداشت » . جهت ديگر استدلال اعمّىها به جملهء « فلو أنّ أحداً صام نهاره و قام ليله و حجّ دهره و تصدّق « 1 » بجميع ماله . . . » است . اعمّى مىگويد : اگر مراد از « صام » ، « صوم صحيح » باشد ، تناقض صدر و ذيل روايت پيش مىآيد ، زيرا در ذيل روايت فرموده است : « لم يقبل له صوم و لا صلاة » و ما « لم يقبل » را به « لم يصحّ » معنا كرديم .\r\nدر نتيجه معناى روايت اين مىشود : « لو أنّ أحداً صام بالصوم الصحيح لم يصح منه\r\n\r\n\r\n","description":"","footnote":"\r\n( 1 ) - تصدّق در اينجا به معناى زكات دادن است .\r\n","page_name":" 183 ","page_number":183},
  {"content":"\r\n\r\nالصوم » و اين تناقض صدر و ذيل است . پس ناچاريم معناى صوم و صلاة و . . . را اعمّ بگيريم تا هم بر صحيح منطبق باشد و هم بر فاسد يعنى « لو أنّ أحداً صام بالمعنى الأعم لم يصحّ منه الصوم بالمعنى الأعمّ » آن‌وقت ما از اين روايت استفاده مىكنيم كه مسألهء ولايت ، شرط در صحت عبادات دارد . پاسخ مرحوم آخوند از دليل سوّم : مرحوم آخوند ، چون صحيحى است ، دو اشكال به استدلال فوق ، وارد كرده است كه يكى از آنها قابل جواب است ولى ديگرى ، ظاهراً قابل جواب نيست : اشكال اوّل : شما قائلين به اعمّ ، بيش از اين را ثابت نكرديد كه اين الفاظ ، در اين روايت ، در معناى اعمّ استعمال شده‌اند . أخذ الناس بالأربع يعنى : « أخذ الناس بالصلاة بالمعنى الأعم و بالزكاة بالمعنى الأعم و بالصوم بالمعنى الأعم و بالحجّ بالمعنى الأعم » .\r\nو همين‌طور در آن تعبير امام عليه السلام كه فرمود : فلو أنّ أحداً صام نهاره . . . صوم به معناى اعم است و استدلال به روايت بر مبناى شرطيت ولايت در صحّت عبادت است . ولى آيا اين استعمال به نحو حقيقت است يا مجاز ؟ شما از كجا ثابت مىكنيد كه استعمال به نحو حقيقت است ؟ ممكن است به نحو مجاز باشد و اين الفاظ در روايت ، در معناى اعم استعمال شده باشد . « 1 » و ما هم عرض كرديم اين گونه جاها جاى جريان اصالة الحقيقة نيست ، زيرا مراد متكلّم ، روشن و نحوهء استعمال ، مشكوك است . پاسخ اشكال فوق : در مباحث مربوط به حديث « لا تعاد » گفتيم : آنچه شما شنيده‌ايد كه : الاستعمال أعمّ من الحقيقة ، و هرجا مسألهء استعمال مطرح شد پاى مجازيت را پيش مىكشيد ، اين مسئله ، كلّيت ندارد . همه جا ، جاى استعمال مجازى\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 47\r\n","page_name":" 184 ","page_number":184},
  {"content":"\r\n\r\nنيست . در ارتباط با حديث « لا تعاد » گفتيم : در چنين حديثى كه به عنوان يك قاعدهء مسلّم فقهى مطرح است و هزاران فرع از آن استفاده مىشود ، نمىتواند استعمال مجازى مطرح باشد . در ما نحن فيه هم مسئله به‌همين‌صورت است ، زيرا هدف مهمّ اين روايت اين است كه عظمت مسئله « ولايت » را مطرح كند - بنا بر فرضى كه مقصود از ولايت ، همان امامت ائمّه عليهم السلام باشد - آن‌قدر مقام را بالا مىبرد كه مىفرمايد : اگر كسى يك عمر روزه بگيرد و تمام شبها تا به صبح نماز بخواند و تمام سالها به حجّ برود و تمام اموالش را در راه خدا صدقه بدهد ، ولى از ولايت و امامت ائمّه عليهم السلام بهره‌اى نبرده باشد نه نمازش درست است نه روزه و حج و زكاتش . شما ( مرحوم آخوند ) مىفرماييد : در جملهء « لو أنّ أحداً صام نهاره » ، استعمال صوم در معناى اعمّ ، ممكن است به‌صورت مجازى باشد . در اين صورت ، معناى روايت اين مىشود : لو أنّ أحداً صام بالصوم المجازي لم يقبل منه صومه . اين چه مسألهء مهمّى شد ؟ صوم مجازى را خدا قبول نكند ، چه اهميتى دارد ؟ اين عبارت چه عظمتى براى مقام ولايت ثابت مىكند ؟ بايد مسئله اين‌طور باشد : لو أنّ أحداً صام بالصوم الحقيقي و حجّ بالحجّ الحقيقي و تصدّق - يعنى زكات بدهد - بالزكاة الحقيقة ، چنين شخصى اگر قائل به ولايت نباشد صوم و صلاة و حج و زكات او قبول نيست . آيا اين قرينه بر اين نيست كه اينجا جاى استعمال مجازى نيست ؟ در هرجا كه نمىشود انسان چشم خود را ببندد و بگويد : الاستعمال أعمّ من الحقيقة و يمكن أن يكون الاستعمال مجازياً . در اينجا مجازى بودن ، با موقعيت روايت و با هدفى كه روايت دارد كاملًا منافات دارد به‌همين‌جهت اين اشكال مرحوم آخوند قابل قبول نيست . مجازيت در اين حديث ارزش روايت را از بين مىبرد . اهميت مقام امامت را از بين مىبرد . در اهميت مقام ولايت بايد آن‌قدر بالا برويم كه بگوييم : نماز صحيح هم اگر بدون ولايت باشد مورد قبول نيست ، نه اين كه بگوييم : « نماز مجازى به درد نمىخورد » . اين چه دلالتى بر بالا بودن مقام ولايت دارد ؟\r\n\r\n","description":"","footnote":"","page_name":" 185 ","page_number":185},
  {"content":"\r\n\r\nاشكال دوّم مرحوم آخوند : شما كه اين روايت را مطرح مىكنيد ، تنها به دو تعبير در ذيل روايت اكتفا كرده‌ايد .\r\nروايت را از همان اوّل معنا كنيد : بني الإسلام على الخمس : الصّلاة . . . معناى صلاة چيست ؟ آيا معناى آن « الصّلاة التي هى أعمّ من الصّحيحة و الفاسدة » مىباشد ؟ خير .\r\nبا توجه به اين كه صلاة ، ركن اسلام است و اسلام برآن بنا شده ، بايد صلاة صحيح اراده شده باشد . اين حرف را اعمّى هم قبول دارد . اگر از اعمّى سؤال كنند : صلاتى كه ركن اسلام است آيا اعمّ از صحيح و فاسد است ؟ يعنى آيا نماز فاسد هم ركن اسلام است ؟ ترديدى در اين نخواهد داشت كه آنچه به عنوان ركن اسلام است عبارت از صلاة صحيحه است ، همان گونه كه در باب امتثال ، اعمّى نمىگفت : نماز فاسد به درد امتثال مىخورد ، بلكه او هم مىگويد : « در مقام امتثال ، بايد نمازِ صحيح آورده شود » و اعمّى بودن او مربوط به مقام تسميه است نه مقام امتثال و استحقاق عقوبت . در نتيجه ، به‌لحاظ صدر روايت ، هيچ ترديدى نيست كه مراد از صلاة و صوم و . . . صلاة صحيح و صوم صحيح و . . . است . حال مىآييم سراغ دو تعبيرى كه مربوط به ذيل روايت است و اعمّى ، آن را مورد استدلال قرار داد . امام عليه السلام مىفرمايد : « فأخذ الناس بالأربع » ، الف و لام در « الأربع » براى عهد ذكرى است يعنى آن چهار موردى كه گفتيم . يعنى سنّىها آن چهار مورد را گرفته‌اند . ما از خارج مىدانيم كه نماز اين‌ها باطل است زيرا استدلال و جواب از روايت ، روى اين مبناست كه مسألهء ولايت ، در صحت عبادت نقش دارد . اينجا چگونه بين اين دو مطلب جمع كنيم ؟ از يك طرف مبناى اسلام را نماز صحيح قرار داده و از طرفى ولايت در صحت دخالت دارد و از طرفى خود امام عليه السلام مىفرمايد : اين سنّىها ، به همين چهارتايى كه من بيان كردم اخذ كردند و اين چهارتا عبارت است از نماز صحيح و روزه صحيح و . . . . مرحوم آخوند مىفرمايد : راه حلّى غير از اين ندارد كه بگوييم : عبارت « أخذ الناس بالأربع » معنايش اين است : « أخذ الناس بالصلاة الصحيحة . . . » ولى صلاتى كه به\r\n\r\n","description":"","footnote":"","page_name":" 186 ","page_number":186},
  {"content":"\r\n\r\nحسب اعتقاد خودشان صحيح است نه به حسب اعتقاد ما ، زيرا ما « ولايت » را در صحت عبادت ، شرط مىدانيم . ممكن است كسى بگويد : تقدير « عندهم » در روايت ، مسئله را بعيد مىكند .\r\nمىگوييم : نه ، مگر بين فقهاى شيعه ، در مسألهء صلاة صحيح ، اختلاف وجود ندارد ؟\r\nبعضى سوره را جزء نماز مىدانند ، بنابراين اگر كسى آن را عمداً ترك كند نماز باطل است و بعضى جزئيت آن را قبول ندارند و ترك عمدى آن را موجب بطلان نمىدانند .\r\nبنابراين ، وقتى ما مىگوييم : صلاة ، براى « صلاة صحيح » وضع شده است دنبال آن « عندنا » و « عندهم » وجود ندارد . و الّا اگر مىخواست « عندهم » و « عندنا » وجود داشته باشد در خود « عندنا » هم اختلاف شده است . كسى كه سوره را جزء صلاة مىداند مىتواند به كسى كه آن را جزء نمىداند بگويد : صلاة تو ، چيزى نيست كه اسلام برآن بنا شده باشد . سؤال كند : چرا ؟ جواب دهد : چون به‌نظر ما سوره ، جزئيت دارد . مىگويد :\r\nمن به عقيده شما چه‌كار دارم ، من خودم مجتهد و داراى قدرت استنباط هستم . بنابراين ، دنبال كلمهء « صحيحه » كلمهء « عندنا » و « عندهم » خصوصيتى ندارد . در اين صورت ، « أخذ الناس بالأربع » معناى صحيحى دارد ، يعنى سنّىها نماز صحيح را گرفته‌اند . واقعاً هم نماز صحيح را گرفته‌اند ولى صحيح به‌نظر خودشان . و مجرّد اين كه ما مىگوييم : « آنچه به‌نظر آنها صحيح است ، درنظر ما باطل است » ، معنايش اين نيست كه « أخذ الناس بالأربع » در غير نماز صحيح استعمال شده باشد . خير ، در نماز صحيح استعمال شده ولى به حسب اعتقاد خودشان . در جملهء « لو أنّ أحداً صام نهاره و . . . » نيز همين حرف را مىزنيم يعنى « لو أنّ أحداً صام بالصوم الصحيح » ولى « صحيح عنده » نه « صحيح عندنا » . و « عنده » و « عندنا » دخالتى در مسئله ندارد . اگر ما روايت را اين گونه معنا كنيم نتيجه اين مىشود كه اين الفاظ - در اين روايت - در معانى صحيحه استعمال شده‌اند . از ابتداى روايت كه شروع مىكنيم ، قرينه وجود دارد بر اين كه « صلاة صحيحه » اراده شده است ، زيرا صلاة صحيحه است كه مبناى اسلام است . در دو تعبير بعدى هم در « صحيح » استعمال شده ولى دنبال كلمهء\r\n\r\n","description":"","footnote":"","page_name":" 187 ","page_number":187},
  {"content":"\r\n\r\n« صحيح » يك « عندهم » وجود دارد و « عندهم » و « عندنا » در معناى صلاة نقشى ندارد . « 1 » نتيجه : اعمّى نمىتواند به اين روايت استدلال كند البته ما نمىخواهيم بگوييم :\r\nاستعمال الفاظ در معناى صحيح ، استعمال حقيقى است بلكه فقط مىخواهيم جلو مستدلّ را بگيريم و بگوييم : اين الفاظ - در روايت - در معناى صحيح استعمال شده نه در معناى أعم .\r\n\r\nدليل چهارم اعمّى : ( حديث « دعي الصلاة أيّام أقرائك » )\r\nآخرين روايتى كه اعمّى به آن استدلال كرده روايتى است كه در آن ، امام عليه السلام خطاب به حائض مىفرمايد : « دَعِي الصّلاةَ أيّامَ أقرائك » . « 2 » در روايت ، دو احتمال وجود دارد و براساس هر احتمال ، بايد به‌صورت خاصّى به روايت استدلال كرد ، زيرا روايت در مقام نهى زن حائض از خواندن نماز است و نهى بر دو قسم است : مولوى و ارشادى . مراد از نهى مولوى اين است كه منهى عنه ، مبغوضِ مولا باشد و اگر مكلّف ، آن را مرتكب شود ، استحقاق عقوبت خواهد داشت ، مثل : « لا تشرب الخمر » كه در آن نهى مولوى به شرب خمر تعلّق گرفته و اگر كسى آن را مرتكب شود ، مبغوض مولا را مرتكب شده و استحقاق عقوبت دارد . و نهى ارشادى مثل اين است كه رفيق شما مىخواهد به مسافرت برود و با شما مشورت مىكند ، شما به او مىگوييد : اين مسافرت را انجام نده . اين معنايش ارشاد\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 47 و 48\r\n( 2 ) - وسائل الشيعة ، ج 2 ، ص 546 ( باب 7 من أبواب الحيض ، ح 2 ) .\r\n","page_name":" 188 ","page_number":188},
  {"content":"\r\n\r\nاست يعنى اگر به روى بىفايده است نه اين كه اگر به روى مستحق عقاب خواهى بود . در روايت ، اين دو احتمال وجود دارد : احتمال اوّل ( نهى مولوى ) : اگر نهى ، مولوى باشد ، معنايش اين است كه خداوند مىخواهد به زن حائض بگويد : نماز خواندن تو در ايام حيض ، حرام است و مبغوضيت دارد و چنانچه در حال حيض ، نماز بخوانى استحقاق عقوبت دارى . حال با توجّه به اين كه مكلّف به - چه مأمور به باشد و چه منهى عنه - بايد در دايرهء قدرت مكلّف باشد يعنى مكلّف بتواند آن را انجام دهد و بتواند آن را ترك كند ، مىگوييم : در روايت ، نهى به زن حائض توجّه پيدا كرده ، و چون قدرت در متعلّق تكليف ، شرط تكليف است ، از توجه نهى به زن حائض كشف مىكنيم كه او هم مىتواند در ايام حيض نماز بخواند و هم مىتواند نماز را ترك كند ، مثل شرب خمر . حال ببينيم آيا نمازى را كه زن حائض در ايام حيض مىتواند انجام دهد و مقدور اوست نماز صحيح است ، يا اين كه خلوّ از حيض ، يكى از شرايط صحت صلاة است و زن حائض ، قدرت ندارد در حال حيض نماز صحيح را انجام دهد ؟ در اين صورت ، چگونه تكليف به او متوجّه شده است ؟ از اينجا كشف مىكنيم كه نماز منهى عنه براى حائض ، نمىتواند خصوص نماز صحيح باشد زيرا نماز صحيح ، مقدور او نيست و آنچه مقدور اوست نماز به معناى اعم است . اگر نماز را به‌معناى اعمّ فرض كنيم ، نهى مولوى از صلاة ، مىتواند به حائض متوجه شود ولى اگر صلاة به معناى « صلاة صحيحة » باشد ، معنايش اين است كه نهى به امر غير مقدور تعلّق گرفته است ، زيرا « صلاة صحيحة » براى حائض ، امكان ندارد . اشكال بر استدلال اعمّى : حرفهايى كه شما فرموديد قبول داريم ولى تالى فاسد آن را نيز بايد بپذيريد . شما مىگوييد : « آنچه بر حائض حرام است ، نماز - اعم از صحيح و فاسد - است » . لازمهء اين حرف اين است كه اگر زن حائضى عمداً نماز چهارركعتى ظهر را سه‌ركعتى بخواند - كه قطعاً نماز فاسدى است - بايد عمل حرامى انجام داده\r\n\r\n","description":"","footnote":"","page_name":" 189 ","page_number":189},
  {"content":"\r\n\r\nباشد زيرا صلاة به‌معناى اعم در خارج تحقق پيدا كرده است و صلاة به‌معناى اعم ، مورد نهى مولوى شارع قرار گرفته و انجام‌دهندهء آن ، مستحقّ عقاب است . آيا مىتوان چنين معنايى را ملتزم شد ؟ هيچ‌كس نمىتواند به اين معنا ملتزم شود .\r\nدرحالىكه لازمهء استدلال شما التزام به يك چنين امرى است . براى حلّ اشكال ، ناچاريم روايت را به‌گونهء ديگرى معنا كنيم كه البته در اين صورت ديگر نمىتواند مورد استدلال هيچ‌يك از اعمّى و صحيحى واقع شود . و آن اين است كه بگوييم : مقصود از صلاة ، در روايت ، « صلاة صحيحه با قطع‌نظر از حيض » است ، يعنى نمازى كه با قطع‌نظر از حيض ، همهء جهات صحت را داراست ، بر زن حائض حرام است . بنابراين اگر نماز چهارركعتى را سه ركعت خواند ، مشمول اين روايت نيست . روايت ، نمازى را مىگويد كه همهء جهات صحت را دارد و فقط حيض به عنوان مانع مطرح است . و اين معنا نه مىتواند مورد استدلال اعمى واقع شود و نه مورد استفادهء صحيحى . امّا مورد استفادهء اعمّى نيست زيرا معنايى كه ما در مورد روايت گفتيم - يعنى اجزاء و شرايط را داشته باشد و فقط حيض مانع باشد - مورد قبول اعمّى نيست . او براى فاسد يك معناى وسيعى را قائل است . امّا مورد استفادهء صحيحى نيست ، زيرا اگرچه اينجا ما صحت را فرض كرده‌ايم ولى صحت با قطع‌نظر از حيض مورد نظر ماست درحالىكه صحيحى مىگفت : « در معناى نماز ، هم تمام اجزاء دخالت دارد و هم شرايط قسم اوّل » . و معلوم است كه خلوّ از حيض جزء شرايط قسم اول است و ربطى به قسم دوّم و سوّم ندارد . زيرا خلوّ از حيض مانند خلوّ از نجاست خبثيه در لباس و مثل خلوّ از حدث در مكلّف است . پس اين جزء شرايط قسم اوّل است و طبق مبناى صحيحى ، قطعاً در تسميه دخالت دارد .\r\nبنابراين صحيحى نمىتواند بگويد : صلاة در اين روايت ، در صلاة صحيح استعمال شده است . به ذهن نيايد كه اين صحيح با قطع‌نظر از مسألهء حيض ، مانند « صحيح عند\r\n\r\n","description":"","footnote":"","page_name":" 190 ","page_number":190},
  {"content":"\r\n\r\nالعامّة » و « صحيح عند الخاصة » است . خير ، اين‌ها را با هم مقايسه نكنيد .\r\nصحيح با قطع‌نظر از حيض ، معنايش اين است كه خودمان آن را باطل مىدانيم . به خلاف آنجا كه گفتيم : « لو أنّ أحداً صام » به معناى صوم حقيقى ولى نزد اهل سنت است . احتمال دوّم ( نهى ارشادى ) : اگر نهى ، ارشادى باشد ، معنايش اين است كه شارع مقدس با اين روايت ، زن را ارشاد مىكند به اين كه نماز در ايّام حيض باطل است و حيض به عنوان يكى از موانع صحت صلاة است . و به عبارت ديگر : خلوّ از حيض ، شرط صحت نماز است . نظير اين مطلب در باب معاملات ، روايتى است كه شيخ انصارى رحمه الله در بحث بيع فضولى مورد استدلال قرار داده است و آن روايت « لا تَبِعْ ما ليس عندك » « 1 » است معناى روايت اين است : چيزى كه ملك تو نيست و در محدودهء قدرت تو قرار ندارد ، نفروش . معناى « لا تبع » اين نيست كه بيع اين چيز حرام است . مثل « لا تشرب الخمر » نيست بلكه معنايش اين است كه اگر مال مردم را براى خودت فروختى براى خودت واقع نمىشود . پس درحقيقت ، مثل اين كه در روايت ، اين گونه تعليل آورده شده است : « لا تبع ما ليس عندك لأنّ البيع لا يقع لك » و دليل عدم وقوع بيع ، حرمت آن نيست بلكه به اين جهت است كه در بيع شرط است كه بايع ، يا مالك مبيع باشد و يا از طرف مالك آن اذن در بيع داشته باشد . حال مىگوييم : همان‌طور كه نهى در « لا تبع ما ليس عندك » نهى ارشادى است و هدف از اين ارشاد اين است كه رضايت مالك ، در صحت بيع دخالت دارد ؛ در « دعي الصلاة أيّام أقرائك » نيز به‌همين‌صورت است . يعنى شارع مقدس به زن حائض مىفرمايد : اگر نماز بخوانى ، آن نماز ، خالى از شرط است و مشتمل بر مانع است و چنين نمازى فاسد است . ظاهر اين است كه مراد از روايت ، همين احتمال دوّم است و اين مطلب را اگر\r\n\r\n\r\n","description":"","footnote":"\r\n( 1 ) - وسائل الشيعة ، ج 12 ، ص 374 ( باب 7 من أبواب أحكام العقود ، ح 2 ) .\r\n","page_name":" 191 ","page_number":191},
  {"content":"\r\n\r\nبخواهيم در قالب يك عبارت علمى بيان كنيم مىگوييم : اگر نهى در « دعي الصلاة أيّام أقرائك » نهى مولوى باشد ، حرمت صلاة حائض ، حرمت ذاتى خواهد بود مانند حرمت شرب خمر و . . . ولى اگر نهى را نهى ارشادى بگيريم ، حرمت آن حرمت تشريعى مىشود . معناى حرمت تشريعى : اگر نهى را نهى ارشادى بگيريم ، معناى روايت اين است كه نماز در حال حيض ، باطل است . در اين صورت ، اگر زن حائض بخواهد اين نماز باطل را به عنوان اين كه شارع گفته و مأمور به است ، اتيان كند ، اين عمل او تشريع است ، يعنى « ما ليس من الشارع » را به شارع نسبت داده است و اين كار ، كار حرامى است ولى از نظر ذات عمل ، حرمت و مبغوضيتى وجود ندارد . ظاهر اين است كه فقهاء در حرمت صلاة بر زن حائض ، نظر به حرمت تشريعى دارند ، به‌همين‌جهت احتمال دوّم ( نهى ارشادى ) بر احتمال اوّل ( نهى مولوى ) ترجيح دارد . نحوهء استدلال اعمّى بنا بر احتمال دوّم : اعمّى در اينجا حرفى مىزند كه صحيحى هم آن را قبول دارد . اعمّى مىگويد : يك وقت شارع مىگويد : « الحيض مانع عن الصلاة » ، اين هيچ قيد و شرطى ندارد و اگر « صلاة » را « صلاة صحيحه » معنا كنيم خيلى هم بجا مىباشد . « الحيض مانع عن الصلاة الصحيحة » را اعمّى هم قبول دارد . همان‌طور كه اگر به‌صورت شرطيت بيان شود و بگويد : « يشترط في الصلاة خلوّها من الحيض » در اينجا هم مىتوانيم بگوييم : « صلاة صحيحه اراده شده است » واقعاً هم « صلاة صحيحه » اراده شده است ، زيرا در « صلاة صحيحه » ، خلوّ از حيض شرط است . اعمّى مىگويد : اگر مسئله ، به اين صورت مطرح شده بود ، ما نمىتوانستيم به اين تعبيرات استدلال كنيم بلكه چه‌بسا صحيحىها مىتوانستند استدلال كنند ولى وقتى همين مفاد در قالب تكليف و نهى ريخته شود ، ما مىتوانيم به آن استدلال كنيم .\r\nاعمّى در توضيح مطلب خود مىگويد : وقتى مفاد شرطيت و مانعيت ، در قالب تكليف و\r\n\r\n","description":"","footnote":"","page_name":" 192 ","page_number":192},
  {"content":"\r\n\r\nنهى ريخته شود ، اگرچه نهىِ آن نهى ارشادى باشد ولى معناى اوّلى نهى در جاى خود محفوظ است و در باب نواهى گفته شده است : « يشترط أن يكون متعلّق النهى مقدوراً للمكلّف » و كسى نيامده اين معنا را قيد بزند و بگويد : اين شرط در مورد نهى مولوى است و نهى ارشادى چنين شرطى ندارد . خير ، بلكه اين شرط ، مربوط به هر دو قسم نهى است . همان‌طور كه اگر طبيبى بخواهد مريضى را از خوردن چيزى نهى كند - به نهى ارشادى - بدون شك چيزى را مىتواند نهى كند كه از دايرهء قدرت مكلّف بيرون نباشد و مكلّف بتواند آن را انجام دهد يا آن را ترك كند . در نتيجه ، در متعلّق نواهى - چه نهى مولوى و چه ارشادى - قدرت ، شرط است .\r\nاعمّى مىگويد : اگر به جاى « دعي الصلاة » فرموده بود : « الحيض مانع عن الصلاة » يا فرموده بود : « يشترط في صحة الصلاة خلوّها عن الحيض » ما نمىتوانستيم به اين روايت استدلال كنيم ولى وقتى مسئله را در قالب نهى مطرح كرده - هرچند نهى آن ارشادى باشد - و فرموده : « دعي الصلاة أيّام أقرائك » ، لازمه‌اش اين است كه فعل يا ترك صلاة براى حائض - در ايام حيض - مقدور باشد و نمازى كه مىتواند فعل يا تركش مقدور براى حائض باشد ، نماز به معناى اعم است . ولى نماز صحيح ، مقدور حائض نيست . حائض ، هرچه تلاش كند نخواهد توانست نماز صحيح انجام دهد .\r\nدر نتيجه بايد يك نمازى متعلّق نهى باشد كه قدرت بر انجام آن را دارد و آن نماز به معناى اعمّ است . نماز به معناى اعم را حائض قدرت بر ايجادش دارد و قدرت بر ترك آن‌هم دارد . خلاصه اين كه اعمّى مىگويد : « دعي الصلاة » معناى اعم را اراده كرده است و الّا براى مكلّف ، مقدور نخواهد بود . در اينجا نيز اگر كسى بگويد : ممكن است اين استعمال ، مجازى باشد ، جواب مىدهيم : اينجا ، جاى استعمال مجازى نيست . بررسى استدلال اعمّى بر مبناى احتمال دوّم : به‌نظر مىرسد كه اين تقريب مىتواند دليل خوبى براى اعمّى واقع شود و اشكال وارد بر استدلال قبلى ( يعنى استدلال بر مبناى مولوى بودن امر ) بر اين تقريب وارد نيست .\r\n\r\n","description":"","footnote":"","page_name":" 193 ","page_number":193},
  {"content":"\r\n\r\nاشكال وارد بر استدلال قبلى اين بود كه اگر صلاة در « دعي الصلاة » را به معناى اعمّ بگيريم ، لازمه‌اش اين است كه اگر زن حائض نماز چهار ركعتى را عمداً سه ركعت بخواند اين هم بايد حرام باشد در حالى كه كسى اين حرف را نزده است . ولى اين اشكال ، بر تقريب دوّم وارد نيست ، زيرا اگرچه قدرت ، در متعلّق نهى ، معتبر است ولى با توجه به اين كه نهى آن نهى ارشادى است ، معنايش همان « الحيض مانع عن الصلاة » و « يشترط في صحّة الصلاة خلوّها من الحيض » مىشود . همان‌طور كه در « لا تبع ما ليس عندك » مسئله به اين صورت است . در آنجا مىگوييم : به لحاظ نهى وارد در روايت ، بايد بيع ، مقدورِ مكلّف باشد و بيع صحيح نمىتواند مقدور مكلّف باشد كجا كسى مىتواند مال مردم را به عنوان بيع صحيح براى خودش معامله كند ؟\r\nپس « بيع » در « لا تبع ما ليس عندك » به معناى اعم است و چاره‌اى غير از اين نيست .\r\nولى به‌لحاظ معنايى كه ذكر كرديم گويا اين‌طور مىشود : لا تبع ما ليس عندك لأنّ البيع لا يقع صحيحاً . اگر اين تعليل در كنار « لا تبع ما ليس عندك » باشد - كه معناى ارشاد نيز همين است - ديگر نمىتوان گفت : « اگر « لا تبع » ، معناى عامى را مىگويد لازمه‌اش اين است كه اگر انسان مال غير را به معامله‌اى كه با قطع‌نظر از مال غير بودن ، فساد دارد بفروشد ، اين هم بايد داخل در دايره نهى باشد » . مىگوييم : نه ، نهى به اعم تعلّق گرفته است ولى نه نهى مولوى بلكه نهى ، نهى ارشادى است و اين نهى ارشادى داراى علت است و علتش اين است كه بيع ، صحيح واقع نمىشود . به زن حائض هم مىگويند : در حال حيض ، نماز نخوان زيرا صلاة تو ، صحيح واقع نمىشود .\r\nصلاتى كه مىخواهد صحيح يا غير صحيح واقع شود ، صلاتى است كه تمام خصوصيات در آن وجود دارد به جز مسئله حيض و اگر نماز چهار ركعتى را سه ركعت خواند ، اين ديگر به حيض ، ربطى ندارد . اين صلاة ، در غير زمان حيض هم باطل است .\r\nبنابراين اگر نهى ، ارشادى باشد - كه ظاهر هم همين است - اين استدلال مىتواند دليل خوبى براى اعمّى واقع شود .\r\n\r\n","description":"","footnote":"","page_name":" 194 ","page_number":194},
  {"content":"\r\n\r\n\r\nدليل پنجم اعمّى ( مسألهء نذر ترك صلاة در حمّام )\r\nاعمّىها مىگويند : بعضى از انواع عبادات ، به عنوان عبادات مكروه شناخته شده‌اند كه يكى از مصاديق آنها صلاة در حمّام است . البته كراهت در اينجا به‌معناى « كراهت معمولى » نيست بلكه به معناى « كمتر بودن ثواب » و « پائين‌تر بودن رتبهء آن » از نماز در مسجد و نماز در خانه است . مسئله اين است كه اگر كسى - به‌لحاظ اين كه نماز در حمّام مكروه است - نذر كند كه در حمام نماز نخواند . مثلًا ملاحظه كرد كه اگر نذر نكند ممكن است در حمّام نماز بخواند و گرفتار كراهت به‌معناى « كمتر شدن ثواب » بشود ، لذا نذر كرد كه در حمام ، نماز نخواند . اوّلًا : آيا اين نذر صحيح و منعقد است ؟ ظاهراً فقهاء قائلند كه اين نذر صحيح است . البته معناى صحتش اين است كه رجحانى كه در متعلّق امر ملاحظه شده ، در مقابل ترك نيست ؛ بلكه رجحانْ به اضافه به شىء ديگر هم كفايت مىكند . به عبارت روشن‌تر : « صلاة در حمام » را اگر با « عدم الصلاة » مقايسه كنيم ، « صلاة در حمام » ، مرجوحيتى در مقابل ترك ندارد . در اين مورد اگر كسى بخواهد نذر كند ، نذرش باطل است . ولى اگر « صلاة در حمام » را با « صلاة در خانه و مسجد » مقايسه مىكنيم ، اينجا نذر صحيح است يعنى انسان مىتواند بگويد : « للَّه عليّ أن لا اصلّي في الحمام بل اصلّي في الدار أو في المسجد » . در اينجا « صلاة در حمام » ، عدمش رجحان دارد ، زيرا « عدم صلاة در حمام » به معناى « صلاة در دار » و « صلاة در مسجد » است و « صلاة در دار » و « صلاة در مسجد » نسبت به « صلاة در حمام » رجحان دارد . لذا فقهاء قائلند : انسان مىتواند نذر كند كه در حمام نماز نخواند .\r\n\r\n","description":"","footnote":"","page_name":" 195 ","page_number":195},
  {"content":"\r\n\r\nثانياً : كسى كه چنين نذرى كرده ، اگر در حمام نماز بخواند ، با نذر خود مخالفت كرده است و مخالفت با نذر در جايى كه عمدى باشد كفّاره دارد . با توجه به دو مطلب فوق ، اعمّى مىگويد : كسى كه چنين نذرى انجام داده ، وفاى به نذر برايش واجب است . و به عبارت ديگر : مخالفت با نذر حرام است و مخالفت با نذر ، به اين تحقّق پيدا مىكند كه در حمّام نماز بخواند . وقتى مخالفت با نذر حرام شد ، صلاة در حمام ، حرام مىشود و اگر حرمت به عبادت تعلّق گرفت مقتضى فساد آن عبادت است . « 1 » بنابراين هر نمازى - بعد از نذر - در حمام تحقق پيدا كند مخالفت با نذر و حرام و باطل است . حال جاى اين سؤال است كه : عمل فاسد ، چگونه مىتواند مخالفت نذر باشد ؟ مگر اين شخص چه چيزى نذر كرده كه عمل فاسد ، مخالفت با اين نذر شناخته مىشود ؟ اعمّى مىگويد : ما چاره‌اى نداريم كه بگوييم : كسى كه مىگويد « للَّه عَلَىَّ أن لا أُصَلِّيَ في الحمام » ، مقصود از « أُصلِّي » نبايد « صلاة صحيحه » باشد ، زيرا اگر نذر كرده باشد كه « صلاة صحيحه » را ترك كند پس چرا مىگويند : اين نماز فاسد ، مخالفت با نذر است ؟ از اين كه نماز فاسد ، مخالفت با نذر است ما كشف مىكنيم كه « صلاة » در « لا اصلّي » كه در صيغهء نذر واقع شده ، به معناى « خصوص صلاة صحيحة » نيست بلكه معناى « صلاة » ، معناى اعم است . اعمّى همچنين مىگويد : يكى از شرايط صحّت نذر اين است كه خود نذر ، از نذركننده سلب قدرت نكند يعنى نذر ، در جايى منعقد مىشود كه ناذر ، بعد از نذر ، هم بتواند موافقت با نذر كند و هم بتواند مخالفت كند ولى جايى كه از ناحيه خود نذر ، دست ناذر بسته مىشود ، چنين نذرى نمىتواند منعقد شود و صحيح باشد . اعمّى مىگويد : در ما نحن فيه ، همين‌طور است . اگر شما « صلاة » در « للَّه عليّ أن لا اصَلّي في الحمّام » را\r\n\r\n\r\n","description":"","footnote":"\r\n( 1 ) - اگرچه نهى در معاملات ، مقتضى فساد نيست ، مگر اين كه نهى ، جنبهء ارشاد به فساد داشته باشد .\r\n","page_name":" 196 ","page_number":196},
  {"content":"\r\n\r\nبه معناى اعمّ بگيريد ، اينجا نذر از شما سلب قدرت نمىكند زيرا نماز به معناى اعمّ ، بعد از نذر هم مقدور براى ناذر است ولى اگر « صلاة » را « صلاة صحيح » فرض كنيد ، بعد از تمام شدن نذر ، از شما سلب قدرت مىشود ، زيرا شما قادر نخواهيد بود نماز صحيح را در حمام انجام دهيد . اگر اين نذركننده ، آدم بدى باشد و بخواهد با وجود نذرى كه كرده ، در حمام نماز بخواند ، قدرت نخواهد داشت ، زيرا هر نمازى را كه در حمام انجام مىدهد باطل است . او نذر كرده كه در حمام ، نماز صحيح بجا نياورد . و روشن است كه اگر نذر ، از انسان سلب قدرت كند ، چنين نذرى منعقد نخواهد شد . خلاصهء استدلال اعمّى اين كه « اصَلِّي » در « للَّه عَلَيّ أن لا اصَلِّي في الحمام » بايد به‌معناى اعم باشد و الّا دو تالى فاسد پيش مىآيد : اوّل : در اين صورت ، انسان بايد ملتزم شود به اين كه نماز فاسد ، موجب مخالفت با نذر مىشود . دوّم : در اين صورت ، نذر ، از نذركننده سلب قدرت مىكند و چنين نذرى نمىتواند منعقد شود .\r\n\r\nبررسى دليل پنجم اعمّى :\r\nدر اينجا ما دو بحث داريم : بحث اوّل در ارتباط با اشكالاتى است كه بر دليل پنجم اعمّى وارد است . و بحث دوّم در ارتباط با اين است كه با قطع‌نظر از استدلال اعمّى ، آيا اصولًا مسئله نذر در اينجا چگونه حل مىشود ؟\r\n\r\nبحث اوّل : اشكالات دليل پنجم اعمّى :\r\nاشكال اوّل : برفرض كه همهء مراحل استدلال شما تمام باشد ، آيا شما از اين استدلال چه نتيجه‌اى مىگيريد ؟ آيا بيشتر از اين مىتوانيد نتيجه بگيريد كه در مثال نذر ، وقتى كسى نذر مىكند كه « للَّه عَلَيّ أن لا أُصلِّي في الحمّام » ، اين « اصَلِّي » در\r\n\r\n","description":"","footnote":"","page_name":" 197 ","page_number":197},
  {"content":"\r\n\r\nمعناى اعمّ استعمال شده است ؟ مگر مدّعاى شما همين مطلب است ؟ مدّعاى شما اين است كه كلمهء « صلاة » به حسب وضع شارع براى معناى اعم وضع شده است ، در حالى كه دليل شما اين است كه در مثال نذر ، ما چاره‌اى نداريم جز اين كه بگوييم : « صلاة » در « للَّهِ علىّ أن لا أُصلِّي في الحمام » در معناى اعم استعمال شده است . چون اگر بخواهيم آن را در معناى صحيح استعمال كنيم دو تالى فاسد به همراه دارد : يكى اين كه لازم مىآيد نماز او در حمام باطل باشد . و نمىتواند مخالفت با نذر تحقّق پيدا كند و ديگر اين كه لازم مىآيد از ناذر سلب قدرت شود ، به بيانى كه گذشت . ما مىگوييم : ممكن است اين استعمال ، استعمال مجازى باشد . شما اينجا را نمىتوانيد با حديث « لا تعاد » مقايسه كنيد . ما گفتيم : حديث « لا تعاد » ، جاى استعمال مجازى نيست زيرا اين حديث مىخواهد به عنوان اصل براى هزاران فرع قرار گيرد ولى « للَّه علىّ أن لا اصَلِّي في الحمام » ربطى به شارع ندارد . اين يك استعمالى است كه از يك مكلّف ، در مقام نذر واقع شده است و اگر در يك چنين استعمالى ، مجاز به كار برده شود اشكالى ندارد . بنابراين ، دليل اعمّى با مدّعاى او تطبيق ندارد . مدّعاى او اين است كه كلمهء « صلاة » نزد شارع براى اعمّ وضع شده ولى دليل او اين است كه در مسألهء نذر - به خاطر قرينه بودن آن دو تالى فاسد - مراد از صلاة ، اعمّ است . اشكال دوّم : شما مىگوييد : « صلاة در « للَّه عليّ أن لا اصَلّي في الحمام » در معناى اعمّ استعمال شده است و نماز فاسد را هم مىگيرد » . مىگوييم : آيا مدّعاى شما ، فاسد خاص است يا هر صلاة فاسدى را مىگيرد ؟ مىگوييد : « مراد ما هر فاسدى است ولى مسئله اركان ، در مسمّى دخالت دارد . بدون اركان ، كلمهء صلاة صدق نمىكند بله اگر اركان وجود پيدا كرد ، ساير اجزاء و شرايط هركدام هم نباشد عنوان صلاة تحقّق دارد ، اگرچه فاسد است » . در نتيجه مراد شما « للَّه عليّ أن لا اصلّي بصلاة في الحمام اعم من أن تكون صحيحة أو فاسدة » است . در اين صورت از شما سؤال مىكنيم : اگر كسى بعد از نذر ، نماز چهارركعتى ظهر را به‌صورت سه ركعتى در حمام خواند آيا اين مخالفت نذر كرده يا نه ؟\r\n\r\n","description":"","footnote":"","page_name":" 198 ","page_number":198},
  {"content":"\r\n\r\nاگر بگوييد : « مخالفت با نذر حاصل شده و احكام مخالفت با نذر برآن مترتب خواهد شد » مىگوييم : هيچ فقيهى قائل به اين نيست و نمىتواند ملتزم شود كه اگر كسى در حمام نماز فاسدى بجا آورد ، مخالفت با نذر كرده است . و اگر بخواهيد بين فاسدها فرق بگذاريد و بگوييد : « فساد نماز در حمام به دو صورت امكان دارد : يك‌وقت فساد نماز در حمام به خاطر كسر يك ركعت است - مثل مثالى كه ذكر كرديم - و يك‌وقت به خاطر نذر است و جايى كه فساد ، براى تعلّق نذر باشد عنوان صلاة صادق است ولى جايى كه فساد به خاطر كمبودهاى ديگر در نماز باشد اين صلاة نيست » . آيا در ميان اعمّىها كسى مىتواند چنين ادّعايى داشته باشد ؟\r\nيعنى بگويد : مقصود ما از اعم ، اعم از فاسد است ولى نه هر فاسدى بلكه فاسدى كه به خاطر تعلّق نذر فاسد شده باشد . اگر در عنوان بحث صحيح و اعم كسى اين حرف را بزند ، مورد تمسخر واقع خواهد شد . خلاصه اشكال دوّم به اعمّىها اين است كه ما نمىتوانيم بگوييم : متعلّق نذر در « للَّه عليّ أن لا اصلّي في الحمام » عبارت از صلاة اعمّ از صحيح و فاسد است ، علاوه بر اين كه ترك صلاة فاسد در حمام رجحان ندارد و متعلّق نذر بايد رجحان داشته باشد تا نذر منعقد شود . آيا نخواندن نماز فاسد در حمام رجحان دارد ؟ كه مثلًا اگر كسى نماز چهارركعتى را بخواهد به‌صورت سه ركعت بخواند بگوييم : اين نماز فاسد سه‌ركعتى بين حمام و غير حمام فرق دارد و اگر در حمام نباشد رجحان دارد . چه رجحانى در اين وجود دارد ؟ اشكال سوّم : برفرض كه حرفهاى شما را بپذيريم ولى در اينجا سؤالى از شما داريم و آن اين است : « اصلّي » در مثالى كه ذكر كرديد به‌صورت مطلق بود يعنى هيچ قيد و خصوصيتى براى آن نيامده بود و شما به آن استدلال كرديد و ما فرض مىكنيم استدلال شما صحيح باشد . حال اگر كسى گفت : « للَّه عَلَيّ أن لا اصلّي صلاة صحيحة في الحمام » ما دو سؤال از شما داريم : سؤال اوّل : آيا اين نذر درست است يا نه ؟\r\n\r\n","description":"","footnote":"","page_name":" 199 ","page_number":199},
  {"content":"\r\n\r\nشما نه تنها نمىتوانيد صحت اين نذر را انكار كنيد بلكه اين نذر ، از مثالى كه شما ذكر كرديد و به آن استدلال كرديد روشن‌تر است ، زيرا در عبارت « للَّه عليّ أن لا اصلّي في الحمام » اگر بخواهيم صلاة را به معناى اعم معنا كنيم جاى اين اشكال است كه ترك صلاة به‌معناى اعم - كه شامل فاسد هم مىشود - چه رجحانى دارد كه نذر منعقد شود ؟ با وجود اين ، ما اين اشكال را نمىكنيم و از اشكالات خودمان صرف‌نظر مىكنيم . آمديم مثالى ذكر كرديم كه هيچ اشكالى به آن وارد نباشد . و از نظر صحت نذر قابل مناقشه نباشد . سؤال دوّم : حال كه نذر منعقد شد از شما سؤال مىكنيم : آيا آن دو تالى فاسدى كه در استدلالتان ذكر كرديد در اين مثال وجود دارد ؟ اينجا هم وقتى مىگويد : « للَّه عليّ أن لا أُصلِّي صلاة صحيحة في الحمام » وقتى در حمام نماز مىخواند ، نمازش صحيح نيست ، پس چرا آن را مخالفت با نذر به‌حساب آورده‌اند ؟ علاوه بر اين ، نذر ، سلب قدرت مىكند ، همان‌طور كه شما ذكر كرديد . شما اعمّىها كه صحت نذر در مثال ما را قبول داريد اين دو اشكال را چگونه حل مىكنيد ؟ به هر صورت كه اين دو اشكال را حل كرديد ما هم در مثال شما به همان صورت حلّ مىكنيم . اگر بگوييد : اين اشكال ، به ما وارد نيست . ما مىگوييم : شما با ما چه فرقى داريد ؟\r\nكسى كه مىگويد : نماز براى اعمّ وضع شده است ، آيا معنايش اين است كه هيچ‌وقت نمىشود نماز را موصوف به صحت كند ؟ خير اين گونه نيست ، وقتى مىگويد : « للَّه عليّ أن لا اصلّي صلاة في الحمام » اينجا صلاة در اعم استعمال شده است ولى وقتى « صحيحة » را دنبال آن ذكر مىكند ، اين « صحيحه » به عنوان قيد احترازى است كه فرد فاسد را بيرون مىكند ، مثل « الإنسان العالم » ، كه « انسان » در اعمّ استعمال شده ولى « عالم » به عنوان قيد احترازى مىآيد و جاهل را خارج مىكند . پس در حقيقت ، آنچه به اعمى در اين اشكال مىگوييم اين است كه اين اشكال شما مشترك الورود است ولى شما مثال را « للَّه عليّ أن لا اصلّي في الحمام » قرار\r\n\r\n","description":"","footnote":"","page_name":" 200 ","page_number":200},
  {"content":"\r\n\r\nداديد ما عين همين اشكال را در مثال « للَّه عليّ لا اصلّي صلاة صحيحة في الحمام » - كه خود شما هم صحت آن را قبول داريد - پياده كرديم . در نتيجه اين استدلال اعمّى كنار مىرود .\r\n\r\nبحث دوّم : با قطع‌نظر از مباحث مربوط به صحيح و اعمّ آيا مسألهء نذر در اينجا چگونه حل مىشود ؟\r\nمسئله « نذر ترك صلاة در حمام » از مسائل مشكل است ، هرچند مثال آن را روى موردى پياده كنيم كه مورد قبول طرفين - صحيحى و اعمّى - باشد ، مثل عبارت : « للَّه عليّ أن لا اصلّي صلاة صحيحة في الحمام » . اگر نماز در حمام ، فاسد شد ، نماز فاسد چگونه مىتواند موجب تحقّق مخالفت نذر شود ؟ و از طرفى مسئله اين كه نذر از انسان سلب قدرت مىكند چگونه حلّ مىشود ؟ مرحوم حاج شيخ عبد الكريم حائرى و مرحوم عراقى راه‌حلّى براى اين مسئله بيان كرده‌اند . اين راه حلّ ، توسط استاد بزرگوار ما حضرت امام خمينى « دام ظلّه » تكميل شده و همراه با توضيحاتى از ناحيه ما به‌صورت زير ارائه مىگردد : براى حلّ اين مسئله ، ما بايد ابتدا متعلّق نذر را مورد بررسى قرار دهيم و ببينيم آيا ناذر ، چه چيزى را نذر كرده است ؟ اين كه شخصى نذر كند در حمام نماز نخواند داراى دو مصداق است : مصداق اوّل : اين است كه انسان ، اصلًا نماز نخواند و صلاة را به‌طور كلّى ترك كند . در اين صورت ، صدق مىكند كه او در حمام نماز نخوانده است . البته كسى كه نماز را ترك كرده ، مفهومش اين نيست كه نماز در حمام را نخوانده است بلكه بر او صدق مىكند در مسجد نماز نخوانده است ، همچنين كه صدق مىكند در خانه ، نماز نخوانده است . چنين نذرى باطل است زيرا اگر منذور قابل انطباق بر مصداق ترك صلاة باشد ، رجحانى در آن وجود ندارد . در حالى كه هيچ ترديدى در دخالت رجحان متعلّق نذر در صحت نذر نيست .\r\n\r\n","description":"","footnote":"","page_name":" 201 ","page_number":201},
  {"content":"\r\n\r\nمصداق دوّم : نذر مىكند كه نماز مفروض الوجود خود را در حمّام نخواند ، يعنى در نماز ، فرضِ وجود و فرض تحقّق مىشود . معناى اين عبارت اين است كه نماز او بايد يا در خانه تحقّق پيدا كند - كه متوسط بين دو حالت مسجد و حمام است - و يا در مسجد محقّق شود ، كه از نظر مكان در باب وقوع صلاة ، فرد راجح است . اگر بخواهد نذر منعقد شود بايد يك چنين عنوانى در متعلّق نذر وجود داشته باشد .\r\nآيا در اين صورت ، نذر به چه چيزى تعلّق گرفته است ؟ به تعبير محقّق عراقى رحمه الله ، نذر به تحيّث صلاة به حيثيت وقوعش در حمام ، تعلّق گرفته است ، يعنى نذر ، ارتباطى به نماز ندارد بلكه به يكى از اوصاف صلاة متعلّق شده است . به يك حالت و خصوصيت صلاة متعلّق شده است . نماز داراى خصوصيت‌هاى متعددى است . خصوصيت زمانى ، خصوصيت مكانى و خصوصيت‌هاى ديگر و در اينجا نذر در ارتباط با يكى از اين خصوصيت‌هاى مكانى نماز است و آن متحيّث بودن - و به تعبير ما متّصف بودن - به اين است كه ازنظر مكان در حمام واقع نشود . و باز به تعبير ايشان : نماز ، تأيُّن پيدا مىكند به اينيت وقوعش در حمام و به اتصاف وقوعش در حمام . و نهى ، به اين عنوان متعلق است . و در اين صورت ، پايهء همهء آن حرفها كنار مىرود . در اينجا پاى عبادت به ميان نيست كه گفته شود : نهى به عبادت تعلّق گرفته است . بلكه نهى به حيثيت تعلّق گرفته ، به وصف و خصوصيت تعلّق گرفته است و اگر امر و نهى به عنوانى متعلق شوند ، امكان ندارد كه ذرّه‌اى از آن عنوان تجاوز به غير كنند هرچند در خارج ، با آن غير ، اتحاد داشته و ملازم يكديگر باشند . به عبارت روشن‌تر : متعلّق نذر ، ترك چيزى است كه متعلّق كراهت واقع شده است . اين كه ما مىگوييم : صلاة در حمام مكروه است ، با قطع‌نظر از نذر ، چه چيزى متصف به كراهت شده است ؟ صلاة در حمام داراى دو حيثيت است : يكى حيثيت صلاتيه است كه اين حيثيت ، در مقابل ترك نماز است . ديگرى حيثيت ايجاد صلاة در حمام است كه اين حيثيت ، متعلّق كراهت واقع شده و داراى مرجوحيت است ، زيرا آن چيزى كه در مقابل « إيقاع الصلاة في الحمام » واقع مىشود عبارت از ترك صلاة\r\n\r\n","description":"","footnote":"","page_name":" 202 ","page_number":202},
  {"content":"\r\n\r\nنيست . متعلَّق كراهت ، آن حيثيت صلاة كه در مقابل ترك صلاة قرار گرفته نيست زيرا خيلى روشن است كه اگر كسى امرش داير باشد بين ترك نماز يا واقع ساختن آن در حمام ، بدون اشكال ، واقع ساختن در حمام رجحان دارد . بنابراين صلاة در حمام ، در مقابل ترك صلاة ، مرجوح نيست پس معلوم مىشود كه اين كراهت به جهت ديگرى تعلّق گرفته است . و به تعبير محقّق عراقى رحمه الله كراهت به آن حيثيت و اينيت تعلق گرفته يعنى مكان حمام را مكان صلاة قرار دادن و أين و تأيُّن صلاة به اينيت وقوعش در حمام ، مورد كراهت قرار گرفته است . آن‌وقت ، مقابل اين مكروه چه چيزى قرار مىگيرد ؟ طرف مقابل اين مكروه ، ترك صلاة نيست بلكه إيقاع الصلاة في الدار و إيقاع الصلاة في المسجد است . و وقتى ما إيقاع الصلاة في الحمام را با إيقاع الصلاة في الدار يا با إيقاع الصلاة في المسجد مقايسه كنيم مىبينيم صددرصد مرجوحيت دارد . لذا اينجا در هر دو تعبيرى كه شده مىتوان مناقشه كرد . اوّلًا : مىگوييد : « صلاة در حمام از عبادات مكروه است » . كجا كراهت به عبادت تعلّق گرفته است ؟ كراهت به تأيّن عبادت و اينيت وقوع آن در حمام تعلّق گرفته است و نفس عبادت - بما هى عبادة - متعلّق كراهت واقع نشده است . تعبير « عبادت مكروه » به اين معناست كه كراهت ، به عبادت تعلّق گرفته است در مقابل ترك عبادت ، مثل ساير مكروهاتى كه وجود دارند . در حالى كه اينجا مسئله اين‌طور نيست . ثانياً : كراهت در عبادت را وقتى به معناى « اقليت ثواب » مىدانند ، اين هم درست نيست . اين واقعاً كراهت دارد . واقع ساختن صلاة در حمام در مقابل واقع ساختن آن در خانه يا در مسجد ، واقعاً مرجوحيت دارد ، يعنى واقعاً مولا از اين عمل خوشش نمىآيد و با آن مثل ساير مكروهات برخورد مىكند . بالاخره در باب كراهت صلاة در حمام ، وقتى نذركننده ، نذر مىكند ترك صلاة را ، معنايش اين است كه نذر مىكند ترك چيزى را كه مكروه و مرجوح است . پس اوّل بايد متعلّق كراهت روشن شود بعد هم نذر به ترك همان متعلّق كراهت تعلّق پيدا كند و ما مىبينيم در باب كراهت ، متعلّق نهى همان تحيّث و تأيّن است لذا نذر به همين معنا متعلّق مىشود . و ما گفتيم : در باب\r\n\r\n","description":"","footnote":"","page_name":" 203 ","page_number":203},
  {"content":"\r\n\r\nاحكام - چه اوامر و چه نواهى - اگر حكمى به عنوان و مفهومى تعلّق گرفت ، از دايره آن مفهوم تجاوز نمىكند . يعنى نمىتواند تجاوز كند . همان گونه كه مرحوم آخوند در كفايه به‌طور مكرّر اين مطلب را فرموده است كه هيچ امرى نمىتواند داعويت داشته باشد مگر به‌سوى متعلّق خودش . ما نيز مىگوييم : هر حكمى ، محدود به همان حدود متعلّق خودش مىباشد و متعلّق احكام هم عناوين و مفاهيم و كلّيات مىباشند لذا در باب احكام ، اين مسئله مطرح است كه خارج ، ظرف امتثال تكليف است ولى حكم در مقام تعلّق تكليف - كه قبل از مرحلهء خارج و قبل از وجود خارجى است - در محدودهء متعلّق خودش مىباشد و معنا ندارد كه ملازمات و خصوصياتى كه در ارتباط با وجود خارجى است ، در متعلّق حكم دخالت كند و نقشى در متعلّق حكم داشته باشد . آن‌قدر مرحلهء تعلّق حكم به متعلّق و عدم تجاوز از متعلّق ، روشن است كه اگر مولا به شما گفت :\r\n« أكرم إنساناً » ، در خارج نمىتوانيد انسان را در غير زيد و عَمرو و بكر و . . . بيابيد . ولى در عين حال اگر كسى از شما سؤال كند : مولا ، چه دستورى به شما داده است نمىتوانيد بگوييد : مولا گفته است زيد يا عَمرو يا بكر يا . . . را اكرام كن ، زيرا مولا چنين حرفى نزده بلكه گفته است : أكرم إنساناً ، اين عنوان ، متعلّق حكم است . اگرچه اين عنوان - در خارج - امكان ندارد در غير زيد و عَمرو و بكر و . . . وجود پيدا كند ولى وجود در خارج و اتّحاد در خارج ، يك مرحله بعد از تعلّق حكم است و در مرحله تعلّق حكم ، آنچه از مولا صادر شده أكرم إنساناً است و خصوصيت زيد و عَمرو و بكر و . . . در متعلّق حكم مولا دخالتى ندارد . در مسئله اجتماع امر و نهى ، كه بزرگان و محققين از شاگردان مرحوم آخوند - بر خلاف ايشان - قائل به جواز اجتماع شده‌اند ، روى همين مبنا پيش آمده و گفته‌اند :\r\n« امرى كه متعلِّق به صلاة است به مفهوم آن تعلّق گرفته است و معنا ندارد كه از دايرهء صلاة خارج شده و به عناوين ديگر سرايت كند . اين در محدودهء عنوان خودش ، تمام المتعلّق براى عنوان امر است و در ناحيهء غصب نيز آنچه متعلّق نهى شارع است عبارت از عنوان غصب است و عنوان غصب - در عالم عنوانيت - تمام المتعلّق براى\r\n\r\n","description":"","footnote":"","page_name":" 204 ","page_number":204},
  {"content":"\r\n\r\nنهى شارع است . حال در خارج و در مقام امتثال كسى آمده و اين دو عنوان را با هم جمع كرده و در خانهء غصبى شروع به نماز خواندن كرده است . اين چه ربطى به مقام تعلّق حكم - كه عبارت از نفس طبايع است - دارد ؟ نه در طبيعت صلاة ، عنوان غصب دخالت دارد و نه در طبيعت غصب عنوان صلاة نقشى دارد . اين‌ها دو عنوان مستقلند كه از هركدام ، اصلًا ديگرى به ذهن نمىآيد . وقتى انسان ( أقِمِ الصلاةَ لدلوك الشّمسِ إلى غَسَقِ اللَّيلِ ) « 1 » را مىبيند ، چيزى كه به ذهنش نمىآيد عنوان غصب است و كسى كه كتاب الغصب را مباحثه مىكند و ادلّه حرمت غصب را ملاحظه مىكند چيزى كه به ذهنش نمىآيد عنوان صلاة است ، و جهت آن اين است كه اين دو عنوان هيچ ارتباطى به هم ندارند و در مرحلهء تعلّق حكم ، جداى از يكديگرند . و آن اتحادهاى خارجى ، در ارتباط با بعد از تعلّق حكم و مربوط به مقام امتثال است ، مربوط به مخالفت با دليل حرمت غصب است و ارتباطى به مقام تعلّق حكم ندارد » . وقتى اين‌طور شد ما در ارتباط با ما نحن فيه مىگوييم : در مورد صلاة در حمام كه نذر به ترك آن تعلّق گرفته است دو عنوان و دو حكم وجود دارد : يكى عنوان صلاة - بما أنّها صلاة - است كه اين فقط مأمور به است فقط ( أقم الصلاةَ لدلوك الشّمسِ إلى غسقِ اللّيلِ ) « 2 » منطبق برآن است ، ولى آنچه مرجوحيت دارد و به قول شما به‌وسيلهء نذر ، حرام مىشود عبارت از تحيّث است . آنچه مكروه بود عنوان صلاة نبود بلكه إيقاع الصلاة في الحمام بود و متّصف كردن صلاة به وقوعش در حمام ، يك امر اختيارى براى مكلّف است . مكلّف مىتواند اين تحيّث و تأيّن را به‌وجود آورد . در نتيجه ، حرمت ، متعلّق به تحيّث ، و وجوب ، متعلّق به صلاة است و ما گفتيم : امرى كه تعلّق به عنوانى پيدا مىكند ، ذرّه‌اى از آن عنوان فراتر نمىرود . امرِ متعلّق به صلاة ، فقط متعلّق به صلاة است و ديگر به « في الحمام » تجاوز نمىكند . « أقم الصلاة » حكم را روى اقامه ماهيت صلاة برده است و نهى هم كه\r\n\r\n\r\n","description":"","footnote":"\r\n( 1 ) - الإسراء : 78\r\n( 2 ) - الإسراء : 78\r\n","page_name":" 205 ","page_number":205},
  {"content":"\r\n\r\nبه‌واسطه نذر پيدا مىشود متعلّق به تحيّث صلاة به حيثيت وقوعش در حمام است و اين حرمت هم از اين عنوان تجاوز نمىكند و ذرّه‌اى به نماز سرايت نمىكند تا عنوان عبادتِ محرّم و فاسد پيدا كند . خير ، نماز در دايرهء مأمور به است و تحيّث صلاة به حيثيت وقوعش در حمام ، داخل در دايرهء منهى عنه است بدون اين كه تجاوزى به يكديگر داشته باشند . لازمهء اين حرفها اين است كه اگر كسى نذر كند كه نمازش را در حمام نخواند و بعد از آن ، در حمام نماز بخواند ، با وجود اين كه عمل محرّمى انجام داده ولى صلاة او صحيح است زيرا اين استدلال‌كننده ، بطلان نماز را از راه تعلّق حرمت به نماز ثابت مىكرد و مىگفت : نهى ، متعلّق به عبادت است و نهىِ متعلّق به عبادت مقتضى فساد است پس صلاة در حمام - بعد از تعلّق نذر - فاسد است . ما ثابت كرديم نهى ، متعلّق به عبادت نيست . إيقاع الصلاة في الحمام - كه نهى به آن تعلّق گرفته است - عبادت نيست ، آنچه عبادت است نفس صلاة است كه امر به آن تعلّق گرفته نه نهى . در نتيجه اگر كسى بعد از نذر ، در حمام نماز بخواند ، عمل حرامى مرتكب شده است زيرا متعلّق نهى را ايجاد كرده ، تحيّث به حيثيت وقوع در حمام را لباس وجود پوشانده است . ولى از طرف ديگر ، عمل عبادى او صحيح است زيرا او صلاة را به‌جا آورده و الصلاة لا تكون إلّا مأموراً بها و هيچ نهيى به صلاة تعلّق نگرفته است تا اقتضاى فساد كند . وقتى ما صحّت صلاة را ثابت كرديم ديگر هر دو تالى فاسدى را كه مستدلّ ذكر مىكرد از بين مىرود زيرا نه صلاة باطل عنوان حنث نذر پيدا كرد و نه اين كه نذر از ناذر سلب قدرت كرد . خير ، بعد از تعلّق نذر هم مىتواند در حمام نماز صحيح بخواند ولى در ضمن اين كه نماز صحيح است استحقاق عقوبت هم بر مخالفت نذر برآن مترتب است . « 1 » تا اينجا تقريباً كلام اين بزرگان بود ولى نكته‌اى در اينجا وجود دارد كه مطلب\r\n\r\n\r\n","description":"","footnote":"\r\n( 1 ) - دُرر الفوائد ، ج 1 ، ص 52 و 53 و مقالات الاصول ، ج 1 ، ص 154 و تهذيب الاصول ، ج 1 ، ص 85 و 86\r\n","page_name":" 206 ","page_number":206},
  {"content":"\r\n\r\nرا روشن‌تر مىكند كه ما اين مطلب اضافى را خودمان از استاد بزرگوارمان حضرت امام خمينى « دام ظلّه » در جاى ديگر استفاده كرديم ولى ايشان اين مطلب را در اينجا مطرح نكرده است و آن مطلب ، يك مسألهء فقهى است و آن اين است كه اگر كسى نذرى بكند ، آيا به دنبال اين نذر ، چه تكليفى گريبان او را مىگيرد ؟ آيا غير از مسألهء وجوب وفاى به نذر ، تكليف ديگرى گريبان او را مىگيرد ؟ آيا اين كه ما مىگوييم :\r\n« مخالفت با نذر حرام است » تعبير درستى است ؟ كدام آيه و روايت مىگويد مخالفت با نذر حرام است ؟ آنچه بر ناذر ثابت است وجوب وفاى به نذر است و اين يك تكليف وجوبى است و به دنبالش تكليف تحريمى وجود ندارد . آنچه در ذهن ما رفته كه « اگر چيزى واجب شد تركش حرام است » ، اين باطل است . آيا قائلين به اين حرف مىخواهند بگويند در اينجا دو تكليف وجود دارد ؟ يعنى وقتى زوال شمس شد دو تكليف به انسان متوجّه مىشود ، يكى وجوب اتيان صلاة و ديگرى حرمت ترك صلاة ؟\r\nبه‌طورى كه اگر كسى نماز نخواند بايد دو استحقاق عقوبت داشته باشد ، يكى اين كه عمل واجب را ترك كرده و ديگر اين كه عمل محرّم را مرتكب شده است ؟ آيا كسى مىتواند اين حرفها را در مورد واجبات بگويد ؟ آيا اگر مولا گفت : « أكرم زيداً » ، اين حكم ، انحلال به دو تكليف پيدا مىكند يكى وجوب اكرام و ديگرى حرمت ترك اكرام ، كه اگر اكرام تحقّق پيدا نكرد استحقاق دو عقوبت وجود داشته باشد ؟ بله روى يك مبنايى - ك فسادش خيلى روشن است - مىتوان اين حرف را زد و آن اين است كه در اين مسئله كه آيا امر به شىء مقتضى نهى از ضد است يا نه ؟ گفته‌اند : ضدّ بر دو قسم است :\r\nضدّ خاص كه عبارت از وجوداتى است كه ضد مأمور به مىباشند مثل صلاة كه مزاحم با ازاله است . و ضدّ عام كه به معناى ترك مأمور به است و درحقيقت ، مثل يك امر عدمى مىباشد ، يعنى عدم مأمور به . اگر كسى در اين مسئله كلمهء ضد را شامل ضدّ عام هم بداند و ازطرفى در « يقتضي » در « الأمر بالشيء يقتضي النهي عن ضدّه » توسعه قائل شود و بگويد :\r\n« اقتضاء گاهى به معناى لزوم و ملازمه و گاهى به‌معناى عينيت است يعنى امر به\r\n\r\n","description":"","footnote":"","page_name":" 207 ","page_number":207},
  {"content":"\r\n\r\nشىء ، عين نهى از ضدّ عام - به معناى ترك - است » . اگر كسى بتواند با اين دو مقدّمه اين معنا را ثابت كند كه امر به شىء عين نهى از ترك آن است نتيجه‌اش اين مىشود كه ايجاب شىء عين تحريم آن است . ولى بطلان اين مطلب به وضوح براى ما روشن است بدون اين كه نياز به دليل خارجى داشته باشيم زيرا ايجاب ، مربوط به « بعث » است . مفاد و مدلول امر عبارت از « بعث إلى المأمور به » - يعنى تحريك به سوى مأمور به - است ولى مفاد نهى عبارت از « زجر از منهى عنه » - يعنى بازداشتن از منهى عنه - است و خود اين بعث و زجر با يكديگر تضاد دارند . آن‌وقت چگونه كسى مىتواند به مجرّد اين كه يكى از متعلّق‌هاى اين دو را وجود و ديگرى را عدم قرار مىدهد ، ادّعاى عينيت كند و بگويد : البعث إلى الوجود عين الزجر عن العدم ؟ اين ، هم بعثش متضادّ با زجر است و هم وجودش متضادّ با عدم است و معقول نيست كسى در اينجا ادعاى عينيت كند . وقتى اين مرحله كنار رفت و اين عينيت ، فاسد شد ديگر ما حق نداريم هرجا يك تكليفِ وجودى بود پاى يك تكليف تحريمى را هم به ميان آوريم . همان‌طور كه عكس اين مسئله هم صادق است ، اگر اسلام ، شرب خمر را حرام مىكند معنايش اين نيست كه ترك شرب خمر واجب است كه ما وقتى در اينجا نشسته‌ايم و تارك شرب خمر هستيم ، مشغول انجام دادن عمل واجب باشيم .\r\n\r\nجمع‌بندى مباحث مطرح شده در مسألهء نذر\r\nگفتيم : آنچه مقتضاى تحقيق است اين است كه كسى كه نذر مىكند نمازش را در مكان مكروه - مثل حمام - نخواند ، مواجه با سه دليل است : دليل اوّل : دليل وجوب نماز است ، مثل آيهء شريفهء ( أقم الصّلاةَ لدلوك الشّمس إلى غسق اللّيل ) « 1 » و يا ساير آياتى كه در قرآن كريم مطرح شده است . متعلّق اين\r\n\r\n\r\n","description":"","footnote":"\r\n( 1 ) - الإسراء ، 78\r\n","page_name":" 208 ","page_number":208},
  {"content":"\r\n\r\nدليل ، همان نفس صلاة است و اقامهء صلاة هم به‌معناى نماز خواندن و « أقم » به‌معناى « صلّ » است . اين كه بعضى اقامهء نماز را غير از خود نماز مىدانند ، معنايش اين است كه بگوييم : در هيچ جاى قرآن ، نسبت به اصل نماز تكليفى وجود ندارد زيرا آنچه در قرآن ملاحظه مىكنيم ، با ( أقيموا ) و ( أقم ) تعبير شده است . بنابراين اقامهء صلاة همان اتيان نماز است و امّا ترويج نماز و اشاعهء آن ، مطلب ديگرى است كه به ( أقيموا الصلاة ) ربطى ندارد . ( أقيموا ) در مورد نماز مثل ( آتوا ) در مورد زكات است .\r\nآيا ( آتوا الزكاة ) غير از مسئله پرداختن زكات ، معناى ديگرى دارد ؟ بالاخره اين ( أقيموا الصلاة ) - كه اولين تكليفى است كه متوجه به مكلّف است - متعلّق آن ، همان ماهيت صلاة است و به‌هيچ‌وجه از حقيقت و ماهيت صلاة تجاوز به عناوين ديگر نمىكند ، اگرچه آن عناوين در خارج با نماز اتحاد پيدا كنند . ولى ما گفتيم كه مرحلهء تعلّق احكام ، قبل از مرحلهء خارج است . و زمان ، مكان و خصوصيات ديگر در ماهيت صلات دخالتى ندارند . دليل دوّم : يك تكليف كراهتى است كه متعلّق آن ، عبادت نيست بلكه متعلّقش يك حيثيت مكانى خاصى است كه ما وقتى اين حيثيت را ملاحظه مىكنيم ، مقابل آن ، ترك صلاة نيست بلكه وقوع صلاة در مكان ديگر - غير از حمام - در مقابل اين حيثيت قرار دارد . و به تعبير اصطلاحى كه محقّق عراقى رحمه الله فرمود : تحيّث به حيثيت وقوع صلاة در حمام ، متعلّق كراهت واقع شده است . اين تكليف كراهتى ، اگرچه به نماز اضافه پيدا مىكند ولى اين اضافه به اين معنا نيست كه نماز هم در دايرهء كراهت بيايد . نماز ، اگر بخواهد در دايرهء كراهت قرار گيرد معنايش اين است كه عدم الصلاة رجحان دارد و ما در هيچ جا نمىتوانيم بگوييم :\r\nعدم الصلاة - در مقابل فعل صلاة - رجحان دارد . و به عبارت ديگر : دليل كراهت ، حتى ذرّه‌اى از متعلّق خودش تجاوز نمىكند ، لذا خود صلاة از دايرهء كراهت خارج است . دليل سوّم : « دليل وجوب وفاى به نذر » است ، چون اين شخص نذر كرده و نذر او به اين برمىگردد كه اين عمل مكروه را انجام ندهد و الّا نذرش باطل است . اين\r\n\r\n","description":"","footnote":"","page_name":" 209 ","page_number":209},
  {"content":"\r\n\r\nشخص كه نذر كرده در حمام نماز نخواند اگر يك مصداق متعلّق نذرش ترك صلاة باشد اين نذر از اوّل باطل است ولى اگر بخواهد نذر او صحيح واقع شود بايد همان چيزى را كه مكروه است و متعلّق كراهت واقع شده ، ترك آن را نذر كند زيرا ترك آن ، ترك مرجوح است و همين ترك مرجوح در صحت نذر كافى است . اكنون كه « دليل وجوب وفاى به نذر » گريبان اين شخص را گرفت آيا اين دليل ، چه نقشى مىتواند داشته باشد ؟ اوّلًا : « دليل وجوب وفاى به نذر » يك تكليف وجوبى است و همان گونه كه قبلًا گفتيم : « تكاليف وجوبى نمىتواند به تكاليف تحريمى تبدّل پيدا كند » . اگر شارع فرمود :\r\n« وفاء به نذر واجب است » ، نمىتوانيم بگوييم : شارع گفته : « مخالفت با نذر حرام است » . شارع به دنبال نذر ، يك وجوب وفاء به نذر آورده است . همان‌طور كه در باب عقد و معامله يك ( أوفوا بالعقود ) « 1 » گريبان متعاقدين را مىگيرد ، اينجا هم به دنبال نذر ، يك وجوب وفاء به نذر تحقّق پيدا مىكند و بيش از اين چيزى تحقّق پيدا نمىكند .\r\nاين يك تكليف بعثى است كه مخالفت با آن موجب استحقاق عقوبت است اين‌طور نيست كه هرجا استحقاق عقوبت مطرح باشد بايد در ارتباط با حرام باشد ، خير ، ترك واجب نيز - مانند فعل حرام - موجب استحقاق عقوبت است بدون اين كه ترك واجب ، عنوان محرّم پيدا كند . ثانياً : متعلّق اين حكم وجوبى ، وفاء به نذر است و تكليف ، روى همين عنوان استوار است . حال اگر اين وفاء به نذر ، مصاديقى پيدا كرد - و معناى مصداق اين است كه آن عنوان ، با يك خصوصيات فرديّه و عوارض خاصه‌اى تحقّق دارد - آيا مىتوانيم بگوييم : مصاديق هم ، متعلّق حكم هستند يا اين كه هميشه ، عنوان كلّى با كليتش مطرح است ؟ ما در اين زمينه يك مثالى مطرح كرديم و گفتيم : اگر مولا گفت : أكرم إنساناً ، شما نمىتوانيد بگوييد : مولا ، اكرام زيد را واجب كرده يا اكرام عَمْرو را واجب كرده\r\n\r\n\r\n","description":"","footnote":"\r\n( 1 ) - المائدة : 1\r\n","page_name":" 210 ","page_number":210},
  {"content":"\r\n\r\nاست . زيد ، عبارت از انسان با خصوصيات زيديت است و اين خصوصيات زيديت ، هيچ‌گونه نقشى در تكليف مولا ندارد . در اينجا هم مولا گفته : « يجب الوفاء بالنذر » ، حال با توجه به اين كه نذرها مختلف است و مصاديق مختلفى دارد ، مانند نذر صدقه ، نذر نماز شب و نذر ترك صلاة در حمام و . . . . نمىتوانيم بگوييم : « مولا اين مصاديق را واجب كرده است » . هركدام از اين موارد به عنوان يك مصداق وفاى به نذر و يك خصوصيت از خصوصيات وفاى به نذر است و مولا ، كارى به خصوصيات ندارد . مولا ، حكم را روى عنوان و مفهوم « الوفاء بالنذر » برده است ، حال اگر اين مفهوم گاهى در خارج با نماز شب اتحاد پيدا مىكند ، معنايش اين نيست كه حكم روى نماز شب رفته است تا نماز شب ، واجب شود . بلكه نماز شب بر استحباب خود باقى است حتى اگر صد بار هم آن را نذر كنيم . و اين كه در كلمات فقهاء گاهى ملاحظه مىكنيد كه « قد يجب الحجّ بالنذر » ، داراى مسامحه است . هيچ‌وقت حجّ به سبب نذر ، واجب نمىشود بلكه آنچه با نذر ، واجب مىشود عبارت از وفاى به نذر است و وفاى به نذر ، يك عنوان كلّى است كه اگر انسان نذر كند حج بجا آورد ، حج ، يكى از مصاديق وفاى به نذر مىشود . معنا ندارد حكم ، از عناوين خودش ، به خصوصيات فرديّه و مصاديق سرايت كند . لذا به واسطهء نذر ، هيچ عملى - هرچند راجح و محبوب باشد - واجب نمىشود . آنچه واجب مىشود ، نفس عنوان وفاى به نذر است . علاوه بر اين ، يك برهانى در اينجا وجود دارد كه مسئله را تأييد مىكند و آن اين است كه اگر شما نذر كرديد نماز شب را بخوانيد ، اگر نماز شب ، واجب شود آيا استحباب قبلى آن باقى است يا زايل شده است ؟ اگر بگوييد : « استحباب قبلى به قوّت خود باقى است » ، نتيجه‌اش اين است كه نماز شب در آنِ واحد ، هم معروض حكم وجوبى و هم معروض حكم استحبابى قرار گرفته باشد . آيا مىشود يك عمل در آنِ واحد داراى دو حكم متضادّ گردد ؟ با توجّه به اين كه تضادّ بين احكام تقريباً بين فقهاء روشن است .\r\n\r\n","description":"","footnote":"","page_name":" 211 ","page_number":211},
  {"content":"\r\n\r\nو اگر بگوييد : « بعد از وجوبِ نماز شب به سبب نذر ، حكم استحبابى آن كنار مىرود و وجوب ، جاى استحباب را مىگيرد » ، مىگوييم : « اين غير معقول است ، زيرا آن چيزى كه مصحّح نذر بود و دخالت در انعقاد نذر داشت عبارت از رجحان نماز شب و استحباب آن بود . و استحبابى كه دخالت در وجوب وفاى به نذر دارد - به‌طورى كه اگر اين استحباب نباشد وجوب تحقّق پيدا نمىكند - چگونه بساطش به‌وسيله وجوب برچيده مىشود ؟ اين استحباب ، در قوام وجوب و اصل وجوب دخالت دارد چگونه ممكن است وجوب بيايد و آن را از بين ببرد ؟ اگر استحباب از بين برود خود وجوب هم از بين مىرود ، زيرا اين استحباب به‌وجود آورندهء وجوب بود » . لذا برهان عقلى بر اين مسئله قائم است كه دليل وجوب وفاء به نذر نمىتواند وجوب نماز شب را اقتضاء كند ، همين‌طور نمىتواند وجوب تصدّق به فقير و وجوب ترك تحيّت صلات در حمام را اقتضا كند . اين‌ها به عنوان مصاديق « وفاء به نذر » مطرحند و حكم ، روى همان عنوان كلّى « وفاء به نذر » رفته است و معقول نيست كه روى مصاديق هم حكم وجوبى داشته باشيم . بنابراين اگر كسى نذر كرد در حمام نماز نخواند ولى بعد از نذر ، نماز خود را در حمام خواند ، نمازش باطل نيست . اينجا اصلًا حرمتى وجود ندارد . آنچه تحقّق دارد ، يك مخالفت با « دليل وجوب وفاى به نذر » است و اين مخالفت ، متصف به حرمت نمىشود ، فقط يك تكليف بعثى در ارتباط با « وجوب وفاى به نذر » است به گونه‌اى كه وقتى مىخواهند او را عقاب كنند نمىگويند : چرا نمازت را در حمام خواندى ؟ بلكه به او مىگويند : چرا با نذر مخالفت كردى ؟ چرا يك تكليف وجوبى را مخالفت كردى و امتثال نكردى ؟ اصلًا كارى به اين ندارند كه مخالفت با نذرش در ضمن ايقاع صلاة در حمام بوده است . پس ما روى چه حسابى حكم كنيم كه صلاة در حمام باطل است ؟ هرچند نهى متعلّق به عبادت را موجب فساد بدانيم و اينجا با آن بحث ، خيلى فاصله دارد . در اينجا ، عبادت ، متعلّق كراهت واقع نشده است . آنچه متعلّق كراهت است تحيّث و تأيّن است . كراهت ، اقتضاى بطلان ندارد . اگر با قطع‌نظر از نذر مىرفت و در حمام نماز\r\n\r\n","description":"","footnote":"","page_name":" 212 ","page_number":212},
  {"content":"\r\n\r\nمىخواند ، صلاتش باطل نبود . درحالىكه مستدلّ مىخواهد با نذر ، اين را باطل كند .\r\nكجاى نذر ، اقتضاى بطلان نماز را دارد ؟ اگر « دليل وجوب وفاى به نذر » داراى چشم بود اصلًا صلاة در حمام را نمىديد . « دليل وجوب وفاى به نذر » عنوانش كلّى « الوفاء بالنذر » است و به مصاديق ، كارى ندارد نه در باب نماز شب و نه در نذر و نه در جاهاى ديگر . بله ، اگر در مسئله « امر به شىء مقتضى نهى از ضد است » ، « ضدّ » را به معناى « ضدّ عام » و « مقتضى » را به معناى « عينيت » معنا كنيم ممكن است كسى بگويد : « امر به شىء عين نهى از ضدّ عامّ آن است » . ولى اينجا به چه چيزى امر شده است ؟ امر ، به وفاء به نذر تعلّق گرفته است و اگر اين را عين نهى از ضدّ عام بگيريم معنايش اين مىشود كه « عدم الوفاء يكون محرّماً » اين چه ربطى به صلاة در حمام دارد ؟ « صلاة در حمام » نه امرى به آن متعلّق است از ناحيهء وفاء به نذر و نه نهى به آن متعلّق است اگرچه ما امر به شىء را مقتضى نهى از ضد عام بگيريم و مقتضى را به معناى عينيت هم بدانيم . بله اگر امر به چيزى تعلّق گرفت ، نهى هم به ترك آن عنوان تعلّق مىگيرد . نهى به ترك « الوفاء بالنذر » تعلّق گرفته و ترك « الوفاء بالنذر » يك مسألهء كلّى است ، گرچه داراى مصاديقى است و با مثل ترك نماز شب ، ترك تصدّق به فقير و ايقاع صلاة در حمّام متّحد مىشود ولى اين اتّحاد ، اتّحاد كلّى با مصاديق است و در مسألهء تعلّق امر و نهى ، مسألهء كلّى و مصداق ، اين وصف را ندارد كه اگر حكم به كلّى تعلّق گرفت ، مصاديق هم متعلّق حكم باشند و مأمور به يا منهى عنه قرار گيرند . نتيجه اين كه آنچه در باب نذر ، مشكل را حل مىكند اين است كه ما هيچ راهى براى ابطال نماز در حمام - بعد از تعلق نذر - نداريم ، لذا استدلال مستدلّ ، باطل مىشود ، زيرا مستدلّ مىخواست از راه بطلان صلاة در حمام - بعد از تعلّق نذر - استدلال كند . همان گونه كه به مستدل مىگفتيم : اگر ناذر مىگفت : « للَّه عليّ أن لا اصلّي صلاة صحيحة في الحمام » شما اعمّىها مشكل او را چگونه حل مىكرديد ؟ ولى روى بيانى\r\n\r\n","description":"","footnote":"","page_name":" 213 ","page_number":213},
  {"content":"\r\n\r\nكه ما عرض كرديم خواه قيد « صحيحه » را بياورد يا نياورد ، بعد از تعلّق نذر ، از او سلب قدرت نشده و نماز او فاسد نيست كه اعمّى بگويد : عمل فاسد چگونه مىتواند مخالفت با نذر باشد ؟\r\n\r\nبررسى ادلّهء طرفين ( صحيحى و اعمى )\r\nتا اينجا ما ادلّهء طرفين را ذكر كرديم . مرحوم آخوند ، با توجه به اين كه خودش صحيحى بود ، ابتدا ادلّهء صحيحىها را مطرح كرد كه همهء ادلّهء آنان مورد اشكال قرار گرفت و نتوانست مدّعاى مرحوم آخوند را ثابت كند . سپس ادلّهء اعمّىها را ذكر كرد .\r\nقسمت زيادى از ادلّهء اعمّىها در ارتباط با مسئله نذر بود كه مورد مناقشهء قرار گرفت ولى درعين‌حال بعضى از ادلّهء اعمّىها مورد قبول بود كه به‌طور مفصّل گذشت و ما در اينجا خلاصه‌اى از آن را ذكر مىكنيم : يكى از ادلّه اين بود كه روش شارع در مقام تسميه براى ماهيت مركّبه ، مثل روش مخترعين و مكتشفين است . مخترعين ، اگر مركّبى اختراع كنند كه داراى اجزاء و خصوصياتى است ، ملاحظه مىكنند از طرفى اين اجزاء و شرايط ، گاهى تحقّق دارد و گاهى هم تحقّق ندارد و از طرفى مسألهء نياز استعمالى همان‌طور كه در مركّب تامّ وجود دارد ، به همان مقدار يا بيشتر در مورد مركّب ناقص نيز تحقّق دارد در نتيجه حكمتى كه اقتضاى وضع مىكند ، اقتضا مىكند كه در مقام تسميه لفظ را براى اعم وضع كنند كه مردم بتوانند با استعمال اين لفظ در مورد تماميت و در مورد نقص ، نياز استعمالى خودشان را بر طرف كنند . اين يك مطلب عقلائى غير قابل انكار است به‌طورى كه اگر بخواهيم استعمال در ناقص را استعمال مجازى بدانيم ، عرف از ما نمىپذيرد بلكه چه‌بسا مورد تمسخر عرف واقع شويم . ظاهر اين است كه شارع مقدّس هم نسبت به مركباتش همين روش را انتخاب كرده و در مقام تسميه ، روش جديدى را ارائه نداده است . بلى ، مركبات عقلاء ، مركبات خارجيه است ولى مركبات شارع ، مركبات اعتبارى است ولى اعتبارى بودن يا خارجى بودن نمىتواند فارق باشد . اين دليل را به عنوان\r\n\r\n","description":"","footnote":"","page_name":" 214 ","page_number":214},
  {"content":"\r\n\r\nدليل اوّل اعمّى به‌طور مفصّل بحث كرديم و گفتيم : اين دليل ، دليل خوبى است و قابل مناقشه نمىباشد . دليل ديگر - كه ممكن بود اسم آن را مؤيد ناميد - اين بود كه ما در عناوين كلّيه مىبينيم كه اسم را براى همان ماهيت كلّيه وضع مىكنند ، به‌خلاف اعلام شخصيه كه بيش از يك مسمّا ندارند . ولى در عناوين كلّيه ، صلاة - مثل رجل و انسان - براى يك معناى كلّى و ماهيت كلّيه وضع شده است . آيا در مقام تسميه كه مسمّا عبارت از يك عنوان كلّى است ، متناسب است كه اوّلًا كنار آن يك وجود بگذاريم و ثانياً وجود آن را وجود خارجى فرض كنيم نه وجود ذهنى و ثالثاً در وجود خارجى ، بعضى از نمازهايى را كه اتصاف به صحت دارند ، درنظر بگيريم و اين‌ها را در وضع دخالت بدهيم و لفظ را براى آنها وضع كنيم و بگوييم : صحّتى كه گاهى اثر وجود صلاة است آن‌هم نه وجود ذهنى بلكه وجود خارجى - كه هم وجود ذهنى و هم وجود خارجى بعد از مرتبه ماهيت قرار دارند - اين صحت را از آنجا برداريم و در مسمّى قرار دهيم ، در رديف ماهيت قرار دهيم ، در رديف عنوان قرار دهيم . اين مطلب ، اگر استحاله نداشته باشد ، استبعاد كلّى دارد . بلى اگر چيزى در مرحله ماهيت مطرح شد مثل اين كه حيوان ، مقيّد به ناطق شود مانعى ندارد زيرا هر دو - حيوان و ناطق - در مرحلهء ماهيت قرار دارند ولى صحت كه در مرحله ماهيت نيست . وجود ، متأخر از ماهيت است ، آن‌هم وجود خارجى ، آن‌هم نه تمام وجودات خارجيه بلكه بعضى از وجودات خارجى كه صحت دارد ، آيا اين در كمال استبعاد نيست كه انسان بخواهد آن را در مرحله ماهيت و به عنوان دخالت در مسمّا بياورد ؟ از آنچه گفته شد نتيجه مىگيريم كه : در باب الفاظ عبادات ، حق با اعمّى است و موضوع له الفاظ عبادات ، اعم از صحيح و فاسد است .\r\n\r\n","description":"","footnote":"","page_name":" 215 ","page_number":215},
  {"content":"\r\n . \r\n","description":"","footnote":"","page_name":" 216 ","page_number":216},
  {"content":"\r\n\r\n\r\nصحيح و اعم در باب معاملات\r\nآنچه اينجا مورد بحث است معاملات به معناى اعم است كه شامل نكاح هم مىشود . آيا عناوينى كه در باب معاملات به معناى اعم داريم - مثل عنوان بيع و اجاره و نكاح و . . . - براى خصوص صحيح وضع شده‌اند يا براى اعم از صحيح و فاسد ؟ اگر براى خصوص صحيح وضع شده باشند استعمال آنها در فاسد مجاز خواهد بود . و اگر براى اعم وضع شده باشند استعمال آنها در فاسد هم حقيقت خواهد بود .\r\n\r\nتحرير محلّ نزاع\r\nمرحوم آخوند مىفرمايد : جريان نزاع صحيحى و اعمّى در باب معاملات ، متوقف بر اين است كه ما موضوع له الفاظ معاملات را عبارت از اسباب بدانيم ولى اگر موضوع له آنها را مسبّبات بدانيم ، يعنى معناى اين الفاظ ، عبارت از امورى باشد كه مترتب بر اين معاملات است ، در اين صورت ديگر جاى بحث صحيحى و اعمّى نيست . « 1 »\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 49\r\n","page_name":" 217 ","page_number":217},
  {"content":"\r\n\r\nواقعيت ، همان چيزى است كه مرحوم آخوند مطرح كرده است ولى براى رسيدن به اين واقعيت بايد مطلب را مورد بررسى قرار دهيم زيرا باب معاملات با باب عبادات فرق دارد . در باب عبادات ، اگرچه ما آثارى را مترتب بر عبادات مىدانيم ولى اين گونه نيست كه آن آثار ، مورد نظر باشد يا متعلّق امر واقع شده باشد . امّا در باب معاملات ، مىبينيم يك عدّه اسبابى وجود دارد و يك مسبّباتى تحقّق دارد . در باب بيع ، يك ايجاب و قبولى تحقّق دارد و يك ملكيتى كه مترتب بر اين ايجاب و قبول و مسبّب از اين ايجاب و قبول است . و حتى در معامله معاطاتى كه معاطات ، جانشين ايجاب و قبول است ، همان تعاطى عملى و همان اعطاء و أخذ عملى ، جانشين عقد بوده و عنوان سببيت دارد . مسبّب آن نيز ملكيت و نقل و انتقالى است كه حاصل مىشود . ما بايد اين سبب و مسبّب در باب معاملات را مورد بررسى قرار دهيم زيرا سبب ، عبارت از يك امر مركّبى است كه داراى اجزاء و شرايط است ، مثلًا مىگويند : « در ايجاب و قبول ، ايجاب بايد مقدّم بر قبول باشد » ، اين ، جنبهء شرطيت دارد يا مىگويند : « بايد ايجاب و قبول - مثلًا - به لفظ عربى باشند و به صيغهء ماضى باشند » . و همچنين ساير شرايطى كه در باب ايجاب و قبول مطرح است . در نتيجه ، در باب اسباب ، هم بايد تركيب را ملاحظه كنيم و هم شرايط را . چيزى كه داراى تركيب است و شرايطى در آن اعتبار شده است ، قابل اين است كه اتصاف به صحت و فساد پيدا كند ، زيرا چنين مركّبى داراى حالات مختلفى خواهد بود . يك وقت همهء اجزاء و شرايط در آن اجتماع كرده‌اند ، در اين صورت مىتوانيم بگوييم : اين مركب به‌طور صحيح واقع شده است . و اگر از نظر اجزاء يا شرايط كمبودى داشته باشد مىتوانيم بگوييم : اين مركب به صورت فاسد واقع شده است ، زيرا تام الاجزاء و الشرائط نيست . بنابراين ، صحت و فساد ، در باب اسباب مطرح است . ولى در باب مسبّبات ، اين گونه نيست ، مثلًا مسبّب در باب بيع عبارت از ملكيت مبيع نسبت به مشترى و ملكيت ثمن نسبت به بايع است ، در باب اجاره ، ملكيت منفعت ، نسبت به مستأجر تحقّق پيدا مىكند . آيا مىتوان در ملكيت ، صحّت و فساد را\r\n\r\n","description":"","footnote":"","page_name":" 218 ","page_number":218},
  {"content":"\r\n\r\nمطرح كرد ؟ آيا مىتوان گفت : ملكيت صحيحه و ملكيت فاسده ؟ اين تعبير ، چيزى است كه ذهن ما از آن ابا دارد و با ذوق و تعابير ما سازش ندارد ، زيرا : اوّلًا : ملكيت ، امر مركّبى نيست كه بتوان گاهى آن را تام الأجزاء و گاهى ناقص الأجزاء ملاحظه كرد ، بلكه ملكيت ، يك معناى بسيط است . ثانياً : ملكيت ، يك واقعيت نيست بلكه ، يك امر اعتبارى است . كسى كه كتابى را خريد و مالك كتاب شد اين‌طور نيست كه ما سه واقعيت داشته باشيم : مالك ، مملوك و ملكيت . مسألهء ملكيت ، غير از مسألهء « زيد في الدار » است كه ما در بحث حروف ، به تبعيت از مرحوم محقّق اصفهانى مىگفتيم در آنجا سه واقعيت داريم : زيد ، دار و ظرفيت . و در ارتباط با ظرفيت مىگفتيم : تا وقتى كه زيد در خانه نيامده ، اين واقعيت ، تحقّق ندارد و پس از آمدن او تحقّق پيدا كرد . مسألهء « زيد في الدار » غير از مسئله « زيد مالك للكتاب » است در اينجا دو واقعيت داريم يكى زيد و ديگرى كتاب . مطلب سوّمى كه در اينجا تحقّق دارد ، يك اعتبار عقلائى و شرعى است . « 1 » اين اعتبار ، خواه توسط عقلاء باشد يا توسط شارع ، از دو حال خارج نيست : يك وقت عقلاء يا شارع اعتبار مىكنند . در اين صورت ، ملكيت وجود دارد . و يك وقت اعتبار نمىكنند . در اين صورت ملكيت تحقّق ندارد . و فرض سومى در ارتباط با ملكيت نمىتوان تصوّر كرد كه مثلًا عقلاء يا شارع ، ملكيت فاسده را اعتبار كنند . البته اگر اتصاف به فساد نداشت ، اتصاف به صحت هم نخواهد داشت زيرا صحت و فساد با يكديگر متقابلند . در نتيجه ، ملكيت ، معروض صحت و فساد قرار نمىگيرد . زيرا علاوه بر اين كه ملكيت ، امر غير مركبى است ، يك امر اعتبارى است و امر اعتبارى دائر مدار بين وجود و عدم است ، چه در جوّ عقلاء و چه در محيط شرع . حتى در مواردى كه عقلاء اعتبار ملكيت مىكنند\r\n\r\n\r\n","description":"","footnote":"\r\n( 1 ) - گاهى بين عقلاء و شارع ، اختلاف‌نظر به‌وجود مىآيد ، يعنى در بعضى موارد ، عقلاء اعتبار ملكيت مىكنند ولى شارع در آن موارد اعتبار ملكيت نمىكند ، مثل معاملات ربوى كه عقلاى غير متدين در آن اعتبار ملكيت مىكنند ولى شارع مقدّس آن را قبول ندارد .\r\n","page_name":" 219 ","page_number":219},
  {"content":"\r\n\r\nولى شارع اعتبار ملكيت نمىكند - مثل معاملات ربوى - اين گونه نيست كه شارع بگويد : « من ملكيت صحيحه را اعتبار نمىكنم ولى ملكيت فاسده را اعتبار مىكنم » و ما بگوييم : « ملكيت فاسده عبارت از جايى است كه ملكيت هست ولى آثار ملكيت برآن مترتب نمىشود » . و به عبارت ديگر بگوييم : اختلاف شارع و عقلاء در مورد معاملات ربوى در اصل ملكيت نيست بلكه در ارتباط با آثار ملكيت است يعنى عقلاء در معاملات ربوى علاوه بر ملكيت ، آثار آن را هم مترتب مىكنند ولى شارع فقط ملكيت را مترتب مىكند و آثار آن را مترتب نمىكند و به اين صورت بتوانيم يك صحيح و فاسدى در ارتباط با ملكيت درست كنيم . چنين چيزى نمىتوان گفت ، زيرا : اوّلًا : ما مىدانيم كه شارع ، در معاملات ربوى هيچ ملكيتى اعتبار نكرده است ، در آيهء شريفه ( أحلّ اللَّه البَيع وَ حَرّم الرّبا ) « 1 » كه ربا را در مقابل بيع قرار داده است ، معناى « أحَلَّ » و « حَرَّمَ » ، حليّت و حرمت تكليفى نيست بلكه « أحلَّ » به معناى امضاء و تنفيذ و « حرّم » به معناى ابطال و عدم تنفيذ است . وقتى شارع مىفرمايد : ما « ربا » را تنفيذ نمىكنيم معنايش اين است كه « الرّبا لا يؤثّر في الملكية ، لا يؤثّر في النقل و الانتقال » و اين مطلب را همهء فقهاء قبول دارند كه شارع در معاملات ربوى اعتبار ملكيت نكرده است . ثانياً : اعتبار ملكيت به اين صورت ، لغو محض است . چه معنا دارد كه شارع در ربا اصل ملكيت را اعتبار كند ولى بگويد : « بر اين ملكيت ، اثرى مترتب نيست » ؟ اعتبار ملكيت بدون اثر ، لغو محض است . بنابراين اختلاف بين شارع و عقلاء ، پيرامون وجود و عدم دور مىزند . عقلاء مىگويند : « در ربا ملكيت هست » ولى شارع مىگويد : « در ربا ملكيت نيست » . نه اينكه اختلاف آنان بين صحّت و فساد باشد . ممكن است كسى بگويد : ملكيت بر دو قسم است : ملكيت مستقره و ملكيت\r\n\r\n\r\n","description":"","footnote":"\r\n( 1 ) - البقرة : 275\r\n","page_name":" 220 ","page_number":220},
  {"content":"\r\n\r\nمتزلزله . ملكيت مستقره عبارت از ملكيتى است كه توقف بر چيزى ندارد و چيزى نمىتواند آن ملكيت را به هم بزند . ملكيت متزلزله عبارت از ملكيتى است كه به‌واسطهء خيار و حق فسخِ طرف مقابل ، در آن تزلزل به وجود آمده است . آيا مسألهء تزلزل و استقرار مىتواند ملكيت را وارد وادى صحت و فساد كند يعنى گفته شود : ملكيت مستقرّه ، صحيح است و ملكيت متزلزله ، فاسد است ؟ در پاسخ مىگوييم : اگرچه ما دو نوع ملكيت داريم : مستقرّه و متزلزله . ولى دو نوع بودن ملكيت - از نظر تزلزل و استقرار - باعث نمىشود كه ملكيتْ دو حالت صحت و فساد را پيدا كند . در باب نكاح نيز همين‌طور است . زوجيّت صحيحه يا زوجيّت فاسده در ارتباط با مسبّب تصوّر نمىشود . عقلاء و شارع ، يا زوجيّت را اعتبار مىكنند و يا اعتبار نمىكنند و بين عقلاء و شارع در باب زوجيّت هم - مثل بيع - اختلاف وجود دارد . خصوصياتى را شارع در باب زوجيّت اعتبار كرده كه عقلاء اعتبار نمىكنند ولى اين بدان معنا نيست كه زوجيّت نزد عقلاء - در جايى كه شارع اعتبار نمىكند - زوجيّت صحيحه باشد ولى نزد شارع ، زوجيّت فاسده باشد . زوجيّت ، يا تحقّق دارد و يا ندارد . در نتيجه اگر ما در معاملات ، مسبّبات را درنظر بگيريم ، نمىتوانيم آن معامله را متّصف به وصف صحّت يا فساد بدانيم . ولى اگر اسباب - يعنى عقدى كه مؤثر در اين اعتبار است - را درنظر بگيريم مىتوانيم در آن ، حالت صحت و فساد را تصور كنيم . زيرا آن عقد - به‌لحاظ تركيبش - گاهى همهء اجزاء و شرايطش موجود است ، در اين صورت ، صحيح خواهد بود و گاهى از ناحيهء اجزاء و شرايط داراى اختلال است كه در اين صورت ، فاسد خواهد بود . در نتيجه به فرمودهء مرحوم آخوند ، در صورتى مىتوانيم بحث صحيح و اعم را در معاملات پياده كنيم كه الفاظ معاملات براى اسباب وضع شده باشند آن‌وقت مىتوان بحث كرد كه آيا موضوع له لفظ بيع ، عبارت از عقد صحيح است يا موضوع له آن اعم\r\n\r\n","description":"","footnote":"","page_name":" 221 ","page_number":221},
  {"content":"\r\n\r\nاست و شامل فاسد هم مىشود ؟ و مىتوان بحث كرد كه اگر عقدى فاقد بعضى از اجزاء و شرايط شد و عنوان فاسد برآن انطباق پيدا كرد آيا آن‌هم داخل در موضوع له لفظ بيع است ؟\r\n\r\n[ دو نظريه در اين باب 
  ]\r\n\r\n1 - نظريهء مرحوم آخوند\r\nمرحوم آخوند مىفرمايد : ما همان‌طور كه در باب عبادات ، قائل به وضع براى صحيح بوديم در باب معاملات نيز همين عقيده را داريم . به نظر ما بيع براى عقد صحيح مؤثر در ملكيت و نكاح براى عقد صحيح مؤثر در زوجيّت وضع شده است و . . .\r\nو اگر به جهت فقدان بعضى از اجزاء و شرايط ، نتوانست چنين تأثيرى را داشته باشد ، حقيقتاً بيع و نكاح نخواهد بود . ولى تفاوتى بين باب عبادات و باب معاملات وجود دارد و آن اين است كه معانى الفاظ عبادات - خواه مستحدثه باشد يا در شرايع گذشته هم وجود داشته باشد - مربوط به شارع است و عقلاء - بما هم عقلاء - در باب عبادات ، سهمى ندارند . عقلاء ، نماز و روزه را درك نمىكنند ، اين‌ها مسائلى است كه مربوط به خداوند و شارع مقدس اسلام است ، لذا در باب عبادات ما نمىتوانيم دو نوع صحيح فرض كنيم و بگوييم : نماز صحيح نزد عقلاء و نماز صحيح نزد شارع . بلكه نماز صحيح ، يعنى آنچه نزد شارع ، صحيح است و نماز باطل ، يعنى آنچه نزد شارع ، باطل است . و نمىتوان گفت : فلان نماز نزد عقلاء صحيح و نزد شارع ، باطل است . امّا در باب معاملات اين گونه نيست زيرا معاملات ، بين عقلاء رايج است و اين اختصاص به محيط اديان ندارد ، بلكه كسانى كه به هيچ مسلك و مذهبى معتقد نيستند و حتى گاهى خدا را هم قائل نيستند ، در بين خودشان ، اجاره و بيع و نكاح وجود دارد ، زيرا اين‌ها از امور ضرورى در ارتباط با حيات انسانهاست ، لذا در باب معاملات ، ما دو نوع صحيح و دو نوع فاسد داريم . گاهى بيع ، نزد عقلاء صحيح و نزد شارع هم صحيح است و گاهى بين آنان تفكيك حاصل مىشود . مثلًا در بيع غررى ممكن است\r\n\r\n","description":"","footnote":"","page_name":" 222 ","page_number":222},
  {"content":"\r\n\r\nعقلاء آن را باطل ندانند ولى در محيط شرع به لحاظ « نهى النبى صلى الله عليه و آله عن بيع الغرر » ، « 1 » بيع غررى باطل است . حال با توجه به اين كه معاملات - وقتى به معناى اسباب باشند - در نزاع صحيح و اعم داخلند و از طرفى ما در ارتباط با معاملات دو نوع صحيح و دو نوع فاسد داريم .\r\nصحيح و فاسد نزد عقلاء و صحيح و فاسد نزد شارع . نزاع بين صحيحى و اعمّى را چگونه حل كنيم ؟ يعنى اگر گفتيم : بيع براى خصوص صحيح وضع شده است آيا كدام‌يك از آن دو صحيح مقصود است ؟ صحيح عقلائى يا صحيح شرعى ؟ مرحوم آخوند ، راه‌حلّى براى اين اشكال بيان كرده و فرموده است : بين شارع و عقلاء در معناى بيع اختلافى وجود ندارد . هم شارع و هم عقلاء ، بيع را به معناى بيع صحيح مىدانند . يعنى اگر عقلاء كتاب لغتى داشته باشند وقتى به مادهء بيع مىرسند آن را به معناى « عقد مؤثر در ملكيت » معنا مىكنند . اگر شارع هم كتاب لغت داشته باشد وقتى به مادهء بيع مىرسد بيع را به همان صورت معنا مىكند . اختلاف ميان شارع و عقلاء در مورد محقِّقات و مصاديق است . عقلاء مىگويند :\r\n« بيع ربوى از افراد و مصاديق بيع صحيح است » ، ولى شارع ، عقلاء را تخطئه مىكند و مىگويد : « بيع ربوى از افراد و مصاديق بيع صحيح نيست » . بنابراين در اصل معناى بيع ، هيچ‌گونه اختلافى نيست و اختلافى كه ميان شارع و عقلاء وجود دارد ، لطمه‌اى به‌معناى موضوع له نمىزند و ارتباطى به‌معناى حقيقى بيع و نكاح ندارد . « 2 » اشكال امام خمينى « دام ظلّه » بر مرحوم آخوند : شما كه عنوان صحيح را در موضوع له بيع وارد مىدانيد آيا نحوهء دخالتش به چه كيفيتى است ؟ آيا صحيح به حمل اوّلى را داخل در موضوع له مىدانيد يا صحيح به حمل شايع صناعى را ؟\r\n\r\n\r\n","description":"","footnote":"\r\n( 1 ) - بحارالأنوار ، ج 73 ، ص 304 ، ح 19\r\n( 2 ) - كفاية الاصول ، ج 1 ، ص 49 و 50\r\n","page_name":" 223 ","page_number":223},
  {"content":"\r\n\r\nصحيح به حمل اوّلى يعنى همين مفهوم صحيح و همين معنا به عنوان كلّى ، يعنى در حقيقت ، شما در معناى بيع ، يك صفت و موصوف را آورده و مىگوييد : « البيع هو العقد الصحيح » . « العقد » ، يك عنوان كلّى و يك معناى كلّى است . « الصحيح » هم - كه به عنوان وصف آورده‌ايد - كلّى است همان‌طور كه اگر شما بگوييد : « الإنسان العالم » ، « انسان » ، كليت دارد و عالم هم يك مفهوم كلّى است ولى اين مفهوم كلّى وقتى براى « انسان » به عنوان صفت واقع مىشود ، انسان‌هاى غير عالم را خارج مىكند .\r\nدر مورد بيع نيز همين‌طور است . وقتى مىگوييد : « البيع هو العقد الصحيح » ، « عقد » ، يك معناى مطلق و كلّى است و معناى كلّى وقتى توصيف شد به وصف صحيح ، به حمل اوّلى ذاتى ، هر دو كلّى هستند ، هم « عقد » كلّى است و هم « صحيح » كلّى است ، اين توصيف « العقد » به « الصحيح » نتيجه‌اش اين است كه افراد عقد فاسد از اين عنوان خارج مىشوند . حضرت امام خمينى « دام ظلّه » به مرحوم آخوند مىفرمايد : اگر شما بخواهيد « صحيح به حمل اوّلى » را داخل در موضوع له بدانيد ، كلام شما درست نيست زيرا وجدان و تبادر بر خلاف آن است ، چون ما وقتى كلمهء « بيع » را مىشنويم با شنيدن لفظ « بيع » مفهوم « صحيح » به ذهنمان نمىآيد و اگر « صحيح » به حمل اوّلى ذاتى در معناى بيع دخالت داشته باشد ، بايد همان‌طور كه با شنيدن لفظ « بيع » ، عنوان « عقد » در ذهن ما مىآيد ، وصف « صحيح » هم - به عنوان كلّىاش - در ذهن ما بيايد ، يعنى اين « العقد الصحيح » مثل « الحيوان الناطق » در معناى « انسان » باشد كه همان‌طور كه از شنيدن لفظ « انسان » به « حيوان » و به « ناطق » منتقل مىشويم اينجا نيز با شنيدن لفظ « بيع » هم به « عقد » و هم به مفهوم « صحيح » انتقال پيدا كنيم درحالىكه ما در خارج مىبينيم با شنيدن لفظ « بيع » ، مفهوم « صحيح » به ذهن ما نمىآيد ، و اين كاشف از اين است كه مفهوم « صحيح » در معناى « بيع » دخالت ندارد . اما اگر بخواهيد « صحيح به حمل شايع صناعى » را داخل در موضوع له بدانيد ، در\r\n\r\n","description":"","footnote":"","page_name":" 224 ","page_number":224},
  {"content":"\r\n\r\nاين صورت ، مسئله ، مربوط به عالم وجود و مربوط به مصاديق و افراد خواهد شد . شما مىگوييد : حمل در « زيد إنسان » حمل شايع صناعى است ، مىگوييم : چرا ؟ مىگوييد :\r\nزيرا « انسان » با « زيد » در وجود خارجى ، اتحاد پيدا كرده‌اند ، اين‌طور نيست كه « زيد » ، يك وجود و « انسان » يك وجود ديگر داشته باشد بلكه « انسان » در خارج ، همان « زيد » است . پس حمل شايع صناعى حتماً در محدودهء خارج و در محدودهء افراد و خصوصيات فرديه است به خلاف حمل اوّلى كه در آن كارى به وجود خارجى نداريم و اگر فرض كنيم « انسان » در خارج وجود نداشت باز هم « الإنسان حيوان ناطق » به قوت خود باقى بود . در نتيجه اگر حمل را حمل شايع صناعى بدانيم بايد بگوييم : « بيع ، عبارت از عقدى است كه آن عقد ، كلّى است ولى داراى يك قيد است و آن قيد عبارت از خصوصيات و افراد خارجيه است » . روشن است كه اگر يك كلّى ، مقيّد به خصوصيات خارجيه شد عالم مفهوميت را كنار گذاشته و كليتش از بين خواهد رفت . كلّيت در حالى است كه وجود خارجى در كار نباشد . به عبارت ديگر : اگر مرحوم آخوند بخواهد از « صحيح » ، « صحيح به حمل شايع صناعى » را اراده كند بايد بگويد : « بيع ، عقدى است كه در خارج به‌طور صحيح واقع مىشود » و معلوم است كه چنين عقدى كلّى نيست .\r\nزيرا وقوع در خارج ، با كليّت منافات دارد . ممكن است كسى بگويد : مگر اين چه اشكال دارد ؟ جواب اين است كه مرحوم آخوند در باب عبادات تصريح كرد كه عبادات ، داراى وضع عام و موضوع له عام هستند . آيا ايشان مىخواهد بگويد : بين « صلاة » و « بيع » ، فرق وجود دارد ؟ « صلاة » داراى وضع عام و موضوع له عام است ولى به باب « بيع » كه مىرسد مىگويد : خصوصيتى در معناى « بيع » اخذ شده كه آن خصوصيت ، با افراد و مصاديق ، تحقّق پيدا مىكند در نتيجه « بيع » داراى وضع عام و موضوع له خاص است ، زيرا موضوع له آن ، بيع صحيح خارجى است ؟ آيا مرحوم آخوند ،\r\n\r\n","description":"","footnote":"","page_name":" 225 ","page_number":225},
  {"content":"\r\n\r\nيك چنين فرقى را بين باب « صلاة » و باب « بيع » قائل است ؟ « 1 » و نكته‌اى را در اينجا خودمان اضافه مىكنيم كه در باب وضع حروف ، مشهور مىگفتند : حروف داراى وضع عام و موضوع له خاص است ولى مرحوم آخوند در مقابل مشهور ايستادگى كرد و فرمود : حروف داراى وضع عام و موضوع له عام مىباشند . آيا كسى كه موضوع له حروف را عام مىداند مىتواند به خودش اجازه دهد كه در باب بيع و نكاح و امثال اين‌ها موضوع له را خاص بداند ؟\r\n\r\n2 - نظريهء امام خمينى « دام ظلّه »\r\nامام خمينى « دام ظلّه » پس از ردّ كلام مرحوم آخوند ، مىفرمايد : راه حل اين است كه نه مسئله حمل اوّلى را مطرح كنيم و نه حمل شايع صناعى را ، بلكه ماهيت بيع را به‌صورت يك قضيهء تعليقيه بيان كنيم ، به اين نحو كه بگوييم : « البيع هو العقد الذي إذا وُجد في الخارج يكون صحيحاً » اين تعبير ، نه عنوان حمل اوّلى دارد و نه عنوان حمل شايع صناعى ، زيرا در حمل شايع صناعى ، مسألهء تعليق نيست بلكه مسئله اتّحاد وجودى و تنجّز اتحاد وجودى است . معناى عبارت اين است : « بيع » ، ماهيتى است كه وقتى در خارج ، وجود پيدا كرد ، متّصف به « صحيح » مىشود ، يعنى جملهء « إذا وجد في الخارج يكون صحيحاً » به عنوان قيد براى عقد است . آن‌وقت ، نفس اين عنوان ( العقد الذي إذا وجد في الخارج يكون صحيحاً ) ، عنوان كلّى است ولى در عين اين كه كلّى است فقط بر افراد صحيح ، انطباق پيدا مىكند زيرا مسئله را به‌صورت تعليق مطرح كرديم كه « إذا وجد في الخارج يكون صحيحاً » . ايشان مىفرمايد : مرحوم آخوند ، راهى ندارد جز اين كه مسئله را به اين صورت مطرح كند و بيع را اين گونه معنا كند .\r\n\r\n\r\n","description":"","footnote":"\r\n( 1 ) - مناهج الوصول إلى علم الاصول ، ج 1 ، ص 170 و 171 ، تهذيب الاصول ، ج 1 ، ص 87 و 88\r\n","page_name":" 226 ","page_number":226},
  {"content":"\r\n\r\nامام خمينى « دام ظلّه » سپس مىفرمايد : اگر مرحوم آخوند ، بيع را اين گونه كه ما معنا كرديم معنا كند اشكال ديگرى به ايشان وارد مىشود ، زيرا مرحوم آخوند در سخن اخيرشان فرمود : « بين عقلاء و شارع ، در معناى بيع ، اختلافى وجود ندارد بلكه اختلاف در ارتباط با افراد و مصاديق است » . امام خمينى « دام ظلّه » مىفرمايد : راهى كه ما گفتيم ، اين حرف مرحوم آخوند را باطل مىكند ، زيرا وقتى ما مسئله « إذا وجد في الخارج يكون صحيحاً » را به عنوان قيد براى ماهيت ذكر كرديم ، همان‌جا در معناى بيع بين عقلاء و شارع اختلاف است ، زيرا از شارع مىپرسيم : « شما بيع را چگونه معنا مىكنيد » ؟ مىفرمايد : « بيع ، عبارت از عقدى است كه اگر در خارج وجود پيدا كرد متّصف به صحت مىشود » . روشن است كه وقتى شارع مسئله « اتصاف به صحت » را مطرح مىكند « اتصاف به صحت نزد خودش » را درنظر دارد ، در نتيجه مسئله « بيع ربوى » از معناى بيع خارج مىشود از نفس همان ماهيتى كه « إذا وجدت في الخارج كانت صحيحة » خارج مىشود . به عبارت روشن‌تر : آيا شارع ، وقتى كه بيع را به « الماهية التى إذا وجدت في الخارج كانت صحيحة » معنا مىكند ، اين معنا ، بيع ربوى را مىگيرد و بعد شارع به عنوان استثناء آن را خارج مىكند يا اين كه معناى شارع براى بيع ، از ابتداى امر شامل بيع ربوى نمىشود ؟ بديهى است كه معناى شارع براى بيع ، از همان اوّل ، بيع ربوى را شامل نمىشود زيرا شارع مىگويد : « البيع هو الماهية التي إذا وجدت في الخارج كانت صحيحة » و اين « صحيحة » كه مىگويد ، « صحيحة » به‌نظر شارع است . پس نفس همين تعبير شامل بيع ربوى نمىشود . ولى عقلاء كه بيع را معنا مىكنند مىگويند :\r\n« البيع هو الماهية التي إذا وجدت في الخارج كانت صحيحة » مرادشان « صحيحة عند العقلاء » مىباشد و معنايى كه آنان براى بيع مىكنند شامل بيع ربوى هم مىشود . پس درست نيست كه ما بگوييم : شارع و عقلاء در معناى بيع اختلافى ندارند و اختلاف آنان در مصاديق است . خير اين گونه نيست ، اختلاف ميان عقلاء و شارع ، ريشه در معناى بيع دارد . در نتيجه ، امام خمينى « دام ظلّه » مىفرمايد : اگر مرحوم آخوند ، راه حلّ ما را\r\n\r\n","description":"","footnote":"","page_name":" 227 ","page_number":227},
  {"content":"\r\n\r\nبپذيرد - كه چاره‌اى هم جز آن ندارد - فرمايش اخير ايشان از بين خواهد رفت و اختلاف ميان عقلاء و شارع ، در ارتباط با معناى بيع خواهد شد نه در ارتباط با مصاديق . « 1 »\r\n\r\nبررسى كلام امام خمينى « دام ظلّه »\r\nدر دوره قبل ، اشكال ايشان بر مرحوم آخوند را پذيرفتيم ولى اكنون به‌نظر مىرسد اين اشكال بر مرحوم آخوند وارد نيست و كلام امام خمينى « دام ظلّه » داراى اشكال است . امام خمينى « دام ظلّه » فرمود : « اگر صحيح به حمل اوّلى در معناى بيع دخالت داشته باشد ، درست است كه معناى بيع ، كلّى مىشود و وضع عام و موضوع له عام مىشود ولى اشكال اين است كه ما وقتى كلمهء « بيع » و « اجاره » و . . . را مىشنويم ، عنوان « صحيح » و مفهوم آن به ذهن ما نمىآيد » . به‌نظر مىرسد اين اشكال وارد نيست زيرا مرحوم آخوند نمىخواهد بگويد :\r\n« مفهوم « صحيح » به عنوان حمل اوّلى در معناى بيع دخالت دارد » ، زيرا اگر ما بخواهيم مطلب را روى مفهوم « صحيح » پياده كنيم و بگوييم : « البيع هو العقد الصحيح » ، اجاره را چگونه معنا كنيم ؟ بايد بگوييم : « الإجارة هو العقد الصحيح » و « النكاح هو العقد الصحيح » پس آيا فرقى ميان اجاره و بيع و نكاح وجود دارد ؟ خير ، فرق ميان اين‌ها نيست . مرحوم آخوند ممكن است بگويد : عنوان صحيح مثل عنوان جنس است و اين جنس ، انواعى دارد كه يك نوع آن بيع صحيح است و معناى بيع صحيح اين است : « العقد المؤثر في ملكيّة العين » ، در اين صورت ، معناى بيع ، كلّى خواهد بود در نتيجه عنوان وضع عام و موضوع له عام محفوظ خواهد ماند و اشكال امام خمينى « دام ظلّه » دفع خواهد شد ، زيرا اشكال امام خمينى اين بود كه با شنيدن كلمهء\r\n\r\n\r\n","description":"","footnote":"\r\n( 1 ) - مناهج الوُصول إلى علم الاصول ، ج 1 ، ص 170 ، تهذيب الاصول ، ج 1 ، ص 87 و 88\r\n","page_name":" 228 ","page_number":228},
  {"content":"\r\n\r\nبيع ، مفهوم صحيح ، در ذهن ما نمىآيد . واقعاً هم همين‌طور است زيرا بيع را به « العقد المؤثر في ملكية العين » معنا كرديم و اين يك معناى كلّى است كه با شنيدن لفظ بيع ، در ذهن ما مىآيد . در اجاره نيز همين‌طور است اجاره يعنى « العقد المؤثر في ملكية المنفعة » و اين يك معناى كلّى است و نوع براى صحيح هم هست . درحقيقت ، مصداق براى صحيح است ولى نه مصداق به معناى وجود خارجى ، مثل انسان در ارتباط با حيوان يا انسان در ارتباط با جسم و جسم نامى است . انسان ، كلّى است ، حيوان هم كلّى است ولى انسان ، بخشى از دايرهء كلّى حيوان است . ما اگر اجاره را به‌معناى « العقد المؤثر في ملكية المنفعة » دانستيم ، كدام يك از اشكالاتى كه به مرحوم آخوند وارد شد ، متوجه اين كلام مىشود ؟ در اينجا ، هم عنوان وضع عام و موضوع له عام وجود دارد و هم وقتى كلمهء اجاره را مىشنويم عنوان كلّى « العقد المؤثر في ملكية المنفعة » به ذهن ما مىآيد . گويا امام خمينى « دام ظلّه » در ذهن مباركشان اين بوده كه قائلين به صحيح ، روى نفس كلمهء صحيح تكيه دارند لذا ايشان مسئله را مردّد مىكند بين اين كه آيا صحيح به حمل اوّلى ذاتى مقصود است يا صحيح به حمل شايع صناعى ؟ درحالىكه اينان روى نفس عنوان صحيح تكيه ندارند ولى درعين‌حال مىگويند : « بيع عبارت از آن عقد مؤثر در ملكيت است » و اگر عقدى فاسد شد و مؤثر در ملكيت نبود ، به‌نظر مرحوم آخوند ، بيع نخواهد بود . اين معنا علاوه بر اين كه در كلام خود مرحوم آخوند داراى مؤيّد است ، دو اشكال ذكرشده نيز به آن وارد نخواهد بود . امّا مؤيد آن اين است كه مرحوم آخوند وقتى مقدمهء اختلاف عقلاء و شرع را ذكر مىكند ، مىفرمايد : چه مانعى دارد كه بگوييم : عقلاء و شارع مىگويند : « العقد المؤثر لأثر كذا » و هيچ كلمهء « صحيح » را مطرح نمىكند نه به عنوان حمل اوّلى و نه به عنوان حمل شايع صناعي . و نيز دو اشكال مطرح شده ، به اين معنا وارد نخواهد بود زيرا :\r\n\r\n","description":"","footnote":"","page_name":" 229 ","page_number":229},
  {"content":"\r\n\r\nاوّلًا : ما بيع را به « العقد المؤثر في ملكية العين » معنا كرديم و اين يك معناى كلّى است كه در آن اشاره‌اى به خصوصيات و افراد نشده است . همان‌طور كه عنوان « العقد » يك عنوان كلّى است ، عنوان « المؤثر في ملكية العين » نيز عنوان كلّى است ولى دايرهء عقد را مضيّق مىكند ، مثل « الإنسان العالم » كه در آن ، توصيف ، عنوان را از كلّيت خارج نمىكند بلكه دايرهء كلّى را مضيّق و محدود مىكند . لذا عنوان وضع عام موضوع له عام در ما نحن فيه سر جاى خود محفوظ است و ديگر تغييرى بين باب معاملات و عبادات به‌وجود نمىآيد و همان‌طور كه صلاة ، يك معناى كلّى دارد ، بيع و اجاره و نكاح نيز داراى معناى كلّى مىباشند . ثانياً : با اين معنا ، اختلافى كه ميان شارع و عقلاء وجود دارد ، اختلاف در مصاديق خواهد بود ، همان‌طور كه مرحوم آخوند فرمود ، زيرا در اين صورت ، شارع و عقلاء در معناى كلّى بيع اتفاق نظر دارند و هر دو ، بيع را به « العقد المؤثر في ملكية العين » معنا مىكنند ولى در مقام تطبيق و مقام توجه به مصاديق ، بين شارع و عقلاء اختلاف است . شارع ، عقد ربوى را مؤثر در ملكيت نمىداند ولى عقلاء آن را - مانند ساير مصاديق بيع - مؤثر در ملكيت مىدانند . در نتيجه ، اشكال امام خمينى « دام ظلّه » بر مرحوم آخوند وارد نخواهد بود .\r\n\r\nتحقيق در ارتباط با موضوع له الفاظ معاملات\r\nهمان گونه كه در بحث‌هاى گذشته مطرح شد نظر مرحوم آخوند اين است كه بين باب معاملات و عبادات فرقى وجود ندارد و همان‌طور كه موضوع له در عبادات ، خصوص صحيح است در معاملات نيز به‌همين‌صورت است . بيع ، براى معناى صحيح وضع شده است يعنى براى سببى كه واقعاً در ملكيت مبيع تأثير كند و به عبارت ديگر : بيع ، به معناى سببى است كه در ترتّب مسبّب مؤثر باشد . امّا اگر بيعى و سببى به‌صورت فاسد واقع شود ، اين حقيقتاً بيع نخواهد بود ، اگرچه مجازاً به آن بيع\r\n\r\n","description":"","footnote":"","page_name":" 230 ","page_number":230},
  {"content":"\r\n\r\nگفته مىشود . اين مسئله - كه آيا موضوع له الفاظ معاملات چيست ؟ - نياز به تحقيق دارد . ما مسئله را به‌صورت ترديد مطرح كرديم و گفتيم : اگر الفاظ معاملات ، براى مسبّبات وضع شده باشند ديگر جاى نزاع صحيح و اعمّ نيست زيرا مسبّبات ، صحيح و فاسد ندارند ، مسبّبات ، امرشان داير بين وجود و عدم است و اين‌طور نيست كه در حالت وجود ، گاهى به‌صورت صحيح و گاهى به‌صورت فاسد واقع شوند . و اگر الفاظ معاملات ، براى اسباب وضع شده باشند در اين صورت نزاع صحيح و اعم جريان دارد و ما بايد در ابتداى بحث ، همين مسئله را روشن كنيم . مرحوم شيخ انصارى در اوّل كتاب بيع فرموده است : آنچه متبادر از معناى لفظ « بيع » و موافق با لغت است اين است كه « بيع » ، از مقولهء لفظ نيست بلكه از مقولهء معناست . « 1 » به‌عبارت روشن‌تر : اگر ما بگوييم : « بيع » براى اسباب وضع شده است ، « بيع » ، از مقولهء لفظ خواهد شد زيرا سبب مهمّ ، همان ايجاب و قبول است ، اگرچه معاطات هم جانشين ايجاب و قبول است ولى اساس كار روى همان ايجاب و قبول است كه ما از آن به « عقد » تعبير مىكنيم . « عقد » از مقولهء لفظ است . « عقد » عبارت از لفظ « بعت » و لفظ « اشتريت » است . لذا اگر بيع براى سبب وضع شده باشد بايد ما بيع را در رابطه با الفاظ بررسى كنيم . همان‌طور كه كلمهء « ايجاب » و « قبول » و « عقد » از مقولهء لفظ مىباشند بايد « بيع » را هم در رديف آنها از مقولهء لفظ بدانيم . درحالىكه وقتى انسان كلمهء « بيع » را مىشنود ، لفظى به ذهن او نمىآيد بلكه امرى از مقولهء معنا به ذهن انسان تبادر مىكند . حقّ ، همين چيزى است كه شيخ انصارى رحمه الله بيان كرده است كه متبادر از « بيع » ، امرى از مقولهء معناست . همان‌طور كه متبادر از كلمهء « انسان » يك ماهيت و يك\r\n\r\n\r\n","description":"","footnote":"\r\n( 1 ) - المكاسب ، ص 79\r\n","page_name":" 231 ","page_number":231},
  {"content":"\r\n\r\nمعناست . و همان‌طور كه در باب عبادات اين گونه است . آيا كسى مىتواند توهّم كند كه معناى « صلاة » از مقولهء لفظ باشد ؟ خير ، صلاة ، لفظى است كه حاكى از چيزى است كه آن چيز از مقولهء معناست . علاوه بر تبادر ، لغت نيز اين گونه معنا كرده است . مرحوم شيخ انصارى از فيّومى در كتاب مصباح المنير نقل مىكند كه ايشان « بيع » را به « عقد » معنا نمىكند و نمىگويد : « البيع هو لفظ » ، بلكه مىگويد : « البيع مبادلة مال بمال » « 1 » تبادل مالى به مال ديگر ، جانشين كردن مالى را به مال ديگر . اين مبادله ، يك امر معنوى است اگرچه سبب آن ، لفظ باشد ولى لفظ ، به عنوان سبب مطرح است و بيع ، عبارت از لفظ نيست ، عبارت از سبب نيست ، بلكه ، بيع ، عبارت از مسبّب است كه در مصباح المنير به « مبادلة مالٍ بمالٍ » تعبير شده است و اگر مىخواستند « بيع » را به عنوان لفظ مطرح كنند بايد مىگفتند : « البيع هو قول بعت و اشتريت » يا بگويند : « البيع هو عقد كذائي » كه خود كلمهء « عقد » ، دلالت بر امرى مىكند كه از مقولهء لفظ است ، ولى مصباح المنير عبارتى را گفته كه عبارت اخرى از نقل و انتقال و تمليك و تملّك - كه از مقولهء معنا هستند - مىباشد . لذا در اين مرحله از بحث ، ظاهر اين است كه عناوين و الفاظ معاملات ، ربطى به اسباب ندارد بلكه براى مسبّبات وضع شده و اگر براى مسبّبات وضع شده باشد ، از نزاع صحيحى و اعمّى خارج خواهد بود ، يعنى ديگر ما نمىتوانيم بگوييم : « بيع صحيح و بيع فاسد » و اگر يك چنين تعبيرى كرديم ، مجازاً كلمهء « بيع » را در مسبّب استعمال كرده‌ايم ، سبب مىتواند اتصاف به صحت و فساد پيدا كند . ولى مسبّب ، امرش داير بين وجود و عدم است . حال اگر از اين مرحله تنزّل كرديم و معتقد شديم كه الفاظ معاملات براى اسباب وضع شده‌اند ، براى چيزهايى كه در آنها صحّت و فساد جريان دارد وضع شده‌اند آيا در اينجا همان نظر مرحوم آخوند را بايد اختيار كنيم كه بگوييم : بيع ، براى سببِ صحيح ،\r\n\r\n\r\n","description":"","footnote":"\r\n( 1 ) - المكاسب ، ص 79\r\n","page_name":" 232 ","page_number":232},
  {"content":"\r\n\r\nوضع شده است ؟ ، همان گونه كه ايشان در عبادات هم صحيحى شدند . خير ، ما نيز همان گونه كه در عبادات اعمّى شديم ، اينجا نيز اعمّى مىشويم ، زيرا يكى از ادلّه‌اى كه ما در عبادات ذكر كرديم كلّى بود و اختصاص به باب عبادات نداشت . خلاصهء آن دليل ، اين است كه غرض واضع از وضع ، عبارت از تفهيم و تفهّم با سهولت است ، يعنى علت اين كه الفاظ را به عنوان حكايت از معانى مطرح كردند ، اين بود كه ملاحظه كردند اگر بخواهند با اشاره و امثال آن ، مقاصد را تفهيم و تفهّم كنند ، با مشكلاتى مواجه مىشوند ، لذا براى اين كه انسان ، زودتر بتواند مقاصد خود را تفهيم كند و مخاطب هم زودتر به مطالب انسان پى ببرد مسئله الفاظ را مطرح كرده و آنها را به عنوان دالّ بر معانى و حاكى از معانى قرار دادند اگرچه بين الفاظ و معانى ، تباين وجود داشت . حال در ارتباط با مركّبات ، خصوصيتى مطرح است كه - با توجه به غرض از وضع - ما را هدايت مىكند به اين كه بگوييم : وضع ، براى اعم از صحيح و فاسد است و آن خصوصيت اين است كه يك امر مركّب ذات الأجزاء - مخصوصاً اگر شرايطى هم در كنار اين اجزاء مطرح باشد - اين‌طور نيست كه در خارج ، هميشه واجد اجزاء و شرايط باشد بلكه چه‌بسا در اكثر موارد وقوعش در خارج ، به‌صورت ناقص تحقّق پيدا مىكند ، زيرا تا وقتى همهء اجزاء و شرايط نباشند اين مركب تحقّق پيدا نمىكند . زمانى كه واضع در مقابل يك چنين مركّبى قرار مىگيرد و مىخواهد لفظى را براى آن وضع كند و هدفش از وضع ، سهولت تفهيم و تفهّم است و ازطرفى به اين معنا توجّه دارد كه نياز استعمالى در موارد ناقص - به خاطر فقدان جزء يا شرط ، چه به‌صورت عمدى و چه به‌صورت سهوى - بيشتر از موارد كامل است و اگر لفظ را براى خصوص واجد جميع اجزاء و شرايط وضع كند نياز استعمالى نسبت به موارد زيادى كه خللى در مركب پيدا شده ، بدون پاسخ مىماند . به‌عبارت ديگر : مخترعى اتومبيلى را اختراع مىكند ، اتومبيل ، يك مجموعهء مركّب است كه داراى صدها جزء است و شرايط خاصى هم دارد كه هر جزئى با خصوصيتى بايد همراه باشد . حال مىخواهد براى اين مجموعهء مركّب ، نام‌گذارى كند ، اگر بگويد :\r\n\r\n","description":"","footnote":"","page_name":" 233 ","page_number":233},
  {"content":"\r\n\r\nمن كلمهء اتومبيل را براى اين مجموعه‌اى كه داراى تمام اجزاء و شرايط معتبر در آن باشد - و حتّى يك جزء يا يك شرط كمبود نداشته باشد - وضع كردم . از ايشان سؤال مىشود : اگر اين اتومبيل واجد همهء اجزاء و شرايط حركت كرد و پس از مقدارى حركت يكى از اجزاء آن از بين رفت يا فلان شرط آن منتفى شد ، اين شخص نياز استعمالى دارد كه لفظى را در اين مورد به كار ببرد و اين نياز استعمالى ، مواردش خيلى زياد است ، اگر هدف شما سهولت تفهيم و تفهّم است ، ديگر چه معنا دارد كه اتومبيل را براى خصوص آن واجد جميع اجزاء و شرايط وضع كنيد ؟ پس نيازهاى استعمالى در مورد فقدان جزء يا فقدان شرط ، چگونه بايد جواب داده شود ؟ آيا آنجا تفهيم و تفهّم به سهولت مطرح نيست ؟ آيا آنجا غرض از وضع نمىتواند پياده شود ؟ يا اين كه همان‌طورى كه غرض از وضع اقتضا كرده كه براى اين اختراع ، نامى به عنوان اتومبيل گذاشته شود ، همان‌طور غرض از وضع اقتضا كرده كه در موارد كمبود بعضى از اجزاء و شرايط هم همين لفظ به كار رود تا تفهيم و تفهّم با سهولت انجام گيرد . در باب عبادات گفتيم : عبادات ، اين گونه نيست كه هميشه واجد جميع اجزاء و شرايط باشند . اگر هم واقع شود نسبت به شخص عالم ملتفت متوجه واقع مىشود ولى در بسيارى از موارد ، انسان ، عالم نيست و ملتفت نيست و چه‌بسا يك جزء يا شرطى را فراموش مىكند . اينجا نياز استعمالى دارد بيايد بگويد : اين نمازى كه من خواندم و مثلًا سوره را فراموش كردم اينجا چه عنوانى به اين عملم بدهم آيا « صلاة » را مجازاً استعمال كند ؟ چرا مجازاً استعمال كند ؟ مگر اصل وضع « صلاة » براى اين مركب ، به‌منظور تفهيم و تفهّم به سهولت نبود ؟ همين هدف ، اقتضا مىكند كه كلمهء « صلاة » براى معناى اعمّ وضع شود تا گاهى اوقات صحيحاً واقع شود و گاهى اوقات فاسداً و در هر دو كلمهء « صلاة » به كار رود ، و آن شخص عامى كه بعضى از اجزاء را فراموش كرده ، بگويد : « من نماز خواندم ولى سوره را فراموش كردم » و موارد زيادى كه اين مشكلات پيش مىآيد . لذا با توجه به غرض از وضع و جنبهء عقلائى مسئله ، ما بايد بگوييم : لفظ « صلاة » مثل همين الفاظ متداوله در اين مخترعات و مركبات ، براى اعم وضع شده\r\n\r\n","description":"","footnote":"","page_name":" 234 ","page_number":234},
  {"content":"\r\n\r\nاست . آيا كسى مىتواند در مورد مخترعات بگويد : اتومبيلى كه ده جزئش را از دست داده ، عنوان اتومبيل عوض شده و اگر به آن اطلاق شود مجاز است ؟ اگر كسى چنين تعبير كند چه‌بسا مورد تمسخر واقع شود . مسألهء وضع ، يك مسألهء عقلائى است ، همان‌طور كه عقلاء در مورد اختراعات خود اين گونه برخورد مىكنند در مورد عبادات و معاملات نيز به‌همين‌صورت است . اگر بيع ، براى اسباب وضع شده باشد ، اسبابْ مركّبند ، داراى اجزائند و در كنار اين اجزاء ، شرايطى وجود دارد ، ايجاب بايد مقدّم بر قبول باشد ، مثلًا به لفظ عربى باشد ، و - برفرض - به‌صورت ماضى باشد و ساير شرايطى كه معتبر است . وقتى مىخواهند لفظ « بيع » را براى يك چنين مركّبى وضع كنند ، غرض و هدف وضع اقتضاء مىكند كه در مقام وضع ، بيع را براى سبب واجد همهء اجزاء و شرايط وضع نكنند بلكه همان‌طور كه سبب واجد جميع شرايط ، حقيقتاً بيع است ، سببى هم كه كمبودى دارد ، حقيقتاً بيع است . لذا اين دليل كه در باب عبادات اقامه شد و اقتضا كرد ما آنجا قول به اعمّ را اختيار كنيم ، همان دليل در اينجا همين اقتضا را دارد و حكم مىكند به اين كه اگر لفظ « بيع » براى اسباب وضع شده باشد بايد براى اعم از صحيح و فاسد وضع شده باشد . اشكال : مهم‌ترين چيزى كه در مقابل حرف ما مطرح كرده‌اند كه درحقيقت به عنوان تأييدى از حرف مرحوم آخوند مىشود اين است كه گفته‌اند : در كتاب اقرار ، اگر مثلًا زيد نزد حاكم اقرار كرد كه خانه‌اش را به عَمرو فروخته است ، آيا حاكم از او توضيح مىخواهد ؟ آيا حاكم مىگويد : شما به يك معناى اعمّ اقرار كرديد زيرا « بيع » - به‌صورت حقيقى - هم در صحيح استعمال مىشود و هم در فاسد و شما توضيح دهيد كه آيا خانهء خود را به بيع صحيح منتقل كرديد يا به بيع فاسد ؟ اگر « بيع » براى اعمّ وضع شده باشد بايد حاكم از اقراركننده توضيح بخواهد در حالى كه فقهاء مىگويند : حاكم شرع ، توضيح نمىخواهد و به مجرّد اقرار ، حكم مىكند كه زيد بايد خانه را به عَمرو تحويل دهد و خانه ملك عَمرو است . آيا اين مطلب ، دليل بر اين نيست كه « بيع » براى صحيح وضع\r\n\r\n","description":"","footnote":"","page_name":" 235 ","page_number":235},
  {"content":"\r\n\r\nشده است ؟ اين مهم‌ترين چيزى است كه مثل مرحوم آخوند مىتواند به آن تمسك كند . جواب : اين حرفها منافاتى با قول اعمّى ندارد . براى روشن شدن مطلب ، ابتدا بايد به مقدّمهء زير توجّه شود : اعمّى كه قائل به اعمّ است و مىگويد « بيع » براى اعمّ وضع شده است ، معنايش اين نيست كه هرجا لفظ « بيع » استعمال مىشود همان معناى اعمّ اراده شده است ، بلكه شايد « بيع » را استعمال كنند و خصوص صحيح را اراده كنند ولى به اين صورت كه آن معناى اعم را منطبق بر صحيح كنند ، يعنى نظر متكلّم ، خصوص بيع صحيح باشد ولى نه به‌صورتى كه لفظ « بيع » را در خصوص صحيح استعمال كرده باشد ، اين مستلزم مجازيت است . بلكه « بيع » را در همان اعمّ استعمال كرده ولى قرينه‌اى اقامه كرده بر انطباق اين معناى اعمّ بر خصوص بيع صحيح ، همان گونه كه اعمّى گاهى « بيع » را در اعمّ استعمال مىكند ولى قرينه‌اى اقامه مىكند بر انطباق اين معنا بر خصوص بيع فاسد نه اين كه لفظ « بيع » را در خصوص فاسد استعمال كند زيرا اين مستلزم مجازيت است . پس درحقيقت ، اعمّى يك نوع استعمال و سه نوع اراده دارد : يك وقت كلمهء « بيع » را مىگويد و همان معناى اعمّ را اراده مىكند . و گاهى كلمهء « بيع » را مىگويد و خصوص صحيح را اراده مىكند ، اما به كيفيت انطباق « بيع » بر خصوص صحيح . و گاهى كلمهء « بيع » را مىگويد و خصوص فاسد را اراده مىكند ، ولى به كيفيت انطباق « بيع » بر خصوص فاسد . وقتى اين مقدّمه روشن شد ، در باب اقرار نيز همين حرف را مىزنيم و مىگوييم : كسى كه اقرار مىكند به اين كه خانه‌اش را به عَمرو فروخته است ، خصوصاً اگر اقرار نزد حاكم باشد ، لفظ بيع را در معناى اعمّ استعمال كرده ولى قرينه‌اى اقامه كرده كه اين لفظ اعم ، منطبق بر خصوص صحيح باشد و آن قرينه اين است كه اگر اين اقرار بخواهد از لغو بودن خارج شود ظاهرش اين است كه مىخواهد يك واقعيتى را بيان كند ، يك امر منشأ اثر را بيان كند ، در اين صورت ، كسى كه نزد حاكم اقرار كند كه خانه‌اش را به\r\n\r\n","description":"","footnote":"","page_name":" 236 ","page_number":236},
  {"content":"\r\n\r\nبيع فاسد به عَمرو فروخته است حاكم مىگويد : مگر تو بيكارى كه مىآيى يك مسألهء لغو و بىارزش را مطرح مىكنى ؟ اقرار به اين كه خانه را به بيع فاسد فروخته‌اى منشأ اثر نيست . ظاهر اقرار اين است كه مىخواهد موضوعِ منشأ اثرى را بيان كند ، و روشن است كه موضوع منشأ اثر ، بيع صحيح است و اگر اقرار به بيع صحيح باشد اين اقرارى است كه در مورد آن گفته‌اند : « إقرار العقلاء على أنفسهم جائز » . « 1 »\r\n\r\nثمرهء بحث صحيح و اعمّ در باب معاملات\r\nدر بحث عبادات گفتيم : اگر كسى صحيحى شود ، در موارد شك در جزئيت و شرطيت ، نمىتواند به اطلاقات تمسك كند . اگر كسى شك كند كه آيا سوره براى نماز ، جزئيت دارد يا نه ؟ نمىتواند براى نفى جزئيت آن به اطلاق ( أقيموا الصلاة ) تمسك كند ، هرچند مقدمات حكمت هم تمام باشد زيرا با فرض اعتقاد به قول صحيحى ، اين شخص ، شك دارد كه آيا به نماز بدون سوره ، عنوان « صلاة » اطلاق مىشود يا نه ؟ و تمسك به اطلاق در جايى امكان دارد كه اصل عنوان مطلق آن محرز و مسلّم باشد .\r\nدر مسئله « أعتق رقبةً » دو نوع شك ممكن است پيش بيايد : يك وقت شك داريم كه آيا قيد ايمان ، مدخليت دارد يا نه ؟ اينجا اگر مقدّمات حكمت وجود داشته باشد ، جاى تمسك به اطلاق است . و يك‌وقت در حرّ بودن و عبد بودن انسانى شك مىكنيم و نمىدانيم كه آيا حرّ است يا عبد . در اين صورت نمىتوانيم به اطلاق « أعتق رقبة » تمسك كنيم زيرا ما در مورد اين شخص ، عنوان مطلق را احراز نكرده‌ايم و تمسك به اطلاق در جايى است كه عنوان مطلق را احراز كرده باشيم ولى در ارتباط با قيودش ترديد داشته باشيم . بنابراين صحيحى در مورد شك در جزئيت و شرطيت نمىتواند به اطلاقات\r\n\r\n\r\n","description":"","footnote":"\r\n( 1 ) - وسائل الشيعة : ج 16 ، ص 133 ( باب 3 من كتاب الإقرار ، ح 2 ) .\r\n","page_name":" 237 ","page_number":237},
  {"content":"\r\n\r\nتمسك كند ولى اعمّى مىتواند چنين كارى را انجام دهد ، زيرا اعمّى ، عنوان « صلاة » را موضوع براى اعم مىداند و براى او محرز است كه « صلاة » ، خواه سوره داشته باشد و خواه نداشته باشد ، عنوان « صلاة » برآن منطبق است ولى حالا شك مىكند كه آيا سوره مدخليت دارد يا نه ؟ اينجا به اطلاق ( أقيموا الصلاة ) تمسك مىكند و با اين تمسك به اطلاق ، جزئيتِ سوره ، از بين مىرود و اين ثمرهء مهمى بود كه بر بحث صحيح و اعم در عبادات مترتب بود . ولى آيا در باب معاملات چگونه است ؟ در ابتدا ممكن است به ذهن انسان بيايد كه فرقى بين باب عبادات و معاملات وجود ندارد و ( أحلّ اللَّه البيع ) مثل ( أقيموا الصّلاة ) است ، لذا در باب معاملات هم اگر كسى در شرطيت چيزى نسبت به بيع شك كند ، در صورتى كه صحيحى باشد نمىتواند به اطلاق ( أحلّ اللَّه البيع ) تمسك كند و اگر اعمّى باشد مىتواند تمسك كند .\r\nلذا بر شهيد اوّل رحمه الله به‌همين‌صورت اشكال كرده‌اند . شهيد اوّل رحمه الله فرموده است : « ما معتقديم الفاظ عبادات و معاملات براى خصوص صحيح وضع شده است ولى در مورد عبادات ، مسئله « حجّ » را استثناء مىكنيم و آن را موضوع براى اعمّ از صحيح و فاسد مىدانيم » . علت استثناى « حجّ » اين است كه ما در تمامى عبادات فاسد ، هيچ عبادت فاسدى را پيدا نمىكنيم كه با فرض فسادش ، اتمام آن واجب باشد . اگر كسى در وسط « نماز » فهميد نمازش فاسد است ، اتمام نماز براى او واجب نيست . همچنين است در مورد « روزه » ولى در باب « حجّ » اين گونه نيست . اگر كسى در وسط « حجّ » ، حجّش فاسد شد ، حقّ ندارد « حجّ » را رها كند بلكه لازم است « حجّ » را به آخر برساند و در سال بعد ، اين « حجّ » را اعاده كند . لذا خصوصيتى كه در باب حجّ است لزوم اتمام و وجوب اكمال آن است . شهيد رحمه الله مىفرمايد : اين خصوصيت ، اقتضا كرده است كه ما در باب « حجّ » قائل به وضع براى اعمّ شويم ، لذا فاسدش هم مأمور به است ولى همهء معاملات و ساير عبادات براى صحيح وضع شده‌اند . « 1 »\r\n\r\n\r\n","description":"","footnote":"\r\n( 1 ) - القواعد و الفوائد في الفقه و الاصول العربية ، قاعدة 42 ، فائدة 2\r\n","page_name":" 238 ","page_number":238},
  {"content":"\r\n\r\nبه ايشان اشكال شده شما كه در باب معاملات نيز - مانند عبادات - صحيحى هستيد پس چرا در باب معاملات ، به اطلاقات تمسك مىكنيد ؟ چرا به اطلاق ( أحلّ اللَّه البيع ) و ( أوفوا بالعقود ) و ( تجارة عن تراض ) و اطلاق ساير ادلّه‌اى كه در باب معاملات وارد شده تمسّك مىكنيد ؟ در حالى كه صحيحى نمىتواند به اين اطلاقات تمسك كند همان گونه كه در باب عبادات نمىتوانست چنين تمسّكى داشته باشد . پس آنچه در ابتداى نظر به ذهن مىآيد اتّحاد مسألهء عبادات و معاملات در ارتباط با ترتّب ثمره است در نتيجه صحيحى در هيچ‌كدام نمىتواند به اطلاقات تمسك كند و اعمّى مىتواند . ولى آيا واقعيت مسئله به‌همين‌صورت است ؟ واقعيت امر اين است كه در باب معاملات ، خصوصيتى وجود دارد كه ما نمىتوانيم ترتب ثمره را - به آن نحو كه در عبادات گفتيم - مطرح كنيم ، آن خصوصيت اين است كه در ( أقيموا الصلاة ) ، اگرچه « صلاة » ، موضوع است و متعلّق است ولى در عين حال ، « صلاة » يك موضوع عرفى نيست بلكه موضوعى شرعى است خواه قائل به حقيقت شرعيه باشيم يا قائل نباشيم . به‌هرحال ، ما نمىتوانيم « صلاة » را به عنوان يك موضوع عقلائى و عرفى مطرح كنيم . « صلاة » چيزى است كه به شارع ربط دارد لذا به حسب اصطلاح ، از « صلاة » و امثال آن به « موضوعات مستنبطه » تعبير مىشود ، يعنى موضوعاتى كه خود مجتهد بايد از ادلّهء شرعيه ، نفس موضوع را استنباط كند و به دست آورد كه مثلًا « صلاة » چيست ؟ و چه خصوصياتى در آن معتبر است . در نتيجه در مورد عبادات - به‌لحاظ اين كه ارتباط مستقيم با شارع دارد و عرف ، دخالتى در اين عناوين ندارد - بين صحيحى و اعمّى فرق به‌وجود مىآيد و ثمرهء نزاع روشن مىشود .\r\nدر مورد شك در جزئيت سوره ، صحيحى نمىتواند به ( أقيموا الصلاة ) تمسك كند ولى اعمّى مىتواند . امّا در باب معاملات ، مثل ( أحلّ اللَّه البيع ) ما اينجا يك حكمى داريم كه فاعلش خداوند است و يك موضوع داريم بنام « البيع » ولى آيا مراد از اين « البيع » ،\r\n\r\n","description":"","footnote":"","page_name":" 239 ","page_number":239},
  {"content":"\r\n\r\n« بيع شرعى » است يا « بيع عرفى و عقلائى » ؟ ما دو دليل داريم بر اين كه مراد از « البيع » در ( أحلّ اللَّه البيع ) عبارت از « بيع عرفى » است نه « بيع شرعى » . دليل اوّل : شما مگر نمىگوييد : در آن دسته از عناوين موضوعات كه به عرف ارتباط دارد و موضوعات مستنبطه نيست ، بايد به عرف مراجعه كرد ؟ اگر شارع فرمود :\r\n« الدّم نجس » وقتى از شما سؤال كنند « الدم » چيست ؟ خواهيد گفت : چيزى است كه عرف به آن « دم » مىگويد . و اگر گفتند : خمرى كه در « الخمر حرام » موضوع براى حكم قرار گرفته چيست ؟ خواهيد گفت : چيزى است كه عرف آن را « خمر » بنامد . اگر در مورد خمر و دم و امثال اين‌ها اين مسئله را پياده مىكنيد ، چرا در مورد « بيع » ، اين حرف را نمىزنيد ؟ ( أحلّ اللَّه البيع ) چه خصوصيتى دارد كه اين معنا در آن پياده نشود ؟ مگر « بيع » معناى عقلائى ندارد مگر معناى عرفى ندارد ؟ در ( أقيموا الصلاة ) نمىتوانيد اين معنا را پياده كنيد زيرا عرف و عقلاء ، به « صلاة » و معناى آن آشنا نيستند ولى در ( أحلّ اللَّه البيع ) - بعد از آنكه « بيع » ، يك موضوع عقلائى و عرفى است - چاره‌اى نداريد كه همانند « الخمر حرام » و « الدم نجس » برخورد كنيد يعنى بگوييد : مراد از « بيع » در اين آيهء شريفه « بيع عرفى » و « بيع عقلائى » است . دليل دوّم : شما كه احتمال مىدهيد مقصود از « بيع » در ( أحلّ اللَّه البيع ) ، « بيع شرعى » است ، ما از شما سؤال مىكنيم كه مراد از « بيع شرعى » چيست ؟ خواهيد گفت : « بيع شرعى آن بيعى است كه خدا آن را امضا كرده است » اگر چنين باشد معناى ( أحلّ اللَّه البيع ) اين مىشود كه « أحلّ اللَّه البيع الّذي أحلّه اللَّه » يعنى خداوند امضا كرده آن بيعى را كه امضا كرده است . و اين مسئله ، تحصيل حاصل است و ممتنع است كه ما يك چنين معنايى را در اينجا پياده كنيم . چون معناى « أحلّ » عبارت از « حلّيت تكليفيه » نيست . « أحَلَّ » به معناى « امضاء و إنفاذ » است . به معناى « حكم وضعى » است . آن‌وقت آيا مىتوان گفت : خداوند ، امضا كرده است آن بيعى را كه امضا كرده است ؟ لذا ما با استناد به اين دو دليل ، چاره‌اى نداريم جز اين كه « بيع » در ( أحلّ اللَّه\r\n\r\n","description":"","footnote":"","page_name":" 240 ","page_number":240},
  {"content":"\r\n\r\nالبيع ) را « بيع عقلائى و عرفى » معنا كنيم . يعنى اين آيهء شريفه - به عنوان قاعده - معنايش اين است كه درحقيقت ، خداوند مىخواهد بفرمايد : هر چيزى كه نزد عقلاء « بيع » ناميده مىشود ، مورد امضاى خداوند است . « 1 » حال كه معناى « بيع » اين گونه شد ، آيا صحيحى و اعمّى ، در ارتباط با ( أحلّ اللَّه البيع ) چه موضعى مىتوانند بگيرند ؟ مسئله داراى سه صورت است ، در يك صورت ، هم صحيحى و هم اعمّى مىتوانند به اطلاق ( أحلّ اللَّه البيع ) تمسك كنند و در يك صورت ، هيچ‌كدام از آنان نمىتوانند به اطلاق تمسك كنند . و در صورت سوّم ، اعمّى مىتواند به اطلاق تمسك كند ولى صحيحى نمىتواند و درحقيقت ثمرهء نزاع در همين صورت اخير مشخص مىشود و همين هم كفايت مىكند براى ترتب ثمره و اين كه نزاع در باب معاملات خالى از ثمرهء نباشد . صورت اوّل : صورتى است كه هر دو طرف مىتوانند به اطلاق تمسك كنند و آن جايى است كه آن چيزى كه شك در اعتبارش وجود دارد ، چيزى است كه وجود و عدمش ، لطمه‌اى به « بيع عرفى » نمىزند يعنى اين امر مشكوك الاعتبار - از نظر شارع - در نظر عرف وضع روشنى دارد و مىدانيم كه اين امر ، وجود داشته باشد يا نداشته باشد ، صحت عرفيهء « بيع » محفوظ است . مثل اين كه ما احتمال دهيم شارع در الفاظ « بيع » عربيّت را معتبر دانسته است و چيزى نداريم كه ابتداءً جلوى اين احتمال را بگيرد . در اينجا وقتى مسألهء عربيّت را با عرف در ميان مىگذاريم مىبينيم براى عرف هيچ فرقى نمىكند كه عربى باشد يا غير عربى . اين همه عقلاى عالم هستند كه\r\n\r\n\r\n","description":"","footnote":"\r\n( 1 ) - البته اين به‌صورت قاعده است و ما در بحثهاى آينده خواهيم گفت كه اگر چيزى به عنوان قاعده مطرح شد ، معنايش اين نيست كه هيچ مخصّصى ندارد بلكه ممكن است افرادى به عنوان تخصيص يا شبه تخصيص از آن خارج شوند ، مثل « أكرم كلّ عالم » كه ممكن است به‌وسيلهء « لا تكرم زيداً العالم » تخصيص بخورد ، ولى عروض تخصيص ، معنايش اين نيست كه اين قاعده ، عنوان قاعده بودن را از دست داده است .\r\n","page_name":" 241 ","page_number":241},
  {"content":"\r\n\r\nداراى لغات مختلف و زبان‌هاى مختلف مىباشند و به زبان‌هاى خودشان ايجاب و قبول را واقع مىسازند و قراردادهاى معاملى امضا مىكنند و اين گونه نيست كه همهء عقلاى عالم خود را تابع لغت عرب ببينند . در اينجا - كه شك در اعتبار عربيت از نظر شارع مىشود - اعمّى مىتواند به اطلاق ( أحلّ اللَّه البيع ) تمسك كند و اعتبار عربيت از نظر شارع را نفى كند . صحيحى هم مىگويد : موضوعِ ( أحلّ اللَّه البيع ) « البيع الصحيح العرفى » است و من يقين دارم كه بيع بدون عربيت ، صحت عرفيه دارد . در اين صورت به اطلاق ( أحلّ اللَّه البيعَ ) تمسك مىكند و مىگويد : نزد شرع هم ، عربى بودن ، شرط نيست . صورت دوّم : جايى است كه هيچ‌كدام از صحيحى و اعمّى نمىتوانند به اطلاق تمسك كنند و ما نظير اين را در باب عبادات مطرح كرديم . در آنجا گفتيم : اعمّى در موارد شك در جزئيت اجزاء معمولى ، مىتواند به اطلاق ( أقيموا الصلاة ) تمسك كند ولى اگر در ركنيت چيزى شك داشته باشد و اركان را داخل در موضوع له بداند ، نمىتواند به اطلاق ( أقيموا الصلاة ) تمسك كند . همان گونه كه صحيحى نمىتوانست تمسك كند . حال اگر در باب معاملات احتمال دهيم فلان خصوصيت جنبهء ركنيت دارد ، معناى ركنيتِ يك چيز در باب معاملات اين است كه با نبودن آن چيز ، عنوان معامله - حتى بنا بر قول اعمّى « 1 » - تحقّق پيدا نمىكند . در اين صورت هم دست صحيحى از ( أحلّ اللَّه البيع ) كوتاه است و هم دست اعمّى ، زيرا هر دو ، احتمال مىدهند كه با نبودن اين شىء مشكوك الركنيه ، اصلًا عنوان بيع تحقّق پيدا نكند و عنوانى كه موضوع براى « أحلّ » قرار گرفته ، احراز نشود ، و ما گفتيم : در تمسك به اطلاق ، بايد نفس عنوان مطلق ، احراز شود و با شك در عنوان مطلق ، تمسك به اطلاق جايز نيست . صورت سوّم : جايى است كه درحقيقت ، ثمرهء بين قول صحيحى و قول اعمّى در\r\n\r\n\r\n","description":"","footnote":"\r\n( 1 ) - زيرا اعمّى نمىآيد مسئله را آن‌قدر توسعه بدهد كه حتى در ارتباط با اركان و مشكوك الركنيه هم بتواند به اطلاق تمسك كند .\r\n","page_name":" 242 ","page_number":242},
  {"content":"\r\n\r\nباب معاملات ، ظاهر مىشود . و آن عبارت از اين است كه اگر مشكوك ما چيزى باشد كه يقين داريم در عنوان بيع دخالت ندارد - چون ركنيت ندارد - ولى احتمال مىدهيم كه در صحّت عرفيه‌اش دخالت داشته باشد ، مثلًا اگر « مبيع » ماليّت داشت ولى « ثمن » ، ماليّت نداشت ، احتمال مىدهيم كه اعتبار ماليّت « ثمن » در صحت عرفيّهء بيع دخالت داشته باشد به‌طورى كه اگر در جايى « ثمن » فاقد ماليّت بود ، عقلاء هم بگويند : اين بيع ، باطل است . اينجا اعمّى مىگويد : من موضوعِ ( أحلّ اللَّه البيع ) را « البيع الصحيح » نمىدانم بلكه موضوع آن را « مطلق البيع » مىدانم ، خواه نزد عقلاء ، صحيح باشد يا فاسد . در اين صورت اگر ثمن ، ماليت نداشت مطلق عنوان « البيع » برآن صادق است .\r\nبنابراين در جايى كه شك در اعتبار ماليّت ثمن داريم ، اعمّى به اطلاق ( أحلّ اللَّه البيع ) تمسك مىكند و اعتبار ماليّت ثمن را نفى مىكند . ولى صحيحى نمىتواند تمسك به اطلاق كند زيرا صحيحى مىگويد : « البيع » در ( أحلَّ اللَّه البيع ) به معناى « البيع الصحيح عند العقلاء » است و اگر ثمن ، فاقد ماليّت بود ، چنين بيعى « صحيح عند العقلاء » نيست و وقتى ما شك داشته باشيم كه آيا فلان بيع ، صحيح عند العقلاء هست يا نه ؟ نمىتوانيم به اطلاق ( أحلّ اللَّه البيع ) تمسك كنيم زيرا در تمسك به اطلاق ، بايد اصل عنوان مطلق را احراز كرده باشيم . در نتيجه بحث صحيح و اعمّ در باب معاملات بدون ثمره نيست .\r\n\r\nآيا بين صحت معامله نزد عقلاء با صحت آن نزد شارع ، ملازمه وجود دارد ؟\r\nهمان گونه كه در بحث قبل اشاره كرديم « بيع » در ( أحلّ اللَّه البيع ) نمىتواند « بيع شرعى » باشد زيرا شرعيت بيع ، به نفس همين ( أحَلَّ اللَّه البيع ) درست شده است و معنا ندارد كه موضوع در ( أحلَّ اللَّه البيع ) همان بيع شرعى باشد بلكه بايد موضوع ،\r\n\r\n","description":"","footnote":"","page_name":" 243 ","page_number":243},
  {"content":"\r\n\r\n« بيع عرفى » باشد و در اين صورت ، معناى آيهء شريفه - حتى بنا بر قول به صحت - اين مىشود كه هر بيعى كه نزد عقلاء محكوم به صحّت است ، شارع هم آن را امضاء كرده است و گويا آيهء شريفه ، ملازمه‌اى بين « صحّت بيع نزد عقلاء » و « صحت بيع نزد شارع » بيان مىكند . آن‌وقت اشكال مىشود كه ما مواردى داريم كه اين ملازمه تحقّق ندارد ، يعنى معاملاتى وجود دارد كه عقلاء ، حكم به صحّت آن كرده‌اند ، در حالى كه شارع مقدّس حكم به بطلان آن كرده است ، مثلًا « بيع ربوى » ، از نظر عقلاء نه تنها صحيح است بلكه در تمام نقاط عالم رايج است ولى شارع مقدس ، آن را مشروع نمىداند . موارد ديگرى نيز از اين قبيل وجود دارد . جواب اين اشكال را در بحث قبل اشاره كرديم و گفتيم : ( أحلَّ اللَّه البيع ) مثل « أعتق الرقبة » مىباشد . همان‌طور كه « أعتق الرقبة » يك قاعدهء كلّى است و اين قاعدهء كلّى مىتواند در معرض تقييد واقع شود . با وجود اين ، تقييد ، نمىتواند ضربه‌اى به اطلاق قانون وارد كند زيرا تقييد هم مثل تخصيص ، تصرف در ارادهء جدّى مولاست نه تصرّف در ارادهء استعمالى . لذا همان‌طور كه محقّقين فرموده‌اند : تخصيص و تقييد ، موجب تجوّز در لفظ عام و مطلق نخواهد بود . خروج « لا تكرم زيداً العالم » از « أكرم كلّ عالم » به اين معنا نيست كه « أكرم كلّ عالم » در معناى عام استعمال نشده است . خير ، ارادهء استعماليه ، به همان عام تعلّق گرفته است ولى ارادهء جدّيّه به ماعداى مورد مخصّص تعلّق مىگيرد . كه اين مطلب را در بحث عام و خاص و مطلق و مقيّد به‌طور مبسوط مورد بررسى قرار خواهيم داد . بنابراين ، همان‌طورى كه در ارتباط با ساير مطلقات ، يك مقيّداتى مطرح است و يك مواردى هم به عنوان شك در تقييد مطرح است و ما در موارد شك در تقييد ، به اطلاق تمسك مىكنيم و در مواردى كه دليل محكمى بر تقييد داشته باشيم ، مطلق را تقييد مىزنيم ، عين همين مطلب را در ارتباط با ( أحلّ اللَّه البيع ) مىگوييم . ولى در ارتباط با خصوص اين مورد ( بيع ربوى ) در آيهء شريفه نكته‌اى وجود دارد كه در ساير موارد مطلق و مقيّد مطرح نيست . در ساير موارد ، اگر تقييد به‌صورت قيد\r\n\r\n","description":"","footnote":"","page_name":" 244 ","page_number":244},
  {"content":"\r\n\r\nمتّصل باشد - مثل اين كه از اوّل بگويد : « أعتق الرقبة المؤمنة » - در اين صورت ، در عنوان كردن اطلاق و تقييد ، مسامحه وجود دارد ، زيرا اطلاقى نبوده است كه بخواهد تقييد پيدا كند . حكم ، از اوّل به صورت مقيّد مطرح شده است . ولى در جايى كه اين معنا به دليل منفصل روشن شود ، يك دليل مىگويد : « أعتق الرقبة » و دليل منفصل ديگر مىگويد : « لا تعتق الرقبة الكافرة » ، اينجا همان مسئله اطلاق و تقييد مطرح است و در ماعداى مورد دليل مقيّد ، به اطلاق تمسك مىكنيم . ولى در آيهء شريفه ، دنبال ( أحلّ اللَّه البيع ) فرموده است : ( و حَرَّمَ الرّبا ) و درحقيقت ، بين بيع و ربا ايجاد مقابله كرده است . از اين مقابله استفاده مىشود كه شارع مىخواهد بگويد : « ربا ، بيع نيست » . به‌عبارت روشن‌تر : شما آيهء ( أحَلَّ اللَّه البيع وَ حَرَّمَ الرّبا ) را چگونه معنا مىكنيد ؟\r\nآيا مجموع اين دو جمله معنايش مىشود : « أحلّ اللَّه البيع غير الربوي » مثل همان قيد متصلى كه در « أعتق الرقبة المؤمنة » مطرح است ؟ يا اين كه آنچه عرف از مقابله بين « بيع » و « ربا » در اين آيه استفاده مىكند اين است كه شارع مىخواهد بگويد : « ربا اصلًا بيع نيست » در اين صورت آيهء ( و حرّم الرّبا ) مثل دليل حاكم خواهد بود و داراى عنوان تقييد و تخصيص نيست . يك دليل مىگويد : ( أحلَّ اللَّه البيع ) و دليل ديگر مىگويد :\r\n« البيع الربوى ليس ببيع عند الشارع » در اينجا ديگر عنوان تقييد و تخصيص مطرح نيست . مثل اين كه در « أعتق الرقبة » گاهى مولا براى تقييد مىگويد : « لا تعتق الرقبة الكافرة » ولى يك‌وقت مىگويد : « الرقبة الكافرة ليست برقبة » ، اين دليل ، ناظر به همان « أعتق الرقبة » است ولى نظارتش به نحو حكومت است . ظاهر اين است كه در آيهء شريفهء ( أحلّ اللَّه البيع و حرّم الرّبا ) ، شارع مىخواهد يك چنين چيزى را بيان كند .\r\nمىخواهد بگويد : « ربا ، غير مشروع است ، زيرا ربا ، بيع نيست » . و الّا چرا در آيهء شريفه ، بين « بيع » و « ربا » مقابله ايجاد كرده است . لذا در خصوص « بيع ربوى » به‌نظر مىرسد مسئله بالاتر است و عنوان تخصيص و تقييد مطرح نيست بلكه مسألهء حكومت مطرح است ، مثل « لا شكّ لكثير الشك » در برابر ادلّه‌اى كه روى شكوك در ركعات يا افعال نماز ، آثارى را مترتب مىكند .\r\n\r\n","description":"","footnote":"","page_name":" 245 ","page_number":245},
  {"content":"\r\n\r\n\r\nاگر عناوين معاملات ، براى مسبّبات وضع شده باشند آيا مىتوان به اطلاق ( أحلّ اللَّه البيع ) تمسك كرد ؟\r\nدر بحث‌هاى گذشته گفتيم : در ارتباط با ثمرهء نزاع ميان صحيحى و اعمّى در باب معاملات ، سه صورت تصوير مىشود . در يك صورت ، هر دو مىتوانستند به اطلاق تمسك كنند و در يك صورت ، هيچ‌كدام نمىتوانستند و در نتيجه در اين دو صورت ، ثمره‌اى وجود نداشت و تنها در يك صورت بود كه اعمّى مىتوانست به اطلاق ( أحلّ اللَّه البيع ) تمسك كند ولى صحيحى نمىتوانست و آن در جايى بود كه در مورد چيزى شك داشته باشيم آيا در صحّت عرفيه اعتبار دارد يا نه ؟ در اين صورت ، صحيحى كه مىگويد : « بيع ، براى « صحيح عرفى » وضع شده است » ، با شك در اعتبار چيزى در صحت عرفى ، نمىتواند عنوان بيع را احراز كند و با عدم احراز عنوان بيع ، نمىتواند به ( أحلَّ اللَّه البيع ) تمسك كند . به خلاف اعمّى كه در چنين موردى مىتواند به اطلاق تمسك كند . مطلب ديگرى كه در بحثهاى قبل گفتيم اين بود كه نزاع ميان صحيحى و اعمّى در باب عناوين معاملات در صورتى است كه اين عناوين براى اسباب وضع شده باشند . ولى اگر اين عناوين براى مسبّبات وضع شده باشند ، در مسبّبات ، مسئله صحت و فساد مطرح نيست . امرِ مسبّبات ، داير بين وجود و عدم است و براساس اين مبنا ، الفاظ معاملات ، از نزاع صحيحى و اعمّى خارج مىشوند . اشكال : اگر كسى در باب معاملات ، وضع براى مسبّبات را اختيار كرد « 1 » - كه خارج\r\n\r\n\r\n","description":"","footnote":"\r\n( 1 ) - مرحوم شيخ انصارى همين معنا را فرموده و ظاهر هم همين است كه اين الفاظ براى مسبّبات وضع شده‌اند .\r\n","page_name":" 246 ","page_number":246},
  {"content":"\r\n\r\nاز نزاع صحيحى و اعمّى است - آيا اطلاق ( أحلّ اللَّه البيع ) قابل استناد است ؟ روشن است كه اگر ما بگوييم : الفاظ معاملات براى مسبّبات وضع شده‌اند در اين صورت معناى آيه اين مىشود كه « خداوند ، ملكيت را در مورد بيع امضا كرده است » نه اين كه « عقد بيع را مؤثّر در ملكيت قرار داده است » . حال اگر ( أحلّ اللَّه البيع ) يك چنين معنايى داشته باشد ، آيا در موارد شك مىتوان به اطلاق آن تمسك كرد ؟ شك ما معمولًا در ارتباط با سبب است ، در اين است كه آيا عربيت در صيغهء بيع معتبر است يا نه ؟ اين شك در محدودهء سبب است و به اين برمىگردد كه « اگر صيغهء بيع ، فارسى بود ، آيا اين صيغه ، در تحقّق ملكيت مؤثر است يا نه ؟ » و يا شك مىكنيم « آيا شارع ، تقدّم ايجاب بر قبول را معتبر دانسته است يا نه ؟ » كسى بيايد قبول را بر ايجاب مقدّم بدارد و بگويد : « من اين چيز را از شما خريدم » و شما هم بگوييد : « من هم فروختم » و ما شك كنيم كه آيا چنين معامله‌اى در ملكيت مبيع نسبت به مشترى و ملكيت ثمن نسبت به بايع ، تأثير دارد يا نه ؟ در اين صورت ، راه ما از راه آيه جدا مىشود . چون براساس مبناى مسبّبات ، آيه روى مسبّب تكيه كرده و بيع به‌معناى مسبّب است ولى شك ما در محدودهء اسباب است و در مورد چنين شكهايى نمىتوان به اطلاق ( أحلّ اللَّه البيع ) تمسك كرد . و به عبارت علمى و برهانى كه در تقرير اشكال گفته‌اند : شما وقتى مثلًا در بيع ، مسبّب را با سبب ملاحظه مىكنيد ، سه صورت مىتوانيد تصوير كنيد : صورت اوّل : مسبّب ، فقط داراى يك سبب است يعنى آنچه دست انسان را مىگيرد و به مسبّب مىرساند غير از يك سبب نيست . صورت دوّم : مسبّب ، داراى اسباب متعددى است و از طرق متعددى مىتوان به مسبّب رسيد و اين خود داراى دو صورت است : 1 - همهء اسباب متعدّده ، در يك رديف باشند ، يعنى اگر قرار باشد در مسبّب تأثير\r\n\r\n","description":"","footnote":"","page_name":" 247 ","page_number":247},
  {"content":"\r\n\r\nداشته باشند ، همهء آنها تأثير دارند و اگر بنا باشد در مسبّب ، تأثير نداشته باشند ، هيچ‌كدام ندارند . اين‌طور نيست كه بعضى از آنها به طور يقين در مسبّب تأثير داشته باشند و تأثير بعضى به صورت مشكوك باشد . 2 - اسباب متعدّد ، در يك رديف نباشند بلكه بعضى از آنها ، قطعاً تأثير در تحقّق مسبّب دارند ولى بعضى ديگر ، تأثيرشان در مسبّب ، مشكوك است . تأثير سبب در مسبّب ، از اين سه صورت خارج نيست . مستشكل مىگويد : اگر ( أحلَّ اللَّه البيع ) يك معناى مسبّبى پيدا كرد - كه فرض ما اين است - در صورتى كه بيع ، داراى سبب واحدى باشد لازمهء اين كه شارع مسبّب را امضا كرده باشد اين است كه سبب آن را هم امضا كرده است . مسبّبى كه جز يك راه و يك سبب ندارد بدون ترديد وقتى مسبّب مورد امضاى شارع قرار گرفت سبب آن نيز مورد امضا قرار گرفته است ، زيرا رسيدن به مسبّب از غير راه سبب امكان ندارد . و در صورتى كه مسبّب ، داراى اسباب متعدّدى باشد و اين اسباب يكنواخت است و هيچ‌كدام ترجيحى بر ديگرى ندارند ، در اين صورت نيز اگر شارع ، مسبّب را امضا كرد چاره‌اى نيست جز اين كه بگوييم : همهء اسباب را هم امضا كرده است ، بين اين اسباب ، تبعيض امكان ندارد . شارع نمىتواند بگويد : « هيچ‌كدام از اين اسباب را قبول ندارم ولى درعين‌حال مسبّب را مىپذيرم » ، اگر مسبّب را پذيرفت همهء اسباب را هم پذيرفته است ، زيرا رسيدن به مسبّب ، از غير راه اين اسباب امكان ندارد . ولى در صورتى كه مسبّب ، داراى اسباب متعدّدى باشد و اين اسباب متعدّد ، از نظر تيقّن و عدم تيقّن در تأثير در مسبّب ، اختلاف دارند . مثل اين كه مىدانيم صيغهء عربى ، براى تحقّق اين مسبّب ، سببيّت دارد ولى در مورد صيغهء فارسى شك داريم كه آيا اين لفظ ، سببيّت دارد براى تحقّق مسبّب يا نه ؟ يا در مورد معاطات كه فعل است شك داريم كه آيا سببيّت براى تحقّق مسبّب دارد يا نه ؟ اساس اشكال مستشكل همين‌جاست . مىگويد : در اينجا چگونه مىتوانيد به اطلاق ( أحلّ اللَّه البيع ) تمسك كنيد ؟ ( أحلّ اللَّه البيع ) مسبّب را مىگويد . شما مىگوييد : « مسبّب بدون سبب نمىشود » ، قبول داريم . ولى سبب\r\n\r\n","description":"","footnote":"","page_name":" 248 ","page_number":248},
  {"content":"\r\n\r\nمتيقّن - مثل صيغهء عربى - بدون اشكال ، تأثير در تحقّق مسبّب دارد امّا در ارتباط با اسباب مشكوك چگونه مىتوان به ( أحلّ اللَّه البيع ) تمسك كرد ؟ مستشكل مىگويد :\r\nدرست در همين مورد - كه نوعاً محلّ ابتلاست - دست ما كوتاه است . ( أحلّ اللَّه البيع ) مسبّب را مىگويد و شك شما در محدودهء اسباب است . به‌عبارت ديگر : در اين فرض ، اگر شارع ، مسبّب را امضا كند لازمه‌اش اين نيست كه همهء اسباب - حتى مشكوك السببيّه‌ها - را مورد امضاى خود قرار دهد ، زيرا ملازمه‌اى وجود ندارد . شارع ، مسبّب را امضاء كرده است ، بعضى از اسباب هم متيقن السببيّة هستند ، ممكن است انسان از راه همين اسباب ، به مسبّب رسيده باشد ، اما اين كه مشكوك السببيّه‌ها را هم شارع امضا كرده باشد ، با توجه به اين كه بيع ، معناى مسبّبى دارد و امضاء - به‌طور مستقيم - متوجه به مسبّب است ، ديگر ملازمه‌اى وجود ندارد كه اسباب مشكوكه هم مورد امضاء قرار گرفته باشند . لذا در اين فرض اخير - كه عمده هم همين فرض است - نمىتوان در مورد اسباب مشكوكه به اطلاق ( أحلَّ اللَّه البيع ) تمسك كرد ، مثل اين كه صيغهء بيع ، غير عربى باشد يا بيع به صورت معاطات باشد و يا قبول بر ايجاب تقدّم داشته باشد ، در اين گونه موارد نمىتوان به اطلاق ( أحلّ اللَّه البيع ) تمسك كرد . اين اشكال ، اشكال مهمّى است و در باب معاملات ، ثمرهء فقهيه برآن مترتب است زيرا الفاظ و عناوين ، ظاهر در اين هستند كه براى مسبّبات وضع شده‌اند و شما هم مىگوييد : در اين موارد ، تمسك به اطلاقات جايز نيست .\r\n\r\n[ كلام محقق نائينى 
  ]\r\nمحقّق نائينى رحمه الله در پاسخ اشكال فوق فرموده است : اين مطلبى كه دربارهء معاملات مطرح است كه « آيا الفاظ ، براى مسبّبات وضع شده‌اند يا براى اسباب ؟ » معنايش اين است كه اصل سببيّت را يك امر مفروغ عنه قرار داده‌اند سپس نزاع كرده‌اند كه آيا الفاظ معاملات براى اسباب وضع شده‌اند يا براى مسبّبات ؟ ولى ما ريشهء اين حرف را قبول نداريم . در معاملات ، مسألهء سببيّت و مسببيّت مطرح نيست ، زيرا سببيّت و مسببيّت در تكوينيات به اين معناست كه ما دو وجود مستقل داريم : يكى\r\n\r\n","description":"","footnote":"","page_name":" 249 ","page_number":249},
  {"content":"\r\n\r\nوجود سبب و ديگرى وجود مسبّب ، و وجود سبب ، علّت موجده براى مسبّب است .\r\nسبب ، افاضه مىكند مسبب را و مؤثر در وجود مسبّب است . در باب نار و احراق ، مسئله اين‌طور است ، نار ، يك وجود مستقل دارد ، احراق هم يك وجود مستقل دارد و نار ، موجد احراق و مؤثر در وجود احراق است . آيا در باب معاملات نيز مسئله به‌همين‌صورت است ؟ يعنى ما دو وجود مستقل داريم كه يكى علت موجده براى ديگرى است ؟ ايشان مىفرمايد : معناى سببيّت و مسببيّت در باب معاملات اين است كه بگوييم :\r\nعقد بيع - يعنى بعت و اشتريت - علت موجده براى ملكيت است و تأثير در ملكيت دارد . گويا كسى به ايشان مىگويد : مگر اين حرف ، چه مانعى دارد ؟ محقّق نائينى رحمه الله مىفرمايد : دليل بر عدم تأثير عقد اين است كه اگر كسى « بعتُ و اشتريتُ » را بگويد ولى در مقام انشاء بيع نباشد ، قصد تمليك و تملّك نداشته باشد ، نمىتوان گفت اين « بعت و اشتريت » مؤثر در ملكيت است . ولى اگر مسألهء سببيّت مطرح بود ، نفس اين الفاظ بايد در مسبّب تأثير كرده و علّت موجدهء ملكيت باشند . در حالى كه ما يقين داريم كه اگر به‌صورت مزاح « بعت و اشتريت » را بگويد ، به دنبال آن ، ملكيت ، تحقّق پيدا نمىكند . از اينجا استفاده مىكنيم كه در باب معاملات ، مسألهء سببيّت و مسببيّت - مانند آنچه در تكوينيات گفته مىشود - مطرح نيست . ولى آيا وقتى سببيّت كنار رفت ، چه چيزى جاى سببيّت را پر مىكند ؟ محقّق نائينى رحمه الله مىفرمايد : بايد بگوييم : اين « الفاظ » در باب معاملات ، به منزلهء « آلت » مىباشند و « ملكيت » ، عبارت از « ذى الآلة » مىباشد و اين آلت ، در صورتى آليت دارد كه صاحب اين آلت - كه مثلًا عبارت از بايع است - قصد انشاء معامله و قصد تمليك و تملّك داشته باشد و در حقيقت ، روح معامله ، متقوّم به قصد بايع است ، متقوّم به آن امر باطنى بايع است كه مىخواهد اين مبيع را به مشترى تمليك كند ولى هر امر قلبى ، يك مُظْهِرى لازم دارد و اين معنا ، به‌واسطهء الفاظ ، تحقّق پيدا مىكند ، به‌واسطهء آليتِ ايجاب و قبول ، تحقّق پيدا مىكند .\r\n\r\n","description":"","footnote":"","page_name":" 250 ","page_number":250},
  {"content":"\r\n\r\nبعد مىفرمايد : يكى از فرقهايى كه بين « سبب و مسبّب » و « آلت و ذى الآلة » وجود دارد اين است كه ما در باب « سبب و مسبّب » ، دو وجودِ متغاير و مستقلّ داريم و يكى از آن دو مؤثر در ديگرى است درحالىكه در باب « آلت و ذى الآلة » بيش از يك وجود مطرح نيست . « آلت » و « ذى الآلة » اتّحاد وجودى دارند و تعدّد در آنها مطرح نيست . در اين صورت ( أحلّ اللَّه البيع ) وقتى كه ناظر به « ذى الآلة » شد - همان چيزى كه از آن به « مسبّب » تعبير مىكرديم - ناظر به « آلت » هم خواهد بود زيرا بين اين دو - آلت و ذى الآلة - اتّحاد وجودى مطرح است و مغايرتى بين اين دو وجود ندارد . بنا بر مسألهء « اسباب و مسبّبات » ، با توجه به اين كه مغايرت وجود داشت ، مستشكل مىگفت : « چون ( أحلّ اللَّه البيع ) ناظر به مسبّب است ، نمىتواند ناظر به سببى كه در سببيت آن شك داريم باشد » . آنجا ، مطلب درست بود . ولى اگر مسئله بر مبناى اتحاد وجود مطرح باشد ديگر گويا فرق نمىكند كه ( أحلَّ اللَّه البيع ) ناظر به « آلت » باشد يا ناظر به « ذى الآلة » باشد ، چون بين اين‌ها تغايرى وجود ندارد و طبق اين مبنا ، در حقيقت ، نزاع در اين واقع مىشود كه آيا الفاظ معاملات ، براى نفس « آلت » وضع شده‌اند يا براى « ذى الآلة » ؟ در اين صورت ، ( أحلّ اللَّه البيع ) به هركدام ناظر باشد براى ديگرى مفيد است ، چون تغاير وجودى بين اين‌ها مطرح نيست و مسئله سببيّت و مسببيّت در كار نيست كه پاى تعدّد وجود در ميان باشد . لذا ايشان مىفرمايد : اگر باب معاملات را از دايرهء اسباب و مسبّبات خارج كنيم و داخل در دايرهء « آلت » و « ذي الآلة » بنماييم بنا بر هر دو قول ، مىتوان به اطلاق ( أحلّ اللَّه البيع ) تمسك كرد ، زيرا آيه ، خواه ناظر به « آلت » باشد يا ناظر به « ذى الآلة » ، بنا بر عدم تغاير وجود ، اين ( أحلّ اللَّه البيع ) قابل استفاده است . « 1 » بررسى كلام محقّق نائينى رحمه الله بيان محقّق نائينى رحمه الله از دو جهت داراى اشكال است : اشكال اوّل : ايشان در ارتباط با بطلان سببيّت و مسببيّت فرمود : اگر مسئله\r\n\r\n\r\n","description":"","footnote":"\r\n( 1 ) - فوائد الاصول ، ج 1 ، ص 81 و 82 و أجود التقريرات ، ج 1 ، ص 49 - 51\r\n","page_name":" 251 ","page_number":251},
  {"content":"\r\n\r\nسببيّت مطرح باشد بايد هرجا « بعت و اشتريت » تحقّق يابد به دنبال آن ، مسبّب - كه عبارت از ملكيت است - تحقّق پيدا كند ، هرچند متكلّم ، « بعت و اشتريت » را در مقام شوخى و بدون قصد انشاء گفته باشد . در حالى كه مىبينيم اين گونه نيست كه « بعتُ و اشتريتُ » در تمام موارد ، سببيّت براى ملكيت داشته باشند . اين كلام ، از شخصيتى مانند مرحوم نائينى خيلى بعيد است . كسانى كه مسئله سببيّت و مسببيّت را مطرح مىكنند نمىخواهند بگويند : اگر كسى « بعتُ » را در خواب هم بگويد ، سببيّت دارد ، يا اگر كسى « بعتُ » را در مقام اخبار هم گفت ، سببيّت دارد .\r\nاينان سبب را نفسِ لفظِ « بعت و اشتريت » نمىدانند ، بلكه وقتى « بعت و اشتريت » را سبب مىدانند كه در مقام انشاء صادر شده باشد يعنى توأم با قصد انشاء و ارادهء تمليك و تملّك باشد ، نه اين كه مسئله « بعت » را به منزلهء « نار » قرار داده باشند كه هرجا وجود پيدا مىكند به دنبال آن احراق هم باشد و در « بعت » هم هرجا وجود پيدا كرد ، ملكيت حاصل شود و به عبارت ديگر : تأثير « بعت و اشتريت » در ملكيت ، يك تأثير تكوينى - مانند تأثير نار در احراق - نيست ، بلكه بايد شرايطى وجود داشته باشد تا « بعت و اشتريت » در ملكيت تأثير كند . اشكال دوّم : به محقّق نائينى رحمه الله مىگوييم : مطلب شما در ارتباط با « آلت و ذي الآلة » را قبول كرديم و پذيرفتيم كه ما نحن فيه از باب « آلت و ذي الآلة » است ولى اين بيان شما كه « آلت و ذى الآلة ، اتحاد وجودى دارند » به چه معناست ؟ شما مىگوييد : « آلت و ذي الآلة ، يك وجود است ولى سبب و مسبّب دو وجود مىباشند » . روشن است كه سبب و مسبّب ، دو وجودند ولى معناى اين كه « آلت و ذي الآلة ، يك وجودند » چيست ؟ آيا اگر كسى ديگرى را به قتل رساند ، « آلت قتل » - مثل كارد - با « ذي الآلة » - كه عبارت از قتل است - يك چيز است ؟ « كارد » ، يكى از جمادات است ، يكى از موجودات جوهريه است ولى « قتل » ، از مقولهء فعل است ، عمل انسان است و به انسان ، ارتباط دارد . چگونه مىتوان گفت : « كارد ، با قتل اتحاد وجودى دارند ؟ » قبلًا كه ارادهء قتل تحقّق پيدا نكرده بود ، كارد وجود داشت ، حالا كه كارد هست و به دنبال اين آلت ، قتل\r\n\r\n","description":"","footnote":"","page_name":" 252 ","page_number":252},
  {"content":"\r\n\r\nتحقّق پيدا كرده ، بگوييم : « قتل و كارد شىء واحدى مىباشند » . انسان چگونه مىتواند در مورد « آلت و ذي الآلة » اتحاد وجودى را مطرح كند ؟ خصوصاً در ما نحن فيه در باب معاملات شاهد قوى داريم كه بين « آلت و ذي الآلة » كمال مغايرت وجود دارد و آن اين است كه « آلت » عبارت از لفظ و قول است . لفظ ، يك امر واقعى است يعنى در عالم لفظى خودش داراى واقعيت است لذا شما در مقام حكايت مىگوييد : « فلانٌ تلفّظ بلفظ بِعْتُ » ، آيا اين حكايت از چيست ؟ آيا حكايت از واقعيت نيست ؟ بدون شك ، حكايت از واقعيت است . اگر زيد دروغ گفته باشد ، شما مىگوييد : « زيد دروغ گفت » ، اين ، حكايت از يك واقعيت است . همان گونه كه « نار » داراى يك واقعيت است ، لفظ هم داراى واقعيت لفظى غير قابل انكار است . ولى « ذي الآلة » عبارت از ملكيت است و ملكيت ، يك امر اعتبارى مىباشد . چگونه ممكن است امرى واقعى با امرى اعتبارى اتحاد داشته باشند ؟ امر اعتبارى ، ربطى به مسئله واقعيت ندارد ، واقعيت هم ربطى به امر اعتبارى ندارد . شما نمىتوانيد بگوييد : « ملكيت ، با كتاب - يا بازيد - اتحاد دارد » . كتاب ، طرف اضافهء ملكيت است ، زيد ، طرف اضافهء ملكيت است ولى زيد داراى واقعيت است و ملكيت ، اعتبارى مىباشد . كتاب داراى واقعيت است و ملكيت ، اعتبارى است و معقول نيست كه بگوييم : « بين كتاب و ملكيت ، يا بين زيد و ملكيّت ، اتحاد وجود دارد » . در ما نحن فيه ، مسئله همين‌طور است . اين الفاظ - چون داراى واقعيتند - سببيت دارند ، و مسبّب - كه شما به آن ذي الآلة مىگوييد - امرى اعتبارى است . چگونه معقول است كه يك امر اعتبارى و يك واقعيت ، با همديگر متّحد باشند ؟ لذا اگر شما مسئله سببيّت و مسببيّت را هم كنار گذاشته و به‌جاى آن مسئله « آلت و ذي الآلة » را بگذاريد نمىتوانيد از مسئله تعدد وجود رهايى يابيد اگرچه يكى وجود واقعى و تكوينى و ديگرى وجود اعتبارى است . و اگر تعدّد وجود مطرح شد ، اشكال سببيّت و مسببيّت در اينجا پياده مىشود ، زيرا آن اشكال ، روى سببيّت و مسببيّت دور نمىزند و اساس آن اشكال را تعدّد وجود سبب و مسبّب تشكيل مىداد و مستشكل مىگفت : ( أحلّ اللَّه البيع ) ناظر به مسبّب است ، و سبب ، وجود ديگرى غير از مسبّب است و اگر يك سببى\r\n\r\n","description":"","footnote":"","page_name":" 253 ","page_number":253},
  {"content":"\r\n\r\nمشكوك السببيّه باشد ، نمىتوان از ( أحلّ اللَّه البيع ) كه ناظر به مسبّب است ، استفاده كرد كه شارع ، آن سبب مشكوك السببيّه را اعتبار كرده است . عين همين مسئله در مورد « آلت و ذي الآلة » پياده مىشود . اگر « آلت و ذي الآلة » متعدد شد ، يكى وجود اعتبارى و ديگرى وجود حقيقى داشت ، درصورتىكه ( أحلّ اللَّه البيع ) ناظر به « ذي الآلة » باشد اين ، دليل بر اين نيست كه هر لفظى صلاحيت بر آليت دارد ، دليل بر اين نيست كه معاطات صلاحيت آليت دارد . دليل بر اين نيست كه يك آلت مشكوك التأثير ، آليت دارد ، زيرا ( أحلّ اللَّه البيع ) روى « ذي الآلة » رفته و « ذي الآلة » داراى آلات متفاوتى - از حيث تيقّن و مشكوكيت - است . ( أحلّ اللَّه البيع ) آلاتى را كه تيقّن تأثير دارند شامل مىشود ولى اگر يك آلتى به نام معاطات يا صيغهء فارسى يا تقدم قبول بر ايجاب ، مشكوكة الآلية شد ، كجاى ( أحلّ اللَّه البيع ) آليت اين آلات مشكوك را تأييد مىكند ؟ بنابراين اگر شما مسألهء سبب و مسبّب را كنار بگذاريد و به جاى آن مسئله آلت و ذي الآلة را پياده كنيد ، اشكال بر طرف نمىشود زيرا قوام اشكال روى سببيت نبود بلكه روى تعدّد وجود بود كه ( أحلّ اللَّه البيع ) يكى را امضاء مىكرد و ملازمهء بين امضاى اين مورد با امضاى ديگرى وجود ندارد مگر در آن دو صورت اوّل كه يا سبب ، واحد باشد - و در اينجا هم بگوييم آلت ، واحد باشد - يا اگر اسباب متعدد است و آلات متعدد است اسباب و آلات متعدد ، در يك رديف واقع شده باشند و بين آنها ، مشكوك و متيقن وجود نداشته باشد . امّا اگر در بين آلات ، يك آلتى متيقن الآلية بود و بعضى از آلات ديگر ، مشكوك بودند و ( أحلَّ اللَّه البيع ) هم ناظر به « ذي الآلة » بود ، امضاى « ذي الآلة » ملازمه‌اى با امضاى آلات مشكوكة الآلية ندارد . بلكه انسان بايد از راه همان آلت متيقن الآلية به « ذي الآلة » برسد . حلّ اشكال : جوابى را كه مرحوم نائينى مطرح كردند ، به‌نظر ما ناتمام بود ولى در اينجا جواب ديگرى نيز مطرح است كه به توضيح آن مىپردازيم : « 1 »\r\n\r\n\r\n","description":"","footnote":"\r\n( 1 ) - يادآورى : اشكال ، اين بود كه اگر الفاظ معاملات براى مسبّبات وضع شده باشند و ما شك در سببيّت چيزى داشته باشيم ، چگونه مىتوانيم به اطلاق ( أحلّ اللَّه البيع ) تمسك كنيم .\r\n","page_name":" 254 ","page_number":254},
  {"content":"\r\n\r\nاين جواب ، با توجه به دو مقدّمهء زير است : مقدّمهء اوّل : مسبّباتى كه اين عناوين براى آنها وضع شده است ، مسبَّبات عرفى هستند نه مسبَّبات شرعى . ما گفتيم : مراد از ( أحلَّ اللَّه البيع ) نمىتواند « بيعِ امضاءشده در شريعت » باشد و ما ناچاريم آيه را به معناى « أحلَّ اللَّه البيع العرفى » بدانيم . در نتيجه ، آيهء شريفه مىخواهد بگويد : « بيع عرفى ، مورد امضاى شريعت است » . بنابراين ، اگر ما بيع را در آيهء شريفه ، عبارت از « مسبَّب » دانستيم ، مراد همان مسبَّب عرفى است نه مسبَّب شرعى . و شكّى كه ما در ناحيهء اسباب مىكنيم شك در سببيّت عرفيه نيست ، ما سببيّت عرفيه را احراز كرده‌ايم بلكه شك در اين است كه آيا اين چيز ، از نظر شارع هم سببيّت دارد يا نه ؟ از نظر عرف ، فرقى ميان عربى بودن صيغهء بيع و فارسى بودن آن وجود ندارد . از نظر عقلاء ، بين معاطات و بيع به صيغه فرقى نيست ، لذا سببيّت عرفيه محفوظ است ولى نمىدانيم آيا شارع هر سبب عرفى را امضا كرده است يا نه ؟ مقدّمهء دوّم : ملكيت كه عبارت از مسبَّب است ، اگرچه يك امر اعتبارى است ولى درعين‌حال ، به اعتبار اختلاف دو طرف اضافه‌اش ، تعدّد پيدا مىكند ، مثلًا يك كتاب ، تا زمانى كه ملك زيد است ، آن يك ملكيت است ، وقتى ملك عَمرو شد ، ملكيتِ ديگر است نه نفس همان ملكيت اوّل . ملكيت زيد ، غير از ملكيت عَمرو است و اين‌ها تعدّد دارند در عين اين كه امر اعتبارى هستند . زوجيّت ، امرى اعتبارى است ولى زوجيّت هر زن و شوهرى با زوجيّت زن و شوهر ديگر تفاوت دارد و نمىتوان گفت : « اين‌ها يك زوجيّت مىباشند » ، زيرا طرف اضافه‌اش فرق مىكند . زيد همان‌طور كه مالك كتابش مىباشد ، مالك منزلش نيز مىباشد در اينجا اگرچه زيد ، در هر دو يكى است ولى در عين حال ، دو ملكيت وجود دارد ، زيرا طرف اضافه‌اش فرق مىكند ، يك طرف اضافهء آن كتاب و طرف ديگر آن خانه است و ملكيّت زيد نسبت به كتاب ، با ملكيت زيد نسبت به خانه فرق مىكند . و خلاصه اين كه در باب ملكيّت ، وقتى مالك عوض شود ، ملكيّت ، تعدّد پيدا مىكند . وقتى مملوك عوض شود ، ملكيّت تعدّد پيدا مىكند . در نتيجه ، ملكيّت ، داراى مصاديق متعدّدى است ولى همهء اين‌ها در ملكيّت - به\r\n\r\n","description":"","footnote":"","page_name":" 255 ","page_number":255},
  {"content":"\r\n\r\nمعناى امر اعتبارى - اشتراك دارند ، همان‌طور كه تمام افراد انسان را نوع انسان زير پوشش قرار مىدهد ولى معنايش اين نيست كه « زيد » و « عَمرو » يك وجودند . هريك از اين‌ها وجود واحد و مستقلّ هستند ولى يك نوع به نام « انسان » تمام اين افراد را تحت پوشش خود دارد . به‌عبارت ديگر : اين افراد ، در ماهيت نوعيّه و طبيعيّه مشتركند در عين اين كه تعدّد دارند . نمىشود گفت : « زيد و عَمرو ، وجود واحدند » ، بلكه « زيد » و « عَمرو » دو وجود هستند حتى بالاتر از اين « زيد و عمرو إنسانان » دو انسان هستند نه يك انسان . در باب ملكيّت نيز مسئله به‌همين‌صورت است ، ولى ملكيت ، يك امر اعتبارى و انسانيّت ، يك امر واقعى است امّا در جهات ديگر ، فرقى ميان آن دو نيست . حال كه اين دو مقدّمه روشن گرديد به جواب اشكال پرداخته و مىگوييم : « مسبّبى را كه شما مىگوييد : « اسباب متعدّد دارد و اين اسباب متعدّد در يك رديف قرار نگرفته‌اند بلكه بعضى از آنها متيقّن السببيّه هستند و بعضى مشكوك السببيّه‌اند » ، آيا اين مسبّب را شما چه چيزى فرض مىكنيد ؟ شما مسبّب را امر واحد خارجى فرض مىكنيد و مىگوييد : « مسبّب ، يك شىء است و اين شىء ، اسباب متعدّدى دارد كه بعضى از آن اسبابش متيقّن السببيّة و بعضى مشكوك السببيّه‌اند و اگر شارع ، اين مسبّب را امضاء كرده باشد چه دلالتى دارد بر اين كه آن سبب مشكوك السببيّه را هم امضاء كرده باشد ؟ ملازمه‌اى بين اين دو وجود ندارد » . ولى ما مىگوييم : اين‌طور نيست ، مسئله اين است كه هركدام از اين اسباب متعدّد ، داراى مسبّب خاصى مىباشند ، مثلًا اگر شما كتاب خود را به صيغه ، فروختيد ، اين يك مسبّب خاص دارد و آن عبارت از ملكيتى است كه در ارتباط با كتاب مطرح است ولى اگر عباى خود را به معاطات فروختيد ، سببيت عرفيه‌اش محفوظ است و مسبّب ، از نظر عرف ، تحقّق دارد ، آيا ( أحلَّ اللَّه البيع ) اين مسبّب در رابطه با عبا را مىگيرد يا نه ؟ شما در شمول ( أحلَّ اللَّه البيع ) نسبت به مسبّب ، ترديدى نداريد . اطلاق ( أحلَّ اللَّه البيع ) همهء مسبّبات عرفى را مىگيرد و اگر بگوييد : « اين مسبّبِ معاطاتى را هم مىگيرد » بايد معاطات مورد امضاى شارع واقع شده باشد ، زيرا نمىشود عبائى كه با معاطات فروخته\r\n\r\n","description":"","footnote":"","page_name":" 256 ","page_number":256},
  {"content":"\r\n\r\nشده و ملكيت عرفيه تحقّق پيدا كرده است شارع مقدّس بيايد ملكيت را به ( أحلّ اللَّه البيع ) امضا كند و با وجود اين ، معاطات ، اعتبارى نداشته باشد . همين‌طور اگر كسى خانه‌اش را با صيغهء فارسى فروخت ، در ابتدا شك مىكنيم كه آيا صيغهء فارسى ، ازنظر شارع ، سببيّت دارد يا نه ؟ ولى وقتى مىآييم تحليلى روى ( أحلّ اللَّه البيع ) انجام مىدهيم ، مىگوييم : ( أحلّ اللَّه البيع ) مسبّبات عرفيه را امضا مىكند و اين هم يكى از مسبّبات عرفيه است و زمانى كه اين مسبّب عرفى را امضا كرد معنايش اين است كه به دنبال صيغهء فارسى ، اعتبار ملكيت كرده است در اين صورت ، آيا مىتوان گفت : « بيع به صيغهء فارسى را شارع امضا نكرده است ؟ » آيا مىتوان گفت : « ما ترديد داريم در اين كه بيع به صيغهء فارسى تأثير دارد يا نه ؟ » ديگر جاى يك چنين ترديدى نيست . به‌عبارت روشن‌تر : در جواب از اشكال مىگوييم : چون در ارتباط با مسبّبات ، تعدّد مطرح است ، اين كه مستشكل مىگويد : « مسبّب ، شىء واحدى است » آيا مقصودش از وحدت مسبّب چيست ؟ اگر مقصودش اين است كه مسبّب ، يك شىء خارجى است - مثلًا مانند يك احراق خارجى - در اين صورت مىگوييم : واقعيتِ مسئله اين نيست ، زيرا هر بيعى داراى مسبّبى است ، چون ملكيت ، با طرف اضافه‌اش تغيير پيدا مىكند . ملكيتِ زيد ، غير از ملكيت عَمرو است . ملكيت زيد نسبت به كتاب ، غير از ملكيت زيد نسبت به خانه است .\r\nآيا ما مىتوانيم به همهء اين مسبّبات - به معناى ملكيت - يك وحدت خارجى داده و بگوييم : مجموع اين‌ها به‌منزلهء زيد است ؟ خير ، مسئله اين‌طور نيست . بلكه مقصود از وحدت مسبّب ، وحدت سنخى است يعنى سنخ مسبّب ، واحد است ، يعنى در تمام بيعها فقط مسألهء ملكيت مطرح است . در بيع ، مسألهء زوجيّت مطرح نيست ، مسألهء اجاره مطرح نيست بلكه فقط ملكيت مطرح است . امّا ملكيّت چيست ؟\r\nملكيت ، متعدّد است ، مصاديق فراوان دارد . هر طرفِ اضافه‌اش كه تغيير پيدا كند ، تعدّد پيدا مىكند . پس درحقيقت ، ما مسبَّب واحد به‌معناى وحدت وجودى - مانند زيد - نداريم بلكه مسبّب واحد به‌معناى وحدت سنخى و وحدت نوعى داريم . وحدت نوعى و\r\n\r\n","description":"","footnote":"","page_name":" 257 ","page_number":257},
  {"content":"\r\n\r\nسنخى ، افراد و مصاديق دارد و ( أحلَّ اللَّه البيع ) به مقتضاى اطلاقش تمامى اين مسبّبات را شامل مىشود و اگر همهء مسبّبات را شامل شد ، اسبابى كه از نظر عرف سببيّت دارد ولى شك داريم كه آيا شارع هم سببيّت آنها را اعتبار كرده يا نه ؟ همهء اين اسباب را هم شامل مىشود . همچنين تمام خصوصياتى را كه احتمال دهيم از نظر شرعى دخالت داشته باشد ، ( أحلَّ اللَّه البيع ) شاملش مىشود ، چون از نظر عرفى ، عدم دخالت آنها را احراز كرده‌ايم . و الّا اگر از نظر عرفى ترديد داشته باشيم كه آيا اين سبب دخالت دارد يا نه ؟ آنجا ، مسبّبى را احراز نكرده‌ايم تا ( أحلَّ اللَّه البيع ) شاملش شود .\r\n( احلّ اللَّه البيع ) مسبّب احرازشدهء عرفى را مىگيرد ، آن‌هم هر مسبّب احرازشدهء عرفى . و در اين صورت ، بايد همهء اسباب را هم شامل شود و نمىتواند بگويد : « من ، ملكيت بعد از معاطات را قبول مىكنم ولى معاطات را قبول نمىكنم » . خلاصهء جواب اين كه مستشكل كه روى وحدت مسبب تكيه مىكند ، اگر وحدت شخصى را اراده كند ، باطل است ، برحسب مقدّمهء دوّم . و اگر وحدت نوعى و سنخى را اراده كند ، اين وحدت سنخى و نوعى همراه با تعدّد است و اگر تعدّد مطرح شد و ( أحلَّ اللَّه البيع ) همهء مسبّبات را شامل شد ، بايد همهء اسباب هم محكوم به امضاء شود و به‌همين‌جهت است كه ما در موارد شك در سببيّت شرعيهء يك سبب ، مىتوانيم به اطلاق ( أحلَّ اللَّه البيع ) تمسك كنيم . با اين كه معناى بيع هم مسبّب است و هيچ ارتباط معنوى به‌سبب ندارد ، با وجود اين مقدّمه ، تمسك به اطلاق كاملًا صحيح است . نتيجهء بحث در باب صحيح و اعم در الفاظ معاملات از آنچه گفته شد نتيجه مىگيريم كه الفاظ معاملات ، چه براى مسبّبات وضع شده باشند چه براى اسباب ، در موارد شك در جزئيت و شرطيت ، مىتوان به اطلاق تمسك كرد .\r\n\r\n","description":"","footnote":"","page_name":" 258 ","page_number":258},
  {"content":"\r\n\r\n\r\nامر يازدهم اشتراك لفظى\r\n1 - آيا اشتراك لفظى تحقّق دارد ؟ 2 - منشأ تحقّق اشتراك لفظى 3 - آيا در قرآن كريم اشتراك لفظى تحقّق دارد ؟\r\n\r\n","description":"","footnote":"","page_name":" 259 ","page_number":259},
  {"content":"\r\n . \r\n","description":"","footnote":"","page_name":" 260 ","page_number":260},
  {"content":"\r\n\r\n\r\nآيا اشتراك لفظى تحقّق دارد ؟\r\nاشتراك لفظى به اين معناست كه لفظ واحدى داراى معانى متعدّدى باشد و در اينجا بحث در اين است كه آيا اشتراك لفظى وجود دارد يا نه ؟ در باب اشتراك لفظى سه نظريه مطرح است :\r\n\r\nنظريهء اوّل\r\nبعضى « 1 » معتقدند : وجود اشتراك لفظى ، ضرورى است و چاره‌اى جز تحقّق اشتراك لفظى نيست . قائل به اين قول ، اين گونه استدلال مىكند كه ما وقتى الفاظ و معانى را ملاحظه مىكنيم ، مىبينيم خصوصيتى در الفاظ وجود دارد و خصوصيتى بر ضدّ آن در معانى وجود دارد . خصوصيت الفاظ اين است كه الفاظ ، متناهى مىباشند و خصوصيت معانى اين است كه معانى ، نامتناهى مىباشند . چرا الفاظ ، متناهى است ؟ زيرا در هر لغت ،\r\n\r\n\r\n","description":"","footnote":"\r\n( 1 ) - از جملهء قائلين به اين قول ، فيّومى است . رجوع شود به : المصباح المنير ، ص 956\r\n","page_name":" 261 ","page_number":261},
  {"content":"\r\n\r\nحروف اصلىِ تشكيل‌دهندهء كلمات ، محدود است ، بيست يا بيست و پنج يا حد اكثر چهارصد حرف - كه در مورد زبان چينى گفته شده است - . بالأخره ، مبدأ الفاظ عبارت از تعدادى حروف محدود و متناهى است و زمانى كه مواد ، متناهى شد ، آن صورتى هم كه عارض بر مواد متناهى مىشود ، متناهى خواهد بود . تركيباتى كه عارض بر اين حروف مىشوند ، بدون ترديد ، متناهى خواهند بود . امّا در باب معانى اين گونه نيست بلكه معانى ، نامتناهى هستند . مراد از معانى ، تمام حقايق - حتى ممتنع الوجود « 1 » - است و لفظ « ممتنع » ، حكايت از معنا مىكند ، پس مراد از معانى ، مجموعهء « واجب ، ممكن ، ممتنع » است و اين مجموعه ، نامتناهى است . ممكن است بتوان براى اثبات نامتناهى بودن معانى راه ديگرى را پيمود و گفت :\r\nيكى از حقايقِ عالَم ، عبارت از « واجب‌الوجود بالذات » است و روشن است كه « واجب‌الوجود بالذات » ، به تمام معنا ، نامتناهى است . علمش ، نامتناهى است ، قدرتش نامتناهى است و حتى شايد بتوان گفت : « ذات پاكش هم نامتناهى است » . تازه او يكى از حقايق عالَم است ولى مهم‌ترين حقيقت اين عالَم و سرچشمهء همهء حقايق است . بنابراين ، معانى ، غير متناهى و الفاظ ، متناهى است و اگر متناهى بخواهد براى نامتناهى وضع شود راهى جز اشتراك لفظى وجود ندارد . ولى معناى اين حرف اين نيست كه اشتراك ، در همهء الفاظ تحقّق دارد . مثلًا اگر پنجاه لفظ و صد معنا داشته باشيم ، معناى اشتراك اين نيست كه هر لفظى در برابر دو معنا وضع شده باشد بلكه ممكن است چهل و نه لفظ در مقابل چهل و نه معنا و يك لفظ باقيمانده در مقابل پنجاه و يك معنا وضع شده باشد و اشتراك ، تنها در مورد يك لفظ باشد . درهرصورت ، راهى جز اشتراك لفظى وجود ندارد . به‌عبارت ديگر : ما وقتى در مقابل معانى قرار مىگيريم ، با كمبود لفظ مواجه مىشويم ، و براى تفهيم و تفهّم معانى ، راهى جز اشتراك لفظى نداريم .\r\n\r\n\r\n","description":"","footnote":"\r\n( 1 ) - زيرا بعضى از معانى و حقايق ممتنع الوجود مىباشند ، مثل : شريك البارى ، اجتماع الضدين و . . .\r\n","page_name":" 262 ","page_number":262},
  {"content":"\r\n\r\n\r\nاشكالات مرحوم آخوند بر دليل فوق\r\nاشكال اوّل : مرحوم آخوند مىفرمايد : شما كه مىخواهيد الفاظ متناهى را براى معانى نامتناهى وضع كنيد ، آيا تعدّد وضع ، به تعدّد الفاظ است يا به تعدّد معانى ؟\r\nبه‌عبارت ديگر : در اينجا ما سه عنوان داريم : الفاظ - كه متناهى هستند - معانى - كه نامتناهى هستند - و وضع - كه فعل واضع است - . آيا وضع الفاظ براى معانى ، تابع الفاظ و متناهى است يا تابع معانى و نامتناهى است ؟ مرحوم آخوند مىفرمايد : وضع ، هميشه تابع معناست ، اگر معنا دوتا شد ، وضع هم دو تا خواهد بود . لفظ عين ، هفتاد معنا دارد و يك لفظ هم بيشتر نيست . ولى آيا چند وضع دارد ؟ آيا يك وضع دارد - چون لفظ واحد است - يا هفتاد وضع دارد - چون داراى هفتاد معناست - ؟ بنا بر قاعده ، تعدّد وضع تابع تعدّد معناست ، يعنى واضع ، يك‌مرتبه لفظ عين را براى چشم وضع مىكند ، بار دوّم براى چشمه و . . . . بنابراين ، وضع متعدد است خواه واضع يكى باشد يا متعدّد ، درهرصورت ، وضع متعدد است . حال كه چنين است ، معانى غير متناهى ، اوضاع غير متناهى لازم دارند و اين داراى اشكال است ، زيرا اگر واضع ، بشر باشد ، همهء افراد بشر هم كه جمع شوند و وضع انجام دهند ، اوضاع آنان متناهى خواهد بود زيرا خودشان متناهى هستند . واضع متناهى ، چگونه مىتواند وضع نامتناهى داشته باشد . و اگر واضع ، خداوند باشد ، اگرچه به‌لحاظ نامتناهى بودن خداوند ، تحقّق اوضاع نامتناهى از خداوند امكان دارد ولى در اينجا اشكال ديگرى مطرح مىشود و آن اين است كه اصولًا وضع ، اصالت ندارد بلكه به عنوان مقدّمهء استعمال مطرح است . و اگر لفظى را براى معنايى وضع كنند ، با علم به اين كه در طول تاريخ حتّى يك‌بار هم در اين معنا استعمال نمىشود ، اين وضع ، لغو است و اثرى برآن مترتب نيست . حال اگر ما وارد دايرهء استعمالات شديم و ديديم استعمال متناهى است و وضعى كه به دنبال آن ، استعمال تحقّق پيدا نكند لغو است و از حكيم صادر نمىشود ، بايد بگوييم : « اگرچه درصورتىكه واضع خداوند باشد اوضاع نامتناهى امكان دارد ولى به‌لحاظ اين كه\r\n\r\n","description":"","footnote":"","page_name":" 263 ","page_number":263},
  {"content":"\r\n\r\nوضع ، مقدّمهء استعمال است و استعمال ، متناهى است ، اوضاع غير متناهى نمىتواند تحقّق پيدا كند » . خلاصهء حرف مرحوم آخوند اين است كه اگر الفاظ ، متناهى و معانى غير متناهى باشند ، لازم مىآيد كه اوضاع غير متناهى باشند و اوضاع غير متناهى داراى اشكال است خواه واضع خداوند باشد يا بشر . « 1 » بررسى اشكال اوّل مرحوم آخوند : اگرچه كلام مرحوم آخوند فىنفسه خوب است ولى مىتوان به گوشه‌اى از آن مناقشه كرد . و آن اين است كه در بررسى اقسام وضع ، گفتيم : يكى از اقسام وضع ، عبارت از « وضع عام و موضوع له خاص » است . كه به‌نظر ما اين صورت ، از جهت مقام تصوّر هم داراى اشكال بود ، امّا مرحوم آخوند ترديدى نداشت كه « وضع عام و موضوع له خاص » داراى امكان تصوّر است ولى مىفرمود : مسألهء حروف ، به عنوان مصداق براى « وضع عام و موضوع له خاص » نيست . ما اينجا به مرحوم آخوند مىگوييم : در « وضع عام و موضوع له خاص » ، واضع ، يك معناى كلّى را درنظر مىگيرد ولى لفظ را براى افراد و مصاديق آن وضع مىكند . اگر معناى موضوع له اين لفظ ، عبارت از افراد و مصاديق و جزئيات شد ، بين اين جزئيات و افراد ، تباين وجود دارد ، يعنى درحقيقت ، موضوع له اين لفظ ، عبارت از افراد و معانى متباين و غير قابل اجتماع است .\r\nو در اين صورت ، آيا چيزى غير از اشتراك لفظى تصوّر مىشود ؟ آيا در « وضع عام و موضوع له خاص » اشتراك معنوى تحقّق دارد ؟ اشتراك معنوى به اين معناست كه لفظ براى قدر جامع وضع شده باشد ، براى معناى عام وضع شده باشد . در حالى كه شما فرض مىكنيد كه براى معناى عام وضع نشده است بلكه براى افراد و مصاديق و\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 53\r\n","page_name":" 264 ","page_number":264},
  {"content":"\r\n\r\nخصوصياتِ اين معناى عام وضع شده است . لذا در آنجا گفتيم : « اين كه شنيده‌ايد « عين » يك مشترك لفظى و داراى هفتاد معنا است ، يك مسألهء جزئى است . در « وضع عام و موضوع له خاص » مشترك لفظى با يك ميليارد معنا مطرح است ، زيرا هر جزئى ، به طور مستقلّ موضوع له قرار گرفته است ، هر مصداق ، مستقلًا موضوع له است » . « 1 » حال كه اين‌طور شد ما سؤال مىكنيم : آيا وضعِ لفظ در « وضع عام و موضوع له خاص » در برابر يك ميليارد معنا ، به اوضاع متعدّد تحقّق پيدا كرده است يا به يك وضع ؟\r\nروشن است كه در « وضع عام و موضوع له خاص » ما بيش از يك وضع نداريم ولى در عين حال كه وضع ، واحد است ، يك ميليارد معنا به عنوان موضوع له آن مىباشد . بنابراين آنچه مرحوم آخوند فرمود « كه اگر ما پاى مشترك لفظى را به‌ميان بياوريم بايد به تعداد معانى ، قائل به تعدّد وضع شويم » حرف درستى نيست . خير ، در وضع عام و موضوع له خاص ، مسئله اين‌طور نيست . شما لفظ را براى يك ميليارد معنا وضع مىكنيد ، اين يك ميليارد ، متباين هستند زيرا خصوصيات آنها هم در معناى موضوع له دخالت دارد و بين افراد - با لحاظ خصوصيات - تباين وجود دارد . بين زيد و عَمرو - با حفظ خصوصيات زيديّت و عَمريّت - تباين وجود دارد و امكان اجتماع بين آنها وجود ندارد . در نتيجه ، ما توانستيم يك مشترك لفظى با اين تعداد تكثر در معنا و تعدّد در معنا پيدا كنيم ولى درعين‌حال ، تعدّد وضع هم لازم نداشته باشيم ، بلكه تمام اين مسائل با يك وضع حلّ شود . بلى در جايى كه معانى از دو سنخ باشند و مسألهء افراد و يك ماهيت در كار نباشد ، بلكه ماهيات متعدّد و حقايق متعدّد مطرح باشد ، آنجا اشتراك\r\n\r\n\r\n","description":"","footnote":"\r\n( 1 ) - تذكر : مسألهء « مشترك لفظى با يك ميليارد معنا » به عنوان لازمهء پذيرفتن « وضع عام و موضوع له خاص » بود - كه مرحوم آخوند مطرح مىكرد - ولى حضرت استاد « دام ظلّه » فرمودند : « مشترك لفظى با يك ميليارد معنا ، اگرچه عقلًا ممكن است ولى بعيد مىباشد و همين استبعاد موجب مىشود كه ما وضع عام و موضوع له خاص را ممتنع بدانيم » . ما اين مطلب را در جلد اول از همين كتاب ( بحث امكان و عدم امكان وضع عام موضوع له خاص ) مطرح كرديم . بنابراين آنچه در اينجا مطرح شده ، به عنوان لازمهء كلام مرحوم آخوند است و به معناى پذيرفتن حضرت استاد « دام ظلّه » نيست .\r\n","page_name":" 265 ","page_number":265},
  {"content":"\r\n\r\nلفظى ، تعدّد وضعش به تعدّد معانى است . ولى اين كه بخواهيم به‌طور كلّى بگوييم :\r\n« هرجا مسئله اشتراك لفظى مطرح شد ، بايد به‌لحاظ تعدّد معنا ، تعدّد وضع هم در كار باشد » اين حرف نمىتواند تمام باشد . اشكال دوّم مرحوم آخوند : مرحوم آخوند مىفرمايد : ما در باب معانى ، در صورتى عدم تناهى معانى را از شما پذيرفتيم ، كه معانى را به‌ضميمهء افراد و مصاديق و جزئيات درنظر بگيريم ولى اگر شما بخواهيد كلّيات - يعنى معانى عامّه - را درنظر بگيريد ، ما مىگوييم : « معانى عامّه ، تناهى دارد ، واجب‌الوجود ، يك معناى عام است ، ممكن الوجود هم يك معناى عام است ، ممتنع الوجود نيز يك معناى عام است و مثلًا موجود مجرّد هم يك معناى عام و موجود مادّى هم يك معناى عام است . وقتى ما رئوس معانى و كلّيات معانى را درنظر مىگيريم ، نمىتوانيم ادّعاى عدم تناهى كنيم بلكه معانى در ارتباط با كلّيات ، محدود و متناهى است و ما غير از عناوين واجب و ممكن و محال و امثال اين عناوين ، عناوين ديگرى نداريم تا بتوانيم مسألهء عدم تناهى را مطرح كنيم » . « 1 » ممكن است به ذهن بيايد كه لازمهء غير متناهى بودن يك معنا چيست ؟ مثلًا اگر در مورد ذات بارىتعالى ، عدم تناهى را فرض كنيم ، آيا اين منافات دارد با اين كه كلمهء « اللَّه » براى اين ذات غير متناهى وضع شده باشد ؟ خير ، اين‌طور نيست كه عدم تناهى ، اقتضاى اين معنا را داشته باشد كه حتماً بايد پاى اشتراك لفظى را به‌ميان بياوريم . در نتيجه قول « ضرورى الوجود بودن اشتراك لفظى » غير قابل قبول است .\r\n\r\nنظريهء دوّم\r\nبعضى معتقدند : عدم اشتراك لفظى ضرورى است . در ارتباط با اين نظريه ، چند دليل ذكر شده است ولى مرحوم آخوند فقط يكى از\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 53 و 54\r\n","page_name":" 266 ","page_number":266},
  {"content":"\r\n\r\nآنها را مطرح كرده است . قائلين به اين قول مىگويند : اشتراك لفظى ، داراى امتناع وقوعى است يعنى وقوع آن در خارج ، مستلزم تالى فاسد است . « 1 »\r\n\r\nدليل اوّل :\r\nمرحوم آخوند مىفرمايد : قائلين به اين قول ، عقيده دارند كه اشتراك لفظى ، با هدف وضع سازگار نيست و بين اين دو ، تباين وجود دارد ، زيرا هدف وضع ، عبارت از سهولت تفهيم و تفهّم است . وضع براى اين است كه مردم از اشاره و امثال آن نجات پيدا كنند و بتوانند مقاصد خود را با وسيله‌اى سهل و آسان بيان كنند . در حالى كه اشتراك لفظى ، ما را از رسيدن به مراد متكلّم دور مىكند ، زيرا اشتراك لفظى ، نياز به قرينهء معيّنه دارد و چون بناى قرائن - نوعاً - بر خفاست و مخاطب - نوعاً - تنبّه به قرائن پيدا نمىكند ، لذا اگر گفت : « رأيت عيناً » و عين خاصى را اراده كرد ، مخاطب ، آن را نمىفهمد . به‌همين‌جهت ، جمع بين هدف وضع و اشتراك لفظى تحقّق ندارد . پاسخ مرحوم آخوند از دليل فوق : اين كه مىگوييد : « قرينه ، توأم با خفاست » به چه معناست ؟ ما در باب مجازات هم قرينه داريم ، مشترك معنوى هم اگر بخواهد بر بعضى از مصاديقش منطبق شود ، به قرينه نياز دارد . آيا قرينهء مشترك لفظى خصوصيتى دارد كه قرينهء مشترك معنوى آن خصوصيت را ندارد ؟ و اگر بگوييد : « هر قرينه‌اى توأم با خفاست » ما سؤال مىكنيم : اگر متكلّم گفت :\r\n« رأيت أسداً يرمي » ، آيا شما در معناى آن ترديدى داريد ؟ اين جمله ، ظهور در « رجل شجاع » دارد . و لذا در بحث أصالة الظهور ، اين معنا مطرح شده كه أصالة الظهور ، يك\r\n\r\n\r\n","description":"","footnote":"\r\n( 1 ) - در مفاتيح الاصول ( ص 23 ) اين قول را به تغلب و أبهرى و بلخى نسبت داده است . و نيز مرحوم نهاوندى در تشريح الاصول ( ص 47 ) برهانى براى استحاله ذكر كرده است .\r\n","page_name":" 267 ","page_number":267},
  {"content":"\r\n\r\nمعناى عامى است نه اين كه اين اصل ، در محدودهء استعمالات حقيقيّه باشد .\r\nهمان‌طورى كه در « رأيت أسداً » ، يك أصالة الظهور وجود دارد و آن أصالة الظهور اقتضا مىكند كه « رأيت أسداً » بر معناى حقيقى حمل شود ، در « رأيت أسداً يرمي » هم يك أصالة الظهور وجود دارد كه اقتضا مىكند « رأيت أسداً يرمي » حمل بر معناى مجازى شود . بنابراين ، دليل فوق نمىتواند امتناع اشتراك لفظى را اثبات كند . « 1 »\r\n\r\nدليل دوّم و سوّم :\r\nاين دو دليل به هدف وضع كارى ندارد بلكه مبتنى بر اين است كه اشتراك لفظى ، با حقيقت و ماهيت وضع ، سازگار نيست . ولى با توجه به اين كه حقيقت و ماهيت وضع ، مورد اختلاف بود ، هريك از اين دو دليل بر مبناى يكى از اقوال پيرامون حقيقت وضع مىباشد كه در ذيل به بيان آنها مىپردازيم : بيان اوّل : بعضى گفته‌اند : اشتراك لفظى ، با ماهيت وضع سازگار نيست ، زيرا حقيقت وضع عبارت از اين است كه واضع ، يك لفظ را قالب و مرآت براى معنا قرار بدهد . يعنى همان‌طور كه با ملاحظهء مرآت ، همه چيز روشن مىشود و حالت تحيّر و ترديد ، براى انسان باقى نمىماند ، واضع نيز لفظ را مرآت براى معنا قرار مىدهد به طورى كه با شنيدن لفظ ، انتقال به‌معنا پيدا شود و ديگر هيچ‌گونه تحيّر و ترديدى در كار نباشد ، لفظ را كه مىشنود ، معنا كاملًا روشن باشد ، مثل همان كسى كه ناظر در مرآت است كه با نظر در مرآت ، آنچه را بايد ملاحظه كند ، ملاحظه مىكند و براى او حالت ترديد و تحيّرى باقى نمىماند . مستدلّ مىگويد : اگر ماهيت وضع ، يك چنين چيزى باشد ، با اشتراك لفظى سازگار نخواهد بود زيرا معناى قالب بودن و مرآت بودن لفظ براى معنا ، اين است كه انسان\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 52\r\n","page_name":" 268 ","page_number":268},
  {"content":"\r\n\r\nوقتى لفظ را شنيد ، به سرعت به معنا منتقل شود و براى او حالت ترديد و تحيّر نباشد و در ارتباط با اشتراك لفظى ، چنين چيزى تحقّق ندارد . « 1 » پاسخ : جواب از اين حرف ، جواب مبنايى است يعنى ما به اين مستدلّ مىگوييم : معناى وضع ، مرآتيت نيست . در اينجا خلطى واقع شده بين مقام وضع و مقام استعمال . و حساب هريك از اين دو مقام ، جداى از يكديگر است . در باب وضع ، هم لفظ اصالت دارد و هم معنا ، و مسألهء مرآتيت مطرح نيست . مسئله اين است كه واضع مىآيد و يك لفظ را به‌طور مستقل ملاحظه كرده و يك معنا را هم به‌طور مستقل ملاحظه كرده و آن لفظ را علامت و نشانه براى اين معنا قرار مىدهد . علامت بودن و نشانه بودن ، يك مطلب است و مرآتيت و قالب بودن مطلب ديگر است . در باب وضع ، لفظ و معنا دو مقولهء متباين مىباشند . لفظ از مقولهء لفظ و معنا از مقولهء معناست و بين لفظ و معنا ، تباين كلّى وجود دارد و هيچ امكان ندارد كه لفظ ، معنا شود يا معنا لفظ شود ، ولى واضع با عمل خودش - به نام وضع - مىآيد و يك علاميّت اعتبارى براى اين لفظ ، نسبت به معنا قائل مىشود . دليل اين كه لفظ ، اصالت دارد همين كارى است كه ما انجام مىدهيم ، پدر وقتى مىخواهد براى فرزندش نام‌گذارى كند ، ممكن است تا مدّتى فكر و مطالعه كند و سپس نام را انتخاب كند . اين‌قدر لفظ در باب وضع اصالت دارد . و الّا اگر لفظ ، فانى در معنا و مرآت براى معنا بود - آن‌طور كه مستدلّ قائل است - ديگر لفظ اصالتى نداشت و چيزى كه اصالت ندارد ، لازم نيست انسان روى آن فكر و مطالعه كند . و ما عرض كرديم كه حقيقت وضع ، همين نام‌گذارى است كه پدر نسبت به فرزند انجام مىدهد . آيا حقيقت و ماهيت نام‌گذارى چيست ؟ ماهيت نام‌گذارى اين است كه يك لفظ را به‌جاى اشارهء عمليه قرار مىدهند يعنى اگر لفظ نبود ، بايد اين مولود ، با اشاره به او مشخص\r\n\r\n\r\n","description":"","footnote":"\r\n( 1 ) - رجوع شود به : نهاية الأفكار ، ج 1 ، ص 102\r\n","page_name":" 269 ","page_number":269},
  {"content":"\r\n\r\nشود ، حال كه مسألهء وضع پيش‌آمده ، به‌جاى آن اشارهء عمليه ، كلمهء « زيد » يا كلمهء ديگر مطرح است . كجا در نام‌گذارى ، مسألهء مرآتيت مطرح است ؟ بلى وقتى وضع تحقّق پيدا كرد و نوبت به مقام استعمال رسيد ، مستعمِلين ، هدفشان معناست . آنان در استعمال ، توجه كامل به معنا دارند و مىخواهند مقاصد خود را سريعاً در اختيار مستمعين بگذارند ، لذا توجه مستعمِلين به‌معنا ، توجّه مرآتيت است . توجه مستمعين هم به معنا همين‌طور است . مستمعين ، وقتى الفاظ را استماع مىكنند گويا پاى لفظ در ميان نيست و مثل اين كه آنان معانى را يكى پس از ديگرى تلقّى مىكنند . اين امر به خاطر اين است كه در مقام استعمال - چه در ارتباط با مستعمِل و چه در ارتباط با مستمع - الفاظ جنبهء مرآتيت دارد . هدف تفهيم و تفهّم معناست . ولى در باب وضع ، نمىتوانستيم مسئله را به اين صورت پياده كنيم . در باب وضع ، واضع يك نظر مستقلّ به لفظ و يك نظر مستقلّ هم به معنا دارد بعد مىگويد :\r\nوضعتُ هذا اللفظ بإزاء هذا المعنى ، همان‌طورى كه پدر در مقام نام‌گذارى فرزند ، براى نام ، اصالت قائل است و نام را مستقلًا ملاحظه مىكند ولى وقتى نوبت به مستعملين رسيد آنان كه كلمهء زيد را مىگويند آن‌قدر - ازنظر مستمع و متكلّم - لفظ ، فانى در معناست كه گويا اصلًا لفظى مطرح نيست و معانى القاء مىشود و تفهّم و استماع مىشود . خلاصه اين كه گويا مستدلّ بين مقام وضع و مقام استعمال خلط كرده است . در استعمال ، مرآتيت مطرح است ولى در مقام وضع ، هم لفظِ موضوعْ اصالت دارد و هم معناى موضوع له اصالت دارد و هيچ‌گونه قالبيت و مرآتيتى مطرح نيست بلكه صرفاً يك علاميّت و نشانه بودن لفظ براى معنا مطرح است . پس اين دليل قائلين به امتناع وقوعى اشتراك لفظى ، ناتمام است ، زيرا مبناى آنان نادرست است . بيان دوّم : اين بيان هم يك مبنايى را در باب وضع قائل شده و ملاحظه كرده\r\n\r\n","description":"","footnote":"","page_name":" 270 ","page_number":270},
  {"content":"\r\n\r\nاست كه آن مبنا با اشتراك لفظى سازگار نيست و به جاى اين كه از مبنا دست بردارد از اشتراك لفظى دست برداشته و آن را محال مىداند . مستدلّ مىگويد : حقيقت و ماهيت وضع ، عبارت از اين است كه واضع ، ملازمه‌اى را ميان لفظ و معنا جعل مىكند و به‌واسطهء جعل اين ملازمه ، لفظ و معنا متلازم مىشوند يعنى هيچ‌كدام از اين دو از يكديگر جدا نمىشوند و اگر معناى وضع يك چنين مسأله‌اى باشد ديگر نمىتوان آن را در ارتباط با دو معنا پياده كرد و نمىتوان گفت : اين لفظ ، همان‌طور كه با معناى اوّل ملازمه دارد با معناى دوّم هم ملازمه دارد . زيرا معناى يك چنين حرفى اين است كه نه معناى اوّل قابل انفكاك از لفظ است و نه معناى دوم و نه لفظ قابل انفكاك از اين دو معناست و چنين چيزى صحيح نيست . ما هميشه مشترك لفظى را در يك معنا استعمال مىكنيم و در بحث آينده - كه بحث مىكنيم آيا مشترك لفظى را مىتوان در بيش از يك معناى واحد استعمال كرد - خواهيم گفت كه جماعتى از محقّقين معتقدند : « مشرك لفظى را در بيش از يك معنا نمىتوان استعمال كرد » . آن‌وقت اگر ما اين حرف را با معناى وضع - كه عبارت از ملازمه است - ملاحظه كنيم ، چگونه مىتوانيم تصور كنيم كه لفظ « عين » هم با « عين باكيه » ملازمه دارد - يعنى هيچ‌گاه از يكديگر جدا نمىشوند - و هم با « عين جاريه » ملازمه دارد - يعنى هيچ‌گاه از يكديگر جدا نمىشوند - ؟ چگونه مىتوان چنين ملازمه‌اى را بين دو معنايى كه هيچ ارتباطى با يكديگر ندارند ، در ارتباط با يك لفظ مطرح كرد ؟ « 1 » پاسخ : ما اين مبناى شما را در ارتباط با وضع نمىپذيريم . كدام ملازمه بين لفظ و معنا وجود دارد ؟ آيا واضع مىآيد - به لحاظ اين كه لفظ و معنا ، هر دو واقعيت مىباشند - ميان لفظ و معنا ، ملازمهء واقعيّه جعل مىكند ؟ چگونه واضع مىتواند بين دو چيز متباين - كه\r\n\r\n\r\n","description":"","footnote":"\r\n( 1 ) - تشريح الاصول للنهاوندي ، ص 47\r\n","page_name":" 271 ","page_number":271},
  {"content":"\r\n\r\nيكى از مقولهء لفظ و ديگرى از مقولهء معناست - ملازمهء واقعيّه درست كند ؟ لفظ و معنا دو امر متباين بوده و واضع نمىتواند بين دو امر متباين - كه هيچ ملازمه‌اى بين آنها وجود ندارد - ملازمهء واقعيّه و تكوينيّه درست كند . و اگر گفته شود : « واضع ، بين لفظ و معنا ملازمهء اعتباريه درست مىكند » ما مىگوييم : ملازمهء اعتباريه چه معنايى مىتواند داشته باشد ، مگر در هر چيزى مىتوان ملازمهء اعتباريه را مطرح كرد ؟ علاوه بر اين ، ما گفتيم : « واضع ، در مقام وضع ، همان كارى را انجام مىدهد كه پدر در مقام نام‌گذارى فرزند انجام مىدهد » ، آيا اگر شما از چنين پدرى سؤال كنيد :\r\nچه كارى مىخواهى انجام دهى ، او مىگويد : مىخواهم بين لفظ و معنا ملازمه ايجاد كنم ؟ اصلًا مسألهء ملازمه مطرح نيست . واقعيت مسئله اين است كه اين لفظ جاى اشارهء عمليه را بگيرد . جاى آن اشاره‌اى كه در همه جا راه ندارد را بگيرد ، چون اشاره ، تنها در صورت حضور مشاراليه مطرح است درحالىكه پدر گاهى در غياب فرزند مىخواهد او را موضوع براى حكمى قرار دهد ، آنجا چگونه به او اشاره كند ؟ در اينجا آمده‌اند به‌جاى اشارهء عمليه ، يك لفظ را جايگزين كرده‌اند كه هم با حضور مشاراليه و هم با غياب او و هم با موتش و هم با حياتش ، به عنوان علامت براى مشاراليه و معرِّف براى آن است . معرِّف بودن ، يك مطلب و جعل ملازمه مطلبى ديگر است و بين اين‌ها ارتباطى وجود ندارد .\r\n\r\nتحقيق در ارتباط با اشتراك لفظى\r\nاز آنچه گفته شد معلوم گرديد كه ادلّهء قائلين به ضرورى الوجود بودن اشتراك لفظى و نيز ادلّهء قائلين به ضرورى العدم بودن آن ناتمام است . مقتضاى تحقيق اين است كه اشتراك لفظى نه ضرورى الوجود است و نه ضرورى العدم ، بلكه امرى ممكن است كه مىتواند در خارج تحقّق داشته باشد و وقوع ،\r\n\r\n","description":"","footnote":"","page_name":" 272 ","page_number":272},
  {"content":"\r\n\r\nبهترين دليل براى امكان آن است . ما به وضوح مىبينيم كه اشتراك لفظى در خارج تحقّق دارد و حتى الفاظى وجود دارند كه مشترك لفظى بين دو معناى متضادند ، مثلًا كلمهء « قُرْء » كه در قرآن كريم استعمال شده ، هم به معناى « طهر » و هم به معناى « حيض » است و هر دو معنا ، معناى حقيقى آن مىباشند . و الفاظ مشتركى كه معانى آنها متضاد نباشند فراوان است .\r\n\r\n","description":"","footnote":"","page_name":" 273 ","page_number":273},
  {"content":"\r\n . \r\n","description":"","footnote":"","page_name":" 274 ","page_number":274},
  {"content":"\r\n\r\n\r\nمنشأ تحقّق اشتراك لفظى\r\nبحث در اين است كه آيا چه چيزى سبب تحقّق اشتراك لفظى گرديده است ؟ آيا در الفاظ كمبودى وجود دارد ؟ چرا به‌جاى وضع لفظ « عين » براى هفتاد معنا ، هفتاد لفظ براى آن هفتاد معنا وضع نكرده‌اند ؟ چرا يك لفظ را براى « طهر » و يكى را براى « حيض » وضع نكرده‌اند بلكه لفظ « قرء » را براى آن دو معناى متضاد وضع كرده‌اند كه چه‌بسا موجب اشتباه شود ؟ در آيهء شريفه ( و المطلقات يتربّصن بأنفسهن ثلاثة قروء ) « 1 » كه قرينه نيست از كجا انسان بفهمد مراد از « قرء » كدام‌يك از آن دو معناست ؟ و اگر قرينه اقامه شود - كه نوعاً قرائن لفظيه است - نتيجه اين مىشود كه دو لفظ را براى رساندن يك معنا به كار برده‌اند ، در اينجا اين سؤال مطرح مىشود كه چرا از اوّل نيامدند يك لفظ را براى همين معنا وضع كنند بدون اين كه براى افهام مقصود ، نياز به تعدّد لفظ باشد ؟ پس با وجود اين كه ضرورتى براى تحقّق اشتراك لفظى نبوده است چه چيزى سبب شده كه اشتراك لفظى تحقّق پيدا كند ؟\r\n\r\n\r\n","description":"","footnote":"\r\n( 1 ) - البقرة : 228\r\n","page_name":" 275 ","page_number":275},
  {"content":"\r\n\r\nدر اينجا سه راه گفته شده است :\r\n\r\nراه اوّل براى تحقّق اشتراك لفظى\r\nاين راه از انضمام دو مطلب به يكديگر حاصل مىشود : مطلب اوّل : قبائل و طوائف مختلف در زمانهاى سابق با وجود اين كه در اصل يك لغت مشترك بودند - مثلًا زبان همهء آنان عربى بود - ولى در عين حال ، هر قبيله‌اى براى خودش اصطلاح خاصى داشت . در زمان ما نيز - كه مسئله قبائل مطرح نيست - هر بلدى براى خودش اصطلاح خاصى دارد . يك بلد ، از فلان معنا به يك لفظ تعبير مىكنند و بلد ديگر از همان معنا به لفظ ديگر تعبير مىكنند ، با اين كه هر دو داراى يك زبان مىباشند ، مثلًا هر دو فارسى زبان هستند . اين مطلب ، كاشف از اين است كه معناى اشتراك در لغت اين نيست كه در تمامى الفاظ ، اشتراك تحقّق داشته باشد و مثلًا همهء عرب زبانها در تمام اين الفاظ مشترك با يكديگر اشتراك داشته باشند . بلكه اين معنا به حسب بلاد - در زمان ما - و به حسب قبائل - در زمانهاى گذشته متفاوت بوده است ، مثلًا در زمان سابق در قبيله‌اى از كلمهء « عين » معناى « چشم » را اراده مىكردند نه معناى ديگر . و در قبيلهء ديگر وقتى كلمهء « عين » گفته مىشد ، معناى « چشمه » را اراده مىكردند نه معناى ديگر . و در قبيلهء سوّم ، معناى سوّم را اراده مىكردند . علت اين كه در قبائل به اين صورت بوده ، اين است كه دليلى نداريم كه واضع ، خداوند يا شخص معيّن باشد بلكه به اعتبار اختلاف قبائل و كشورها و بلاد ، واضعين ، فرق مىكنند . چه مانعى دارد كه رئيس يك قبيله بگويد : ما در قبيلهء خودمان ، « عين » را به‌معناى « چشم » مىدانيم نه غير از آن ، و رئيس قبيلهء دوّم - با توجه به قبيلهء اوّل يا بدون توجّه به آن - بگويد : ما « عين » را به‌معناى « چشمه » مىدانيم و همچنين قبائل ديگر . مطلب دوّم : محقّقين از لغويين كه كتاب لغت مىنوشته‌اند ، مقيّد بودند كه همهء قبائل و طوايف را بررسى و تفحّص كنند . مثلًا گفته‌اند « جوهرى » براى تدوين\r\n\r\n","description":"","footnote":"","page_name":" 276 ","page_number":276},
  {"content":"\r\n\r\n« صحاح اللغة » حدود بيست سال در ميان قبائل و طوايف مىگشته و الفاظ و معانى را از زبان خود آنان مىگرفته و مىنوشته تا « صحاح اللغة » را تدوين كرده است . حال اين « جوهرى » ممكن است امروز وارد قبيله‌اى شده و ملاحظه كرده آنان وقتى « عين » را مىگويند ، « چشم » را اراده مىكنند و وقتى وارد قبيلهء دوّم شده ، ديده است آنان از « عين » ، « چشمه » را اراده مىكنند و در قبيلهء سوّم ، مشاهده كرده است كه آنان از « عين » ، معناى سوّمى را اراده مىكنند ، حال ايشان مىخواهد در « صحاح اللغة » معناى « عين » را بنويسد چاره‌اى جز اين ندارد كه همهء معانى كه در قبائل اراده مىشده را ذكر كند . وقتى در ميان قبائل عرب يك چنين اختلافى وجود دارد آيا « جوهرى » چاره‌اى غير از اين دارد كه بگويد : « عين ، حقيقت در هفتاد معناست » ؟ زيرا همهء اين قبائل ، عرب هستند و هركدام هم از عين ، يك معنا را به‌صورت حقيقت اراده مىكنند تقدّم و تأخّر و ترجيحى هم وجود ندارد ، لغوى در اينجا كدام معنا را مطرح كند ؟\r\nچاره‌اى ندارد جز اين كه بگويد : « عين داراى هفتاد معناست و همهء معانى آن‌هم به نحو حقيقت مىباشند و اشتراك معنوى هم در كار نيست ، پس بايد به‌صورت اشتراك لفظى باشد » . بنابراين ، يكى از راه‌هايى كه به عنوان منشأ تحقّق اشتراك لفظى مطرح است اختلاف قبائل - در زمان‌هاى قبل - و اختلاف بلاد - در زمان ما - مىباشد . « 1 »\r\n\r\nراه دوّم براى تحقّق اشتراك لفظى\r\nراه دوّمى كه به عنوان منشأ اشتراك لفظى مطرح شده - و حرف خوبى هم مىباشد - اين است كه گفته شود :\r\n\r\n\r\n","description":"","footnote":"\r\n( 1 ) - رجوع شود به : أجود التقريرات ، ج 1 ، ص 51\r\n","page_name":" 277 ","page_number":277},
  {"content":"\r\n\r\nشما مىگوييد : غرض از وضع ، تفهيم و تفهّم است . يعنى انسان به وسيلهء الفاظ بتواند مقاصد خودش را بيان كند و مطلب خود را براى مخاطب تبيين كند . تفهيم و تفهّم بر دو نوع است : گاهى تفهيم و تفهّم به اين صورت است كه انسان مىخواهد مراد خودش را با تمام ابعاد آن براى مخاطب روشن كند ، يعنى مىخواهد آنچه در واقعيت تحقّق پيدا كرده ، به وسيلهء لفظ در اختيار مخاطب قرار دهد . تفهيم و تفهّم در اكثر موارد به همين نوع است . و گاهى تفهيم و تفهّم به اين صورت است كه انسان مىخواهد از مقصود خودش به صورت اجمالى پرده بردارد ، يعنى مىخواهد واقعيت را به‌طور اجمال در اختيار مخاطب قرار دهد . مثلًا آدم متشخّصى به منزل شما آمده است . شما وقتى مىخواهيد اين قصه را نقل كنيد به صورتهاى مختلفى نقل مىكنيد : اگر مخاطب شما يك دوست صميمى و نزديك است و مىخواهيد همهء واقعيت را در اختيار او قرار دهيد ، مىگوييد : « شب گذشته فلان شخصيت به منزل ما آمد » و تمام خصوصيات او را مطرح مىكنيد . ولى گاهى مخاطب شما كسى است كه صلاح نمىدانيد همهء واقعيت را در اختيار او قرار دهيد ، مىگوييد : « شب گذشته يك آقاى محترمى به منزل ما آمد » و هيچ انگيزه‌اى براى معرفى او نداريد . بنابراين ما با دو نوع تفهيم و تفهّم روبرو هستيم ، گاهى تفهيم و تفهّم به كيفيتى است كه مراد انسان با همهء خصوصياتش روشن شود و گاهى مصلحت اقتضا مىكند كه مراد انسان مطرح شود ولى به‌صورت اجمال . ممكن است كسى اشكال كند : « در صورت دوّم ، چه ضرورتى وجود دارد كه متكلّم ، مراد خود را مطرح كند ؟ » . جواب اين است كه اينجا هم ضرورت دارد . متكلّم چه‌بسا مىخواهد چيزى در اين ارتباط با مخاطب بگويد ولى مايل نيست كه او بر تمام خصوصيات مسئله اطلاع\r\n\r\n","description":"","footnote":"","page_name":" 278 ","page_number":278},
  {"content":"\r\n\r\nپيدا كند . تفهيم و تفهّم به اين صورت نيست كه يك طرف آن در ارتباط با همهء خصوصيات و طرف ديگر آن سكوت محض باشد . تفهيم و تفهّم دو طرف دارد يك طرفش بيان مراد با همهء خصوصيات و طرف ديگر آن ، بيان مراد به‌صورت اجمال است . حال كه چنين است ، آيا براى تفهيم و تفهّم به صورت اجمال ، نبايد راهى وجود داشته باشد ؟ بهترين راه براى اين مسئله ، اشتراك لفظى است . وقتى مىگويند : « مشترك لفظى قرينه مىخواهد » معنايش اين نيست كه در همه جا نياز به قرينه دارد ، بلكه اگر بخواهيم مراد را روشن كنيم نياز به قرينه دارد ولى اگر غرض ، به اجمال تعلّق گرفته باشد قرينه نياز ندارد . مثلًا متكلّم مىگويد : « رأيت عيناً » و قرينه‌اى ذكر نمىكند زيرا مىخواهد مخاطب در حال تحيّر و تردّد باقى بماند . از طرفى بداند كه متكلّم ، چيزى را ديده است و از طرفى نداند آن چيز عبارت از چيست ؟ اين هم يك نوع از تفهيم و تفهّم است و راهش اشتراك لفظى است . به او مىگويد : « رأيت عيناً » و مخاطب به فكر فرومىرود كه آيا « عين جاريه » بوده يا « عين باكيه » يا . . . . اين كلام ، درست در مقابل كسانى است كه مىگفتند : « اشتراك لفظى ، با غرض وضع سازگار نيست » در اينجا گفته مىشود : « غرض از وضع اين است كه تفهيم و تفهّم به هر دو نوعش تحقّق پيدا كند . ولى اكثر موارد آن از راه الفاظى است كه معناى آنها روشن است و در مواردى هم از طريق مشترك لفظى است » . بنابراين مسألهء مشترك لفظى از اين جهت نيست كه انسان در تنگناى الفاظ قرار گرفته و با كمبود لفظ مواجه شده باشد بلكه دايرهء الفاظ وسيع است ولى انگيزه ديگرى براى مشترك لفظى وجود دارد و آن اين است كه گاهى غرض متكلم به اجمال تعلّق مىگيرد و نمىخواهد تمام مقصودش را بيان كند لذا به مشترك لفظى پناه مىآورد .\r\n\r\n","description":"","footnote":"","page_name":" 279 ","page_number":279},
  {"content":"\r\n\r\nشاهد قوى بر اين مسئله ، قرآن است ، قرآن كريم مىفرمايد : ( منه آيات محكمات هُنّ أُمّ الكتاب و أُخر متشابهات . . . ) « 1 » قرآن هم آيات محكم دارد و هم آيات متشابه ، و معنا ندارد كسى بگويد : چرا در قرآن آيات متشابه وجود دارد ؟ زيرا گاهى در قرآن هم غرض به اين نحو است كه مطلبى به‌صورت اجمال گفته شود . « 2 »\r\n\r\nراه سوّم براى تحقّق اشتراك لفظى\r\nاگر ما پاى وضع تعيّنى را به‌ميان آوريم و مثلًا بگوييم : لفظ « أسد » فقط براى « حيوان مفترس » وضع شده است ، به‌صورت يك لفظ و يك معنا ، ولى آن‌قدر به عنوان استعمال مجازى در « رجل شجاع » به‌كاررفته‌است كه اين معناى مجازى در رديف معانى حقيقى اوّل قرار گرفته است . البته نه به اين صورت كه معناى حقيقى اوّل ، مهجور و متروك شده باشد بلكه استعمال به حدّى رسيده است كه وقتى « اسد » بدون قرينه استعمال شود ، مخاطب متحير مىماند ، كه آيا مقصود ، « حيوان مفترس » است يا « رجل شجاع » ؟ در اينجا يك اشتراك لفظى در ارتباط با وضع تعيّنى تحقّق پيدا كرده است . واضع نيامده براى لفظ « اسد » دو معنا به صورت اشتراك لفظى مطرح كند بلكه او « اسد » را براى يك معنا وضع كرده است ولى كثرت استعمال ، موجب شده است كه معناى مجازى ، خود را به حدّ معناى حقيقى رسانده و در يك رديف قرار گيرند ، بدون اين كه معناى حقيقى اوّل كنار رفته و عنوان مهجوريت پيدا كند . ما در بحث وضع گفتيم : « وضع تعيّنى » وضع نيست . ولى وضع نبودن ، يك حرفى است و اين كه معناى حقيقى درست كند چيز ديگرى است . اگر كثرت استعمال ، به حدّى برسد كه وقتى لفظ « اسد » گفته مىشود ترجيحى براى معناى حقيقى اوّل وجود\r\n\r\n\r\n","description":"","footnote":"\r\n( 1 ) - آل عمران : 7\r\n( 2 ) - رجوع شود به : كفاية الاصول ، ج 1 ، ص 52 و 53 ، مقالات الاصول ، ج 1 ، ص 159\r\n","page_name":" 280 ","page_number":280},
  {"content":"\r\n\r\nندارد و مخاطب به صورت متحير مىماند كه آيا مقصود ، حيوان مفترس است يا رجل شجاع ؟ اين هم يك نوع اشتراك لفظى است بدون اين كه واضع ، اين اشتراك لفظى را به وجود آورده باشد ولى تعدّد معناى حقيقى مطرح است و آثار اشتراك لفظى برآن بار مىشود . « 1 »\r\n\r\n\r\n","description":"","footnote":"\r\n( 1 ) - رجوع شود به : أجود التقريرات ، ج 1 ، ص 51\r\n","page_name":" 281 ","page_number":281},
  {"content":"\r\n . \r\n","description":"","footnote":"","page_name":" 282 ","page_number":282},
  {"content":"\r\n\r\n\r\nآيا در قرآن كريم اشتراك لفظى تحقّق دارد ؟\r\n\r\n[ كلام 
  ] مرحوم آخوند\r\nدر ذيل بحث « امكان يا ضرورت وجود يا عدم اشتراك لفظى » مىفرمايد : بعضى در اين مطلب با ما هم‌عقيده‌اند و معتقدند : اشتراك لفظى ، هم امكان وقوع دارد وهم در لغت عرب واقع شده است ولى معنا ندارد كه در قرآن ، اشتراك لفظى وجود داشته باشد . زيرا اگر در قرآن ، مشترك لفظى استعمال شود يا همراه با قرينه است يا بدون قرينه . اگر همراه با قرينه لفظيّه نباشد ، لازم مىآيد كه قرآن داراى اجمال باشد و اجمال با قرآنيت سازگار نيست . و اگر همراه با مشترك لفظى ، قرينهء لفظيّه معيّنه وجود داشته باشد ، لازمه‌اش اين است كه قرآن ، يك معنا را به واسطهء دو لفظ بيان كرده باشد ، و آوردن دو لفظ براى تفهيم يك معنا ، با قرآنيت نمىسازد . قرآنى كه در بالاترين درجهء فصاحت و بلاغت است و اين همه تحدّى كرده و مردم را به مقابله به مثل دعوت كرده است ، معنا ندارد كه براى تفهيم يك معنا ، از دو لفظ استفاده كرده باشد . « 1 »\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 53\r\n","page_name":" 283 ","page_number":283},
  {"content":"\r\n\r\n\r\nپاسخ كلام فوق\r\nاين بيان ، بنا بر هر دو تقدير ، جوابش روشن است : اوّلًا : ما در خارج مىبينيم در قرآن ، مشترك لفظى وجود دارد ، « قروء » در آيهء شريفهء ( المطلّقات يتربّصنَ بأنفسهنّ ثلاثة قروء ) « 1 » ، جمع « قُرْء » است و « قُرْء » از الفاظ مشتركى است كه براى دو معناى متضادِّ « طُهر » و « حيض » وضع شده است .\r\nكلمهء « عين » در قرآن كريم استعمالات فراوانى دارد ، ( لهم أعْيُن لا يُبْصرون بها ) ، « 2 » ( فيها عين جارية ) « 3 » . بنابراين چيزى كه در قرآن وقوع دارد ديگر جاى بحث نيست . و اين جواب ، بنا بر هر دو تقدير مطرح است ، چه همراه با مشترك لفظى قرينه باشد يا نباشد . ثانياً : ادلّه‌اى كه اينان ذكر كرده‌اند باطل است : كسى كه مىگويد : « اگر مشترك لفظى بدون قرينه باشد ، اجمال لازم مىآيد و اجمال‌گويى با قرآن تناسب ندارد » اين ، اجتهاد در مقابل نصّ است . خود قرآن مىگويد :\r\n« يك سلسله از آيات من جزء متشابهات است » متشابهات همان مجملات است كه غرض به اجمال تعلّق گرفته است و مراد اين نبوده است كه هدف به طور كلّى مطرح شود . و اين كه در دليل دوّم مىگويد : « اگر مشترك لفظى همراه با قرينه لفظيه باشد ، لازم مىآيد كه يك معنا ، با دو لفظ بيان شده باشد درحالىكه ممكن بود با يك لفظ بيان شود » جواب اين است كه آنچه به عنوان قرينيت مطرح است اين‌طور نيست كه تمام فايده‌اش همان قرينيت باشد . گاهى انسان قرينه‌اى را مىآورد كه ضمن اين كه قرينيت دارد ، يك مطلب اساسى را هم بيان مىكند ، مثلًا همين آيهء ( لهم أعينٌ\r\n\r\n\r\n","description":"","footnote":"\r\n( 1 ) - البقرة : 228\r\n( 2 ) - الأعراف : 179\r\n( 3 ) - الغاشية : 12\r\n","page_name":" 284 ","page_number":284},
  {"content":"\r\n\r\nلا يبصرون بها ) « 1 » اين « لا يبصرون بها » دو نقش دارد : 1 - قرينه است كه مراد از « عين » ، « عين باصره و چشم » است . 2 - مىخواهد بفرمايد : با وجود اين كه اينان چشم دارند ولى نمىبينند . بنابراين قرينه به اين معنا نيست كه فقط براى تعيين مراد از مشترك آمده باشد . همچنين در مثال معروفى كه براى مجاز ذكر مىكنيم و مىگوييم « رأيت اسداً يرمي » كه « يرمي » به عنوان قرينهء مجاز مطرح است مىخواهيم دو مطلب را بيان كنيم : 1 - مقصود از « أسد » ، « رجل شجاع » است . 2 - « رجل شجاع » در حال تيراندازى بود . اين يك مطلب مهمّى است . اگر از اوّل بگويد : « رأيت رجلًا شجاعاً يرمي » در اين صورت « يرمي » براى اين است كه بگويد : « رجل شجاع در حال تيراندازى بود » .\r\n« يرمي » معنايى زايد بر معناى « رجل شجاع » را دلالت مىكند .\r\n\r\n\r\n","description":"","footnote":"\r\n( 1 ) - الأعراف : 179\r\n","page_name":" 285 ","page_number":285},
  {"content":"\r\n . \r\n","description":"","footnote":"","page_name":" 286 ","page_number":286},
  {"content":"\r\n\r\n\r\nامر دوازدهم استعمال لفظ مشترك در اكثر از معنا\r\nتحرير محلّ بحث 1 - آيا استعمال لفظ در اكثر از معنا ممكن است ؟ 2 - آيا استعمال لفظ در اكثر از معنا از نظر لغت جايز است ؟ 3 - آيا استعمال لفظ در اكثر از معنا ، استعمال حقيقى است يا مجازى ؟ 4 - كلام مرحوم آخوند در خاتمهء بحث استعمال لفظ در اكثر از معنا\r\n\r\n","description":"","footnote":"","page_name":" 287 ","page_number":287},
  {"content":"\r\n . \r\n","description":"","footnote":"","page_name":" 288 ","page_number":288},
  {"content":"\r\n\r\n\r\nتحرير محلّ بحث\r\nبحث در اين است كه آيا استعمال لفظ مشترك در اكثر از معناى واحد جايز است يا نه ؟ آيا مىشود كلمهء « عين » را در استعمال واحد ، در دو معنا يا بيشتر استعمال كرد ؟ اگرچه اين بحث ، در مورد عنوان مشترك لفظى مطرح است ولى ملاك بحث عموميت دارد و آن مطلق استعمال لفظ در دو معنا يا بيشتر است خواه آن دو معنا ، حقيقى باشند - مثل مشترك لفظى - يا هر دو مجازى باشند يا يكى حقيقى و ديگرى مجازى باشد ، مثل اين كه كلمهء « أسد » را استعمال كنند در استعمال واحد - بدون اين كه كلمهء « أسد » تكرار شود ، بلكه يك « رأيت أسداً » بگويد - و هم معناى حقيقى ، يعنى « حيوان مفترس » و هم معناى مجازى ، يعنى « رجل شجاع » را اراده كند . قبل از وارد شدن به اصل بحث ، بايد دو جهت را مورد بررسى قرار دهيم : جهت اوّل : آيا عنوان بحث اين است كه « استعمال لفظ در اكثر از معنا جايز است يا نه » ؟ « 1 »\r\n\r\n\r\n","description":"","footnote":"\r\n( 1 ) - روشن است كه مراد از اين جواز ، جواز شرعى نيست بلكه مراد اين است كه آيا از ناحيهء واضع ، ترخيصى در اين زمينه صورت گرفته است يا نه ؟\r\n","page_name":" 289 ","page_number":289},
  {"content":"\r\n\r\nبا مراجعه به كتب قديمى علم اصول - حتى تا زمان مرحوم محقّق قمى صاحب قوانين و قبل از ايشان ، صاحب معالم رحمه الله - در مىيابيم كه اصوليين در عنوان بحث خود ، مسألهء جواز و عدم جواز را مطرح كرده‌اند و ادلّهء طرفين را در اين زمينه ذكر كرده‌اند ولى وقتى نوبت به محقّق خراسانى رحمه الله مىرسد ، ايشان بحث را در مرحله‌اى قبل از مرحلهء جواز و عدم جواز پياده مىكند و آن مرحلهء امكان و استحاله است و مىگويد : آيا استعمال لفظ در دو معنا امكان وقوعى دارد يا داراى استحالهء وقوعى است .\r\nبنابراين با توجه به كلام محقّق خراسانى رحمه الله ما بايد در دو مرحله بحث كنيم : مرحلهء اوّل اين است كه آيا استعمال لفظ در اكثر از معنا ، در استعمال واحد ، امكان وقوعى دارد يا استحالهء وقوعى ؟ همان‌طور كه خود محقّق خراسانى رحمه الله استحاله را اختيار كرده است . اگر كسى در اين مرحله قائل به استحاله شد ، نوبت به مرحلهء بعدى نمىرسد ، اگر چيزى محال شد ، معنا ندارد كه بگوييم : آيا واضع ، اجازه داده يا نه ؟ ولى اگر كسى در اين مرحله قائل به امكان شد ، آن‌وقت بحثى در مرحلهء دوّم واقع مىشود كه آيا اين امرِ ممكن ، مورد ترخيص و اجازهء واضع قرار گرفته يا نه ؟ زيرا هر امر ممكنى ملازم با صدور اجازه نيست . جهت دوّم : اين مطلب نيز در ارتباط با تحرير محلّ نزاع است ، و آن اين است كه استعمال لفظ مشترك در اكثر از معنا كه محلّ بحث ماست به اين صورت است كه ما همان‌طور كه اگر لفظ « عين » را مكرّر مىكرديم و از هر لفظى يك معنا اراده مىكرديم ، به همان صورت در لفظ غير مكرّر ، دو معنا اراده كنيم . به عبارت روشن‌تر : اگر ما بگوييم : « رأيت عيناً و عيناً » و مقصودمان از عين اوّل ، « عين باكيه » و از عين دوّم ، « عين جاريه » باشد در اين صورت ، اراده و لحاظ ما نسبت به هريك از دو معنا ، به طور استقلالى است بدون اين كه قدر جامعى بين اين دو معنا تصوّر كنيم و يا يك عنوان انتزاعى به نام « أحد المعنيين » درنظر بگيريم و بدون اين كه مسألهء اصالت و تبعيت در كار باشد ، در « رأيت عيناً و عيناً » هريك از دو معنا را به طور مستقل و بالأصالة ملاحظه كرده‌ايم . عين اوّل در « عين باكية » استعمال شده بدون اين كه هيچ ارتباطى\r\n\r\n","description":"","footnote":"","page_name":" 290 ","page_number":290},
  {"content":"\r\n\r\nبه عين دوّم داشته باشد و عين دوّم در « عين جارية » استعمال شده بدون اين كه هيچ ارتباطى به عين اوّل داشته باشد . و گويا بين اين دو معنا ، مباينت كامل تحقّق دارد . حال بحث اين است كه آيا مىتوانيم به جاى « رأيت عيناً و عيناً » بگوييم : « رأيت عيناً » و در همين استعمال واحد و لفظ واحد بخواهيم كلمهء عين را در دو معنا استعمال كنيم به همان كيفيتى كه در « رأيت عيناً و عيناً » درنظر گرفته مىشد ، يعنى هر معنايى به طور مستقل و غير مرتبط به معناى ديگر باشد بدون اين كه قدر جامعى داشته باشند و يا اگر هم قدر جامع دارند ، آن‌قدر جامع در مقام استعمال ملاحظه نشده است و بدون اين كه عنوان انتزاعى « أحد المعنيين » در كار باشد ؟ محلّ بحث در اينجاست . امّا اگر براى دو معنا قدر جامعى درست كرده و لفظ « عين » را در آن قدر جامع استعمال كرديم ، اين از محلّ بحث ما خارج است . و نيز اگر مستعمل فيه لفظ « عين » را عنوان انتزاعى « أحد المعنيين » قرار دهيم ، اين نيز از محلّ بحث ما خارج است .\r\nهمچنين اگر براى يكى از دو معنا اصالت قائل شويم و معناى ديگر را به عنوان تابع ملاحظه كنيم اين نيز از محلّ بحث خارج است . خلاصه اين كه محلّ بحث اين است كه در استعمال واحد ، لفظ واحد را در دو معنا استعمال كرده و هر دو معنا به صورت ملحوظ بالاستقلال باشند . حال پس از بيان دو نكتهء فوق ، به تشريح مراحل بحث مىپردازيم :\r\n\r\nمرحلهء اوّل آيا استعمال لفظ در اكثر از معنا ممكن است ؟\r\nهمان گونه كه اشاره كرديم اگر در اين مرحله قائل به استحاله شديم نوبت به مرحلهء دوّم نمىرسد .\r\n\r\n","description":"","footnote":"","page_name":" 291 ","page_number":291},
  {"content":"\r\n\r\n\r\nنظريهء مرحوم آخوند\r\nمرحوم آخوند معتقد است استعمال لفظ در اكثر از معنا - به اين كيفيتى كه مطرح كرديم - مستحيل است . ايشان در مقام استدلال بر اين مطلب عبارتى را ذكر كرده است كه مرادشان را به خوبى روشن نمىكند ، زيرا در آن احتمالاتى مطرح است . ما در اينجا ابتدا مفاد كلام ايشان را مطرح كرده و سپس احتمالاتى را كه در آن وجود دارد مورد بررسى قرار مىدهيم تا ببينيم آيا در ارتباط با اين احتمالات مىتوان مسألهء استحاله را مطرح كرد يا اين كه بنا بر هيچ‌كدام از اين احتمالات ، مسألهء استحاله مطرح نيست . مرحوم آخوند مىفرمايد : معناى استعمال - به صورت كلّى ، نه در خصوص ما نحن فيه - اين نيست كه ما لفظ را علامت براى معنا قرار دهيم ، تا اين كه همين‌جا كسى بيايد مسئله را تمام كند و بگويد : « چه اشكالى دارد كه چيزى علامت بر دو معنا باشد ؟ مگر وقتى چيزى علامت شد ، حتماً بايد علامت براى يك چيز باشد ؟ خير ، ممكن است يك چيز ، علامت براى دو چيز واقع شود . يك لفظ ، علامت و نشانه براى دو معنا باشد » . ايشان مىفرمايد : معناى استعمال ، علامت بودن لفظ براى معنا نيست بلكه معناى استعمال اين است كه انسان لفظ را فانى در معنا و وجه براى آن قرار دهد به طورى كه گويا لفظْ همان معناست ، به‌همين‌جهت است كه حسن و قبح معانى ، به الفاظ سرايت مىكند . انسان مىگويد : چرا حرف زشت مىزنى ؟ در حالى كه زشتى مال معناست و معنا و لفظ - همان گونه كه قبلًا گفتيم - از دو مقولهء متضادند . آن‌وقت اگر يكى از دو مقوله قبيح شد ، چه معنا دارد كه مقولهء ديگر هم قبيح شود ؟ لفظ از مقولهء لفظ و صوت است و معنا از مقولهء واقعيات است ولى با توجه به اين كه لفظ ، فانى در معناست و حقيقت استعمال اين است كه گويا لفظ ، خودش را قربانى در معنا مىكند و فانى در معنا قرار مىگيرد ، حُسن و قُبح معنا ، در معنا متوقف نشده و به لفظ هم سرايت مىكند و لفظ ، موصوف به حَسَن و قبيح مىشود .\r\n\r\n","description":"","footnote":"","page_name":" 292 ","page_number":292},
  {"content":"\r\n\r\nمرحوم آخوند مىفرمايد : لحاظى كه به لفظ تعلّق مىگيرد ، لحاظ تبعى است . لفظ - در مقابل معنا - اصالت ندارد ، به‌همين‌جهت ، لحاظ استقلالى به معنا تعلّق مىگيرد و لحاظ تبعى به لفظ متعلّق مىشود . و وقتى لحاظ تبعى به لفظ تعلّق مىگيرد ، در ما نحن فيه بايد دو لحاظ در ارتباط با لفظ مطرح شود ، يك لحاظ تبعى به عنوان تبعيت از معناى اوّل و يك لحاظ تبعى به عنوان تبعيت از معناى دوّم . آن‌وقت نتيجه اين مىشود كه در عالم معنا ، دو لحاظ استقلالى به دو معنا تعلّق گرفته - كه اين مانعى ندارد - ولى به تبعيت از اين دو لحاظ ، دو لحاظ تبعى به لفظ تعلّق مىگيرد و معنا ندارد كه در يك استعمال ، و در آنِ واحد ، دو لحاظ به يك لفظ تعلّق بگيرد . مگر اين كه لاحظ ، « أحول العينين » - آدم دو بين ، كه هر چيز را بر خلاف واقع ، دو تا مىبيند - باشد كه در اين صورت مانعى ندارد كه لفظ را هم دوتا ببيند و دو لحاظ تبعى به لفظ متعلّق شود . ولى آنچه را أحول مىبيند واقعيت نيست . واقعيت ، يك چيز است اگرچه از نظر او دو چيز مطرح است . و فرض اين است كه چشم ما خوب مىبيند و يك لفظ را ، يك لفظ مىبيند . « 1 » از اين عبارت مرحوم آخوند به‌خوبى روشن نمىشود كه ايشان مسألهء استحاله را با توجه به چه چيزى قائل شده است ؟ در كلام ايشان سه احتمال وجود دارد كه ازنظر قرب و بعد ، در يك درجه نيستند . احتمال اوّل : نقطهء اساسى كه مرحوم آخوند روى آن دست گذاشته عبارت از « ماهيت استعمال » باشد كه به‌نظر ايشان ، ماهيت استعمال ، عبارت از فناى لفظ در معناست . به اين معنا كه لفظ وقتى در مقابل معنا قرار مىگيرد ، وجود خود را از دست داده و خود را فانى در معنا مىكند . در نتيجه - براساس اين احتمال - مرحوم آخوند مىخواهد بفرمايد : ما يك لفظ « عين » داريم و مىخواهيم اين لفظ را در دو معنا استعمال كنيم . در ارتباط با استعمال اوّل ، ماهيت استعمال ، فناء لفظ « عين » در معناى\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 54 و 55\r\n","page_name":" 293 ","page_number":293},
  {"content":"\r\n\r\nاوّل است و وقتى لفظ « عين » در معناى اوّل فانى شد ديگر ما لفظى نداريم كه بخواهيم آن را در ارتباط با معناى دوم به ميدان بياوريم . پس معناى دوّم ، با چه چيزى سروكار پيدا مىكند . اين احتمال ، وقتى در مقايسه با احتمال دوّم قرار گيرد بعيدتر از احتمال دوّم ، نسبت به كلام مرحوم آخوند است . بررسى احتمال اوّل : اگر مرحوم آخوند روى اين احتمال نظر داشته باشد ، اين حرف داراى دو اشكال است : اشكال اوّل : ما قبول نداريم كه ماهيت استعمال ، عبارت از فناء لفظ در معنا باشد .\r\nدرست است كه لفظ ، در مقابل معنا ، داراى عنوان تبعيت است ولى تبعيت ، يك حرف و فناءْ حرف ديگر است . استعمال ، به معناى فناء نيست . اگر استعمال ، عبارت از فناء لفظ در معنا باشد ، نبايد الفاظ ، ازنظر زيبا بودن و عدم آن ، نقشى در مسئله داشته باشند ، زيرا هر لفظى را كه شما مىآوريد ، فوراً آن را قربانى در معنا مىكنيد پس گويا لفظى وجود ندارد . درحالىكه ما قبلًا گفتيم : يك خطيب زبردست ، همواره در دو زمينه فعاليت دارد .\r\nهم در ارتباط با معانى فعاليت دارد - كه چه مطالبى را القاء كند - و هم در ارتباط با الفاظ كوشش مىكند - كه چه الفاظى را براى تفهيم اين معانى استخدام كند - لذا گاهى بعضى از افراد مشاهده مىشوند كه نسبت به معانى ، حرفهاى خوبى دارند ولى الفاظى كه براى فهماندن آن معانى به كار مىگيرند ، الفاظ جالبى نيست بلكه چه‌بسا لفظ تنفّرآميز را استفاده مىكنند . بنابراين در تكلّم و خطابه ، الفاظ نقش بسزايى دارند ، و حتى ممكن است گفته شود : « در بعضى از مواقع ، معانى را تحت‌الشعاع خود قرار مىدهند » . از اينجا كشف مىكنيم كه اگر كسى بگويد : « ماهيت استعمال ، فناء لفظ در معناست » اين حرف ، درست نيست . لفظ از يك مقوله و معنا از مقولهء ديگر است و واضع آمده بين لفظ و معنا ، ارتباط وضعى برقرار كرده است . به دنبال وضعِ واضع ، مستعملين نيز از اين وضع ، استفاده كرده و لفظ را استعمال مىكنند ، معنا را استعمال مىكنند و هر دو را مورد لحاظ قرار مىدهند ولى گفتيم : لفظ در برابر معنا - از نظر\r\n\r\n","description":"","footnote":"","page_name":" 294 ","page_number":294},
  {"content":"\r\n\r\nلحاظ - داراى عنوان تبعيّت است . و بين تبعيت و فناء فرق وجود دارد . و ما نمىتوانيم ماهيت استعمال را فناء لفظ در معنا بدانيم . اشكال دوّم : برفرض كه ماهيت استعمال ، فناء لفظ در معنا باشد ، ولى شما از اين فناء چه چيزى را مىخواهيد استفاده كنيد ؟ شما مىخواهيد بگوييد : « استعمال يك لفظ در دو معنا ممتنع است ، زيرا اگر لفظ ، فانى در معناى اوّل شد ، ديگر چيزى نيست كه فانى در معناى دوّم شود » . ما مىگوييم : در باب معنا ، معناى اوّليّه و ثانويّه نداريم بلكه اين دو معنا در رديف هم هستند و هيچ تقدّم و تأخّرى در بين آن دو مطرح نيست و اگر ما قائل به فناء شديم ، چه اشكالى دارد كه يك لفظْ فانى در هر دو معنا شود . چه برهانى بر استحالهء اين مطلب وجود دارد آيا فانى شدن يك لفظ در دو معنا ، در استعمال واحد ، بدون اين كه تقدّم و تأخّرى در كار باشد ، مستلزم اجتماع ضدّين است ؟ آيا اجتماع نقيضين را لازم دارد ؟ آيا محال ديگرى پيش مىآيد ؟ خير اين گونه نيست . بله اگر ما در ابتدا معناى اوّل را بياوريم و لفظ را در آن فانى كنيم و بعد به سراغ معناى دوّم برويم ، حرف شما درست است كه اگر لفظى در معناى اوّل فانى شد ، ديگر چيزى نداريم كه بخواهد در معناى دوّم فانى شود . ولى ما اين تقدّم و تأخّر را براى دو معنا نمىبينيم ، ما از اوّل ، لفظ عين را فانى در دو معنا كرده‌ايم و دو معنا را در عرض هم قرار مىدهيم و اگر چنين باشد كدام استحاله‌اى پيش مىآيد ؟ احتمال دوّم در كلام مرحوم آخوند : احتمال دوّم اين است كه مرحوم آخوند بخواهد بفرمايد : در باب استعمال ، به معنا لحاظ استقلالى تعلّق مىگيرد و اگر معنا متعدّد شد ، لحاظ استقلالى متعلّق به معنا نيز متعدّد مىشود . و اصولًا در تحرير محل نزاع ، ما مسئله را به‌همين‌صورت فرض كرديم كه هريك از معانى به‌گونه‌اى استقلال داشته باشد كه گويا لفظْ فقط در آن استعمال شده است . در نتيجه به لحاظ تعدّد معنا ، لحاظ استقلالى متعلّق به معنا نيز متعدّد مىشود و لحاظ متعلّق به لفظ ، تبعى خواهد بود . به عبارت ديگر : مقصود بالاصالة ، عبارت از معناست و لفظ به تبعيت از معنا متعلّق\r\n\r\n","description":"","footnote":"","page_name":" 295 ","page_number":295},
  {"content":"\r\n\r\nلحاظ قرار مىگيرد پس درحقيقت دو لحاظ استقلالى به معنا و دو لحاظ تبعى به لفظ تعلّق مىگيرد . در مورد معنا ، مانعى ندارد كه دو لحاظ استقلالى به آن تعلّق گيرد ، زيرا معنا متعدّد و متكثّر است ولى وقتى لحاظ تبعى را در ارتباط با لفظ مطرح كنيم مىبينيم لفظ ، واحد است و تعدّدى در كار نيست . در نتيجه لازم مىآيد دو لحاظ تبعى به يك شىء تعلّق بگيرد . مرحوم آخوند مىخواهد روى اين مطلب تكيه كند چون مسألهء لحاظ تبعى را به‌طور مكرّر در كلام خود ذكر مىكند . و آنچه آخر كلام خود مىفرمايد : « إلّا أن يكون اللاحظ أحول العينين » ، نيز تقريباً نزديك به همين مطلب است . يعنى لحاظكننده ، اگر كسى باشد كه لفظ را دوتا مىبيند و لفظ واحد به‌نظر او تعدّد دارد ، تعدّد لحاظ تبعى در رابطه با لفظ ، قابل تصوّر است . ولى اگر لاحظ ، شخص واقع‌بين باشد به‌گونه‌اى كه لفظ را به صورت وحدت و به صورت واقعى خودش مىبيند ، چطور مىتواند دو لحاظ تبعى به يك شىء تعلّق بگيرد ؟ اين احتمال به كلام مرحوم آخوند نزديك‌تر از احتمال اوّل است و به احتمال قوى ، مرحوم آخوند روى اين احتمال تكيه كرده است . بررسى احتمال دوّم : اگر مرحوم آخوند بخواهد چنين مطلبى را بفرمايد ، ما در جواب ايشان مىگوييم : لفظ و معنا يك‌وقت در ارتباط با متكلّم و مستعمِل ملاحظه مىشود و يك وقت در ارتباط با مخاطب و مستمع . و اين دو با يكديگر فرق دارند . اگرچه بيش از يك استعمال انجام نشده است ولى همين استعمال ، وقتى در ارتباط با مستعمِل ملاحظه شود ، خصوصياتى در آن وجود دارد كه در ارتباط با مخاطب ، آن خصوصيات مطرح نيست بلكه شايد عكس آنها مطرح باشد . بنابراين ما بايد هر دو صورت را مورد بررسى قرار دهيم . صورت اوّل : وقتى ما به خودمان مراجعه مىكنيم مىبينيم اگر يك مولا يا كسى كه صلاحيت صدور امر در او وجود دارد بخواهد دستورى صادر كند و مثلًا به كسى بگويد : « جئني بالماء » ، در مرحلهء قبل از استعمال ، ابتدا معنا را ملاحظه مىكند و سپس\r\n\r\n","description":"","footnote":"","page_name":" 296 ","page_number":296},
  {"content":"\r\n\r\nبراى اين كه معنا را در اختيار سامع قرار دهد ، از لفظ استفاده مىكند و دستور « جئني بالماء » را صادر مىكند . بنابراين ، اگر ما بخواهيم لفظ و معنا را در ارتباط با مستعمِل ملاحظه كنيم ، حقّ با مرحوم آخوند است . ولى تا اين مرحله كه لحاظ متعلّق به معنا ، لحاظ استقلالى و لحاظ متعلّق به لفظ ، لحاظ تبعى است مورد قبول ما مىباشد امّا اين كه شما مىگوييد : « اگر معنا متعدّد شد و دو معنا ملحوظ بالاستقلال شد ، لازم است دو لحاظ تبعى به لفظ تعلّق بگيرد » اين را ما قبول نداريم . اين لزوم و ضرورت از كجا آمده است ؟ مثلًا اين مخبر فكر مىكند در مقام اخبار مىخواهد دو معناى مشترك لفظى را در استعمال واحد ، اخبار كند و به‌جاى « رأيت عيناً و عيناً » مىخواهد يك « رأيت عيناً » بگويد و همان دو معنايى را كه در « رأيت عيناً و عيناً » مىتواند مقصود باشد ، با « رأيت عيناً » تفهيم كند . مخبر ، يك معناى عين را درنظر مىگيرد ، لحاظ استقلالى و اصلى به اين معنا متعلّق است . سپس يك معناى ديگر هم درنظر مىگيرد ، يك لحاظ استقلالى و اصلى هم به آن معنا متعلّق مىشود ولى وقتى سراغ لفظ مىآيد ، با توجه به اينكه اين دو معنا را توسط يك لفظ مىخواهد تفهيم كند ، چه ضرورتى اقتضا كرده كه در اين صورت بايد دو لحاظ تبعى به لفظ تعلّق بگيرد ؟ خير ، ضرورتى براى اين امر نيست بلكه دو معنا را به دو لحاظ ملاحظه مىكند و وقتى به لفظ مىرسد ، آن را به لحاظ واحد تبعى ملاحظه مىكند . اين چه اشكالى دارد ؟ آيا دليلى وجود دارد كه هرجا معنا متعدّد شد ، حتماً بايد لفظ هم از نظر لحاظ داراى تعدّد باشد ؟ ما در احتمال سوّم خواهيم گفت كه مسألهء تعدّد لحاظ ، مبناى ديگرى در ارتباط با لفظ دارد و كارى به تعدّد معنا و وحدت آن ندارد . در نتيجه ، اين كه مرحوم آخوند فرمود : « لفظ ، مورد لحاظ تبعى قرار مىگيرد » مورد قبول است ولى اين مطلب كه « إذا كان المعنى متعدّداً و ملحوظاً باللحاظ الاستقلالى يلزم أن يكون اللفظ ملحوظاً متعدّداً باللحاظ التبعى » از كجا آمده است و چه دليلى براى اين ملازمه وجود دارد ؟ ممكن است ما بگوييم : دو معنا را ملاحظه مىكند و با يك لفظ ، آن دو را تفهيم مىكند ، يك لفظ « عين » به لحاظ تبعى و دو معنا به لحاظ\r\n\r\n","description":"","footnote":"","page_name":" 297 ","page_number":297},
  {"content":"\r\n\r\nاستقلالى ملاحظه شده‌اند . و شايد وجداناً هم وقتى ما بخواهيم يك چنين استعمالى داشته باشيم وقتى معنا متعدّد است لحاظ مربوط به آن متعدد است ولى وقتى با لفظ برخورد مىكنيم يك لحاظ در ارتباط با آن داشته باشيم و اين مطلب براى ما ثابت نشده است كه در اين صورت بايد لحاظ تبعى مربوط به لفظ هم متعدّد باشد . بلكه شايد وجداناً دليل بر خلاف آن داشته باشيم . آنجايى كه يك معنا وجود دارد ، لفظ هم لحاظ تبعى دارد ، در آنجا چاره‌اى نيست ، همين‌كه يك معنا اراده شد ، يك لحاظ تبعى هم به لفظ تعلّق مىگيرد . ولى جايى كه دو معنا - بدون تقدّم و تأخّر داشتن يكى بر ديگرى - مطرح باشند چه ضرورتى دارد كه دو لحاظ تبعى به لفظ تعلّق بگيرد ؟ خير ، مىآييم سراغ معنا مىبينيم دوتاست پس دو لحاظ مىخواهد ، مىآييم سراغ لفظ مىبينيم يكى است پس يك لحاظ مىخواهد و هيچ تالى فاسدى بر اين مسئله مترتب نيست و برهانى برخلافش اقامه نشده است . صورت دوّم : اگر مسئله را در ارتباط با مخاطب و مستمع بررسى كنيم ملاحظه مىكنيم كه مخاطب - به يك اعتبار - در مقابل مستعمِل واقع شده است ، زيرا مستعمِل ، ابتدا معناى « جئني بالماء » را به طور مستقلّ ، لحاظ مىكند و سپس به تبعيت از آن ، لفظ « جئني بالماء » را مورد لحاظ قرار مىدهد ، پس لفظ ، در ارتباط با مستعمِل داراى عنوان ملحوظْ به لحاظ تبعى است . ولى در باب مخاطب مسئله برعكس است . مخاطب از راه لفظ به معنا پى مىبرد .\r\nلذا مىتوانيم بگوييم : لحاظ مخاطب نسبت به لفظ ، لحاظ استقلالى است ، زيرا در ابتداى امر ، لفظ در مقابل او تجسّم پيدا مىكند و هرچه مىخواهد ذهنش درك كند از كانال لفظ است ، ولى مستعمِل برعكس آن بود ، مستعمِل ، ابتدا مطلب را در ذهن خود ساخته و پرداخته است و بعد مىخواهد اين مطلب را در اختيار مخاطب قرار دهد لذا مىآيد لفظ را به عنوان كانال و ابزار و آلت براى تفهيم مطلب خود به كار مىبرد ، به‌خلاف مخاطب كه چشمانش به دهان مستعمِل دوخته شده است . يكايك الفاظ در برابرش تجسّم پيدا مىكند و معانى از راه الفاظ ، در ذهن او نقش مىبندد .\r\n\r\n","description":"","footnote":"","page_name":" 298 ","page_number":298},
  {"content":"\r\n\r\nبعيد است مرحوم آخوند نظر به يك چنين چيزى داشته باشد ولى براى تكميل اين احتمال مىگوييم : اگر نظر ايشان روى مخاطبْ است ، اصلًا مخاطبْ لحاظ تبعى نسبت به لفظ ندارد بلكه لحاظ او نسبت به لفظ ، لحاظ استقلالى است و هيچ مانعى ندارد كه مخاطب ، يك لحاظ استقلالى نسبت به لفظ داشته باشد ، البته با كمك قرينه . زيرا اگر متكلّم گفت :\r\n« رأيت عيناً » ، مخاطب از كجا بفهمد كه اين « عين » در دو معنا به كار برده شده است ؟\r\nمگر اين كه قرينه‌اى وجود داشته باشد و در اين صورت ، مخاطب ، دو لحاظ تبعى نسبت به معنا پيدا مىكند ، يك لحاظ استقلالى هم نسبت به لفظ وجود دارد و هيچ مانعى هم ندارد . و اين صورت ، درست عكس صورت قبلى است . احتمال سوّم در كلام مرحوم آخوند : اين احتمال ، قدرى نزديك به احتمال دوّم است ولى با اين خصوصيت كه بعضى روى اين احتمال در كلام مرحوم آخوند تكيه كرده‌اند . حاصل اين احتمال اين است كه بگوييم : اگرچه در كلام مرحوم آخوند ، بر « لحاظ تبعى » تكيه شده است ولى ايشان بر تبعيت لحاظ تكيه ندارد بلكه آنچه نقطهء اساسى كلام ايشان است - با حذف تبعيت و استقلاليت - عبارت از اين معناست كه ايشان مىفرمايد : « اگر معنا داراى دو لحاظ بود ، لفظ هم بايد دو لحاظ داشته باشد » . و مسئله تبعيت و استقلال كنار مىرود . يعنى مرحوم آخوند مىخواهد بفرمايد : « معيار تعدد لحاظ در باب لفظ ، تعدّد معناست » . ما مىگوييم : اين حرف درست نيست . اگر ما ديروز « رأيت عيناً » را استعمال كرده و « عين باكيه » را اراده كرديم و امروز هم « رأيت عيناً » را استعمال كرده و همان « عين باكيه » را اراده كرديم ، آيا اينجا معنا متعدّد است ؟ بدون اشكال ، معنا متعدّد نيست ، در اين صورت سؤال مىشود آيا در اينجا تعدّد لحاظ هست يا نه ؟ آيا استعمال‌كننده ، دو لحاظ داشته يا يك لحاظ ؟ چاره‌اى نداريد جز اين كه بگوييد : « دو لحاظ در كار بوده است ، يكى در ارتباط با استعمال ديروز و يكى در ارتباط با استعمال امروز » . در اينجا مىگوييم : چگونه مىگوييد دو لحاظ در كار است با اين كه معنا يكى است ؟ در هر دو\r\n\r\n","description":"","footnote":"","page_name":" 299 ","page_number":299},
  {"content":"\r\n\r\nاستعمال ، « عين باكيه » اراده شده است . وقتى انسان مطلبى را براى عده‌اى از دوستانش تعريف مىكند و سپس آنها مىروند و عدّهء ديگرى مىآيند و انسان همان مطلب را براى دستهء دوّم نقل مىكند آيا در مرحلهء دوّم - كه عين همان مطلب را نقل مىكند - نسبت به لفظى كه استعمال كرده ، تعدّد لحاظ وجود دارد يا نه ؟ اگر بگوييد :\r\n« تعدّد لحاظ وجود ندارد » ، مىگوييم : اين خلاف بداهت است . آيا در اوّلى لحاظ نبوده يا در دوّمى ؟ چاره‌اى نداريد جز اين كه بگوييد : « تعدّد لحاظ در كار است » . در اين صورت مىگوييم : چگونه شما در معناى واحد ، تعدد لحاظ را مطرح مىكنيد ؟ در حالى كه در هر دو استعمال ، يك واقعيت و يك معنا مطرح مىشود . شما تعدّد لحاظ را در ارتباط با لفظ ، تابع تعدّد معنا مىدانستيد و مىگفتيد : اگر معنا واحد باشد لحاظ هم واحد و اگر معنا متعدّد باشد لحاظ هم متعدّد است . بنابراين بايد معيار را عوض كرده و بگوييد :\r\n« تعدد لحاظ در ارتباط با لفظ ، تابع تعدّد استعمال است نه تابع تعدّد معنا » اگر استعمال دوتا شد ، در ارتباط با لفظ هم نياز به تعدّد لحاظ داريم اگرچه معنا در هر دو استعمال ، واحد باشد ، مثل اين كه كلمهء عين را در دو استعمال جداگانه در يك معنا استعمال كنيم .\r\nولى اگر استعمال يكى بود - مثل استعمال لفظ مشترك در اكثر از معنا - لفظ ، تعدّد لحاظ نمىخواهد . تعدّد معناى مستعمل فيه ، به‌معناى تعدّد استعمال نيست . خلاصه اين كه ما بايد ببينيم آيا معيار تعدّد لحاظ در ارتباط با لفظ چيست ؟ آيا معيار لزوم تعدّد لحاظ در ارتباط با لفظ ، نفس تعدّد معنا و وحدت معناست ؟ خير ، اين گونه نيست . اين امر داراى تالى فاسد است زيرا اگر كسى يك مطلب را براى صد نفر به طور جداگانه نقل كند ، صد لحاظ لازم دارد با اين كه معنا واحد است و هيچ تغيير و تبديلى در ارتباط با معنا به‌وجود نيامده است پس بايد ملاك و معيار تعدّد لحاظ را در ارتباط با لفظ ، تعدّد و وحدت معنا ندانيم بلكه ملاك را استعمال بدانيم . اگر استعمال يكى بود ، يك لحاظ مىخواهد ، اگرچه مستعمل فيه متعدّد باشد و اگر استعمال متعدّد بود ، تعدّد لحاظ لازم دارد اگرچه مستعمل فيه در تمام استعمالات يك چيز باشد . در نتيجه راهى كه مرحوم آخوند به عنوان استحالهء استعمال لفظ در اكثر از معنا\r\n\r\n","description":"","footnote":"","page_name":" 300 ","page_number":300},
  {"content":"\r\n\r\nپيمود ، ناتمام است . نكته‌اى در ارتباط با جواب از دو احتمال اخير : دو احتمال اخير كه در كلام مرحوم آخوند جريان داشت ، مبتنى بر اين بود كه دو لحاظ به لفظ تعلّق بگيرد ولى براساس احتمال دوّم ، بر تبعيت لحاظ هم تكيه شده بود امّا بر اساس احتمال سوّم ، مسألهء تبعيت لحاظ مورد نظر نبود . ما در جواب اين دو احتمال ، صغرى را منع كرديم يعنى گفتيم : در مورد استعمال لفظ در اكثر از معنا ، تعدّد لحاظى نسبت به لفظ تحقّق ندارد . منع صغرى در حقيقت به عنوان تسليم كبرى محسوب مىشود . در حالى كه ممكن است كسى بگويد : شما چرا در ارتباط با منع صغرى خودتان را زحمت مىدهيد ؟ آيا امكان نداشت كه كبرى را مورد منع قرار دهيد ؟ چه مانعى دارد كه لفظ با وجود اين كه واحد است ، دو لحاظ به آن تعلّق بگيرد ؟ جواب اين است كه ما نمىتوانيم كبرى را منع كنيم . دو لحاظ نمىتواند به يك شىء تعلّق گيرد ، زيرا لحاظ عبارت از همان تصوّر و وجود ذهنى شىء ملحوظ است .\r\nمعنا و حقيقت لحاظ ، التفات نفس به آن شىء متصوّر است . به‌عبارت ديگر : لحاظ ، عبارت از حضور شىء ملحوظ ، نزد نفس است . آيا در آنِ واحد ، بدون اين كه زمان متعدّد باشد و بدون اين كه جهات ديگرى در كار باشد ، ممكن است يك شىء ، دو مرتبه حاضر نزد نفس باشد ؟ معناى لحاظ اين است . لحاظ يعنى آن شىء را طرف توجّه و مورد التفات قرار دادن . لحاظ شىء يعنى آن شىء ، حاضر عند النفس باشد . آيا شىء واحد ، در آنِ واحد مىتواند دو حضور داشته باشد و دو مرتبه نزد نفس حاضر باشد ؟ اگر در آنِ واحد توانستيد دو علم نسبت به يك شىء داشته باشيد دو لحاظ هم امكان دارد . آيا مىشود در آنِ واحد ، انسان نسبت به يك معلوم بدون هيچ‌گونه تغاير و تعدّدى ، دو مرتبه عالم به آن باشد ؟ دو تا علم داشته باشد ؟ معنا ندارد يك شىء را انسان دو بار بداند . البته اگر زمان تغيير كند ، ممكن است . زيرا انسان گاهى نسبت به يك چيز عالم است ، بعد فراموش مىكند و سپس در مرتبه دوّم ، التفات به آن پيدا\r\n\r\n","description":"","footnote":"","page_name":" 301 ","page_number":301},
  {"content":"\r\n\r\nمىكند . ولى در زمان واحد بگويد : « من دو علم نسبت به اين قضيّه دارم » اين غير متصوّر است . در ارتباط با لحاظ و حضور عند النفس نيز همين‌طور است . شىء ، يا حاضر عند النفس است يا نيست . ولى اين كه بخواهد دو حضور داشته باشد ، امر غير معقولى است . بنابراين ، علت اين كه ما در جواب به مرحوم آخوند روى منع صغرى تكيه كرديم اين است كه اگر صغرى را بپذيريم ديگر نمىتوانيم در كبرى مناقشه كنيم . تعدّد لحاظ در آن واحد نسبت به يك شىء ، غير معقول است .\r\n\r\nنظريهء مرحوم محقّق نائينى\r\nمحقّق نائينى رحمه الله ، همانند استاد خود ( مرحوم آخوند ) معتقد است كه استعمال لفظ مشترك در اكثر از معنا استحاله دارد با اين تفاوت كه مرحوم آخوند ، مسئله استحاله را از راه لفظ مطرح كرده است « 1 » ولى مرحوم نائينى استحاله را در ارتباط با معنا دانسته است و كارى به لفظ ندارد . ايشان مىفرمايد : در مسألهء استعمال لفظ مشترك در اكثر از معنا ، بدون ترديد ، معنا متعدّد است و محلّ نزاع در جايى است كه به معناى اوّل آن يك لحاظ استقلالى كامل تعلّق گرفته باشد كه گويا لفظْ فقط در اين معنا استعمال شده است و يك لحاظ استقلالى هم به معناى دوّم تعلّق گرفته باشد به‌گونه‌اى كه گويا لفظْ فقط در آن معنا استعمال شده است . در نتيجه وقتى معنا متعدد شد ، لحاظِ در ارتباط با معنا نيز متعدّد خواهد شد . « عين باكيه » غير از « عين جاريه » است پس لحاظ « عين\r\n\r\n\r\n","description":"","footnote":"\r\n( 1 ) - مطرح كردن مسألهء استحاله از راه لفظ يا از اين باب بود كه ايشان لفظ را فانى در معنا مىدانست و ماهيت استعمال را فناء لفظ در معنا مىدانست - كه در احتمال اوّل مطرح بود - و يا از اين باب كه لفظ بايد لحاظ شود و اين خود نيز به دو صورت بود : الف : مسألهء تبعى بودن لحاظ لفظ و تعدّد آن ، همان گونه كه در احتمال دوّم مطرح شد . ب : مسألهء تعدّد لحاظ - با قطع‌نظر از تبعيت و اصالت آن - كه لازمهء استعمال بود و تعدّد لحاظ هم مستحيل است . همان گونه كه در احتمال سوّم مطرح شد .\r\n","page_name":" 302 ","page_number":302},
  {"content":"\r\n\r\nباكيه » نيز غير از لحاظ « عين جاريه » است . محقّق نائينى رحمه الله سپس مىفرمايد : بديهى است كه بين اين دو معنا هيچ‌گونه تقدّم و تأخّر زمانى يا تقدّم و تأخّر رتبى وجود ندارد و اين كه ما به « معناى اوّل » و « معناى دوّم » تعبير مىكنيم از روى مسامحه است و به اين معنا نيست كه بين دو معنا ، « اوّليت » و « ثانويّت » وجود داشته و يكى مقدّم بر ديگرى است . اصولًا وجهى ندارد كه يكى از دو معنا تقدّم زمانى يا تقدّم رتبى بر معناى ديگر داشته باشد مگر اين كه يكى سبب و ديگرى مسبّب باشد ، يكى علت و ديگرى معلول باشد كه رتبهء علّت ، مقدّم بر رتبهء معلول است . در نتيجه « عين باكيه » و « عين جاريه » در ارتباط با متكلّم ، در يك صف و در عرض هم قرار گرفته‌اند و هيچ‌گونه تقدّم و تأخّرى بين آن دو وجود ندارد و اگر دو چيز در عرض هم و در يك صف قرار گرفتند و هيچ‌گونه تقدّم و تأخّرى بين آن دو وجود نداشت ، لازمهء اين معنا اين است كه نفس انسانى - كه لحاظ در رابطه با نفس است - در آنِ واحد داراى دو لحاظ باشد ، يعنى هم معناى « عين باكيه » ملحوظ براى نفس باشد و هم معناى « عين جاريه » ملحوظ براى نفس باشد . البته اگر تقدّم و تأخّر زمانى در كار باشد - هرچند براى يك لحظه - مانعى ندارد كه در يك آن ، عين باكيه ، ملحوظ نفس باشد و در آنِ ديگر ، عين جاريه . ولى فرض اين است كه بين اين دو معنا ، هيچ تقدّم و تأخّرى - حتّى براى يك لحظه - نداريم . اين دو شىء ، با فرض اينكه دو شىء هستند - نه اينكه دو شىء را يك شىء كرده باشيم ، چون نه قدر جامعى در كار بود و نه عنوان انتزاعى ، بلكه حيثيت تعدّد معنا بايد محفوظ بماند - نفس مىخواهد در آنِ واحد ، دو لحاظ نسبت به اين دو معنا داشته باشد ، و به عبارت ديگر :\r\nنفس ، در آنِ واحد مىخواهد دو عمل انجام دهد و اين مستحيل است . نفس چگونه مىتواند در آنِ واحد ، دو لحاظ - يعنى دو احضار معنا - نزد خود داشته باشد بدون اين كه اين دو لحاظ ، تقدّم و تأخّرى داشته باشند ؟ چنين چيزى داراى استحاله است . « 1 »\r\n\r\n\r\n","description":"","footnote":"\r\n( 1 ) - أجود التقريرات ، ج 1 ، ص 51\r\n","page_name":" 303 ","page_number":303},
  {"content":"\r\n\r\nبررسى كلام محقّق نائينى رحمه الله در مقام جواب از ايشان بايد گفته شود : نفس انسانى از عالم مادّه نيست و مربوط به جهان تجرّد است و شما مسألهء نفس انسانى را با عالم مادّه داراى يك حكم ندانيد .\r\nمادّه ، مشتمل بر محدوديت است و همين محدوديت ، براى آن تضييق به وجود آورده است . جسم واحد نمىتواند در آنِ واحد ، هم معروضِ عرضِ بياض و هم معروض عرض سواد باشد . ولى اين از آثار جسم است . مادّى بودن ، يك چنين اقتضايى دارد .\r\nمادّى بودن ، اين محدوديت را به‌وجود آورده است . ولى مسألهء نفس را ما نمىتوانيم با مسألهء ماديّت مقايسه كنيم . نفس انسانى مجرّد است و به‌همين‌جهت از توسعه و گستردگى برخوردار است و محدوديتهاى مطرح شده در امور مادّى ، اصلًا در ارتباط با نفس مطرح نيست . حال چرا اين‌طور است ؟ اينجا ما مىتوانيم جوابهايى ذكر كنيم ولى به اين صورت كه اگر اوّلى را قبول نكرديد ، دوّمى را بايد قبول كنيد و اگر آن را نپذيرفتيد ، سوّمى را و در غير اين صورت جواب قاطع ديگرى كه قابل مناقشه نباشد براى شما مطرح خواهيم كرد : جواب اوّل : اين دليل ، يك مسألهء وجدانى است و آن اين است كه اعمالى كه از اعضاء و جوارح انسان صادر مىشود - مثل ديدن و شنيدن و . . . - فعل نفس است . يكى از چيزهايى كه حضرت امام خمينى « دام ظلّه » براى تقريب مسألهء « امر بين الأمرين » ذكر مىكند مسألهء « افعال نفس » است . « ديدن » كه از انسان صادر مىشود ، هم ممكن است به خود انسان نسبت داده شود و هم به چشم او ، ولى آيا اين دو نوع استعمالى كه مطرح است به چه صورت است ؟ آيا يكى به‌صورت حقيقت و ديگرى به‌صورت مجاز است يا هر دو حقيقت است ؟ بدون ترديد نسبت « ديدن » به شخص ، يك اسناد مجازى نيست تا نياز به قرينه داشته باشد ، درعين‌حال نسبت « ديدن » به چشم هم اسناد حقيقى است و نيازى به قرينه ندارد . مسألهء « امر بين الأمرين » هم از اينجا حلّ\r\n\r\n","description":"","footnote":"","page_name":" 304 ","page_number":304},
  {"content":"\r\n\r\nمىشود كه با وجود اين كه فعل ، واحد است ، هم مىتوان آن را به شخص نسبت داد و هم به خداوند متعال . در آيهء شريفه ( و لكنّ اللَّه رمى ) « 1 » خداوند « رمى » را به خودش نسبت مىدهد . حال بحث اين است كه آيا وقتى « رؤيت » هم به نفس انسان نسبت داده مىشود و هم به چشم ، آيا وجداناً انسان در آنِ واحد نمىتواند دو نفر را ببيند ؟ آيا نمىتواند دو چيز را ببيند ؟ اگر شما گفتيد : « من در كوچه دو نفر را ديدم كه مشغول قدم زدن بودند » آيا حتماً بايد يك تقدّم و تأخّرى در كار باشد ؟ خير ، با وجود اين كه « رؤيت » يكى است ولى « مرئى » تعدد دارد . نفس انسانى به‌واسطهء سعه و تجرّدى كه داراست ، در آنِ واحد مىتواند دو نفر را ببيند ، بلكه مىتواند بيش از دو نفر را هم ببيند . اين‌طور نيست كه گفته شود : « حالا كه دو نفرند بايد دو رؤيت در كار باشد ، چون معنا ندارد دو رؤيت در يك زمان واقع شود بلكه بايد تقدّم و تأخّرى در كار باشد » وجداناً مسئله اين‌طور نيست . رؤيت با اين كه عمل نفس است و با اين كه « مرئى » متعدّد است و لازمهء آن اين است كه رؤيت هم متعدّد باشد ولى با ملاحظهء سعه‌اى كه در نفس وجود دارد ، اين معنا در آنِ واحد در نفس تحقّق پيدا مىكند . « 2 » جواب دوّم : انسان ممكن است در آنِ واحد يك چيز را ببيند و صدايى را هم بشنود يعنى هم از چشم استفاده كند و هم از گوش . و يا مثلًا ممكن است در عين اين كه چيزى را لمس مىكند به‌وسيلهء قوهء سامعه هم چيزى را بشنود ، روشن است كه شنيدن ، ديدن ، لمس و . . . فعل نفس مىباشند و براى نفس ممكن است كه در آنِ واحد هم شنيدن را انجام دهد و هم ديدن را ، يا هم ديدن را انجام دهد هم لمس كردن را .\r\nبه‌همين‌جهت شما اين گونه افعال را به نفس نسبت داده و مىگوييد : ديدم ، شنيدم ، لمس كردم و اين اسناد ، بدون ترديد اسناد حقيقى است . از اينجا كشف مىكنيم كه نفس انسان داراى عالَم مخصوصى است و به علّت تجرّد ، از يك گستردگى خاصّى برخوردار است و مثل جسم نيست كه داراى محدوديت بوده و از بسيارى از امور\r\n\r\n\r\n","description":"","footnote":"\r\n( 1 ) - الأنفال : 17\r\n( 2 ) - رسالهء طلب و اراده ، ص 72 - 74 ، ( فصل : فى بيان مذهب الحقّ و هو الأمر بين الأمرين ) .\r\n","page_name":" 305 ","page_number":305},
  {"content":"\r\n\r\nمحروم باشد . جواب سوّم : اگر كسى با جوابهاى اوّل و دوّم قانع نشود به او مىگوييم : ملاك و مناط حمل در قضاياى حمليه عبارت از هوهويت و اتّحاد است . مراد از قضيّهء حمليّهء « زيد قائم » وجود اتّحاد و هوهويت بين زيد و قائم است و متكلّم مىخواهد بگويد : زيد و قائم يكى هستند . شما وقتى قضيّهء حمليه را تشكيل مىدهيد ، ازنظر لفظى ، يك موضوع داريد و يك محمول ، يعنى در عالَم لفظ ، يك تقدّم و تأخّرى در كار است . عالَم لفظ ، همان عالم مادّه است و محدوديتى كه براى ساير امور مادى مطرح است براى لفظ هم مطرح است يعنى ما نمىتوانيم زيد و قائم را در عرض هم به عنوان لفظ مطرح كنيم . بالاخره نوعى تقدّم و تأخّر لفظى بين آنها وجود دارد . « زيد » به عنوان « موضوع » ، در لفظْ تقدّم دارد و « قائم » به عنوان « محمول » ، در لفظْ تأخّر دارد ولى وقتى ما از لفظ صرف‌نظر كنيم و بخواهيم مسئله هوهويت را به ميان آوريم ، در مطرح كردن اتّحاد بين زيد و قائم ، تقدّم و تأخّر مطرح نيست . به عبارت ديگر : وقتى كه شما در نفستان مىخواهيد بين زيد و قائم هوهويت و اتّحاد را مطرح كنيد آيا به چه كيفيتى مطرح مىكنيد ؟ آيا اوّل « زيد » را در نفس خود احضار مىكنيد سپس « زيد » كنار رفته و « قائم » در نفس شما احضار مىشود ؟ يا اين كه براى القاء هوهويت بين « زيد » و « قائم » ، هر دو نزد نفس حاضر مىشوند . روشن است كه براى ايجاد هوهويت بين دو چيز بايد هر دو چيز حاضر باشند و نمىتوان بين چيزى كه حاضر است با چيزى كه حاضر نيست ، به عنوان تشكيل قضيّهء حمليه القاء هوهويت كرد . چنين عملى مثل اين است كه كسى بخواهد دست كسى را در دست ديگرى بگذارد ، در اين صورت بايد هر دو حاضر باشند و هر دو در عرض هم تحقّق داشته باشند . در ما نحن فيه هم شما مىخواهيد در نفس خودتان ميان زيد و قائم ايجاد هوهويت كنيد پس بايد هر دو نزد نفس شما حاضر و مورد التفات نفس شما باشند .\r\nچگونه نفس شما در آنِ واحد به هر دو توجه كرده است ؟ « زيد » علم شخص و داراى « وضع خاص و موضوع له خاص » است و « قائم » داراى دو وضع است . مادّهء آن داراى\r\n\r\n","description":"","footnote":"","page_name":" 306 ","page_number":306},
  {"content":"\r\n\r\nيك وضع و هيئت آن داراى وضعى ديگر است . چطور نفس شما هر دو را نزد خودش احضار كرده است و به هر دو توجّه دارد ؟ و در مرحلهء نفس هيچ‌گونه تقدّم و تأخّرى هم بين آنها وجود ندارد ، اگرچه در مرحلهء لفظ ، تقدّم و تأخّر مطرح است و محدوديت وجود دارد . در نتيجه در قضاياى حمليه كه ملاك آنها اتّحاد و هوهويت است ، براى ايجاد هوهويت چاره‌اى نداريم جز اين كه بگوييم : اين دو معنا نزد نفس حاضر است و هيچ‌گونه غيبتى در كار نيست . « حضور عند النفس » ، به معناى « لحاظ » است و بين اين دو ، مغايرتى وجود ندارد . ما از محقّق نائينى رحمه الله سؤال مىكنيم : همان گونه كه در آنِ واحد ، « زيد » و « قائم » حاضر عند النفس هستند ، در مسئله استعمال لفظ در اكثر از معنا نيز به همين كيفيت است . خصوصيت اضافه‌اى در اينجا وجود ندارد . جواب چهارم : اگر كسى با جواب سوّم هم قانع نشده و در آن مناقشه كرده و بگويد : در « زيد قائم » ما درگير لفظ هستيم و لفظ « زيد » بر لفظ « قائم » مقدّم است و احتمال دارد كه اين تقدّم و تأخّر ، در مرحلهء نفس هم محفوظ باشد ، در نتيجه هر دو در عرض هم نزد نفس حاضر نيستند » مىگوييم : ما با شما مماشات مىكنيم ولى قضيّهء ديگرى را مطرح مىكنيم ببينيم شما چه جوابى مىدهيد ؟ اگر به‌جاى « زيد قائم » بگوييد : « زيد و قائم متّحدان » - كه اتّحاد را از همان قضيّهء حمليه استفاده كنيد - يا مثلًا گفتيد : « السواد و البياض متضادان » ، - كه قضيّهء معروفى است - آيا موضوع در اين قضيّه چيست ؟ موضوع در اين قضيه « السواد و البياض » است ولى آيا در موضوعيت ، بين سواد و بياض تقدّم و تأخّرى وجود دارد ؟ اينجا كه شما موضوع را درست مىكنيد و بعد مىخواهيد « متضادان » را برآن حمل كنيد آيا اين « سواد و بياض » نزد نفس شما حاضر است يا نه ؟ اگر هيچ‌كدام حاضر نيستند ، پس « متضادان » را بر چه چيزى حمل مىكنيد ؟ اگر يكى حاضر است ، چگونه « متضادان » كه تثنيه است برآن حمل مىكنيد ؟ پس بايد بگوييد : « هر دو نزد نفس حاضرند » . حال كه\r\n\r\n","description":"","footnote":"","page_name":" 307 ","page_number":307},
  {"content":"\r\n\r\nچنين است آيا بين اين دو ، تقدّم و تأخّرى وجود دارد ؟ خير ، اين گونه نيست . در « زيد قائم » ممكن است كسى بگويد : « زيد بر قائم تقدّم دارد » ولى اينجا نمىتوان چنين حرفى زد زيرا اينجا هر دو - سواد و بياض - در موضوع اخذ شده‌اند . و محمول هم « متضادان » است و كسى نمىتوان احتمال دهد كه در موضوعيت ، سواد بر بياض تقدّم دارد به‌طورى كه اگر مسئله را برعكس كرده و بگوييم : « البياض و السواد متضادان » ، حكم عوض شود . خير ، در موضوعيت ، هيچ فرقى نيست كه سواد را اوّل بگوييم يا بياض را . بلكه اين دو مقصودند نه دوتاى با فرض تقدّم يكى و تأخّر ديگرى . بنابراين ، « سواد و بياض » حاضر عند النفس هستند و اگر حاضر نباشند نمىتوان « متضادان » را برآن حمل كرد . « سواد و بياض » اگرچه به‌حسب واقعيت بينشان تضادّ وجود دارد ولى اين متضادان در خارج ، هر دو با هم نزد نفس حاضرند - هرچند براى يك لحظه هم باشد - تضادّ خارجى مربوط به عالم ماده است ولى اينجا كه به عنوان موضوعيت مطرح است هر دو با هم نزد نفس حاضرند و هيچ‌گونه تقدّم و تأخّرى بين آنها وجود ندارد . در نتيجه در آنِ واحد ممكن است دو چيز نزد نفس حاضر باشند ، اگرچه دو چيز متضاد باشند مثل سواد و بياض كه بين آنها تضاد كامل است . خلاصهء بحث پيرامون نظريهء مرحوم نائينى آنچه مرحوم نائينى برآن تكيه داشت در ارتباط با لفظ نبود ، به‌خلاف مرحوم آخوند كه همهء اشكال استحالهء ايشان در ارتباط با لفظ بود و تمام احتمالاتى كه در كلام ايشان ذكر كرديم بر محور لفظ جريان داشت ولى مرحوم نائينى مىفرمود : « ما با لفظ كارى نداريم ، ما درگير معنا هستيم و معتقديم نفس نمىتواند در آنِ واحد به دو معنا توجه پيدا كند » . ما در جواب مرحوم نائينى گفتيم : پس شما با اين موارد متعدّد چه مىكنيد ؟\r\nمخصوصاً مثال اخير كه از همه واضح‌تر بود . شما با مثال « زيد و قائم متحدان » و مثال\r\n\r\n","description":"","footnote":"","page_name":" 308 ","page_number":308},
  {"content":"\r\n\r\n« السواد و البياض متضادان » چه مىكنيد ؟ شما وقتى مىخواهيد « متحدان » را به عنوان يك محمول ، بار كنيد آيا هيچ‌كدام از « زيد » و « قائم » در ذهن شما نيست ؟ يا يكى هست و ديگرى نيست ؟ يا هر دو وجود دارند ؟ معنا ندارد كه هيچ‌كدام نزد نفس نباشند .\r\nبودن يكى و نبودن ديگرى هم با « متحدان » نمىسازد ، بنابراين بايد هر دو نزد نفس حاضر باشند . حال كه چنين است ، هر دو در موضوع واردند و اينجا مسألهء موضوع و محمول نيست كه شما بگوييد : « موضوع بر محمول تقدّم دارد » بلكه در اينجا « زيد و قائم » هر دو در موضوع دخالت دارند و شاهدش اين است كه عكس مسئله هم به‌همين‌صورت است . اگر شما بگوييد : « قائم و زيد متحدان » باز به‌همين‌صورت است . و اين دليل بر اين است كه نقش اين‌ها در موضوعيت ، در عرض يكديگر است و بين « زيد » و « قائم » هيچ‌گونه تقدّم و تأخّرى - در موضوعيت - مطرح نيست . قبل از اين كه ما « متّحدان » را به عنوان محمول مطرح كنيم لازم است « زيد و قائم » در عرض هم و در آنِ واحد ، بدون هيچ تقدّم و تأخّرى نزد نفس حاضر باشند ، در غير اين صورت نمىتوان « متحدان » را به عنوان محمول بار كرد . و اين امر به‌معناى اين است كه نفس انسان در آنِ واحد مىتواند هم توجه به زيد داشته باشد و هم توجّه به قائم ، پس چرا در مورد « رأيت عيناً » نشود در آنِ واحد دو معناى « عين جاريه » و « عين باكيه » را اراده كرد ؟ آنجا دو معنا و اينجا هم دو معناست كه هر دو در عرض يكديگرند و تقدّم و تأخّرى بين آنها وجود ندارد .\r\n\r\nنظريهء سوّم\r\nهمان گونه كه قبلًا گفتيم : « مرحوم آخوند قائل به استحالهء استعمال لفظ مشترك در اكثر از معناست » بزرگان ديگرى نيز به تبعيت از ايشان قول به استحاله را پذيرفته‌اند . يكى از آنان مرحوم محقّق نائينى بود كه بيان ايشان را ملاحظه كرديم . در اينجا بيان سوّمى در مورد استحاله وجود دارد كه در ذيل به بحث و بررسى\r\n\r\n","description":"","footnote":"","page_name":" 309 ","page_number":309},
  {"content":"\r\n\r\nپيرامون آن مىپردازيم : مستدل ابتدا به عنوان مقدّمه مىفرمايد : براى هر چيزى پنج وجود مىتوانيم تصوّر كنيم : « 1 » 1 - وجود عينى خارجى ، مثلًا زيد در خارج وجود پيدا كرده و وجود او وجود ماهيت انسان است . پس اگر ما گفتيم : ماهيت انسان به‌واسطهء « زيد » وجود پيدا كرده است بايد دنبال كلمه وجود ، مسألهء « عينى و خارجى » را هم بياوريم ، يعنى بگوييم :\r\nماهيت انسان به واسطهء وجود زيد ، وجود خارجى و وجود عينى پيدا كرده است . بهترين مصداق وجود ، همين وجود عينى خارجى است . 2 - وجود ذهنى ، اين قسم از وجود هم چيز مبهمى نيست . وجود ذهنى ، همان حضور ماهيت عند النفس و في الذهن است . يعنى اگر شما ماهيت انسان را تصور كرديد و معناى انسان در ذهن شما آمد ، اين آمدن معناى انسان در ذهن ، معنايش اين است كه ماهيت انسان ، وجود ذهنى پيدا كرده و نزد نفس شما حاضر شده است . 3 - وجود انشائى ، در مباحث اوامر و نواهى خواهيم گفت كه وجود انشائى در ارتباط با همهء مفاهيم و ماهيات نيست بلكه اين قسم از وجود تنها در بعضى از مفاهيم - مثل مفهوم طلب - جريان دارد . ماهيت طلب ، تا اينجا مىتواند داراى سه وجود باشد : وجود حقيقى طلب كه خارجيت و عينيت آن به اين است كه قائم به نفس باشد ، يعنى خواستن واقعى ، زيرا صفات نفسانيه واقعياتشان به تحقّق فى النفس است .\r\nوجود حقيقى علم نيز به‌همين‌صورت است . واقعيت علم به اين نيست كه مثل زيد در خارج بتوان آن را ديد و به آن اشاره كرد بلكه واقعيت آن همان ادراكى است كه قائم به نفس انسان است و تحقّق واقعى دارد .\r\n\r\n\r\n","description":"","footnote":"\r\n( 1 ) - اگرچه بعضى از اين اقسام عموميت ندارد ولى مجموعاً - هرچند بالاضافة به بعضى از مفاهيم - پنج وجود مىتوانيم تصور كنيم .\r\n","page_name":" 310 ","page_number":310},
  {"content":"\r\n\r\nوجود ذهنى طلب اين است كه انسان مفهوم طلب را تصوّر كند و در ذهن بياورد و به عبارت ديگر : معناى طلب را عند النفس احضار كند . لازمهء وجود ذهنى طلب ، وجود واقعى آن نيست زيرا كسى كه مفهوم طلب را تصور مىكند ، تا وقتى كه اين طلب را ابراز نكند ، وجود واقعى طلب در ارتباط با او مطرح نيست ولى چون كلمهء طلب را استعمال مىكند و استعمال ، متقوّم به لحاظ لفظ و معناست ، طبعاً بايد معناى طلب را لحاظ كند . لحاظ معناى طلب ، عبارت از وجود ذهنى طلب است . براى طلب ، يك وجود انشائى نيز مطرح است و آن همان چيزى است كه مرحوم آخوند و ديگران قائلند كه در آن جايى كه مولا در ضمن هيئت افعل ، امرى صادر مىكند و دستورى مىدهد ، مفاد هيئت افعل ، نه طلب حقيقى است و نه طلب ذهنى بلكه مفاد هيئت افعل عبارت از انشاء طلب و طلب انشائى است كه توضيح بيشتر آن در باب اوامر خواهد آمد . بالاخره اين وجودات انشائيه - مثل طلب و ساير انشائيات - در يك محدودهء خاصى است و اين‌طور نيست كه هر مفهومى قابل انشاء باشد ، يعنى مثلًا ما نمىتوانيم به مفهوم انسان يك وجود انشائى بدهيم ، حيوان انشائى امر غير معقولى است ولى بعضى از مفاهيم ، از نظر عقلاء و از نظر شارع ، علاوه بر وجود حقيقى و وجود ذهنى ، يك وجود انشائى نيز براى آنها قابل تصوّر است . 4 - وجود لفظى ، معناى وجود لفظى اين است كه يك ماهيتى در قالب لفظ بيايد .\r\nمثلًا ماهيت انسان ممكن است اصلًا در قالب لفظ نيايد . در اين صورت به اين معنا نيست كه وجود حقيقى و وجود ذهنى ندارد ، بلكه وجود حقيقى و وجود ذهنى آن محفوظ است و در جاهايى كه وجود انشائى مطرح است ، وجود انشائى هم سر جاى خود محفوظ است ولى وقتى « انسان » در قالب لفظ قرار گرفت و متكلّم به آن تكلّم كرد ، مىگويند : اين لفظ « انسان » هم يك وجودى براى ماهيت انسان است . اين قسم از وجود را هم مىتوان وجود لفظى و هم وجود تنزيلى ناميد و گفت : در اينجا ، لفظ ، نازل به منزلهء وجود معنا گرديده و وجود لفظ ، وجود تنزيلى براى معناست . در اين صورت گويا لفظ هم در عالم معنا كشيده مىشود ، زيرا اين هم يك مرحله‌اى از وجود\r\n\r\n","description":"","footnote":"","page_name":" 311 ","page_number":311},
  {"content":"\r\n\r\nماهيت و وجود معنا خواهد بود . 5 - وجود كتبى ، اين قسم از وجود ، شبيه وجود لفظى است و يكى از مراتب وجود معنا به حساب مىآيد . در نتيجه ، بسيارى از مفاهيم داراى پنج قسم وجود مىباشند و اگر وجود انشائى را كنار بگذاريم مىتوانيم بگوييم : همهء مفاهيم و ماهيات ، حد اقل داراى چهار قسم از وجود مىباشند ، البته غير از شريك البارى و امثال آن - كه داراى استحاله‌اند - بقيهء مفاهيم هم داراى وجود عينى ، هم وجود ذهنى ، هم لفظى و هم كتبى مىباشند . مستدلّ سپس از مقدّمهء فوق نتيجه گيرى كرده و مىگويد : در مورد وجودات حقيقيّه و خارجيّه - مثل « زيد » كه وجود واقعى و حقيقى مفهوم و ماهيّت انسان است - آيا مىشود ماهيّت انسان دو تا واقعيت داشته باشد امّا به لباس وجود « زيد » تنها ؟ يعنى آيا مىشود « زيد » دو وجود براى ماهيّت شود به حسب خارج ؟ بدون ترديد اين معنا ممتنع است . مستدلّ مىگويد : با توجّه به اين كه لفظ ، وجود تنزيلى براى معناست ، يك لفظ نمىتواند در استعمال واحد ، وجود تنزيلى براى دو معنا باشد . توضيح : وجود لفظى عبارت از اين است كه هر لفظى بعد از آنكه براى معنايى وضع مىشود و علقهء وضعيه بين لفظ و معنا تحقّق پيدا مىكند ، اين اقتضاء را دارد كه لفظ هم يكى از مراحل وجود معنا شناخته شود . و به تعبير ديگر : لفظ ، يك وجود تنزيلى براى معناست ، همان‌طورىكه معناى « زيد » ، مصداق واقعى ماهيّت انسان است ، لفظ « زيد » هم وجودى براى معناى « زيد » است ، ولى وجودى تنزيلى . اگرچه اين لفظ ، در ارتباط با ماهيّت خودش ، وجود واقعى ماهيّت خودش مىباشد ولى در ارتباط با معنا ، وجود تنزيلى معناست . به عبارت روشن‌تر : ما در اينجا دو قضيهء حمليه تشكيل مىدهيم : يكى قضيّهء حمليه « زيد إنسان » است كه حمل آن ، حمل شايع صناعى است . ملاك در حمل شايع صناعى اين است كه موضوع در قضيّه حمليه ، با محمول در آن اتّحاد وجودى داشته\r\n\r\n","description":"","footnote":"","page_name":" 312 ","page_number":312},
  {"content":"\r\n\r\nباشند . در ما نحن فيه ، موضوعْ وجود عينى و خارجىِ محمول است . « انسان » وقتى مىخواهد وجود پيدا كند ، وجودات عينيّه خارجيّه‌اش همين زيد و عَمرو و بكر و . . .\r\nمىباشند . يك قضيّهء حمليهء ديگرى داريم كه انسان وقتى با آن برخورد مىكند ، در به دو نظر ، به ذهنش نمىآيد كه اين قضيّه هم مثل « زيد إنسان » باشد و آن قضيّهء « زيد لفظ » است .\r\nدر اين قضيّه ، معناى زيد ، موضوع قرار نگرفته است بلكه لفظ زيد ، موضوع است ، زيرا اگر معناى زيد ، موضوع قرار گرفته باشد ، « لفظ » را نمىتوان برآن حمل كرد . حال سؤال اين است كه آيا حمل در اين قضيّهء حمليه ، حمل اوّلى ذاتى است يا حمل شايع صناعى ؟ معنا ندارد كه حمل آن اوّلى ذاتى باشد ، زيرا در حمل اوّلى ذاتى اتّحاد در مفهوم شرط است و مفهوم « زيد » با مفهوم « لفظ » مغايرت دارد . بنابراين ، حمل آن حمل شايع صناعى است . در حمل شايع صناعى لازم است موضوع ، مصداق حقيقى و وجود عينى محمول باشد . در اينجا اين معنا وجود دارد زيرا در قضيّهء « زيد لفظٌ » موضوع ، لفظ « زيد » است ولى محمول ، لفظِ « لفظٌ » نيست بلكه محمول ، معناى « لفظ » است . به عبارت ديگر : خود اين « لفظٌ » داراى يك لفظ و يك معناست ، لفظ آن عبارت از كلمهء « لفظٌ » و معناى آن عبارت از ماهيّت « لفظٌ » است . هر چيزى كه ماهيّت « لفظ » باشد كلمهء « لفظ » شاملش مىشود . همان‌طورىكه ماهيّت « انسان » داراى معناى وسيع و گسترده‌اى است كه شامل افراد و مصاديق مىشود ، ماهيّت « لفظٌ » هم داراى معناى وسيع و گسترده‌اى است كه شامل جميع مصاديق ماهيّت « لفظٌ » است . حال وقتى ما لفظ « زيد » را با معنا و ماهيّت « لفظ » ملاحظه كنيم مىبينيم بين آن دو ، اتّحاد وجود دارد . همان اتّحادى كه زيد خارجى با ماهيّت انسان دارد يعنى بين آنها اتّحاد وجودى مطرح است و اين زيد خارجى ، وجود عينى و خارجى ماهيّت انسان است . « لفظٌ » هم نسبت به معناى لفظ ، همين حالت را دارد . لفظ « زيد » ماهيّتش عبارت از « لفظٌ » است و لفظ زيد ، يك مصداق اين ماهيّت و لفظ عَمرو ، مصداق ديگر آن و لفظ بكر ، مصداق سوّم ماهيّت « لفظٌ » است . پس حمل در قضيّهء « زيدٌ لفظٌ » حمل\r\n\r\n","description":"","footnote":"","page_name":" 313 ","page_number":313},
  {"content":"\r\n\r\nشايع صناعى است و لفظ « زيد » مصداق حقيقى براى ماهيّت « لفظٌ » و وجود عينى براى آن مىباشد . در نتيجه اگر « زيد » را به‌لحاظ معنا حساب كنيم ، مصداق واقعى براى ماهيّت « انسان » مىباشد و اگر آن را به‌لحاظ لفظ ملاحظه كنيم ، مصداق واقعى ماهيّت « لفظٌ » و مفهوم « لفظٌ » است . مستدلّ مىگويد : غير از اين دو مطلبى كه مسلّم است و هر دو قضيّه‌اش قضيّه واقعيه است ، مطلب سوّمى نيز در اينجا وجود دارد و آن اين است كه لفظ « زيد » ، يك مرحله‌اى از معناى خود « زيد » است كه اين را نمىتوان وجود حقيقى دانست بلكه بايد آن را وجود تنزيلى بناميم و بگوييم : لفظ زيد ، كارى به ماهيّت انسان ندارد ، ولى همين لفظ زيد ، يك مرحله‌اى از معنا و وجود زيد است كه آن زيد ، مصداق واقعى انسان و فرد حقيقى انسان است . خلاصه اين كه در اينجا سه مطلب پيدا مىشود : 1 - معناى زيد ، مصداق واقعى براى انسان است . 2 - لفظ زيد از نظر واقعيت ، مصداق واقعى « لفظٌ » و ماهيّت « لفظٌ » است . 3 - لفظ زيد ، مرحله‌اى از وجود معناى زيد و از وجود همين هيكل خارجى - كه مصداق واقعى ماهيّت انسان است - مىباشد . و به عبارت ديگر : لفظ زيد ، وجود تنزيلى و قائم‌مقامى معناى خود زيد است . مستدلّ سپس از مباحث خود نتيجه گيرى كرده مىگويد : در مورد قسم اوّل از وجود - كه وجود عينى و واقعى است - مطلب مسلّمى مطرح است و آن اين است كه آيا دو وجود واقعى از يك ماهيّت ، مىتواند در ضمن يك وجود تحقّق پيدا كند ؟ آيا مىتوان فردى پيدا كرد كه در عين اين كه يك وجود است ، دو فرد و دو مصداق واقعى انسان باشد ؟ چنين چيزى به گوش ما نخورده و امكان ندارد . چگونه مىشود دو وجود حقيقى در چهرهء يك وجود تحقّق پيدا كند ؟ دو فرد انسان ، هميشه دو وجود است و ما نشنيده‌ايم كه دو فرد انسان در يك وجود تحقّق پيدا كند . هميشه تعدّد فرديّت ، ملازم با\r\n\r\n","description":"","footnote":"","page_name":" 314 ","page_number":314},
  {"content":"\r\n\r\nتعدّد وجود است ، اگر يك فرد شد ، يك وجود و اگر دو فرد شد دو وجود و . . . اين‌ها با هم متلازم و غير قابل انفكاكند . اين مسئله در مورد وجودات حقيقيّه جاى ترديد و اشكال نيست . مستدلّ مىگويد : وقتى در وجودات حقيقيّه ، يك وجود نتواند به عنوان دو وجود مطرح شود ، در وجودات تنزيليّه - كه در باب الفاظ مطرح است - نيز مسئله به‌همين‌صورت است . چطور مىشود يك لفظ ، وجود تنزيلى دو معنا باشد ؟ اگر يك لفظ بخواهد وجود تنزيلى دو معنا باشد ، مثل اين مىشود كه يك فرد انسان ، جامع دو وجود واقعى انسان باشد و شما در استعمال لفظ مشترك در اكثر از معنا مىخواهيد بگوييد : « يك لفظ عين ، در دو معنا استعمال شده است » با توجّه به اين كه لفظ ، وجود تنزيلى معناست ، معناى اين كلام شما اين مىشود كه در مرحلهء معنا ، تكثّر وجود دارد ، در نتيجه در وجود تنزيلى هم بايد تكثّر وجود داشته باشد . آن‌وقت شما مىخواهيد دو وجود تنزيلى را در يك لفظ ، در استعمال واحد مطرح كنيد . مىخواهيد يك لفظ عين را استعمال كرده و دو معنا اراده كنيد و اين منجرّ به جمع شدن دو وجود تنزيلى در وجود واحد مىشود و اين امر همان‌طور كه در مورد دو وجود حقيقى ممتنع است در مورد دو وجود تنزيلى نيز ممتنع است . در نتيجه استعمال لفظ مشترك در اكثر از معنا محال است . « 1 » بررسى نظريهء سوّم بر اين نظريه ، دو اشكال وارد است : اشكال اوّل : شما كه براى وجود ، اقسامى را قائل مىشويد و آخرين مرحلهء وجود را وجود لفظ براى معنا يعنى وجود المعنى باللفظ - مىدانيد ، اين تقسيم را از كجا آورده‌ايد ؟ آيا دليل عقلى يا دليل نقلى براى آن وجود دارد ؟ ما وقتى اين مسئله را با\r\n\r\n\r\n","description":"","footnote":"\r\n( 1 ) - اين نظريه در تهذيب الاصول از « بعض الأعيان » نقل شده است . تهذيب الاصول ، ج 1 ، ص 96\r\n","page_name":" 315 ","page_number":315},
  {"content":"\r\n\r\nعقل خود در ميان مىگذاريم ، اين حرف را نمىتوانيم به عنوان يك حقيقت قبول كنيم .\r\nبله به‌عنوان يك مسألهء ذوقى و تخيّلى و مسامحى - مثل تخيّلات علم بديع - مىتوانيم قبول كنيم ولى به عنوان يك واقعيت نمىتوانيم بپذيريم كه لفظ ، وجود براى معنا باشد .\r\nاين كه شما مىگوييد : « لفظ ، وجود براى معناست » و براى فرار از اشكال هم يك كلمهء « تنزيل » به‌عنوان وصف مطرح مىكنيد و مىگوييد : « لفظ ، وجود تنزيلى براى معناست » و مىخواهيد با اين اصطلاحات ما را فريب دهيد ، خير ما از شما نمىپذيريم . لفظ و معنا از دو مقولهء متباين مىباشند . لفظ ، از مقوله صوت و كيف است ولى معنا از مقولهء جوهر است و اجتماع مقولات متباينه ممكن نيست . لفظ زيد - كه از مقولهء لفظ و از مقولهء كيف است - چگونه ممكن است وجود براى معنا - كه از مقولهء جوهر است - بشود ؟\r\nچگونه ممكن است مقولهء كيف با مقولهء جوهر جمع شوند ؟ واقعيت مسئله اين است كه معقول نيست لفظ ، وجود براى معنا باشد ، مگر اين كه انسان مسامحى و ذوقى و تخيّلى به مسئله نگاه كند . ولى اگر با نظر دقيق بخواهد مسئله را نگاه كند ، هيچ ارتباطى بين لفظ و معنا از نظر وجودى - تحقّق ندارد . فقط يك ارتباط وضعى وجود دارد . واضعى آمده و لفظى را براى معنايى وضع كرده است ، مثل پدرى كه براى فرزندش نام‌گذارى كند ، كه مدتى فكر كرده و پس از بررسى و مشاوره ، اسمى براى فرزندش قرار مىدهد ولى بين اين اسم و بچه ارتباط ذاتى وجود ندارد يك ارتباط اعتبارى و وضعى و قراردادى بين اين‌ها وجود دارد به اين كيفيت كه لفظ - يعنى اسم - حاكى از معنا - يعنى فرزند - است و اين ، دلالت بر او مىكند ولى اينكه لفظ ، وجود براى معنا باشد - كه مستدلّ ادعا مىكرد - چه ارتباطى به مسألهء لفظ و معنا دارد ؟ چطور ما مىتوانيم لفظ را يكى از وجودات معنا حساب كنيم درحالىكه هيچ ارتباطى بين مقولهء اين دو وجود ندارد ؟ اشكال دوّم : برفرض ما قبول كنيم كه لفظ ، يكى از وجودات معناست ولى مستدلّ حرف ديگرى داشت ، او مىگفت : « همان‌طور كه دو وجود حقيقى نمىتوانند در يك وجود ، اجتماع كنند ، دو وجود تنزيلى هم نمىتوانند در يك وجود اجتماع كنند » . ما از مستدلّ سؤال مىكنيم شما چه دليلى براى اين مسئله داريد ؟ ما علاوه بر اين كه\r\n\r\n","description":"","footnote":"","page_name":" 316 ","page_number":316},
  {"content":"\r\n\r\nدليلى بر اين مطلب ، نداريم دليل بر خلاف آن نيز داريم . و آن دليل ، چيزى است كه شما در استدلالتان به آن اشاره كرديد ولى خودتان به آن توجه نكرديد و آن مطلب - با توضيح ما - اين است كه شما مىگوييد : « دو وجود تنزيلى نمىتواند در يك جا مجتمع شود » ما مىپرسيم : « دو وجود تنزيلى مهم‌تر است يا يك وجود حقيقى و يك وجود تنزيلى » ؟ به عبارت ديگر : در اينجا ، سه مسئله وجود دارد : اجتماع دو وجود حقيقى - كه محور استدلال است - و اجتماع دو وجود تنزيلى - كه محلّ بحث است - و اجتماع يك وجود حقيقى و يك وجود تنزيلى - كه برزخ ميان آن دو است - حال اگر اجتماع دو وجود تنزيلى ممكن نباشد ، اجتماع يك وجود حقيقى با يك وجود تنزيلى به طريق أولى ممكن نخواهد بود ، زيرا اين مورد ، يك قدم به اجتماع دو وجود حقيقى نزديكتر است . درحالىكه در همان مثال « زيد لفظٌ » كه شما مطرح كرديد ، اجتماع وجود حقيقى و وجود تنزيلى است ، زيرا لفظ زيد ، مصداق واقعى ماهيّت لفظ است يعنى لفظ زيد ، مصداق وجود حقيقى ماهيّت لفظ است و از طرفى هم لفظ زيد ، وجود تنزيلى براى معناى زيد است پس در لفظ زيد ، دو وجود جمع شده است : وجود حقيقى ماهيّت لفظ زيد و وجود تنزيلى بالاضافة به معناى زيد . چطور در لفظ زيد دو وجود - حقيقى و تنزيلى - جمع شده است ؟ اگر شما بگوييد : « در اينجا طرف حساب دو چيز است زيرا لفظ زيد ، وجود حقيقى براى ماهيّت لفظ و وجود تنزيلى براى معناى زيد است » . مىگوييم : « در ما نحن فيه نيز طرف حساب دو چيز است . شما وقتى لفظ « عين » را در « عين باكيه » و « عين جاريه » استعمال مىكنيد ، دو طرف حساب داريد . لفظ « عين » ، با توجه به معناى « باكيه » ، وجود تنزيلى براى « باكيه » و با توجّه به معناى « جاريه » وجود تنزيلى براى « جاريه » است ، همان‌طور كه « زيد » در « زيد لفظ » هم وجود حقيقى براى ماهيّت لفظ و هم وجود تنزيلى براى معناى زيد است . در نتيجه ، از اين كه ما مىبينيم اجتماع وجود حقيقى و وجود تنزيلى امكان دارد درمىيابيم كه اجتماع دو وجود تنزيلى به طريق اولى جايز است . آنچه مسلّم است اين است كه دو وجود حقيقى نمىتوانند در يك وجود جمع\r\n\r\n","description":"","footnote":"","page_name":" 317 ","page_number":317},
  {"content":"\r\n\r\nشوند ولى اگر از دو وجود حقيقى بگذريم ، اجتماع دو وجود تنزيلى يا يك وجود حقيقى و يك وجود تنزيلى جايز است . بنابراين ، دليل سوّم هم نتوانست استحالهء استعمال لفظ مشترك در اكثر از معناى واحد را ثابت كند . نتيجهء بحث در مرحلهء اوّل از آنچه گفته شد معلوم گرديد كه هيچ‌يك از نظريات سه‌گانه‌اى كه براى اثبات استحالهء استعمال لفظ مشترك در اكثر از معنا اقامه شده است نمىتواند استحاله را ثابت كند . در نتيجه استعمال لفظ مشترك در اكثر از معنا ، مستحيل نيست ولى اين مقدار براى ما كافى نيست و بايد مراحل ديگر را هم مورد بحث قرار دهيم .\r\n\r\nمرحلهء دوّم : آيا استعمال لفظ در اكثر از معنا از نظر لغت جايز است ؟\r\nپس از آنكه از مرحلهء اوّل گذشتيم و عقيده پيدا كرديم كه استعمال لفظ در اكثر از معنا محال نيست ، در مرحلهء دوّم ، بحث در اين است كه آيا اين استعمالِ ممكن ، از نظر لغت و واضع هم جايز است يا در عين اين كه امكان دارد ، غير جايز است ، زيرا هر چيز ممكنى ، دليل بر ترخيص و جوازش وجود ندارد ؟ آنچه مىتوان در ابتداى امر گفت اين است كه در باب مشترك لفظى بيش از اين براى ما ثابت نشده كه مثلًا حد اكثر يك واضع واحد بيايد و براى لفظ « عين » هفتاد معنا را وضع كند . « 1 » يك روز لفظ « عين » را براى معناى « باكيه » وضع كند و روز ديگر براى معناى « جاريه » و همين‌طور با توجّه و التفات و با اوضاع متعدّد ، لفظ « عين » را براى\r\n\r\n\r\n","description":"","footnote":"\r\n( 1 ) - البته اين به عنوان حد اكثر چيزى است كه بتوانيم بگوييم ولى ما ريشهء اشتراك لفظى را در بحث‌هاى آينده مطرح خواهيم كرد .\r\n","page_name":" 318 ","page_number":318},
  {"content":"\r\n\r\nهفتاد معنا وضع كند . اين ، مصداق خيلى روشن و بالاى اشتراك لفظى است . ولى آيا اين وضع ، چه اقتضايى دارد ؟ آيا واضع ، در كنار اين وضع ، شرط كرده و التزام و تعهّد گرفته كه لفظ « عين » را در مقام استعمال در بيش از يك معنا استعمال نكنيد ؟ ما دليلى بر اين امر نداريم و چيزى كه بر اين امر شهادت دهد براى ما وجود ندارد . بحث در امكان و استحالهء تعهّد و اشتراط نيست . بحث در اين است كه آيا چنين تعهد و اشتراطى واقعيت دارد يا نه ؟ به عبارت ديگر : آيا نفس اين كه واضع ، لفظ را براى هفتاد معنا وضع مىكند ، عدم جواز استعمال در اكثر از معناى واحد را اقتضا دارد ؟\r\nيعنى وقتى واضع لفظ عين را براى هفتاد معنا وضع كرد و در كنار اين وضعها هيچ اشاره‌اى از جانب واضع نشده كه شما حق نداريد در مقام استعمال ، لفظ را در بيش از يك معنا استعمال كنيد ، آيا با نبودن چنين اشتراط و تعهدى از ناحيه واضع ، مىتوانيم بگوييم : استعمال لفظ در بيش از يك معنا جايز نيست ؟ ما وقتى به تاريخ و كتب لغت مراجعه مىكنيم مىبينيم در هيچ تاريخى و هيچ كتاب لغتى گفته نشده است كه شما نمىتوانيد لفظ مشترك را در بيش از يك معنا استعمال كنيد . بنابراين ما نمىتوانيم قائل به عدم جواز شويم . براى قول به عدم جواز استعمال لفظ در اكثر از معنا فقط يك راه وجود دارد و آن راهى است كه مرحوم محقق قمى اختيار كرده است .\r\n\r\nكلام محقّق قمى رحمه الله\r\nمرحوم محقق قمى مىفرمايد : لازم نيست عدم جواز استعمال توسط واضع مطرح شده باشد بلكه جهت ديگرى در اينجا وجود دارد كه آن جهت ، اقتضاى منع مىكند . صاحب معالم رحمه الله معانى را مقيّد به قيد وحدت مىداند ولى عدم جواز استعمال را از اين راه استفاده نمىكند بلكه از اين راه استفاده مىكند كه استعمال مشترك در اكثر از معنا مَجاز است . « 1 »\r\n\r\n\r\n","description":"","footnote":"\r\n( 1 ) - معالم الدين ، ص 39\r\n","page_name":" 319 ","page_number":319},
  {"content":"\r\n\r\nمحقق قمى رحمه الله به عنوان اشكال به صاحب معالم رحمه الله مىفرمايد : در معانى مشترك ، تقيّد به قيد وحدت مطرح نيست . اين‌طور نيست كه واضع گفته باشد : « من لفظ « عين » را براى « عين باكيه مقيد به قيد وحدت » وضع مىكنم » و در وضع دوّم بگويد : « من لفظ « عين » را براى « عين جاريه مقيد به قيد وحدت » وضع مىكنم » . مسئله به اين صورت نيست بلكه واضع وقتى مىخواسته لفظ را وضع كند قطعاً لفظ را ملاحظه كرده و معنا را هم تصور كرده است ولى آن معنايى را كه واضع تصور كرده ، خودش اتصاف به وحدت داشته و در حال وحدت بوده است بدون اين كه واضع چنين قيدى را در موضوع له مطرح كند . واضع لفظ « عين » را براى « عين باكيه » وضع كرد ولى « عين باكيه » در حالى موضوع له براى لفظ « عين » قرار گرفت كه اتصاف به وحدت داشت و معناى ديگرى همراه آن نبود ، زيرا وقتى لفظ « عين » را براى « عين باكيه » وضع مىكرد فقط خود « عين باكيه » متصوّر و ملحوظ واضع بود . در وضع دوّم و سوّم نيز همين‌طور است . و هنگامى كه مىخواست لفظ « عين » را براى « عين جاريه » وضع كند باز عين جاريه را به تنهايى ملاحظه كرد ، نه با قيد تنهايى بلكه در حالى آن را ملاحظه كرد كه معناى ديگرى همراه آن نبود . لذا محقق قمى رحمه الله مىفرمايد : پس موضوع له در الفاظ مشترك ، معانى مقيّد به قيد وحدت نيست بلكه معانى در حال وحدت ، موضوع له است . يعنى آن موقعى كه لحاظ به هريك از اين معانى تعلّق گرفت ، خود آن معنا ، متصوّر و ملحوظ بود و خود آن معنا به عنوان موضوع له قرار گرفت و چيز ديگرى همراه آن نبود . سپس مىفرمايد : همين مقدار كه معانى در حال وحدت ، موضوع له الفاظ مشترك قرار گرفته ، كافى است كه شما نتوانيد در استعمال واحد ، لفظ را در بيش از يك معنا استعمال كنيد ، زيرا استعمال بايد از وضع پيروى كند و مطابق با آن باشد . خصوصيات و حالاتى كه در حال وضع تحقّق دارد بايد در استعمال رعايت شود ، و چون معانى ، در هنگام وضع ، داراى صفت وحدت بوده و در حال وحدت بوده ، اين حال وحدت بايد در استعمال هم ملاحظه شود ، بنابراين لفظ مشترك را نمىتوان در بيش از يك معنا\r\n\r\n","description":"","footnote":"","page_name":" 320 ","page_number":320},
  {"content":"\r\n\r\nاستعمال كرد . خلاصهء كلام محقق قمى رحمه الله اين است كه لازم نيست واضع يك تعهد و الزامى داشته باشد ، لازم نيست واضع ما را از استعمال در اكثر از معنا منع كند بلكه اگر واضع در اين زمينه حرفى نزند و شرطى هم نداشته باشد ، نفس همين امر كه معانى در هنگام وضع ، اتصاف ذاتى به وحدت داشته‌اند ما را الزام مىكند كه در حال استعمال هم بايد اين حالت را حفظ كنيم . در نتيجه استعمال لفظ مشترك در اكثر از معنا جايز نيست . « 1 » بررسى كلام محقق قمى رحمه الله كلام محقق قمى رحمه الله داراى دو اشكال است : اشكال اوّل : ما قبول مىكنيم كه معانى در حال وضع ، اتصاف به وحدت داشته است ولى كبراى مسئله را قبول نداريم . از كجا ثابت شده كه بايد در استعمال ، تمام خصوصيات و شرائط و حالات و مقارنات حال وضع را مراعات كنيم ؟ اگر اين‌طور است پس شما بگوييد : خصوصيات واضع و حالات او و خصوصيات زمان وضع هم در استعمال دخالت دارد . مثلًا وقتى مىخواسته وضع را انجام دهد ، يك ساعت قبل از ظهر بوده ، آيا درست است كه بگوييم : بايد اين خصوصيات مراعات شود و ما اگر خواستيم اين لفظ را استعمال كنيم حتماً بايد يك ساعت قبل از ظهر باشد ؟ يا مثلًا اگر واضع ، روبه‌قبله نشسته و لفظى را براى معنايى وضع كرده است آيا مىتوان گفت : در مقام استعمال هم ما بايد روبه‌قبله قرار گيريم ؟ روشن است كه كسى نمىتواند چنين حرفهايى بزند . بنابراين اگر معنا در هنگام وضع در حال وحدت بود يعنى خودش اتصاف به وحدت داشت بدون اين كه اين قيد وحدت ، ملحوظ واضع باشد و بدون اين كه واضع عنايتى به مسألهء وحدت داشته باشد ، چه دليلى وجود دارد كه در مقام استعمال هم بايد\r\n\r\n\r\n","description":"","footnote":"\r\n( 1 ) - قوانين الاصول ، ج 1 ، ص 63 و 64\r\n","page_name":" 321 ","page_number":321},
  {"content":"\r\n\r\nخصوصيات غير ملحوظهء واضع را مراعات كنيم ؟ خير ، هر خصوصيتى كه در ارتباط با لفظ بوده و ملحوظ واضع باشد و يا به صورت تعهّد و التزام از ناحيه واضع مطرح گرديده است ، بايد مراعات شود و ساير حالات و مقارنات و خصوصياتى كه هنگام وضع وجود داشته ، لازم نيست در مقام استعمال مراعات شود . جواب مهمّ از كلام محقق قمى رحمه الله همين جواب است . اشكال دوّم : برفرض كه همهء حرفهاى شما درست باشد ، اين حرفها در همهء اشتراكات لفظى جريان ندارد . مسألهء وحدت و اتصاف به وحدت ، در بعضى از مشتركات لفظى وجود ندارد . مثلًا در وضع عام و موضوع له خاص كه واضع يك معناى عام و كلّى را در نظر گرفته و لفظ را براى مصاديق آن وضع مىكند ، ما در آن گفتيم : اگر مسئله به اين صورت باشد ، اسم آن را چيزى غير از مشترك لفظى نمىتوان گذاشت . آنجايى كه لفظ ، واحد و معنا متعدّد باشد و تعدّد آن‌هم از هفتاد تجاوز كرده و به ميليونها و ميلياردها معنا مىرسد ، به اندازهء مصاديق و افراد اين عام ، براى ما موضوع له وجود دارد . ولى اين يك مشترك لفظى است كه با يك وضع تحقق پيدا كرده ، مثل « عين » نيست كه مثلًا هفتاد وضع دارد . خير ، در اينجا به وضع واحد ، لفظ واحدى را براى معانى متعددى وضع كرده و تعدّد آن‌هم به اندازهء تعدّد افراد اين معناى عام و مصاديق آن است . و اين چيزى غير از مشترك لفظى نيست . در اينجا ديگر نمىتوان گفت :\r\n« معنا در حال وحدت است » . معناى در حال وحدت در صورتى است كه واضع ، هر روز وضع مستقلى داشته باشد ولى وقتى يك لفظ با وضع واحدى به صورت مشترك لفظى براى يك ميليون معنا وضع شده است ، ديگر نمىتوانيم بگوييم : « معانى در حال وحدت است » . بلكه همهء معانى در كنار هم هستند و هركدام در موضوع له بودن استقلال دارند . « 1 »\r\n\r\n\r\n","description":"","footnote":"\r\n( 1 ) - يادآورى : حضرت استاد « دام ظلّه » « وضع عام موضوع له خاص » را ممتنع دانستند ، و مسألهء « مشترك لفظى با يك ميليارد معنا » به صورت فرضى و به عنوان لازمهء « وضع عام موضوع له خاص » مطرح شده است .\r\n","page_name":" 322 ","page_number":322},
  {"content":"\r\n\r\nپس در اشكال اوّل ، ما به كبرى اشكال كرديم ولى در اينجا اصل صغراى مسئله را نيز مورد مناقشه قرار داديم . نتيجهء بحث در مرحلهء دوّم از آنچه گذشت روشن شد كه در مرحلهء دوّم ( مرحلهء جواز استعمال و عدم جواز آن ) ما نتوانستيم دليلى بر عدم جواز پيدا كنيم كه بگوييم : « استعمال لفظ در اكثر از معنا جايز نيست » خصوصاً با توجه به اين كه در كلام ادباء و شعراء گاهى به مواردى برخورد مىكنيم كه لفظ مشترك در اكثر از معنا استعمال شده است . و نمىتوان ملتزم شد كه اين استعمالات ، غير مُجاز و بر خلاف ترخيص واضع است . بنابراين ، كلام محقق قمى رحمه الله ناتمام است . حال اگر ما اصل اين معنا را منكر شده و بگوييم : « اشتراك ، به خاطر تعدّد واضع يا تعدد قبائل به وجود آمده است » ، بحث‌هاى ديگرى پيش مىآيد . ولى ما بنا بر همين فرض يكى بودن واضع و تعدّد وضع هم مىتوانيم مسألهء عدم جواز استعمال را انكار كنيم .\r\n\r\nمرحلهء سوّم آيا استعمال لفظ در اكثر از معنا ، استعمال حقيقى است يا مجازى ؟ « 1 »\r\nپس از اين كه در مرحلهء اوّل ثابت كرديم كه استعمال لفظ در اكثر از معنا هيچ استحاله‌اى ندارد و در مرحلهء دوّم هم دليلى بر عدم جواز استعمال از ناحيهء واضع و وضع پيدا نكرديم ، اكنون بحث در اين است كه آيا اين استعمال ، مطلقا حقيقت است يا\r\n\r\n\r\n","description":"","footnote":"\r\n( 1 ) - تذكر : بعد از قول به عدم جواز استعمال ، بحث مرحلهء سوّم تنها در باب مشترك جريان دارد كه هر دو معناى حقيقى ، مستعمل فيه مىباشند و اگر بخواهد در يك حقيقت و مجاز يا دو معناى مجازى استعمال شود اين بحث جريان ندارد .\r\n","page_name":" 323 ","page_number":323},
  {"content":"\r\n\r\nمطلقا مجاز است و يا - همان‌طور كه صاحب معالم رحمه الله اختيار كرده - استعمال در مفرد به نحو مجاز و در تثنيه و جمع به صورت حقيقت است ؟ در اين مرحله ، عمدهء بحث همين كلام صاحب معالم رحمه الله است و در ضمن كلام ايشان دو قول ديگر نيز روشن خواهد شد .\r\n\r\nنظريه صاحب معالم رحمه الله در مورد مفرد\r\nصاحب معالم رحمه الله معتقد است كه استعمال لفظ مشترك در اكثر از معنا در مورد مفرد ، استعمال مجازى و در مورد تثنيه و جمع ، استعمال حقيقى است . ايشان در ارتباط با مفرد اين گونه استدلال مىكند : موضوع له در هريك از معانى مشترك ، « ذات معنا » نيست بلكه « معنا مقيّد به قيد وحدت » است . واضع وقتى « عين » را براى « عين باكيه » وضع كرد ، « عين باكيه » تمامِ موضوع له براى « عين » نيست بلكه موضوع له آن عبارت از « عين باكيه مقيّد به قيد وحدت » است . در وضع دوّم نيز « عين جاريه مقيد به قيد وحدت » ، موضوع له براى « عين » است . بنابراين « قيد وحدت » در مورد هريك از معانى لفظ مشترك ، داخل در موضوع له است . اين كلام با بيان مرحوم محقق قمى تفاوت دارد ، زيرا محقق قمى رحمه الله مىفرمود :\r\n« موضوع له ، ذات معناست بدون اين كه واضع ، قيد يا شرطى را در آن دخالت داده باشد .\r\nولى معنا ، هنگامى كه موضوع له واقع مىشد ، خودش داراى صفت وحدت بود و اين حالات و اتصافاتى كه معنا در هنگام وضع داشته ، بايد هنگام استعمال مورد توجّه قرار گيرد » و ما در پاسخ محقّق قمى رحمه الله گفتيم : دليلى بر لزوم ملاحظه نداريم . ولى صاحب معالم رحمه الله مىگويد : قيد وحدت ، داخل در موضوع له است ، يعنى در حقيقت ، واضعْ آن را لحاظ كرده است . واضع ، با توجه به قيد وحدت ، اين معنا را موضوع له قرار داده است ، پس موضوع له در معانى مشترك ، ذوات معانى نيست بلكه هريك از معانى همراه با قيد وحدت و تنها بودن مىباشند » .\r\n\r\n","description":"","footnote":"","page_name":" 324 ","page_number":324},
  {"content":"\r\n\r\nسپس صاحب معالم رحمه الله نتيجه‌گيرى كرده مىفرمايد : وقتى قيد وحدت ، در معناى موضوع له دخالت داشت ، شما اگر خواستيد كلمهء « عين » را در استعمال مفرد در دو معنا استعمال كنيد ، معنايش اين است كه اين قيد وحدت را مىخواهيد كنار بزنيد ، معنايش اين است كه مىخواهيد جزء موضوع له را كنار بزنيد . كلمهء « عين » براى « عين باكيه با قيد وحدت » وضع شده است و شما كه مىخواهيد از آن ، دو معنا را اراده كنيد بايد جزء موضوع له - يعنى قيد وحدت - را از موضوع له كم كنيد ، در نتيجه لفظ موضوع براى كلّ را در جزء استعمال مىكنيد و چنين استعمالى مَجاز است . « 1 » يك بيانى هم ايشان در ارتباط با تثنيه و جمع دارد كه ما پس از بررسى كلام ايشان در مورد مفرد به بررسى آن خواهيم پرداخت .\r\n\r\nبررسى كلام صاحب معالم رحمه الله\r\nبر كلام صاحب معالم رحمه الله اشكالاتى وارد است : اشكال اوّل : شما كه مىگوييد : « قيد وحدت ، در موضوع له دخالت دارد و واضع ، همان‌طور كه ذات معنا را ملاحظه كرده ، قيد وحدت را هم ملاحظه كرده است » چه دليلى براى اين حرف داريد ؟ اگر شما بخواهيد در اين ارتباط كتابهاى لغت را به عنوان مدرك خود قرار دهيد مىگوييم : در هيچ‌يك از كتابهاى لغت ، وقتى كلمهء « عين » را مطرح مىكنند ، « قيد وحدت » را به عنوان جزء معنا ذكر نكرده‌اند . ما گاهى الفاظى داريم كه براى دو معناى متضادّ وضع شده‌اند ، مثلًا كلمهء « قُرْء » كه مشترك لفظى بين « طهر » و « حيض » است و ما در هيچ‌يك از كتابهاى لغت مشاهده نمىكنيم كه وقتى مىخواهند « قرء » را معنا كنند ، بگويند : « قُرء ، براى طُهر با قيد وحدت و براى حيض با قيد وحدت وضع شده\r\n\r\n\r\n","description":"","footnote":"\r\n( 1 ) - معالم الدين ، ص 39\r\n","page_name":" 325 ","page_number":325},
  {"content":"\r\n\r\nاست » . ساير الفاظ مشترك نيز به‌همين‌صورت است . بنابراين ، همين‌كه انسان به نظرش بيايد كه اعتبار « قيد وحدت » در موضوع له ، چيز بدى نيست ، مجرّد يك ادّعاست و نياز به دليل دارد و مرحوم صاحب معالم كه چنين ادعايى را مطرح كرده ، دليلى براى آن اقامه نكرده است و اصولًا دليلى نمىتواند براى اين حرف وجود داشته باشد زيرا ما براى پى بردن به معانى لغات ، راهى جز مراجعه به كتب لغت نداريم و در كتب لغت ، هيچ اشاره‌اى به اين مطلب نشده است . اشكال دوّم : برفرض كه قبول كنيم « قيد وحدت » در موضوع له دخالت دارد ، ولى اين مطلب ، به دو صورت تصوّر مىشود : صورت اوّل : اين است كه موضوع له ، معنايى مركّب باشد ، يعنى « عين باكيه » ، يك جزء موضوع له و « وحدت » هم جزء ديگر موضوع له باشد . صورت دوّم : اين است كه موضوع له ، معنايى مقيّد به « قيد وحدت » باشد . روشن است كه اگر شما بتوانيد صورت اوّل را اثبات كنيد ، مىتوانيد بگوييد : « لفظِ موضوع براى مركّب ، كه يك جزء آن « ذات معنا » و جزء ديگر آن « وحدت » است ، در صورتى كه در جزء موضوع له - يعنى « ذات معنا » - استعمال شود ، لفظِ موضوع براى كلّ ، در جزء استعمال شده و اين استعمال ، مجاز است » . ولى شما اين‌طور نمىگوييد ، بلكه مىگوييد : « موضوع له ، معناى مقيّد به قيد وحدت است » و در جايى كه مسألهء تقيّد مطرح است ، مسألهء جزئيت مطرح نيست . اگر هم جزئيت مطرح باشد ، جزئيت عقليه مطرح است ، همان چيزى كه مىگويند : « تقيّد ، جزء است و قيد خارج است » . آن‌وقت نوع جزئيت تقيّد ، مسألهء عقلى بودن است . تقيّد ، يك جزء عقلى است . حال بايد ببينيم آنچه در علم بيان گفته‌اند كه « لفظِ موضوع براى كلّ ، اگر در جزء استعمال شود ، مجاز است » « 1 » آيا شامل جزء عقلى هم مىشود يا اختصاص به اجزاء مركّب خارجى دارد ؟\r\n\r\n\r\n","description":"","footnote":"\r\n( 1 ) - المطوّل : ص 356\r\n","page_name":" 326 ","page_number":326},
  {"content":"\r\n\r\nظاهر اين است كه دايرهء « استعمال لفظ موضوع براى كلّ ، در جزء » آن‌قدر وسيع نيست كه شامل جزءهايى كه به عنوان تقيّد مطرح است نيز باشد . بلكه اين ، اختصاص دارد به اجزاء مركبات خارجى ، مثلًا در مورد انسان كه براى يك چنين مركّبى وضع شده و يك تركيب مشاهَد و محسوس تحقّق دارد ، اگر لفظ « انسان » را در « رأس انسان » استعمال كنيم ، استعمال لفظ موضوع براى كلّ در جزء تحقّق پيدا كرده است .\r\nحتى ممكن است اين معنا را در ماهيات هم توسعه دهيم ، مثلًا بگوييم : در مورد كلمهء « انسان » كه براى « حيوان ناطق » وضع شده است ، نيز عنوان مركّب تحقق دارد و اگر « انسان » در يكى از دو جزء فوق استعمال شود ، اين هم استعمال لفظ موضوع براى كلّ در جزء است . هرچند به نظر ما اين مورد - يعنى موردى كه اجزاء مركّب ، جنس و فصل باشند - بعيد و محلّ تأمّل است . ولى اگر فرض كنيم در اينجا هم جايز است ، باز لازمه‌اش اين نيست كه در ما نحن فيه هم جايز باشد ، زيرا در ما نحن فيه آنچه مطرح است تقيّد مىباشد و تقيّد ، چيزى است كه جزئيت آن را فقط عقل درك مىكند ، به خلاف « حيوان ناطق » كه ممكن است بگوييم : « واضع ، اين مركّب ، را ملاحظه كرده و لفظ « انسان » را براى آن وضع كرده است » . پس برفرض كه ما كلام صاحب معالم رحمه الله را هم قبول كنيم نمىتوان آن را استعمال لفظ موضوع براى كلّ ، در جزء دانست . اشكال سوّم ( اشكال مرحوم آخوند بر صاحب معالم رحمه الله ) : مرحوم آخوند مىفرمايد : محلّ بحث ما استعمال لفظ مشترك در اكثر از معناست . شما وقتى بخواهيد « اكثر » را براى ما معنا كنيد خواهيد گفت : « اكثر ، همان اقلّ است ولى با يك قيد و آن قيد عبارت از « وجود ديگرى » است » . به ذهن شما نيايد كه در اقلّ و اكثر - چه ارتباطى باشد و چه استقلالى - در معناى « اكثر » فرقى به وجود نمىآيد . « اكثر » يعنى همان « اقلّ » ولى به شرط اين كه آن اضافه هم همراهش باشد ، بنابراين ، محلّ بحث ، استعمال لفظ مشترك در اكثر از معناى واحد است . و ما مىبينيم : « معناى اكثر ، عبارت از « اقلّ مقيد به قيد زائد » است » وقتى معناى اكثر اين‌طور شد ، معناى اكثر را با معناى موضوع له - كه شما قيد وحدت را در آن اخذ\r\n\r\n","description":"","footnote":"","page_name":" 327 ","page_number":327},
  {"content":"\r\n\r\nمىكنيد - مقايسه مىكنيم مىبينيم عنوان « كلّ و جزء » تحقّق ندارد بلكه اين‌ها متباين به تمام معنا مىباشند ، زيرا ما اينجا دو معناى مقيّد داريم ، يك معناى مقيّد ، « معناى موضوع له » است كه عبارت است از « معناى واحد به قيد اين كه معناى ديگر نباشد » ، و يكى هم « معناى اكثر » است و آن عبارت است از « معناى واحد به قيد اين كه معناى ديگر همراه آن باشد » . پس در حقيقت ، در اينجا دو معناى مقيّد داريم و به تعبير اصطلاحىتر : در اينجا يك معناى « به شرط لا » و يك معناى « به شرط شىء » داريم .\r\nمعناى موضوع له ، « به شرط لا » و معناى مستعمل فيه ، « به شرط شىء » است و مراد از « لا » و « شىء » هم يك چيز است . يكى « بشرطلاى از معناى دوّم » و ديگرى « به شرط وجود معناى دوّم » است و اين ، استعمال لفظ مشترك به صورت مجاز نيست . اين ، استعمال لفظ موضوع براى كلّ در جزء نيست . استعمال لفظ « انسان » در « رأس انسان » ، استعمال لفظ موضوع براى كلّ در جزء است . ولى اينجا مسئله ، مسألهء به شرط لا و به شرط شىء است و نسبت ميان اين دو ، تباين است نه اين كه مسألهء كلّيت و جزئيت مطرح باشد . « 1 » بررسى اشكال مرحوم آخوند به صاحب معالم رحمه الله در دورهء قبل ، ما اين اشكال مرحوم آخوند را پذيرفتيم ، ولى اكنون به ذهن مىآيد كه اين اشكال ايشان بر صاحب معالم رحمه الله وارد نيست . به نظر مىرسد در اينجا يك خلطى ميان مفهوم و مصداق شده است . ما كه مىگوييم : « استعمال لفظ در اكثر از معنا » ، آيا « مفهوم اكثر » به عنوان مستعمل فيه ماست يا « مصداق آن » ؟ ما وقتى مىخواستيم مسألهء « استعمال لفظ در اكثر از معنا » را مطرح كنيم ، مىگفتيم : مورد بحث ، اين است كه لفظ عين را در دو معنا استعمال كنيم ، به گونه‌اى كه هركدام از دو معنا استقلال داشته باشند و به قول صاحب معالم رحمه الله و ديگران : « هركدام ،\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 55 و 56\r\n","page_name":" 328 ","page_number":328},
  {"content":"\r\n\r\nمتعلّق نفى و اثبات بوده و مناط مستقلّ براى حكم باشند » . به عبارت روشن‌تر : محل بحث ما ، استعمال مشترك در دو معناست ولى شما اسم آن را « اكثر » مىگذاريد و مفهوم « اكثر » را برآن منطبق مىكنيد . ما نمىخواهيم لفظ را در « مفهوم اكثر » استعمال كنيم . در حالى كه شما آمديد و بر مفهوم اكثر تكيه كرديد و گفتيد : « معناى اكثر ، عبارت از اقلّ مقيّد به وجود ديگرى است » ما نمىخواهيم اين گونه استعمال كنيم . ما مىخواهيم لفظ را در دو معنا استعمال كنيم بدون اين كه هيچ تقيّد و ارتباطى در كار باشد ، بلكه مىخواهيم به گونه‌اى باشد كه هركدام از دو معنا بطور مستقل مناط براى حكم باشند و متعلّق نفى و اثبات قرار گيرند . مثل اين كه ما ، دو مرتبه كلمهء « عين » را استعمال كرده باشيم . اگر ما استعمال لفظ مشترك در اكثر از معنا را به اين صورت تقريب كنيم آيا باز هم اشكال مرحوم آخوند به صاحب معالم رحمه الله وارد است ؟ روشن است كه اشكال وارد نيست و به نظر مىرسد منشأ اين اشكال ، خلطى است كه بين مفهوم و مصداق صورت گرفته است . در نتيجه ، به كلام صاحب معالم رحمه الله همان دو اشكال اوّل وارد است و صاحب معالم رحمه الله نمىتواند مجازيت استعمال لفظ مشترك در اكثر از معنا را در مورد مفرد به اثبات برساند .\r\n\r\nنظريه صاحب معالم رحمه الله در مورد تثنيه و جمع\r\nصاحب معالم رحمه الله مىفرمايد : استعمال لفظ مشترك در اكثر از معنا ، در مورد تثنيه و جمع ، حقيقت است . ايشان مىفرمايد : تثنيه ، به منزلهء تكرير لفظ است و وقتى شما مىگوييد : « رأيتُ عينين » ، مثل اين است كه گفته‌ايد : « رأيت عيناً و عيناً » ، و همان گونه كه در صورت تكرار لفظ « عين » مىتوانيد از يكى از آنها معناى « باكيه » و از ديگرى معناى « جاريه » را اراده كنيد ، وقتى هم مىگوييد : « رأيت عينين » ، مسئله به‌همين‌صورت است . در نتيجه ، اراده كردن دو حقيقت و دو معنا از لفظ « عينين » هيچ مانعى ندارد .\r\n\r\n","description":"","footnote":"","page_name":" 329 ","page_number":329},
  {"content":"\r\n\r\nصاحب معالم رحمه الله مىفرمايد : در باب جمع نيز همين‌طور است . اگر كسى بگويد :\r\n« رأيتُ عيوناً » ، « 1 » مانعى ندارد كه از اين « عيوناً » سه معنا يا بيشتر از سه معناى مختلف را اراده كرده باشد ، زيرا « عيوناً » ، به اندازهء مراد متكلّم ، جاى تكرار لفظ را پر كرده است .\r\nاگر مقصود متكلم سه‌تاست ، جاى سه كلمهء « عين » و اگر مقصودش چهارتاست ، جاى چهار كلمهء « عين » را مىگيرد و . . . . اگر كسى لفظ « عين » را سه بار تكرار كرد و گفت : « رأيت عيناً و عيناً و عيناً » بدون شك جايز است از « عين » اوّل ، يك معنا و از « عين » دوّم ، معناى دوّم و از « عين » سوّم ، معناى سوّمى را اراده كرده باشد . صاحب معالم رحمه الله مىفرمايد : حال كه « عيون » به منزلهء تكرار لفظ « عين » است ، همان‌طور كه در مورد تكرار جايز است از هر « عين » معناى خاصى اراده شده باشد در مورد « رأيت عيوناً » نيز همين‌طور است . مىتوان گفت : « رأيت عيوناً » و سه معناى مختلف از معانى عين را اراده كرد و هيچ‌گونه مجازى هم در اينجا مطرح نمىشود زيرا آن « قيد وحدت » كه در مفرد دخالت دارد ، در جاى خودش رعايت شده است .\r\n« عيون » به منزلهء سه لفظ « عين » است و « عين » اوّل در معناى خودش با « قيد وحدت » استعمال شده و « عين » دوّم هم در معناى خودش با « قيد وحدت » استعمال شده است و « عين » سوّم هم در معناى خودش با « قيد وحدت » استعمال شده و هيچ مجازيتى تحقق پيدا نمىكند . « 2 »\r\n\r\n\r\n","description":"","footnote":"\r\n( 1 ) - البته با فرض اين كه جمع در معانى مختلف يكى باشد ، زيرا جمع در الفاظ مشترك ، به اعتبار اختلاف معنا فرق مىكند ، مثلًا « عين » به معناى « باصره » معمولًا به « أعين » جمع بسته مىشود ، مانند : ( لهم أعينٌ لا يبصرون بها ) الأعراف : 179 ولى « عين » به معناى « جاريه » با « عيون » جمع بسته مىشود ، مانند : ( في جنّات و عيون ) الحجر : 45 . در جمعها معمولًا اين الفاظ مشترك اختلاف پيدا مىكنند و كيفيت جمع آنها مختلف مىشود ولى فرض ما در جايى است كه اختلافى نداشته باشد مثل اين كه كلمهء « عيون » هم در جمع « عين باصره » به كار رود و هم در جمع « عين جاريه » .\r\n( 2 ) - معالم الدين ، ص 40\r\n","page_name":" 330 ","page_number":330},
  {"content":"\r\n\r\nاشكالات مرحوم آخوند بر صاحب معالم رحمه الله مرحوم آخوند ، دو اشكال بر صاحب معالم رحمه الله وارد كرده است : اشكال اوّل : ما قبول نداريم كه تثنيه به منزلهء مطلق تكرير لفظ باشد . آيا اگر شما از هر لفظى يك معنا و يك حقيقت را اراده كرده باشيد ، در تثنيه هم مسئله به اين صورت است ؟ خير ، تثنيه دلالت بر تعدّد دارد ، دلالت بر تكثر به اندازهء دوتا دارد ولى تعدّد افراد يك حقيقت ، تعدّد مصاديق يك معنا را دلالت مىكند ، مثل كلمهء « انسانان » كه دلالت بر دو فرد از ماهيت انسان مىكند و تكثر در افراد يك ماهيت را مىرساند .\r\nامّا اراده كردن دو حقيقت و دو ماهيت از تثنيه ، خلاف معناى اصلى تثنيه و خلاف موضوع له تثنيه است . تثنيه ، بر تعدّد افراد يك حقيقت دلالت مىكند . در اينجا گويا كسى بر مرحوم آخوند اشكال كرده و مىگويد : اگر شما در تثنيه ، تعدّد افراد يك حقيقت را لازم مىدانيد ، در باب اعلام شخصيه - مثل زيد - تثنيه را چگونه حلّ مىكنيد ؟ شما يك زيد داريد به نام « زيد بن عَمرو » و يك زيد داريد به نام « زيد بن بكر » و هر دو نفر به منزل شما آمدند و شما در مقام اخبار مىگوييد : « جاءَني الزيدان » . در باب اعلام شخصيّه ، خصوصيات فرديه در معناى زيد دخالت دارد . زيد ، مساوق با انسان نيست . زيد ، انسانِ متخصص به خصوصيات فرديّه است ، پدرش فلان شخص است و در فلان تاريخ متولد شده و قيافهء او به فلان صورت است و خصوصيات او چنين و چنان است . پدر زيد ، اين كلمه را به عنوان نام ، بر اين موجود خارجى ، بما أنّه إنسان متخصّص بالخصوصيات الفرديه - كه اين تخصص و تشخّص به خصوصيات فرديّه در موضوع له زيد دخالت دارد - وضع مىكند . نه اين كه زيد را براى اين موجود - بما أنّه إنسان - وضع كند . خصوصيات فرديّه ، در موضوع له زيد دخالت دارد ولى در موضوع له انسان دخالت ندارد . « إنسانان » حاكى از دو فرد از افراد انسان است و در آنجا خصوصيات مطرح نيست ولى در اعلام شخصيّه ، خصوصيات مطرح است . حال وقتى نسبت ميان\r\n\r\n","description":"","footnote":"","page_name":" 331 ","page_number":331},
  {"content":"\r\n\r\nخصوصيات موجود در « زيد بن عَمرو » را با خصوصيات موجود در « زيد بن بكر » ملاحظه مىكنيم مىبينيم نسبت بين آنها تباين است يعنى امكان ندارد كه خصوصيات « زيد بن عَمرو » با خصوصيات « زيد بن بكر » متّحد شوند . حال كه نسبت بين افراد با ملاحظهء خصوصيات فرديّه ، تباين است ، چطور شما اين‌ها را تثنيه مىبنديد و مىگوييد : « زيدان » ؟ شما ( مرحوم آخوند ) كه مىفرماييد : « در تثنيه بايد دو فرد از يك ماهيت باشد ، دو مصداق از يك حقيقت باشد » آيا در تثنيهء اعلام شخصيّه ، ملتزم به مجازيت مىشويد ؟ آيا ملتزم مىشويد كه اعلام شخصيّه ، حقيقتاً قابل تثنيه نيست ؟ خلاصهء اشكال بر مرحوم آخوند اين است كه اگر دو فرد از افراد زيد به منزل شما آمدند و شما در مقام اخبار بگوييد : « جاءني إنسانان » ، اين تثنيه ، حقيقت است ، زيرا « انسانان » يعنى دو مصداق از ماهيت انسان ، دو فرد از ماهيت انسان ، ولى اگر گفتيد :\r\n« جاءني الزيدان » روى بيان شما اين تثنيه نمىتواند عنوان حقيقت پيدا كند ، زيرا اين دو « زيد » اشتراك ندارند در ماهيت واحد ، با خصوصيات فرديه‌اشان . بين اين دو زيد - با ملاحظه خصوصيات - مباينت كامل تحقق دارد . مرحوم آخوند در پاسخ اشكال فوق مىفرمايد : ما در تثنيه يك ماهيت اختراعيه و جعليه درست مىكنيم و تثنيه را در ارتباط با آن ماهيت به كار مىبريم ما « زيد » را به « مسمّاى به زيد » تأويل مىكنيم و از « مسمّاى به زيد » يك كلّى درست مىكنيم .\r\n« مسماى به زيد » يك كلّى اختراعى و جعلى است سپس « زيدان » را به صورت تثنيه مطرح مىكنيم . در اين صورت ، فرديّت زيد براى عنوان كلّى « المسمّى بزيد » محرز است . به عبارت روشن‌تر : دو « زيد » با خصوصيات فرديه جامع اشتراكِ انسانيت ندارند .\r\nجامع اشتراكِ انسانيت با قطع نظر از خصوصيات فرديّه است ولى همين دو « زيد » با خصوصيات فرديّه مصداق براى « المسمّى بزيد » است و دو فرد از اين ماهيت است .\r\nوقتى يك چنين ماهيتى درست شد آن‌وقت تثنيه در ارتباط با اين ماهيت درست مىشود يعنى دو فرد واقعى مشترك در ماهيت « المسمّى بزيد » ، كه لازمهء بيان ايشان اين است كه اگر ما مسئله را اين‌طور در نظر نگيريم ، تثنيه « زيد » به « زيدان » نمىتواند\r\n\r\n","description":"","footnote":"","page_name":" 332 ","page_number":332},
  {"content":"\r\n\r\nيك تثنيهء صحيح باشد . بنابراين اولين اشكال مرحوم آخوند به صاحب معالم رحمه الله اين است كه ما قبول نداريم تثنيه براى مطلق تعدّد باشد ، تعدّد خاص در معناى تثنيه دخالت دارد و آن تعدّد افراد يك حقيقت و ماهيت است و اگر حقيقت ، متعدّد شد ، اين خارج از موضوع له تثنيه است . اشكال دوّم : برفرض كه از اشكال اوّل صرف نظر كنيم و بپذيريم كه تثنيه براى مطلق تعدّد است ، چه تعدّد افراد يك ماهيت باشد و چه تعدّد ماهيت و معانى باشد ، ولى به صاحب معالم رحمه الله مىگوييم : بحث ما در اين است كه ما همان‌طورىكه مفرد را در اكثر از معنا استعمال مىكرديم ، تثنيه را هم در اكثر از معنا استعمال كنيم . اگر بخواهيم تثنيه را در اكثر از معنا استعمال كنيم آيا مىسازد با اين كه بگوييم : « رأيت عينين » و دو ماهيت را اراده كنيم ؟ اين كه استعمال لفظ در اكثر از معنا نيست ، زيرا شما مىگوييد : در تثنيه فرقى نيست بين اين كه مفادش تعدّد افراد يك حقيقت باشد يا مفادش تعدّد حقيقت باشد . اگر ما « رأيت عينين » بگوييم و دو فرد از يك معناى عين را اراده كنيم ، آيا اين استعمال لفظ در اكثر از معناست ؟ خير ، اين همان تثنيه است . روى بيان شما اگر ما « رأيت عينين » را بگوييم و دو حقيقت را اراده كنيم ، اين هم مثل همان فرض اوّل است ، اين استعمال لفظ در اكثر از معنا نيست ، اين استعمال لفظ در معناى اوّلى خودش مىباشد بدون اين كه اكثر از معنا مطرح شده باشد . بنابراين اگر بخواهيم در باب تثنيه ، مسألهء استعمال لفظ در اكثر از معنا را مطرح كنيم بايد كلمهء « عينين » را بگوييم و چهار فرد را اراده كنيم ، دو فرد از عين باكيه و دو فرد از عين جاريه . و اگر يك فرد از عين باكيه را با يك فرد از عين جاريه اراده كنيم ، استعمال لفظ در اكثر از معنا نيست . سپس مرحوم آخوند مىفرمايد : اگر شما بگوييد : چه اشكالى دارد كه از « عينين » دو فرد از عين باكيه و دو فرد از عين جاريه را اراده كنيم تا استعمال لفظ مشترك در اكثر از معنا تحقق پيدا كند ؟\r\n\r\n","description":"","footnote":"","page_name":" 333 ","page_number":333},
  {"content":"\r\n\r\nما ( مرحوم آخوند ) در جواب مىگوييم : در اين صورت ، همان بيانى كه شما ( مرحوم صاحب معالم ) در ارتباط با مفرد داشتيد ، در اينجا نيز پياده مىشود ، يعنى در اينجا هم بايد قائل به مجازيت شويم ، زيرا همان‌طور كه معناى مفرد - به نظر صاحب معالم رحمه الله - عبارت از ذات معنا به قيد وحدت بود ، همين مطلب در تثنيه نيز وجود دارد ، چون موضوع له تثنيه ، « دو فرد ليس الّا » مىباشد و هنگامى كه تثنيه را در چهار فرد استعمال كنيم اين قيد « ليس الّا » كنار مىرود و همان مجازى كه در مفرد تحقق پيدا مىكند در تثنيه هم تحقق پيدا مىكند . خلاصهء كلام مرحوم آخوند اين است كه اگر شما در « رأيت عينين » فقط دو ماهيت - يعنى يك فرد از اين ماهيت و يك فرد از ماهيت دوّم - را اراده مىكنيد ، اين از محلّ بحث ما خارج است ، زيرا محلّ بحث ، استعمال لفظ تثنيه در اكثر از معناست و آنچه اينجا مىگوييد استعمال لفظ تثنيه در اكثر از معنا نيست . و اگر در « رأيت عينين » چهار معنا را اراده مىكنيد ، دو فرد از عين باكيه و دو فرد از عين جاريه ، چنين چيزى مستلزم مجازيت است . همان مجازيتى كه در مفرد قائل بوديد در اينجا نيز پيش مىآيد زيرا در اين استعمال ، قيد « ليس إلّا » كه عبارت اخراى از « قيد وحدت » بود كنار مىرود ، در نتيجه بر خلاف معناى موضوع له تثنيه عمل كرده‌ايد و استعمال مجازى تحقّق پيدا مىكند . « 1 » بررسى اشكالات مرحوم آخوند بر صاحب معالم رحمه الله : قبل از بررسى كلام مرحوم آخوند ، لازم است نكته‌اى در ارتباط با دو اشكال مرحوم آخوند به صاحب معالم رحمه الله بيان كنيم و آن اين است كه : اشكال اوّلى كه مرحوم آخوند بر صاحب معالم رحمه الله وارد كرد ، هم در تثنيه جريان دارد و هم در جمع ، يعنى مرحوم آخوند مىفرمايد : تثنيه ، دو فرد از يك ماهيت است نه دو ماهيت ، جمع هم سه\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 56 و 57\r\n","page_name":" 334 ","page_number":334},
  {"content":"\r\n\r\nفرد از يك ماهيت يا مثلًا ده فرد از يك ماهيت است نه اين كه سه ماهيت يا ده ماهيت باشد . ولى اشكال دوّم ايشان فقط در باب تثنيه است و در باب جمع جريان ندارد ، زيرا در باب تثنيه مىتوان گفت : « معناى تثنيه ، « دو تا ، ليس إلّا » مىباشد » ولى در باب جمع نمىتوانيم « ليس إلّا » داشته باشيم و بگوييم : « سه تا ، ليس إلّا » ، چون معناى جمع ، سه‌تا نيست بلكه سه و بيشتر از سه است لذا كلمهء « ليس إلّا » فقط در مورد تثنيه مىتواند جريان داشته باشد و در مورد جمع جريان ندارد . اكنون به بررسى كلام مرحوم آخوند مىپردازيم : مرحوم آخوند مىفرمود : « اگر تثنيه بخواهد در اكثر از معنا استعمال شود بايد از « رأيت عينين » چهار فرد اراده شده باشد ، دو فرد از « عين باكيه » و دو فرد از « عين جاريه » ، و الّا اگر دو چيز اراده شده باشد ، خواه دو حقيقت باشد يا دو فرد از يك ماهيت ، اين ، استعمال لفظ در اكثر از معنا نيست » . ولى به‌نظر ما مسئله اين‌طور نيست . تثنيه ، هيچ‌وقت در اكثر از معنا استعمال نمىشود ، زيرا تثنيه‌اى كه شما مىگوييد ، عبارت از آن هيئتى است كه با « انِ » يا « ين » مشخص مىشود . به عبارت ديگر : در « رأيت عينين » ماده‌اى وجود دارد به نام « عين » و هيئتى كه عبارت از « انِ » - در حالت رفع - و « ين » - در حالت نصب و جرّ - است . شما كه مىگوييد : « از رأيت عينين ، چهار معنا اراده شده است » آيا اين چهار معنا را به گردن چه چيزى مىگذاريد ؟ در اينجا كه گفته : « رأيت عينين » ، و دو فرد از « عين باكيه » و دو فرد از « عين جاريه » اراده كرده ، آيا اين اكثر از معناى واحد بودن در ارتباط با « عين » است يا در ارتباط با « انِ » يا « ين » است ؟ اگر بخواهيد تثنيه در اكثر از معناى واحد استعمال شود ، بايد مسئله را مربوط به « ين » و « انِ » بدانيد و اگر مسئله را در ارتباط با « عين » - كه « ين » يا « انِ » به آن ملحق شده است - قرار دهيد ، به تثنيه ارتباطى ندارد . اين به « عين » كه در ضمن « عينين »\r\n\r\n","description":"","footnote":"","page_name":" 335 ","page_number":335},
  {"content":"\r\n\r\nاست ارتباط دارد نه به خود « عينين » . و به عبارت ديگر : به مفردِ اين تثنيه ارتباط دارد نه به خود تثنيه . شما كه مىگوييد : « رأيت عينين » ، و دو فرد از « عين جاريه » با دو فرد از « عين باكيه » را اراده مىكنيد ، به چه دليل چنين كارى را انجام مىدهيد ؟ مگر در تثنيه ، چه فعل و انفعالى صورت گرفته كه چنين چيزى در آن ممكن شده است ؟ هيچ راهى غير از اين ندارد كه بگوييد : « عين » در « عينين » را در دو ماهيت استعمال كرديم و « ين » هم آن را مضاعف كرده است . يعنى مىتوانستيد بگوييد :\r\n« رأيت عيناً » و دو معنا را اراده كنيد ، حال كه به‌جاى « عيناً » كلمهء « عينين » استعمال شده است ، همين دو معنا تعدّد پيدا كرده يعنى « عين باكيه » متعدد شده و « عين جاريه » هم متعدّد شده است . اينجا كه هريك از اين دو معنا متعدّد شدند ، در تثنيه چه تغييرى به‌وجود آمده است ؟ تثنيه كه كارى انجام نداده است . تثنيه مىگويد : « من در اختيار مفردم هستم ، هرچه مفرد گفت ، من آن را دوبرابر مىكنم » بايد ببينيم مفرد چه اقتضايى دارد ؟ و گاهى ملاحظه مىكنيم مفرد حالت جمعى دارد مثل اين كه شما كلمهء « طائفه » را تثنيه ببنديد ، همان‌طور كه قرآن كريم فرموده است : ( و إنْ طائفتان مِنَ المُؤمِنينَ اقْتَتَلُوا فأصْلِحُوا بَيْنَهُما ) « 1 » ، جمعيت « طائفتان » شايد يك ميليون نفر باشد . آيا ما يك ميليون نفر را به گردن تثنيه مىگذاريم ؟ خير ، اين مربوط به اين است كه مفرد ، عبارت از « طائفه » است و الّا « طائفتان » از نظر تثنيه فرقى با « رجلان » ندارد .\r\n« انِ » مىگويد : من همان معناى مفرد را دوبرابر مىكنم . اگر مفرد ، طائفه است ، من مىگويم : « دو طائفه » ، و اگر مفرد ، رجل است مىگويم : « دو رجل » و اگر ملت است مىگويم : « دو ملت » ، و اگر مفرد ، « عين » باشد و از « عين » دو ماهيت اراده شده باشد مىگويم : هر ماهيتى دو فرد . چون مفرد من دو ماهيت دارد ، اگر بخواهد اين دو ماهيت تضاعف و تكثر پيدا كند ، معنايش « دو فرد از اين ماهيت و دو فرد از آن ماهيت » است . در نتيجه آنچه ما مىخواهيم به مرحوم آخوند بگوييم اين است كه اگر از « رأيتُ\r\n\r\n\r\n","description":"","footnote":"\r\n( 1 ) - الحجرات : 9\r\n","page_name":" 336 ","page_number":336},
  {"content":"\r\n\r\nعينين » چهار معنا اراده شد - دو فرد از عين باكيه و دو فرد از عين جاريه - نمىتوان اسم آن را « استعمال تثنيه در اكثر از معناى واحد » گذاشت . خير ، در اينجا هم مفرد در اكثر از معناى واحد استعمال شده است . وقتى از « عين » دو حقيقت را اراده كرديد تثنيه آمد و آن را دو برابر كرد و الّا « ين » در « عينين » با « ين » در « انسانين » هيچ فرقى ندارد . چطور شد شما اينجا اسمش را استعمال لفظ تثنيه در اكثر از معناى واحد گذاشتيد ؟ لذا به‌نظر مىرسد اصلًا استعمال لفظ تثنيه در اكثر از معناى واحد ، موضوع ندارد و همچنين است جمع . آنچه مىتواند در اكثر از معناى واحد استعمال شود ، مفرد است . ولى مفرد گاهى مستقل و تنهاست و گاهى هم در ضمن تثنيه است . يك‌وقت مىگوييد : « رأيت عيناً » و دو ماهيت را اراده مىكنيد و گاهى هم مىگوييد :\r\n« رأيت عينين » و از « عين » آن دو ماهيت اراده مىكنيد و تثنيه هم آن را مكرّر و متكثّر مىكند ، لذا دقت در مسئله اقتضا مىكند كه در مورد تثنيه و جمع ، بايد دور استعمال لفظ در اكثر از معنا را موضوعاً قلم بگيريم و بگوييم : « استعمال لفظ در اكثر از معناى واحد ، در تثنيه و جمع تحقّق ندارد » . بنابراين آنچه در اينجا گفتيم هم به عنوان جواب صاحب معالم رحمه الله و هم به عنوان جواب از مرحوم آخوند به‌حساب مىآيد . نتيجهء بحث در مرحلهء سوّم در مرحلهء سوّم بحث مىكرديم كه آيا استعمال لفظ در اكثر از معنا - برفرض جواز آن - به نحو حقيقت است يا مجاز ، يا در بعضى موارد ، حقيقت و در بعضى موارد ، مجاز است ؟ نتيجهء بحث اين شد كه استعمال لفظ در اكثر از معنا در مورد مفرد به نحو حقيقت است - بر خلاف صاحب معالم رحمه الله كه آن را مجاز مىدانست - ولى در تثنيه و جمع اصلًا استعمال لفظ در اكثر از معنا ، موضوع ندارد . از مراحل سه‌گانهء بحث استعمال لفظ در اكثر از معنا نتيجه مىگيريم كه استعمال\r\n\r\n","description":"","footnote":"","page_name":" 337 ","page_number":337},
  {"content":"\r\n\r\nلفظ در اكثر از معنا ، استحاله ندارد و از نظر وضع هم جايز است و استعمال آن‌هم به نحو حقيقت است .\r\n\r\nاستعمال لفظ در اكثر از معنا در قرآن كريم\r\nمرحوم آخوند در مرحلهء اوّل بحث ، استعمال لفظ در اكثر از معنا را مستحيل دانست . در اينجا ايشان توهّمى را مطرح كرده و به جواب از آن مىپردازد : توهّم اين است كه ما روايات متعدّدى داريم كه از آنها استفاده مىشود قرآن داراى ظاهر و باطن است « له ظهر و بطن » و تعبيرات مختلفى در اين مورد وجود دارد . در بعضى از روايات وارد شده كه « ظاهره أنيق و باطنه عميق » « 1 » كه مسألهء ظاهر و باطن را براى قرآن ، مسلّم دانسته و مىفرمايد : ظاهر آن « أنيق » - يعنى اعجاب‌آور - و باطن آن « عميق » - يعنى داراى عمق - است . روايات ديگرى نيز داريم كه مىفرمايد : « قرآن داراى هفت بطن است » و در بعضى مىفرمايد : « قرآن داراى هفتاد بطن است » . « 2 » مرحوم آخوند مىفرمايد : ممكن است كسى بگويد : رواياتى كه براى قرآن ظاهر و باطن درست مىكند - حتى اگر يك بطن هم داشته باشد - معنايش اين است كه الفاظ قرآن داراى دو معناست ، از يك معناى آن به معناى ظاهر و از ديگرى به معناى باطن تعبير مىشود . پس حدّ اقل دو معنا مطرح است . و اگر ما روايات هفت بطن را بگيريم معنايش اين است كه قرآن هشت معنا دارد يكى از آن معانى ظاهر و هفت معناى ديگر ، باطن مىباشند و اگر روايات هفتاد بطن را بگيريم معنايش اين است كه قرآن داراى هفتاد و يك معناست كه يكى از آنها ظاهر و هفتاد معناى ديگر ، باطن مىباشند .\r\n\r\n\r\n","description":"","footnote":"\r\n( 1 ) - بحارالأنوار ، ج 92 ، باب 1 ، باب فضل القرآن و إعجازه ، ح 16\r\n( 2 ) - بحارالأنوار ، ج 92 ، باب 8 ، باب أنّ للقرآن ظهراً و بطناً .\r\n","page_name":" 338 ","page_number":338},
  {"content":"\r\n\r\nمتوهّم معتقد است : اين روايات مىگويد : تعدّد معانى ، وقوع و خارجيت و تحقّق پيدا كرده است با اين كه اكثر الفاظ قرآن مشترك لفظى نيست و براى يك معنا وضع شده و تعدّد وضع مطرح نيست ، ولى با وجود اين در دو معنا استعمال شده كه يكى ظاهر و ديگرى باطن است . به حسب اين روايات ، مسألهء ظهر و بطن ، اختصاص به الفاظ مشترك ندارد و در همهء الفاظ قرآنى ثابت است . آن‌وقت اگر در غير مشتركِ لفظى در قرآن ، هفتاد و يك يا حد اقل دو معنا وقوع داشته باشد پس شما ( مرحوم آخوند ) چگونه ادعاى استحاله مىكنيد آن‌هم در مورد مشترك لفظى ؟ با اين كه مشترك لفظى از نظر استعمال در معانى متعدّد ، نزديكتر از غير مشترك لفظى است . مرحوم آخوند در پاسخ توهّم فوق مىفرمايد : آنچه محلّ بحث ماست ، با آنچه در اين روايات است تفاوت دارد . بحث ما در اين است كه لفظى در دو معنا استعمال شود ، به‌گونه‌اى كه آن دو معنا در عرض يكديگر بوده و تقدّم و تأخّرى در كار نباشد و هيچ‌يك از آن دو معنا بر ديگرى مزيتى نداشته باشند . و نحوهء استعمال به‌صورتى باشد كه گويا در هريك از آنها به‌طور مستقل استعمال شده و غير از آن چيزى اراده نشده است . نحوهء استعمال « عين » در معناى « باكيه » به‌صورتى است كه گويا فقط در همين معنا استعمال شده است و نحوهء استعمالش در معناى « جاريه » نيز به‌همين‌صورت است . ولى رواياتى كه مسألهء بطون را مطرح مىكنند بر اين معنا دلالت ندارند كه لفظ ، در ظاهر و باطن - به عنوان دو معناى مستقل و در عرض هم - استعمال شده است . كجاى اين روايات دلالت دارد كه معناى باطن يا بطون در عرض معناى ظاهر و در رديف آن است ؟ بلكه كجاى روايات دلالت دارد كه اگر ما گفتيم : « قرآن هفتاد بطن دارد » معنايش اين باشد كه اين بطون ، مستعمل فيه هستند و نحوهء ارادهء بطون مانند ارادهء ظاهر است ؟ نحوهء ارادهء معناى ظاهر از لفظ اين است كه لفظ در آن معناى ظاهر استعمال شده است . يعنى لفظى داريم كه مستعمل است و معنايى داريم كه مستعمل فيه است . ولى در ارتباط با بطون ، چنين\r\n\r\n","description":"","footnote":"","page_name":" 339 ","page_number":339},
  {"content":"\r\n\r\nچيزى مطرح نيست . روايات نمىگويد : « بطون به عنوان مستعمل فيه هستند » . پس آيا مقصود از اين روايات چيست ؟ مرحوم آخوند در اين زمينه دو احتمال مطرح مىكند . احتمال اوّل : معانى بطنيه ، نه ارتباطى به الفاظ قرآن دارد و نه به معانى ظاهريه قرآن ارتباط دارد ، بلكه بين اين‌ها يك حالت مقارنت تحقّق دارد . يعنى وقتى لفظى از قرآن در معناى ظاهر خودش استعمال شده ، در كنار اين استعمال ، ارادهء متكلّم به اين معانى تعلّق گرفته است ولى مراد بودن ، ملازم با اين نيست كه بين الفاظ و اين معانى ارتباطى وجود داشته باشد يا اين معانى با معناى ظاهر ارتباط داشته باشند . بلكه فقط در حال استعمال لفظ در معناى ظاهر و مقارن با اين استعمال ، خداوند اين هفت معنا يا هفتاد معنا را نيز اراده كرده است . مثل اين كه انسان جملهء « زيد قائم » را بگويد در حالى كه توجه به يك معناى ديگر هم داشته و آن معناى ديگر را هم اراده كند . امّا ارادهء آن معنا هيچ ربطى به جملهء « زيد قائم » ندارد ، نه ارتباط لفظى و نه ارتباط معنوى . اشكال بر احتمال اوّل : آيت‌اللَّه خويى « دام ظلّه » اين احتمال را مورد مناقشه قرار داده و مىفرمايد : اوّلًا : رواياتى كه هفت بطن يا هفتاد بطن را مطرح مىكند ، در مقام تعظيم و تجليل قرآن وارد شده و مىخواهد مقام قرآن را بالا ببرد و اگر ما بخواهيم بطون را به اين معنا - كه شما گفته‌ايد - بدانيم و مسألهء مقارنت را مطرح كنيم ، دلالتى بر عظمت قرآن نخواهد داشت . اگر گفته شود : « درحالىكه الفاظ قرآن در معانى خودش استعمال مىشده ، هفت معناى ديگر نيز اراده شده است بدون اين كه آن هفت معنا ، ارتباطى به الفاظ قرآن يا به معانى ظاهرى قرآن داشته باشند » در اين صورت چه دلالتى بر عظمت قرآن مىكند ؟ ثانياً : بيان مرحوم آخوند با تعبير در روايات منافات دارد زيرا اين روايات مىگويد :\r\n« قرآن ، همان گونه كه داراى ظاهر است داراى باطن نيز مىباشد » و اگر ما بگوييم : اين معانى نه ربطى به لفظ دارد نه به معنا پس ضمير « له » در « له ظهر و له بطن » را به كجا برگردانيم ؟ روايت مىگويد : « همان چيزى كه ظاهر دارد ، باطن نيز دارد » موصوف و\r\n\r\n","description":"","footnote":"","page_name":" 340 ","page_number":340},
  {"content":"\r\n\r\nآنچه اتصاف به ظاهر و باطن پيدا مىكند ، هر دو يك چيز است . ولى طبق بيان مرحوم آخوند بايد مسألهء بطن يا بطون را كنار بگذاريم و بگوييم : معانى يا معناى واحد بطنى ، نه مربوط به ظاهر قرآن است و نه مربوط به باطن قرآن . « 1 » بنابراين ، راه اوّل مرحوم آخوند قابل قبول نيست . احتمال دوّم : معانى بطنيه در ارتباط با معناى ظاهر و معانى اوّلى الفاظ است ولى نحوهء ارتباطش ، مثل ارتباط معانى التزاميه با مدلول‌هاى مطابقيه است . اگر شما لفظ را در يك معناى موضوع له خود استعمال كنيد ولى اين معناى موضوع له داراى يك مدلول التزامى باشد ، اينجا دو دلالت در كار است ، يكى دلالت مطابقه و ديگرى دلالت التزام . ولى اين دو دلالت در يك رديف واقع نمىشوند دلالت التزاميه ، متأخر از دلالت مطابقه و مترتب برآن است . اين‌طور نيست كه مدلول التزامى و مدلول مطابقى ، در يك صف ، مراد متكلم باشند . بلكه اصلًا مدلول التزامى ، مستعمل فيه ، لفظ نيست اگرچه به دلالت التزاميه ، دلالت تحقّق پيدا مىكند ولى در جايى كه يك مدلول مطابقى و يك مدلول التزامى داريم ، دو تا مستعمل فيه نداريم . مستعمل فيه ، همان معناى مطابقى است ولى وقتى معناى مطابقى ثابت شود ، مدلول التزامى هم به دنبال آن وجود دارد بدون اين كه مدلول التزامى ، مستعمل فيه لفظ باشد . و به عبارت ديگر :\r\nمراد بودن ، غير از مستعمل فيه بودن است . پس همان‌طور كه در مقايسه مدلول التزامى با مدلول مطابقى ، ما يك مستعمل فيه بيشتر نداريم ولى مراد متعدد است ، در معانى بطنيه قرآن هم همين راه را طى مىكنيم و مىگوييم : اين معانى ، مدلول‌هاى التزاميه براى معناى ظاهر قرآن مىباشند . معناى ظاهر قرآن به عنوان مستعمل فيه است و اين معانى عنوان مدلول التزامى دارد . اين معانى ، مراد خداوند است ولى داراى عنوان مستعمل فيه نيست . در نتيجه از محلّ بحث ما - استعمال لفظ در اكثر از معنا - خارج است ، زيرا استعمال لفظ در اكثر از معنا ، جايى است كه مستعمل فيه متعدّد باشد و لفظ\r\n\r\n\r\n","description":"","footnote":"\r\n( 1 ) - محاضرات في أُصول الفقه ، ج 1 ، ص 213\r\n","page_name":" 341 ","page_number":341},
  {"content":"\r\n\r\nبه‌گونه‌اى در دو معنا استعمال شود كه گويا هر معنايى به تنهايى عنوان مستعمل فيه دارد . پس فرق اين روايات با آنچه كه محل بحث ماست در اين جهت است كه محل بحث در ارتباط با تعدّد مستعمل فيه است ولى در اين روايات نمىگويد اين معانى متعدّد عنوان مستعمل فيه دارد بلكه ممكن است مدلول التزامى باشد و مدلول التزامى ، مستعمل فيه نيست . « 1 » بررسى احتمال دوّم : آيت‌اللَّه خويى « دام ظلّه » اين احتمال را پسنديده و رواياتى به عنوان مؤيّد براى آن ذكر كرده است . ايشان رواياتى در ارتباط با اوصاف قرآن مطرح مىكند به اين مضمون كه قرآن كتابى است زنده و جاويد كه هيچ‌گاه كهنه نخواهد شد و اگرچه شأن نزول بسيارى از آيات آن ، موارد خاصّ است ولى مطالب قرآن ، اختصاص به موارد شأن نزول ندارد .\r\nقصّه‌هايى كه در قرآن ذكر شده با هدف قصّه‌سرايى و داستان‌سرايى نبوده است بلكه مقصود اين بوده كه اين‌ها به عنوان درس عبرتى براى اولى الألباب باشد تا صاحبان انديشه و خرد بتوانند از آنها پند بگيرند و باز روايت در ارتباط با قرآن مىگويد : « يجرى كما يجرى اللّيل و النّهار ، و كما يجرى الشمس و القمر » « 2 » و امثال اين تعبيرات در ارتباط با قرآن فراوان است . ايشان مىفرمايد : اين روايات ، مؤيّد احتمال دوّم مرحوم آخوند است . « 3 » ما در پاسخ كلام آيت اللَّه خويى « دام ظلّه » مىگوييم : آنچه در روايات وارد شده جاى ترديد و انكار نيست ولى از كجاى اين روايات استفاده مىشود كه احتمال دوّم نظريهء مرحوم آخوند در ارتباط با بطون هفت‌گانه يا هفتادگانهء قرآن صحيح است ؟ از كجاى اين روايات استفاده مىشود كه معناى بطون قرآن اين است كه اين معانى ، لوازمِ معانىِ ظاهر و معانى مستعمل فيها است ؟ مؤيّد بودن اين روايات نسبت به احتمال دوّم\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 57\r\n( 2 ) - بحارالأنوار ، ج 35 ، ص 403 ، ح 21\r\n( 3 ) - محاضرات في أُصول الفقه : ج 1 ، ص 213 و 214\r\n","page_name":" 342 ","page_number":342},
  {"content":"\r\n\r\nدر كلام مرحوم آخوند براى ما روشن نيست . ممكن است كسى بگويد : بالاخره روايات مربوط به بطون قرآن بايد معنا شود و شما كه احتمال اوّل را مورد مناقشه قرار داديد ، ناچاريد كه احتمال دوّم را بپذيريد ، زيرا احتمال ديگرى در روايات بطون وجود ندارد . در پاسخ مىگوييم : در ارتباط با بطون ، احتمال سوّمى هم جريان دارد و آن اين است كه گفته شود : هفت يا هفتاد بطن قرآن به معناى هفت يا هفتاد معنا نيست تا شما بگوييد : اين معانى چه ارتباطى با معناى ظاهر دارد ؟ آيا فقط مقارنت مطرح است يا اين كه اين معانى ، لوازم آن معناى ظاهرِ مستعمل فيه مىباشند ؟ خير ، كلمهء معنا در اين روايات ذكر نشده و اين احتمال وجود دارد كه قرآن داراى وجوه و احتمالات باشد يعنى اين گونه نيست كه قرآن مسألهء صاف و روشنى را در اختيار بگذارد بلكه در ارتباط با معانى آن احتمالات مختلفى جريان دارد و اين شايد يكى از معجزات قرآن باشد كه در ارتباط با معانى آن احتمالات و وجوهى جريان دارد . ظاهراً اين تعبير « ذو وجوه » نسبت به قرآن در بعضى از روايات وجود داشته باشد ، يعنى احتمالات در ارتباط با قرآن زياد است ، لذا گاهى كسانى كه داراى اعتقادات باطل هستند نيز براى اثبات ادعاى خود به آيه يا آياتى از قرآن تمسك مىكنند و آن‌گونه كه مىخواهند آيه را معنا مىكنند و مطلب خود را به قرآن نسبت مىدهند . اين احتمال داراى مؤيّداتى نيز هست از جمله اين كه : امير المؤمنين عليه السلام عبد اللَّه بن عباس را براى بحث با گروهى منحرف فرستاد و به ايشان فرمود : « در مقام احتجاج با آنان ، به قرآن احتجاج نكن ، زيرا وقتى به قرآن احتجاج كردى و يك معنايى را از قرآن گرفتى ، شايد آن شخص منحرف بگويد : معناى آيه چيزى نيست كه تو مىگويى بلكه چيزى است كه من مىگويم ، دلالت قرآن برآن معنايى كه تو مىخواهى خيلى بيّن و روشن نيست تا بتوانى خصم را با آن مجاب كنى .\r\nبايد به يك حجّت واضح و روشن اتّكاء كنى تا بتوانى خصم را از پا درآورى . ولى قرآن ، چون احتمالات در آن جريان دارد - هرچند كه مبناى استدلال شما هم برآن مراد\r\n\r\n","description":"","footnote":"","page_name":" 343 ","page_number":343},
  {"content":"\r\n\r\nواقعى باشد - در مقام مخاصمه نمىتوانى معناى خودت را اثبات كنى » . « 1 » مؤيّد ديگر اين است كه ما وقتى به تفاسير مراجعه مىكنيم مىبينيم در مورد بسيارى از آيات قرآن بين مفسرين اختلاف وجود دارد با اين كه همهء آنان روى حجّيت ظواهر تكيه دارند ولى با وجود اين ، در معناى ظاهر قرآن اختلاف دارند . يكى مىگويد :\r\nآيه ، ظهور در اين معنا دارد ، ديگرى مىگويد : خير ، اين آيه ظهور در معناى ديگر دارد .\r\nلذا در مورد بعضى از آيات ، وقتى مجمع البيان را ملاحظه كنيم مىبينيم بيش از ده معنا نقل مىكند ، مثل همان اختلافاتى كه در مسائل فقهيه وجود دارد . البته اين مسئله به اين معنا نيست كه كسى در قرآن تدبّر نكند ، بلكه برعكس ، اين مسئله يكى از مؤيّدات تدبّر در قرآن است . در قرآن بايد خيلى تدبّر شود تا انسان به اندازهء فهم خودش بتواند از قرآن استفاده كند و نمىتوان با نظر سطحى با آيات قرآن برخورد كرد . نمونهء آن در مورد آيهء تطهير « 2 » است . با نظر سطحى ممكن است كسى بگويد آيهء تطهير در مورد زنان پيامبر است زيرا قبل و بعد آن از زنان پيامبر صحبت كرده است ، و حتى از اين بالاتر ، آيهء تطهير نصف آيه است و صدر آن نيز از زنان پيامبر سخن گفته است ، لذا فخر رازى مىگويد : « آيهء تطهير مربوط به زنان پيامبر است » . « 3 » او به ظاهر آيه نگاه كرده و اتفاقاً ظاهر آيه هم همين چيزى است كه او ادّعا كرده است ، زيرا چند آيهء قبل و چند آيهء بعد هم از زنان پيامبر است . صدر آيه هم از زنان پيامبر سخن مىگويد ، پس اين نصف آيه چيست كه در اين وسط ثبت شده است ؟ لذا بعضى از بزرگان ما مجبور شده‌اند بگويند : « آيهء تطهير ، جايش اينجا نبوده و در اينجا يك جابجايى صورت گرفته است » .\r\n\r\n\r\n","description":"","footnote":"\r\n( 1 ) - نهج البلاغة ، فيض الإسلام ، ص 1081 ، وصيّة 77\r\n( 2 ) - « إنّما يريد اللَّه ليذهب عنكم الرجس أهل البيت و يطهّركم تطهيراً » الأحزاب : 33\r\n( 3 ) - قال الفخر الرازي : اختلف الأقوال في أهل البيت ، و الأولى أن يقال : هم أولاده و أزواجه . و الحسن و الحسين منهم و عليّ منهم لأنّه كان من أهل بيته بسبب معاشرته ببنت النبى عليه السلام و ملازمته للنبي . ( التفسير الكبير ، ج 25 ص 209 ) .\r\n","page_name":" 344 ","page_number":344},
  {"content":"\r\n\r\nاين‌ها هم براى اين است كه در قرآن تدبّر كامل نشده است و ما در بحث‌هاى خود ، اين مسئله را روشن كرده‌ايم كه آيهء تطهير مربوط به خمسهء طيبه عليهم السلام است . « 1 » بنابراين قرآن تدبّر لازم دارد ، بيش از تدبّرى كه در روايات فقه لازم است ، زيرا اين كلام خداوند است و روايات ، كلام ائمّه عليهم السلام است . و همان مقدارى كه بين خداوند و ائمه عليهم السلام فاصله است ، بين كلمات آن دو نيز فاصله است . لذا گاهى انسان هر سال چندين بار قرآن را ختم مىكند و آيه‌اى را تلاوت مىكند و هروقت به آن آيه مىرسد مطلب تازه‌اى به ذهنش مىآيد كه در مرتبهء قبل به ذهنش نيامده بود . اين براى اين است كه زمينهء تدبّر در قرآن بسيار است . قرآن خيلى عميق و دقيق است و حيف است كه عمرى از انسان بگذرد و تفسير قرآن را با دقّت ملاحظه نكرده باشد . اين ، واقعاً جفا نسبت به قرآن و علم است . در مجمع البحرين حديثى دارد كه فرموده است : « من أراد العلم فَلْيُثَوِّرِ القرآنَ » « 2 » يعنى كسى كه طالب علم است قرآن را بررسى كند و در قرآن دقّت كند . به‌هرحال ، اين احتمال هم در قرآن جريان دارد اگرچه دليلى بر خلاف احتمال دوّم مرحوم آخوند نداشته باشيم ولى آن مؤيّدى كه آيت‌اللَّه خويى « دام ظلّه » ذكر كرد تمام نبود .\r\n\r\n\r\n","description":"","footnote":"\r\n( 1 ) - رجوع شود به : كتاب « أهل البيت » تأليف آيت‌اللَّه العظمى فاضل لنكرانى « دام ظلّه » و مرحوم آيت‌اللَّه شهاب الدين اشراقى .\r\n( 2 ) - مجمع البحرين ، مادهء ثور .\r\n","page_name":" 345 ","page_number":345},
  {"content":"\r\n . \r\n","description":"","footnote":"","page_name":" 346 ","page_number":346},
  {"content":"\r\n\r\n\r\nامر سيزدهم مشتق\r\n\r\n","description":"","footnote":"","page_name":" 347 ","page_number":347},
  {"content":"\r\n . \r\n","description":"","footnote":"","page_name":" 348 ","page_number":348},
  {"content":"\r\n\r\n\r\nعنوان بحث\r\nدر ارتباط با اطلاق لفظ مشتق و تطبيق آن بر ذات ، سه حالت وجود دارد : 1 - اطلاق مشتق بر ذاتى كه آن ذات در همان حالِ نسبت ، واجد مبدأ بوده و متلبّس به مبدأ باشد ، مثل اين كه گفته مىشود : « زيدٌ اليومَ ضاربٌ » و زيد ، در همين امروز تلبّس به مبدأ ضرب داشته باشد . ترديدى نيست كه اطلاق لفظ مشتق بر ذات - در اين صورت - به نحو حقيقت است ، ولى اگر موضوع له ، خصوص همين متلبّس باشد ، اين به عنوان ذاتِ موضوع له ، حقيقت است و اگر موضوع له اعم از متلبّس فى الحال و ما انقضى عنه التلبس باشد ، اين به عنوان يك فردِ موضوع له ، حقيقت است . بالاخره اطلاق لفظ مشتق بر متلبس به مبدأ در همان حال نسبت ، بدون اشكال ، حقيقت است ، اگرچه كيفيت آن ، روى دو قول فرق مىكند . 2 - اطلاق مشتق بر ذات ، در حالى كه ذات در هنگام نسبت ، تلبس به مبدأ ندارد بلكه تلبس آن به مبدأ در زمان آينده است ، مثل اين كه بگوييم : « زيدٌ اليومَ ضاربٌ » درحالىكه ضرب ، فردا تحقّق پيدا مىكند و به‌عبارت ديگر : تلبس به مبدأ ، در زمان\r\n\r\n","description":"","footnote":"","page_name":" 349 ","page_number":349},
  {"content":"\r\n\r\nاستقبال تحقّق پيدا مىكند ، ولى حال نسبت ، حال قبل از تلبس و اتصاف است . اشكالى نيست در اين كه چنين اطلاقى ، اطلاق مجازى است . 3 - اطلاق مشتق بر ذات در حالى كه ذات در هنگام نسبت ، تلبس به مبدأ ندارد بلكه تلبس آن به مبدأ در زمان گذشته بوده است ، مثل اين كه بگوييم : « زيدٌ اليومَ ضاربٌ » درحالىكه ضرب ، روز گذشته تحقّق پيدا كرده و تمام شده است . و به عبارت ديگر : تلبس به مبدأ ، در زمان گذشته تحقّق پيدا كرده و تمام شده است ولى حال نسبت ، حال بعد از تلبس و اتصاف است . تلبس به ضرب ديروز بوده و همان ديروز هم ضرب تمام شده و ادامه پيدا نكرده است حال مىخواهيم ببينيم آيا اطلاق مشتق بر ذات در جملهء « زيدٌ اليومَ ضاربٌ » اطلاق حقيقى است يا اطلاق مجازى ؟ اگر قائل به مجازيت شديم ، مسأله‌اى نيست . ولى اگر قائل به حقيقت شديم ، اين به عنوان تمام موضوع له نيست بلكه يكى از افراد موضوع له است . يعنى موضوع له عبارت از معناى كلّى « المتلبّس بالمبدا » - يعنى كسى كه تلبس به مبدأ برايش تحقّق پيدا كرده است - مىباشد ؛ ولى اين تلبّس بالمبدا يا الآن است و يا ديروز بوده و اكنون منقضى شده است ، عنوان « المتلبس بالمبدا » درحقيقت يك مشترك معنوى بين فرض اوّل و سوّم است . ولى اگر قائل به مجازيت شديم اين معنا يك مجاز مستقل خواهد بود و آنجا ديگر تعدّد و امثال آن معنا ندارد . قبل از تحقيق در مسئله ، لازم است مقدماتى را مطرح كنيم :\r\n\r\n","description":"","footnote":"","page_name":" 350 ","page_number":350},
  {"content":"\r\n\r\n\r\nمقدمات بحث مشتق\r\n\r\nمقدّمهء اوّل : آيا بحث مشتق ، يك مسألهء عقلى است يا لغوى ؟\r\nآيا نزاع در مشتق ، نزاع در يك مسئله عقليه - مانند مسألهء مقدمهء واجب - است ، و ما بايد مسئله را از عقل بگيريم ، يا نزاع در مسألهء لغويه و مربوط به لغت و واضع است ؟\r\nيعنى مىخواهيم ببينيم واضع وقتى هيئت مشتق - مثل هيئت فاعل - را وضع مىكرده آيا در معناى موضوع له ، يك امر عام و مشتركى را درنظر گرفته و هيئت فاعل را براى آن وضع كرده كه آن معناى مشترك هم شامل حال و هم شامل منقضى مىشود يا اين كه واضع در مقام تعيين موضوع له هيئت مشتق ، خصوص حال را درنظر گرفته و موضوع له هيئت ضارب را « المتلبّس بالمبدا في الحال » قرار داده است ؟ ظاهر اين است كه اين نزاع ، نزاع در يك مسألهء لغويه است نه در مسألهء عقليه .\r\nولى از كلمات مرحوم نائينى برمىآيد كه ايشان نزاع را در مسألهء عقليه دانسته است .\r\n\r\nكلام محقّق نائينى رحمه الله\r\nايشان مىفرمايد : ما بايد ببينيم چرا در متلبس به مبدأ در استقبال ، اتفاق بر مجازيت است و در\r\n\r\n","description":"","footnote":"","page_name":" 351 ","page_number":351},
  {"content":"\r\n\r\nمتلبس به مبدأ در « ما انقضى عنه التلبس » اختلاف وجود دارد ، يعنى جماعتى قائل به حقيقت و جماعتى قائل به مجاز شده‌اند ؟ ما با كسانى كه قائل به مجاز شده‌اند كارى نداريم زيرا آنان مستقبل و منقضى را در يك رديف قرار داده‌اند و در مورد هر دو ، حكم به مجازيت كرده‌اند . ولى كسانى كه تفكيك كرده و متلبّس به مبدأ در مستقبل را مجاز و متلبّس به مبدأ در منقضى را حقيقت دانسته‌اند ، به چه علّت چنين كارى را انجام داده‌اند ؟ محقّق نائينى رحمه الله مىفرمايد : علّتش اين است كه مشتق عبارت از يك عنوان و وصفى است كه داراى منشأ و ريشه است . منشأ آن اين است كه عرض ، قيام به معروض پيدا كند ، ضَرْب ، در زيد تحقّق پيدا كند ، قتل ، در عَمرو تحقّق پيدا كند . و به تعبير ديگر : مشتق عبارت از عنوانى است كه از قيام عرض به موضوعش تولّد يافته است و تا وقتى اين قيام تحقّق نداشته باشد ، معنا ندارد كه مشتق تحقّق پيدا كند .\r\nبنابراين كسى كه فردا از او ضرب تحقّق پيدا مىكند و الآن بخواهيم بگوييم : « او امروز ضارب است » با كسى كه اصلًا ضربى از او تحقّق پيدا نمىكند ، فرقى ندارد . در هر دو مورد ، عرض ، قيام به معروض پيدا نكرده است . ولى در مورد « ما مضى » اين‌طور نيست . نسبت به « ما مضى » اگرچه تلبّس ، منقضى شده است ولى بالاخره ضرب ، قيام به زيد پيدا كرده است ، عرض ، قيام به معروض پيدا كرده است . پس درحقيقت فرق بين ما مضى و مستقبل در اين جهت است كه در ارتباط با مستقبل اصلًا قيام عرض به معروض تحقّق پيدا نكرده است ، بلكه در آينده مىخواهد تحقّق پيدا كند . ولى نسبت به ما مضى ، تحقّق در جاى خودش است . لذا - به تعبير من - در مورد گذشته لازم نيست انسان كلمهء إن شاء اللَّه به كار ببرد ، زيرا اين ، تحقّق پيدا كرده است ، ولى نسبت به آينده چون تحقّقى در كار نبوده انسان كلمهء إن شاء اللَّه به كار مىبرد و پشتوانهء آن مسئله را مطرح مىكند . مرحوم نائينى مىفرمايد : علت اين كه در مستقبل ، همه قائل به مجازيت مىباشند ولى در « ما انقضى » اختلاف پيدا شده و جماعتى قائل به حقيقت شده‌اند\r\n\r\n","description":"","footnote":"","page_name":" 352 ","page_number":352},
  {"content":"\r\n\r\nهمين است كه در « ما انقضى » عرض ، قيام به معروض پيدا كرده ولى منقضى شده است امّا در مورد مستقبل ، قيام عرض به معروض ، تحقّق پيدا نكرده است . « 1 » توضيح كلام مرحوم نائينى : مرحوم نائينى مىخواهد بگويد : عقلًا بين « منقضى » و « من يتلبّس بالمبدا في المستقبل » تفاوت وجود دارد . آنجا تلبّس به مبدأ تحقّق پيدا كرده ولى اينجا تحقّق پيدا نكرده است . اين فرق در ارتباط با يك مسألهء عقليّه مىتواند مطرح شود ولى اگر مسئله ، يك مسألهء لغويه باشد ، ديگر اين حرف‌ها مطرح نيست ، بلكه مسألهء لغويه بستگى به واضع دارد . واضع ، متلبّس به مبدأ در مستقبل را قطعاً جزء موضوع له نياورده است ، ولى متلبّس به مبدأ در منقضى را - به‌نظر كسانى كه قائل به حقيقت مىباشند - جزء موضوع له قرار داده است ، يعنى يكى از افراد موضوع له قرار داده است . اگر مسئله به‌صورت يك مسألهء لغوى باشد ، نيازى به برهان ندارد ، فقط بايد دليل اقامه كرد كه از كجا مىگوييد : « واضع معنا را اين گونه درنظر گرفته و به‌صورت ديگر درنظر نگرفته است » ؟ ولى وقتى دليل عقلى مطرح مىكنيد معلوم مىشود كه مىخواهيد مسئله را از دايرهء لغت خارج كنيد . مؤيّد اين مطلب كه ايشان مسئله را عقلى فرض كرده ، نكته‌اى است كه ايشان در ادامهء بحث مطرح كرده‌اند . توضيح : يكى از بحثهايى كه در ارتباط با مشتق مطرح است اين است كه كدام‌يك از عناوين از محل نزاع مشتق خارجند ؟ اين مسئله در بحث آينده - يعنى در مقدمهء دوّم - مورد بررسى قرار خواهد گرفت ، ولى در اينجا لازم مىدانيم اشاره‌اى به آن بحث داشته باشيم زيرا دليلى كه مرحوم نائينى در آنجا ذكر مىكند ، براى بحث فعلى ما نيز راه‌گشاست .\r\n\r\n\r\n","description":"","footnote":"\r\n( 1 ) - فوائد الاصول ، ج 1 ، ص 82\r\n","page_name":" 353 ","page_number":353},
  {"content":"\r\n\r\nدر باب مشتق عناوينى وجود دارد كه از ذات اشياء انتزاع مىشود و انتزاع آنها متوقف بر وجود عرض - مانند ضرب و قتل و بياض و سواد و . . . - نيست ، مثلًا « انسانيت انسان » ، از ذات انسان به دست آمده است ، « جسميّت جسم » از ذات جسم انتزاع مىشود ، « حجريّت حجر » از ذات حجر گرفته مىشود ، اين گونه عناوين از محلّ نزاع در باب مشتق خارجند و علت آن را در بحث آينده خواهيم گفت . ولى خود مرحوم نائينى در اين زمينه علتى را ذكر كرده است كه - با قطع‌نظر از صحت و سقم آن - مؤيّد اين معناست كه ايشان مسئله را عقلى فرض كرده است . مرحوم نائينى مىفرمايد : علت اين كه يك چنين عناوينى از محلّ نزاع مشتق خارجند اين است كه در فلسفه مىگويند : « شيئية الشيء بصورته لا بمادّته » يعنى :\r\n« شيئيت هر چيزى به‌صورت آن مىباشد نه به ماده‌اش » ، « 1 » بنابراين انسانى كه از دنيا مىرود و بعد از مدّتى به تراب تبديل مىشود ديگر به آن تراب ، انسان گفته نمىشود ، يعنى نمىتوان به ملاحظهء اين كه او قبلًا انسان بوده ، به او انسان اطلاق كرد زيرا اين تراب ، اگرچه ماده‌اش همان انسان قبلى است ولى صورت آن تغيير كرده است . صورت قبلى آن صورت انسانيت بوده ولى الآن صورت ترابيت پيدا كرده است و چون فلسفه مىگويد : « شيئيت شىء به‌صورت آن مىباشد نه به ماده‌اش » پس اين از محلّ بحث ما خارج است . « 2 » ما فعلًا به صحت و سقم اين دليل فلسفى كارى نداريم ولى معناى اين دليل اين است كه ايشان مسئله را عقلى فرض كرده است . اگر مسئله ، مسألهء لغوى بود برهان عقلى نمىخواست . اگر ما بخواهيم بدانيم كه آيا « صعيد » در آيهء تيمم به معناى « مطلق وجه الأرض » است يا به معناى « تراب خالص » ؟ برهان عقلى اقامه نمىكنيم بلكه بايد به كتاب لغت مراجعه كنيم و ببينيم آيا واضع در موضوع له لفظ « صعيد » معناى اعم\r\n\r\n\r\n","description":"","footnote":"\r\n( 1 ) - شرح المنظومة ، قسم الفلسفة ، ص 128\r\n( 2 ) - فوائد الاصول ، ج 1 ، ص 83 و 84\r\n","page_name":" 354 ","page_number":354},
  {"content":"\r\n\r\n« مطلق وجه الأرض » را درنظر گرفته يا اين كه « صعيد » را براى خصوص « تراب خالص » وضع كرده است ؟ اشكال بر مرحوم نائينى : ايشان خيال كرده مسئله عقلى است لذا برهان عقلى آورده است در حالى كه مسئله ، ارتباطى به عقل ندارد و كسى نبايد نظر عقلى خود را در مسئله مطرح كند بلكه مسئله ، لغوى است و بايد ببينيم لغت در اين‌باره چه مىگويد . با قطع نظر از اين كه ايشان مسئله را عقلى فرض كرده و واقع مسئله به اين صورت نيست ، اصل فرمايش ايشان هم ناتمام است زيرا عقل اهل مسامحه نيست . عقل ، واقعيت را ملاحظه مىكند و ناظر به حقايق است و چنين چيزى را نمىپذيرد . ما به ايشان مىگوييم : زيد كه ديروز تلبّس به ضرب پيدا كرده ولى شما در مقام تطبيق مىگوييد : « زيد اليوم ضارب » ، كجا زيد امروز تلبس به مبدأ دارد ؟ كجا بين زيد و مبدأ در اين روز ارتباط وجود دارد ؟ آيا از نظر عقل ، همان‌طور كه زيد ديروز تلبّس به ضرب داشت امروز هم تلبّس به ضرب دارد ؟ آيا امروز هم عرضْ قيام به معروض دارد ؟ امروز كه زيد فاقد مبدأ ضرب است ، امروز عقلًا و حقيقتاً فاقد مبدأ فعل است . بنابراين اگر ما مسئله را عقلى فرض كرديم و گفتيم : مشتق ، عنوانى است كه از قيام عرض به معروض متولّد مىشود الآن نمىتوانيم زيد را ضارب بدانيم . الآن كه مىخواهيم بگوييم : « زيد اليوم ضارب » ازنظر عقل هيچ فرقى نيست بين اين كه زيد ديروز متلبّس به ضرب بوده و مبدأ از او منقضى شده باشد و بين اين كه فردا مىخواهد تلبّس به مبدأ پيدا كند . نسبت ، به‌لحاظ ديروز و فردا نيست بلكه به لحاظ امروز است .\r\nدر اين دو فرض ازنظر واقعيت مسئله چه فرقى مىكند ؟ زيدى كه امروز هيچ‌گونه ارتباطى با ضرب ندارد ولى ديروز از او ضرب صادر گرديده و منقضى شده با كسى كه ضربى از او صادر نشده و فردا قرار است از او صادر شود ، در ارتباط با امروز عقلًا چه فرقى وجود دارد ؟ ممكن است از نظر تسامح عرفى فرقى وجود داشته باشد ولى ما\r\n\r\n","description":"","footnote":"","page_name":" 355 ","page_number":355},
  {"content":"\r\n\r\nمىخواهيم مسئله را با دقّت عقلى بررسى كنيم و امروز كه زيد متلبّس به ضرب نيست ، عقل ، بين فاقديتى كه قبل از آن ، تلبّس وجود داشته با فاقديتى كه بعد از آن ، تلبّس تحقّق پيدا مىكند ، فرقى نمىبيند . و اين خود دليل بر اين است كه مسئله ، عقلى نبوده بلكه مربوط به لغت است ، اگر مسئله عقلى باشد شما حق نداريد به‌لحاظ ضرب ديروز بگوييد : « زيد اليوم ضارب » ، ضرب ديروز كه منقضى شده چگونه مىتواند مصحّح اين باشد كه عقلًا بگوييم : « زيد اليوم ضارب » ؟ بله اگر به لغت مراجعه كنيم ، در لغت مسألهء تعبد در برابر واضع و وضع مطرح است . ممكن است واضع در مقام وضع ، يك تلبّس اعمّ از حال و منقضى را ملاحظه كرده است كه اگر شما در منقضى استعمال كنيد حقيقت است ولى اگر در موردى كه مىخواهد در استقبال تلبّس پيدا كند ، استعمال كنيد مجاز است . حال چرا واضع چنين كارى را انجام داده است ؟ اين ديگر ربطى به ما ندارد .\r\nواضع ، همان‌طور كه در تعيين الفاظ اختيار دارد در تعيين معانى هم اختيار دارد ، خصوصاً اگر واضع را غير بشر بدانيم . بالاخره ما تعبداً تابع واضع هستيم ، او مىگويد :\r\nماء به معناى آب و تراب هم به‌معناى خاك است . كسى نمىتواند از او بپرسد كه چرا لفظ ماء را در مقابل آب و لفظ تراب را در مقابل خاك قرار دادى ؟ بالاخره يك لفظى بايد در مقابل اين معنا قرار گيرد . درحقيقت حق انتخاب با خود واضع است . او مىخواسته ماء را براى اين مايع سيّال و تراب را براى خاك وضع كند ، لذا ما نمىتوانيم به واضع اشكال كنيم كه چرا تو مشتق را اعم از متلبس در حال و منقضى وضع كردى و متلبّس در مستقبل را خارج از موضوع له قرار دادى ؟ بر اين مسئله ، برهان عقلى وجود ندارد . او مىخواسته اين كار را بكند . بنابراين ، كلام مرحوم نائينى قابل قبول نيست زيرا اگر قرار باشد پاى عقل به‌ميان آيد فرقى بين منقضى و مستقبل وجود ندارد . شما مىگوييد : « زيد اليوم ضارب » در حالى كه « اليوم ضارب » نه در منقضى وجود دارد و نه در مستقبل و عقل هم بين اين دو هيچ فرقى نمىتواند ملاحظه كند . و واقعيت امر اين است كه مسئله ، مسألهء عقلى نيست بلكه مسألهء لغوى است .\r\n\r\n","description":"","footnote":"","page_name":" 356 ","page_number":356},
  {"content":"\r\n\r\n\r\nمقدّمهء دوّم كدام يك از عناوين در محلّ بحث داخل و كدام‌يك خارج است ؟\r\nدر اينجا دو حيثيت وجود دارد كه بايد از يكديگر جدا شوند : حيثيت اوّل : نحوهء ارتباط اين عنوان - يعنى عنوان داخل در بحث مشتق - با ذات بايد به چه كيفيتى باشد تا در باب مشتق ، مورد بحث قرار گيرد ؟ حيثيت دوّم : از جهت معناى اشتقاقى ، كدام مشتق داخل در محلّ بحث است ؟ اگرچه ارتباط آن با ذات ، يك نوع ارتباط است ، ولى ازنظر جنبهء اشتقاقى ، يك نوع از مشتق در محلّ بحث داخل است و نوع ديگر آن از محلّ بحث خارج است . اگر ضَرْب از زيد تحقّق پيدا كرد ، ارتباط ضرب با زيد ، يك نوع ارتباط است ، شما اگر اين ارتباط را به‌صورت « زيد ضَرَبَ » مطرح كرديد از محلّ نزاع در باب مشتق خارج است ولى اگر آن را به‌صورت « زيد ضارب » مطرح كرديد در محلّ نزاع داخل است ، با اين كه نحوهء ارتباط زيد با ضربْ در « زيد ضَرَبَ » هيچ فرقى با نحوهء ارتباط آن در « زيد ضارب » ندارد . « ضَرْب » عبارت از يك فعل است و ارتباط آن با زيد يك ارتباط ايجادى و صدورى است . ضَرْب از زيد صادر مىشود و از ناحيهء او ايجاد مىشود ولى همين « ضَرْب » با اين وحدت ارتباط ، اگر به‌صورت « ضَرَبَ » مطرح شود از محلّ نزاع خارج و اگر به‌صورت « ضارب » مطرح شود داخل در محلّ نزاع در باب مشتق است بنابراين ما اين دو بحث را نبايد با هم مخلوط كنيم . اين دو حيثيت مستقل بوده و بايد جداى از هم مطرح شوند .\r\n\r\nبحث در ارتباط با حيثيت اوّل\r\nدر حيثيت اول ، بحث در اين بود كه آيا نحوهء ارتباط اين عنوان با ذات چه نحو ارتباطى بايد باشد ؟ اين معنا تقريباً مسلّم است كه نحوهء ارتباط عنوان با ذات نبايد به\r\n\r\n","description":"","footnote":"","page_name":" 357 ","page_number":357},
  {"content":"\r\n\r\nاين كيفيت باشد كه بدون واسطه از نفس ذات انتزاع شده باشد . يعنى به‌گونه‌اى نباشد كه خود ذات موجب تحقّق اين عنوان و انتزاع اين عنوان باشد بدون اين كه امرى از ذات در انتزاع اين عنوان نقش داشته باشد . مثلًا عناوينى مانند « انسانيت » ، « حيوانيت » و « ناطقيت » براى انسان ، عناوينى هستند كه انتزاع آنها از ذات ، به‌لحاظ نفس ذات است بدون اين كه چيزى در اينجا وساطت كرده باشد و امرى خارج از ذات در انتزاع اين عنوان نقشى داشته باشد . چنين عنوانى از محلّ نزاع در باب مشتق خارج است . ترابى كه چند سال قبل انسان بوده ، ديگر نزاع در اين واقع نشده كه اگر حالا هم به اين تراب انسان بگوييم آيا به نحو حقيقت است ؟ كسانى كه مشتق را در ما انقضى عنه المبدأ حقيقت مىدانند و مىگويند : « زيد كه ديروز متّصف به ضرب بوده و صفت ضرب از او منقضى شده است ، امروز نيز مىتوانيم بر او عنوان « ضارب » را به نحو حقيقت اطلاق كنيم ، آيا در مورد اين تراب هم همين حرف را مىزنند ؟ بدون اشكال ، هيچ‌كس نمىگويد در اينجا عنوان حقيقت مطرح است ، و عدم جواز اطلاق انسان بر چنين ترابى - به نحو حقيقت - مسلّم است . ولى اشكال در دليل اين مطلب است . چرا چنين چيزى جايز نيست ؟\r\nمرحوم محقّق نائينى و بعضى از شاگردان ايشان - مانند آيت‌اللَّه خويى « دام ظلّه » - در مقام استدلال بر اين مطلب فرموده‌اند : « لأنّ شيئيّة الشيء بصورته لا بمادّته » يعنى چون شيئيت شىء به‌صورت آن مىباشد نه به ماده‌اش . صورت ترابيت ، مغاير با صورت انسانيت است . انسان ، جسم نامى و حيوان ناطق است ولى تراب ، جسم جامد است . تراب ، وارد در مرحلهء حيوانيت نيست تا به مسألهء ناطقيت برسد ، بنابراين نمىتوان تراب را - به‌لحاظ اين كه سابقاً انسان بوده است - در حال حاضر « انسان بالفعل » دانست . بلى مىتوان گفت : « هذا التراب كان إنساناً » . « 1 » ما در بحث گذشته گفتيم : « مسئله ، مسألهء عقلى نيست كه شما بخواهيد به دليل\r\n\r\n\r\n","description":"","footnote":"\r\n( 1 ) - فوائد الاصول ، ج 1 ، ص 83 و 84 و محاضرات في أُصول الفقه ، ج 1 ، ص 218\r\n","page_name":" 358 ","page_number":358},
  {"content":"\r\n\r\nعقلى تمسك كنيد بلكه مسألهء لغوى و مربوط به كيفيت وضع است » . علاوه بر اين ، استدلال فوق داراى يك جواب نقضى و يك جواب حلّى است . جواب نقضى : به مرحوم نائينى مىگوييم : شما در مسألهء تراب و انسان مىتوانيد اين حرف‌ها را بگوييد ، آيا در مسألهء خمر و خلّ هم از نظر عقل ، تبدّل صورت است يا تبدّل حالت و وصف ؟ اگر خمر به سركه تبديل شد آيا از نظر عقل ، اين خمر و خلّ دو صورت متباين مىباشند يا دو وصف براى يك ماهيتند ؟ اين‌طور نيست كه خمريت و خليت ، مثل انسانيت و ترابيت باشد كه دو صورت متعدد و متغاير باشند ، بلكه خمر و خلّ دو وصف براى يك موجود است ، دو حال براى يك موجود است . اگر شما روى مسألهء « شيئيّة الشيء بصورته » تكيه كنيد در خمر و خلّ كه تبدّل صورت وجود ندارد .\r\nاگر چنين است ، چيزى كه الآن سركه است ولى ده روز قبل خمر بوده است الآن بايد بتوانيم به‌صورت حقيقت بگوييم : « هذا خمر » ، زيرا شما مبنا و ملاك را تغيّر صورت و تبدّل آن قرار داديد درحالىكه صورتْ تغيير پيدا نكرده است بلكه در حالت وصف ، تبدّل ايجاد شده است و روى فرمايش شما تبدّل و تغيّر حالت و وصف نبايد مانعيت داشته باشد پس بايد بتوانيد نسبت به سركه فعلى بگوييد : « هذا خمر حقيقةً » ، و روشن است كه چنين اطلاقى صحيح نيست . جواب حلّى : قاعدهء « شيئية الشيء بصورته لا بمادّته » - كه شما مطرح مىكنيد - در فلسفه از مسلّمات است ولى آيا اين « شىء » اختصاص به جواهر دارد يا در باب اعراض هم اين مسئله جريان دارد ؟ آيا همان‌طور كه « شيئيت جسم به صورت جسميه آن مىباشد » ، شيئيت بياض هم به صورت بياضيّه آن مىباشد ؟ عرض اگرچه در وجودش نياز به معروض دارد ولى از شيئيت ، خارج نيست و داخل در همين عنوان است و مسألهء « شيئية الشيء » در باب عرض هم مىآيد . حال كه چنين است ما از مرحوم نائينى سؤال مىكنيم : اين جسم كه فقط ديروز معروض بياض بود ، شما امروز مىخواهيد بگوييد : « هذا الجسم اليوم أبيض » ، در باب مشتق ، مسئله به اين صورت است ، يعنى مىگوييد : « هذا الجسم الذي كان في الأمس أبيض ، اليوم أبيض حقيقةً » .\r\n\r\n","description":"","footnote":"","page_name":" 359 ","page_number":359},
  {"content":"\r\n\r\nشما كه مىخواهيد بگوييد : اين جسم الآن حقيقتاً ابيض است ، مگر معناى ابيض اين نيست كه اين جسم مرتبط با بياض است ؟ مگر شيئيت بياض به‌صورت بياضيه آن نيست ؟ اين صورت بياضيه ، امروز كجاست كه شما مىگوييد : « هذا الجسم اليوم ابيض » ؟ يك‌وقت مىگوييد : « الجسم كان أبيض » ، در آن بحثى نداريم ، آن به تعبير علمى همان متلبّس بالمبدا في الحال است زيرا مراد از حال ، حال نسبت است نه حال نطق ، همان‌طور كه توضيح آن را خواهيم داد . ولى اگر بخواهيد امروز بر اين جسم ، « أبيض » را حقيقتاً اطلاق كنيد نمىتوانيد ، مگر « شيئيت بياض » به‌صورت بياضيهء آن نيست ؟ صورت بياضيهء آن كجاست تا بتوانيد عنوان « أبيض » را اطلاق كنيد ؟ بنابراين استدلال به « شيئية الشيء بصورته لا بمادّته » نمىتواند اين مسئله را درست كند . براساس بيانى كه ما در بحث گذشته مطرح كرديم ، مسئله خيلى آسان است .\r\nعناوينى كه از ذات ، انتزاع پيدا مىكنند ، از محلّ نزاع خارجند زيرا وضع واضع در ارتباط با آنها به كيفيت خاصى است . واضع گفته است : « انسان » يعنى چيزى كه بالفعل انسانيت دارد . « تراب » يعنى آنچه بالفعل تراب است . . . اگر هم مىخواست در باب اين عناوين يك وضعى مانند مشتقات داشته باشد - بنابراين كه مشتق ، اعم در ما انقضى عنه التلبس باشد - مسأله‌اى نبود . اگر واضع به ما مىگفت : « ترابى كه چند سال قبل انسان بوده الآن هم مىتوان به نحو حقيقت ، انسان را برآن اطلاق كرد » اطلاق ما هم مانعى نداشت . مسئله ، مسألهء عقليه نيست بلكه مسألهء لغويه و تابع وضع واضع است ولى واضع در مورد اين عناوين چنين اجازه‌اى را نداده بلكه گفته است : در اين عناوين بايد حالت فعليه را ملاحظه كرد . حالت فعليهء تراب ، تراب است ، حالت فعليهء انسان ، انسان است ، حالت فعليهء جسم ، جسم است . و اين كه ديروز چه بوده ، دخالتى ندارد . در عناوين منتزعهء از ذات بايد حالت فعليّه هر موجودى را ملاحظه كنيد . بنابراين علت خروج عناوين منتزعه از ذات از محلّ نزاع ، مسئله « شيئية الشيء بصورته لا بمادّته » نيست بلكه علت به كيفيت وضع واضع برمىگردد . نحوهء وضع در\r\n\r\n","description":"","footnote":"","page_name":" 360 ","page_number":360},
  {"content":"\r\n\r\nاين عناوين به اين كيفيت بوده است . از اين مسئله كه بگذريم ، عناوينى كه از ذات منتزع مىشوند ولى نه به لحاظ خود ذات بلكه به‌واسطهء امرى كه آن امر ، خارج از ذات است ، چنين عناوينى داخل در محلّ نزاع مىباشند . خواه آن امرى كه واسطه در انتزاع اين عنوان است ، امرى وجودى باشد ، مثل بياض كه عارض بر جسم مىشود و عنوان « ابيض » را تحقّق مىبخشد و يا امرى عدمى باشد ، مثل عنوان « أعْمى » كه از ذات انتزاع مىشود ولى به‌واسطهء امرى عدمى است كه آن عبارت از « عدم البصر ممّن شأنه أن يكون ذا بصر » مىباشد . در اين دو مثال ، واسطه يك امر واقعى و حقيقى قابل لمس بود . ولى گاهى واسطه يك امر غير حقيقى است كه براى آن نيز دو مثال ذكر مىكنيم : امر غير حقيقى اعتبارى : يعنى چيزى است كه شارع يا عقلاء آن را اعتبار كرده‌اند ، امّا از نظر حقيقت ، ملموس نيست ، مثل مسألهء ملكيت . مىگوييم : « زيد مالك اين كتاب است » ، زوجيّت ، حريت و رقيت نيز از اين قبيلند . امر غير حقيقى انتزاعى : عناوين انتزاعيه غير از عناوين اعتباريه مىباشند . البته عناوين انتزاعيه هم واقعيت ملموس ندارند بلكه فقط در ظرف عقل ، يك تحقّقى براى آنها وجود دارد ، مثل مسألهء فوقيت براى فوق و تحتيت براى تحت و امثال اين‌ها . تمام اين عناوين - به جز قسم اوّل كه خارج بود - داخل در محلّ نزاعند ، « الجسم أبيض » ، « زيد عالم » ، « زيد مالك » ، « هذا السطح فوق » ، داخل در محلّ بحث مىباشند . تنها يك دسته از عناوين باقى مىماند و آن عناوينى است كه داراى دو نوع مصداق مىباشند . نسبت به بعضى از مصاديق ، اين عنوان از ذاتش انتزاع شده ولى نسبت به بعضى از مصاديق ديگر ، از ذات انتزاع نشده است بلكه يك امر خارج از ذات است كه نياز به واسطه دارد . عنوان « موجود » از اين قبيل مىباشد . عنوان « موجود » داراى دو فرد است يك فرد آن « واجب‌الوجود » است كه « موجود » در ارتباط با « واجب‌الوجود » از ذات انتزاع شده است و شايد در اينجا كلمهء انتزاع هم خيلى صحيح نباشد . ماهيت « واجب‌الوجود » عين همان « وجود » اوست ، لذا مسألهء « موجود » در\r\n\r\n","description":"","footnote":"","page_name":" 361 ","page_number":361},
  {"content":"\r\n\r\nارتباط با اين مصداق همان عنوان اوّلى را دارد يعنى عنوانى است كه منتزع از ذات است . ولى همين « موجود » را اگر در ارتباط با « ممكن الوجود » ملاحظه كنيم اين گونه نيست كه « موجود » از « ذات ممكن » انتزاع شده باشد . « ذات ممكن » اضافه‌اش به‌وجود و عدم مساوى است به‌همين‌جهت است كه شما مىگوييد : « ممكن ، نياز به علت موجده دارد و اگر علت نداشته باشد ، وجودْ تحقّق پيدا نمىكند » . مثال ديگر كلمهء « عالم » است . وقتى اين عنوان را در مورد خداوند اطلاق كنيم از اوصافى است كه عين ذات خداوند است و انتزاع از ذات شده است ولى در مورد ممكنات - مثل زيد - اتصاف آنها به عالم هيچ ارتباطى به مرحلهء ذات و انتزاع از ذات ندارد . آيا در مورد اين عناوين چه بايد كرد ؟ ظاهر اين است كه اين عناوين داخل در محلّ نزاع است ، زيرا در بحث‌هاى آينده خواهيم گفت : محل بحث ما در باب مشتق ، نزاع در هيئت مشتق است . ما مىخواهيم ببينيم هيئت براى چه چيزى وضع شده است . واضع وقتى مىخواهد هيئتى مثل « فاعل » را وضع كند كارى به مواد و خصوصيات مواد ندارد . كارى ندارد كه اين هيئت فاعل گاهى در ضمن علم به عنوان « عالِم » تحقّق پيدا مىكند و اين عالِم داراى دو فرد است ، يك فرد آن فردى است كه علم ، منتزع از ذات اوست و فرد ديگر فردى است كه علم ، زايد بر ذات اوست . مواد ، در وضع هيئت مشتق مطرح نيستند بلكه هيئت مطرح است . لذا در همان عناوين اوّليه‌اى كه ما ذكر كرديم و به‌صورت مشتق هم نيست - مثل انسان ، تراب ، حجر و جسم و . . . - مسئله خيلى روشن است . ولى بعضى كه جنبهء اشتقاقى دارند در همان فرض اوّل هم قدرى دچار اشكال مىشود . مثلًا عنوان « ناطق » عنوان فاعلى دارد و در وضع « ناطق » عنوان نطق لحاظ نشده است بلكه آنچه ملحوظ است ، هيئت « فاعلٌ » مىباشد . واضع در عنوان اسم فاعل هيئت « فاعل » را ملاحظه مىكند و كارى ندارد به اين كه گاهى ماده آن نطق است و گاهى علم و ضرب و قتل و\r\n\r\n","description":"","footnote":"","page_name":" 362 ","page_number":362},
  {"content":"\r\n\r\nامثال اين‌هاست . لذا در بعضى از آن عناوين هم به‌لحاظ عنوان اشتقاقى آن گاهى همين اشكال مطرح مىشود و آن حرف اختصاص پيدا مىكند به‌جايى كه عناوين اشتقاقيه مطرح نباشد . در نتيجه عناوينى كه از غير ذات انتزاع مىشود و در تحقّق آنها يك امر خارجى دخالت دارد ، همهء اين‌ها داخل در محلّ نزاع در باب مشتق است . خواه آن امر خارج ، وجودى باشد يا عدمى ، حقيقى باشد يا اعتبارى انتزاعى . و در پايان گفتيم : عنوان مشترك بين منتزع از ذات و غير منتزع از ذات هم در محلّ بحث داخل است .\r\n\r\nبحث در ارتباط با حيثيت دوّم\r\nدر حيثيت دوّم بحث مىكنيم كه آيا مشتقى كه محلّ نزاع واقع شده ، تمام مشتقات نحويه و ادبيه را شامل مىشود و غير مشتقات نحوى خارج است يا بعضى از مشتقات نحوى خارج است ؟ و آيا بعضى از جوامد كه ملاك مشتق در آنها وجود دارد ، در محلّ نزاع داخلند ؟ ترديدى نيست كه مشتق در ادبيات عرب داراى معناى وسيعى است ، اگر ما مصدر مجرّد را به عنوان مبدأ مشتقات بدانيم ، تمام افعال ماضى ، مضارع ، امر و اسم فاعل ، اسم مفعول ، صفت مشبّهه ، اسم زمان و مكان ، اسم آلت و اسم مبالغه و حتى مصادر مزيد فيه نيز داخل در عنوان مشتق خواهند بود و مبدأ آنها - بنا بر قول مشهور - مصدر ثلاثى مجرد مىباشد . « 1 » آيا همهء اين مشتقات در محلّ نزاع داخلند ؟ پاسخ اين سؤال روشن است زيرا مشتقاتى كه جنبهء فعل دارند و مصادر مزيدفيه\r\n\r\n\r\n","description":"","footnote":"\r\n( 1 ) - الإنصاف في مسائل الخلاف ، ج 1 ، ص 235\r\n","page_name":" 363 ","page_number":363},
  {"content":"\r\n\r\nبه‌طور كلّى از دايرهء بحث و از حريم محلّ نزاع خارجند . علت خروج آنها اين است كه فعل - اگرچه مشتق است - ولى مشتقى نيست كه با ذات اتّحاد داشته باشد ، مشتقى نيست كه جارى بر ذات باشد و بر ذات تطبيق كند و اصولًا معنا ندارد فعل با اسم اتّحاد پيدا كند . حقيقت اسم با حقيقت فعل متباين است و بين اين‌ها اتّحاد و جرى امكان ندارد . زيد را نمىتوان گفت همان ضَرَبَ است ، ضَرَبَ را مىتوان به زيد اسناد داد ، در جملهء فعليّه « ضَرَبَ زيدٌ » مسألهء اسناد در كار است ولى اسناد ، يك مطلب و اتّحاد و تطبيق مطلب ديگر است . اتّحاد و تطبيق - كه بخواهيم قضيّهء حمليه تشكيل دهيم و هوهويت و اتّحاد ، وجود پيدا كند - نمىشود تحقّق پيدا كند . لذا جملهء « زيد ضَرَبَ » را - با اين كه جملهء اسميه است - نمىتوان به عنوان يك قضيّهء حمليّه مطرح كرد زيرا در قضيّهء حمليه بايد ملاكْ تحقّق داشته باشد و ملاك در قضيّهء حمليه عبارت از اتّحاد و به قول مرحوم آخوند ، عبارت از هوهويت است يعنى بايد بتوانيم بگوييم : اين موضوع همين محمول است . آيا بين زيد - كه ذات و اسم است - با ضَرَبَ - كه فعل است - مىتوان ادّعاى هوهويت و اتّحاد كرد ؟ خير ، كسى نمىتواند چنين ادّعايى داشته باشد ، به‌خلاف « زيد ضارب » كه بين زيد و ضارب ، اتّحاد وجود دارد . زيد همان ضارب و ضارب همان زيد است و بين اين دو اتّحاد وجود دارد . بنابراين در مشتق محلّ نزاع ما يك خصوصيت اعتبار دارد كه افعال را به‌طور كلّى از محلّ نزاع خارج مىكند ، همين‌طور ، مصادر مزيد فيه - كه جنبهء اشتقاقى دارند - نيز از محلّ بحث خارج مىشوند . « 1 » مصادر نيز اگرچه فعل نيستند و داراى عنوان اسم مىباشند ولى نمىتوانند با ذات\r\n\r\n\r\n","description":"","footnote":"\r\n( 1 ) - مصادر مزيد فيه غير از مصادر مجرّد است و ما در بحث‌هاى آينده خواهيم گفت كه آيا مصادر مجرد نيز از چيزى مشتق شده‌اند ؟ آيا داراى ماده و هيئت مىباشند يا خودشان به عنوان مبدأ اشتقاق بوده و از حريم مشتق خارجند ؟ ولى درهرصورت ، اين اختلاف مربوط به مصادر مجرّد است و مصادر مزيد فيه بدون اشكال مشتق مىباشند . « إكرام » - كه مصدر باب افعال است - بدون ترديد از مصدر ثلاثى مجرّد - يعنى كَرَم - أخذ شده و اشتقاق پيدا كرده است .\r\n","page_name":" 364 ","page_number":364},
  {"content":"\r\n\r\nاتّحاد پيدا كنند . اگر شما بخواهيد بگوييد : « زيد إكرام » يا « زيد عدل » بايد تقدير و مسامحه‌اى در كار باشد . اين قضيّه ، يك قضيّهء حقيقى نيست ، زيرا عدل ، يك صفت نفسانيه و يك ملكهء نفسانيه است . عدل ، مانند عرضى است كه قائم به معروض است ، هميشه عرض ، عارض بر معروض مىشود نه اين كه با آن اتّحاد پيدا كند . بياض ، عارض بر جسم مىشود ولى با آن متّحد نمىشود به‌طورى كه بتوان گفت :\r\n« الجسم بياض » . قضيهء « الجسم بياض » به عنوان يك قضيّهء حمليه حقيقيه نيست بلكه در آن مسامحه و ادّعا وجود دارد ، واقع آن « الجسم أبيض » مىباشد . بين « أبيض » و « الجسم » اتّحاد و هوهويت وجود دارد . بنابراين در باب افعال ، مسئله روشن است كه فعل نمىتواند با اسم متّحد شود بلكه به آن اسناد داده مىشود و بين اسناد و انطباق و اتّحاد ، فرق وجود دارد . در باب مصادر مزيدفيه نيز به‌همين‌صورت است . مصادر مزيد فيه ، اگرچه داراى جنبهء اسمى مىباشند ولى نمىتوانند با اسم متّحد شوند . اين‌ها نيز مانند عرض مىباشند و عرض ، با معروض متّحد نمىشود بلكه معروض متّصف به اين عرض است و معروض به عنوان يك محلّ و موضوع براى وجود عرض مطرح است . در نتيجه بخش مهمى از مشتقات ادبيّه از محل نزاع در بحث مشتق خارجند و كسى در اين مطلب مخالفت نكرده است . وقتى افعال و مصادر كنار رفت ، در بين مشتقات ادبيه ، اسم فاعل ، اسم مفعول ، صفت مشبهه ، صيغهء مبالغه ، اسم زمان و مكان و اسم آلت باقى مىماند . در اينجا بحثى واقع شده بين مرحوم آخوند و صاحب فصول رحمه الله كه به توضيح آن مىپردازيم .\r\n\r\nنظريهء صاحب فصول رحمه الله\r\nصاحب فصول رحمه الله معتقد است كه اين مقدار از مشتقاتى كه ذكر شد ، همهء آنها داخل در محلّ نزاع نيستند بلكه محلّ نزاع خيلى محدودتر از اين‌هاست و اختصاص\r\n\r\n","description":"","footnote":"","page_name":" 365 ","page_number":365},
  {"content":"\r\n\r\nدارد به اسم فاعل و صفت مشبهه و چيزى كه شبيه به اين‌هاست . « 1 » بالاخره صاحب فصول رحمه الله مشتقاتى چون اسم مفعول ، صيغهء مبالغه ، اسم زمان و مكان و اسم آلت را خارج كرده است . از بيانات مرحوم آخوند استفاده مىشود كه صاحب فصول رحمه الله براى اثبات مدّعاى خود به ادلّهء زير تمسك كرده است :\r\n\r\nدليل اوّل :\r\nما وقتى كتابهاى اصولى را بررسى مىكنيم مىبينيم همهء آنها در بحث مشتق ، اسم فاعل را به عنوان مثال مطرح مىكنند . و اگر دايرهء مشتق ، معناى وسيعى داشت نبايد مثال را به اسم فاعل اختصاص دهند .\r\n\r\nدليل دوّم :\r\nكسانى كه مىگويند : « مشتق ، حقيقت در اعم از ما انقضى است » در مقام استدلال خود ، اسم فاعل را مطرح كرده و اشاره‌اى به ساير مشتقات نكرده‌اند . معلوم مىشود كه نزاع ، اختصاص به اسم فاعل دارد و الّا چرا در مقام استدلال بر اسم فاعل تكيه مىكنند ؟ « 2 » اين دليل نظير همان دليل اوّل است .\r\n\r\nپاسخ دليل اوّل و دوّم صاحب فصول رحمه الله :\r\nاين دو دليل صاحب فصول ، دليل بسيار سستى است ، زيرا مثال اسم فاعل براى\r\n\r\n\r\n","description":"","footnote":"\r\n( 1 ) - مقصود ايشان از شبيه به اين‌ها مصدرى است كه به معناى اسم فاعل باشد و يا ممكن است مقصود باب نسبت باشد زيرا بعداً خواهيم گفت كه در باب نسبت هم با وجود اين كه اشتقاقى وجود ندارد ولى اسم‌هاى منسوب نيز - مانند قمّى ، رومى و . . . - داخل در محلّ نزاع مىباشند .\r\n( 2 ) - الفصول الغرويّة في الاصول الفقهيّة ، ص 59 و 60\r\n","page_name":" 366 ","page_number":366},
  {"content":"\r\n\r\nاين است كه اسم فاعل - ازنظر مثال - روشن‌تر و واضح‌تر است نه براى خصوصيتى كه در اسم فاعل وجود دارد . خود ما هم وقتى مىخواهيم مثال را در باب مشتق پياده كنيم مسئله اسم فاعل را مطرح مىكنيم . قائلين به وضع براى اعم نيز براى همين جهت است كه مثال اسم فاعل را مطرح مىكنند نه اين كه بخواهند ادّعاى خود را در مورد خصوص اسم فاعل مطرح كنند .\r\n\r\nدليل سوّم صاحب فصول رحمه الله :\r\nايشان مىفرمايد : ما معتقديم كه اسم مفعول از دايرهء نزاع خارج است ، زيرا ما وقتى موارد اسم مفعول را ملاحظه مىكنيم مىبينيم اسم مفعول داراى يك ضابطهء كلّى نيست . بعضى از موارد آن فقط در خصوص متلبّس بالمبدا فى الحال استعمال مىشود و حقيقت است و بعضى از موارد ديگر آن در ما انقضى عنه المبدأ نيز به‌صورت حقيقت استعمال مىشود ، مثلًا اگر زيد ده سال قبل عَمرو را كشته باشد مىگوييم :\r\n« عمروٌ مقتول زيد » با اين كه ده سال از مسألهء قتل گذشته است . و يا اگر پارچه‌اى را عَمرو بافته باشد بعد از ده سال مىگوييم : « هذا مصنوع عمروٍ » و يا اگر كتابى را كسى نوشته باشد بعد از ده سال مىگوييم : « هذا مكتوب فلان » . ولى در بعضى از موارد اسم مفعول اين گونه نيست مثلًا اگر زيد ديروز خانه‌اش را فروخته باشد ، امروز نمىگويند :\r\n« اين خانه مملوك زيد است » با اين كه يك روز فاصله شده است . بنابراين در اسم مفعول ، يك ضابطهء كلّى نداريم . امّا در اسم زمان و مكان ترديدى نيست كه براى اعم از منقضى وضع شده و مفاد آنها معنايى اعم است . در اسم آلت هم - مثل مقراض و مفتاح - ايشان مىفرمايد : موضوع له اين نيست كه بالفعل آليت براى قرض و فتح داشته باشد . « مقراض » يعنى « ما أُعدّ للقرض » يعنى آنچه مهيّا و آماده شده براى بريدن و قطع . اطلاق « مفتاح » بر « كليد » به اين جهت نيست كه قفلى با آن باز شده بلكه بدان جهت است كه آمادگى دارد قفل به‌وسيلهء آن\r\n\r\n","description":"","footnote":"","page_name":" 367 ","page_number":367},
  {"content":"\r\n\r\nباز شود و همين اندازه در تحقّق عنوان مفتاح و اسم آلت كفايت مىكند . صيغهء مبالغه هم به معناى ذاتى است كه كثيراً اتّصاف به مبدأ پيدا كرده و مبدأ از آن تحقّق پيدا كرده باشد ، لذا اسم مبالغه هم از محلّ نزاع خارج است . در نتيجه صاحب فصول رحمه الله مىفرمايد : اين قسم از مشتقات از محلّ نزاع خارجند و تنها اسم فاعل و صفت مشبّهه داخل در محلّ نزاع مىباشند . « 1 » پاسخ مرحوم آخوند از دليل سوّم صاحب فصول رحمه الله مرحوم آخوند ، از كلام صاحب فصول رحمه الله دو جواب ذكر كرده است : اوّلًا : اين معانى كه شما براى اين الفاظ ذكر كرديد آيا از جانب خودتان فرض كرده‌ايد يا معتقديد اين معانى مورد اتّفاق همه است ؟ اگر خودتان مىگوييد : « اسم زمان و مكان ، حقيقت در اعم است » ، اين چه دلالتى دارد بر اين كه اسم زمان و مكان از محلّ نزاع خارج است ؟ و اگر مىخواهيد بگوييد : « اين مسئله مورد اتّفاق همه است كه اسم زمان و مكان حقيقت در اعم است ، پس از محلّ نزاع خارج است » . ما مىگوييم : خير ، اتّفاق همه بر اين مسئله قائم نشده است و اسم زمان و مكان داخل در محلّ نزاع است . خلاصه اين كه صاحب فصول رحمه الله گمان كرده آنچه خود معتقد است ، مورد اتفاق همگان مىباشد درحالىكه مسئله به اين صورت نيست . ثانياً : بين مبادى افعال ، اختلاف وجود دارد : بعضى از مبادى داراى جنبهء فعليت و بعضى داراى جنبهء شأنيت و بعضى هم داراى جنبهء حرفه و بعضى داراى جنبهء صناعت و بعضى داراى جنبهء ملكه مىباشند . مثلًا عدالت به عنوان مبدئى است كه داراى جنبهء ملكه مىباشد . و آن عبارت از قوه‌اى راسخه در نفس انسانى است كه به‌وسيلهء آن در انسان يك حالت اعتصام در مقابل گناه حاصل مىشود . و مثلًا تجارت داراى جنبهء\r\n\r\n\r\n","description":"","footnote":"\r\n( 1 ) - الفصول الغرويّة في الاصول الفقهيّة ، ص 59\r\n","page_name":" 368 ","page_number":368},
  {"content":"\r\n\r\nحرفه و نجّارى - به معناى مصدرى - داراى جنبهء صناعت است . و اختلاف بين مبادى سبب نمىشود كه اين‌ها از محلّ نزاع خارج باشند بلكه سبب مىشود كه عنوان منقضى تغيير پيدا كند ، مثلًا انسانى كه ضرب از او صادر شده ، به مجرّد تمام شدن ضرب ، ضرب از او منقضى مىشود ، زيرا ضرب يك مبدأ فعلى است ، مبدئى است كه با فعليتش تحقّق پيدا مىكند و سپس منعدم مىشود و بعد از انعدام ، عنوان « انقضى عنه المبدأ » صدق مىكند . ولى در باب عدالت - كه يك ملكهء راسخه است - در صورتى « انقضى عنه المبدأ » صدق مىكند كه اين ملكه از بين برود و اين قوهء راسخه منقضى شود . روشن است كه ملكه به اين زودى از بين نمىرود . و يا مثلًا كسى كه حرفه‌اش تجارت است ، اگر شبى در منزل نشسته با زن و بچه‌اش شام مىخورد نمىتوان گفت :\r\n« انقضى عنه المبدأ ، زيرا الآن شب است و تجارت مربوط به روز است » ، بلكه « انقضى عنه المبدأ » در صورتى صدق مىكند كه حرفهء او تغيير كند ، يعنى تجارت را كنار بگذارد و كار ديگرى را شروع كند . در نتيجه عنوان « انقضى عنه المبدأ » به لحاظ مبادى فرق مىكند و ما نبايد همهء مبادى را يكسان ملاحظه كنيم . « 1 » يكى از مثالهايى كه در اين زمينه مطرح است مثال دربارهء مقتول است ، كه مرحوم صاحب فصول نيز آن را مطرح كرد ، از ايشان سؤال مىكنيم : مقصود شما از « مقتول » چيست ؟ اگر مقصود همان قتل به معناى فعلى است ، چنانچه حالا بخواهيد بگوييد :\r\n« هذا مقتول زيد » اين مبتنى بر نزاع در اين است كه آيا مشتق در اعم هم حقيقت است يا نه ؟ ولى اگر مراد از « هذا مقتول زيد » اين باشد كه « هذا زهق روحه بيد زيد » ، اين معنايى است كه تا هزار سال هم به‌صورت حقيقت صدق مىكند . در مورد « مضروب » هم به دو صورت مىتوان تصور كرد : اگر « مضروب » را به‌معناى فعلى معنا كنيم ، همان گونه كه در ضارب ، عنوان\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 58 و 59\r\n","page_name":" 369 ","page_number":369},
  {"content":"\r\n\r\n« انقضى عنه الضرب » وجود دارد در « مضروب » نيز « انقضى عنه المضروبية » وجود دارد . ضاربيت و مضروبيت متقابل با هم مىباشند و اگر در يكى « انقضى . . . » صدق كرد در ديگرى هم صدق مىكند . ولى اگر « مضروب » را به معناى « من وقع عليه الضرب » به يك معناى مستمر معنا كنيم اين ديگر « انقضى . . . » ندارد . بنابراين در كلام صاحب فصول رحمه الله يك چنين خلطى صورت گرفته است . در نتيجه در اين مسئله حق با مرحوم آخوند است كه ما نمىتوانيم دايرهء مشتق را به اسم فاعل و صفت مشبهه و بعضى از مصادرى كه به معناى اسم فاعل مىباشند اختصاص دهيم بلكه مشتق داراى معناى وسيعى است ، البته در مورد خصوص اسم زمان نكته‌اى وجود دارد كه در مقدّمهء مستقلى پيرامون آن بحث خواهيم كرد .\r\n\r\nدخول عناوين ديگر در محلّ نزاع\r\nاز مشتقات ادبيه كه بگذريم عناوين ديگرى نيز در محل نزاع باب مشتق داخلند . يكى از اين عناوين ، عنوان نسبت - مثل قمّى - است . قمّى يك عنوان جارى بر ذات است . در « زيد قمّى » ، زيد با قمّى بودن اتحاد دارد . موارد نسبت ، خواه نسبت به شهر باشد - مانند قمى - يا نسبت به شغل باشد - مانند حمّامى - با وجود اين كه از نظر ادبى مشتق نيستند ولى ملاك بحث در اينجا جريان دارد . يكى ديگر از مواردى كه ملاك بحث در آن جريان دارد ، عناوين زوج ، زوجه ، حرّ و رقّ است كه اين‌ها نيز از نظر ادبى جنبهء اشتقاقى ندارند ، خصوصاً كلمهء حرّ و رقّ كه هيچ نوع اشتقاقى در آنها تصور نمىشود . اين گونه عناوين نيز در محلّ نزاع داخلند . فقهاء در مورد زوج و زوجه شاهدى نيز ذكر كرده‌اند . اين شاهد را ابتدا علّامه در قواعد مطرح كرده و سپس فرزند ايشان ، فخر المحقّقين در كتاب ايضاح مبناى مسئله را بيان كرده و مبنا را همين نزاع در باب مشتق قرار داده است . مسئله اين است كه اگر كسى داراى دو زوجهء كبيره باشد ، سپس دختربچهء\r\n\r\n","description":"","footnote":"","page_name":" 370 ","page_number":370},
  {"content":"\r\n\r\nشيرخوارى را - با وجود مصلحت و موافقت ولى - به نكاح خود درآورد ، پس از آن هر دو زوجهء كبيره ، اين دختربچه را در حدّ رضاع محرّم شير بدهند ولى شير دادن آنان به نحو تعاقب باشد ، يعنى يكى از آن دو ، اوّل به اندازهء رضاع محرّم شير بدهد و سپس او را در اختيار ديگرى قرار دهد و او نيز دختربچه را به اندازهء رضاع محرّم شير بدهد ، فخر المحقّقين مىگويد : در اينجا بدون اشكال ، زوجهء صغيره و زوجهء كبيرهء اولى ، به مجرّد رضاع كبيرهء اولى بر مرد حرام مىشوند ولى حرمت زوجهء كبيرهء ثانيه - كه پس از كبيره اولى ، بچه را شير داده - مبتنى بر نزاع در باب مشتق است . اگر مشتق را حقيقت در « ما انقضى عنه المبدأ » هم بدانيم ، زوجهء كبيرهء ثانيه هم حرام مىشود ولى اگر مشتق را حقيقت در خصوص متلبّس بالمبدا فى الحال بدانيم ، وجهى براى حرمت زوجهء كبيرهء دوّم باقى نمىماند . « 1 » در اينجا ما بايد در ارتباط با حرمت هريك از اين سه زوجه بحث كنيم تا برايمان روشن شود حرمت كدام‌يك از اينان مبتنى بر مسألهء مشتق است . امّا در ارتباط با كبيرهء اولى و صغيره ، ما فعلًا اين معنا را - با قطع‌نظر از دليل آنكه آيا اجماع است يا روايت يا مقتضاى قاعده است - مسلّم مىگيريم كه به مجرّد تحقّق رضاع از كبيرهء اولى نسبت به صغيره ، اين دو از زوجيّت خارج مىشوند و بر اين شوهر حرمت ابدى پيدا مىكنند ، به‌گونه‌اى كه اگر بعداً هم بخواهد با هريك از اين دو ازدواج كند نمىتواند . در اينجا حرمت ابديّه‌اى كه ملازم با انفساخ زوجيّت - هم نسبت به\r\n\r\n\r\n","description":"","footnote":"\r\n( 1 ) - مرحوم آخوند وقتى اين مسئله را نقل مىكند قيد « مع الدخول بالكبيرتين » را نيز اضافه مىكند ولى ديگران كه اين مسئله را نقل مىكنند مىگويند : « مع الدخول بإحدى الكبيرتين » و ما در بحث‌هاى خود خواهيم گفت كه هيچ‌يك از اين دو عبارت درست نيست بلكه ملاك مسئله « دخول به كبيرهء اولى » است و « دخول به كبيرهء ثانيه » هيچ دخالتى در حكم ندارد . البته اين « اولى و ثانيه » كه ذكر مىكنيم مراد اولين شيردهنده و دومين شيردهنده است . نه اين كه مراد از « اولى » ، اولين كبيره‌اى باشد كه به نكاح خود درآورده و مراد از « ثانيه » دومين كبيره‌اى باشد كه نكاح كرده است . رجوع شود به كفاية الاصول ، ج 1 ، ص 59 و 60 و نيز رجوع شود به إيضاح الفوائد في شرح القواعد ، ج 3 ، ص 51 و 52\r\n","page_name":" 371 ","page_number":371},
  {"content":"\r\n\r\nكبيره و هم نسبت به صغيره - است تحقّق پيدا كرده است . بنابراين صغيره در زمانى در اختيار زوجهء كبيرهء ثانيه قرار مىگيرد كه زوجيّت فعليه‌اش را از دست داده و بر اين شوهر حرمت ابدى پيدا كرده است آنچه از مسئله به ما ارتباط دارد همين‌جاست . فخر المحقّقين رحمه الله در كتاب ايضاح مىگويد : والد من - يعنى مرحوم علّامه - و ابن ادريس رحمه الله معتقدند زوجهء كبيرهء ثانيه نيز به‌واسطهء رضاع حرام مىشود ، زيرا اينان عقيده دارند كه مشتق ، حقيقت در اعم از متلبّس و منقضى است و چون ملاك بحث مشتق ، در مورد عنوان « زوجه » هم جريان دارد « زوجه » نيز حقيقت در اعم از متلبّس و منقضى است . بنابراين وقتى صغيره در اختيار كبيرهء ثانيه قرار مىگيرد و او را شير مىدهد بر كبيرهء ثانيه عنوان « أُمّ الزوجة الحقيقية » تطبيق مىكند و « أُمّ الزوجة » يكى از محرّمات ابديه است . در نتيجه كبيرهء ثانيه نيز حرام مىشود و زوجيّت او از بين مىرود . بنابراين مسألهء انفساخ زوجيّت زوجهء كبيرهء ثانيه مبتنى بر نزاع در باب مشتق است . اگر كسى مشتق را حقيقت در خصوص متلبّس بالمبدا في الحال بداند ، زوجهء كبيرهء ثانيه حرام نمىشود ، زيرا وقتى صغيره را شير مىدهد زوجيّت صغيره نسبت به اين مرد منفسخ شده و بر كبيرهء ثانيه عنوان « أُمّ الزوجة » صدق نمىكند . و اگر كسى قائل شود كه مشتق ، حقيقت در اعم است بايد كبيرهء ثانيه را هم حرام بداند ، زيرا در موقع شير دادن كبيرهء ثانيه عنوان « أُمّ الزّوجة » بر او صادق است . بنابراين آنچه مرحوم آخوند و ديگران مىخواهند از اين مسئله استفاده كنند همان جهتى است كه مربوط به كبيرهء ثانيه است . ما براى اين كه مسئله قدرى روشن شود لازم مىدانيم كه در مورد زوجهء كبيرهء اولى و زوجهء صغيره نيز بحثى داشته باشيم تا ببينيم علت حرمت آن دو چيست ؟ لذا براى روشن شدن اين مسئله ، مورد را در جايى فرض مىكنيم كه كبيرهء ثانيه وجود نداشته باشد ، يعنى اگر كسى يك زوجهء كبيره و يك زوجهء صغيره داشته باشد و زوجهء كبيره ، زوجهء صغيره را شير بدهد آيا هر دو براى او حرام مىشوند ؟\r\n\r\n","description":"","footnote":"","page_name":" 372 ","page_number":372},
  {"content":"\r\n\r\nظاهراً كسى در اينجا مخالفت نكرده و همه معتقدند هم كبيره حرام مىشود و هم صغيره ولى آيا علت آن چيست ؟ مرحوم فخر المحقّقين در ايضاح ، علت آن را اجماع قرار داده است و كارى به اين كه مخالف يا موافق قاعده است ندارد . ولى وقتى ما سراغ روايات مىرويم مىبينيم چند روايت صحيح معتبر در اين زمينه وارد شده كه مىگويند : « هم زوجهء كبيره و هم زوجهء صغيره بر اين مرد حرام مىشوند » . روشن است كه اگر روايت صحيحى بر يك مطلبى دلالت كرد ما به آن روايت اخذ مىكنيم ، هرچند مخالف اصول و قواعد باشد . اتفاقاً در اينجا چند روايت صحيح وجود دارد كه هم ازنظر سند و هم از نظر دلالت قابل اعتمادند و مناقشه‌اى در آنها صورت نگرفته است . « 1 » بحث در اين است كه اگر اجماع و روايات صحيح در كار نبودند آيا ما بر اساس قواعد عامه و عناوينى كه در قرآن كريم در مورد زنهاى محرّمه وارد شده چگونه حكم مىكرديم ؟\r\n\r\nبحث در ارتباط با حرمت صغيره\r\nدر ارتباط با صغيره مسئله روشن است يعنى وقتى اين كبيره ، صغيره را - به حدّ رضاع محرّم - ارضاع كرد ، بدون اشكال ، صغيره حرام مىشود زيرا اين شيرى كه صغيره از آن استفاده مىكند دو صورت دارد : صورت اوّل : اين است كه شير از خود اين شوهر باشد يعنى شوهر با اين كبيره وطى كرده و بچه‌اى از او به دنيا آمده ، حال اين زن از شير همان بچه ، زوجهء صغيره را هم ارضاع كرده است . در اين صورت علت حرمت صغيره اين است كه اين صغيره به عنوان « بنت » براى شوهر خود مىشود ، زيرا وقتى شير از مرد باشد و با اين شير ، رضاعْ\r\n\r\n\r\n","description":"","footnote":"\r\n( 1 ) - رجوع شود به : وسائل الشيعة ، ج 14 ، ص 302 و 305 ( باب 10 و 14 من أبواب ما يحرم بالرضاع ) .\r\n","page_name":" 373 ","page_number":373},
  {"content":"\r\n\r\nتحقّق پيدا كند ، اگر با اين شير يك دختر اجنبى را ارضاع مىكرد ، آن دختر به عنوان دختر رضاعى اين مرد به‌حساب آمده و نسبت به اين مرد حرمت پيدا مىكرد . حالا هم زوجهء صغيره عنوان « بنت » براى شوهر خود پيدا كرده و زوجيّت بين او و شوهرش منفسخ مىشود ، زيرا جمع بين بنتيت و زوجيّت امكان ندارد . صورت دوّم : اين است كه اين شير از اين شوهر نيست . مثلًا اين زن از شوهر قبلى بچّه‌دار شده و سپس از او طلاق گرفته و پس از تمام شدن عدّه با شوهر جديد ازدواج كرده است . حال اين مرد زوجهء صغيره‌اى گرفته و در اختيار اين زن قرار داده تا با شير شوهر قبلىاش او را شير دهد . اينجا هم زوجهء صغيره حرام مىشود ، البته نه به عنوان « بنت » زيرا اين شير مال شوهر قبلى بوده است بلكه در اين صورت ، زوجهء صغيره ، دختر زوجهء كبيره مىشود و چون عنوان « ربيبه » پيدا مىكند براى اين شوهر حرام مىشود . ولى در اين دو صورت ، شرط حرمت صغيره اين است كه زوجهء كبيرهء شيردهنده - يعنى زوجهء اولى - مدخول بها باشد ، اين صغيره چه بخواهد عنوان « بنت » داشته باشد و چه عنوان « ربيبه » ، بايد زوجهء كبيرهء اولى مدخول بها باشد ، زيرا اگر دخول در كار نباشد ، شير آن زن از اين مرد نخواهد بود و اگر بخواهد شير از اين مرد باشد حتماً بايد دخولى صورت گرفته و حملى و وضع حملى در كار باشد تا به دنبال آن شير پيدا شود . بنابراين اگر اين صغيره بخواهد عنوان « بنت » براى زوج داشته باشد بايد مرد به كبيرهء اولى دخول كرده باشد . همچنين اگر صغيره بخواهد با شير خوردن از كبيرهء اولى به عنوان « ربيبه » براى مرد حرام شود ، بايد اين مرد به كبيرهء اولى دخول كرده باشد زيرا « ربيبه » در صورتى براى مرد حرام است كه آن مرد به مادرش دخول كرده باشد . قرآن كريم در اين زمينه مىفرمايد : ( و ربائبكم اللاتى في حجوركم من نساءكم اللاتى دخلتم بهنّ ) « 1 » بنابراين هر « ربيبه » اى حرام نيست بلكه حرمت در مورد « ربيبه » اى است كه\r\n\r\n\r\n","description":"","footnote":"\r\n( 1 ) - النساء : 23\r\n","page_name":" 374 ","page_number":374},
  {"content":"\r\n\r\nمادرش مدخول بها باشد . به خلاف مسألهء « أُمّ الزوجة » كه در حرمت آن هيچ‌چيزى نقش ندارد . اگر كسى زنى را براى خود عقد كرد ، به مجرد عقد ، مادر آن زن براى اين مرد حرام مىشود و دخول نقشى ندارد . ولى در مسألهء حرمت « ربيبه » دخول به أُمّ به مقتضاى آيهء شريفه ( و ربائبكم اللاتى فى حجوركم من نساءكم اللاتى دخلتم بهنّ ) « 1 » مدخليت دارد . نتيجه اين كه بايد كبيرهء اولى ، مدخول بها باشد چه بخواهد اين صغيره بنا بر عنوان « ربيبه » بر اين مرد حرام شود و چه بخواهد بنا بر عنوان « بنت » حرمت پيدا كند . نكته‌اى در ارتباط با ربيبه : در مسئله « ربيبه » بايد به اين نكته توجه داشت كه « ربيبه » به معناى « بنت الزوجة » است و در اين « زوجه » فعليت شرط نيست . مثلًا اگر كسى با زنى ازدواج كرد و بعد از دخول ، او را طلاق داد و اين زن ، شوهر ديگرى اختيار كرد و از آن شوهر دخترى پيدا كرد ، اين دختر به عنوان « ربيبه » براى شوهر اوّل است و شوهر اوّل نمىتواند با او ازدواج كند اين زن وقتى بعد از ازدواج با اين مرد ، شوهر ديگرى كرد و از او دخترى پيدا كرد ، اين دختر به اعتبار اين كه دختر كسى است كه زمانى زوجهء اين مرد بوده و اين مرد به او دخول كرده ، عنوان ربيبه براى اين مرد را پيدا مىكند و بر اين مرد حرام مىشود . « ربيبه » از اين جهت مانند « أُمّ الزوجة » است ، زوجه وقتى زوجيّتش از بين برود ، حرمت بنت او ابدى است همان‌طور كه حرمت أُمّ او ابدى است . لذا در مسألهء « ربيبه » نبايد مسئله مشتق را مطرح كرد ، زيرا اگرچه آن زن ، ديگر زوجهء مرد اوّل به‌حساب نمىآيد ولى در حرمت « ربيبه » زوجيّت فعليّه لازم نيست ، بلكه همين‌كه در زمانى از زمان‌ها زوجيّت بين زن با مرد اوّل تحقّق داشته باشد در حرمت « ربيبه » كفايت مىكند ، خواه اين زمان ، قبل از زوجيّت با مرد باشد يا بعد از آن ، همان‌طور كه دختر شوهر قبلى براى اين مرد عنوان « ربيبه » را دارد و در صورتى كه اين مرد به مادرش دخول كند ، نكاح با اين دختر برايش حرام است ، دختر شوهر بعدى\r\n\r\n\r\n","description":"","footnote":"\r\n( 1 ) - النساء : 23\r\n","page_name":" 375 ","page_number":375},
  {"content":"\r\n\r\nهم همين حكم را دارد . هيچ فرقى ميان اين دو نيست . ملاك در « ربيبه » اين است كه مادرش در زمانى از زمانها زوجهء اين مرد باشد و اين مرد به او دخول كرده باشد . لذا مسألهء « ربيبه » از نظر اعتبار هم مسألهء بعيدى نيست . ملاك ، زوجيّت مادر و مدخول بها بودن اوست . در نتيجه اگر زوجهء كبيره ، زوجهء صغيره را شير داد ، زوجهء صغيره بدون اشكال حرام مىشود ولى بحث در اين است كه آيا حرمت كبيرهء اولى را مىتوان - مانند كبيرهء ثانيه - روى مسألهء مشتق پياده كرد ؟ يا اين كه حرمت كبيرهء اولى ربطى به مسألهء مشتق ندارد ؟ صاحب جواهر رحمه الله و بعضى از بزرگان ديگر خواسته‌اند بين كبيرهء اولى و كبيرهء ثانيه - ازنظر ارتباط با مسألهء مشتق - فرق قائل شوند و بگويند : حرمت كبيرهء ثانيه ، مبتنى بر نزاع در باب مشتق است لذا حرمتش محلّ خلاف است ، زيرا در باب مشتق ، اختلاف وجود دارد ، ولى حرمت كبيرهء اولى ربطى به باب مشتق ندارد به‌همين‌جهت حرمت آن گويا مورد اتّفاق است و كسى در آن اختلاف نكرده است . يك راه را بعض الأعاظم ذكر كرده و راهى شبيه به آن را صاحب جواهر رحمه الله مطرح كرده است . اگر اين دو يا يكى از اين دو حرفشان تمام باشد ما مىگوييم : مسألهء حرمت كبيرهء اولى بنا بر قاعده درست است و نيازى به اجماع و روايت صحيحه نداريم . كبيرهء اولى غير از كبيرهء ثانيه است . حرمت كبيرهء ثانيه مبتنى بر بحث مشتق است ولى حرمت كبيرهء اولى طبق قاعده است . امّا اگر توانستيم در اين دو راه مناقشه وارد كنيم ، راه مسئله منحصر به اجماع و نص مىشود . در مسأله‌اى هم كه نص صحيح داشته باشيم ، اجماعْ اصالت ندارد و راه اثبات حرمت كبيرهء اولى منحصر به نص مىشود .\r\n\r\nبحث در ارتباط با حرمت كبيرهء اولى\r\nدر بحث پيرامون حرمت صغيره گفتيم : بين « بنت الزوجة » و « أُمّ الزوجة » از يك جهت اشتراك وجود دارد و آن اين است كه زوجه - هرچند از زوجيّت خارج شود -\r\n\r\n","description":"","footnote":"","page_name":" 376 ","page_number":376},
  {"content":"\r\n\r\nحرمت بنت و أُمّ او ابدى است . اگر كسى زوجهء خود را طلاق داد ، نكاح أُمّ الزوجة براى او حلال نمىشود . أُمّ الزوجة غير از أُخت الزوجة است . در أُخت الزوجة آنچه حرام است خود أُخت الزوجة نيست بلكه ( أن تجمعوا بين الاختين ) « 1 » حرام است . هروقت عنوان جمع تحقّق پيدا نكند مانعى ندارد ، لذا شخص مىتواند همسرش را طلاق دهد و با خواهر آن زن ازدواج كند ولى در أُمّ الزوجة ، مسئله به اين صورت نيست ، بلكه به مجرّد تحقّق زوجيّت ، حرمت ابدى أُم الزوجة نيز تحقّق پيدا مىكند . امّا بين « بنت الزوجة » و « أُم الزوجة » يك فرق دقيق هم وجود دارد و آن اين است كه « بنت الزوجة » - خواه بنت ، قبل از زوجيّت و دخول به زوجه تحقّق پيدا كرده باشد يا بعد از زوجيّت و دخول به او - بر اين مرد حرام است و به‌عبارت علمى : در « بنت الزوجة » لازم نيست « بنت بودن » همراه با « زوجيّت » باشد . خير ، « بنت من تكون زوجةً » ، بعد از آنكه زوجيّت تحقّق پيدا كرد حرام مىشود ، « بنت من كانت زوجةً » هم حرام است و در حال « بنت بودن » لازم نيست « زوجيّت » تحقّق داشته باشد . ولى در « أُمّ الزوجة » مسئله اين‌طور نيست . « أُمّ الزوجة » بايد « أُمّ بودنش » با زوجيّت همراه باشد يعنى در حال زوجيّت ، أُمّ بودن تحقّق داشته باشد . امّا در أُمّ الزوجة ممكن است بتوانيم اين فرض را بكنيم - اگرچه ازنظر فقهى اين‌طور نيست - كه اگر زوجهء انسان ، مادرى رضاعى پيدا كرد ، اين امّ برايش محرّم نيست ، به‌خلاف بنت الزوجة . امّا ملاك در ام الزوجة ، « أُمّ من كانت زوجة » نيست ، خير آنجا اضافهء فعليه مىخواهد يعنى بايد در حال زوجيّت ، امّيّت تحقّق داشته باشد . البته اگر همين معنا تحقّق پيدا كرد ديگر براى هميشه حرمت دارد هرچند زوجيّت از بين برود . بنابراين مسئله در باب صغيره روشن است ولى حرمت كبيرهء اولى - با قطع‌نظر از اجماع و روايات - روى چه ملاكى است ؟ يعنى اگر اجماعى كه فخر المحقّقين ادعا كرده وجود نداشت و روايات صحيحهء معتبره هم وجود نداشت ما روى چه ملاكى حكم به\r\n\r\n\r\n","description":"","footnote":"\r\n( 1 ) - النساء : 23\r\n","page_name":" 377 ","page_number":377},
  {"content":"\r\n\r\nحرمت كبيرهء اولى مىكرديم ؟ بعضى از بزرگان گفته‌اند : حرمت كبيرهء اولى طبق قاعده است و ما لازم نيست به اجماع و روايات تمسك كنيم . و آن قاعده اين است كه أُمّ الزوجة حرام است و به مشتق هم كارى نداريم ، امّ الزوجة الفعلية بدون اشكال حرام است كارى نداريم كه آيا ام‌ّالزوجه‌اى كه زوجيّت او منقضى شده - مثل كبيرهء ثانيه - حرام است يا نه ؟ ولى آيا چگونه بر كبيرهء اولى عنوان امّ الزوجة صدق مىكند ؟ در اين زمينه دو تقريب وجود دارد ، يكى از بعض الأعاظم رحمه الله و ديگرى از صاحب جواهر رحمه الله .\r\n\r\nنظريه بعض الأعاظم\r\nبعض الأعاظم رحمه الله گويا يك مسألهء عقلى در اينجا مطرح كرده است ايشان مىفرمايد : انتفاء زوجيّت در مورد زوجهء كبيرهء اولى به جهت اين است كه كبيرهء اولى نسبت به صغيره ، عنوان « أُمّ » و صغيره عنوان « بنت » را پيدا مىكند و « امّيّت » و « بنتيّت » - مانند ابوّت و بنوّت - از متضايفان مىباشند و متضايفان بايد در رتبهء واحدى باشند كه اين مسئله در مورد « امّيّت » و « بنتيّت » وجود دارد . در نتيجه « امّيّت » و « بنتيّت » در رتبهء سبب و « انتفاء زوجيّت » در رتبهء مسبّب قرار مىگيرند . بعض الأعاظم رحمه الله براى اثبات مدّعاى خود دو مطلب عقلى زير را نيز به مطلب فوق ضميمه كرده است : مطلب اوّل : اين است كه رتبهء مسبّب ، متأخّر از سبب است و اين دو نمىتوانند در رتبهء واحدى قرار گيرند ، بنابراين انتفاء زوجيّت كه به عنوان مسبّب مطرح است رتبه‌اش از « امّيّت » و « بنتيّت » - كه به عنوان سبب مىباشند - متأخّر است . در نتيجه مسبّب در رتبهء سبب نيست . مطلب دوّم : حال كه مسبّب در رتبه سبب تحقّق ندارد ، پس چه چيزى در رتبهء سبب تحقّق دارد ؟ ايشان مىفرمايد : در اينجا ناچاريم بگوييم نقيض مسبّب تحقّق دارد زيرا ارتفاع\r\n\r\n","description":"","footnote":"","page_name":" 378 ","page_number":378},
  {"content":"\r\n\r\nنقيضين محال است و اگر خود مسبّب در رتبهء سبب نيست ، ناگزير بايد نقيض مسبّب در رتبهء سبب باشد و الّا ارتفاع نقيضين لازم مىآيد . بنابراين اگر انتفاء زوجيّت - به عنوان مسبّب - در رتبهء سبب - كه عبارت از امّيّت و بنتيّت است - وجود ندارد پس بايد نقيض انتفاء زوجيّت - كه عبارت از خود زوجيّت است - در رتبهء سبب وجود داشته باشد . در نتيجه ، در رتبهء سبب ، زوجيّت وجود دارد زيرا زوجيّت ، نقيض انتفاء زوجيّت است . بنابراين در رتبهء سبب ، عنوان امّ الزوجهء حقيقى تحقّق دارد بدون اين كه مسئله مبتنى بر نزاع در باب مشتق باشد . أُمّ الزوجة ، أُمّ من كانت زوجة نيست بلكه در همان جايى كه امّيّت هست زوجيّت هم هست . و أُمّ الزوجة يكى از محرّمات ابدى است . « 1 » بررسى كلام بعض الأعاظم رحمه الله : اگر بخواهيم كلام بعض الأعاظم رحمه الله را با ديد عقلى و خارج از دايرهء فهم عرفى بررسى كنيم ، حرف صحيحى است ولى آنچه ايشان مىفرمايد كه رتبهء مسبّب متأخّر از رتبهء سبب است ، مسأله‌اى عقلى و خارج از دايرهء فهم عرفى است . عناوينى كه به عنوان محرمات ابديه در قرآن و روايات مطرح شده ، عناوينى است كه - مانند ساير عناوين اخذشده در موضوعات احكام - بايد از عرف گرفته شوند . وقتى به عرف مراجعه كنيم ، آيا عرف در اينجا مىگويد : « أُمّ الزوجة تحقّق دارد » ؟ يعنى آيا عرف ، امّيّت و زوجيّت را با هم مجتمع مىبينيد ؟ ما وقتى به عرف مراجعه كنيم مىبينيم عرف اين حرف را تخطئه مىكند . بلى اگر مسئله عقلى بود و ما مىخواستيم با ملاكات عقلى و براهين عقلى مسئله را بررسى كنيم ، حرف بعض الأعاظم رحمه الله حرف خوبى بود ولى مسئله عرفى است نه عقلى و عرف در اينجا كبيرهء اولى را « أُمّ الزوجة الفعلية » به حساب نمىآورد بلكه « أُمّ من كانت زوجة » به‌حساب مىآورد ، « أُمّ الزّوجة الفعليّة » را بايد با اين دقّت‌هاى\r\n\r\n\r\n","description":"","footnote":"\r\n( 1 ) - بدائع الأفكار للمحقّق العراقي ، ج 1 ، ص 161 ) و نهاية الأفكار ، ج 1 ، ص 131 .\r\n","page_name":" 379 ","page_number":379},
  {"content":"\r\n\r\nعقلى به دست آوريم . اين مسئله ، مانند مسألهء خون است ، لباس سفيدى كه خون به آن اصابت كرده و چند بار شسته شده ولى باز هم انسان مشاهده مىكند كه رنگ ضعيفى از خون باقى مانده است در اينجا اگر به عقل مراجعه كنيم ، عقل مىگويد : اين رنگ ضعيف ، اجزاء ريز همان خون است و نمىشود خون از بين رفته باشد و رنگ ضعيف باقى باشد ولى وقتى به عرف مراجعه مىكنيم ، عرف اين مسئله را نمىپذيرد . عرف مىگويد : « خون وجود ندارد » و وقتى خون وجود نداشت عنوان « الدم نجس » اين لباس را نمىگيرد .\r\n\r\nنظريهء صاحب جواهر رحمه الله\r\nصاحب جواهر رحمه الله مىفرمايد : ما نمىگوييم : « امّيّت » و « بنتيّت » سببيّت براى انتفاء زوجيّت دارد ، تا رتبهء انتفاء زوجيّت ، متأخّر از رتبهء « امّيّت » و « بنتيّت » باشد ، بلكه ما مىگوييم : « امّيّت » و « بنتيّت » و « انتفاء زوجيّت » به عنوان معلول رضاع مىباشند ، ولى اين سه در عرض يكديگرند . ايشان مىفرمايد : اگر بخواهيم با نظر دقيق حساب كنيم عنوان « أُمّ الزوجة » تحقّق پيدا نمىكند ، زيرا « امّيّت » در عرض « انتفاء زوجيّت » است و اين دو ، معلول براى يك علت مىباشند كه آن علّت ، عبارت از رضاع محرِّم است . ولى آيا از نظر زمان بين « امّيّت » و « بنتيّت » و بين زوجيّت فاصله‌اى وجود دارد يا اتصال در كار است ؟ اصل زوجيّت تا كجا امتداد دارد ؟ اين‌طور نيست كه بين زوجيّت و امّيّت و بنتيّت فاصله زمانى تحقّق داشته باشد . بلى در مورد كبيرهء ثانيه فاصلهء زمانى وجود دارد ، زيرا وقتى صغيره در اختيار كبيرهء ثانيه قرار مىگيرد ، صغيره ، ديگر عنوان زوجيّت ندارد و كبيرهء ثانيه مادر كسى به‌حساب مىآيد كه قبلًا زوجهء اين مرد بوده است و چند روزى - مدتى كه شير خورده - در اينجا فاصله شده است . يعنى بين انتفاء زوجيّت و بين تحقّق رضاع محرِّم چند روزى فاصله شده است لذا در مورد كبيرهء ثانيه بايد بگوييم : « أُمّ من كانت زوجة » . ولى در مورد كبيرهء اولى ، بين زوجيّت و امّيّت و بنتيّتى كه معلول رضاع محرّم\r\n\r\n","description":"","footnote":"","page_name":" 380 ","page_number":380},
  {"content":"\r\n\r\nاست فاصلهء زمانى در كار نيست . تا لحظه‌اى كه رضاع محرِّم از مرضعهء اولى تحقّق پيدا كرد ، زوجيّت برقرار بوده ، بعد از آن‌هم زوجيّت از بين رفته ، و هم امّيّت و بنتيّت - در رديف انتفاء زوجيّت - تحقّق پيدا كرده است . بنابراين با توجه به عدم فاصله بين زوجيّت و بين امّيّت و بنتيّت مىتوانيم بگوييم : « هذه أُمّ الزوجة حقيقة » و ديگر اين مسئله را مبتنى بر نزاع در باب مشتق نكنيم . « 1 » بررسى كلام صاحب جواهر رحمه الله : بر كلام صاحب جواهر رحمه الله علاوه بر اشكالى كه بر كلام بعض الأعاظم رحمه الله وارد كرديم اشكال زير نيز وارد است : اگر خواستيم مسئله را با ديد عقل ملاحظه كنيم - كه نبايد ملاحظه كنيم - عدم فاصله زمانى را مىپذيريم ولى آيا عدم فاصله زمانى اقتضاء مىكند كبيرهء اولى « أُمّ الزوجة الحقيقيّة » باشد يا « أُمّ من كانت زوجة » ؟ نبودن فاصلهء زمانى ، اقتضاى تقارن نمىكند . خود شما در باب علّت و معلول كه مسألهء تقدّم و تأخّر رتبى را قائليد مىگوييد :\r\nاز نظر زمان ، هيچ فاصله‌اى بين علت و معلول وجود ندارد ولى از نظر رتبه ، تقدّم و تأخّر وجود دارد . شما كه مىخواهيد مسئله را از ديد عقل ملاحظه كنيد نمىتوانيد بگوييد : به مجرّدى كه فاصله زمانى در كار نيست « أُمّ الزوجة » حقيقتاً صدق مىكند .\r\nخير ، زوجيّت تا آنِ امّيّت تحقّق داشت ، آنِ امّيّت ، زوجيّت نيست پس چگونه بر اين زن حقيقتاً « أُمّ الزوجة » صدق مىكند ؟ نتيجهء بحث : اگر بخواهيم با توجه به قاعده - و با قطع‌نظر از اجماع و روايات - مسئله را حل كنيم مىگوييم : حرمت كبيرهء اولى نيز - مانند حرمت كبيرهء ثانيه - مبتنى بر نزاع در باب مشتق است . ولى فرق در اين جهت است كه اگرچه مسألهء مشتق محلّ خلاف و نزاع واقع شده ولى نسبت به كبيرهء اولى كسى نزاع نكرده است و اين عدم نزاع\r\n\r\n\r\n","description":"","footnote":"\r\n( 1 ) - جواهر الكلام ، ج 29 ، ص 329 و 330\r\n","page_name":" 381 ","page_number":381},
  {"content":"\r\n\r\nبر خلاف قاعده است و اين يا به خاطر اجماع است و يا به خاطر وجود روايات صحيحه . « 1 » ولى در مورد كبيرهء ثانيه نه اجماعى وجود دارد و نه روايتى كه بشود به آن اعتماد كرد بلكه تنها يك روايت ضعيف بر خلاف آن دلالت مىكند و آن روايت على بن مهزيار است كه بعضى از روات آن توثيق نشده‌اند . « 2 » در آن روايت مىگويد : « مرضعهء ثانيه حرام نمىشود » . ولى آن روايت به خاطر ضعفش طرح شده و روايت صحيحى هم كه حكم مسئله را بيان كرده باشد نداريم ، اجماعى هم در كار نيست ، لذا حرمت كبيرهء ثانيه مبتنى بر قاعده و بر نزاع در باب مشتق است . اگر كسى مشتق را حقيقت در اعم از منقضى و متلبس بداند بايد كبيرهء ثانيه را هم حرام بداند ولى اگر كسى مشتق را حقيقت\r\n\r\n\r\n","description":"","footnote":"\r\n( 1 ) - از جملهء اين روايات ، روايت صحيحه محمد بن مسلم از امام باقر عليه السلام و صحيحهء حلبى از امام صادق عليه السلام است كه امام عليه السلام فرموده است : « لو أنّ رجلًا تزوّج جارية رضيعة ، فأرضعتها امرأته فسد النكاح » . رجوع شود به : وسائل الشيعة ، ج 14 ، ص 302 ( باب 10 من أبواب ما يحرم بالرضاع ، ح 1 ) .\r\n( 2 ) - وسائل الشيعة ، ج 14 ، ص 305 ( باب 14 من أبواب ما يحرم بالرضاع ، ح 1 ) . محمد بن يعقوب عن على بن محمد عن صالح بن أبي حمّاد عن على بن مهزيار عن أبي جعفر عليه السلام قال : قيل له : إنّ رجلًا تزوّج بجارية صغيرة فأرضعتها امرأته ثم أرضعتها امرأة له اخرى فقال ابن شبرمة : حرمت عليه الجارية و امرأتاه . فقال أبو جعفر عليه السلام : أخطأ ابن شبرمة ، تحرم عليه الجارية و امرأته التي أرضعتها أوّلًا فأمّا الأخيرة فلم تحرم عليه كانت أرضعت ابنته . حضرت امام خمينى رحمه الله فرموده است : « و النصّ الوارد فيها من طريق على بن مهزيار الذي صرّح بحرمة المرضعة الاولى دون الثانية غير خال عن الإرسال و ضعف السند بصالح بن أبي حمّاد فراجع و لذا ابتناها به مسأله المشتق » . تهذيب الاصول ، ج 1 ، ص 103 و در پاورقى « مناهج الوصول إلى علم الأصول » در مورد ارسال و ضعف سند آورده شده است : « أمّا الإرسال في الرواية فلأنّ علي بن مهزيار رواها عن أبي جعفر عليه السلام و المراد به - حيث يطلق - الباقر عليه السلام و ابن مهزيار لم يدركه و إنّما أدرك الجواد عليه السلام . و أمّا ضعفها فبوقوع صالح بن أبي حمّاد في طريقها . . . و صالح بن أبي حمّاد أبو الخير الرازي كان أمره ملبَّساً ( ملتبساً ) يعرف و ينكر ( كما في رجال النجاشي ) مناهج الوصول إلى علم الاصول : ج 1 ، ص 195\r\n","page_name":" 382 ","page_number":382},
  {"content":"\r\n\r\nدر خصوص متلبّس فى الحال بداند ديگر وجهى براى حرمت كبيرهء ثانيه وجود ندارد . بنابراين ، هر دو زوجهء كبيره ، حكمشان - علىالقاعده - مبتنى بر نزاع در باب مشتق است ولى كبيرهء اولى به خاطر اجماع يا روايات صحيحه حكمش روشن است امّا كبيرهء ثانيه حكمش مبتنى بر نزاع در باب مشتق است همان‌طور كه فخر المحققين رحمه الله در كتاب ايضاح فرموده و شهيد ثانى در مسالك « 1 » نيز از ايشان تبعيت كرده و حرمت كبيرهء ثانيه را از نتايج بحث مشتق شمرده است .\r\n\r\nمقدّمهء سوم : اشكال در مورد اسم زمان\r\nيادآورى : صاحب فصول رحمه الله مىفرمود : محلّ نزاع در باب مشتق اختصاص به اسم فاعل و صفت مشبهه و چيزهايى كه به معناى اسم فاعل است دارد . در مقابل ايشان مرحوم آخوند و ديگران عقيده داشتند : محلّ نزاع ، جميع مشتقاتى است كه جارى بر ذات شده و با ذات ، اتّحاد پيدا مىكند ، خواه اسم فاعل باشد يا اسم مفعول يا صفت مشبهه يا اسم زمان و مكان يا اسم آلت . در اين ميان در ارتباط با خصوص « اسم زمان » نزاع شده است . در ارتباط با اسم زمان ، اشكال منحصرى وجود دارد كه در بقيّهء مشتقات مطرح نيست و آن اشكال اين است كه در ساير مشتقات ، محلّ بحث در جايى است كه ذاتى وجود داشته باشد و اين ذات در زمان گذشته متلبّس به مبدأ شده باشد ، سپس تلبس به مبدأ منقضى شده و خود ذات باقى مانده و دوام داشته باشد . مثلًا در اسم فاعلِ « ضاربٌ » ، زيد وجود داشته و در روز گذشته متلبّس به ضرب بوده و مبدأ ضرب از او تحقّق پيدا كرده است . امروز كه اين تلبس منقضى شده و ديگر ضربى تحقق ندارد ، نزاع در اين است كه زيدى كه\r\n\r\n\r\n","description":"","footnote":"\r\n( 1 ) - مسالك الأفهام ، ج 7 ، ص 269\r\n","page_name":" 383 ","page_number":383},
  {"content":"\r\n\r\nامروز خودش باقى است ولى تلبس به مبدأ منقضى شده است آيا به عنوان اين كه ديروز تلبس به ضرب داشته مىتوانيم امروز حقيقتاً به او عنوان « ضارب » را اطلاق كنيم يا اين كه اطلاق « ضارب » بر زيد در امروز يك اطلاق مجازى است ؟ بنابراين زيد در دو حالتِ تلبس به مبدأ و انقضاء ، وجود دارد و اختلاف در ناحيهء تلبس و انقضاء است . در اسم فاعل ، اسم مفعول و حتى اسم مكان نيز اين مسئله وجود دارد ، زيرا مكان هم قابل دوام است . اگر جايى عنوان مسجد پيدا كرد و به اعتبار اسم مكانى عنوان « مسجد » به آن اطلاق شد ، اين مكان باقى است و نزاع در اين است كه اگر اين مسجد خراب شد و عنوان مسجديت فعليه‌اش را از دست داد آيا به اعتبار اين كه قبلًا متلبّس به عنوان مسجديت بوده حقيقتاً مىتوان به آن مسجد اطلاق كرد يا نه ؟ مكان همان و زمين همان زمين است . ذات - كه عبارت از مكان است - در هر دو حالتِ تلبس و انقضاء محفوظ است . ولى در اسم زمان وقتى عملى در يك زمان تحقق پيدا مىكند ، نزاع در باب مشتق را چگونه تصوير كنيم ؟ مثلًا قتل امام حسين عليه السلام در عاشوراى سال شصت و يك هجرى تحقق پيدا كرده است . الآن اگر بخواهيم كلمهء « مقتل الحسين » را بر عاشوراى سال شصت و يك اطلاق كنيم و بگوييم : « عاشوراى سال شصت و يك ، مقتل امام حسين عليه السلام است » اين داخل در محلّ نزاع در باب مشتق نيست ، ولى اگر خواستيم عاشورا را بر سال شصت و دو اطلاق كنيم اينجا ديگر ذات كه عبارت از زمان - يعنى عاشوراى سال شصت و يك - است ، بقاء ندارد زيرا از خصوصيات وجودى زمان اين است كه تصرّم پيدا مىكند . ذات زمان ، تصرّم پيدا مىكند يعنى جزئى از آن ايجاد شده و از بين مىرود سپس جزء ديگر به وجود آمده و از بين مىرود و هكذا . اگر ما بخواهيم بگوييم : « عاشوراى سال شصت و دو ، مقتل امام حسين عليه السلام است » مثل اين است كه ديروز زيد اتصاف به ضرب داشته و امروز بخواهيم عنوان ضارب را بر عَمرو اطلاق كنيم . آيا چنين چيزى داخل در محل نزاع مشتق است ؟ همان‌طور كه زيد و عَمرو دو وجودند و تلبس يكى از آن دو به مبدأ موجب صحت و حقيقى بودن اطلاق بر ديگرى\r\n\r\n","description":"","footnote":"","page_name":" 384 ","page_number":384},
  {"content":"\r\n\r\nنمىشود ، در اسم زمان هم همين‌طور است و در حقيقت ما در اسم زمان ، ذاتى كه داراى دو حالت تلبس و انقضاء باشد نداريم زيرا ذات متلبّس به مبدأ ، وجود پيدا كرده و از بين رفته است و ذات غير متلبّس هم مغاير با آن ذات است . عاشوراى سال شصت و دو غير از عاشوراى سال شصت و يك است اين‌ها دو وجود از زمانند ، دو ذات و دو عنوان مىباشند . اگر فعل - مثل قتل امام حسين عليه السلام - در يكى از اين دو زمان واقع شد ديگر معنا ندارد كه بگوييم : « اطلاق مقتل امام حسين عليه السلام بر عاشوراى سال شصت و دو بر نحو حقيقت است يا مجاز ؟ » اين از محلّ نزاع در باب مشتق خارج است . در ارتباط با اسم زمان ، يك چنين اشكال مهمى وارد شده است و شايد ما به جايى برسيم كه نتوانيم از اين اشكال جواب دهيم و سرانجام ملتزم شويم كه اسم زمان از نزاع در باب مشتق خارج است . البته خروج اسم زمان از محلّ نزاع مشكلى ايجاد نمىكند . براى حلّ اين اشكال جوابهايى ذكر شده كه در ذيل به بررسى آنها مىپردازيم :\r\n\r\nراه حلّ اوّل : راه حلّ مرحوم آخوند\r\nمرحوم آخوند مىفرمايد : اگر يك مفهوم كلّى منحصر به يك فرد بود مانعى ندارد كه ما لفظ را در برابر همان مفهوم كلّى وضع كنيم مثلًا در اينجا بگوييم : اسم زمان - مثل هيئت مقتل - وضع شده براى اعم از متلبّس و منقضى ، ولى اين مفهوم كلىّ ، در خارج فقط يك فرد دارد و آن متلبّس است و منقضى براى آن تصوّر نمىشود . و اين كه مفهومى در خارج ، انحصار به يك مصداق دارد ، مانع از اين نمىشود كه لفظ را در برابر همان معناى كلّى و قدر جامع وضع كنند . در اسم مكان ، لفظ را براى معناى جامع وضع كردند و هر دو فرد در آن تصوّر مىشود ، يك مصداقش متلبّس به مبدأ و مصداق ديگرش منقضى عنه المبدأ است امّا در اسم زمان ، لفظ براى همان قدر جامع وضع شده است ولى منقضى عنه المبدأ در آن تصور نمىشود . مرحوم آخوند براى اثبات مدّعاى خود دو مؤيّد ذكر مىكند : مؤيّد اوّل : ما ترديدى نداريم كه طبق ادلّهء توحيد ، ذات خداوند داراى وحدت است\r\n\r\n","description":"","footnote":"","page_name":" 385 ","page_number":385},
  {"content":"\r\n\r\nو هيچ تعدّدى در مورد آن مطرح نيست ولى در عين حال در مورد موضوع له كلمهء « اللَّه » اختلاف شده است . بعضى مىگويند : موضوع له آن ، همان شخص خداوند است ، يعنى در حقيقت ، « اللَّه » علم براى ذات مقدّس پروردگار است . و بعضى معتقدند :\r\nموضوع له كلمهء « اللَّه » معناى كلّى « الذات المستجمع لجميع الصفات الكمالية » است . اينان از طرفى مىگويند : موضوع له يك معناى كلّى است و از طرفى براساس ادلّهء توحيد ، آن كلّى را منحصر در يك فرد مىدانند . معلوم مىشود منافاتى ندارد كه ادلّهء توحيد ما را هدايت كند به توحيد ذات ، ولى با وجود اين ، موضوع له كلمهء « اللَّه » يك معناى كلّى باشد . بنابراين مرحوم آخوند مىخواهد بفرمايد : همين اختلافى كه در مورد موضوع له كلمهء « اللَّه » مطرح شده مؤيّد اين مطلب است كه مانعى ندارد لفظى براى يك مفهوم كلّى وضع شده باشد و آن كلّى منحصر به فرد باشد . مؤيّد دوّم : مرحوم آخوند مىفرمايد : اختلافى نيست كه كلمهء « الواجب » براى يك مفهوم كلّى وضع شده است درحالىكه بدون اشكال - به مقتضاى ادلّهء توحيد - مصداق « الواجب » منحصر به ذات مقدس پروردگار است و عنوان « الواجب » از عنوان « اللَّه » هم بهتر مىتواند حرف ما را تأييد كند زيرا عنوان « اللَّه » محلّ خلاف و نزاع بود و بعضى احتمال داده‌اند علم ذات و علم شخص باشد ولى در مورد كلمهء « الواجب » كسى اين احتمال را نداده است بلكه همه اتفاق دارند كه « الواجب » براى معناى عامّى وضع شده است ، ولى - به مقتضاى ادلّهء توحيد - مصداق « الواجب » واحد است و آن اختصاص به ذات مقدّس پروردگار دارد . « 1 » بررسى كلام مرحوم آخوند : مرحوم آخوند ، در حقيقت سه مطلب را مطرح كرد كه هر سه مطلب مورد\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 60 و 61\r\n","page_name":" 386 ","page_number":386},
  {"content":"\r\n\r\nاشكال است : اشكال اصل مطلب مرحوم آخوند : ايشان فرمود : « چه مانعى دارد كه يك مفهوم عامى ، داراى مصداقى منحصر به فرد باشد ولى در عين حال ، لفظ براى همان مفهوم عام وضع شود ؟ » ما در جواب مىگوييم : اشكالش اين است كه چنين چيزى با غرض و هدف وضع نمىسازد . وضع ، يك كار بيهوده و لغو نيست ، وضع ، تشريفاتى نيست كه از ناحيه واضع صورت مىگيرد بلكه وضع براى تسهيل در مقام تفهيم و تفهّم است . قبل از وضع ، بايد مقاصد با اشاره تفهيم و تفهّم مىشد و اين امر مشكلات زيادى به وجود آورده بود ، براى از بين بردن اين مشكلات ، مسألهء وضع مطرح گرديد . بايد خداوند مولودى به شخص عنايت كند تا نام‌گذارى براى او تحقق پيدا كند ولى اگر كسى مولودى ندارد و احتمال اين كه مولودى داشته باشد در بين نيست ، چه معنا دارد كه نام‌گذارى براى فرزند تخيّلى خودش بكند ؟ هميشه وضع با اين هدف همراه است كه تفهيم و تفهّم سهولت پيدا كند . وقتى هدف از وضع اين شد ما سؤال مىكنيم : شما مىگوييد : « چه اشكالى دارد كه موضوع له ، يك معناى عام باشد ولى مصداق آن منحصر به فرد باشد » مىگوييم : در اين صورت چه فايده‌اى دارد كه لفظ را براى اين موضوع عام وضع كنند ؟ وضع لفظ براى چنين مفهوم عامىّ ، چه مشكلى را حل مىكند .\r\nاين وضع ، چه تسهيلى را به‌وجود مىآورد ؟ لذا ما وقتى غرض وضع و هدف وضع را در نظر بگيريم مىبينيم به ما اجازهء چنين كارى را نمىدهد . اگر شما در مورد اسم زمان ملاحظه مىكنيد كه فقط « متلبّس بالمبدا » تصور دارد و « منقضى عنه المبدأ » تصور ندارد چه اثرى بر اين مترتّب مىشود كه اسم زمان را براى معناى جامع و براى قدر مشترك بين متلبّس و منقضى وضع كنيم ؟ اشكال مؤيّد اوّل مرحوم آخوند : قبول داريم كه در لفظ جلاله « اللَّه » خلاف و نزاع واقع شده است ، ولى اوّلًا : ما در اين نزاع قول اوّل را مقتضاى تحقيق مىدانيم و معتقديم :\r\nلفظ جلالهء « اللَّه » علم براى ذات مقدّس پروردگار است و علم شخص است نه اين كه براى مفهوم كلّى « الذات المستجمع لجميع الصفات الكمالية » وضع شده باشد .\r\n\r\n","description":"","footnote":"","page_name":" 387 ","page_number":387},
  {"content":"\r\n\r\nولى اين تحقيق مسئله است و مرحوم آخوند به اصل وجود اختلاف در مورد لفظ جلاله استشهاد كرده است . بنابراين در جواب مرحوم آخوند مىگوييم : اين اختلاف در مورد موضوع له لفظ جلاله براى اين است كه اختلاف در اصل توحيد وجود دارد . مسألهء توحيد از مسلّمات بين جميع فلاسفه و جميع محققين نيست بلكه عدّه‌اى در اين زمينه دچار انحراف و گمراهى شده‌اند ، عدّه‌اى از فلاسفه راه باطل را اختيار كرده و تحت تأثير ادلّهء توحيد قرار نگرفته‌اند . بنابراين ممكن است در اينجا گفته شود : واضع در مقام وضع ، تحت تأثير عقايد مذهبى نيست بلكه در آن مقام ، جنبهء اجتماعى و ابتلاء عمومى را مورد نظر دارد به‌همين‌جهت لفظ « اللَّه » را براى معنايى كلّى وضع كرده و در آن معناى كلّى هم اختلاف است . موحّدين عالم معتقدند آن معناى كلّى داراى مصداق منحصر به فرد است و بر حسب ادلّهء توحيد قائل به توحيد ذات هستند ولى جماعتى از فلاسفهء غير موحد ، تحت تأثير ادلّهء توحيد قرار نگرفته و قائل به تعدد واجب و تكثر واجب شده‌اند . « 1 » مسألهء وضع را نبايد با مسألهء اعتقادى و مسألهء شرعى مخلوط كنيم . خلاصه اين كه ما ممكن است بگوييم : « چه كسى گفته اگر كلمهء اللَّه براى يك معناى كلّى وضع شده باشد آن كلّى منحصر به فرد است ؟ » اين نظر موحّدين است .\r\nولى واضع در مقام وضع تابع نظر موحّدين نيست . وضع يك مسألهء عمومى است .\r\nواضع كلمهء « بت » را هم براى شركاء خداوند وضع كرده است ، پس آيا ما بايد به جنگ واضع برويم و بگوييم : چه كسى به تو اجازه اين را داده كه براى شركاء خداوند كلمهء « بت » را وضع كنى ؟ مسألهء وضع غير از مسألهء اعتقاد صحيح و اعتقاد باطل است لذا در مورد كلمهء جلاله ما ممكن است بگوييم : واضع به اين جهت كلمهء اللَّه را براى يك معناى كلّى وضع كرده كه در مصداق اين معناى عام اختلاف است . كسانى كه راه حق را\r\n\r\n\r\n","description":"","footnote":"\r\n( 1 ) - رجوع شود به : نهاية الحكمة ، ج 2 ، ص 300 - 302\r\n","page_name":" 388 ","page_number":388},
  {"content":"\r\n\r\nطى كرده‌اند قائل به وحدت اين مفهوم و انحصار اين مفهوم در يك فرد شده‌اند ولى كسانى كه نتوانسته‌اند عقايد حقّه را بدست آورند قائل به توحيد نيستند و مسألهء توحيد را انكار كرده‌اند . اشكال مؤيّد دوّم مرحوم آخوند : مؤيّد دوّم مرحوم آخوند ، واضح البطلان است زيرا ايشان مىفرمايد : « همه قبول دارند كه كلمهء « واجب » براى يك معناى عام وضع شده ، در حالى كه مصداق آن معناى عام ، بيش از يك فرد نيست » . ما از مرحوم آخوند سؤال مىكنيم : آيا شما كلمهء « واجب » به تنهايى را مىگوييد يا كلمهء « واجب‌الوجود » را ؟\r\nكلمهء « واجب » به معناى ثابت و ضرورت است . « واجب » گاهى به « وجود » اضافه مىشود و گاهى به « عدم » ، « شريك البارى » هم « واجب » است ولى « واجب العدم » ، يعنى عدم برايش ضرورت دارد . خداوند هم واجب است يعنى « واجب‌الوجود » است . اگر شما « واجب » را با قطع نظر از اضافه به « وجود » مطرح كنيد ، كلمهء « واجب » به معناى « ثابت » و به معناى « ضرورت » است . « ضرورت » هم داراى معناى عامى است و مصاديق متعددى دارد ، ضرورة الوجود ، ضرورة العدم ، ضرورة الإنسانية ، ضرورة الحيوانية ، ضرورة اللاحيوانية و . . . همهء اين‌ها مصاديق مفهوم « واجب » و مفهوم « ضرورت » مىباشند . بنابراين روى كلمهء « واجب » به تنهايى نمىشود تكيه كرد بلكه بايد روى « واجب‌الوجود » تكيه كنيد . در اين صورت ما مىگوييم : واجب‌الوجود ، اصلًا وضع ندارد .\r\nواضع نيامده « واجب‌الوجود » را وضع كند بلكه « واجب‌الوجود » داراى دو وضع است ، شما دو لفظ را در اينجا تركيب كرده و عنوان « واجب‌الوجود » را بدست آورده‌ايد .\r\nواضع ، كلمهء « واجب » را براى « ثابت » و « ضرورت » وضع كرده و كلمهء « وجود » را هم مستقلًا براى « وجود » وضع كرده است و شما آمده‌ايد بين اين دو تركيب كرده‌ايد . اين تركيب شما در مقام استعمال است نه اين كه واضع در مقام وضع آمده باشد « واجب‌الوجود » را براى معنايى وضع كرده باشد . شما حتى وقتى اين دو را تركيب مىكنيد انحصار به ذات پروردگار ندارد ، زيرا در فلسفه گفته شده كه ما چند واجب‌الوجود داريم : واجب الوجود بالذات ، كه عبارت از خداوند است ، واجب الوجود بالغير كه عبارت از\r\n\r\n","description":"","footnote":"","page_name":" 389 ","page_number":389},
  {"content":"\r\n\r\nممكنات است ، قسم سوّمى هم داريم كه واجب‌الوجود بالقياس الى الغير است و اين با واجب‌الوجود بالغير تفاوت دارد . بالاخره ما سه تا واجب‌الوجود داريم و واجب‌الوجود مطلق ، هر سه را شامل مىشود . بلى اگر عنوان « واجب‌الوجود بالذات » را در نظر بگيريم ، انحصار به ذات مقدّس پروردگار پيدا مىكند ولى اين تركيب از شماست و ارتباطى به وضع ندارد . بنابراين مؤيّد دوّم مرحوم آخوند هم صحيح نيست و جواب مرحوم آخوند از اشكالى كه در ارتباط با اسم زمان مطرح بود نتوانست اشكال را دفع كند .\r\n\r\nراه حلّ دوّم : راه حلّ آيت اللَّه بروجردى رحمه الله و آيت اللَّه خويى\r\n« دام ظلّه » اگر اسم زمان داراى صيغه مخصوصى بود و واضع ، هيئت خاصى را تنها براى اسم زمان وضع مىكرد ، اين اشكال وارد بود ، مثلًا اگر واضع هيئت « مَفْعَل » را براى خصوص اسم زمان وضع مىكرد ، جاى اين بود كه گفته شود : « نزاع در باب مشتق در مورد « مقتل » جريان پيدا نمىكند زيرا ذات - كه عبارت از زمان است - بقاء ندارد بلكه حالت تصرّم و تقضّى دارد » ولى اگر اين‌طور باشد كه هيئتى را براى اسم زمان و مكان - به صورت مشترك معنوى - وضع كنند ، مثلًا هيئت « مَفْعَل » را براى قدر جامع بين زمان و مكان وضع كنند ، در اين صورت ، اين معناى كلّى داراى دو مصداق است :\r\nيك مصداق آن زمان و مصداق ديگرش مكان است . اگر مسئله اين‌طور باشد ، ديگر اشكالى وارد نيست ، زيرا موضوع له عبارت از آن قدر جامع و معناى مشترك است و آن معناى مشترك ، به لحاظ اين كه يكى از مصاديقش عبارت از مكان است و نزاع در باب مشتق مىتواند در مورد مكان جريان پيدا كند ، زيرا مكان ، تصرّم و تقضّى ندارد و يك شىء ثابت است ، مكان داراى دو حالت است : حالت تلبّس ظرفى به مبدأ و حالت انقضاى مبدأ از آن ، در اين صورت چه مانعى دارد كه ما در مورد اسم زمان بحث كنيم ؟\r\n\r\n","description":"","footnote":"","page_name":" 390 ","page_number":390},
  {"content":"\r\n\r\nدر اينجا ، ما در حقيقت در مورد اسم زمان بحث نمىكنيم ، هيئتى كه براى خصوص اسم زمان وضع شده باشد نداريم بلكه در اينجا هيئتى داريم بنام هيئت « مَفْعَل » و ما روى اين هيئت بحث مىكنيم كه آيا اين هيئت « مَفْعَل » ، حقيقت در خصوص متلبّس به مبدأ در حال است يا موضوع براى اعم از متلبّس و منقضى است ؟ و شما نمىتوانيد بگوييد : « معناى هيئت مَفْعَل ، منقضى ندارد » زيرا ما مىگوييم : هيئت مَفْعَل ، منقضى دارد ، اگرچه به لحاظ بعضى از افراد آن - يعنى مكان كه مصداق معناى قدر جامع بين زمان و مكان است - تلبّس و انقضاء تصوّر شود زيرا در اين صورت ، در حقيقت ، نزاع در مفاد هيئت « مَفعَل » داريم ، هيئت « مَفْعَل » براى معناى عامى وضع شده و در بعضى از مصاديق آن معناى عام ، تلبّس و انقضاء تصوّر مىشود . امّا اگر اسم زمان ، داراى هيئتى غير از اسم مكان بود ، در مورد هيئت اسم مكان مىتوانستيم نزاع را پياده كنيم ولى در مورد اسم زمان نمىتوانستيم متلبّس و منقضى را تصوّر كنيم . « 1 » بررسى كلام آيت‌اللَّه بروجردى رحمه الله و آيت‌اللَّه خويى « دام ظلّه » : ما بايد كلام اين دو بزرگوار را بررسى كنيم و ببينيم آيا هيئت « مَفْعَل » كه مشترك بين زمان و مكان است ، نحوهء اشتراكش به چه صورت است ؟ آيا هيئت « مَفْعَل » به صورت مشترك معنوى براى زمان و مكان وضع شده است يا به صورت مشترك لفظى ؟ اگر به صورت مشترك لفظى باشد ، باز اشكال به قوّت خود باقى است زيرا در مشترك لفظى دو وضع وجود دارد ، يك بار هيئت « مَفعَل » براى اسم مكان وضع شده و يك بار هم براى اسم زمان . در اين صورت وقتى براى اسم زمان وضع شده از محلّ بحث ما خارج است زيرا آنجا ذاتى وجود ندارد . ذاتش عبارت از زمان است و زمان ، متّصف به تصرّم و تقضّى است .\r\n\r\n\r\n","description":"","footnote":"\r\n( 1 ) - نهاية الاصول ، ج 1 ، ص 72 ، محاضرات في أُصول الفقه ، ج 1 ، ص 232 و 233\r\n","page_name":" 391 ","page_number":391},
  {"content":"\r\n\r\nولى اگر هيئت « مَفعَل » به صورت مشترك معنوى براى زمان و مكان وضع شده باشد ، جوابى كه اين دو بزرگوار فرموده‌اند جواب تام و كاملى خواهد بود . براى روشن شدن مسئله ، ما سؤال مىكنيم كه قدر جامع بين زمان و مكان چه چيزى است ؟ آيا بين زمان و مكان ، يك قدر جامع حقيقى و ماهوى وجود دارد ؟ واقع مسئله اين است كه اين چنين قدر جامعى وجود ندارد ، زمان از يك مقوله و مكان از مقولهء ديگر است . اين‌ها دو واقعيّت و دو حقيقت مىباشند و بين اين دو ، يك ماهيت مشترك وجود ندارد اگرچه كلمهء زمان و مكان معمولًا دنبال يكديگر ذكر مىشوند و مثل اين كه بين اين دو ، ارتباط نزديكى وجود دارد . ولى اين‌طور نيست كه زمان و مكان - مانند زيد و عَمرو - داخل در تحت ماهيت واحدى به نام انسان باشند و جامع آن دو ، يك حقيقت و ماهيت باشد ، بلكه اين‌ها از مقولات مختلفى هستند . مكان از مقولهء « أين » و زمان از مقولهء ديگر است و بين مقولات ، تباين وجود دارد و هيچ‌گونه اتّحاد ماهوى و حقيقى بين اين‌ها تصوّر نمىشود ، لذا درنظر گرفتن جامع ماهوى و مقولى بين زمان و مكان ممتنع است . بلى مىتوان بين زمان و مكان يك جامع عنوانى و اسمى فرض كرد و آن عنوان « ظرف » است كه ما مىتوانيم ظرف زمان و ظرف مكان را تحت اين عنوان قرار دهيم و « ظرف » را در مورد هر دو استعمال كنيم . اين جامع ، جامع ماهوى نيست بلكه جامع عنوانى و اسمى است . ممكن است گفته شود : چه مانعى دارد همين جامع عنوانى را به‌عنوان موضوع له براى هيئت « مَفْعَل » بدانيم و بگوييم : واضع ، هيئت مَفْعَل را براى عنوان « ظرف » به صورت مشترك معنوى وضع كرده و اين عنوان ، معناى جامعى است كه هم اضافه به زمان پيدا مىكند و هم اضافه به مكان ؟ جواب اين است كه چنين چيزى داراى اشكال است ، زيرا ما سؤال مىكنيم : آيا وضع را به نحو وضع عام و موضوع له عام حساب مىكنيد ؟ يعنى آيا هيئت « مَفْعَل » براى كلّى « ظرف » وضع شده كه يك مصداقش عبارت از زمان و مصداق ديگرش عبارت از مكان است ؟ اگر اين‌طور است بايد با شنيدن هيئت « مَفعَل » مفهوم « ظرف »\r\n\r\n","description":"","footnote":"","page_name":" 392 ","page_number":392},
  {"content":"\r\n\r\nدر ذهن انسان بيايد . آيا همان‌طور كه با شنيدن كلمهء « انسان » مفهوم « حيوان ناطق » به ذهن مىآيد ، در مورد هيئت « مَفْعَل » و مفهوم « ظرف » نيز اين‌چنين است ؟ خير ، اين‌گونه نيست . ما صدها بار اسم زمان و مكان را مىشنويم بدون اين كه مفهوم ظرف در ذهن ما تحقّق پيدا كند . در حالى كه اگر وضع عام و موضوع له عام بود بايد وقتى سؤال مىشود : معناى هيئت « مَفعَل » چيست ؟ فوراً جواب داده شود : ظرف . ولى اين معنا از هيئت « مَفْعَل » تبادر نمىكند . و وجدان بر اين مسئله شاهد است . و اگر گفته شود : وضع عام و موضوع له خاص است ، يعنى واضع ، مفهوم ظرف را درنظر گرفته ولى هيئت « مَفْعَل » را براى آن مفهوم وضع نكرده بلكه براى مصاديق آن وضع كرده است كه يك مصداق آن عبارت از ظرف زمان و مصداق ديگرش عبارت از ظرف مكان است ، يعنى زمان و مكان در موضوع له دخالت دارد . چنين چيزى داراى دو اشكال است : اوّلًا : موضوع له در همهء مشتقات ، معانى كليه و مفاهيم كلّيه است . در مشتقات ، وضع عام و موضوع له عام است . ثانياً : شما كه مىگوييد : « وضع عام و موضوع له خاص است » ، معنايش اين است كه زمان و مكان دو موضوع له مىباشند نه يك موضوع له ، مثل اين كه دو وضع تحقّق پيدا كرده است . در اين صورت اشكال مستشكل زنده مىشود كه زمان وقتى مىخواهد موضوع له خاص قرار گيرد بايد حسابش را از مشتقات ديگر جدا كند زيرا در زمان ، ذاتى كه باقى بماند وجود ندارد . ولى در اسم مكان و ساير مشتقات ، ذات باقى مىماند . خلاصه اين كه اگر وضع عام و موضوع له عام باشد ، اين بر خلاف متبادر عرفى است و اگر وضع عام و موضوع له خاص باشد ، اين داراى دو اشكال است . يكى اين كه بر خلاف ظاهر است و ديگر اين كه در اين صورت اصل اشكال برمىگردد ، زيرا دو موضوع له جداى از هم مىشوند و در موضوع له متعدّد فرقى نمىكند كه وضعْ واحد باشد يا وضع هم متعدّد باشد درهرصورت اشكال برمىگردد ، براى اين كه اين موضوع له استقلال دارد ، ديگرى هم استقلال دارد . به عبارت ديگر : ما در بحث تقسيم\r\n\r\n","description":"","footnote":"","page_name":" 393 ","page_number":393},
  {"content":"\r\n\r\nوضع به اقسام چهارگانه ، وقتى به وضع عام و موضوع له خاص رسيديم گفتيم : اگر واضع معناى كلّى را درنظر بگيرد ولى لفظ را براى آن معناى كلّى وضع نكند بلكه براى مصاديق آن وضع كند نوعى اشتراك تحقّق پيدا مىكند ولى آيا اشتراك آن لفظى است يا معنوى ؟ ما در آنجا گفتيم : چاره‌اى نيست جز اين كه اشتراك را اشتراك لفظى قرار دهيم زيرا اشتراك معنوى معنايش اين است كه موضوع له عبارت از قدر جامع است . در حالى كه در وضع عام و موضوع له خاص ، موضوع له عبارت از قدر جامع نيست بلكه موضوع له جميع افراد خاصّه و جميع خصوصياتى است كه تحت آن معناى متصوّر كلّى قرار گرفته است . به‌همين‌جهت گفتيم : ما مىتوانيم يك اشتراك لفظى پيدا كنيم كه ميلياردها معنا دارد نه مثل عين كه تنها در محدودهء هفتاد معنا باشد و آن عبارت از وضع عام و موضوع له خاص است . البته ما در آنجا در اصل صحّت وضع عام و موضوع له خاص ترديد كرديم و گفتيم : « چنين چيزى قابل تصوّر نيست » ، بر خلاف آنچه مشهور است و ديگران قائلند . ولى اگر ما هم مانند مشهور در امكان آن مناقشه نكنيم ، چاره‌اى نداريم كه در اينجا مسئله اشتراك لفظى را بپذيريم و در اشتراك لفظى لازم نيست وضعْ متعدد باشد بلكه ممكن است وضعْ واحد باشد ولى چون موضوع له ، متعدّد و متكثر است ، به لحاظ تعدّد و تكثّر موضوع له ، عنوان اشتراك لفظى تحقّق پيدا مىكند . در نتيجه اين حرف كه : « واضع عنوان جامع اسمى انتزاعى « ظرف » را ملاحظه كرده ولى هيئت « مَفعَل » را براى خصوصيات و مصاديق آن وضع كرده است » نمىتواند به عنوان جواب از اشكال در مورد اسم زمان واقع شود زيرا اين حرف به معناى اشتراك لفظى است و در اشتراك لفظى فرقى بين تعدّد وضع و اتّحاد آن وجود ندارد ، و مثل اين است كه از اوّل دو وضع براى هيئت « مَفْعَل » داشته باشد ، يك وضع مستقل براى اسم زمان و يك وضع مستقل براى اسم مكان ، ظاهراً هم مسئله به‌همين‌صورت است كه اشتراك لفظى آن به صورت تعدّد وضع است . در اين صورت اشكال در مورد اسم زمان به قوت خود باقى است .\r\n\r\n","description":"","footnote":"","page_name":" 394 ","page_number":394},
  {"content":"\r\n\r\n\r\nراه حلّ سوّم\r\nبعضى گفته‌اند : ما كه گفتيم : « عاشورا مقتل امام حسين عليه السلام است » ، عاشورا داراى يك معناى كلّى است . آن معناى كلّى عبارت از « روز دهم محرم » است . دهم محرم يك چيز باقى است و فانى نمىشود ، و در هر سال ، اين عنوان تحقّق پيدا مىكند ، امسال دهم محرم داشت ، سال قبل هم داشت تا برسد به دهم محرم سال شصت و يك هجرى . در « دهم محرم » سال شصت و يك هجرى تلبّس به مبدأ تحقّق يافته و آن روز متّصف شده به اين كه مقتل امام حسين عليه السلام است و در « دهم محرم » هاى ديگر - كه همان « دهم محرم » است - مبدأ منقضى شده است . مثل زيد كه ديروز مشغول ضرب بوده ولى امروز اشتغال به ضرب ندارد . اين همان زيد ديروز است ولى ديروز متلبّس به ضرب بوده و امروز ضرب از او منقضى شده است . در اينجا نيز دهم محرم يك چيز است ولى در سال شصت و يك متلبّس به « كونه مقتل الحسين عليه السلام » بوده است امّا در سالهاى ديگر مقتل الحسين عليه السلام بودن از او منقضى شده است ، در حالى كه ذات - يعنى دهم محرم - امرى ثابت است . « 1 »\r\n\r\nبررسى راه حلّ سوّم :\r\nبحث ما در مفاد معناى عاشورا نيست بلكه ما در ارتباط با معناى « مَقْتل » بحث داريم . مشتقى كه مورد بحث ماست عبارت از هيئت « مَفْعَل » است كه در ما نحن فيه از آن به « مَقْتَل » تعبير مىكنيم . حال مىخواهيم ببينيم « مَقْتَل » براى چه چيزى وضع شده است ؟ شما مىگوييد : « قتل امام حسين عليه السلام در روز عاشورا واقع شده و عاشورا هم يك كلّى قابل دوام است » مىگوييم : درست است كه قتل امام حسين عليه السلام در عاشورا واقع شده است ولى ما قبول نداريم كه عاشورا يك كلّى قابل دوام باشد . اگر در يك فرد از كلّى ، خصوصيتى تحقّق پيدا كند ، تلبّسى تحقّق پيدا كند و آن فرد از بين برود\r\n\r\n\r\n","description":"","footnote":"\r\n( 1 ) - فوائد الاصول ، ج 1 ، ص 89 و 90 ، أجود التقريرات ، ج 1 ، ص 56\r\n","page_name":" 395 ","page_number":395},
  {"content":"\r\n\r\nآيا جا دارد به‌لحاظ اين كه اين فرد با فرد ديگر داراى قدر جامع است ما بياييم تلبّسى را كه به آن فرد اضافه و ارتباط دارد به حساب افراد ديگر اين كلّى بگذاريم ؟ به عبارت روشن‌تر : اگر زيد الآن تلبّس به ضرب داشته باشد آيا شما مىتوانيد بگوييد : « زيد مصداق براى طبيعت انسان است و انسان ، مشترك بين زيد و عَمرو است پس تلبّس به ضرب كه اضافه به زيد دارد ما در منقضى عنه المبدأ ، اضافه به عَمرو كنيم ؟ زيد ديروز متلبّس به مبدأ ضرب بوده ولى ما امروز به عَمرو عنوان ضارب را بدهيم ، چون عَمرو با زيد در ماهيت كلّيه - يعنى ماهيت انسانيت - مشتركند و وقتى يكى از دو فرد ماهيت ، متلبّس به مبدأ بود ما مىتوانيم آن مبدأ را به فرد ديگر نسبت دهيم ، اگرچه فرد دوّم هيچ تلبّسى به مبدأ پيدا نكرده است ؟ » چه كسى مىتواند چنين چيزى بگويد ؟ مسألهء عاشورا كه شما مطرح مىكنيد مانند مسألهء زيد و عَمرو است ، زيرا اولين عاشورا يعنى روز دهم محرم سال شصت و يك هجرى ، به قول شما يك فرد از كلّى عاشوراست كه در آن روز آن فاجعهء عظيم به وقوع پيوست ، ولى شما اگر خواستيد بر عاشوراى دوّم نيز « مقتل الحسين عليه السلام » را اطلاق كنيد ، عاشوراى دوّم فرد ديگرى از آن كلّى است نه اين كه همان فرد باشد و در طول ساليان ، باقىمانده و باقى خواهد ماند .\r\nآن فرد باقى نمانده است ، آن فرد ، منقضى شده و تصرّم پيدا كرده است و دهم محرم سال شصت و دوم هجرى ، فرد ديگرى است مانند زيد و عَمرو است . زيد و عَمرو ، اگرچه در مفهوم كلّى مشتركند ولى دو فردند و ما نمىتوانيم تلبّس يك فرد به مبدأ را درنظر گرفته و بقاء آن را در ارتباط با فرد ديگر ملاحظه مىكنيم . نفس همان فرد بايد باقى باشد ، زيد بايد بعد از تلبّس باقى باشد تا ببينيم آيا مىتوانيم عنوان ضارب را حقيقتاً به او اطلاق كنيم يا نه ؟ و در زمان ، نفس آن فرد - كه عاشوراى اوّل است - قابليت بقاء ندارد و عاشوراى دوّم فرد ديگرى است كه تحقّق پيدا كرده و معنا ندارد فعلى را كه با يكى از دو فرد ارتباط دارد ، ما به فرد ديگر نسبت دهيم . لذا اين جواب هم نمىتواند اشكال از اسم زمان را بر طرف كند .\r\n\r\n","description":"","footnote":"","page_name":" 396 ","page_number":396},
  {"content":"\r\n\r\n\r\nراه حلّ چهارم\r\nاين راه حلّ ، مبتنى بر يك مسألهء فلسفى است و آن اين است كه گفته شود :\r\nاتّصالْ مساوق با وحدت است ، « 1 » بنا بر اين مبنا در مورد زمان نمىتوان تعدّدى تصوّر كرد . زمان از اوّل خلقت تا آخر ، يك وجود است نه اين كه وجودات متعدّد و متكثّر باشد . بررسى راه حلّ چهارم : بحث‌هاى ما بحث‌هاى عرفى است و روى انظار عرف تكيه دارد و اين بحث‌هاى فلسفى با آنچه ما در آن هستيم سازگار نيست . عرف ، اين زمانها را متعدّد مىبينيد . عرف ، زمان را متقضى و متصرّم مىبيند نه اين كه از اوّل تا آخر را به عنوان يك وجود واحد و يك موجود متشخص ببيند . اين‌ها مسائلى است كه از فهم عرف بيرون است . نتيجهء بحث در ارتباط با اسم زمان از آنچه گفته شد معلوم گرديد كه هيچ‌يك از راه حلهاى چهارگانه نتوانست اشكال مربوط به خروج اسم زمان از محلّ نزاع را بر طرف كند بنابراين اسم زمان از محلّ نزاع در باب مشتق خارج است و هيچ تالى فاسدى هم بر اين امر مترتّب نمىشود .\r\n\r\nمقدّمهء چهارم مواد مشتقات عبارت از چيست ؟\r\nهمان‌طور كه از لفظ و مفهوم مشتق استفاده مىشود ، مشتق به معناى چيزى است كه از چيز ديگر گرفته شده است . در مشق ، يك مادّه و مشتق منه وجود دارد كه مشتق از آن گرفته مىشود . بحث در اين است كه آيا مواد مشتقات عبارت از چيست ؟ در اينجا بين قدماء نحويين\r\n\r\n\r\n","description":"","footnote":"\r\n( 1 ) - الحكمة المتعالية ، ج 2 ، ص 94\r\n","page_name":" 397 ","page_number":397},
  {"content":"\r\n\r\nكوفيين و بصريين اختلاف شده است :\r\n\r\nنظريهء اوّل و دوم : نظريهء بصريين و كوفيين\r\nبصريين ، مادّه را عبارت از مصدر مىدانند و اين جملهء معروفى كه مىگويد :\r\n« مصدر اصل كلام است » بر مبناى همين نظريهء بصريين است . كوفيين معتقدند : ماده عبارت از فعل است . « 1 » اشكال بر نظريهء كوفيين و نظريهء بصريين : به هر دو نظريهء فوق اشكال شده است كه مادّه عبارت از چيزى است كه در تمامى مشتقات ، هم لفظ آن محفوظ باشد و هم معنايش و اين خصوصيت نه در مورد فعل وجود دارد و نه در مورد مصدر . توضيح : قاعدتاً كسانى كه مادّه را عبارت از فعل مىدانند ، مقصودشان فعل ماضى است . فعل ماضى داراى يك هيئت خاص و يك معناى خاص است . هم خصوصيتى در لفظ آن - از نظر هيئت - وجود دارد و هم در معناى آن . حال اگر ما فعل را به عنوان مادّهء مشتقات دانستيم آيا در فعل مضارع - كه مشتق از فعل ماضى است - خصوصيات فعل ماضى حفظ شده است ؟ يكى از خصوصيات فعل ماضى ، هيئت آن - مثل فَعَلَ - بود و اين خصوصيت در مضارع رعايت نشده است . خصوصيت ديگر فعل ماضى معناى آن مىباشد و اين هم در مضارع لحاظ نشده است . فعل ماضى - بنا بر مشهور - دلالت بر زمان گذشته مىكند ، ضَرَبَ يعنى زد در زمان گذشته . آيا اين معنا با قيد تحقّق فعل در زمان گذشته ، در فعل مضارع محفوظ است ؟ خير ، در ضَرَبَ ، زدن در زمان گذشته تحقّق دارد ولى در فعل مضارع ، زدن تحقّق ندارد اگر هم بخواهد تحقّق پيدا كند در زمان آينده تحقّق پيدا خواهد كرد . وقتى ضَرَبَ را نسبت به ضارب ملاحظه مىكنيم مىبينيم نه خصوصيات لفظى ضَرَبَ در ضارب وجود دارد - زيرا ضَرَبَ از نظر\r\n\r\n\r\n","description":"","footnote":"\r\n( 1 ) - الإنصاف في مسائل الخلاف ، ج 1 ، ص 235\r\n","page_name":" 398 ","page_number":398},
  {"content":"\r\n\r\nحركات ، سه فتحه دارد - و نه خصوصيات معنوى ضَرَبَ در ضارب وجود دارد . در ضَرَبَ - بنا بر مشهور - پاى زمان در ميان است آن‌هم زمان ماضى ، ولى در ضارب يك چنين خصوصيتى وجود ندارد . همين‌طور اگر بخواهيم مصدر را به عنوان مادّهء مشتقات مطرح كنيم ، در باب مصدر ترديد است كه آيا در معناى مصدر نسبتى وجود دارد يا معناى مصدر ، خالى از نسبت است و هيچ‌گونه نسبت فاعلى يا مفعولى در آن تحقّق ندارد . به عبارت ديگر : ما يك وقت ضَرْب را به معناى زدن معنا مىكنيم ، در زدن نسبت وجود دارد ، در زدن ، حدوث ضرب تحقّق دارد . و يك‌وقت ضَرْب را خالى از نسبت معنا مىكنيم ، يعنى آن را به كتك - نه كتك زدن - معنا مىكنيم و در كتك هيچ‌گونه نسبتى وجود ندارد . اگر ما ضَرب را داراى يك معناى مشتمل بر نسبت بدانيم ، مصدر هم مانند فعل است در اين كه نه لفظ آن در مشتقات محفوظ است و نه معناى آن . امّا لفظش در مشتقات محفوظ نيست زيرا هيئت مصدر ، هيئت فَعْل است و هيئت فَعْل در هيچ‌يك از مشتقات تحقّق ندارد . هريك از مشتقات داراى هيئت‌هاى مخصوصى مىباشند كه آن هيئتها مغاير با هيئت فَعْل است . ما نمىتوانيم مثلًا بگوييم : در هيئت فاعل ، هيئت فَعْل محفوظ است . چگونه ممكن است در يك كلمه دو هيئت جمع شوند ؟ معناى مصدر هم در مشتقات محفوظ نيست زيرا معناى ضَرْب عبارت از زدن است ، در معناى ضرب ، « نسبةٌ ما » وجود دارد ولى معناى مشتقات ديگر اين گونه نيست . ضَرَبَ يعنى زد در زمان گذشته ، يَضْرِبُ يعنى مىزند در زمان آينده و بين اين‌ها ازنظر معنا تغاير تحقّق دارد . بنابراين اگر مصدر داراى يك معناى مشتمل بر « نسبةٌ ما » باشد همان حسابى كه فعل با مشتقات دارد مصدر هم با مشتقات دارد . نه لفظش در ضمن مشتقات محفوظ است و نه معنايش . ولى اگر مصدر را خالى از نسبت معنا كرديم ، ضَرْب را به معناى كتك دانستيم نه به معناى زدن ، اينجا اگرچه معناى مصدر در مشتقات محفوظ است زيرا در معناى\r\n\r\n","description":"","footnote":"","page_name":" 399 ","page_number":399},
  {"content":"\r\n\r\nتمام مشتقات ، كتك را مىآوريم ، كتك زد ، كتك مىزند ، كتك بزن ، كتك‌زننده و . . . و اين معنا در تمامى مشتقات محفوظ است ولى لفظ آن در هيچ‌يك از مشتقات ملاحظه نشده است . در هيچ‌يك از مشتقات ، هيئت « فَعْل » نداريم . هر مشتقى هيئت خاصى دارد و نمىشود دو هيئت در يك كلمه جمع شوند . در نتيجه هيچ‌يك از كلام بصريين و كلام كوفيين با معناى حقيقى ماده نمىسازد .\r\n\r\nنظريهء سوم : نظريهء محقّقين از متأخّرين\r\nمحقّقين از متأخّرين گفته‌اند : مادهء مشتقات داراى هيئت خاصى نيست . واضع وقتى خواسته لفظى را براى « كتك خالى از نسبت » وضع كند ، مادّهء « ض ، ر ، ب » را با همين ترتيب درنظر گرفته ، نه كمتر و نه زيادتر . اگر اين‌گونه باشد ، خصوصيتى كه از نظر لفظ و معنا در مادّهء مشتقات معتبر است در اينجا نيز وجود دارد ، زيرا اوّلًا : براى ماده ، هيئت خاصى درنظر گرفته نشده ، بلكه عنوان « ض ، ر ، ب » را ملاحظه كرده و اين عنوان در تمامى مشتقات محفوظ است . و ثانياً : معنا يك معناى خالى از نسبت است ، عنوان زدن در كار نيست ، بلكه معنا عبارت از كتك است و كتك ، معنايى است كه در جميع مشتقات تحقّق دارد . ضارب :\r\nكتك‌زننده ، مضروب : كتك خورده و . . . .\r\n\r\nاشكال بر كلام محقّقين از متأخرين\r\nبر كلام محقّقين از متأخّرين اشكالاتى وارد شده كه قابل جواب است : اشكال اوّل : اين‌گونه كه ايشان ماده را معنا كردند و گفتند : « ماده عبارت از « ض ، ر ، ب » و معنا عبارت از « كتك » بدون هيچ نسبت فاعلى يا مفعولى است » داراى اشكال است زيرا در باب وضع مىگوييم : « وضع عبارت از ايجاد علقه بين لفظ و معناست » حال ببينيم آيا لفظ چيست ؟ لفظ عبارت از يك مادّه و هيئت است . هيئت تنها را نمىتوان لفظ ناميد ، مادّهء تنها را هم نمىتوان لفظ ناميد . اينان كه مىگويند :\r\n\r\n","description":"","footnote":"","page_name":" 400 ","page_number":400},
  {"content":"\r\n\r\n« ض ، ر ، ب » براى معناى « كتك » بدون نسبت وضع شده است ، ما مىگوييم :\r\n« ض ، ر ، ب » كه لفظ نيست ، پس چگونه آن را براى معنايى وضع كرده‌اند ؟ « ض ، ر ، ب » در زمانى عنوان لفظ پيدا مىكند كه داراى هيئتى باشد . كسانى كه مىگويند : « مصدر ، مادّهء مشتقات است » ، مىگويند : « واضع ضَرْب را وضع كرده است » و كسانى كه مىگويند : « فِعْل ، مادهء مشتقات است » مىگويند : « ضَرَبَ ، به عنوان مادّه مطرح است » ولى شما مىگوييد : « مادّه عبارت از « ض ، ر ، ب » است » در حالى كه عنوان لفظ بر « ض ، ر ، ب » انطباق پيدا نمىكند . پاسخ اشكال اوّل : ما اگر « ض ، ر ، ب » را به تنهايى مىخواستيم به عنوان مادّه مطرح كنيم حرف شما درست بود . ولى ما نمىخواهيم مادّه را به تنهايى مطرح كنيم .\r\nمادّه بدون صورت در باب الفاظ همانند هيولاى بدون صورت در باب تكوينيات و واقعيات است . و همان‌طور كه در باب تكوينيات چنين چيزى غير ممكن است در باب الفاظ هم همين‌طور است . ما در ضمن پاسخ از اشكال دوّم توضيح بيشترى خواهيم داد كه گاهى از اوقات نياز مىشود كه ما نفس همين معناى مادّه را مطرح كنيم ، در آن حال خاص ، واضعْ هيئتى را در نظر گرفته است ولى در مواردى كه مىخواهيم معناى فِعل ، يا اسم فاعل يا اسم مفعول و . . . را تفهيم كنيم نياز نداريم به اين كه ماده را خالى از هيئت مطرح كنيم تا شما بگوييد : « مادّه بدون هيئت ، لفظ نيست » در حقيقت در اينجا « وضع تهيُّئى » است ، مانند كلاس آمادگى كه براى كودكان مىگذارند . « وضع تهيُّئى » يعنى وضع به منظور آمادگى براى استعمالات اشتقاقاتى ، ولى نه به منظور اين كه خودش تفهيم شود ، نه به منظور اين كه خودش استقلال داشته باشد بلكه اين يك عنوان تهيُّئى دارد براى مشتقات و هيئات اشتقاقيه‌اى كه در ارتباط با اين ماده مطرح است . در اين صورت ، چه اشكال دارد كه واضع « ض ، ر ، ب » را براى معناى « كتك » وضع كرده باشد ، به منظور اين كه اين « ض ، ر ، ب » در ضمن « ضَرَبَ » همين معنا را به ضميمه فعل ماضى افاده كند ، در « يَضْرِب » نيز همين معنا را به ضميمه فعل مضارع افاده كند و هكذا .\r\n\r\n","description":"","footnote":"","page_name":" 401 ","page_number":401},
  {"content":"\r\n\r\nخلاصه : آنچه گفته مىشود كه « واضع چگونه « ض ، ر ، ب » را كه خالى از هيئت است و عنوان لفظ ندارد ، وضع كرده است ؟ » جوابش اين است كه اگر مىخواستيم مقصود ، خودش باشد و وضعش وضع انتهايى و مبسوط باشد ، اين اشكال شما وارد بود ، ولى اگر مقصود ، وضعِ تهيُّئى باشد هيچ‌گونه اشكالى به آن توجّه پيدا نمىكند . اشكال دوّم : اگر ماده - يعنى « ض ، ر ، ب » - به معناى كتك باشد ، فرقى بين اين ماده و اسم مصدر وجود ندارد . پاسخ اشكال دوّم : اگرچه در اين صورت ، بين ماده و اسم مصدر ، فرق معنوى وجود ندارد ولى بين آنها فرق لفظى وجود دارد و آن فرق اين است كه واضع همان‌طور كه « ض ، ر ، ب » را به عنوان وضع تهيّئى براى مشتقات درنظر گرفته و ملاحظه كرده كه در اكثر موارد ، نياز استعمالى در ارتباط با مشتقات مطرح است ، يك مطلب را نيز مورد نظر داشته كه گاهى ممكن است نياز استعمالى در ارتباط با نفس همين معناى « كتك » - خالى از هر نسبتى - مطرح باشد ، به‌همين‌جهت آمده هيئتى را به عنوان اسم مصدر درنظر گرفته كه اين به منظور تفهيم همان طبيعت و معناى خالى از هرگونه ضميمه است . سؤال : نقش اين هيئت - اسم مصدرى - چيست ؟ به عبارت ديگر : شما كه مىگوييد : « ض ، ر ، ب » به معناى كتك است و هيئت اسم مصدرى هم همين معنا را افاده مىكند پس نقش اين هيئت چيست ؟ جواب : اين هيئت ، مثل هيئت فَعَلَ ، يَفْعِل ، فاعِل و مفعول و اين قبيل هيئات نيست . اين‌گونه هيئات ، معنا را تغيير مىدهند و هركدام بر ضميمهء خاصى در ارتباط با « كتك » دلالت دارند ولى هيئت اسم مصدر اين نقش را ندارد ، بلكه چون ماده نمىتواند بدون هيئت تحصّل پيدا كند ، هيئت اسم مصدر اين نقش را دارد كه بتوانيم به مادّه نطق كنيم . به عبارت ديگر : نقش آن ساختن لفظ است نه تغيير معنا . نقش آن اين است كه تنطق به ماده امكان‌پذير باشد .\r\n\r\n","description":"","footnote":"","page_name":" 402 ","page_number":402},
  {"content":"\r\n\r\nاشكال سوّم : شما كه مىگوييد : « مادّه عبارت از « ض ، ر ، ب » است » اين « ض ، ر ، ب » فقط از نظر حروف و ترتيب بين آنها تقيّد دارد ولى ازنظر هيئت آزاد است و خصوصيت ديگرى هم ندارد . مستشكل مىگويد : اگر خصوصيت ديگرى در كار نيست ، چنانچه ما « ض ، ر ، ب » را به صورتى درست كنيم كه هيچ‌يك از عناوين مشتق برآن انطباق پيدا نكند مثلًا اگر كسى به جاى « ضُرِب » بگويد : « ضُرْب » ، چه معنايى دارد ؟\r\nشما كه مىگوييد : « ماده به معناى كتك است » بايد « ضُرْب » هم همين معنا را داشته باشد ، « ضِرْب » نيز همين معنا را داشته باشد ، چون اين‌ها نيز « ض ، ر ، ب » مىباشند .\r\nپس چرا يك چنين معنايى ندارند ؟ پاسخ اشكال سوّم : مستشكل به دو خصوصيت اشاره كرد يكى « ض ، ر ، ب » و ديگرى ترتيب بين آنها . ولى در اينجا خصوصيت سوّمى هم وجود دارد و آن اين است كه بايد « ض ، ر ، ب » در ضمن مشتقات معهوده تحقّق پيدا كند ، يعنى در ضمن فعل ماضى معلوم و مجهول ، فعل مضارع معلوم و مجهول ، اسم فاعل ، اسم مفعول و . . .\r\n« ض ، ر ، ب » در غير اين مشتقات معهوده ، معناى كتك ندارد . اشكال چهارم : اگر مادّه - يعنى « ض ، ر ، ب » - خودش داراى معناى مستقلّى باشد و مشتقات هم هركدام اضافه‌اى را دلالت كنند ، نتيجه اين مىشود كه در يك مشتق دو دلالت مطرح است ، دو دالّ و دو مدلول مطرح است . « ضارب » بايد به منزلهء دو لفظ و دو معنا باشد . « ض ، ر ، ب » يك دالّ و هيئت مشتق هم دالّ ديگر است و هريك از اين دو دالّ داراى يك مدلول مىباشند . درحالىكه آنچه ما از كلمهء « ضارب » مىفهميم يك معناست و ازنظر دلالت بر مدلول ، فرقى بين زيد و ضارب نيست . زيد داراى يك مدلول است و دلالتش واحد است . ضارب هم داراى يك مدلول است و دلالتش واحد است . پاسخ اشكال چهارم : آيا اگر ما حرف كوفيين يا بصريين را اختيار كنيم از اين اشكال تخلّص پيدا مىكنيم ؟ خير ، اين اشكال بر همه وارد است . هر لفظى كه در آن ، دو حيثيت مطرح باشد و هريك از اين دو حيثيت حساب مستقلى داشته باشد ، اين\r\n\r\n","description":"","footnote":"","page_name":" 403 ","page_number":403},
  {"content":"\r\n\r\nاشكال در آن جريان پيدا مىكند . در لفظ « زيد » اين اشكال وارد نيست ، زيرا داراى وضع واحدى است . به عبارت ديگر : وضع آن شخصى است ، يعنى پدر زيد مادهء معين و هيئت معينى را درنظر گرفته و مجموع اين‌ها را به وضع واحد و به تسميهء واحد براى اين هيكل خارجى وضع كرده است . ولى در باب مشتقات ، شما هر مسيرى را طى كنيد ، براى آنها دو حيثيت وجود دارد ، ماده‌اش وضع مستقل و هيئت آن نيز وضع مستقلى دارد . ما نمىتوانيم ضارب را با زيد مقايسه كنيم . ضارب دو حيثيت دارد ولى درعين‌حال كه دو حيثيت وجود دارد و دو وضع تحقّق دارد ، دو دلالت در كار نيست ، يعنى ضارب مثل زيد با عَمرو نيست كه دو دالّ و دو مدلول و دو دلالت در كار باشد . دليل اين مطلب اين است كه مادّه مثل هيولا نسبت به صورت است . همان‌طور كه هيولا بدون صورت هيچ‌گونه تحصّل و تحقّقى ندارد و بعد از آنكه صورتْ عارض شد يك شىء به حساب مىآيد در باب ماده و هيئت نيز مسئله همين‌طور است . درست است كه در هنگام وضع هيچ‌كدام به ديگرى ارتباطى نداشتند . وقتى واضع « ض ، ر ، ب » را وضع مىكرده ، شايد اصلًا هيئت فاعل در ذهنش نبوده و وقتى هيئت فاعل را وضع مىكرده شايد اصلًا مادهء « ض ، ر ، ب » در ذهنش نيامده است . اين دو در عالم وضع ، استقلال داشته و هيچ‌گونه ارتباطى بين اين‌ها وجود نداشته است ولى در مقام استعمال و مقام تحصّل و تحقّق ، ديگر مادّه يك وجود مستقلى در مقابل هيئت ندارد . دلالت مستقلّى در مقابل هيئت ندارد بلكه اين‌ها گويا شىء واحد و كلمهء واحدى به‌حساب مىآيند . در مقام دلالت هم ، دلالت اين‌ها يك دلالت است . همان‌طور كه ما از كلمهء « زننده » در فارسى دو دلالت و دو دالّ و دو مدلول استفاده نمىكنيم ، در معنا و مفاد ضارب هم همين‌طور است و هيچ‌گونه تعدّدى به‌حساب نمىآيد و در مقام استعمال - نه ازنظر متكلّم ، نه از نظر مستمع - تعدّدى در كار نيست . در نتيجه اين حرفى را كه متأخرين در ارتباط با مواد مشتقات ذكر كردند با حقيقت ماده بودن و با حقيقت اشتقاق - كه لفظ و معناى ماده بايد در مشتقات محفوظ باشد - تطبيق مىكند ، اگرچه با كلام بصريين و كوفيين مخالف است .\r\n\r\n","description":"","footnote":"","page_name":" 404 ","page_number":404},
  {"content":"\r\n\r\n\r\nآيا فعل بر زمان دلالت مىكند ؟\r\nبه دنبال بحثى كه در ارتباط با مادّهء مشتقات مطرح كرديم ، در اينجا لازم است به عنوان جملهء معترضه ، بحثى در ارتباط با دلالت افعال بر زمان داشته باشيم اگرچه افعال از حريم نزاع در باب مشتق خارجند ، زيرا همان گونه كه قبلًا بيان كرديم بحث ما در باب مشتق ، مربوط به آن دسته از مشتقاتى است كه با ذات ، اتّحاد پيدا مىكنند و به تعبير مرحوم آخوند : جرى بر ذات پيدا مىكنند و مىتوان بين آنها و ذات ، قضيّهء حمليّه تشكيل داد و ملاك در قضيّهء حمليّه هم اتّحاد و هوهويت است و چنين چيزى فقط در اسم فاعل و اسم مفعول و صفت مشبهه و اسم مكان و اسم آلت مطرح است ولى مرحوم آخوند به مناسبت مطرح كردن مسألهء افعال - به عنوان اين كه خارج از محلّ نزاعند - بحثى را در ارتباط با دلالت افعال بر زمان مطرح كرده است . ما نيز به تبعيّت ايشان به تفصيل اين بحث مىپردازيم :\r\n\r\nكلام مشهور نحويين\r\nمشهور نحويين معتقدند فعل بر زمان دلالت مىكند و حتّى دلالت بر زمان را در تعريف فعل اخذ كرده و گفته‌اند : فعل داراى معنايى است كه آن معنا مقترن به يكى از زمانهاى سه‌گانه است . اقتران به معناى جزئيت است و حتّى از دلالت التزاميه هم بالاتر است . اقتران به معناى دلالت تضمن است يعنى فعل ، معنايى دارد كه آن معنا متضمن يكى از زمانهاى سه‌گانه است . به‌خلاف اسم كه چنين اقتران و تضمّنى در آن وجود ندارد . و همين امر ، فارق ميان اسم و فعل است . « 1 »\r\n\r\n\r\n","description":"","footnote":"\r\n( 1 ) - شرح ابن عقيل على ألفيّة ابن مالك ، ج 1 ، ص 557 ، شرح الجامى ، ص 228\r\n","page_name":" 405 ","page_number":405},
  {"content":"\r\n\r\n\r\nاشكال مرحوم آخوند بر مشهور نحويين :\r\nمرحوم آخوند ، چند اشكال بر كلام مشهور نحويين وارد كرده است : اشكال اوّل : گويا مشهور نحويين وقتى فعل را مطرح كرده‌اند فقط فعل ماضى و مضارع به ذهنشان آمده است . در حالى كه ما افعال ديگرى هم داريم كه در آنها مسألهء زمان مطرح نيست . فعل امر و فعل نهى كجا بر زمان دلالت مىكنند . مخصوصاً در اصول وقتى از هيئت « افعل » بحث مىشود آيا هيچ اصولى آمده بگويد : در معناى « افعل » يك خصوصيت زمانيه مطرح است ؟ بلكه اصوليون مىگويند : « هيئت افعل براى دلالت بر انشاء طلب فعل وضع شده است » و چيزى به عنوان خصوصيت زمانيه را در آن معتبر ندانسته‌اند . اگرچه نفس اين انشاء و نفس گفتن « اضرب » در زمان حال واقع شده است ولى اين موجب نمىشود كه خود « اضرب » داراى زمان باشد . اخبار در جملهء خبريه هم در زمان حال واقع مىشود آيا كسى مىگويد : « در مخبر به ، زمان دخالت دارد » ؟ انشاء طلب ضرب ، در حال واقع شده امّا مُنْشأ عبارت از طلب الضرب است و خصوصيت زمان در مُنْشأ دخالت ندارد همان‌طور كه در مُخْبر به دخالت ندارد . اشكال دوّم : گاهى از اوقات ، فعل ماضى به خود زمان نسبت داده مىشود يعنى فاعل آن خود زمان است مثل اين كه گفته شود : « مضى الزمان » . آيا معناى اين جمله چيست ؟ نمىتوان گفت : « معنايش ، زمان گذشت در زمان گذشته » است . اين معناى غلطى است . جايى كه فاعل فعل ماضى ، نفس زمان باشد آنجا ديگر در فعل ماضى مسألهء زمان مطرح نيست و الّا بايد زمان ، در زمان گذشته باشد . و نيز در مواردى كه فاعل فعل ماضى از مجرّدات است مثل اين كه بگوييد : « عَلِمَ اللَّه » ، آيا اين استعمال فعل ماضى مجاز است يا حقيقت ؟ اگر حقيقت است ، معنا ندارد كه زمان براى خداوند و براى علم او ظرفيت داشته باشد ، او ما فوق زمان است . مجرّد ما فوق زمان است ، درحالىكه « عَلِمَ اللَّه » به حسب استعمال ، يك استعمال صحيح است و معنا ندارد زمان در « عَلِمَ اللَّه » مطرح شود .\r\n\r\n","description":"","footnote":"","page_name":" 406 ","page_number":406},
  {"content":"\r\n\r\nمرحوم آخوند مىفرمايد : بله ما مىتوانيم بگوييم : « فعل ماضى داراى يك خصوصيت معنوى است » يعنى در معناى آن يك خصوصيتى وجود دارد ، فعل مضارع هم در معنايش خصوصيتى وجود دارد . آن خصوصيت در همهء موارد فعل ماضى و فعل مضارع وجود دارد خواه فاعل آن زمان باشد يا مجرّد باشد يا از زمانيات - مثل زيد - باشد و آن خصوصيت وقتى با زمانيات تطبيق مىشود روى زمان ماضى منطبق مىشود . اين كه در عبارت مرحوم آخوند مىفرمايد : « فيما إذا أُسند إلى الزمانيات » نمىخواهد اين خصوصيت را در فعل ماضىِ مسند به زمانيات مطرح كند . خير ، اين خصوصيت در تمام افعال ماضى وجود دارد ولى به تناسب فاعل . اگر فاعلْ زمانى است ، با توجه به اين كه زمانى حتماً بايد در زمانْ تحقّق پيدا كند ، آن خصوصيت وقتى توأم با اين معنا شد ، از فعل ماضى ، زمان ماضى استفاده مىشود ، از فعل مضارع ، زمان حال و استقبال استفاده مىشود ولى اگر فاعل ، خود زمان يا از مجرّدات باشد ديگر اقتضاى اين معنا را نمىكند . بنابراين در معناى فعل ماضى هيچ‌گونه تفكيكى نيست . ماضى مسند به زمان ، ماضى مسند به مجرد و ماضى مسند به زمانى همه يكسان هستند .\r\nخصوصيت زمانى بودن فاعل اقتضا مىكند كه وقتى با اين معنا تطبيق پيدا كرد ، در ماضى ، انطباق بر زمان گذشته و در مضارع ، انطباق بر زمان حال و استقبال پيدا كند .\r\nولى آيا آن خصوصيت چيست ؟ مرحوم آخوند از آن نامى به ميان نمىآورد . مثل خصوصيت تحقّق و ثبوت ، خصوصيت تحقّق ، خصوصيتى است كه اگر به اللَّه و عِلْم اللَّه نسبت داده شود به زمان كارى ندارد ، اگر به خود زمان نسبت داده شود مسأله‌اى به‌وجود نمىآورد ولى اگر به زمانى - مثل زيد - نسبت داده شود و گفته شود : « تحقَّقَ ضربُ زيد » ، چنين چيزى جز با زمان ماضى امكان ندارد تطبيق كند . تحقَّقَ علمُ زيد جز با زمان ماضى منطبق نمىشود ولى « تَحَقَّقَ علمُ اللَّه » ما فوق زمان است و ديگر معنا ندارد ظرف زمانى داشته باشد . يا مثلًا در فعل مضارع به منظور كلمهء « تحقُّق » از « ترقُّب » استفاده كنيم . « ترقّب » به معناى انتظار است ، يعنى اميد اين معنا مىرود . حال بايد ببينيم معنايى كه ترقّب به آن نسبت داده مىشود چيست ؟ اگر اين معنا « ضربُ زيدٍ » باشد يعنى « اميد ضرب زيد وجود دارد » چنين چيزى مسألهء آينده و ظرف زمانى\r\n\r\n","description":"","footnote":"","page_name":" 407 ","page_number":407},
  {"content":"\r\n\r\nمستقبل را به همراه دارد امّا اگر اين معنا « ارادهء خداوند » باشد اين ديگر ما فوق زمان است و ارتباطى به زمان ندارد . « 1 » مرحوم آخوند به دنبال اين بحث دو مؤيّد ذكر مىكند كه بعداً به مؤيّد دوّم ايشان اشاره خواهيم كرد .\r\n\r\nآيا هيئات افعال داراى معناى اسمى است يا معناى حرفى ؟\r\nدر باب افعال ، آنچه به عنوان محور است عبارت از هيئت مىباشد . و همان‌طور كه در باب خارجيات مىگوييم : « شيئية الشيء بصورته » « 2 » در باب مشتقات هم « شيئيت مشتق ، به هيئت اشتقاقى و هيئت فعلى آن است » پس در حقيقت ، محور در باب افعال ، همان هيئات است . حال ببينيم آيا هيئات ، داراى معناى اسمى مىباشند يا معناى حرفى ؟ در باب وضع حروف ، مشهور و محقّقين - بر خلاف مرحوم آخوند - قائلند كه وضع حروف ، عام و موضوع له خاص است . وقتى واضع مىخواسته كلمهء « مِنْ » را وضع كند ، مفهوم كلّى ابتداء را ملاحظه كرده ولى كلمهء « مِنْ » را براى اين مفهوم كلّى وضع نكرده است بلكه « مِنْ » را براى معنايى غير مستقل - كه عبارت از ابتداهاى خارجى است - وضع كرده است . « 3 » و ما در اين زمينه بحث مبسوطى ارائه كرديم و نظر ما هم منتهى شد به نظريه‌اى كه مرحوم محقّق اصفهانى بيان كرد . ايشان فرمود : در « زيد في الدار » سه واقعيّت داريم : واقعيّت زيد ، واقعيّت دار ، واقعيّت بودن زيد در دار . واقعيّت اوّل و دوّم\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 61 و 62\r\n( 2 ) - شرح المنظومة ، قسم الفلسفة ، ص 127\r\n( 3 ) - الفصول الغروية في الاصول الفقهية ، ص 16 ، قوانين الاصول ، ج 1 ، ص 10 ، هداية المسترشدين ، ص 30\r\n","page_name":" 408 ","page_number":408},
  {"content":"\r\n\r\nواقعيّت‌هاى مستقل مىباشند ولى واقعيّتِ « بودن زيد در دار » واقعيّتى است كه از وجود عرض هم مقامش پايين‌تر است زيرا عرض ، نياز به يك موضوع و يك محلّ دارد ولى واقعيّت معناى حرفى سرتاپا احتياج است ، آن‌هم احتياج به دو طرف . معناى « في » در « زيد في الدار » معنايى است كه از طرفى نياز به « زيد » و از طرفى نياز به « دار » دارد به‌طورى كه اگر زيد نباشد ، اين عنوان ظرفيت نمىتواند تحقّق پيدا كند ، اگر دار هم نباشد اين عنوان ظرفيت نمىتواند تحقّق پيدا كند ولى درعين‌حال كه به دو طرف نيازمند است ، داراى واقعيّت مىباشد ، يعنى امرى اعتبارى و تخيّلى نيست . « زيد في الدار » يك واقعيّت است . « زيد » يك ساعت قبل در خيابان بود ، « زيد » بود ، « دار » هم بود ولى زيد در دار نبود ، اكنون كه از خيابان به دار آمد ، اين واقعيّت تحقّق پيدا كرد . اين يك امر خيالى نيست ، يك واقعيّت حقيقى است ولى واقعيّتى است كه در وجود خودش مرتبه‌اى پايين‌تر از وجود عرض دارد . وقتى ما در باب معانى حرفيه اين مطلب را ذكر كرديم ، آيا هيئت كه در باب افعال به عنوان محور است ، داراى يك معناى اسمى است يا داراى معناى حرفى است ؟ اگر داراى معناى حرفى است ، آيا اين معناى حرفى متقوّم به دو شىء عبارت از چيست كه ما به عنوان معناى هيئت در باب مشتقات مطرح كنيم ؟ در كلام مرحوم آخوند ، اين جهت مطرح نشده است ولى ما بايد آن را مورد بررسى قرار دهيم كه آيا هيئت به عنوان يك معناى اسمى مطرح است يا به عنوان يك معناى حرفى ؟\r\n\r\nتحقيق در ارتباط با معناى هيئت\r\nآيا هيئت داراى معناى اسمى است يا داراى معناى حرفى ؟ مقدّمه : در مباحث مربوط به معانى حرفيه گفتيم : معانى حرفيه ، واقعياتى هستند كه سنخ وجودى آنها مغاير با معانى غير حرفيه است . وجوداتى كه در غير معانى حرفيه تحقّق دارد يا كاملًا مستقل است و هيچ نيازى به وجود ديگر ندارد - مثل وجود جواهر - و يا استقلال ندارد ولى تنها به يك معروض نياز دارد ، مثل اعراض ، مثلًا\r\n\r\n","description":"","footnote":"","page_name":" 409 ","page_number":409},
  {"content":"\r\n\r\nبياض ، در وجودش فقط نياز به جسم دارد . امّا معانى حرفيه اين‌گونه نيستند بلكه در وجود خود نياز به دو طرف دارند . ظرفيت ، اگر بخواهد به حسب واقع - و به تعبير علمى ، به حمل شايع صناعى - تحقّق پيدا كند ، هم نياز به ظرف دارد و هم نياز به مظروف . بايد « زيد » تحقّق داشته باشد ، « دار » هم تحقّق داشته باشد ، وقتى « زيد در دار » واقع شد ، ظرفيتْ تحقّق پيدا مىكند . پس همان‌طور كه « الجسم له البياض » حكايت از يك واقعيّت عرضى مىكند « زيد في الدار » هم از واقعيّتى حكايت مىكند كه آن واقعيّت ، عبارت از يك معناى حرفى است . به عبارت ديگر : اين‌طور نيست كه تفاوت معناى حرفى و معناى اسمى اعتبارى باشد . « 1 » امور اعتبارى ، داير مدار اعتبار است ولى معانى حرفيه اين‌گونه نيست . معانى حرفيه ، يك واقعيّت تكوينيه مىباشند ، به گونه‌اى كه اگر زيد باشد ولى در خارج دار باشد شما نمىتوانيد قضيّهء « زيد في الدار » را مطرح كنيد ، مگر به صورت قضيّهء كاذبه . ما در مباحث مربوط به معانى حرفيه مطلبى را ذكر كرديم كه تكرار آن در اينجا خالى از فايده نيست ، چون بزرگانى مانند مرحوم آخوند در اين ورطه به اشتباه افتاده‌اند .\r\nآن مطلب اين است كه مشهور در باب معانى حرفيه قائل شده‌اند و عقيده دارند حروف داراى « وضع عام و موضوع له خاص » مىباشند يعنى واضع ، در هنگام وضع ، معنايى كلّى را درنظر گرفته ولى لفظ را براى افراد و مصاديق آن معناى كلّى وضع كرده است . در آنجا ما شبهه‌اى را مطرح كرديم و گفتيم : مرحوم آخوند در اينجا فرموده است :\r\nاگر ما جملهء خبريه « سرت من البصرة إلى الكوفة » را تشكيل دهيم ، چون در مقام اخبار از يك واقعيّت خارجى هستيم ، كسى كه از بصره به‌سوى كوفه حركت كرده ، طبعاً از نقطهء خاصى حركت خود را آغاز كرده است ، لذا در اينجا مىتوان گفت : « مِنْ » در يك معناى جزئى استعمال شده است . ولى اگر مولا بگويد : « سرْ من البصرة إلى الكوفة » ، در\r\n\r\n\r\n","description":"","footnote":"\r\n( 1 ) - امور اعتباريه داير مدار اعتبار است . و گاهى در اعتبار هم اختلاف تحقّق پيدا مىكند عقلاء چيزى را اعتبار مىكنند ولى شارع آن را اعتبار نمىكند . عقلاء چه‌بسا به دنبال معاملات فاسد ، ملكيت و زوجيت را اعتبار مىكنند ولى شارع مقدس ، آن را اعتبار نمىكند .\r\n","page_name":" 410 ","page_number":410},
  {"content":"\r\n\r\nمقام امر ، ديگر خصوصيتى در كار نيست . امر به صورت كلّى مطرح است . به عبارت روشن‌تر : يك‌وقت پدرى به فرزند خود امر مىكند « از قم حركت كن و به تهران برو » و فرض مىكنيم براى رفتن به تهران ، چند راه وجود داشته باشد ، حال وقتى در كلام پدر ، تقييدى مطرح نيست ، طبعاً اين قضيّه به صورت كلّى مطرح است .\r\nولى اگر انسان حركت كرد ، سپس در مقام حكايت ، از يك واقعيّت حكايت مىكند .\r\nحركت خارجى خاصى از محلّ معينى آغاز شده و از جادّهء مخصوصى بوده و خصوصيات زمانى و جهات ديگر هم همراهش بوده است . بنابراين بين « سِرْ من البصرة إلى الكوفة » با « سرتُ من البصرة إلى الكوفة » تفاوت وجود دارد . مرحوم آخوند به مشهور مىفرمايد : شما كه حروف را داراى « وضع عام و موضوع له خاص » مىدانيد ، در « سرتُ من البصرة . . . » مىتوان پذيرفت ولى در « سِرْ من البصرة . . . » اين خصوصيت را چگونه درنظر مىگيريد ؟ كدام خصوصيت در اينجا مطرح است كه مولا به صورت « سِرْ من البصرة . . . » ذكر كرده است ؟ « 1 » جواب اين كلام مرحوم آخوند اين است كه : در اينجا در معناى خصوصيت ، خلط عجيبى صورت گرفته است ، زيرا خصوصيت ، به معناى خصوصيت خارجيه نيست ، بلكه مراد خصوصيتى است كه در ارتباط با آن دو معنايى است كه معناى حرفى به آنها نياز داشت . به عبارت روشن‌تر :\r\nوقتى واضع مىخواسته كلمهء « مِنْ » را وضع كند ، مفهوم « الابتداء » را درنظر گرفته است و مفهوم « الابتداء » مفهومى اسمى است كه نياز به چيزى ندارد ، ولى همين مفهوم وقتى مىخواهد در خارج تحقّق پيدا كند ، به يك « ابتداكننده » و به « چيزى كه از آن ابتدا شود » نيازمند است . بحث در تحقّق خارجى است و الّا از نظر مفهوم ، بين جوهر و عرض هم فرقى نيست ، همان‌طور كه « الإنسان » در عالم مفهوميت داراى استقلال است ، « البياض » هم در عالم مفهوميت داراى استقلال است و فرق بين انسان و بياض\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 13 و 14\r\n","page_name":" 411 ","page_number":411},
  {"content":"\r\n\r\nدر ارتباط با تحقّق در خارج است . انسان در تحقّق خارجىاش نياز به چيزى ندارد ولى بياض در تحقّق خارجىاش نياز به جسم دارد . مفهوم « الابتداء » هم در عالم مفهومى - مانند مفهوم بياض و مانند مفهوم انسان - داراى استقلال است ، ولى همين ابتداء اگر بخواهد در خارج لباس وجود بپوشد ، به دو چيز نياز دارد ، به دو وجود ديگر نياز دارد :\r\nيكى سير و ديگرى بصره ، تا ما بتوانيم بگوييم : در خارج ، ابتداء السير من البصرة تحقّق پيدا كرد . پس در نتيجه ، آن خصوصيتى را كه مشهور در معناى حروف قائلند خصوصيت سير و بصره است ، زيرا سير و بصره يك خصوصيت است و مطالعه و كتاب در جملهء « من مطالعهء اين كتاب را شروع كردم » ، خصوصيت ديگر است . خصوصيت ، به لحاظ جهت خارجيه‌اى كه در « سرت من البصرة إلى الكوفة » وجود دارد نمىباشد . مثلًا در « سرت من البصرة إلى الكوفة » ، اگر خصوصيتش اين بوده كه ساعت سه بعد از ظهر ، از فلان محلّ خاص تحقّق پيدا كرده است ، اين خصوصيات ، در « سرت من البصرة إلى الكوفة » وجود ندارد . كجاى « سرت من البصرة إلى الكوفة » مىگويد : حركت ، ساعت سه بعد از ظهر و از فلان محلّ خاص بوده است ؟ درست است كه عمل سير ، به حسب خارج ، از نظر زمان و مكان و ساير خصوصيات ، مشخص بوده است ولى مشخص بودن غير از اين است كه عبارت شما در مقام نقل هم آنها را بيان كند . آيا در جملهء « سرت من البصرة إلى الكوفة » چه مقدار واقعيّت نقل مىشود ؟ آيا بيش از اين است كه سيرى بوده و ابتداى اين سير هم از بصره بوده و به كوفه هم ختم شده است ؟ « سرت من البصرة إلى الكوفة » به اندازهء مفاد خودش از واقعيات حكايت مىكند . انسان وقتى مىخواهد واقعيّتى را مجسم كند گاهى گوشهء پرده را و گاهى نصف پرده را و گاهى تمام پرده را كنار مىزند و در جملهء « سرت من البصرة إلى الكوفة » تمام پرده كنار نرفته است بلكه گوشه‌اى از آن كنار رفته و فقط از تحقّق ابتداء سير از بصره و ختم آن به كوفه پرده‌بردارى شده است . در « سِرْ من البصرة إلى الكوفة » نيز مسئله به‌همين‌صورت است . اين جمله كه در مقام امر است و به قول شما ( مرحوم آخوند ) يك مطلب كلّى را بيان مىكند ، از نظر\r\n\r\n","description":"","footnote":"","page_name":" 412 ","page_number":412},
  {"content":"\r\n\r\nمفاد و دلالت ، چه تفاوتى مىتواند با « سرت من البصرة إلى الكوفة » داشته باشد ؟ هر دو به يك معنا ، خصوصيت دارند و خصوصيتى كه مشهور مىگويند همين است و آن اين است كه « مِنْ » ، يك طرف اضافه‌اش سير و طرف ديگرش بصره است . اما در آن معناى متصوَّر هنگام وضع ، اين خصوصيات لحاظ نشده است . در معناى متصوَّر هنگام وضع - كه شما از آن به وضع عام تعبير مىكنيد - واضع ، فقط كلّى ابتدا را درنظر گرفته است و كلمات سير ، بصره ، مطالعه ، كتاب و . . . در ذهنش نبوده است . كلّى « الابتداء » را درنظر گرفته ولى موضوع له را كلّى « الابتداء » قرار نداده بلكه موضوع له را مصاديق قرار داده است . مصاديق عبارت از اين « دو معنا » هايى است كه مورد نياز معناى حرفى « من » مىباشند . در « سرتُ من البصرة إلى الكوفة » ، سير و بصره و در شروع مطالعهء كتاب ، مطالعه و كتاب و در شروع تحصيل ، زمان و تحصيل و . . . اين‌ها خصوصياتى است كه در موضوع له خاص مطرح است و با توجه به اين كه خصوصيت ، عبارت از يك چنين چيزى است ، چه فرقى ميان « سرت من البصرة إلى الكوفة » و « سِرْ من البصرة إلى الكوفة » وجود دارد كه مرحوم آخوند اين‌قدر - در مقابل مشهور - برآن تكيه دارد ؟ پس از بيان مقدّمهء فوق به ذكر معناى هيئت فعل ماضى مىپردازيم :\r\n\r\nمعناى هيئت فعل ماضى\r\nدر بحث‌هاى گذشته گفتيم : محقّقين از متأخّرين معتقدند : مادّهء فعل ماضى - مثل « ض ، ر ، ب » - براى معنايى مجرّد از نسبت وضع شده است . نه اضافه به فاعل در آن مطرح است و نه اضافه به مفعول و نه ارتباط با زمان و مكان و . . . بلكه معناى آن معنايى جامع و طبيعتى خالى از قيد است ، ولى در هر مشتقى قيدى به آن اضافه مىشود . ما در مورد مادهء « ض ، ر ، ب » اين معناى جامع و طبيعت خالى از قيد را معناى « كتك » دانستيم و گفتيم : « ض ، ر ، ب » براى « كتك » وضع شده است . اين معنا وقتى صورت فعل ماضى پيدا كرد معناى\r\n\r\n","description":"","footnote":"","page_name":" 413 ","page_number":413},
  {"content":"\r\n\r\n« كتك زد » پيدا مىكند يعنى « زد » به آن اضافه مىشود ، و وقتى هيئت مصدرى پيدا كرد معناى « كتك زدن » پيدا مىكند يعنى « زدن » به آن اضافه مىشود . و با پيدا كردن صورت فعل مضارع ، معناى « كتك مىزند » و با پيدا كردن صورت فعل امر ، معناى « كتك بزن » پيدا مىكند . و وقتى هيئت اسم زمان و مكان پيدا كند بر « زمان كتك و مكان آن » دلالت مىكند و با پيدا كردن هيئت اسم آلت بر « آلت كتك » دلالت مىكند . امّا هيئت فعل ماضى عبارت از اين است كه دلالت كند بر تحقّق ارتباط بين حدث - كه مفاد ماده است - و بين فاعل - كه عبارت از زيد است - ، آن‌هم ارتباطى كه به نحو تحقّق و ثبوت است . اين معنا را ما وقتى ملاحظه مىكنيم مىبينيم از نظر مفهوم ، مثل مفهوم ابتداء مىباشد . ما گفتيم : از نظر مفهوم ، هيچ فرقى ميان انسان - كه جوهر است - با بياض - كه عرض است - و ابتداء - كه معناى حرفى است و مقامش از جوهر و عرض پائين‌تر است - وجود ندارد . فرق در ارتباط با خارج است . عرض در وجود خارجىاش ، به محلّ نياز دارد ، ولى جوهر به چيزى نياز ندارد و معناى حرفى به دو چيز احتياج دارد . حال وقتى معناى فعل ماضى را با « انسان » و « بياض » و « ابتداء » مقايسه مىكنيم مىبينيم همان خصوصيتى كه در « ابتداء » وجود دارد در معناى هيئت فعل ماضى هم وجود دارد ، زيرا هيئت فعل ماضى مىخواهد بگويد : بين حدث - كه مفاد ماده است - با فاعل - كه عبارت از زيد است - ارتباط صدورىِ محقّق در كار است ولى نه مفهوم ارتباط و مفهوم صدور حدث از ذات و مفهوم تحقّق ارتباط بلكه واقعيّت آن ارتباط و صدور و تحقّق را بيان مىكند . تا قبل از اين كه ضرب از زيد تحقّق پيدا كند هيچ ارتباطى بين ضرب و زيد وجود نداشت همان گونه كه تا قبل از آمدن زيد به دار ، ارتباطى بين زيد و دار نبود . وقتى شما گفتيد : « ضَرَبَ » ، مىخواهيد واقعيّتى را حكايت كنيد و آن اين است كه بين زيد و ضرب ، يك ارتباط صدورى تحقّق پيدا كرده است .\r\nارتباط صدورى ضرب از زيد ، يك معناى حرفى است . همان‌طور كه با جملهء « زيد في\r\n\r\n","description":"","footnote":"","page_name":" 414 ","page_number":414},
  {"content":"\r\n\r\nالدار » يك واقعيّت حرفى را حكايت مىكنيد ، هيئت فعل ماضى هم يك چنين واقعيّتى را حكايت مىكند . اگر « ض ، ر ، ب » به تنهايى بود نمىتوانست اين معنا را بيان كند ولى هيئت ، متضمن يك چنين معنايى است . گويا مىگويد : آگاه باش كه بين زيد و ضرب يك ارتباط صدورى تحقّق پيدا كرد . نه به اين معنا كه اين عناوين با گفتن « ضَرَبَ » به ذهن ما مىآيد . خير ، در باب معانى حرفيه ، وقتى مىگوييم : « زيد في الدار » ، اصلًا مفهوم ظرف در ذهن ما نمىآيد . مفهوم ظرف ، يك معناى اسمى است ، مثل مفهوم « الابتداء » در « سرت من البصرة إلى الكوفة » . با گفتن كلمهء « مِنْ » چه‌بسا اصلًا مفهوم « الابتداء » به ذهن ما نيايد و لازم هم نيست چنين مفهومى به ذهن بيايد ، زيرا موضوع له ، عبارت از اين مفهوم نيست تا در ذهن بيايد ، بلكه موضوع له در « سرت من البصرة إلى الكوفة » خصوصيتى است كه بين سير و بصره است كه از آن به « سير از بصره » تعبير مىشود . در فارسى به جاى كلمهء « مِنْ » كلمهء « از » را به كار مىبريم . آيا با شنيدن كلمهء « از » چه معنايى به ذهن ما مىآيد ؟ در مسئله « زيد في الدار » وقتى مىگوييد : « زيد در خانه است » آيا از شنيدن كلمهء « در » كه به معناى « في » براى ظرفيت است چه چيزى به ذهن ما مىآيد ؟ ملاحظه مىكنيم كه مفهوم كلّى ظرفيت به ذهن ما نمىآيد . پس همان‌طور كه « زيد في الدار » از يك واقعيّت متقوّم به دو چيز حكايت مىكند ، هيئت « ضَرَبَ » هم از يك واقعيّت متقوّم به دو چيز حكايت مىكند ، كه يكى از آن دو عبارت از « كتك » - كه معناى مبدأ و ماده است - و ديگرى عبارت از « فاعل » مىباشد .\r\nو هيئت فعل ماضى بر ارتباط صدورى اين مبدأ از اين فاعل و تحقّق اين فعل از اين فاعل دلالت مىكند . در نتيجه اين كه گفته‌اند : « هيئت داراى يك معناى حرفى است » ، اين يك امر اعتبارى نيست كه انسان تعبداً ملتزم به آن بشود بلكه يك حقيقت و يك واقعيّت است . هيئت در مقام حكايت است . محكى آن ، يك معناى حرفى و يك حقيقت متقوّم به دو چيز است . محكى آن ارتباط بين معناى ماده و فاعل است .\r\n\r\n","description":"","footnote":"","page_name":" 415 ","page_number":415},
  {"content":"\r\n\r\n\r\nفرق ميان هيئت ماضى و هيئت مضارع\r\nهيئت فعل ماضى با هيئت فعل مضارع در اين معناى حرفى مشتركند و هر دو بر ارتباط صدورى بين مادّه و فاعل دلالت مىكنند ولى فرق آن دو - همان‌طور كه مرحوم آخوند اشاره كرده است - « 1 » در اين جهت است كه در معناى فعل ماضى خصوصيتى وجود دارد كه اگر فاعل آن زمانى باشد ، آن خصوصيت بر زمان گذشته انطباق پيدا مىكند ، بدون اين كه مفهوم زمان مطرح باشد و بدون اين كه عنوان زمان ماضى مطرح باشد . و ما گفتيم : آن خصوصيت ، عبارت از عنوان « تحقّق » - آن‌هم نه مفهوم تحقّق بلكه واقعيّت آن - است . واقعيّت تحقّق ارتباط صدورى بين ضرب و بين زيد . و در فعل مضارع نيز خصوصيتى وجود دارد كه وقتى فاعل آن زمانى باشد ، آن خصوصيت بر زمان استقبال انطباق پيدا مىكند . بدون اين كه مسألهء زمان مطرح باشد ، عنوان زمان حال ، زمان مستقبل يا قدر جامع بين آن دو - يعنى زمان غير ماضى - در كار نيست . و ما گفتيم : آن خصوصيت ، عبارت از « ترقّب » است ، يعنى وقتى بخواهيم « يَضْرِبُ » را در قالب يك معناى اسمى معنا كنيم بايد بگوييم : « يُتَرقَّبُ وقوع الضرب من زيد » . ولى اين در قالب معناى اسمى آن است و معناى حقيقى آن - كه معناى هيئت فعل مضارع است - مصداق اين « يُتَرَقَّبُ وقوع الضرب من زيد » است و الّا از كلمهء « يضرب » هيچ‌گاه « يُتَرَقَّبُ وقوع الضرب من زيد » به ذهن ما نمىآيد و نبايد هم بيايد ، زيرا « يُتَرَقَّبُ » معنايى اسمى است و معناى اسمى ، موضوع له هيئت فعل مضارع نيست .\r\n\r\nتفاوت ميان فعل و حرف\r\nدر باب افعال ، مادّه داراى يك وضع مستقلّ و هيئت داراى وضع مستقلّ ديگرى است ولى در باب حروف اين‌گونه نيست . امّا درعين‌حال كه در افعال دو وضع و دو معنا\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 62\r\n","page_name":" 416 ","page_number":416},
  {"content":"\r\n\r\nوجود دارد ولى ماده و هيئت به منزلهء دو لفظ نيستند . دو لفظ داراى دو دلالت مستقل مىباشند ولى در مادّه و هيئت ، اين گونه نيست بلكه مادّه ، تابع هيئت است و به تبعيّت هيئت تحقّق پيدا مىكند و ماده و هيئت ، مانند دو لفظ نيستند كه هركدام از دو لفظ در تحقّقشان استقلال دارند . لذا معناى فعل ماضى به صورت شىء واحدى در ذهن انسان مىآيد ، هرچند اگر ما بخواهيم تحليل كنيم ، تحليل ، اقتضاى تعدّد و تكثّر مىكند . در غير عربى هم همين‌طور است .\r\n\r\nكلام امام خمينى رحمه الله در ارتباط با تعدّد وضع در فعل ماضى لازم و فعل ماضى متعدّى\r\nحضرت امام خمينى رحمه الله فرموده است : هرچند فعل ماضى لازم و فعل ماضى متعدّى ، ازنظر هيئت ، يكسان هستند و مثلًا هر دو بر وزن « فَعَلَ » مىباشند ولى درعين‌حال ، وضع در آن دو متعدّد است . يعنى معناى هيئت فعل ماضى در متعدى ، مغاير با معناى هيئت فعل ماضى در لازم است . ايشان مىفرمايد : ارتباطى كه در فعل ماضى متعدى بين مبدأ و ذات تحقق دارد ، « ارتباط صدورى » است ، يعنى ارتباطى كه « ضَرَبَ » بين « ضَرْب » و « زيد » افاده مىكند به صورت « صَدَرَ الضربُ من زيدٍ » است ولى ارتباط در فعل ماضى لازم « ارتباط حلولى » است . « قام زيدٌ » به معناى « صدر القيام من زيد » نيست بلكه معناى آن « اتّصف زيد بثبوت القيام له » و « حلول القيام بالإضافة إلى زيد » مىباشد . اين معنا در بعضى از فعل‌هاى ماضى لازم - مثل « ابيضّ الجسم » - روشن‌تر است . « ابيضّ الجسم » به معناى « صدر البياض من الجسم » نيست بلكه معناى آن « حلّ البياض في الجسم » است . در نتيجه ما ناچاريم قائل به تعدّد وضع شده و بگوييم : فعل ماضى متعدّى داراى وضعى جدا از فعل ماضى لازم است . « 1 »\r\n\r\n\r\n","description":"","footnote":"\r\n( 1 ) - مناهج الوصول إلى علم الاصول ، ج 1 ، ص 205 و تهذيب الاصول ، ج 1 ، ص 108 و 109 .\r\n","page_name":" 417 ","page_number":417},
  {"content":"\r\n\r\nسؤال : آيا نمىتوان بين ارتباط صدورى و ارتباط حلولى قدر جامعى تصور كرد و گفت : هيئت فعل ماضى براى آن قدر جامع وضع شده است كه در نتيجه تعدد وضع و اشتراك لفظى در كار نباشد ، مثل اين كه گفته شود : فعل ماضى براى « كلّى ارتباط » وضع شده است ، خواه به نحو صدور باشد و خواه به نحو حلول ؟ جواب : « كلّى ارتباط » فعل ماضى مجهول را هم در بر مىگيرد ، و شايد شامل اسم فاعل هم بشود . ولى قدر متيقّن اين است كه ماضى مجهول را شامل مىشود . وقتى گفته مىشود : « ضُرِبَ زيدٌ » ، بين « ضُرِبَ » و « زيد » ، ارتباط وقوعى تحقق دارد يعنى « ضرب » بر « زيد » واقع شده است . لذا نمىتوان « كلّى ارتباط » را به عنوان قدر جامع بين خصوص ارتباط صدورى و ارتباط حلولى فرض كرد . نمىتوان قدر جامعى فرض كرد كه فقط ارتباط صدورى و ارتباط حلولى را شامل شود و ارتباطهاى ديگر - چون ارتباط وقوعى ، ارتباط زمانى ، ارتباط مكانى و ساير ارتباطات - را شامل نشود . البته در كلام حضرت امام خمينى رحمه الله توضيحى براى اين مطلب ذكر نشده است ولى ما بايد بيان ايشان را به اين صورت توضيح دهيم كه : « كسى تصوّر نكند ما مىتوانيم قدر جامعى بين ارتباط صدورى و ارتباط حلولى در نظر بگيريم ، ظاهر اين است كه چنين قدر جامعى وجود ندارد » . در نتيجه ما ناچاريم در فعل ماضى ، قائل به تعدّد وضع شويم ، اگرچه هيئت ، واحد است . و اين شبيه مشترك لفظى - مانند عين و امثال آن - مىباشد .\r\n\r\nمباحثى در ارتباط با فعل مضارع\r\n\r\nبحث اوّل : آيا فعل مضارع ، بر زمان حال و استقبال دلالت مىكند ؟\r\nدر استعمالات مشاهده مىشود كه فعل مضارع ، گاهى به معناى حال و گاهى به معناى استقبال است . اين امر اختصاص به زبان عربى ندارد ، مثلًا رفيق شما از شما\r\n\r\n","description":"","footnote":"","page_name":" 418 ","page_number":418},
  {"content":"\r\n\r\nمىپرسد : « آيا فلان مطلب را مىدانى » ؟ تعبير « مىدانى » فعل مضارع است ، معنايش اين است كه آيا در حال حاضر مىدانى ؟ شما هم در جواب مىگوييد : « بلى فلان مطلب را مىدانم » . « مىدانم » هم فعل مضارع است و در حال استعمال شده است . و يا از شما مىپرسد : « آيا شما قدرت داريد فلان كار را انجام دهيد ؟ » شما مىگوييد : « بلى قدرت دارم » . در اينجا نيز فعل مضارع در معناى حال استعمال شده است .\r\n\r\nنظريهء مرحوم نائينى\r\nاستعمال فعل مضارع در معناى حال ، آن‌قدر زياد است كه مرحوم نائينى فرموده است : « فعل مضارع ، معنايش همان حال است و غير از حال معنايى ندارد مگر اين كه قرائنى - مانند سين و سوف - در كار باشد » . ايشان حتّى مىگويد : « مشترك دانستن فعل مضارع بين حال و استقبال ، از اشتباهات است » . مرحوم نائينى در مقام استدلال بر مدّعاى خود مىفرمايد : « دليل ما بر اين مطلب ، آيهء شريفهء ( و يقول الذين كفروا لست مرسلًا ) « 1 » مىباشد ، زيرا روشن است كه فعل مضارع در اين آيهء شريفه در حال استعمال شده است . « 2 » پاسخ كلام مرحوم نائينى : ما قبول داريم كه فعل مضارع در آيهء شريفه در حال استعمال شده است ولى نمىتوان اين آيه را دليل بر اين مطلب دانست كه فعل مضارع در همهء استعمالاتش در حال استعمال مىشود . فعل مضارع ، اگرچه در بسيارى از موارد به معناى حال استعمال مىشود ولى خيلى از اوقات هم بدون وجود سين و سوف و قرائن خارجيه ، در استقبال استعمال مىشود .\r\n\r\n\r\n","description":"","footnote":"\r\n( 1 ) - الرعد : 43\r\n( 2 ) - فوائد الأصول ، ج 1 ، ص 102 ، أجود التقريرات ، ج 1 ، ص 62\r\n","page_name":" 419 ","page_number":419},
  {"content":"\r\n\r\n\r\nبحث دوّم : آيا دلالت فعل مضارع بر حال و استقبال ، به نحو اشتراك لفظى است يا به نحو اشتراك معنوى و يا احتمال ديگرى در كار است ؟\r\nدر اين زمينه سه نظريه مطرح است :\r\n\r\n1 - نظريهء مرحوم آخوند\r\nمرحوم آخوند معتقد است : اشتراك فعل مضارع بين حال و استقبال ، يك اشتراك معنوى است . از كلام ايشان استفاده مىشود كه اين معنا نزد ايشان و نزد نحويين مسلّم بوده است كه فعل مضارع ، مشترك بين حال و استقبال است و اشتراك آن‌هم به صورت اشتراك معنوى است . مرحوم آخوند مىخواهد از اين مسئله تأييدى براى مسئله ديگر بياورد و آن مسئله اين است كه به نظر ايشان - كه حق هم همين است - فعل ، دلالتى بر زمان ندارد .\r\nايشان در تأييد اين مطلب مىفرمايد : آيا نحويين اشتراك معنوى را به چه صورت مطرح كرده‌اند ؟ آيا نحويين مىگويند : در فعل مضارع يك عنوان زمانى جامع بين حال و استقبال و خارج‌كنندهء ماضى وجود دارد ؟ مثلًا عنوان « الزمان غير الماضي » كه از نظر مفهومْ هم شامل حال مىشود و هم شامل استقبال . مرحوم آخوند مىفرمايد : خير ، اين‌گونه نيست ، زيرا چنين معنايى از فعل مضارع به ذهن ما نمىآيد . و همان گونه كه گفتيم : هيئت فعل مضارع - مانند هيئت فعل ماضى - داراى معنايى حرفى است . مرحوم آخوند سپس مىفرمايد : آنچه نحويين مىگويند ، اين گونه توجيه مىشود كه بگوييم : فعل مضارع داراى معنايى است كه اين معنا خصوصيتى دارد و لازمهء آن خصوصيت اين است كه در زمانيات ، انطباق بر حال يا استقبال پيدا مىكند ، و نه تنها در فعل مضارع اين‌طور است\r\n\r\n","description":"","footnote":"","page_name":" 420 ","page_number":420},
  {"content":"\r\n\r\nبلكه در جملات اسميه‌اى كه خالى از زمان است - مثل زيد ضارب - نيز خصوصيتى وجود دارد كه قابل انطباق بر تمام زمان‌هاى سه‌گانه است . امّا در فعل مضارع ، يكى از زمانها جدا شده ، همان‌طور كه در فعل ماضى ، انطباق بر يك زمان خاص پيدا مىكند . « 1 » بعضى از شاگردان مرحوم آخوند « 2 » در حاشيهء خود بر كفاية مىگويد : « آن معنايى كه در فعل مضارع به عنوان مشترك معنوى مطرح است ، عبارت از معناى « ترقّب » مىباشد ، در مقابل معناى « تحقّق » كه در فعل ماضى مطرح است » . « 3 »\r\n\r\n2 - نظريهء امام خمينى رحمه الله\r\nحضرت امام خمينى رحمه الله فرموده است : بعيد نيست ما در فعل مضارع بگوييم : واضع ، هيئت مضارع را براى ارتباط صدورى يا ارتباط حلولى استقبالى وضع كرده است . در نتيجه معناى اوّلى فعل مضارع ، همان معناى استقبالى است ، سپس به جهت كثرت استعمال در حال ، يك وضع تعيّنى هم نسبت به حال پيدا كرده است . ولى وضع تعيّنى به صورتى نيست كه معناى اصلى كنار گذاشته شود بلكه به صورتى است كه گويا دو وضع در كار است : وضع تعيينى دلالت بر معناى استقبال و وضع تعيّنى دلالت بر معناى حال مىكند . « 4 »\r\n\r\n3 - نظريهء مختار\r\nبعيد نيست كه ما در فعل مضارع هم مسألهء تعدّد وضع را قائل شويم و بگوييم :\r\nهيئت فعل مضارع را يك مرتبه براى ارتباط صدورى حالى و يك مرتبه براى ارتباط\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 62\r\n( 2 ) - مراد مرحوم مشكينى است .\r\n( 3 ) - رجوع شود به كفاية الاصول با حاشيهء مرحوم مشكينى ، ج 1 ، ص 62\r\n( 4 ) - مناهج الوصول إلى علم الاصول ، ج 1 ، ص 208 و تهذيب الاصول ، ج 1 ، ص 110 .\r\n","page_name":" 421 ","page_number":421},
  {"content":"\r\n\r\nصدورى استقبالى وضع كرده‌اند ، زيرا ما هر طرف قضيّه را كه ملاحظه مىكنيم مىبينيم هيچ ترجيحى در كار نيست . نه مىتوان مانند محقّق نائينى رحمه الله اصالت را با حال دانست و نه مىتوان مانند امام خمينى رحمه الله اصالت را با استقبال دانست . بلكه به‌نظر مىرسد هيچ اصالت و تبعيّتى در كار نيست و ظاهر اين است كه اشتراك ، به صورت اشتراك لفظى است و آنچه مرحوم آخوند در ارتباط با اشتراك معنوى مطرح مىكرد نيز نمىتواند مورد قبول باشد و از راهى كه ايشان ذكر كرد قابل اثبات نمىباشد . البته بر اين مطلب ، ثمرهء مهمى مترتب نيست .\r\n\r\nمقدّمهء پنجم : اختلاف مبادى مشتقات\r\n\r\n[ كلام آخوند 
  ]\r\nيكى از مقدّماتى كه مرحوم آخوند مطرح كرده اين است كه مىفرمايد : نزاع ما در باب مشتق ، در ارتباط با هيئت مشتق است و اختلافى كه بين مواد و مبادى مطرح است ، ربطى به بحث ما ندارد . اختلاف مبادى مشتقات : بعضى از مبادى داراى عنوان « فعليّت » مىباشند ، مثل عنوان ضَرْب ، قيام ، قعود و . . . كه به معناى فعليّت ضرب و فعليّت قيام و . . . است . بعضى از مبادى داراى عنوان « قوّه و استعداد » مىباشند ، مثل عنوان كاتب ، كه مقصود از آن كاتب بالقوّه است ، يعنى كسى كه استعداد كتابت در او وجود دارد . عنوان مثمر در شجرهء مثمره نيز به معناى اين است كه استعداد ميوه دادن در آن وجود دارد . بعضى از مبادى داراى عنوان « ملكه » مىباشند ، مثل مجتهد كه به كسى گفته مىشود كه داراى ملكهء اجتهاد باشد و قدرت استنباط داشته باشد ، اگرچه اين اجتهاد به مرحلهء فعليّت نرسد ، يعنى در خارج هيچ‌گونه استنباطى از او تحقّق پيدا نكند . بعضى از مبادى داراى عنوان « حرفه » مىباشند ، مثل تاجر كه به كسى گفته\r\n\r\n","description":"","footnote":"","page_name":" 422 ","page_number":422},
  {"content":"\r\n\r\nمىشود كه داراى حرفهء تجارت باشد . بعضى از مبادى داراى عنوان « صناعت » مىباشند ، مثل نجّار كه به كسى گفته مىشود كه داراى صنعت نجّارى است . مرحوم آخوند مىفرمايد : در ارتباط با مبادى ، اين اختلافات وجود دارد ولى در ارتباط با هيئات ، اختلافى تحقّق ندارد . بين مبدئى كه در آن جنبهء فعليّت مطرح است با مبدئى كه داراى جنبهء قوّه و استعداد ، است ازنظر هيئت « فاعل » فرقى وجود ندارد ، بلكه فرقشان در اين است كه دايرهء تلبّس به مبدأ در حال و منقضى عنه المبدأ در آن دو فرق مىكند . اگر مبدأ يك امر فعلى باشد ، مثل ضارب كه مبدأ آن ضرب است و ضرب هم داراى معناى فعليّت مىباشد ، در اين صورت ، تلبّس به مبدأ در حال ، معنايش تلبّس به ضرب فعلى است . ديروز كه ضرب از زيد صادر شده ، زيد حقيقتاً متلبّس به ضرب بوده است زيرا مبدأ به عنوان فعليّت اخذ شده است و تلبّس به مبدأ فعلى يعنى در همان حالِ صدور ضرب و تحقّق ضرب ، تلبّس به مبدأ دارد و امروز كه اين فعليّت منقضى شده ، مبدأ هم از او منقضى شده است . به‌عبارت‌ديگر : در مبدأ فعلى ، تلبّس به مبدأ و انقضاى مبدأ از ذات ، داير مدار فعليّت است . ولى در موارد ديگر ، تلبّس و انقضاء به صورت ديگر است ، مثلًا در مورد مجتهد اگر بخواهيم تلبّس به مبدأ و انقضاء را فرض كنيم بايد بگوييم : مادامىكه اين شخص داراى قوّهء استنباط است متلبّس به مبدأ در حال است و وقتى اين ملكه را از دست داد ، كسالت يا كهولت سن در او پيدا شد و ملكهء استنباط را از دست داد در اين صورت انقضاء مبدأ مىشود . يا در مثل تاجر كه عنوان حرفه مطرح است ، تا زمانى كه كسب و كار و تجارت دارد ، متلبّس بالمبدا در حال است ، اگرچه در منزل خود خوابيده يا به مسافرت رفته باشد ولى اگر از تجارت دست برداشت يا ورشكست شد و حرفهء تجارت را از دست داد ، مبدأ از او منقضى شده است . در مورد شجرهء مثمره نيز مىگوييم : شجرهء مثمره ، در زمستان نيز مثمره است چون شأنيت و قابليت ميوه دادن را داراست . ولى اگر روزى خشك شد و قابليت ميوه\r\n\r\n","description":"","footnote":"","page_name":" 423 ","page_number":423},
  {"content":"\r\n\r\nدادن را از دست داد ، مبدأ از آن منقضى شده است . بنابراين ، مرحوم آخوند همهء اين اختلافات را به گردن مبادى گذاشته و مىفرمايد :\r\nدر هيئت مشتق ، هيچ‌گونه تغييرى حاصل نشده است . هيئت مشتق در ضارب و تاجر يك چيز است ولى مادّه در آن دو فرق دارد . مادّهء ضارب ، عبارت از ضرب است كه داراى جنبهء فعليّت است ولى مادّهء تاجر ، عبارت از تجارت است كه داراى جنبهء حرفه است . « 1 »\r\n\r\nبررسى كلام مرحوم آخوند\r\nبيان مرحوم آخوند ، در ابتدا كلام خوبى به‌نظر مىرسد ولى اگر در آن دقّت كنيم درمىيابيم كه در بسيارى از اين مبادى كه ايشان ادّعاى اختلاف كرد ، مسئله به اين صورت نيست . مثلًا مادّه در تاجر عبارت از تجارت است . تجارت اگر به معناى مصدرى استعمال شود به معناى حرفهء تجارت نيست . تجارت در آيهء شريفهء ( يَا أيّها الَّذينَ آمَنوا لا تَأكُلوا أموالكُم بَيْنَكُم بِالباطِل إلّا أن تكون تجارة عن تراضٍ ) « 2 » به معناى فعليّت تجارت و صدور تجارت مىباشد و جنبهء حرفه در آن مطرح نيست . و يا مثلًا خياطت به عنوان مبدأ براى خيّاط است . خياطت ، چه به عنوان حرفه و چه به عنوان صنعت مطرح باشد ، در معناى آن جنبهء فعليّت وجود دارد . اگر كسى نذر كند كه خياطت انجام ندهد ، آيا معنايش اين است كه نبايد حرفه‌اش را خيّاطى قرار دهد ؟ آيا اگر تعدادى لباس دوخت ولى شغل خود را خيّاطى قرار نداد ، مخالفت با نذر نكرده است ؟ روشن است كه كسى نمىتواند ملتزم به اين امر شود . و يا مثلًا ما احكامى داريم كه روى عنوان كتابت بار شده است ، در مورد قرآن\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 65\r\n( 2 ) - النساء : 29\r\n","page_name":" 424 ","page_number":424},
  {"content":"\r\n\r\nمىگويند : « كتابت قرآن با مركّب نجس حرام است » . آيا در اينجا كتابت بالقوّه مطرح است ؟ خير ، كتابت يك امر فعلى است . اكثر مبادى كه ما ملاحظه مىكنيم ، جنبهء فعليّت در آنها مطرح است حتّى در شجرهء مثمره اگر عنوان مثمريت را از وصفيت براى شجره بيرون آورده و آن را در مصدر و مبدأ و مادّه‌اش بياوريم مىبينيم إثمار ، معنايش شأنيت اثمار نيست . اگر معنايش شأنيت اثمار است چرا شأنيت را به اثمار اضافه مىكنيد و مىگوييد :\r\nشأنية الإثمار ؟ بنابراين در اثمار ، شأنيت نيست بلكه با كلمهء « شأنيت » مىخواهيد اين معنا را به اثمار بدهيد و الّا شأنية الإثمار به چه معناست ؟ اگر اثمار به معناى شأنيت ثمره دادن باشد ، چرا شما شأنيت را به اثمار اضافه مىكنيد ؟ چرا مىگوييد : هذه الشجرة لها شأنية الإثمار ؟ بگوييد : هذه الشجرة لها الإثمار ، كه در خود اثمار ، - به عقيدهء مرحوم آخوند - عنوان شأنيت محفوظ است . بنابراين در معناى اثمار هم شأنيت وجود ندارد . در بين اين مواد و مبادى ، تنها مادهء اجتهاد است كه حساب خاصى دارد ، اجتهاد ، اصلًا معنايش ملكه است . آن‌هم نه اجتهاد به معنى لغوى . اجتهاد در لغت به معنى جدّ و جهد و كوشش كردن است يعنى نهايت تلاش را در زمينه‌اى به كار بردن ، پس در معناى لغوى اجتهاد ، مسألهء فعليّت وجود دارد . ولى اجتهاد در اصطلاح علماى اصول به معناى ملكه و قوهء استنباط مىباشد . بنابراين اگر مواد - حتّى مادهء اجتهاد - را بررسى كنيم به يك مادّه هم برخورد نمىكنيم كه در آن عنوان شأنيت يا حرفه يا صنعت يا ملكه وجود داشته باشد بلكه در همهء آنها عنوان فعليّت مطرح است . در نتيجه اختلافات مشتقات ، ربطى به مبادى ندارد و مبادى به همان معناى فعليّت مىباشند . تأييدى در ردّ كلام مرحوم آخوند : مؤيّد اين كلام - كه اختلاف در ارتباط با مواد نيست - اين است كه اگر اختلاف در ارتباط با مواد باشد ، بايد نه تنها در مشتقات مورد بحث ما بلكه در فعل ماضى و مضارع و امثال آنها نيز اين‌چنين باشد زيرا مواد در همهء\r\n\r\n","description":"","footnote":"","page_name":" 425 ","page_number":425},
  {"content":"\r\n\r\nآنها يكسان است . اگر بنا باشد در مادّهء تجارت ، خصوصيتِ حرفه دخالت داشته باشد ، بايد همان‌طورىكه اين معنا در تاجر به ذهن مىآيد در فعل ماضى و مضارع آن نيز به ذهن بيايد . « اتّجر » به اين معنا باشد كه « تجارت را حرفهء خود قرار داد » درحالىكه « اتّجر » چنين معنايى ندارد . بلكه اين معنا فقط در ارتباط با « تاجر » مطرح است . پس آيا اختلافى كه در خارج بين تاجر و ضارب مشاهده مىكنيم در ارتباط با چيست ؟ ما از يك طرف مىبينيم عرف از ضارب يك معنا و از تاجر معناى ديگر را استفاده مىكند و از طرف ديگر مىبينيم اين اختلاف مربوط به مبادى نيست و از طرفى هم مشاهده مىكنيم كه هيئت تاجر و ضارب يك چيز است و نمىتوان گفت : هيئت هركدام داراى مفاد خاصى است . بله ، اگر هيئت آنچه دلالت بر حرفه مىكرد ، هيئت ديگرى بود ، مىتوانستيم بگوييم : مفاد هريك از هيئت‌ها مفاد خاصى است . آيا قائل به تعدّد وضع شويم و بگوييم : همان‌طور كه كلمهء عين براى معانى متعدّدى وضع شده است در باب هيئات هم همين‌طور است . هيئت « فاعل » يك بار وضع شده براى مثل « ضارب » - كه در مبدأ آن جنبهء فعليّت مطرح است - و يك بار وضع شده براى مثل « تاجر » ، كه در مبدأ آن جنبهء حرفه مطرح است . امام خمينى رحمه الله مىفرمايد : التزام به تعدّد وضع مشكل است . و ممكن است گفته شود : در تاجر ، يك وضع تعيّنى به‌وجود آمده است ، يعنى تاجر در مورد كسى استعمال شده كه داراى حرفهء تجارت است و اين استعمال در ابتداى امر به صورت مجازى بوده است ولى كم‌كم كثرت پيدا كرده و به مرحله‌اى از حد حقيقت رسيد كه مشتق را از مبدأ خود جدا كرد . در تجارت كه مبدأ تاجر است عنوان فعليّت اخذ شده است ولى در تاجر چنين عنوانى وجود ندارد بلكه در آن ، حرفهء تجارت مطرح است . لذا تجارت به معناى فعليّت تجارت است ولى تاجر كسى است كه حرفه‌اش تجارت باشد . در مورد شجرهء مثمره نيز همين حرف را مىزنيم و مىگوييم : مثمر ، به‌واسطهء\r\n\r\n","description":"","footnote":"","page_name":" 426 ","page_number":426},
  {"content":"\r\n\r\nكثرت استعمال ، در چيزى كه قابليت اثمار و شأنيت اثمار داشته باشد يك معناى حقيقى پيدا كرده است . ولى در مبدأ آن - كه عبارت از اثمار است - جنبهء فعليّت وجود دارد . اثمار به معناى ثمره دادن بالفعل است و اگر بخواهيد بالفعل را از آن بگيريد بايد كلمهء « شأنيت » را به آن اضافه كرده و بگوييد : شأنية الإثمار ، ولى وقتى همين اثمار را در قالب مثمر پياده كنيم ديگر شأنية المثمرية نمىخواهد بلكه شأنيت ، در معناى مثمريت وجود دارد و معناى مثمر ، به جهت كثرت استعمال ، تا حد معناى حقيقى - كه عبارت از چيزى است كه شأنيت اثمار را داشته باشد - رسيده است . اگرچه استبعاد اين حرف به استبعاد مسألهء تعدّد وضع نمىرسد ولى براى انسان سنگين است كه بخواهد بين مبدأ و مشتق جدايى بيندازد و در مبدأ ، مسألهء فعليّت را مطرح كرده ولى در مشتق ، شأنيت يا حرفه را مطرح كند . « 1 »\r\n\r\nاشكال در اسم مكان و اسم آلت\r\nاين مسئله ، در باب اسم مكان و اسم آلت مشكل‌تر مىشود ، مثلًا ما كلمهء « مقراض » را در مورد قيچى و « مفتاح » را در مورد كليد به كار مىبريم . مقراض يعنى آلت قَرض و قطع كردن و مفتاح يعنى آلت فتح و گشودن ، درحالىكه ممكن است قيچى ، تازه از كارخانه بيرون آمده و تاكنون - حتّى براى يك بار هم - چيزى با آن چيده نشده است در حالى كه قرض و چيدن داراى معناى فعلى است . و يا ممكن است انسان قفلى را تازه خريدارى كرده باشد و تاكنون با كليد آن - حتّى براى يك بار هم - آن قفل را باز نكرده باشد با وجود اين ، به كليد ، عنوان « مفتاح » داده مىشود درحالىكه فتح به‌معناى فعليّت باز كردن است . ولى در مورد تاجر ، فعليّت ، خيلى تحقق پيدا كرده تا به صورت حرفه درآمده است . در مورد اسم مكان نيز به‌همين‌صورت است ، مثلًا كسى كه مسجدى را ساخته\r\n\r\n\r\n","description":"","footnote":"\r\n( 1 ) - مناهج الوصول إلى علم الاصول ، ج 1 ، ص 209 و 210 ، تهذيب الاصول ، ج 1 ، ص 111\r\n","page_name":" 427 ","page_number":427},
  {"content":"\r\n\r\nاست ، اگرچه حتّى يك نفر در آن به سجده نرفته ولى باز هم عنوان مسجد را به آن مىدهيد . عنوان مسجديت ، به دنبال اين نيست كه مكانى براى سجده فعليّت پيدا كرده باشد بلكه به مجرّد ساخته شدن ، چنين عنوانى به آن اطلاق مىشود . آيا اين اطلاق به نحو مجاز است ؟ آيا به علاقهء اوْل و مشارفت ، مسجد ناميده مىشود ؟ يا اين كه مسجديت آن بالفعل و حقيقت است اگرچه تاكنون كسى در آن سجده نكرده است ؟\r\n\r\nكلام آيت‌اللَّه خويى « دام ظلّه »\r\nآيت‌اللَّه خويى دام‌ظلّه نيز - مانند مرحوم آخوند - عنوان مسئله را روى اختلاف مواد برده و مىفرمايد : مواد ، مختلف است . گاهى در آن مسألهء فعليّت مطرح است ، مثل ضرب ، قتل ، قيام ، قعود و . . . و گاهى در آن مسألهء ملكه مطرح است مثل مجتهد و مهندس و . . . و گاهى هم در آن حرفه و صناعت مطرح است مثل تاجر و صانع و حائك و . . . اختلاف در اين‌ها به جهت مواد است . سپس مىفرمايد : گاهى نيز اختلاف در ارتباط با هيئت است ، مثل اسم آلت و اسم مكان . « مفتاح » به معناى « ما مهّد و أُعدّ لتحقّق الفتح » است . « 1 »\r\n\r\nبررسى كلام آيت‌اللَّه خويى « دام ظلّه »\r\nملاحظه مىشود كه ايشان با وجود اين كه شروع بحثشان در ارتباط با مواد - با قطع نظر از هيئت - است ولى در آخر پاى هيئت را هم به ميان مىآورد . و اين در حقيقت ، عدول از حرف گذشته و تناقض با آن حرف مىباشد . علاوه بر اين ما گفتيم :\r\nمسألهء تاجر و ضارب با اسم آلت و اسم مكان فرق مىكند . در اسم آلت فقط يك هيئت وجود دارد كه داراى معنايى است كه خواهيم گفت . ولى در مورد تاجر و ضارب آيا اختلاف را در ارتباط با چه چيز مىدانيد ؟ از جهت هيئت كه فرقى بين آن دو وجود\r\n\r\n\r\n","description":"","footnote":"\r\n( 1 ) - محاضرات في أُصول الفقه ، ج 1 ، ص 237 و 238\r\n","page_name":" 428 ","page_number":428},
  {"content":"\r\n\r\nندارد . آيا در ارتباط با مادّه است ؟ ما گفتيم : در مادّهء تجارت عنوان حرفه مطرح نيست .\r\nاين همه كلمهء تجارت در آيات و روايات به كار رفته است شايد در يك مورد آن‌هم شغل و حرفه اراده نشده باشد بلكه همان معناى مصدرى مطرح است ، لذا با اين كه مسألهء اسم آلت و اسم مكان را به گردن هيئت بيندازيم مسئله حل نمىشود . هيئت فاعل ، در تاجر و ضارب مشترك است .\r\n\r\nكلام بعضى از بزرگان\r\nبعضى از بزرگان « 1 » در اينجا مطلب ديگرى مطرح كرده مىفرمايند : شما يك‌وقت عناوين تاجر ، ضارب ، مجتهد و امثال اين‌ها را به صورت مجرّد - بدون تشكيل قضيّهء حمليّه و بدون جرى بر ذات - استعمال مىكنيد و يك‌وقت اين عناوين را در قضيّهء حمليّه به كار مىبريد . در صورت اوّل ، فرقى بين اين عناوين وجود ندارد . همان خصوصيتى كه در « ضارب » ، به عنوان تحقّق الفعل و تحقّق الضرب فعلًا وجود دارد ، در همهء اين عناوين مطرح است . در همهء اين‌ها ، فعليّت مبدأ و فعليّت حدث مطرح است . ولى در صورت دوّم ، اين‌گونه نيست . وقتى شما مىگوييد : « زيد ضارب » و « ضارب » را جرى بر ذات و حمل برآن مىكنيد ، حسابها از يكديگر جدا مىشود .\r\nمعنايى كه « ضارب » در « زيد ضارب » دارد يك معنا و معنايى كه « تاجر » در « عَمرو تاجر » دارد معناى ديگر و معنايى كه « مجتهد » در « بكر مجتهد » دارد معناى سوّم و معنايى كه « مثمرة » در « الشجرة مثمرة » دارد معناى چهارم است . اختلاف بين اين‌ها در ارتباط با جرى بر ذات و تشكيل قضيّهء حمليّه است . نظير اين مطلب در فقه در مسألهء ماء جارى - كه يكى از مياه معتصم است و به‌واسطهء ملاقات با نجاست ، نجس نمىشود ، هرچند قليل باشد - گفته شده است . در\r\n\r\n\r\n","description":"","footnote":"\r\n( 1 ) - مراد مرحوم اصفهانى در نهاية الدراية است . رجوع شود به : نهاية الدراية ، ج 1 ، ص 127 و 128\r\n","page_name":" 429 ","page_number":429},
  {"content":"\r\n\r\nآنجا بحث شده كه مراد از « ماء جارى » چيست ؟ و درضمن ، اين بحث پيش آمده كه خصوصياتى كه در مورد « ماء جارى » گفته‌اند در مفهوم « الجاري » - كه يك عنوان اشتقاقى و اسم فاعل است - دخالت ندارد . مثلًا گفته‌اند : ماء جارى آن است كه از زمين بجوشد . ولى اين خصوصيت « جوشيدن از زمين » در مفهوم « الجاري » دخالت ندارد .\r\nمبدأ « الجاري » عبارت از « جريان » است و آبى كه از آفتابه بيرون مىريزد هم اين مبدأ را داراست و از آفتابه بر زمين جارى مىباشد . آنجا بعضى شبيه حرفى كه الآن نقل كرديم را مطرح كرده و گفته‌اند : وقتى « الجاري » را به تنهايى استعمال مىكنيم ، خصوصيت « جوشيدن از زمين » در مفهوم آن دخالتى ندارد ولى اگر « الجاري » را به صورت صفت براى « الماء » استعمال كرده و بگوييم : « الماء الجاري » ، ذهن انسان به جاى ديگر مىرود ، يعنى در اين صورت ، خصوصيت « جوشيدن از زمين » هم در مفهوم آن دخالت دارد و درحقيقت ، معناى آن عوض مىشود . خصوصيتى كه در « الجاري » تنها و در « جرى الماء من الميزاب » و « يجري الماء من الميزاب » و « الجاري من الميزاب » وجود ندارد . آن‌وقت گفته‌اند : چه مانعى دارد كه در مورد « تاجر » و امثال آن نيز بگوييم : اگر به صورت مجرّد مطرح شوند ، يك معنا و اگر در قضيّهء حمليّه مطرح شوند معناى ديگرى دارند و حساب آنها از ضارب جدا مىشود . البته اين مطلب فقهى را ما به عنوان مؤيّد حرف اين بعض ذكر كرديم ولى واقعيّت اين است كه هر دو حرف باطل است . هم حرفى كه در اينجا زده شده است و هم حرفى كه در فقه مطرح است . اشكالات كلام بعضى از بزرگان : بر كلام اين بعض دو اشكال وارد است : اشكال اوّل : چطور مىشود قضيّهء حمليّه ، واقع موضوع و محمول را عوض كند ؟\r\nمگر قضيّهء حمليّه چه نقشى مىتواند در اين زمينه داشته باشد ؟ زيد كه همان زيد است .\r\nچگونه مىتوان گفت : « تاجر » ، اگر محمول بر زيد نباشد ، معنايش شبيه « ضارب » است ولى اگر محمول بر زيد شد ، معنايش عوض مىشود ؟ مگر قضيّهء حمليّه عوض‌كنندهء معناى محمول است ؟ خير ، قضيّهء حمليّه ، فقط براى اين است كه بين موضوع و\r\n\r\n","description":"","footnote":"","page_name":" 430 ","page_number":430},
  {"content":"\r\n\r\nمحمول ايجاد اتّحاد و هوهويت كند . اشكال دوّم : « تاجر » - اگر دلالت بر حرفهء تجارت كند - هرچند به صورت مجرّد هم استعمال شود ، به‌معناى كسى است كه داراى حرفهء تجارت باشد . اگر كسى از در وارد شود و از ما سؤال كند : معناى « تاجر » چيست ؟ آيا در جواب او مىگوييم : « تاجر ، اگر مفرد باشد يك معنا دارد و اگر در جمله باشد معناى ديگرى دارد » ؟ اشكال بر تأييدى كه ما ذكر كرديم : مسأله‌اى كه در ارتباط با « الماء الجاري » مطرح شد شبيه عنوان « مجتهد » است كه در بحث قبل به آن اشاره كرديم . ما گفتيم :\r\nدر اجتهاد به معناى لغوى ، عنوان ملكه اخذ نشده است ، بلى در اين مادّه ، تلاش و جديّت كامل اخذ شده است . ولى در اجتهاد به معناى اصطلاحى ، عنوان ملكه اخذ شده است . عين همين حرف را در مورد « الماء الجاري » مىگوييم . « الماء الجاري » يك وقت با معناى لغوى و يك وقت به عنوان يك اصطلاح فقهى و شرعى مطرح است . اگر « الماء الجارى » را به عنوان معناى لغوى مطرح كرديم ، عنوان « جوشيدن از زمين » لازم ندارد . بلكه آب جارى آبى است كه متّصل به جريان فعلى باشد خواه از زمين بجوشد يا از ناودان سرازير باشد يا از داخل آفتابه جريان داشته باشد . ولى اگر « الماء الجاري » را به حسب اصطلاح فقهى مورد بحث قرار دهيم ، داراى خصوصيت « جوشيدن از زمين » است . در نتيجه كلام اين بعض نيز نمىتواند مشكل را حلّ كند .\r\n\r\nحلّ اشكال در اسم آلت\r\nدر باب اسم آلت مىتوان گفت : آنچه تاكنون از اسم آلت در ذهن ما بوده اين است كه وقتى مثلًا آلت ضرب را مورد توجه قرار مىدهيم ، اوّل بايد ضربى به عنوان مبدأ ، تحقّق و فعليّت پيدا كرده باشد و در مقام فعليّتش هم ، اين چيز ، آليت براى آن داشته باشد . در حالى كه معناى اسم آلت اين‌گونه نيست . بلكه اسم آلت به اين معناست كه چيزى آليت داشته باشد براى اين كه مبدأ به‌واسطهء آن فعليّت پيدا كند . و\r\n\r\n","description":"","footnote":"","page_name":" 431 ","page_number":431},
  {"content":"\r\n\r\nاين بدان معنا نيست كه مبدأ هم تا به حال ، فعليّت پيدا كرده باشد . « مفتاح » يعنى « آلت فتح » و در مادّهء فتح ، فعليّت اخذ شده است . اگر گفتيد : « فتح زيد القفل » ، يا « زيد فاتح للقفل » اين فتح ، فعليّت دارد . در اسم آلت هم همين فتح فعلى مطرح است نه اين كه حتماً بايد فتح فعلى در خارج هم تحقّق پيدا كرده باشد . « مفتاح » يعنى وسيله‌اى كه براى تحقّق فتح فعلى است ، هرچند تا به حال فتحى با آن تحقّق نيافته و يا اصلًا فتحى با آن محقّق نشود . سؤال : اگر در مورد اسم آلت چنين چيزى گفته شود ، مسألهء نزاع در باب مشتق - يعنى بحث متلبّس و منقضى - را چگونه در آن پياده مىكنيد ؟ جواب : اوّلًا : صاحب فصول رحمه الله و بعضى از بزرگان ديگر « 1 » اسم آلت را از محلّ نزاع خارج دانسته‌اند . ثانياً : اگر حرف اين بعض را قبول نكنيم - كه قبول هم نخواهيم كرد - واقعيّت مسئله اين است كه در آنجا هم مىتوانيم متلبّس و منقضى را تصوّر كنيم . به اين اعتبار كه اگر مفتاحى كاملًا صحيح است و شكستگى و نقص در آن وجود ندارد و آليت براى فتح در آن محفوظ است مىگوييم : « اين ، متلبّس به مبدأ است » . و اگر كليدى خراب شد و آليت براى فتح را از دست داد مىگوييم : « اين منقضى عنه المبدأ است ، زيرا تا به حال آليت براى فتح داشته ولى الآن آليت خود را از دست داده و صلاحيّت براى فتح ندارد » . در نتيجه در مورد اسم آلت ، در ارتباط با خود معناى هيئت « مِفْعَل و مِفْعَلَة و مِفْعال » مىتوانيم چنين معنايى را مطرح كنيم كه هم فعليت مبدأ را اخذ كرديم و هم معناى اسم آلت محفوظ مانده و هم مىتوانيم متلبّس و منقضى را تصوّر كنيم . آن\r\n\r\n\r\n","description":"","footnote":"\r\n( 1 ) - از جملهء اين بزرگان مرحوم شيخ محمد تقى اصفهانى صاحب هداية المسترشدين است . رجوع شود به : هداية المسترشدين ، ص 83\r\n","page_name":" 432 ","page_number":432},
  {"content":"\r\n\r\nوقت بحث مىكنيم كه آيا اطلاق مفتاح در « ما انقضى عنه المبدأ » به نحو حقيقت است يا به نحو مجاز ؟ اگر مشتق ، حقيقت در اعم شد ، چنين اطلاقى حقيقت خواهد بود و اگر حقيقت در خصوص متلبّس به مبدأ بود ، چنين اطلاقى مجاز خواهد بود . پس در مورد اسم آلت آنچه هست و نيست در ارتباط با هيئت است و مادّهء آن همان مادّهء فعلى است و فتح فعلى در آن مطرح است . مفتاح يعنى چيزى كه آليت براى فتح فعلى دارد .\r\n\r\nحل اشكال در اسم مكان\r\nدر مورد اسم مكان نيز شبيه همان حرفى را مىزنيم كه در مورد اسم آلت گفتيم :\r\nبنابراين مىگوييم : « مسجد » به‌معناى « المكان الذي وقع فيه السجود بالفعل » نيست بلكه معناى آن « المكان الذي أُعدّ لأنّ يتحقّق فيه السجود بالفعل » است « 1 » و در مكانى كه براى يك چنين معنايى مهيّا شده لازم نيست سجودى تحقّق پيدا كرده باشد . و حتّى اگر هيچ‌گاه هم تحقّق پيدا نكند لطمه‌اى به اين معنا وارد نمىكند زيرا اين مكان مهيّا بر اين است كه در آن سجود فعلى تحقّق پيدا كند نه اين كه سجود فعلى در خارج واقع شده يا واقع خواهد شد . در اين صورت ، تا زمانى كه اين مكان يك چنين آمادگى را دارد « متلبّس به مبدأ » خواهد بود و اگر روزى اين آمادگى را از دست داد « منقضى عنه المبدأ » خواهد شد . ولى اين حرف داراى يك اشكال است ، زيرا در تمام « اسم مكان » ها جارى نيست .\r\nمثلًا اگر از شما سؤال شود : مكان شما در نماز جماعت در كدام صف بود ؟ شما مىآييد و مكان معيّنى را نشان داده و از آن به صورت اسم مكان تعبير مىكنيد . اين معنايش اين نيست كه مهيّا شده براى شما و نماز شما .\r\n\r\n\r\n","description":"","footnote":"\r\n( 1 ) - اگرچه در خود معناى سجده در سَجَدَ كه فعليّت اخذ شده ، ما هيچ دخالتى نمىكنيم . نمىگوييم : چطور شما به اين مكان ، مسجد مىگوييد در حالى كه حتّى يك سجدهء فعليّه در آن تحقّق پيدا نكرده است ؟ بلكه مىگوييم : مسجد يعنى مكان مهيّا براى سجدهء فعلى .\r\n","page_name":" 433 ","page_number":433},
  {"content":"\r\n\r\n\r\nكلام مرحوم نائينى در ارتباط با اسم مفعول\r\nآيت‌اللَّه خويى « دام ظلّه » از استاد خود مرحوم نائينى نقل مىكند كه ايشان معتقد است : اسم مفعول داراى خصوصيتى است كه انقضاء مبدأ در آن تصوّر نمىشود .\r\nبه‌همين‌جهت مرحوم نائينى همان نظريهء صاحب فصول رحمه الله را پذيرفته و در مقام استدلال برآن مىگويد : اگر چيزى در خارج با كيفيتى وقوع پيدا كرد ، ديگر انقلاب‌بردار نيست يعنى نمىتوانيم كارى كنيم كه آن شىء به آن كيفيت واقع نشده باشد . « مفعول » يعنى « من وقع عليه الفعل » ، آيا كسى كه فعل بر او واقع شده ، مىتوان كارى كرد كه آن فعل بر او واقع نشده باشد ؟ اين واقعيت را نمىتوان برهم زد اگرچه دهها سال از آن گذشته باشد .\r\n« مضروب » ، هميشه « من وقع عليه الضرب » است و نمىتوان در آن منقضى تصوّر كرد . انقضاء ، معنايش اين است كه زمانى پيش بيايد كه چنين كسى « لم يقع عليه الضرب » باشد و اين معنايش انقلاب واقعيت است و چنين چيزى ممتنع است .\r\nدر نتيجه اسم مفعول از حريم نزاع در باب مشتق خارج است . « 1 »\r\n\r\nپاسخ كلام مرحوم نائينى\r\nآيت‌اللَّه خويى « دام ظلّه » در پاسخ كلام استاد خود مىفرمايد : ضربى كه در خارج تحقّق پيدا كرده ، يك اضافهء صدورى به فاعل دارد و يك اضافهء وقوعى به مفعول . حال اگر شما در ناحيهء مفعول مىگوييد : « الشيء لا ينقلب عمّا وقع عليه » ، در ناحيهء فاعل هم بايد همين حرف را بزنيد . فاعل هم براى هميشه متّصف است به اين كه او « صدر عنه الضرب » است . همان‌طور كه در ناحيهء مفعول ، انقلاب مستحيل است ، در ناحيهء فاعل نيز مستحيل است و نمىتوان كارى كرد كه اين ضرب از فاعل صادر نشده باشد . پس چطور شما بين فاعل و مفعول فرق مىگذاريد ؟\r\n\r\n\r\n","description":"","footnote":"\r\n( 1 ) - أجود التقريرات ، ج 1 ، ص 83 و 84\r\n","page_name":" 434 ","page_number":434},
  {"content":"\r\n\r\nصاحب فصول رحمه الله ادّعاى استحاله نمىكرد و شما ادّعاى استحاله مىكنيد . واقع مطلب اين است كه ما وقتى صدور و وقوع را در ارتباط با ضرب فعلى ملاحظه مىكنيم همان‌طور كه صدور را صدور فعلى مىبينيم و در صدور فعلى ، انقضاء تصور مىشود ، وقوع را نيز وقوع فعلى مىبينيم و در وقوع فعلى هم انقضاء تصور مىشود . و از اين جهت ، فرقى بين اسم فاعل و اسم مفعول وجود ندارد و بيرون كردن اسم مفعول از حريم نزاع ، با استناد به استحاله ، حرف عجيبى است . « 1 »\r\n\r\nحلّ اشكال در مسألهء تاجر\r\nآنچه بعد از تأمّل زياد به ذهن انسان مىآيد اين است كه گفته شود : در باب تاجر دو وضع وجود دارد : يك وضع مربوط به مادّهء آن مىباشد كه آن عبارت از تجارت فعليه است و يك وضع هم مربوط به هيئت آن مىباشد . تاجر از نظر هيئت هيچ فرقى با ضارب ندارد . اين دو يك هيئت واحد دارند . پس معناى حرفه از كجا آمده است ؟ مىگوييم : مجموع مادّه و هيئت ، نزد عرف ، يك معناى جديد پيدا كرده است . حال آيا به حسب كثرت استعمال است يا چيز ديگر ؟ آن را نمىدانيم . و آن معناى جديد عبارت از « من له التجارة » است ، آن‌هم در جايى كه قرينه بر خلاف نباشد و الّا همين تاجر در بعضى از تعبيرات ، مانند ضارب است و به معناى « المشتغل بالتجارة الفعلية » استعمال مىشود ولى جايى كه نفس عنوان تاجر ، بدون قرينه بر خلاف استعمال شود ، اين مجموع ، يك معناى عرفى جديد پيدا كرده و اين معنا ربطى به نزاع در باب مشتق هم ندارد ، زيرا نزاع در باب مشتق ، مربوط به هيئت است . و اين معنا نه ربطى به مادّه تاجر دارد - زيرا مادّه‌اش تجارت فعليه است - و نه ربطى به هيئت آن دارد .\r\n\r\n\r\n","description":"","footnote":"\r\n( 1 ) - محاضرات في أُصول الفقه ، ج 1 ، ص 239 و 240\r\n","page_name":" 435 ","page_number":435},
  {"content":"\r\n\r\n\r\nمقدّمهء ششم : تحقيق پيرامون معناى مشتق\r\n\r\nمقدّمه\r\nيكى از مسائلى كه در مقدّمات بحث مشتق مطرح است اين است كه در عنوان محلّ نزاع ، يك كلمهء « حال » به كار برده شده است . در آنجا گفته مىشود : آيا مشتق ، حقيقت در خصوص « ما تلبّس بالمبدا في الحال » است يا اين كه اعم از « متلبّس في الحال » و « المنقضى عنه المبدأ » است . در ابتدا لازم است ببينيم آيا مقصود از كلمهء « حال » چيست ؟ در ارتباط با كلمهء « حال » سه احتمال وجود دارد : 1 - حال نطق : يعنى زمانى كه متكلّم مىگويد : زيد ضارب . 2 - حال نسبت : يعنى وقتى ضارب ، حمل بر زيد مىشود و گفته مىشود :\r\n« زيد ضارب » . حال نسبت گاهى ممكن است با حال نطق فرق داشته باشد ، مثل اين كه شما بگوييد : « زيد ضارب أمس » ، در اينجا حال نطق امروز است ولى نسبت مربوط به ديروز است . ولى اگر بگوييد : « زيد ضارب الآن » ، در اينجا حال نطق و حال نسبت يكى است زيرا با كلمهء الآن مىخواهيد نسبت را همين حالا تحقّق بدهيد . 3 - حال تلبّس : يعنى حالى كه ضرب از زيد صادر شده است . حال تلبّس ، ممكن است غير از دو قسم اوّل باشد . مثلًا زيد دو روز قبل ضرب را انجام داده و نسبت مربوط به ديروز و تكلّم مربوط به امروز باشد .\r\n\r\nكلام مرحوم آخوند\r\nمرحوم آخوند فرموده است : اين حال ، حال تلبّس است . مرحوم مشكينى كه از شاگردان مرحوم آخوند است در حاشيه بر كفايه نوشته\r\n\r\n","description":"","footnote":"","page_name":" 436 ","page_number":436},
  {"content":"\r\n\r\nاست : اين عبارت مرحوم آخوند سهو قلم است و « حال نسبت » صحيح است . مؤيد اين مطلب اين است كه خود مرحوم آخوند مثال‌هايى كه مىزند و نتايجى كه مىگيرد براساس عنوان « حال نسبت » است . « 1 » واقعيت مطلب همين است و مراد مرحوم آخوند « حال نسبت » است ، زيرا اگر زيد ، دو روز قبل ، تلبّس به ضرب داشته و ما الآن بگوييم : « زيد ضارب أمس » يعنى ظرف نسبت را ديروز قرار دهيم ، آيا چه حالى را بايد ملاحظه كنيم ؟ يعنى كسانى كه مىگويند :\r\nمشتق ، حقيقت در خصوص متلبّس بالمبدا فى الحال است » ، آيا مقصودشان چيست ؟\r\nآيا مثال فوق ، مثال براى متلبّس بالمبدا است يا مثال براى منقضى عنه المبدأ است ؟ اگر ما ملاك را حال تلبّس بگيريم ، حال تلبّس ، مربوط به دو روز قبل است ولى اگر ملاك را حال نسبت بگيريم ، حال نسبت ، مربوط به ديروز است ، و اگر نسبت ، ديروز واقع شد ، به‌لحاظ واقعيت ، منقضى عنه المبدأ است زيرا تلبس در دو روز قبل واقع شده و قبل از ديروز تحقّق پيدا كرده است . پس ملاك حال نسبت است ، يعنى بايد ملاحظه كنيم ببينيم زيدى كه ضارب را به او نسبت مىدهيم ، آيا در حال نسبت دادن ما ، تلبّس به مبدأ داشته يا اين كه منقضى عنه المبدأ بوده است . در مورد استقبال نيز به‌همين‌صورت است ، مثلًا اگر زيد همين امروز متلبّس به ضرب است ولى ما بخواهيم نسبت را در مورد فردا ذكر كنيم و بگوييم : « زيد ضارب غداً » واقعش منقضى عنه المبدأ است زيرا فردا كه شما ضارب را بر زيد حمل مىكنيد ، زيد هيچ‌گونه تلبّسى به ضرب ندارد اگرچه الآن تلبّس به ضرب وجود داشته باشد . لذا مرحوم آخوند مىخواهد تمام ملاك را عبارت از « حال نسبت » بداند . در مورد فردا ، فردا معتبر است و در مورد ديروز ، ديروز معتبر است و در مورد امروز هم امروز معتبر است .\r\nيعنى اگر گفتيد : « زيد ضارب الآن » و نسبت ضارب در همين حال تحقّق پيدا كرد بايد ببينيم آيا در همين حال ، تلبّس به ضرب تحقّق دارد يا نه ؟ اگر الآن تلبّس به ضرب\r\n\r\n\r\n","description":"","footnote":"\r\n( 1 ) - كفاية الاصول با حاشيهء مرحوم مشكينى ، ج 1 ، ص 66 و 67\r\n","page_name":" 437 ","page_number":437},
  {"content":"\r\n\r\nتحقّق داشت ، اين « متلبّس بالمبدا في الحال » است و اگر ديروز متلبّس بوده « انقضى عنه المبدأ » است . و مرحوم آخوند سعى كرده كلمهء « حال » را از « حال نطق » بيرون برده و به عنوان « حال نسبت » مطرح كند . البته بيان ايشان در ارتباط با از بين بردن زمان نطق بيان خوبى است . اشكال بر كلام مرحوم آخوند : اوّلًا : گويا مرحوم آخوند نكته‌اى را غفلت كرده است . اين نكته در كلمات محقّقين ديگر ناخودآگاه مطرح شده ولى رمز مطلب بيان نشده است . و در ميان كتابهايى كه ملاحظه كرديم ، رمز مطلب را استاد بزرگوار ما حضرت امام خمينى رحمه الله بيان كرده است . « 1 » آن نكته اين است كه اگر ما پاى نسبت را به‌ميان آوريم معنايش اين است كه بايد قضيّهء حمليه تشكيل دهيم زيرا نسبت و جرى و اطلاق در جايى است كه قضيّه مطرح باشد . يعنى بگوييم : « زيد ضارب » و سپس بحث كنيم آيا جرى ضارب بر زيد به‌لحاظ چه حالى است ؟ در حالى كه ما در باب معناى مشتق و هيئت مشتق كارى به قضيّه نداريم . ما وقتى براى پيدا كردن معناى هيئت ضارب به كتاب لغت مراجعه مىكنيم در آنجا موضوع و محمولى مطرح نيست . قضيه‌اى تشكيل نشده است تشكيل قضيّه بعد از وضع است . اوّل واضع هيئت را وضع مىكند و بعد از آن ما مىآييم قضيّه تشكيل مىدهيم و ضارب را به زيد نسبت مىدهيم . حال قبل از تشكيل قضيّه ما مىخواهيم ببينيم معناى هيئت فاعل چيست ؟ آن‌وقت آيا درست است كه شما بگوييد : در معناى هيئت فاعل ، تلبّس به مبدأ در حال نسبت وجود دارد يا نه ؟ در موقع وضع ما چيزى نداريم كه به آن نسبت دهيم . در بحث اصولى نيز همين‌طور است . ما كه مىخواهيم در معناى ضارب بحث كنيم آيا بايد اوّل يك قضيّهء « زيد ضارب » تشكيل دهيم و بعد بياييم در مورد ضارب بحث كنيم كه آيا مقصود از حال ، حال تلبّس\r\n\r\n\r\n","description":"","footnote":"\r\n( 1 ) - تهذيب الاصول ، ج 1 ، ص 112\r\n","page_name":" 438 ","page_number":438},
  {"content":"\r\n\r\nاست يا حال نسبت يا حال نطق ؟ مخصوصاً حال نسبت كه مرحوم آخوند روى آن تأكيد دارد ، مسئله را بدتر از حالات ديگر مىكند . حال نسبت چه ارتباطى به معناى مشتق دارد ؟ به عبارت اصطلاحى : ما در مفهوم تصوّرى ضارب بحث مىكنيم ، همان‌طورى كه وقتى شما به كتاب لغت مراجعه مىكنيد و مثلًا مىخواهيد معناى « انسان » را پيدا كنيد كارى به قضيّه نداريد ، براى فهم معناى تصورى هيئت فاعل نيز همين‌طور است . « زمان نطق » هم معنا ندارد ، زيرا در ما وضع له هيئت مشتق كارى به حال نطق ندارند . اگر لفظ « انسان » را براى يك معنا وضع كنند و در عالم حتى يك نفر هم پيدا نشود كه به اين لفظ نطق كند ، ضربه‌اى به حقيقت وضع وارد نمىشود . مسألهء وضع ، قبل از نطق است و معناى لفظ ، بستگى به نطق ندارد . واضع ، لفظ را براى معنايى وضع مىكند ، وقتى وضع تمام شد ، آن‌وقت شما مىآييد و لفظ را در معنا استعمال مىكنيد . پس چگونه مىتوان زمان نطق به ضارب - كه بعد از وضع است - را در موضوع له ضارب دخالت داد و گفت : ضارب ، بر متلبّس به مبدأ در حال نطق دلالت مىكند . امّا در مورد « زمان تلبّس » علاوه بر اشكال فوق ، اشكال ديگرى هم مطرح است زيرا اگر ما نزاع در باب مشتق را اين‌گونه مطرح كنيم كه « آيا مشتق ، حقيقت در خصوص متلبّس به مبدأ در حال تلبّس است يا اعم از آن و از منقضى است ؟ » اشكال مىشود كه : در همان منقضى هم متلبّس به مبدأ در حال تلبّس هست . مگر مىشود در حال تلبّس ، متلبّس به مبدأ نباشد ؟ پس اين كه ما عنوان منقضى را در مقابل متلبّس به مبدأ فى الحال قرار مىدهيم ، معنا ندارد كه حال در آن حال تلبّس به مبدأ باشد . متلبّس به مبدأ در حال تلبّس ، معنايى است كه براى منقضى هم ثابت است .\r\nپس بايد عنوانى باشد كه در مقابل منقضى قرار گيرد . ثانياً : ما در باب هيئات افعال زحمت كشيديم و هيئات افعال را از دلالت بر زمان منسلخ كرديم و گفتيم : هيئت فعل ماضى دلالت بر زمان ماضى نمىكند . هيئت فعل مضارع ، دلالت بر زمان حال و استقبال نمىكند . در باب مشتقات كه اسمند و بدون\r\n\r\n","description":"","footnote":"","page_name":" 439 ","page_number":439},
  {"content":"\r\n\r\nشك ، زمان در آنها دخالت ندارد ، چگونه بياييم و زمان را داخل در معناى آنها بدانيم ؟\r\nاصلًا معنا ندارد پاى زمان را در مفهوم مشق باز كنيم .\r\n\r\nرجوع به اصل بحث\r\nحال كه معلوم گرديد ، زمان ، دخالت در معناى مشتق ندارد و زمان نطق و زمان نسبت ، متأخر از وضع است و ما - به تعبير امام خمينى رحمه الله - داريم مفهوم تصوّرى هيئت مشتق را بررسى مىكنيم و كارى به نطق و نسبت نداريم ، بايد يك معناى تصوّرى خالى از زمان را به عنوان معناى مشتق درنظر بگيريم . ولى آيا آن معنا چيست ؟ آن معنا اين است كه بگوييم : كسانى كه قائلند : « مشتق ، حقيقت در خصوص متلبّس است » مىگويند : هيئت فاعل ، داراى معنايى است كه اين معنا منطبق نمىشود مگر بر كسانى كه فعل از آنان تحقّق پيدا مىكند . ولى كسانى كه مىگويند : « مشتق ، حقيقت در اعم از متلبّس و منقضى است » معناى وسيع‌ترى را قائلند . آنان براى مشتق ، معنايى را قائلند كه هم بر كسى كه مشغول ضرب است تطبيق مىكند و هم بر كسى كه ضرب از او منقضى شده است .\r\nدرحقيقت با حذف كلمهء حال و حذف كلمهء زمان بايد يك چنين معنايى را در ارتباط با مشتق مطرح كنيم . در فارسى نيز وقتى كلمهء زننده را اطلاق مىكنيم صحبتى از زمان مطرح نيست و اين كلمه ، هم به كسى كه مشغول ضرب است اطلاق مىشود و هم به كسى كه ضرب از او تحقّق پيدا كرده و منقضى شده است . اين حرف را جمعى از محقّقين نيز فرموده‌اند ولى - همان گونه كه اشاره كرديم - رمز مسئله و كليد آن را استاد بزرگوار ما حضرت امام خمينى رحمه الله مطرح كرده است كه نزاع ما در يك مفهوم تصوّرى خالى از زمان است .\r\n\r\n","description":"","footnote":"","page_name":" 440 ","page_number":440},
  {"content":"\r\n\r\n\r\nاشكال در مورد مشتقاتى چون « معدوم » و « ممتنع »\r\nبعضى از مشتقات وجود دارند كه عنوان تلبّس به مبدأ در آنها وجود ندارد ، يعنى اين‌طور نيست كه ذاتى باشد و تلبّس داشته باشد آن ذات به آن مبدأ ، مثل عنوان « معدوم » و « ممتنع » . روشن است كه ما ذات متلبّس به عدم و يا ذات متلبّس به امتناع نداريم ، زيرا اگر قرار باشد ذات متلبّس به عدم داشته باشيم ، بر اساس قاعدهء فلسفى « ثبوت شيء لشيء فرع ثبوت المثبَت له » « 1 » بايد ذات ، ثبوت داشته باشد يعنى يك ذات متحقّقى داشته باشيم كه متلبّس به عدم باشد . درحالىكه اين دو با يكديگر جمع نمىشوند . چگونه ممكن است ذاتى وجود داشته باشد و درعين‌حال متلبّس به عدم باشد ؟ چنين چيزى غيرممكن است . پاسخ اشكال : قاعدهء « ثبوت شيء لشيء فرع ثبوت المثبَت له » در مورد جايى است كه واقعاً ذاتى داشته باشيم و تلبّسى . اگر ما در معناى مشتق قائل به تركّب شديم و ذات را در معناى مشتق اخذ كرديم ، اين اشكال شما وارد است ولى اگر معناى مشتق را بسيط دانستيم - كه در مباحث آينده به‌طور مبسوط پيرامون آن سخن خواهيم گفت - و گفتيم : « ذات ، در معناى مشتق دخالت ندارد » ، ديگر قاعدهء « ثبوت شيء لشيء فرع ثبوت المثبَت له » در مورد مشتق مطرح نخواهد بود . در اين صورت ، « معدوم » خودش حكايت از يك معناى بسيط مىكند و نياز به يك ذات كه عدم يا امتناع براى آن ثابت باشد ندارد و قاعدهء فرعيت هم در مورد آن جريان ندارد . اشكال : اگر « معدوم » و « ممتنع » را به تنهايى ملاحظه كنيم ، مىتوانيم بساطت معناى آنها را بپذيريم و بگوييم : « در « معدوم » و « ممتنع » ، نياز به ذات نداريم و قاعدهء فرعيت جريان ندارد » . ولى اگر اين دو عنوان را در قضيّهء حمليه به كار ببريم و مثلًا بگوييم : « زيد معدوم » ، آيا در اينجا هم قاعدهء فرعيت جريان ندارد ؟ چه فرقى ميان « زيد معدوم » و « زيد قائم » وجود دارد ؟ همان‌طور كه ثبوت قائم براى زيد ، فرع ثبوت\r\n\r\n\r\n","description":"","footnote":"\r\n( 1 ) - بداية الحكمة ، ص 20\r\n","page_name":" 441 ","page_number":441},
  {"content":"\r\n\r\nزيد است ، ثبوت عدم هم براى زيد فرع ثبوت زيد است . و بالاتر از اين در مسألهء « شريك الباري ممتنع » نيز بايد گفت : ثبوت ممتنع براى شريك البارى فرع ثبوت شريك البارى است . چگونه مىتوان چنين چيزى گفت ؟ بيان ديگر در ارتباط با اشكال : تا وقتى ما « ممتنع » و « معدوم » را به تنهايى ملاحظه كنيم مشكلى پيش نمىآيد ولى اگر قضيّهء حمليه تشكيل دهيم و مثلًا بگوييم : « زيد معدوم » و « شريك الباري ممتنع » ، حمل در اين قضايا حمل شايع صناعى است « 1 » كه ملاك آن اتّحاد در وجود است يعنى شريك البارى در وجود با ممتنع اتّحاد دارد و زيد در وجود با معدوم اتّحاد دارد . همان‌طور كه در قضيّهء « زيد إنسان » كه حملش حمل شايع صناعى است گفته مىشود : زيد با انسان اتّحاد در وجود دارد يعنى انسان ، در ضمن زيد تحقّق پيدا كرده است . در حالى كه در اينجا نمىتوانيم اين حرف را بزنيم . وجودى براى زيد تحقّق ندارد تا بخواهد در آن وجود ، با معدوم اتّحاد پيدا كرده باشد . براى شريك البارى وجودى نيست تا با ممتنع ، در آن وجود ، اتّحاد پيدا كرده باشد . پس آيا ملاك در قضاياى حمليّه‌اى كه حمل آنها حمل شايع صناعى است غير از اتّحاد در وجود است ؟ و يا اين كه قضيّهء « زيد معدوم » و « شريك الباري ممتنع » قضيّهء حمليّه نيست ؟ شكّى نيست كه ملاك حمل شايع صناعى اتّحاد در وجود است و ترديدى نيست كه اين دو ، قضيّهء حمليّهء موجبه‌اند . بنابراين ناچاريم بگوييم : قاعدهء « ثبوت شيء لشيء فرع ثبوت المثبَت له » در اينجا حاكم است . پس لازم مىآيد كه - نعوذ باللَّه - شريك البارى وجود داشته باشد تا ممتنع برآن حمل شده باشد . پس در اينجا چه بايد كرد ؟ در ارتباط با حل اين اشكال ، سه راه مطرح شده است :\r\n\r\n\r\n","description":"","footnote":"\r\n( 1 ) - حمل در اين قضايا حمل اوّلى نيست زيرا ملاك حمل اوّلى ، اتّحاد در مفهوم است و روشن است كه مفهوم زيد با مفهوم معدوم فرق دارد و نيز مفهوم شريك البارى با مفهوم ممتنع تفاوت دارد .\r\n","page_name":" 442 ","page_number":442},
  {"content":"\r\n\r\n\r\n1 - راه حلّ محقّق اصفهانى رحمه الله\r\nايشان راه حلّى را ارائه داده و مىفرمايد : بعضى از اكابر - كه مقصود مرحوم صدر المتألّهين است - اين راه را بيان كرده است . ايشان مىفرمايد : درست است كه در حمل شايع صناعى اتّحاد در وجود لازم است و البته وجود ، منحصر به وجود خارجى نيست بلكه گاهى اتّحاد در وجود ذهنى است نه وجود خارجى . مثلًا ملاك در قضيّهء « الإنسان كاتب » اتّحاد در وجود خارجى است يعنى اين انسان در وجود خارجى با كاتب اتّحاد دارد . مثال روشن‌تر آن قضيّهء « زيد إنسان » است كه اتّحاد زيد با انسان در وجود خارجى است . ولى گاهى در حمل شايع صناعى اتّحاد در وجود ذهنى است ، مثلًا قضيّهء « الإنسان نوع » قضيّهء حمليّه به حمل شايع صناعى است زيرا مفهوم « انسان » غير از مفهوم « نوعٌ » است و « انسان » ، يكى از مصاديق « نوعٌ » است زيرا بقر و غنم هم نوع هستند .\r\nولى ملاك در اين حمل ، اتّحاد در وجود خارجى نيست . انسان خارجى نمىتواند اتّصاف به نوعيت داشته باشد بلكه انسان متحقّق در ذهن است كه نوعيّت دارد . سپس مىفرمايد : اتّحاد در وجود ، داراى معناى وسيعى است ، زيرا گاهى به صورت قطعى است - مانند مثالهاى ذكر شده - و گاهى به صورت فرضى و تقديرى است . « الإنسان كاتب » از نظر وجود خارجى نيازى به تقدير ندارد . « الإنسان نوع » ازنظر وجود ذهنى نيازى به تقدير ندارد . ولى گاهى اتّحاد در وجود نياز به تقدير دارد . محقّق اصفهانى رحمه الله از صدر المتألّهين رحمه الله نقل مىكند : در حمل شايع صناعى ، هميشه موضوع ، مصداق براى محمول است . شما كه مىخواهيد مصداقى را به عنوان موضوع براى محمول قرار دهيد گاهى با نوعى عمليات عقلى و فعاليّت عقلى مىآييد و فردى تخيّلى و تصوّرى - كه ماهيت آن همان ماهيت محمول است - درست مىكنيد و آن فرد فرضى را موضوع قرار مىدهيد و حكم مىكنيد كه بين اين فرد فرضى با محمول ، اتّحاد وجودى برقرار است . حال يا در وجود خارجى و يا در وجود ذهنى .\r\n\r\n","description":"","footnote":"","page_name":" 443 ","page_number":443},
  {"content":"\r\n\r\nوقتى شما مىخواهيد بگوييد : « شريك الباري ممتنع » كه معنايش اين مىشود كه شريك البارى در وجود خارجى ممتنع است . « ممتنع » ، مفهوم عامى است كه مىخواهد به حمل شايع صناعى بر مصداقش - به عنوان يك شريك البارى - حمل شود . در اينجا مىآييد و يك « شريك البارى موجود در خارج » فرضى درنظر مىگيريد و آن را موضوع قرار داده و « ممتنع » را برآن حمل كرده و مىگوييد : ممتنع با اين اتّحاد دارد . بنابراين اگر ما بخواهيم قاعدهء « ثبوت شيء لشيء فرع ثبوت المثبَت له » را در اينجا پياده كنيم بايد يك شريك البارى فرضى - كه ذاتش همان ذات امتناع و عدم است - را به عنوان موضوع ، درنظر گرفته و ممتنع را به صورت قضيّهء حمليّه برآن حمل كنيم . در نتيجه قضيّهء « شريك الباري ممتنع » يك قضيّهء حمليّه به حمل شايع صناعى مىشود . اين تحقيق صدر المتألّهين رحمه الله را مرحوم محقّق اصفهانى پذيرفته و مىفرمايد : راه ، منحصر به همين است . « 1 »\r\n\r\n2 - راه حلّ امام خمينى رحمه الله\r\nحضرت امام خمينى رحمه الله مىفرمايد : در قضاياى حمليّه ، لازم نيست براساس ظاهر قضيّه پيش برويم . ما اگر براساس قواعد ادبيات بخواهيم قضيّهء « زيد معدوم » و « شريك الباري ممتنع » را مورد بحث قرار دهيم بايد بگوييم : اين‌ها قضيّهء موجبه‌اند . ولى اگر قدرى دقّت كنيم و معناى « معدوم » و « ممتنع » را درنظر بگيريم مىتوانيم بگوييم :\r\nاين‌ها قضيّهء سالبهء محصّله‌اند « 2 » و در قضيّهء سالبهء محصّله نيازى به وجود موضوع\r\n\r\n\r\n","description":"","footnote":"\r\n( 1 ) - نهاية الدراية ، ج 1 ، ص 131 و 132\r\n( 2 ) - سالبهء محصّله در مقابل معدولة المحمول است . يك‌وقت مىگوييم : « زيد لا قائم » و « لا قائم » را حمل بر زيد مىكنيم و يك وقت مىگوييم : « زيد ليس بقائم » و « قائم » را از زيد نفى مىكنيم . قضيّهء اوّل ، معدولة المحمول و قضيّهء دوّم ، سالبهء محصّله است .\r\n","page_name":" 444 ","page_number":444},
  {"content":"\r\n\r\nنيست . مثلًا اگر ما به نحو سالبهء محصّله گفتيم : « زيد ليس بقائم » ، اين هم مىسازد با اين كه زيد ، وجود داشته باشد و قائم نباشد و با اين كه اصلًا زيد ، وجود نداشته باشد تا بخواهد قائم باشد يا نباشد يعنى سالبهء به انتفاء موضوع باشد . بنابراين اگر بگوييم : « زيد معدوم » به معناى « زيد ليس بموجود » است ، صورت قضيّه تغيير كرده و به صورت قضيّهء سالبه در مىآيد . سالبه‌اى كه با انتفاء موضوع هم سازگار است ، در اين صورت ديگر قاعدهء « ثبوت شيء لشيء فرع ثبوت المثبَت له » جريان ندارد . گفته نشود : « زيدٌ موجودٌ ، باطنش زيدٌ ليس بمعدومٍ است » ، زيرا موجود ، واقعيت و حقيقت است . اين غير از جايى است كه بين دو وجود ، تضادّ ثابت باشد . ممكن است در مورد جسم سياه گفته شود : ليس بأبيض و در مورد جسم سفيد گفته شود : ليس بأسود .\r\nهر دو درست است زيرا مسألهء تضاد بين دو وجود مطرح است و هر دو وجود ، وجود واقعى هستند ولى در مسألهء موجود و معدوم و مسألهء ممكن و ممتنع نمىتوان اين حرف را زد . « 1 » به‌نظر مىرسد راه حلّى كه امام خمينى رحمه الله بيان فرمود بهتر از راه‌حلّى است كه مرحوم اصفهانى به تبعيّت از صدر المتألّهين رحمه الله ارائه فرموده است .\r\n\r\n3 - راه حلّ ديگر\r\nممكن است در اينجا مطلب ديگرى بگوييم و آن اين است كه مگر قاعدهء « ثبوت شيء لشيء فرع ثبوت المثبَت له » وحى منزل است ؟ اين قاعده در جايى جريان دارد كه محمول ، يك واقعيّت و حقيقتى باشد ، اين كه مىگوييد : « ثبوت شيء لشيء » يعنى اگر يك واقعيت و حقيقتى بخواهد براى حقيقت ديگرى ثابت شود ، اين نياز به ثبوت مثبت له دارد ولى جائى كه محمول ، يك حقيقت و واقعيت نباشد اين‌گونه\r\n\r\n\r\n","description":"","footnote":"\r\n( 1 ) - مناهج الوصول إلى علم الاصول ، ج 1 ، ص 211 و 212 و تهذيب الاصول ، ج 1 ، ص 112 .\r\n","page_name":" 445 ","page_number":445},
  {"content":"\r\n\r\nنيست . معدوميت كه حقيقتى نيست ، ممتنع كه حقيقتى نيست چگونه مىخواهيد آن را بر چيز ديگر اثبات كنيد ؟ اينجا از قاعدهء فرعيّت خارج است . حال يا از باب تخصيص است و عقل هم در اينجا چنين حكمى نمىكند و يا از باب تخصّص است يعنى از اوّل شامل اينجا نمىشود . ولى درعين‌حال راه حلّ امام خمينى رحمه الله بهتر است .\r\n\r\nمقدّمهء هفتم رجوع به اصل در مسألهء مشتق\r\nاگر ما در مسألهء مشتق از نظر ادلّه به جايى نرسيديم و نتوانستيم ثابت كنيم كه آيا مشتق براى متلبّس به مبدأ وضع شده يا براى اعم از متلبّس و منقضى وضع شده است ؟ و در حال شك باقى مانديم ، آيا در مسئله ، اصلى وجود دارد كه در موقع نداشتن دليل ، به آن مراجعه كنيم تا يكى از دو طرف مسئله براى ما روشن شود يا اين كه اصلى در مسئله وجود ندارد ؟\r\n\r\nكلام مرحوم آخوند\r\nمرحوم آخوند معتقد است ما چنين اصلى نداريم . در اينجا ممكن است كسى بگويد : در مسألهء مشتق ، يك طرف قصّه ، خصوص متلبّس به مبدأ و طرف ديگرش اعم از متلبّس و منقضى است . پس درحقيقت ، يك طرف خاص و طرف ديگر عام است . و با توجه به اين كه خاص ، همان عام است ولى با يك خصوصيّت زائده ، پس ما وقتى شك كنيم ، شكّمان به اين برمىگردد كه آيا واضع ، آن خصوصيّت زائده - كه در خاص ، علاوه بر عام مطرح است - را در مقام وضع مراعات كرده يا نه ؟ و اصل ، عدم مراعات يك چنين خصوصيّتى است ، پس اصل ، عدم ملاحظهء خاص است .\r\n\r\n","description":"","footnote":"","page_name":" 446 ","page_number":446},
  {"content":"\r\n\r\nمرحوم آخوند در پاسخ مىفرمايد : اوّلًا : اين اصل ، معارض است با اصالت عدم ملاحظهء عام ، زيرا نزاع ما در مصاديق و افراد نيست كه بگوييم : يك افراد مشتركى داريم و يك افراد زائد ، بلكه نزاع در باب وضع و در باب مفهوم است و مفهوم عام و خاص با هم تباين دارند ، يعنى ازنظر مفهوميت ، دو چيزند . اگر جايى امر دائر شد ميان انسان و حيوان ، نمىتوان گفت : « حيوانيت ، مسلّم است و انسانيت مشكوك ، پس أصالة عدم زيادة الإنسانية را جارى مىكنيم » . اگر مولا به عبدى گفت : « جئني بشيء » و عبد نمىداند آيا مراد از « شىء » انسان است يا حيوان ؟ نمىتواند بگويد : انسان و حيوان ، خاص و عامند و حيوانيّت ، مسلّم و انسانيّت ، مشكوك است پس بروم براى او حيوان را بياورم . در اينجا نمىشود اصل جارى كرد ، زيرا انسان و حيوان در مقام تعلّق تكليف ، دو مفهوم مختلفند و اينجا جاى آن نيست كه نسبت به خصوص انسانيت ، اصل عدم زياده را جارى كنيم . در عالم مفهوم و وضع نيز همين‌طور است . اگر شك داريم كه آيا واضع ، هيئت مشتق را براى يك مفهوم خاص وضع كرده يا براى يك مفهوم عام ؟ نمىتوانيم اصالة عدم ملاحظة الخصوص را جارى كنيم ، زيرا اين اصل ، معارض با أصالة عدم ملاحظة العموم است . ثانياً : دليل بر اعتبار اصالة عدم ملاحظة الخصوص چيست ؟ آيا عقلاء اصلى به نام اصالة العدم دارند كه اگر در وجود و تحقّق چيزى شك كنند به اين اصل مراجعه كنند ؟ آيا منشأ اعتبار اين اصل ، عقلاء هستند ؟ يا اينكه بايد اعتبار اين اصل را از روى ادلّهء شرعيه - مثل « لا تنقض اليقين بالشك » و ادلّهء استصحاب - درست كرد ؟ اگر گفته شود : اصالة العدم ، يكى از اصول عقلايى است . مىگوييم : دليلى براى اثبات اين معنا اقامه نشده است كه عقلاء در موارد شك در وجود چيزى به اصالة العدم مراجعه كنند . بلى ممكن است در بعضى از موارد - مثل اين كه متكلّمى بگويد : « رأيت أسداً » و مخاطب شك كند كه آيا متكلّم ، قرينه‌اى بر مجاز\r\n\r\n","description":"","footnote":"","page_name":" 447 ","page_number":447},
  {"content":"\r\n\r\nاقامه كرده يا نه ؟ - كسى بگويد اصالة عدم القرينة يك اصل عقلايى است و در محاورات ، به اين اصل عقلايى تمسّك مىشود ولى به صورت مطلق و در همه جا نمىتوان گفت : نزد عقلاء ، اصلى به نام اصالة العدم وجود دارد كه عقلاء در تمام موارد شك در وجود به آن مراجعه مىكنند . البته لازم نيست ما بگوييم : « چنين اصلى نداريم » بلكه كسى كه معتقد است چنين اصلى وجود دارد بايد براى آن ، دليل اقامه كند و ما همين‌كه شك داشته باشيم ، برايمان كفايت مىكند . و اگر گفته شود : اعتبار اصالة العدم ، از راه ادلّهء شرعيه و « لا تنقض اليقين بالشك » به‌دست‌مىآيد . مىگوييم : مانعى ندارد ولى يك اشكال در كار است . « لا تنقض اليقين بالشك » مىگويد : قبل از آنكه واضع ، هيئت مشتق را وضع كند ، خصوص متلبّس به مبدأ را لحاظ نكرده بود . شك مىكنيم كه وقتى واضع در مقام وضع برآمد و هيئت مشتق را وضع كرد ، آيا خصوص متلبّس به مبدأ را لحاظ كرد يا نه ؟ « لا تنقض اليقين بالشك » مىگويد : خصوصيتى لحاظ نكرده است . اين جهتِ مسئله ، اشكالى ندارد . ولى مسئله ، از جهت ديگر داراى اشكال است زيرا استصحاب در جايى جريان پيدا مىكند كه مستصحَب ، اثر شرعى يا موضوع براى اثر شرعى باشد . امّا اگر مستصحَب ، اثر شرعى و يا موضوع براى اثر شرعى نبود بلكه مستصحَب ، داراى لازمى عقلى يا عرفى بوده و آن لازم ، موضوع براى اثر شرعى باشد ، در چنين صورتى استصحاب جريان پيدا نمىكند ، مگر بنا بر قول به اصل مثبِت . در ما نحن فيه هم همين‌طور است ، زيرا عدم ملاحظهء خصوص ، نه خودش حكم شرعى است - چون مربوط به وضع واضع مىباشد - و نه موضوع براى اثر شرعى است . بر عدم ملاحظهء خصوص - كه مستصحب ماست - اثرى شرعى مترتّب نشده است . اگر هم اثر شرعى بار شده بر ملاحظهء عموم بار شده نه بر عدم ملاحظهء خصوص . و شما بايد با استصحاب عدم ملاحظهء خصوص ، لازم عقلى آن - يعنى ملاحظهء عموم - را اثبات كنيد .\r\n\r\n","description":"","footnote":"","page_name":" 448 ","page_number":448},
  {"content":"\r\n\r\nدر نتيجه نمىتوانيم مسئله را با « لا تنقض اليقين بالشك » حل كنيم . ترديد در وضع مشتق در مسألهء فقهيه : مرحوم آخوند در ادامهء بحث مىفرمايد : درست است كه استصحاب ، در مسألهء اصوليّه براى ما مشكل را حل نمىكند ولى اگر ما با اين حالت شك وارد مسألهء فقهيّه شديم و ندانستيم كه آيا مشتق براى خصوص متلبّس به مبدأ ، وضع شده يا براى اعم از متلبّس و منقضى ؟ مىتوانيم از اصل عملى كمك بگيريم ولى موارد آن فرق مىكند و به اختلاف موارد ، اصل عملىِ مورد استفاده هم فرق مىكند . در بعضى از موارد بايد به اصالة البراءة و در بعضى از موارد به استصحاب بقاى حكم سابق مراجعه شود . مثلًا اگر مولا بگويد : « أكرم كلّ عالم » وجوب اكرام عالم - كه يكى از مصاديق مشتق است - از ناحيهء مولا صادر مىشود . حال بايد ببينيم اين « أكرم كلّ عالم » در چه موقعيتى از مولا صادر مىشود ؟ اگر زيد قبلًا عالم بوده و الآن مبدأ از او منقضى شده و در حال انقضاء ، « أكرم كلّ عالم » صادر شود ، در اين صورت بايد به اصالة البراءة مراجعه كرد ، زيرا الآن كه مولا مىگويد : « أكرم كلّ عالم » وقتى سراغ زيد مىرويم مىبينيم مبدأ از او منقضى شده است ، حساب مىكنيم كه اگر عالم براى اعم وضع شده باشد ، اين زيد هم اكرامش واجب است زيرا در اين صورت كسى كه مبدأ از او منقضى شده است حقيقتاً عالم است .\r\nولى اگر عنوان عالم براى خصوص متلبّس به مبدأ وضع شده باشد در اين صورت كسى كه مبدأ از او منقضى شده ، حقيقتاً عالم نبوده و اكرام او واجب نيست . و چون ما شك داريم كه آيا مشتق حقيقت در خصوص است يا در اعمّ ؟ پس شك مىكنيم كه آيا اكرام زيد واجب است يا نه ؟ و در موارد شك در حكم و نبودن حالت سابقهء متيقّن ، به اصالة البراءة مراجعه كرده و حكم به عدم وجوب اكرام زيد مىكنيم . امّا اگر « أكرم كلّ عالم » در موقعيتى از مولا صادر شد كه زيد ، تلبّس فعلى به مبدأ داشت ؛ و ما وقتى خواستيم او را اكرام كنيم دچار نسيان يا كسالتى شد و مبدأ از او\r\n\r\n","description":"","footnote":"","page_name":" 449 ","page_number":449},
  {"content":"\r\n\r\nمنقضى گرديد ، در اينجا درست است كه ما در وجوب و عدم وجوب اكرام زيد شك داريم ولى استصحاب ، اقتضاى وجوب اكرام او را مىكند يعنى مىگوييم : اين زيد كه ديروز مبدأ از او منقضى نشده بود ، اكرامش واجب بود و امروز كه مبدأ از او منقضى شده در وجوب اكرامش شك داريم پس وجوب اكرام را استصحاب مىكنيم . « 1 »\r\n\r\nاشكالات كلام مرحوم آخوند\r\nبر كلام مرحوم آخوند دو اشكال وارد است : اشكال اوّل : آيت‌اللَّه خويى « دام ظلّه » در مقام اشكال بر مرحوم آخوند مىفرمايد : بيان مرحوم آخوند در مورد جريان اصالة البراءة - در فرض اوّل - مورد قبول است ولى در ارتباط با جريان استصحاب - در مورد فرض دوّم - قابل قبول نيست . ريشهء اين حرف ما همان فرمايشى است كه شيخ انصارى رحمه الله در اواخر كتاب استصحاب فرموده است . شيخ انصارى رحمه الله فرموده است : در شبهات مفهوميّه ، استصحاب جريان پيدا نمىكند . مقصود از شبهات مفهوميّه ، غير از شبهات حكميّه و موضوعيّه است . شبهات مفهوميّه يعنى جايى كه در مفهومى ترديد داشته باشيم و مثال آن در فقه زياد است .\r\nمثلًا بحثى در فقه است كه آيا مغرب شرعى عبارت از استتار قرص خورشيد است يا عبارت از ذهاب حمرهء مشرقيه از قِمّة الرأس است ؟ و بين اين دو ، حدود پانزده دقيقه فاصله وجود دارد . به عبارت ديگر : ترديد در اين است كه آيا مفهوم كلمهء نهار ( / روز ) تا چه زمانى ادامه دارد ؟ آيا روز با استتار قرص خورشيد از بين مىرود يا اين كه بعد از استتار هم باقى است و وقتى حمرهء مشرقيّه از قِمّة الرأس عبور كرد ، روز از بين مىرود ؟\r\nآيا در اين فاصلهء پانزده دقيقه در ماه رمضان امساك واجب است يا نه ؟ مرحوم شيخ\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 67 و 68\r\n","page_name":" 450 ","page_number":450},
  {"content":"\r\n\r\nانصارى معتقد است : در شبهات مفهوميه ، استصحاب جارى نمىشود . نه استصحاب حكمى و نه استصحاب موضوعى . بنابراين وقتى استتار قرص تحقّق پيدا كرد كسى نمىتواند بگويد من استصحاب بقاء وجوب صوم را جارى مىكنم ، براى اين كه نيم ساعت قبل ، روزه واجب بوده و الآن شك مىكنم در اين كه آيا روزه براى من واجب است يا نه ؟ زيرا يكى از شرايط استصحاب ، بقاء موضوع است . و به عبارت ديگر :\r\nدر استصحاب بايد قضيّهء متيقّنه و قضيّهء مشكوكه به تمام معنا اتّحاد داشته باشند و در اينجا قضيّهء متيقّنه و قضيّهء مشكوكه دو چيز است زيرا زمانى صوم واجب بود كه آن زمان جزء روز بود ولى جزئيت اين زمان نسبت به روز براى ما مشكوك است و نمىتوانيم حكمى را كه براى جزء متيقّن از روز ثابت است براى جزء مشكوك آن ثابت كنيم . در نتيجه استصحاب حكمى جريان ندارد زيرا موضوع ، احراز نشده است . و اگر بخواهيد استصحاب موضوعى جارى كنيد و بگوييد : « خودِ عنوانِ نهار را استصحاب كرده و مىگوييم : ده دقيقه قبل از استتار قرص ، به‌طور قطع و يقين ، نهار تحقّق داشت و الآن شك داريم كه آيا نهار باقى است يا نه ؟ در اين صورت بقاء نهار را استصحاب مىكنيم » . مىگوييم : اين استصحاب هم درست نيست ، زيرا ما در يك موضوع خارجى شك نداريم يعنى اگر از ما سؤال شود : الآن كِى است ؟ خواهيم گفت : قرص خورشيد استتار پيدا كرده و مثلًا پنج دقيقه از آن گذشته و ده دقيقه به زوال حمرهء مشرقيّه باقى مانده است . پس ازنظر واقعيّت خارجيّه ، هيچ‌گونه ترديد و شكّى نداريم . شكّ ما در مفهوم نهار است - هرچند به‌لحاظ شرعى - يعنى نمىدانيم موضوع له لفظ نهار چيست ؟ آيا حدّش استتار است يا حدّ آن ذهاب حمرهء مشرقيّه است ؟ پس وقتى شكّ ما در يك موضوع خارجى نيست چه چيز را استصحاب كنيم ؟ بله ، يك وقت انسان در تاريكى نشسته و نمىداند آيا زوال حمرهء مشرقيّه تحقّق پيدا كرده يا نه ؟ در اينجا در يك واقعيت خارجى ترديد دارد و مىتواند بقاء نهار را استصحاب كند ولى در مورد شك در مفهوم ، نمىتوان استصحاب را جارى كرد .\r\n\r\n","description":"","footnote":"","page_name":" 451 ","page_number":451},
  {"content":"\r\n\r\nآيت‌اللَّه خويى « دام ظلّه » پس از بيان مطلب فوق ، در مقام اعتراض به مرحوم آخوند مىفرمايد : اين زيد كه عالم بود و در زمان تلبّس او به علم ، « أكرم كلّ عالم » از مولا صادر شد ، حال كه تلبّس او منقضى شده چه چيزى را مىخواهيد استصحاب كنيد ؟ ظاهر كلام مرحوم آخوند استصحاب حكمى است . ولى روى بيانى كه مطرح كرديم نه استصحاب حكمى جارى مىشود و نه استصحاب موضوعى . امّا استصحاب حكمى جارى نمىشود زيرا وجوب اكرام زيد در سابق ، به‌لحاظ اين بود كه زيد - بدون ترديد - مصداقى از مشتق است . چون عالم بود اكرامش واجب بود .\r\nولى الآن كه مبدأ از او منقضى شده و شك داريم كه آيا عالم بر او صدق مىكند يا نه ؟\r\nنمىتوانيم حكمى را كه قضيّهء متيقّنه‌اش وجوب اكرام عالم است بياوريم و وجوب اكرام غير عالم يا مشكوك العالميّة را اثبات كنيم . اينجا بين دو قضيّه ، اتّحاد وجود ندارد ، درحالىكه در استصحاب ، اتّحاد بين قضيّهء متيقّنه و قضيّهء مشكوكه لازم است . امّا در مورد استصحاب موضوعى - به اين كه بقاء عالميت را استصحاب كنيم مانند استصحاب بقاء نهار - مىگوييم : استصحاب موضوعى ، در شبهات مفهوميّه معنا ندارد ، زيرا ما الآن در واقعيت خارجيّه ترديدى نداريم . ما مىدانيم زيد تا ديروز متلبّس به مبدأ بوده و از ديروز به بعد ، مبدأ از او منقضى شده است . بله اگر در يك امر خارجى شك كنيم ، مثلًا شك كنيم آيا تلبّس به علم از زيد كنار رفته يا نه ؟ مىتوانيم بقاء عالميّت را استصحاب كنيم . ولى اينجا كه ريشهء شكّ ما در مفهوم عالم است و در موضوع له هيئت مشتق ترديد داريم نمىتوانيم عالميّت را استصحاب كنيم . « 1 » اشكال دوّم : اگر مرحوم آخوند بفرمايد : « جريان استصحاب موضوعى ، در شبههء مفهوميّه مانعى ندارد و ما نظريّهء شيخ انصارى رحمه الله را قبول نداريم » . ما در جواب مرحوم آخوند مىگوييم : بنابراين بايد در مورد فرض اوّل هم قائل به\r\n\r\n\r\n","description":"","footnote":"\r\n( 1 ) - محاضرات في أُصول الفقه ، ج 1 ، ص 242 - 245\r\n","page_name":" 452 ","page_number":452},
  {"content":"\r\n\r\nاستصحاب شويد . براى تبيين مطلب ، ابتدا مثالى ذكر كرده و سپس بر مورد اوّل ايشان تطبيق مىكنيم . اگر مولا امروز گفت : « لا تشرب الخمر » و ما آمديم سراغ مايعى و خمريّت آن را احراز كرديم ، بحثى نداريم . ولى اگر با مايعى برخورد كرديم كه قبلًا به‌طور مسلّم ، خمر بوده ولى الآن كه « لا تشرب الخمر » آمده در خمريّت آن ترديد داريم اينجا چه بايد كرد ؟ آيا كسى مىتواند بگويد : اين مايع كه دو روز قبل خمر بوده ، « لا تشرب الخمر » نداشته و « لا تشرب الخمر » در زمان شكّ در بقاء خمريّت آمده است ؟ كسى نمىتواند چنين حرفى بزند و بدون ترديد در اينجا استصحاب بقاء خمريّت جارى مىشود زيرا در استصحاب تصريح شده كه متيقّن لازم نيست در زمان تيقّن ، اثرى داشته باشد . همين‌كه در حال استصحاب و در حال شكّ ، اثرى برآن مترتّب مىشود ، براى جريان استصحاب ، كفايت مىكند . مثال اوّل مرحوم آخوند مانند مثال فوق است . ايشان مىگويد : زيد ، در يك هفتهء قبل ، به‌طور قطع ، عالم بوده و از يك هفته به اين‌طرف ، به‌طور قطع مبدأ از او منقضى شده است و « أكرم كلّ عالم » در حال انقضاء مبدأ آمده است . مىگوييم : همين اندازه كفايت مىكند . شما كه در شبهات مفهوميّه ، استصحاب را جارى مىكنيد ، چرا در اينجا رجوع به برائت مىكنيد ؟ اينجا هم جاى استصحاب است . زيد در زمان گذشته و در حال تلبّس به مبدأ ، به‌طور قطع ، عالم بوده و الآن كه مبدأ از او منقضى شده ، شك داريم عالم است يا نه ؟ استصحاب مىكنيم عالميّت زيد را . مگر چه فرقى بين اين مثال و مثال « لا تشرب الخمر » وجود دارد ؟ بنابراين آنچه آيت‌اللَّه خويى « دام ظلّه » مىفرمايد كه مسألهء برائت در فرض اوّل روشن است - و ما هم آن را قبول داريم - طبق مبناى عدم جريان استصحاب در شبهات مفهوميه است - كه همه جا جاى برائت است ، هم مورد اوّل و هم مورد دوّم - ولى اگر روى مبناى مرحوم آخوند پيش برويم فرقى بين مورد اوّل و مورد دوّم وجود ندارد و در هر دو مورد ، استصحاب جريان پيدا مىكند .\r\n\r\n","description":"","footnote":"","page_name":" 453 ","page_number":453},
  {"content":"\r\n . \r\n","description":"","footnote":"","page_name":" 454 ","page_number":454},
  {"content":"\r\n\r\n\r\nاقوال در ارتباط با مشتق\r\nپس از طرح مقدمات بحث مشتق ، به بحث در ارتباط با اصل مسألهء مشتق مىپردازيم : مرحوم آخوند در ارتباط با اقوالى كه در مورد مشتق مطرح است مىفرمايد : اين مسئله ، در ابتداى طرحش و در زمان قديم داراى دو قول بوده و تقريباً يكى از مسائل مورد اختلاف ميان اشاعره و معتزله بوده است . اشاعره قائل شده‌اند : مشتق ، حقيقت در خصوص متلبّس به مبدأ است . ولى معتزله قول به اعم را اختيار كرده و مشتق را حقيقت در اعم از متلبّس و منقضى مىدانند . ولى به مرور زمان ، اقوال متعدّد و تفصيلهاى گوناگونى در مسئله پيدا شده كه شايد به شش قول برسد . « 1 » اين اقوال همراه با ادلّهء آنها در كتابهاى مفصّل اصولى - مانند فصول و قوانين و . . . - مطرح شده است و خود صاحبان اين كتابها هم از قائلين به بعضى از اين تفاصيل بوده‌اند ، مثلًا صاحب فصول رحمه الله بين لازم و متعدّى فرق گذاشته و\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 68 و 69\r\n","page_name":" 455 ","page_number":455},
  {"content":"\r\n\r\nلازم را حقيقت در خصوص متلبّس به مبدأ و متعدّى را حقيقت در اعم مىداند . با اين كه از نظر هيئت يكسان مىباشند . هيئت قائم با هيئت ضارب يكى است ولى به لحاظ متعدّى بودن مادّه و لازم بودن آن ، بين آن دو ، فرق گذاشته و اختلاف در مادّه را به‌حساب هيئت هم گذاشته است و بين مفاد هيئت لازم با مفاد هيئت متعدّى فرق گذاشته است . و همچنين اقوال و تفاصيل ديگر . امّا اساس مسئله را همان دو قول اوّل تشكيل مىدهد كه بايد ديد آيا حق با كدام‌يك از اين دو قول است ؟ براى روشن شدن مطلب ، لازم مىدانيم به يكى از مقدّماتى كه قبل از ورود به بحث مشتق مطرح كرديم اشاره‌اى داشته باشيم . آن مقدّمه اين است : « نزاع ما در باب مشتق ، در يك معناى لغوى است ، نزاع در تعيين موضوع له و مفاد هيئت مشتق است نه اين كه نزاع در يك امر عقلى باشد . و ما گفتيم : اين كه بعضى از تعبيرات - مثل تعبير مرحوم نائينى - كه فرموده‌اند : « شيئية الشيء بصورته لا بمادّته » و اين‌گونه تعبيرات را در باب مشتق مطرح كردند ، ما گفتيم : اين‌ها خارج از محلّ بحث است و ما نزاع در يك امر عقلى نداريم . « شيئية الشيء بصورته لا بمادّته » مطلبى فلسفى است كه در جاى خودش ثابت شده ولى ما نزاع در يك امر لغوى داريم . بعد از آنكه در باب مشتقات ، هيئات مطرح است و اصولًا اشتقاق در ارتباط با هيئت نقش دارد ، ما مىخواهيم ببينيم موضوع له هيئت مشتق چيست ؟ » . بنابراين ، اساس در باب مشتقات را هيئات تشكيل مىدهند و فارق بين اين هيئات هم خصوصياتى است كه در خود هيئات وجود دارد . فارق بين ماضى و مضارع ، اختصاص هركدام به هيئتى خاص است . فارق بين ماضى و مضارع با اسم فاعل و اسم مفعول هم همين است . در نتيجه تمام ملاك در باب مشتق ، عبارت از است و اين هيئت بدون شك داراى وضع است . معناى اسم فاعل را بايد از طريق هيئت اسم فاعل استفاده كرد . معناى اسم مفعول را بايد از طريق هيئت اسم مفعول استفاده كرد و . . . آن‌وقت نزاع در اين است كه هيئت مشتق براى چه معنايى وضع شده است . يادآورى مىشود كه مشتق مورد بحث ما فعل ماضى و مضارع و امر و نهى نيست\r\n\r\n","description":"","footnote":"","page_name":" 456 ","page_number":456},
  {"content":"\r\n\r\nبلكه مشتقى است كه جرى بر ذات پيدا كند ، اتّحاد با ذات پيدا كند و بين آن مشتق و ذات ، قضيّهء حمليّه - كه ملاكش اتّحاد و هوهويت است - تشكيل شود . لذا مشتق داخل در بحث ما عبارت از اسم فاعل ، اسم مفعول ، اسم مكان ، « 1 » اسم آلت و امثال اين‌هاست . بلكه ما گفتيم : مشتق مورد بحث ما اعم از مشتق نحوى است زيرا ما يك عناوينى - مثل زوجيّت و رقّيّت و . . . - داريم كه مشتق نحوى نيستند ولى اين ملاك در آنها وجود دارد . هرچند اينجا ممكن است كسى بگويد : اگر شما نزاع را در هيئت مشتق قرار داديد ، اين ، همهء محلّ نزاع را شامل نمىشود ، زيرا در باب زوج و زوجه ، حرّ و عبد و امثال اين‌ها ، هيئت خاصى مطرح نيست . هيئت ، فقط در مشتق نحوى مطرح است .\r\nولى بايد بگوييم : ملاك و مناط يكى است و الّا اين كه از طرفى نزاع را منحصراً در ارتباط با هيئت قرار داديم و از طرفى دايرهء محلّ بحث را شامل زوج و زوجه ، حرّ و عبد و امثال اين‌ها قرار دهيم ، اين‌ها خيلى با يكديگر جمع نمىشوند . در باب زوج و زوجه ، مسألهء هيئت مطرح نيست بلكه اگر مطرح باشد مجموع ( هيئت و ماده ) مطرح است . بالاخره آيا حق با كدام يك از اقوال است ؟ با قطع‌نظر از اين كه ادلّه‌اى بر نفى آن تفصيلات داريم - كه در آينده مطرح خواهيم كرد - اشكال عمده‌اى به آن تفصيلات وارد است و آن اين است كه آن تفصيلات با نظارت بر مواد و مبادى مطرح شده است . هيئت در ضارب و قائم يكى است و اختلاف در مبادى آن دو است كه يكى متعدّى و ديگرى لازم است . اين امر گويا يقينى است كه وقتى واضع هيئت را وضع مىكرده توجّهى به موادّ نداشته است ، همان‌طور كه در فعل ماضى آن مشاهده مىكنيم . آيا كسى مىتواند بگويد : چون مادّهء « ضَرَبَ » متعدّى است در هيئت آن خصوصيتى به‌وجود آورده و چون مادّهء « قَعَدَ » لازم است در هيئت آن خصوصيتى به‌وجود آورده است ؟ هيئت فعل ماضى در متعدّى و لازم يكسان است و هيچ به ذهن نمىآيد كه اختلاف در مادّه ، روى هيئت\r\n\r\n\r\n","description":"","footnote":"\r\n( 1 ) - و ما اسم زمان را خارج از محلّ نزاع دانستيم .\r\n","page_name":" 457 ","page_number":457},
  {"content":"\r\n\r\nاثر گذاشته باشد . ولى چطور مىشود كه همين « ضَرَبَ » و « قَعَدَ » وقتى هيئت فاعلى به خودشان مىگيرند و « ضارب » و « قاعد » مىشوند . مواد بيايد و در هيئت دخالت كند ؟ اين چيزى است كه انسان مىتواند يقين به خلافش پيدا كند و بگويد : همان‌طور كه در هنگام وضع هيئت فعل ماضى ، مسألهء تعدّى و لزوم ، هيچ‌گونه نقشى در ارتباط با مفاد هيئت نداشته ، در اسم فاعل هم هيئت هر دو « فاعلٌ » است ، چگونه مىشود در اينجا اختلاف مبادى و مواد در هيئت اثر بگذارد ؟ با وجود اين كه واضع ، هنگام وضع هيئت فاعل هيچ نظرى به مواد و مبادى نداشته است . همين‌طور تفصيل ديگرى كه در اين زمينه مطرح شده و مىگويد : اگر هيئت مشتق ، مسند اليه قرار گيرد حقيقت در اعم است و اگر مسند واقع شود حقيقت در خصوص متلبّس به مبدأ است . روشن است كه هنگام وضع ، اين‌گونه حالات را درنظر نگرفته‌اند . علاوه بر اين ما در يكى از مقدّمات مشتق گفتيم : مشتقى كه مورد بحث ماست به معناى تصوّرىاش مورد بحث است . ما مىخواهيم ببينيم معناى هيئت مشتق چيست ؟ ما كارى به محكوم عليه و محكوم به بودن آن نداريم . اين مثل اين است كه شخصى ناآشنا به لغت عرب از شما بپرسد : معناى كلمهء « صعيد » در لغت عرب چيست ؟ اين ديگر كارى ندارد كه كلمهء « صعيد » در آيهء ( فتيمّموا صعيداً طيّباً ) « 1 » ، مفعول واقع شده است . او مىخواهد معناى « صعيد » را در لغت عرب پيدا كند . او با معناى تصوّرى « صعيد » و با معناى مفرد آن كار دارد . و بحث ما در باب مشتق به‌همين‌صورت است . مىخواهيم ببينيم هيئت مشتق - بما أنّه لفظ واحد - چيست ؟ و كارى به محكوم‌عليه يا محكوم‌به بودن نداريم . پس پيداست كه اين تفصيلات نادرست است و خارج از آن چيزى است كه در اين\r\n\r\n\r\n","description":"","footnote":"\r\n( 1 ) - النساء : 43\r\n","page_name":" 458 ","page_number":458},
  {"content":"\r\n\r\nجا مورد بحث ما قرار مىگيرد . در نتيجه ما بايد همان\r\n\r\nدو قول اصلى\r\nرا مورد بحث و بررسى قرار دهيم كه آيا مشتق ، حقيقت در خصوص متلبّس به مبدأ در حال است يا حقيقت در اعم از متلبّس و منقضى است ؟\r\n\r\n1 - نظريّهء مرحوم آخوند\r\nمرحوم آخوند معتقد است : مشتق ، حقيقت در خصوص متلبّس به مبدأ در حال است . اين كلام ايشان مورد تأييد آيت‌اللَّه خويى « دام ظلّه » نيز قرار گرفته است . « 1 » مرحوم آخوند براى اثبات مدّعاى خود سه دليل مطرح كرده است : دليل اوّل ( تبادر ) : ترديدى نيست كه آنچه از هيئات مشتقات مورد بحث ما - مثل اسم فاعل و . . . - به ذهن تبادر مىكند خصوص متلبّس به مبدأ در حال است . البته ما وقتى علائم حقيقت و مجاز را بحث مىكرديم گفتيم : تنها يك طريق براى اثبات حقيقت بودن وجود دارد و آن عبارت از تبادر است ، حتّى تصريح اهل لغت هم فايده‌اى ندارد بلكه بايد خود واضع تصريح كند كه من اين لفظ را براى اين معنا وضع كردم كه انسان از خود واضع ، بدون واسطه يا با واسطه‌اى كه مورد وثوق باشد به دست آورد كه اين لفظ براى اين معنا وضع شده است و اين معمولًا تحقّق پيدا نمىكند . از اين كه بگذريم تنها راه اثبات حقيقت عبارت از تبادر و سبقت گرفتن معنايى از بين معانى است . دليل دوّم ( عدم صحّت سلب ) : « 2 » ما در بحث علائم حقيقت و مجاز گفتيم : عدم صحّت سلب هم به تبادر برمىگردد و اگر به تبادر برنگردد نمىتواند واقعيت پيدا كند ،\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 68 و محاضرات في أُصول الفقه ، ج 1 ، ص 247 - 249\r\n( 2 ) - تذكر : مرحوم آخوند « صحت سلب » را به عنوان دليل دوّم بر تبادر مطرح كرده است زيرا ايشان « صحت سلب » را به لحاظ « منقضى عنه المبدأ » دانسته است و اين كه در كلام حضرت استاد « دام‌ظلّه » ، « عدم صحت سلب » مطرح شده است به اين جهت است كه ايشان عدم صحت سلب را به لحاظ « متلبس بالمبدا في الحال » در نظر گرفته است . بنابراين ، فرقى بين اين دو تعبير وجود ندارد .\r\n","page_name":" 459 ","page_number":459},
  {"content":"\r\n\r\nزيرا لفظ كه قابل حمل نيست بلكه معناى لفظ ، قابل حمل است ، پس كدام معنا را مىخواهيد حمل كنيد ؟ مىگوييد : معناى مرتكز در ذهن را . مىگوييم : معناى مرتكز در ذهن وقتى مورد توجه شما واقع شد معناى تفصيلىِ لفظ مىشود و وقتى معناى تفصيلى شد ديگر شما چه چيز را بر چه چيز مىخواهيد حمل كنيد ؟ در مرحلهء قبل از حمل ، شما حقيقت را كشف كرديد . بنابراين عدم صحّت سلب هم به تبادر برمىگردد و در اينجا هم خصوص متلبّس به مبدأ در حال تبادر مىكند . دليل سوّم : مرحوم آخوند در اينجا مؤيّدى ذكر كرده و سپس آن را به عنوان دليل مستقلى قرار داده است كه به‌نظر ما اين دليل مستقل نيست و به تبادر برگشت مىكند ولى درعين‌حال ، حرف خوبى است . و آن اين است كه ما وقتى مىخواهيم براى استحالهء اجتماع ضدّين مثال بزنيم ، مبادى را مطرح مىكنيم ، مثلًا مىگوييم :\r\nسواد ، با بياض تضادّ دارد و اجتماع سواد با بياض امكان ندارد . مىپرسند چرا ؟\r\nمىگوييم : زيرا سواد و بياض ، ضدّين مىباشند و اجتماع ضدّين محال است . هيچ ترديدى نداريم كه سواد - بما أنّه مادّة - با بياض - بما أنّه مادّة اخرى - جمع نمىشود .\r\nحال وقتى مىآييم سراغ مشتقاتِ اين دو يعنى اسود و ابيض ، آيا در اسود و ابيض ، مسئله عوض مىشود ؟ آيا مىگوييم : « تضادّ ، مربوط به سواد و بياض بود نه اسود و ابيض . اجتماع سواد و بياض ممتنع است ولى اجتماع ابيض و اسد ممتنع نيست زيرا اسود يعنى اعم از متلبس بالفعل و منقضى و ابيض هم به معناى اعم از متلبّس و منقضى است و اجتماع اين دو ممكن است . اگر جسمى ديروز داراى سواد بوده و امروز داراى بياض است بگوييم : اگرچه سواد و بياض قابل اجتماع نيستند ولى اسود و ابيض قابل اجتماعند . اين چيز هم بالفعل اسود است و هم ابيض » ؟ آيا از جهت فهم عرفى آن تضادّى كه بين اين دو مادّه وجود داشته - و روى همان جهت حكم به امتناع اجتماع آن دو مىكرديم - در صفات و در مشتق از بين مىرود و بين اسود و ابيض تضادّى وجود ندارد ؟ خير ، اين‌گونه نيست ، انسان وقتى به فهم عرفى خودش مراجعه مىكند مىبيند همان‌طور كه انسان بين سواد و بياض تضادّ مىبيند ، بين اسود و ابيض هم\r\n\r\n","description":"","footnote":"","page_name":" 460 ","page_number":460},
  {"content":"\r\n\r\nتضادّ مىبيند . نه اين كه بگوييم : « سواد و بياض قابل اجتماع نيستند ولى اسود و ابيض قابل اجتماعند زيرا هر دو براى اعم وضع شده‌اند و اجتماع هر دو - يكى به‌لحاظ متلبّس و ديگرى به‌لحاظ منقضى - است و هر دو حقيقت مىباشند » . در اوصاف ديگر نيز همين‌طور است ما بين قيام و قعود ، تضاد مىبينيم و اين تضاد در محدودهء قيام و قعود نيست و وقتى هيئت مشتق عارض بر آنها شد و به صورت قائم و قاعد درآمد هم بين آن دو تضادّ مطرح است و كسى نمىتواند بگويد :\r\n« در مشتق آنها - به‌لحاظ اين كه هر دو براى اعم از متلبّس و منقضى وضع شده‌اند - تضاد مطرح نيست » و ممكن است يك انسان در آنِ واحد هم حقيقتاً قائم باشد و هم حقيقتاً قاعد باشد » مسئله اين‌طور نيست . لذا خود اين تضادّ بين صفات - مثل تضادّ بين مبادى آنها - دليل بر اين است كه مشتق براى خصوص متلبّس به مبدأ در حال وضع شده است . « 1 » ولى آيا اين را ، دليل مستقلى به‌حساب مىآوريد ، در مقابل تبادر و عدم صحت سلب - اگر عدم صحت سلب نقشى داشته باشد ، كه ندارد - يا آنكه اين دليل هم به تبادر برگشت مىكند ؟ شما از كجا مىگوييد : بين اين صفات ، تضاد وجود دارد ؟ حتماً اين معنا متبادر است و اگر مسألهء تبادر را كنار بگذاريم و آن را - برفرض - مورد مناقشه قرار دهيم ، تضادّ هم مورد مناقشه قرار مىگيرد و ممكن است كسى بگويد : « بين سواد و بياض با اسود و ابيض فرق وجود دارد . اجتماع سواد و بياض ، اجتماع ضدّين و محال است ولى بين اسود و ابيض تضادى وجود ندارد تا اجتماعشان غيرممكن باشد » .\r\nبنابراين آنچه هست و نيست به تبادر برمىگردد و حرفهاى ديگر ، يا اساسى ندارد و يا اگر هم اساس دارد به تبادر برگشت مىكند . مثلًا يكى از بحثهايى كه در آينده مطرح مىشود اين است كه آيا مشتق داراى يك مفهوم بسيط است يا داراى مفهوم مركّب ؟\r\nولى بحث بساطت و تركيب ، ربطى به تبادر ندارد ، تازه خود آن‌هم بايد از راه تبادر درست شود و الّا آن‌هم يك بحث فلسفى نيست كه ما بخواهيم - مثل مرحوم نائينى -\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 68 و 69 .\r\n","page_name":" 461 ","page_number":461},
  {"content":"\r\n\r\nاز راه « شيئيّة الشيء بِصُورَته لا بِمادّته » مسئله را حل كنيم . مسئله - به تمام شئونش - مسأله‌اى لغوى و وضعى است و مسألهء لغوى و وضعى سر و كارش با تبادر است و تبادر هم چيزى است كه انسان به ذهن خودش مراجعه مىكند . الآن اگر كسى بگويد : « زيد قائم و قاعد في آنٍ واحدٍ » ، انسان به او مىخندد . هيچ فرقى نمىكند كه بگويد : « زيد له القيام و له القعود في آنٍ واحدٍ » - كه حالت مَبدئى در آن مطرح است - يا بگويد : « زيد قائم و قاعد في آنٍ واحدٍ » - كه حالت اشتقاقى در آن مطرح است - ما در هر دو مورد تضاد را احساس مىكنيم ، روى همان چيزى كه از معناى مشتق به ذهن ما تبادر مىكند و آن خصوص متلبّس به مبدأ در حال است . در نتيجه تنها دليل در مسألهء مشتق براى اين قول - كه مطابق با نظريهء محقّقين است - همين مسألهء تبادر است و اين مثالها به عنوان تأييد مسألهء تبادر است نه اين كه به عنوان دليل مستقل و در مقابل تبادر باشد .\r\n\r\n2 - نظريّهء وضع مشتق براى اعم\r\nعدّه‌اى معتقدند هيئت مشتق براى اعمّ از متلبّس و منقضى وضع شده است . « 1 » اينان قبل از آنكه بخواهند به مقام اثبات وارد شده و براى مدّعاى خود دليلى اقامه كنند ، بحثى با آنان در رابطه با مقام ثبوت مطرح است و آن اين است كه مدّعاى اين افراد ، مسألهء اشتراك معنوى است . يعنى اينان مىگويند : مشتق ، به وضع واحد براى قدر جامع بين متلبّس و منقضى وضع شده است و ادّعاى اشتراك لفظى ندارند . « 2 »\r\n\r\n\r\n","description":"","footnote":"\r\n( 1 ) - از جملهء قائلين به وضع براى اعم ، معتزله و متقدمين از اصحاب مىباشند . رجوع شود به : كفاية الاصول ، ج 1 ، ص 68 و 69\r\n( 2 ) - ما در مباحث سابق گفتيم : كه اشتراك لفظى بر دو قسم است : الف : اشتراك لفظى كه در آن تعدّد وضع مطرح است يعنى با وضع‌هاى متعدّد ، لفظ براى معانى متعدّد وضع شده باشد مثل لفظ عين كه يك بار براى چشم و بار ديگر براى چشمه وضع شده است و . . . . متعارف در مشترك لفظى همين است . ب : اشتراك لفظى كه در آن تعدّد وضع مطرح نيست و آن در جايى است كه وضع عام و موضوع له خاص باشد ، يعنى واضع ، يك معناى كلّى را درنظر گرفته ولى لفظ را براى آن معناى كلّى وضع نكرده بلكه براى مصاديق آن وضع كرده باشد ، به‌طورى كه هر مصداقى يك موضوع له مستقل باشد ، هر فردى يك معناى مستقلى باشد . اينجا با وجود اين كه وضع ، واحد است ولى چون موضوع له ، متعدّد و متكثّر است ، نوعى اشتراك لفظى تحقّق دارد و بر اين اساس ممكن است مشترك لفظى داراى ميلياردها معنا باشد ولى در ما نحن فيه ، قائل به اعم اين حرفها را ندارد بلكه رسماً ادّعاى اشتراك معنوى مىكند . البته ما در رابطه با اصل وضع عام و موضوع له خاص مناقشه كرديم .\r\n","page_name":" 462 ","page_number":462},
  {"content":"\r\n\r\nمعناى اشتراك معنوى اين است كه هم وضعْ واحد است و هم موضوع له ، واحد است . موضوع له عبارت از قدر جامع مشترك بين متلبّس و منقضى است . وقتى چنين شد ما در مقام ثبوت از قائل به اعم سؤال مىكنيم كه چه قدر جامعى بين متلبّس و منقضى وجود دارد ؟ آيا بين اين دو يك قدر جامع ذاتى و ماهوى وجود دارد ؟ همان قدر جامعى كه بين زيد و عَمرو وجود دارد كه در ذات انسان و ماهيّت انسان و نوع انسان مشترك هستند . ما مىبينيم متلبّس ، به معناى چيزى است كه الآن تلبّس به مبدأ دارد و الآن واجد مبدأ است ولى منقضى ، به معناى چيزى است كه الآن فاقد مبدأ است و هيچ‌گونه ارتباطى با مبدأ ندارد . در ارتباط با مبدأ ، متلبّس ، عنوان واجديّت فعليّه و منقضى ، عنوان فاقديّت فعليّه را داراست و بين واجديت فعليّه و فاقديّت فعليّه اشتراك ماهوى حقيقى و ذاتى تحقّق ندارد . اگر شما توانستيد بين موجود و معدوم يك چنين اشتراكى را درست كنيد ، بين فاقد و واجد هم يك چنين اشتراك و قدر جامعى وجود خواهد داشت . اگر بگوييد : در مشترك معنوى لازم نيست قدر جامع ذاتى درست كنيم بلكه يك قدر جامع انتزاعى درست مىكنيم هرچند آن قدر جامع ، دخالت در ذات و ماهيت نداشته باشد . مىگوييم : آن امر جامع انتزاعى عبارت از چيست ؟ براى مطرح كردن يك چنين قدر جامعى بايد خصوصيات زير را درنظر بگيريد :\r\n\r\n","description":"","footnote":"","page_name":" 463 ","page_number":463},
  {"content":"\r\n\r\n1 - در معناى مشتق ، پاى زمان را به‌ميان نياوريد ، زيرا ما زمان را از مفاد افعال هم كنار زديم و شما نمىتوانيد در مشتقات - كه اسمند - پاى زمان را به‌ميان آوريد . « 1 » 2 - معناى مشتق را يك معناى يك‌سطرى براى ما درست نكنيد ، زيرا مشتق ، داراى معناى بسيطى است و ما در تنبيهات مسألهء مشتق ، اين مسئله را مطرح خواهيم كرد كه مفهوم مشتق - بنا بر تحقيق محقّقين - يك مفهوم بسيطى است . 3 - معنايى را در مشتق ذكر كنيد كه ما با شنيدن هيئت مشتق به آن معنا منتقل شويم نه اين كه شما نزد خودتان چيزى درست كنيد . مثلًا بعضى گفته‌اند : مشتق ، براى چيزى وضع شده كه از عدم به‌وجود خارج شده است ، در مقابل متلبّس به مبدأ در استقبال كه مبدأ ، هنوز از عدم به وجود خارج نشده است . در مشتق ، خروج از عدم به وجود تحقّق دارد به‌لحاظ اين كه ضرب تحقّق پيدا كرده است . يا الآن بالفعل تحقّق دارد و يا اين كه ديروز تحقّق پيدا كرده است و « خرج من العدم إلى الوجود » حاصل شده است . مىگوييم : اين‌ها همه درست است ولى شما از هيئت مشتق چه چيزى را استفاده مىكنيد ؟ اگر از شما سؤال شود : هيئت فاعل براى چه چيزى وضع شده است ؟ شما چه مىگوييد ؟ آيا مىگوييد : موضوع له آن ، ما خرج من العدم إلى الوجود است ؟ آيا در معناى هيئت مشتق ، عدم و وجود مطرح است ؟ آيا با شنيدن هيئت مشتق ، « ما خرج من العدم إلى الوجود » به ذهن مىآيد ؟ خير ، اين‌گونه نيست . شما بايد معنايى را به عنوان موضوع له قرار دهيد كه بتوانيد آن را جانشين هيئت مشتق قرار دهيد و با شنيدن كلمهء مشتق ، آن معنا به ذهن بيايد . آن معنا بايد خالى از زمان بوده ، بساطت داشته و جاى هيئت مشتق را پر كند و قدر مشترك بين متلبّس و منقضى هم باشد . آن معنا كدام معناست ؟ حتّى خود كلمهء متلبّس و منقضى در معناى مشتق اخذ نشده است . شما وقتى كلمهء ضارب را مىشنويد ، مفهوم متلبّس در ذهنتان نمىآيد ، مفهوم منقضى به ذهن نمىآيد . ما اگرچه در تعبيراتمان به متلبّس و منقضى تعبير مىكنيم ، ولى اين\r\n\r\n\r\n","description":"","footnote":"\r\n( 1 ) - توجّه : مسألهء مشتق ، مبتنى بر مسألهء فعل نيست و حتى اگر كسى قائل شود كه فعل داراى زمان است ، باز هم نمىتواند در مشتق پاى زمان را به‌ميان آورد زيرا مشتق اسم است .\r\n","page_name":" 464 ","page_number":464},
  {"content":"\r\n\r\nبدان معنا نيست كه تلبّس و انقضاء در مشتق دخالت دارد ، حتّى اگر شما بخواهيد مسئله را به صورت تركيب مطرح كرده و بگوييد : اعم از متلبّس و منقضى . اين فرع اين است كه با شنيدن هيئت مشتق ، مفهوم متلبّس و منقضى در ذهن شما بيايد درحالىكه اگر شما ميليون‌ها بار هم مشتق را بشنويد ، كلمهء متلبّس و منقضى در ذهن شما نمىآيد . مگر اين كه كسى در بحث اصولى مشتق وارد شود و كلمهء متلبّس و منقضى را تكرار كند ولى به عنوان اين كه متلبّس و منقضى ، موضوع له براى هيئت مشتق باشد ، در ذهن كسى نمىآيد . در نتيجه ما نمىتوانيم يك معنايى در مشتق تصوّر كنيم كه مسألهء زمان در آن نباشد و بسيط بوده و با شنيدن هيئت مشتق به ذهن ما بيايد . چه رسد كه بخواهيم اين معنا را موضوع له براى هيئت مشتق قرار دهيم . حال كه ما در مقام ثبوت به اينجا رسيديم ، مسئله به همين‌جا خاتمه پيدا مىكند و ديگر لازم نيست به مقام اثبات وارد شده و به نقد و بررسى ادلّهء قائلين به اعم بپردازيم ولى با توجّه به اين كه مباحث مذكور در اين مقام ، خالى از فايده نيست ، لازم مىدانيم به آنها اجمالًا اشاره‌اى داشته باشيم :\r\n\r\nادلّهء قائلين به وضع مشتق براى اعم\r\nقائلين به وضع مشتق براى اعم ، براى اثبات مدّعاى خود ادلّه‌اى ذكر كرده‌اند كه در ذيل به بحث پيرامون آنها مىپردازيم : « 1 »\r\n\r\n\r\n","description":"","footnote":"\r\n( 1 ) - در اين زمينه به كتابهاى زير رجوع شود : كفاية الاصول ، ج 1 ، ص 73 - 76 ، فوائد الأصول ، ج 1 ، ص 124 - 127 ، نهاية الأفكار ، ج 1 ، ص 138 - 140 ، محاضرات في اصول الفقه ، ج 1 ، ص 255 - 264 ، مناهج الوصول إلى علم الاصول ، ج 1 ، ص 215 - 217\r\n","page_name":" 465 ","page_number":465},
  {"content":"\r\n\r\n\r\nدليل اوّل : تبادر\r\nگفته‌اند آنچه از هيئت مشتق به ذهن تبادر مىكند معناى اعمّ است . پاسخ دليل اوّل : ما گفتيم متبادر از مشتق خصوص متلبّس به مبدأ در حال است .\r\nو مسألهء صفات متضادّه كه مبادى متضادّه دارند تأييد خوبى براى مسألهء تبادر بود .\r\n\r\nدليل دوّم : مسألهء اسم مفعول\r\nقائلين به وضع مشتق براى اعمّ مىگويند : اگر زيد ، مقتول عَمرو واقع شد ، آيا ما مىتوانيم بگوييم : به مجرّد گذشتن يك ساعت از اين قتل ، ديگر عنوان مقتول حقيقتاً بر زيد صدق نمىكند ؟ و يا اگر زيد ، مضروب عَمرو واقع شد و ساعتى از اين ضرب گذشت آيا مىتوان گفت : عنوان مضروب ، حقيقتاً بر زيد صدق نمىكند ؟ اين خلاف چيزى است كه عقلاء و عرف استفاده مىكنند . و درنظر عرف ، بعد از انقضاء قتل و ضرب نيز عناوين مقتول و مضروب به صورت حقيقت بر زيد اطلاق مىشود . و اين كشف مىكند كه مشتق براى اعم از متلبّس و منقضى وضع شده است .\r\n\r\nپاسخ دليل دوّم :\r\nاوّلًا : اگرچه ما گفتيم اسم مفعول داخل در محلّ نزاع است امّا مرحوم صاحب فصول و محقّق نائينى عقيده داشتند كه اسم مفعول از محلّ نزاع در باب مشتق خارج است . ولى ما اين حرف را نپذيرفتيم و گفتيم : بين اسم مفعول و اسم فاعل و مشتقات ديگرى كه محلّ بحث واقع شده فرقى وجود ندارد و اشاره به‌خصوص اسم مفعول به اين جهت است كه اختلاف در مورد آن مطرح گردد . ثانياً : اين كه شما مىگوييد : « هذا مقتول زيد » آيا جرى و نسبت اين مقتوليّت را به‌لحاظ چه حالى قرار مىدهيد ؟ زيدى كه ديروز مضروب عَمرو واقع شده و شما امروز مىگوييد : « زيد مضروب عمرو » آيا مرادتان اين است كه زيد به‌لحاظ امروز مضروب عَمرو است ؟ اگر چنين است چه كسى گفته اين اطلاق به نحو حقيقت است ؟ اين اطلاق ،\r\n\r\n","description":"","footnote":"","page_name":" 466 ","page_number":466},
  {"content":"\r\n\r\nاطلاقى است كه عقلاء بدون رعايت علاقه آن را ملاحظه نمىكنند . اگر اطلاق مشتق در منقضى ، به نحو حقيقت باشد ، بايد تصريح به « في هذا اليوم » آن را از حقيقت بودن خارج نكند درحالىكه ما مىبينيم اگر زيد ، ديروز مضروب عَمرو بوده و الآن كه در جلسهء درس نشسته است ما بخواهيم بگوييم : « زيد هذا اليوم مضروب عمرو » اين به قرينه احتياج دارد . اگر جرى و نسبت به لحاظ گذشته باشد - حتّى اگر يك سال هم گذشته باشد - هيچ مشكلى پيش نمىآيد ، مثل اين كه بگوييم : زيد كان مضروباً لعمروٍ . در باب قتل نيز همين‌طور است . اگر قتلى يك سال قبل واقع شده و شما الآن بگوييد : « زيد هذا اليوم مقتول عَمرو » ، اين نياز به قرينه دارد ولى اگر گفتيد : « زيد كان مقتولًا لعمروٍ » اين در حقيقت همان متلبّس به مبدأ در حال است و اطلاق آن به نحو حقيقت مىباشد . ثالثاً : چطور شما در قضيّهء ضارب و مضروب و قاتل و مقتول بين فاعل و مفعول جدايى مىاندازيد ؟ اگر زيد الآن حقيقتاً مقتول عَمرو باشد ، چرا عَمرو هم حقيقتاً قاتل زيد نباشد ؟ اين كه ما بياييم مسئله را روى اسم مفعول پياده كنيم معنايش اين است كه آن جهت فاعليش خيلى مثل جهت مفعولى روشن نيست ، با اين كه مسألهء فاعل و مفعول ، متضايفان هستند و متضايفان ، در قوّه و فعل و حقيقت مجاز مانند يكديگرند . نمىشود ابوّت كسى نسبت به كسى حقيقت باشد ولى بنوّت آن‌كس نسبت به او بر نحو مجاز باشد . تفكيك بين اين دو ، صحيح نيست . آن‌وقت چطور شما در اين مسئله بين فاعل و مفعول تفكيك قائل مىشويد ؟ اگر به قول شما مضروب ، يك دايرهء وسيعى دارد كه بعد از انقضاء را هم به نحو حقيقت مىگيرد چطور مىشود كه مفعول ، حقيقتاً مضروب باشد ولى كسى كه فاعل ضرب است حقيقتاً ضارب نباشد ؟\r\n\r\nدليل سوّم قائلين به وضع براى اعم\r\nاين دليل را هم قائلين به اعم و هم يكى از مفصّلين - كه بين محكوم و محكوم‌عليه تفصيل داده - اقامه كرده‌اند .\r\n\r\n","description":"","footnote":"","page_name":" 467 ","page_number":467},
  {"content":"\r\n\r\nاين دليل با توجّه به آيهء شريفهء ( الزانية و الزانى فاجلدوا كلّ واحد منهما مائة جلدة ) « 1 » و آيهء شريفهء ( السارق و السارقة فاقطعوا أيديهما ) « 2 » مىباشد . كيفيت استدلال به اين صورت است كه مىگويند : شما وقتى زانى و زانيه را تازيانه مىزنيد آيا اين‌ها در حال تازيانه خوردن ، زانى و زانيه هستند ؟ اگر بگوييد : « با توجه به اين كه مبدأ در آنها منقضى شده است - چون چندى قبل ، زنا بين آنها تحقّق پيدا كرده و در حال تازيانه خوردن ، تلبّس به مبدأ زنا ندارند - بنابراين اين‌ها الآن زانى و زانيه نيستند » . پس چرا تازيانه بخورند ؟ آيهء شريفه مىگويد : زانى و زانيه را تازيانه بزنيد . و اگر مىگوييد : اين‌ها در حال تازيانه خوردن ، زانى و زانيه هستند ، پس بايد بگوييد : مشتق : حقيقت در اعم است و عنوان زانى و زانيه بر كسى كه مبدأ از او منقضى شده نيز حقيقتاً صادق است . و همين‌طور ، آيهء سرقت . خلاصهء استدلال اين كه ظاهر اين دو آيه و امثال اين دو آيه اين است كه در حال اجراى حد ، اين عناوين فاعلى به نحو حقيقت تحقّق دارد و اين در صورتى است كه مشتق ، حقيقت در اعم باشد زيرا روشن است كه اين‌ها در حال اجراى حدّ ، تلبّس به مبدأ ندارند .\r\n\r\nجواب دليل سوّم :\r\nاز اين دليل ، جوابهايى داده شده است : جواب اوّل : اين را از خارج مىدانيم كه آياتى كه در مقام بيان حدود الهى وارد شده‌اند كارى به اين عناوين ندارند . آنچه موجب ثبوت حد است اصل تحقّق مبدأ از\r\n\r\n\r\n","description":"","footnote":"\r\n( 1 ) - النور : 2\r\n( 2 ) - المائدة : 38\r\n","page_name":" 468 ","page_number":468},
  {"content":"\r\n\r\nانسان است . نفس تحقّق سرقت و زنا از انسان ، موجب حدّ است . و اين عناوين اشتقاقيه دخالت در اين مسائل ندارد . ما از خارج ملاك حدّ را بدست آورديم . زيد ، حدّ سرقت مىخورد زيرا سرقت از او تحقّق يافته است ، حال عنوان « السارق » چگونه بر او منطبق است ؟ اين ديگر نقشى در مسئله ندارد . ملاك حكم از خارج براى ما مشخص است و ما هم بنا بر همان ملاك ، اجراى حدّ مىكنيم و ديگر كارى به اين نداريم كه آيا عنوان اشتقاقى « السارق » حقيقتاً بر اين شخص صادق است يا نه ؟ آنچه موجب حدّ است تحقّق مبدأ است نه تحقّق عنوان . جواب دوّم : مىتوان گفت : ما در اين عناوين ، همان حال نسبت را ملاحظه مىكنيم . آيا معناى السارق ، عبارت از « المتلبّس بالسرقة في الحال » است يا اين كه « السارق » با معناى « من كان متلبساً بالسرقة في ظرف السرقة » هم سازگار است ؟ اگر معناى سارق اين باشد ، كه در حقيقت ، جرى به لحاظ همان حال تلبّس باشد ، مثل اين كه زيد ديروز متلبّس به ضرب بوده و ما امروز بگوييم : « زيد كان ضارباً » ، اين ، انقضى عنه المبدأ نيست . نسبت و تطبيق به لحاظ حال صدور ضرب و تلبّس به ضرب است ، بنابراين اگر ما « السارق » را به « من كان متلبّساً بالسرقة في حال السرقة » معنا كنيم ، هيچ مجازيتى در كار نيست ، زيرا اين از موارد ما انقضى عنه المبدأ نيست بلكه جرى و نسبت ، به‌لحاظ حال تلبّس بوده و چنين اطلاقى حقيقى است . جواب سوّم : آيت‌اللَّه خويى « دام ظلّه » در پاسخ دليل فوق مىفرمايد : ما بايد ملاحظه كنيم مسألهء منقضى در چه جايى قابل تصوّر است ؟ مسألهء منقضى را ما در قضاياى خارجيه « 1 » مىتوانيم تصوّر كنيم ، مثلًا زيدى كه ديروز ضرب از او محقّق شده است ، امروز بگوييم : « زيد اليوم ضارب » ، اين انقضى عنه المبدأ است زيرا اين ضرب ، ديروز از زيد تحقّق پيدا كرده و امروز ضربى از او تحقّق پيدا نكرده است . ما در اطلاق عنوان ضارب بر اين شخص به دو صورت مىتوانيم عمل كنيم :\r\n\r\n\r\n","description":"","footnote":"\r\n( 1 ) - قضيّهء خارجيه قضيّه‌اى است كه حكم موجود در آن ، اختصاص به افراد محقّق الوجود دارد .\r\n","page_name":" 469 ","page_number":469},
  {"content":"\r\n\r\n1 - به‌لحاظ حال تلبّس بگوييم : « زيد كان ضارباً في حال التلبّس » . 2 - به‌لحاظ حال انقضاء بگوييم : « زيد اليوم ضارب » . اطلاق دوّم ، از موارد انقضى عنه المبدأ است زيرا اصل ارتباط با مبدأ ، ديروز تحقّق پيدا كرده است و امروز هيچ‌گونه ارتباطى با مبدأ پيدا نكرده است . ولى اگر عنوانى اشتقاقى مثل همين السارق را به صورت قضيّهء حقيقيّه « 1 » بيان كرديم ، چگونه مىتوانيم منقضى عنه المبدأ را تصوّر كنيم ؟ معناى قضيّهء حقيقيّه اين مىشود كه « كلّ ما وجد في الخارج و كان كذا يترتّب عليه كذا » . و در آن عنوان ، منقضى عنه المبدأ تصوّر نمىشود . بنابراين معناى آيهء شريفهء ( السارق و السارقة فاقطعوا أيديهما ) اين مىشود : « كلّ انسان وجد في الخارج و كان سارقاً يجب على الحاكم قطع أيديه » و اين معنا ديگر دو حال - تلبّس و انقضاء - ندارد . ما نيامديم روى شخص زيد تكيه كنيم تا بتوانيم براى او دو حالت تلبّس و انقضاء را تصوّر كنيم . در قضيّهء خارجيّه ، اين معنا درست است . وجود دو حالت - تلبّس و انقضاء - در يك شخص يا چند شخص به حسب خارج قابل تصوّر است ، ولى وقتى حكم روى عنوان كلّى رفت و افرادش هم اختصاص به افراد محقّق الوجود نداشت بلكه هر چيزى كه در خارج وجود پيدا كرد و اين عنوان بر او صادق بود ، مشمول اين موضوع است ، ديگر در اين عنوان ما نمىتوانيم منقضى عنه المبدأ را تصوّر كنيم . در اينجا شخص خاصّى مطرح نيست كه در آن ، حالت تلبّس و انقضاء تصوّر شود . پس معناى آيهء شريفهء ( السارق و السارقة فاقطعوا أيديهما ) اين است : « كلّ انسان وجد في الخارج و قد تلبّس بالسرقة يجب قطع أيديه » ، چگونه مىشود در « و قد تلبّس بالسرقة » دو حالت فرض كنيم : يكى حالت تلبّس و ديگرى حالت انقضاء تلبّس ، و آن‌وقت ببينيم آيا عنوان « السارق » برآن صدق مىكند يا نه ؟ لذا همان‌طور كه ايشان\r\n\r\n\r\n","description":"","footnote":"\r\n( 1 ) - قضيّهء حقيقيّه قضيّه‌اى است كه حكم موجود در آن‌هم ، افراد محقّق الوجود را و هم افراد مقدّر الوجود را شامل مىشود .\r\n","page_name":" 470 ","page_number":470},
  {"content":"\r\n\r\n( آيت‌اللَّه خويى « دام ظلّه » ) مىفرمايد - و مطلب خوبى هم هست - ما در قضاياى حقيقيّه نمىتوانيم عنوان منقضى عنه المبدأ درست كنيم و در عنوان موضوع در قضاياى حقيقيّه نمىتوانيم دو حالت تصوّر كنيم . در قضاياى خارجيّه است كه به‌حسب خارج مىتوان دو حالت - تلبّس و انقضاء - براى آنها تصوّر كرد و در آنها مىتوان دو جور اطلاق كرد ، هم مىتوان گفت : « زيد كان ضارباً » و هم مىتوان گفت : « زيد اليوم ضارب » . در نتيجه ، قائلين به وضع براى اعمّ نمىتوانند به اين قبيل آيات تمسك كنند . « 1 »\r\n\r\nدليل چهارم : آيهء شريفهء ( لا يَنالُ عَهْدِي الظَّالِمِينَ )\r\nيكى از آيات قرآن كه در ارتباط با منصب شامخ امامت وارد شده آيهء شريفهء  ( وَ إِذِ ابْتَلى إِبْراهِيمَ رَبُّهُ بِكَلِماتٍ فَأَتَمَّهُنَّ قالَ إِنِّي جاعِلُكَ لِلنَّاسِ إِماماً قالَ وَ مِنْ ذُرِّيَّتِي قالَ لا يَنالُ عَهْدِي الظَّالِمِينَ )  « 2 » مىباشد . در اين آيهء شريفه خداوند متعال به حضرت ابراهيم عليه السلام مىفرمايد : من مىخواهم تو را امام و پيشواى مردم قرار مىدهم . حضرت ابراهيم عليه السلام عرض مىكند : آيا ذريّهء من هم نصيبى از امامت دارند ؟ خداوند متعال مىفرمايد : اين عهد من - كه همان امامت است - به ظالمين نمىرسد . در بعضى از روايات وارد شده كه ائمّه معصومين عليهم السلام به اين آيهء شريفه استدلال كرده‌اند كه خلفاى ثلاثه چون سابقهء بت‌پرستى داشته‌اند شايستگى امامت و پيشوايى مردم را ندارند ، زيرا بت‌پرستى از بزرگترين ظلم‌هاست ( إنّ الشرك لظلمٌ عظيمٌ ) « 3 » و كسى كه سابقهء بت‌پرستى دارد ، درحقيقت سابقهء ظلم دارد و نمىتواند منصب شامخ امامت به او واگذار شود . « 4 »\r\n\r\n\r\n","description":"","footnote":"\r\n( 1 ) - محاضرات في أُصول الفقه ، ج 1 ، ص 256 - 258\r\n( 2 ) - البقرة : 124\r\n( 3 ) - لقمان : 13\r\n( 4 ) - تفسير نور الثقلين ، ج 1 ، ص 120 ، الاصول من الكافي ، ج 1 ، كتاب الحجة ، باب طبقات الأنبياء و الرسل و الأئمة .\r\n","page_name":" 471 ","page_number":471},
  {"content":"\r\n\r\nقائلين به وضع مشتق براى اعم مىگويند : به حسب ظاهر خلفاى ثلاثه در زمان تصدّى خلافت ، بت‌پرست نبوده‌اند ، بلكه اين‌ها در زمان جاهليت و قبل از اسلام بت‌پرست بوده‌اند . بنابراين ظلمى كه مربوط به بت‌پرستى است در ارتباط با قبل از اسلام و قبل از تصدّى زمام امور مسلمين است .\r\nپس چرا ائمّه عليهم السلام به اين آيه تمسك كرده‌اند ؟ معلوم مىشود كه عنوان ظالم - كه عنوانى اشتقاقى است - در منقضى عنه المبدأ هم به نحو حقيقت صادق است . بنابراين خلفاى ثلاثه در همان زمان تصدّى خلافت هم حقيقتاً ظالم بوده‌اند اگرچه ظلمِ مربوط به بت‌پرستى از آنها منقضى شده ولى همان ظلم سبب مىشود كه در زمان تصدّى خلافت ، عنوان ظالم بر آنها حقيقتاً اطلاق شود . و اگر عنوان ظالم حقيقتاً بر اين‌ها اطلاق نمىشود پس چرا ائمّه عليهم السلام به اين آيهء شريفه براى ابطال امامت اين‌ها استدلال كرده‌اند ؟ پس استدلال متوقّف بر اين است كه اين‌ها در زمان تصدّى خلافت هم حقيقتاً ظالم باشند و اين معنا مبتنى بر اين است كه مشتق ، حقيقت در اعم باشد چون اين‌ها در زمان خلافت ، بت‌پرستى نداشته‌اند و بت‌پرستى آنها مربوط به زمان جاهليت بوده است . اين دليل را مرحوم آخوند نيز به عنوان يكى از ادلّهء قائلين به اعم ذكر كرده است . « 1 » پاسخ دليل چهارم : مرحوم آخوند و ديگران در پاسخ استدلال فوق فرموده‌اند : عناوينى كه در موضوعات احكام و حتّى آثار - از قبيل ( لا ينال عهدي الظالمين ) - قرار مىگيرد بر سه قسم است :\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 74\r\n","page_name":" 472 ","page_number":472},
  {"content":"\r\n\r\nقسم اوّل : عنوانى است كه نفس عنوان هيچ‌گونه دخالتى ندارد ، بلكه اين عنوان ، مشير است و واقعى كه دخالت دارد عبارت از خصوصيتى است كه در مشاراليه وجود دارد ، مثلًا اگر شخصى مشغول نماز خواندن است و او پسر زيد است ، شما به رفيقت مىگويى : برو پشت سر پسر زيد نماز بخوان . در اينجا پسر زيد بودن هيچ مدخليتى در جواز اقتداء ندارد . آنچه در جواز اقتداء دخالت دارد مسألهء عدالت است و پسر زيد بودن ، عنوان مُشير است به همان عدالتى كه دخالت در جواز اقتداء دارد . قسم دوّم : عنوانى كه نفس عنوان دخالت دارد و اين خود بر دو قسم است : الف : دخالت عنوان به اين كيفيّت است كه نفس تحقّق مبدأ ، علّيّت براى حدوث و بقاء حكم دارد . به عبارت ديگر : نفس تحقّق عنوان و ارتباط بين ذات و مبدأ ، كفايت مىكند كه حكم به دنبال آن بيايد اگرچه بعداً هم اين ارتباط زايل شود و اين تلبّس از بين برود . ب : دخالت عنوان به اين كيفيت است كه حكم ، داير مدار عنوان است ، تا عنوان هست ، حكم هم هست و وقتى عنوان رفت حكم هم از بين مىرود . يعنى تلبّس به مبدأ حدوثاً و بقائا در حدوث و بقاى حكم دخالت دارد . ترديدى نيست كه عنوان ظالم در آيهء شريفه ، عنوان مشير نيست بلكه اين عنوان ، در مسئله نقش دارد . بحث در اين است كه نحوهء نقش و ارتباط آن چگونه است ؟ آيا نفس حدوث ظلم و تحقّق مبدأ ظلم ، موجب محروميّت از ولايت و امامت الهى است ، اگرچه انسانى يك لحظه متلبّس به ظلم شود و بعد هم تلبّس از بين برود ؟ يا اين كه ( لا ينال عهدي الظالمين ) معنايش اين است كه ظالم ، مادامىكه ظالم است نمىتواند امام گردد ولى اگر پنجاه سال هم ظلم كرده باشد و بعداً تلبّس به ظلم كنار برود مىتواند اين منصب را متصدّى شود ؟ نحوهء دخالت عنوان ظالم در آيهء شريفه به صورت اوّل است خصوصاً به قرينهء صدر آيهء شريفه كه مقام امامت را به حدّى بالا مىبرد كه حضرت ابراهيم عليه السلام پس از مقام نبوّت ، وقتى مىخواست به مقام امامت برسد بايد از آزمايشات سختى بيرون آيد .\r\n\r\n","description":"","footnote":"","page_name":" 473 ","page_number":473},
  {"content":"\r\n\r\n( وَ إذ ابْتَلى إبراهيم رَبّه بِكلِماتٍ فَأتَمَّهُنَّ قالَ إنّى جَاعِلك للنّاسِ إماماً ) يعنى اگر ابراهيم عليه السلام كلمات خداوند را اتمام نمىكرد و از آن آزمايشات سخت بيرون نمىآمد ، چنين منصبى به او داده نمىشد . آزمايشات حضرت ابراهيم عليه السلام به‌قدرى سخت بوده كه تاريخ قبل و بعد مثل آن را نشان نداد كه كسى مأموريت ذبح فرزندش را پيدا كند بدون اين كه مسألهء شوخى و رؤياى معمولى باشد . حضرت ابراهيم عليه السلام با اين آزمايشهاى سخت به مقام امامت رسيد . معلوم مىشود كه مقام امامت مقام بسيار مهمى است كه به هركسى داده نمىشود . اين مقام ، متناسب با دامنى پاك است كه در سراسر عمر حتّى يك لحظه هم با ظلم و بت‌پرستى ارتباط پيدا نكرده باشد و الّا بت‌پرستى كجا و مقام امامت الهى كه به مراتب از مقام نبوّت بالاتر است كجا ؟ پس اين آيه به مناسبت اهميّت مقام امامت مىخواهد بگويد : « عهد امامت من به كسى كه تلبّس به ظلم پيدا كرده - حتى اگر اين تلبّس براى يك لحظه هم باشد - نمىرسد » . وقتى معناى آيه چنين است ، اين چه ارتباطى دارد با اين كه ظالم ، حقيقت در اعم باشد ؟ چه حقيقت در اعم باشد يا نباشد ، خلفاى ثلاثه به لحاظ بت‌پرستى ، حقيقتاً ظالم بوده‌اند ، اگرچه در حال تصدّى خلافت ، به حسب ظاهر ، عنوان ظلم و بت‌پرستى نداشته‌اند ولى همان ظلم به لحاظ حال بت‌پرستى سبب مىشود كه آيه در مقابل آنها بايستد و آنها را از مقام شامخ امامت و خلافت الهى دور كند . بنابراين استدلال ائمّه عليهم السلام به آيهء شريفه مبتنى بر اين نيست كه مشتق ، حقيقت در اعم باشد . نتيجهء بحث در ارتباط با اقوال پيرامون مشتق از آنچه گفته شد معلوم گرديد كه مشتق ، حقيقت در خصوص متلبّس به مبدأ است و قائلين به اعم ، نه ثبوتاً مىتوانند براى مدّعاى خود حرفى داشته باشند و نه اثباتاً مىتوانند دليلى اقامه كنند .\r\n\r\n","description":"","footnote":"","page_name":" 474 ","page_number":474},
  {"content":"\r\n\r\n\r\nتنبيهات بحث مشتق\r\n\r\nتنبيه اوّل آيا معناى مشتق ، بسيط است يا مركّب ؟\r\nترديدى نيست كه ابزار و لوازمى كه براى تحقّق معناى اشتقاقى لازم است ، امور متعدّدى مىباشند . در باب مشتق ، حتماً بايد ذاتى وجود داشته باشد و مبدأ و حدثى تحقّق داشته باشد و بين اين ذات و مبدأ ، تلبّس و ارتباط وجود داشته باشد تا يك عنوان اشتقاقى صدق كند . در لازم بودن اين مقدّمات متعدّد ترديدى نيست ، اگرچه بعضى خواسته‌اند ترديد كنند ولى بحث اين است كه آيا موضوع له مشتق و معنايى كه با شنيدن هيئت مشتق به ذهن مىآيد و به عنوان يك مفهوم تصوّرى « 1 » مطرح است ، معنايى بسيط است يا معنايى مركّب ؟\r\n\r\nمعناى بساطت و تركيب چيست ؟\r\nدر ارتباط با معناى بساطت و تركيب ، نظرياتى مطرح است كه در ذيل به بررسى آنها مىپردازيم :\r\n\r\n\r\n","description":"","footnote":"\r\n( 1 ) - همان‌طور كه گفتيم : در باب مشتق ، نزاع در ارتباط با معناى تصوّرى مشتق است .\r\n","page_name":" 475 ","page_number":475},
  {"content":"\r\n\r\n\r\n1 - نظريّهء مرحوم آخوند\r\nمرحوم آخوند مىفرمايد : مقصود ما از بساطت اين است كه ما با شنيدن مشتق ، يك معنا به ذهنمان بيايد ، يك معنا را ادراك و تصوّر كنيم ، اگرچه همين معناى واحد را اگر بخواهيم با تحليل عقلى مورد ملاحظه قرار دهيم ، چه‌بسا انحلال به دو شىء پيدا مىكند . ولى اين انحلال ، با بساطت معناى مشتق منافاتى ندارد و ضربه‌اى به بساطت وارد نمىكند . همان‌طور كه وقتى شما كلمهء « حجر » را مىشنويد ، بيش از يك معنا به ذهن شما نمىآيد ولى همين معناى واحد ، وقتى با تحليل عقلى ملاحظه شود به « شيء له الحجريّة » تحليل مىشود . « 1 » بررسى كلام مرحوم آخوند : به‌نظر مىرسد اين تشبيه مرحوم آخوند ، تشبيه صحيحى نيست ، زيرا تحليلى كه در باب مشتق مطرح است غير از تحليلى است كه در باب « حجر » مطرح است . اگرچه ما « حجر » را به « شيء له الحجريّة » تحليل مىكنيم ولى اين « شيء » كه ما با تحليل عقلى درست كرديم ، از نظر موضوع له لفظ و مدلول آن ، هيچ ارتباطى به معناى « حجر » ندارد . آيا « حجر » را كه واضع وضع مىكرده - و هم مادّه خاصّ و هم هيئت خاصى را در اين وضع ملاحظه كرده است - مسألهء « شيء » ارتباطى با مادّهء « حجر » دارد ؟ آيا ارتباطى با هيئت « حجر » دارد ؟ خير ، كلمهء « شيء » هيچ ارتباطى با مفاد لفظ ندارد بلكه تحليلى است از واقع حجريّت ، در حالى كه ما در باب مشتق نمىخواهيم اين‌گونه برخورد كنيم . مشتق داراى حساب خاصّى است .\r\nحساب خاصّش اين است كه مادّهء آن - ازنظر وضع - داراى استقلال است ، هيئت آن‌هم - از نظر وضع - داراى استقلال است ولى وقتى مادّه و هيئت با يكديگر ضميمه مىشوند و كلمهء « ضارب » به گوش ما مىخورد ، اگرچه ما بگوييم : « مفهومش مفهوم بسيطى است » ولى اين مفهوم بسيط را وقتى بخواهيم تحليل كنيم ، يك تحليل مربوط به لفظ و مربوط به مقام دلالت لفظ بر معنا مطرح مىكنيم و اين غير از عنوان\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 82\r\n","page_name":" 476 ","page_number":476},
  {"content":"\r\n\r\n« حجريّت » است كه تحليل آن هيچ ربطى به مقام دلالت لفظ ندارد . تحليل در مورد « حجر » مربوط به واقع « حجريّت » است ولى تحليل در باب مشتق ، مربوط به لفظ است ، مربوط به مادّه و هيئت است ، مربوط به تركيب لفظى بين مادّه و هيئت است ، اگرچه مادّه بدون هيئت تحقّق پيدا نمىكند و تحصّل مادّه با هيئت است ، همان‌طور كه در واقعيّات ، تحصّل مادّه و هيولا با صورت است ، ولى بالاخره واقعيّت دو مطلب است امّا گويا اين دو با هم متّحد شده و مادّه و صورت ، يكى شده‌اند ، مادّه و هيئت ، وحدت پيدا كرده‌اند . در نتيجه تشبيهى كه مرحوم آخوند ذكر مىكند به‌نظر ما صحيح نيست . ولى اصل مسئله ، همان چيزى است كه مرحوم آخوند مىفرمايد : كه معناى بساطت مشتق اين است كه هنگام شنيدن مشتق ، يك معنا به ذهن انسان بيايد و انسان ، يك معنا را تصوّر كند ، اگرچه اين معنا با تحليل عقلى به دو شىء و چه‌بسا به سه شىء منحل گردد . ولى اين انحلال ، ربطى به اصل معنا ندارد . معناى « ضارب » ، واحد است ، همان چيزى كه ما در فارسى از آن به « زننده » تعبير مىكنيم . حال اگر از ما سؤال كنند : آيا مفهوم اين « زننده » بسيط است يا مركّب ؟ پاسخ مىدهيم : « زننده » ، يك مفهوم بسيط است ، ولى اگر همين « زننده » را تحليل كنيم ، انحلال پيدا مىكند ، امّا در عالم مفهوميّت و مدلوليّت ، شىء واحدى است . چيزى كه در مقابل اين بساطت قرار مىگيرد عبارت از تركيب است . تركيب نيز به‌معناى تركيب تصوّرى و تركيب ادراكى و لحاظى است . شما از شنيدن دو كلمه ، يك معنا به ذهنتان نمىآيد بلكه چند معنا به ذهنتان مىآيد ، هرچند ارتباط بين اين دو كلمه ، ارتباط ناقص باشد - كه حتماً هم بايد به ارتباط ناقص مثال بزنيم - مثل مضاف و مضاف اليه . شما وقتى مضاف و مضاف اليه - مثل « ابن زيد » - را مىشنويد ، سه معنا به ذهنتان مىآيد ، يك معنا ، مفاد مضاف ، معناى ديگر ، مفاد مضاف اليه و معناى سوّم ، ارتباطى كه بين مضاف و مضاف اليه است كه اگر به جاى « ابن » كلمهء « غلام » را بگذاريم ، آن معنا به ذهن ما نمىآيد و اگر به جاى « زيد » كلمهء « عَمرو » را بگذاريم ، باز\r\n\r\n","description":"","footnote":"","page_name":" 477 ","page_number":477},
  {"content":"\r\n\r\nهم آن معنا به ذهن ما نمىآيد . پس در مقابل بساطت ، عنوان تركيب قرار دارد . تركيب ، به اين معناست كه با شنيدن مشتق ، معناى مركّب ناقصى به ذهن انسان بيايد ، آن‌گونه كه با شنيدن مضاف و مضاف اليه ، معناى مركّب ناقصى به ذهن انسان مىآيد ، مثلًا با شنيدن كلمهء « ضارب » معناى تركيبى ناقصى مثل « ذات ثبت له الضرب » به ذهن انسان بيايد . اگر به جاى كلمهء « ضارب » عنوان « ذات ثبت له الضرب » به گوش شما بخورد ، يك معناى تركيبى ناقص به ذهن شما مىآيد ، از ذات يك معنا و از ضرب هم معناى ديگر و از كلمهء « له » كه بر ارتباط بين ذات و ضرب دلالت مىكند معناى سوّمى بنام نسبت به ذهن مىآيد . كسانى كه در باب مشتق قائل به تركيبند بايد يك چنين چيزى را بگويند ، كه ما با شنيدن كلمهء « ضارب » يك معناى تركيبى به ذهنمان مىآيد ، و آن معناى تركيبى يا سه جزء دارد : ذات ، حدث و نسبت ، و يا داراى دو جزء است : حدث و نسبتِ حدث به ذات . و نفس ذات ، خارج از معناى مشتق است . پس تركيبى كه در اينجا مطرح است مثل تركيبى است كه در ارتباط با دو لفظ مركّب تصوّر مىشود البته مركّبى كه تركيب آن ناقص باشد . در نتيجه اصل كلام مرحوم آخوند در ارتباط با معناى بساطت و تركيب مورد قبول است اگرچه تشبيهى كه ايشان ذكر كرد مورد قبول ما قرار نگرفت . خلاصهء كلام مرحوم آخوند اين بود كه معناى بساطت ، همان بساطت در عالم ادراك و در عالم لحاظ و تصوّر است و اين بساطت ، با تركيبى كه از تحليل عقلى به‌دست‌مىآيد منافاتى ندارد .\r\nدر مقابل اين بساطت ، تركيبى كه قائل به تركيب مىتواند ادّعا كند نيز همان تركيب در مقام تصوّر و ادراك است يعنى با شنيدن لفظ مشتق ، چند معنا به ذهن بيايد همان‌طور كه با شنيدن « ذات ثبت له الضرب » چند معنا به ذهن مىآيد .\r\n\r\n2 - نظريّهء آيت‌اللَّه خويى « دام ظلّه »\r\nمعنايى كه مرحوم آخوند براى بساطت و تركيب بيان فرمود ، به‌شدت مورد انكار\r\n\r\n","description":"","footnote":"","page_name":" 478 ","page_number":478},
  {"content":"\r\n\r\nآيت‌اللَّه خويى « دام ظلّه » قرار گرفته است . ايشان مىفرمايد : معنايى كه شما براى بساطت مطرح مىكنيد چيزى است كه قائل به تركيب مىگويد ، يعنى اين معنا ، معناى تركيب است نه معناى بساطت . تركيب ، اين نيست كه در مقام تصوّر « ضارب » ، دو معنا در ذهن بيايد ، بلكه تركيب اين است كه معنايى با تحليل عقلى ، به دو معنا يا بيشتر انحلال پيدا كند . آيت‌اللَّه خويى « دام ظلّه » مىفرمايد : امّا معناى بساطت - همان‌طور كه محقّقين قائل شده‌اند - عبارت از اين است كه مشتق ، داراى يك معنايى باشد كه به هيچ عنوان قابل انحلال به دو معنا يا بيشتر نباشد و با تحليل عقلى هم نمىتوان آن را منحل به چند معنا كرد . سپس مىفرمايد : چگونه مىتوان مشتق را معنا كرد كه با تحليل عقلى هم قابل انحلال نباشد . اگر « ضارب » به معناى « زننده » باشد ، شما هرچند نخواهيد تحليل كنيد ، بالأخره با تحليل عقلى به ذات و ضرب و ارتباط بين آن دو انحلال پيدا مىكند .\r\nولى محقّقين گفته‌اند : « ضارب » به معناى « ضرب » است . براى توضيح مطلب ايشان يادآورى مىكنيم كه ما در بحث پيرامون مادّهء مشتقّات گفتيم : مادّهء مشتقّات ، معنايى است كه در تمامى مشتقّات وجود دارد و در هر مشتقّى ، يك اضافه‌اى بر معناى مادّه وجود دارد ولى عنوان مادّه - چه از جهت لفظ و چه از جهت معنا - در تمامى مشتقّات ، محفوظ است . در آنجا پيرامون مادّهء « ضرب » گفتيم :\r\nمادّهء « ضرب » عبارت از « كتك » است . « كتك » فىنفسه نه اضافه به فاعل دارد و نه اضافه به مفعول و نه اضافه به زمان و نه اضافه به چيز ديگر . آيت‌اللَّه خويى « دام ظلّه » مىفرمايد : « ضارب » همان « ضرب » است و « ضرب » هم معنايى جز « كتك » ندارد . و اگر « ضرب » را به معناى « كتك زدن » معنا كنيد ، « ضرب » هم مشتق شده است و اگر بخواهيد آن را از حالت اشتقاقى بيرون بياوريد و « ضرب » فقط بر معناى مادّه دلالت كند بايد آن را به‌معناى « كتك » بدانيد . حتّى ما گفتيم : ممكن است بگوييم كه اين هيئت مصدرى ، غير از هيئت فعل ماضى و مضارع و اين‌هاست .\r\n\r\n","description":"","footnote":"","page_name":" 479 ","page_number":479},
  {"content":"\r\n\r\nهيئت مصدرى براى افادهء معنايى زايد بر مادّه وضع نشده بلكه براى امكان تنطّق به مادّه وضع شده است و زائد بر معناى مادّه بر چيزى دلالت نمىكند . حتّى اين كه مىگويند : « مصدر ، در آخر معناى فارسىاش « دن » يا « تن » است » اين حرف را هم كنار مىگذاريم و مىگوييم : « ضرب ، به معناى « كتك » است » . آيا انسان در معناى مادّه - كه عبارت از كتك است - مىتواند تحليل عقلى به كار ببرد ؟ خير ، هرچه هم فعاليّت كنيم نمىتوانيم كتك را به دو معنا منحل كرده و آن را از بساطت بيرون آوريم . آيت‌اللَّه خويى « دام ظلّه » مىگويد : ما معتقديم « ضارب » از نظر معنا همان معناى « ضَرْب » را داراست همان‌طور كه معناى « ضَرْب » با تحليل عقلى قابل انحلال نيست ، معناى « ضارب » هم همين‌طور است . « ضارب » و « ضَرْب » داراى يك معنا هستند و فرقى كه بين آن دو وجود دارد در يك مسألهء اعتبارى است و آن عبارت از اين است كه اگر شما « ضرب » را به صورت « به شرط لا » اعتبار كرديد ، عبارت « زيدٌ ضَرْبٌ » غلط خواهد بود ولى اگر همين « ضرب » را به صورت « لا به شرط » اعتبار كرديد قيافهء « ضرب » را برمىداريد و جاى آن ، « ضارب » مىگذاريد و حمل « ضارب » بر زيد ، يك حمل صحيح مىشود و الّا در باطن ، « ضارب » به معناى « ضرب » است ولى حمل « زيد ضَرْبٌ » صحيح نيست و حمل « زيد ضارب » صحيح است و اين صحّت و عدم صحّت داير مدار اعتبار است . به عبارت ديگر : اگر معناى « ضرب » و « كتك » را « به شرط لا » ى از حمل و « به شرط لا » ى از اتّحاد با زيد ملاحظه كرديد ، اين ضرب ، قابل حمل بر زيد نيست ولى اگر همين معنا را به صورت « لا به شرط » ملاحظه كرديد ، يعنى به گونه‌اى آن را ملاحظه كرديد كه بتواند بر زيد حمل شود و با آن اتّحاد پيدا كند ، شما عنوان « ضارب » را به كار مىبريد . پس از جهت معنا فرقى بين ضارب و ضرب وجود ندارد و همان گونه كه « ضرب » با هيچ تحليل عقلى قابل انحلال به دو معنا نيست ، « ضارب » هم به‌همين‌صورت است . خلاصهء حرف آيت‌اللَّه خويى « دام ظلّه » اين است كه تركيب‌هاى دوكلمه‌اى مثل « ابن زيد » و « غلام عَمرو » را كنار بگذاريد . اين‌ها ربطى به بحث ما ندارند . آنچه در\r\n\r\n","description":"","footnote":"","page_name":" 480 ","page_number":480},
  {"content":"\r\n\r\nبساطت و تركيب محور بحث است اين است كه آيا معناى مشتق يك معنايى است كه هنگام تحليل عقلى به دو معنا يا بيشتر منحل مىشود يا اين كه معناى مشتق يك معناى بسيطى است كه با هيچ تحليلى قابل انحلال به دو معنا يا بيشتر نيست ؟ « 1 »\r\n\r\nبررسى نظريّهء آيت‌اللَّه خويى « دام ظلّه »\r\nاين حرف اگرچه از جماعتى از بزرگان و حتّى جمعى از فلاسفه نقل شده است ولى به‌نظر ما حرف درستى نيست ، زيرا ما در مباحث مربوط به معانى حرفيه گفتيم :\r\nمعانى حرفيه از واقعيّات است ولى واقعيّت خاصّى است كه نياز به طرفين دارد . اگر بخواهد حقيقت ظرفيّت تحقّق پيدا كند بايد « زيد » باشد ، « دار » هم باشد و « زيد » هم در « دار » باشد . « زيد » به تنهايى و « دار » به تنهايى نمىتوانند واقعيت ظرفيّت را تحقّق بخشند . « زيد در دار » واقعيّت ظرفيت را تشكيل مىدهد . و گفتيم : اين واقعيت ، مثل واقعيت عرض است ولى در مرتبه‌اى ضعيف‌تر از آن قرار دارد زيرا در باب اعراض نياز به يك موضوع و معروض است ولى در معانى حرفيّه ، نياز به دو شىء است . در باب مشتق نيز يك واقعيّتى تحقّق دارد كه اگر آن واقعيّت نباشد جايى براى مشتق باقى نمىماند . اگر زيدى نباشد ، ضربى هم نباشد و تلبّس زيد به ضرب نباشد آيا مىشود معناى اشتقاقى تحقّق پيدا كند ؟ خير ، البته نمىخواهيم بگوييم : همهء اين‌ها داخل در معناى مشتق است . بلكه اين مسائل در تحقّق عنوان مشتق ، لازم هستند . اگر ذاتى نباشد ، مبدأ و حدثى نباشد ، تلبّس ذات به مبدأ نباشد ، عنوان اشتقاقى تحقّق پيدا نمىكند . اگر زيد و ضَرْب و تلبّس نباشد ، هزار مرتبه هم مفهوم ضَرْب را به صورت لا به شرط اعتبار كنيد ، اين اعتبار ، كار را درست نمىكند . شما با كلمهء « ضارب » حكايت از يك واقعيّت مىكنيد آيا آن واقعيّت غير از اين است كه بايد ذاتى باشد ، مبدئى باشد و تلبّس ذات به مبدأ هم باشد ؟ شما سخن از اعتبار « ضرب » به صورت « لا به شرط » و يا\r\n\r\n\r\n","description":"","footnote":"\r\n( 1 ) - محاضرات في أُصول الفقه ، ج 1 ، ص 266 و 267\r\n","page_name":" 481 ","page_number":481},
  {"content":"\r\n\r\nبه صورت « به شرط لا » مىگوييد . آيا اين اعتبار با قطع‌نظر از واقعيّت است ؟ يا اين كه اين اعتبار باتوجّه به واقعيّت است و اين اعتبار ، نقشهء همان واقعيّت است ؟ اگر با قطع‌نظر از واقعيّت است چطور اگر ضرب را به صورت « لا به شرط » اعتبار كنيد قابل حمل بر زيد است ؟ چطور اگر ضرب به معناى كتك را - كه هيچ اضافه‌اى بر اين معنا ندارد - به صورت « لا به شرط » اعتبار كرديد ، با « زيد » هوهويت پيدا مىكند و بين زيدى كه عبارت از يك انسان و ذات است با ضربى كه به معناى كتك و يك معناى حدثى است ، به مجرّد اعتبار شما ، اتّحاد و هوهويت درست مىشود و قضيّهء حمليّه تشكيل مىگردد ، و اگر به صورت « به شرط لا » اعتبار كرديد قابل حمل نيست ؟ خير ، اين‌ها ارتباطى با اعتبار ندارد . آنجا كه شما مىگوييد : « زيد ضارب » ، واقعيّت ، يك واقعيّت ديگر است و آن واقعيّت اين است كه ذاتى هست ، مبدئى هست و تلبّس ذات به مبدأ تحقّق دارد ، لذا شما به عنوان حكايت از آن واقعيت ، « زيدٌ ضاربٌ » را به كار مىبريد ولى در « زيدٌ ضَرْبٌ » واقعيّتى وجود ندارد و لازم هم نيست واقعيّت وجود داشته باشد زيرا « ضَرْب » با « زيد » اتّحاد ندارد ، « ضرب » ، صادر از زيد و متحقّق از زيد است نه اين كه متّحد با زيد باشد و بين ضرب و زيد يك اتّحاد و هوهويتى تحقّق داشته باشد . مرحوم آيت‌اللَّه حائرى ، گاهى كه بعضى از مسائل فلسفى مطرح مىشد مىفرمود : « ما معقول درست نخوانده‌ايم ولى عقلش را داريم . عقل در جاى خودش محفوظ است » . آيا كدام عقلى اجازه مىدهد كه ما بين « زيد ضَرْب » و « زيد ضارب » يك چنين فرقى اعتبارى قائل شويم و هيچ كارى به واقعيّت و تفاوتى كه در واقع بين « ضارب » و « ضَرْب » وجود دارد نداشته و بگوييم : « ضارب » همان « ضَرْب لا به شرط » است . سؤال مىشود « لا به شرط » چيست ؟ بگوييم : « ما خودمان « ضَرْب » را « لا به شرط » اعتبار مىكنيم و با اين حيثيّت لا به شرطى آن را بر زيد حمل مىكنيم » . مگر قضاياى حمليّه در اختيار ماست كه با يك اعتبار بتوانيم اين مسائل را درست كنيم ؟ « زيد ضارب » حاكى از واقعيّت است . واقعيّت آن ربطى به مسألهء « ضَرْب » ندارد . آنجا تلبّس مطرح\r\n\r\n","description":"","footnote":"","page_name":" 482 ","page_number":482},
  {"content":"\r\n\r\nاست ، ذات مطرح است . اگرچه در معناى تصوّرى مشتق ، اين تركيب وجود نداشته باشد ولى واقعيّت را كه نمىشود انكار كرد . لذا محقّق شريف هم - كه قائل به بساطت است - وقتى مىخواهد براى بساطت ، دليل اقامه كند مىگويد : اين معناى بسيط ، انتزاع شده است از ذات به اعتبار تلبّسش به مبدأ . يعنى منتزع منه آن يك واقعيّت است . ولى درعين‌حال مىگويد : معناى مشتق ، بسيط است . امّا اين كه بخواهيم بگوييم : « ضارب » همان « ضرب » است ولى يك اعتبار « به شرط لا » دارد و يك اعتبار « لا به شرط » ، اين مطلب باطل است ، زيرا ما نمىتوانيم واقعيّت را انكار كنيم . تا وقتى قاتل ، قتل انجام ندهد ، عنوان قاتل بر او صدق نمىكند .\r\nخواه شما معناى قاتل را مركّب بدانيد يا بسيط . چگونه مىتوان گفت : قاتل ، همان قتل است ؟ قتل ، مفهومى است كه لازم نيست تحقّق پيدا كند . ماهيّت قتل مانند ماهيّت انسان است . همان‌طور كه در ماهيّت انسان ، وجود ، مطرح نيست ، در ماهيّت قتل هم ، وجود مطرح نيست . ولى در ماهيّت قاتل ، وجود مطرح است . قاتل اگر داراى معناى بسيط هم باشد ، منتزع منه آن « من صدر منه القتل » است . صدور قتل و تلبّس ذات به قتل ، در معناى قاتل نقش دارد ، ولى قتل ، ماهيتى است كه گاهى به‌وجود مىآيد و گاهى به وجود نمىآيد . كسانى كه در مورد بساطت مىگويند : « معناى بسيط اين است كه حتّى با تحليل عقلى هم انحلال پيدا نكند » ، مجبور شده‌اند براى اسم فاعل ، يك چنين معنايى ذكر كنند . زيرا اگر « ضارب » به معناى « ضرب » نباشد ، هر معنايى كه براى « ضارب » مطرح كنيم با تحليل عقلى انحلال پيدا مىكند . تنها راهى كه براى اينان وجود دارد اين است كه بگويند : « ضارب به معناى ضَرْب ( / كتك ) است و شما هرچه بخواهيد اين معنا را به دو معنا منحل كنيد نمىتوانيد . كتك ، يك معناى جامد است و به هيچ عنوان منحل به دو شىء نمىشود . پس بهتر است بساطت را در محدودهء همان چيزى كه مرحوم آخوند ذكر كرد معنا كنيم » . اين كلام اينان باطل است و كسى نمىتواند آن را بپذيرد .\r\n\r\n","description":"","footnote":"","page_name":" 483 ","page_number":483},
  {"content":"\r\n\r\n\r\nكلام آيت‌اللَّه خويى « دام ظلّه »\r\nايشان مىفرمايد اگر ما بساطت را آن‌گونه كه مرحوم آخوند بيان كرده ، معنا كنيم ديگر نياز به برهانى كه محقّق شريف رحمه الله ذكر كرده پيدا نمىشود زيرا بساطتى كه مرحوم آخوند فرموده است ، معنايش اين است : « آنچه از مشتق فهميده مىشود ، امر واحدى است ، اگرچه اين معنا قابل انحلال باشد » . اين مسئله نيازى به برهان ندارد و از راه تبادر قابل حل است . در حالى كه محقّق شريف رحمه الله براى اثبات مدّعاى خود در مورد بساطت ، برهان اقامه كرده است و اقامهء برهان دليل بر اين است كه آنچه از مفهوم بساطت به ذهن مىآيد ، بساطت در مقام ادراك و تصوّر نيست . « 1 » پاسخ كلام آيت‌اللَّه خويى « دام ظلّه » : ما بايد مطلبى كه محقّق شريف رحمه الله در حاشيهء شرح مطالع مطرح كرده است مورد بررسى قرار دهيم تا ببينيم آيا كلام آيت‌اللَّه خويى « دام ظلّه » تمام است يا نه ؟ ولى قبل از اين كه به آن بحثها بپردازيم مىگوييم : مگر مسألهء بساطت و تركيب مشتق ، از اصل معناى مشتق بالاتر است ؟ شما در اصل معناى مشتق ، مسألهء تبادر و امثال آن را مطرح مىكرديد آيا وقتى نوبت به مسألهء بساطت و تركيب رسيد ، شما خود را نيازمند به برهان و استدلال مىبينيد ؟ حال ، بساطت و تركيب به هر معنايى باشد . اين‌طور نيست كه بگوييم : چون مسألهء بساطت نياز به استدلال دارد پس معناى آن غير از بساطت به حسب ادراك و تصوّر است . خير ، اين هم از شئون همان مشتق است . شما وقتى اصل مسألهء مشتق را با تبادر و امثال آن ثابت كرديد ، اينجا هم همين‌طور است . ولى محقّق شريف رحمه الله ، از منطقيّين است و در منطق ، مسائلى چون تبادر و عدم صحت سلب مطرح نمىشود بلكه مسألهء برهان و دليل مطرح است لذا ايشان بر اين مسئله اقامهء دليل كرده است . گذشته از اين كه دليل محقّق شريف رحمه الله نيز مؤيّد فرمايش مرحوم\r\n\r\n\r\n","description":"","footnote":"\r\n( 1 ) - محاضرات في أُصول الفقه ، ج 1 ، ص 265 و 266\r\n","page_name":" 484 ","page_number":484},
  {"content":"\r\n\r\nآخوند است . اگرچه ايشان اين دليل را مقابل مرحوم آخوند قرار داده است . براى تبيين كلام محقّق شريف رحمه الله ، ابتدا كلام شارح مطالع را نقل مىكنيم :\r\n\r\nكلام شارح مطالع\r\nدر كتاب شرح مطالع در مورد تعريف فكر گفته شده است : « الفكر هو ترتيب امور معلومة لتحصيل امر مجهول » ، يعنى فكر ، عبارت از اين است كه امور معلومى كنار هم گذاشته شود و از ترتيب آنها امر مجهولى روشن شود . با توجه به اين كه كلمهء « امور » جمع است و جمع در اينجا جمع منطقى است ، پس حد اقل بايد دو امر معلوم كنار يكديگر گذاشته شود تا از راه ترتيب اين دو امر معلوم ، امر مجهولى تحصيل شود . اشكال : ممكن است گفته شود : لازم نيست دو امر معلوم وجود داشته باشند بلكه گاهى تحصيل امر مجهول ، از راه يك امر معلوم است . و آن جايى است كه در تعريف چيزى فقط فصل آن را ذكر كنيم مثل اين كه در مقام تعريف « الإنسان » بگوييم : ناطق ، يا اين كه فقط عرض خاص آن را ذكر كنيم مثل اين كه در تعريف « الإنسان » گفته شود :\r\nضاحك . خود منطقيّين ، گفته‌اند : در باب حدّ ، لازم نيست كه حدّ تامّ آورده شود و در باب رسم ، لازم نيست كه رسم تام آورده شود بلكه گاهى حدّ ناقص يا رسم ناقص در تعريف شىء ذكر مىشود . حد ناقص ، عبارت از تعريف به فصل است ، مثل اين كه در تعريف الإنسان گفته شود : ناطق . خود منطقيّين ناطق را معرّف انسان قرار داده‌اند درحالىكه ناطق ، فصل بوده و يك شىء مىباشد . و رسم ناقص ، عبارت از اين است كه در تعريف شىء فقط عرض خاص آن را ذكر كنند ، مثل اين كه در تعريف « الإنسان » بگويند : ضاحك . لازمهء تجويز اين معنا اين است كه ما مىتوانيم از راه ضاحك به انسان پى ببريم ، بنابراين براى پى بردن به امر مجهول ، حتماً لازم نيست كه امور معلومه را ترتيب دهيم . پاسخ شارح مطالع از اشكال : ضاحك - كه به عنوان يك شىء ، معرّف انسان\r\n\r\n","description":"","footnote":"","page_name":" 485 ","page_number":485},
  {"content":"\r\n\r\nقرار مىگيرد - يك چيز نيست بلكه درحقيقت دو چيز است . « الإنسان ضاحك » به معناى « الإنسان شيء له الضحك » است بنابراين عنوان « شيء » در معناى ضاحك دخالت دارد . در مورد ناطق هم همين‌طور است . پس اينجا هم ترتيب امور معلومه تحقّق دارد . « 1 »\r\n\r\nكلام محقّق شريف رحمه الله در حاشيهء شرح مطالع\r\nمحقّق شريف رحمه الله خطاب به شارح مطالع مىفرمايد : اين حرف كه « هريك از ناطق و ضاحك ، دو شىء مىباشند » باطل است ، زيرا شما كه پاى « شىء » را در معناى ناطق و ضاحك به‌ميان مىآوريد آيا مقصود شما از « شىء » چيست ؟ آيا مراد شما مفهوم شىء است يا مصاديق آن ؟ مفهوم شىء ، يك مفهوم كلّى است . آيا شما مىگوييد : مفهوم شىء ، جزئيّت دارد براى معناى مشتق ؟ يا اين كه مىگوييد : مصاديق شىء ، جزئيّت دارند براى معناى مشتق ؟ انسان در « الإنسان ضاحك » ، مصداق شىء است . حيوان ، مصداق شىء است . زيد و عَمرو و بكر از مصاديق شىء هستند . مىفرمايد هركدام را كه قائل شويد داراى تالى فاسدى است كه شما نمىتوانيد به آن ملتزم شويد : اگر قائل به جزئيّت مفهوم شىء براى مشتق بشويد و بگوييد : معناى « الإنسان ناطق » عبارت از « الإنسان شيء له النطق » است ، ما مىگوييم : آنچه از خارج براى ما معلوم است اين است كه « ناطق » به عنوان فصل براى « انسان » است و فصل هر چيز ، مقوّم ماهيّت آن چيز مىباشد . « انسان » يك معناى جوهرى است و « ناطق » به عنوان فصل آن مىباشد و به عبارت ديگر : « ناطق » در اينجا به عنوان مقوّم ذات و مقوّم جوهر قرار گرفته است . حال جاى اين سؤال است كه اگر قرار باشد « شىء » در معناى « ناطق » دخالت داشته باشد آيا اين « شىء » جوهر است يا به صورت عرض عام است\r\n\r\n\r\n","description":"","footnote":"\r\n( 1 ) - شرح المطالع ، ص 11\r\n","page_name":" 486 ","page_number":486},
  {"content":"\r\n\r\nكه بر تمام چيزها حمل مىشود ؟ عنوان « شىء » بر واجب ، ممكن و حتّى بر ممتنع حمل مىشود . شما وقتى « شريك الباري » را موضوع قرار مىدهيد ، « شىء » را برآن اطلاق مىكنيد . وقتى ما ديديم چيزى هم بر واجب و هم بر ممكن و هم بر ممتنع صادق است مىفهميم اين چيز عنوان ذاتى و عنوان جوهرى ندارد . و از طرفى ما مىبينيم با وجود اين كه مقولات ، امور متباين هستند و امكان اجتماع بين آنها تحقّق ندارد ، عنوان « شىء » بر تمامى مقولات صدق مىكند . در نتيجه عنوان شيئيّت ، به ذات و ذاتيّات ارتباطى ندارد بلكه به عنوان يك وصف عام و عرض عام مطرح است كه بر تمام مقولات و بر واجب و ممكن و ممتنع صادق است . پس « شىء » به عنوان يك عرض عام مطرح است و اگر شما بخواهيد « شىء » را در معناى « ناطق » بياوريد بايد ملتزم شويد كه عرض عام داخل در جزء مقوّم - يعنى فصل - مىباشد . درحالىكه حساب ذاتيّات با حساب عرض عام و عرض خاص جداست . حتّى عرض خاص هم خارج از ماهيّت است چه رسد به عرض عام . و شما اگر عنوان « شىء » را در معناى « ناطق » بياوريد لازم مىآيد كه عرض عام داخل در فصل شده باشد ، يعنى چيزى كه خارج از ذات و خارج از قوام ذات است و به عنوان عرض مطرح است ، جزء فصل و جزء مقوّم ذات شود . و چنين چيزى محال است . امّا اگر قائل به جزئيّت مصاديق « شىء » در معناى مشتق شويد ، اشكالى در مورد « ضاحك » پيدا مىشود . « 1 » زيرا شما بايد ملتزم شويد كه مصداق « شىء » به عنوان جزء براى معناى « ضاحك » است . و مصداق « شىء » عبارت از خود « انسان » است . چيز ديگرى نمىتواند مصداق « شىء » باشد و در معناى « ضاحك » جزئيّت داشته باشد . در اين صورت ، معناى « الإنسان ضاحك » مىشود : « الإنسان إنسان له الضحك » . محقّق شريف رحمه الله مىفرمايد : اگر قبل از اين كه اين حرفها پيش بيايد از شما در رابطه با جهت\r\n\r\n\r\n","description":"","footnote":"\r\n( 1 ) - توضيح : اشكال قبلى ، در مورد « ضاحك » وارد نيست ، زيرا برفرض كه عرض عام داخل در عرض خاص باشد ، مشكلى پيش نمىآيد ، آنچه محال بود ، دخول عرض عام در فصل بود .\r\n","page_name":" 487 ","page_number":487},
  {"content":"\r\n\r\nمنطقى قضيّهء « الإنسان ضاحك » سؤال مىكردند ، چه جوابى مىداديد ؟ آيا قضيّهء ضروريّه است يا قضيّهء ممكنه يا فعليّه ؟ ترديدى نيست كه اين قضيّه ، ممكنه است ، « الإنسان ضاحك » يعنى « يمكن أن يكون الإنسان ضاحكاً » . قضيّهء ممكنه‌اى است كه امكان آن فقط در ارتباط با انسان است . جمادات نمىتوانند ضاحك باشند . محقّق شريف رحمه الله مىفرمايد : اشكال حرف شما اين است كه اگر شما مصداق « شىء » - كه عبارت از انسان است - را در معناى « ضاحك » بياوريد و قضيّهء « الإنسان ضاحك » را به « الإنسان إنسان له الضحك » معنا كنيد ، جهت قضيّه ، انقلاب پيدا مىكند و قضيّهء « الإنسان ضاحك » به صورت قضيّهء ضروريّه درمىآيد . و چنين انقلابى مستحيل است . در نتيجه ما بايد بگوييم : معناى مشتق ، هم از مفهوم « شىء » و هم از مصداق « شىء » فاصله دارد . پس درحقيقت ، مرحوم محقّق شريف با اين برهان مىخواهد بساطت مفهوم مشتق را اثبات كند ، در مقابل شارح مطالع كه قائل به تركيب در معناى مشتق بود . « 1 » بررسى كلام محقّق شريف رحمه الله و شارح مطالع قبل از بررسى كلام ايشان بايد ببينيم آيا اينان بساطت و تركيب را چگونه معنا كرده‌اند ؟ آيا معناى بساطت - كه محقّق شريف رحمه الله قائل است - به همان چيزى برمىگردد كه حتّى هنگام تحليل هم تركّبى در آن وجود ندارد ؟ يعنى همان چيزى كه گفته مىشد كه بين مبدأ و مشتق هيچ مغايرتى تحقّق ندارد و مغايرت آن دو به « لا به شرط » بودن و « به شرط لا » بودن است ؟ شارح مطالع مىگفت : با نظر سطحى ، ناطق و ضاحك ، يك چيزند ولى با دقّت\r\n\r\n\r\n","description":"","footnote":"\r\n( 1 ) - شرح المطالع ، ص 11\r\n","page_name":" 488 ","page_number":488},
  {"content":"\r\n\r\nدرمىيابيم كه معناى ناطق عبارت از « شيء له النطق » و معناى ضاحك عبارت از « شىء له الضحك » است . آيا شارح مطالع مىخواهد همان تحليل عقلى - كه مرحوم آخوند در معناى مشتق ذكر كرد و اسم آن را بساطت گذاشت - را ذكر كند و اسم آن را تركيب بگذارد ، « 1 » يا اين كه اين‌ها دو حرفند ؟ در كلام شارح مطالع ، مسألهء تحليل مطرح نشده است . ايشان مىگويد : همين نظر بدوى را اگر از سطحى بودن بيرون بياوريد و با دقّت بررسى كنيد مسألهء تركيب در كار است . پس ايشان نمىخواهد بگويد : ناطق ، هنگام تحليل عقلى ، منحل به دو شىء مىشود . نظر دقّى غير از تحليل است . نظر دقّى معنايش اين است كه در ارتباط با همان ادراك خودتان اگر خوب نگاه كنيد و نظر بدوى و سطحى را كنار بگذاريد ، ملاحظه مىكنيد ناطق دو چيز است ، نه دو چيز تحليلى بلكه دو چيز واقعى . بنابراين بين كلام مرحوم آخوند و كلام شارح مطالع فرق وجود دارد . تركيبى كه شارح مطالع قائل است غير از بساطتى است كه مرحوم آخوند معتقد است . مرحوم آخوند مىگويد : معناى بساطت اين است كه هرچه شما به ذهن خود فشار بياوريد . از شنيدن مشتق ، يك معنا به ذهن شما مىآيد ، ولى همين معنا را اگر در بوتهء تحليل عقلى قرار دهيد ، انحلال به دو شىء پيدا مىكند . مخصوصاً با توجّه به تشبيهى كه مرحوم آخوند مطرح كرد - اگرچه ما در تشبيه ايشان مناقشه داشتيم - . مرحوم آخوند فرمود : با شنيدن كلمهء « حجر » بيش از يك معنا به ذهن نمىآيد ولى همين معنا با تحليل عقلى به « شيء له الحجريّة » انحلال پيدا مىكند . بيان مطلب با عبارت ديگر : آيا مسألهء تحليل عقلى كه در كلام محقّق خراسانى رحمه الله مطرح شد همان دقّتى\r\n\r\n\r\n","description":"","footnote":"\r\n( 1 ) - يادآورى : مرحوم آخوند مىفرمود : مقصود از بساطت ، بساطت در مقام تصوّر است و اين با تركيب عند التحليل منافاتى ندارد . در حالى كه شارح مطالع مىگويد : شما با نظر بدوى از ناطق و ضاحك يك چيز را استفاده مىكنيد ولى با نظر دقّى ، ناطق به‌معناى « شيء له النطق » و ضاحك به‌معناى « شيء له الضحك » است .\r\n","page_name":" 489 ","page_number":489},
  {"content":"\r\n\r\nاست كه در كلام شارح مطالع ذكر شده است ؟ به نظر ما اين‌گونه نيست ، اين دو با يكديگر فرق دارند . تركيبى كه شارح مطالع ذكر مىكند شبيه تركيب غلام زيد است با اين تفاوت كه غلام زيد در بادى نظر هم دو چيز است ولى ناطق در بادى نظر يك چيز است . امّا اگر بادى نظر كنار برود و مسألهء دقّت جاى آن را بگيرد ناطق نيز مانند غلام زيد دو شىء خواهد بود . ولى به‌نظر مرحوم آخوند معناى ناطق در هيچ مرحله‌اى - مربوط به مقام تصور و ذات معنا - دو چيز نيست مگر در مرحلهء تحليل كه در آنجا به دو چيز انحلال پيدا مىكند . ولى مرحلهء تحليل ، غير از مرحلهء دقّت نظر است . دقّت نظر در مقابل نظر سطحى مطرح است . پس درحقيقت ، تركيبى كه شارح مطالع مطرح مىكند تركيب تحليلى نيست . اين تركيب ، مربوط به مرحلهء دقّت است و قبل از مرحلهء تحليل است . علاوه بر اين ، محقّق شريف رحمه الله كه در مقام جواب شارح مطالع برآمده و در مقابل تركيب مىخواهد مسألهء بساطت را اثبات كند ، همان بساطتى را درنظر دارد كه ما گفتيم ، زيرا اگر ناطق درنظر دقّى داراى تركيب نباشد - هرچند در موقع تحليل داراى تركيب باشد - كجا لازم مىآيد عرض عام داخل در فصل شده باشد ؟ كجا لازم مىآيد قضيّهء ممكنه انقلاب به ضروريه پيدا كند ؟ پس نفس استدلال محقّق شريف رحمه الله در مقابل شارح مطالع ، دليل بر اين است كه شارح مطالع ، تركيب را به همان نحوى كه ما مطرح كرديم ديده است و استدلال محقّق شريف رحمه الله هم در مقابل او در ارتباط با نفى همان تركيب است . اشكالى بر آيت‌اللَّه خويى « دام ظلّه » : از آنچه گفته شد معلوم گرديد كه آنچه آيت‌اللَّه خويى « دام ظلّه » فرمود كه « از حرف محقق شريف و بيان شارح مطالع استفاده مىشود كه بساطت و تركيبى كه ايشان ذكر كرده‌اند غير از بساطت و تركيبى است كه مرحوم آخوند ذكر كرده است » كلام درستى نيست بلكه بساطت و تركيبى كه محقق شريف رحمه الله و شارح مطالع ذكر كرده‌اند عين همان چيزى است كه مرحوم آخوند بيان كرده است .\r\n\r\n","description":"","footnote":"","page_name":" 490 ","page_number":490},
  {"content":"\r\n\r\n\r\nبررسى دليل محقق شريف رحمه الله\r\nدليلى كه محقق شريف رحمه الله براى اثبات بساطت مفهوم مشتق و در مقابل شارح مطالع ذكر كرد مورد مناقشه قرار گرفته است . قبل از اين كه اشكالات دليل ايشان را مطرح كنيم تذكّر اين نكته را لازم مىدانيم كه برفرض اين كه دليل ايشان صحيح باشد ، اين مقدار را ثابت مىكند كه « شىء » - نه از نظر مفهوم و نه از نظر مصداق - در مشتق اخذ نشده است ، زيرا قسمت اوّل دليل ، ايشان ثابت مىكند كه مفهوم « شىء » در مشتق داخل نيست و قسمت دوّم دليل ، ايشان ثابت مىكند كه مصداق « شىء » در معناى مشتق اخذ نشده است . ولى اين دليل ثابت نمىكند كه در مشتق ، تركّب وجود ندارد ، زيرا ممكن است تركّبى در ارتباط با معناى مشتق وجود داشته باشد ولى ارتباط به « شىء » نداشته باشد . مخصوصاً اگر بساطت را آن‌طورى كه اينان معنا مىكنند بدانيم و بگوييم : « مشتق ، با مبدأ - از جهت حقيقت و معنا - هيچ تغايرى ندارد » . آن‌وقت قائل به تركيب بگويد : « تركيب به اين صورت است كه در معناى مشتق ، عنوان حدث به ضميمهء نسبت اين حدث به ذات ، تحقّق دارد ولى خود ذات دخالت ندارد » . اگر كسى تركّب معناى مشتق را اين‌گونه دانست ، ديگر دليل محقّق شريف نمىتواند آن را نفى كند ، زيرا غايت دليل محقق شريف رحمه الله اين است كه دخالت « شىء » را در مشتق نفى مىكند . ولى با توجه به اين كه كلام محقّق شريف به عنوان حاشيه بر شرح مطالع است و در شرح مطالع هم روى « شىء » تكيه شده است لذا دليل ايشان در حاشيه ، در مقابل متن شرح مطالع است .\r\nشارح مطالع ، مسألهء تركيب را در ارتباط با « شىء » مطرح كرده و محقّق شريف رحمه الله نيز براى اثبات بساطت ، بر همان « شىء » اشكال كرده است . و الّا اگر بخواهيم دليل محقّق شريف رحمه الله را به عنوان يكى از ادلّهء بساطت درنظر بگيريم ، دليل ايشان نمىتواند بساطت را اثبات كند ، هرچند هر دو شقّ دليل ايشان تمام باشد و هيچ مناقشه‌اى به آن وارد نباشد . حال با قطع‌نظر از اين مسئله به بررسى اشكالات كلام محقق شريف رحمه الله مىپردازيم :\r\n\r\n","description":"","footnote":"","page_name":" 491 ","page_number":491},
  {"content":"\r\n\r\nاشكال اوّل : محقّق شريف رحمه الله در فرض اوّل كلام خود فرمود : « اگر مفهوم « شىء » در معناى مشتق ، جزئيّت داشته باشد لازم مىآيد كه عرض عام داخل در فصل باشد با اين كه فصل ، از ذاتيّات اشياء ، و عرض ، خارج از ذاتيّات اشياء است و رتبهء ذات ، مقدّم بر رتبهء عرض است . بايد ابتدا ذات حاصل شود و پس از آن عرض در كار بيايد . همان‌طور كه در سواد و جسم ، رتبهء معروض را مقدّم بر رتبهء عرض مىدانيد در مسألهء جنس و فصل ، نسبت به عرض خاص و عرض عام هم رتبهء جنس و فصل ، تقدّم بر رتبهء عرض دارد ، زيرا عرض ، وقتى عارض ذات مىشود كه ذات ، تماميّت و تحقّق پيدا كرده باشد » . بعضى به محقّق شريف رحمه الله اشكال كرده و گفته‌اند : « شىء ، عرض عام نيست » . ما در ضمن بيان كلام محقّق شريف رحمه الله گفتيم : « شىء » به عنوان يك عرض عام مطرح است . بهترين شاهد بر اين مطلب اين است كه تمام مقولات نه‌گانه - با اين كه تباين ذاتى دارند - ولى به تمام آنها عنوان « شىء » اطلاق مىشود . بعضى گفته‌اند :\r\n« شىء » جنس است . مىگوييم : اگر چنين باشد بايد گفته شود : بين مقولات نه‌گانه ، تباين وجود ندارد و در يك جنس بالا و جنس الأجناس - به نام شيئيّت - مشتركند ، در حالى كه ترديدى در متباين بودن مقولات وجود ندارد . و در ذاتيّات ، در هيچ مرحله‌اى بين آنها قدر مشترك وجود ندارد . پس همين‌كه ما مىبينيم همهء مقولات در مفهوم « شىء » مشتركند درمىيابيم كه « شىء » به عنوان ذات و ذاتى مطرح نيست بلكه به عنوان يك عرض مطرح است كه آن‌قدر دامنه‌اش وسيع است كه هم بر واجب‌الوجود و هم بر ممكن الوجود و هم بر ممتنع الوجود اطلاق مىشود . قضيّهء « شريك البارى شيء » قضيّهء كاذبى نيست زيرا معناى « شىء » موجود بودن نيست . و اگر كسى بگويد : معناى شىء ، همان وجود است ، باز هم مسئله تمام است ، زيرا وجود ، جزء ماهيّت انسان نيست . وجود ، نه جنس انسان است و نه فصل او . جواب صحيحى كه از كلام محقّق شريف داده شده و به عنوان اشكال برايشان مطرح است همان جوابى است كه مرحوم آخوند در كفايه ذكر كرده است و مرحوم\r\n\r\n","description":"","footnote":"","page_name":" 492 ","page_number":492},
  {"content":"\r\n\r\nحاجى سبزوارى نيز در حاشيهء منظومه همين حرف را مطرح كرده است « 1 » و شايد مرحوم آخوند از آنجا گرفته باشد . آن حرف اين است كه ما اصلًا قبول نداريم كه « ناطق » به عنوان فصل مطرح باشد بلكه ناطق يك عرض خاصى است كه به عنوان ضرورت ، جانشين فصل شده است . دليل بر اين كه « ناطق » فصل نيست اين است كه : اوّلًا : فصول اشياء و آنچه در ارتباط با حقيقت اشياء است براى غير خداوند معلوم نيست و تنها اوست كه به حقايق اشياء و كنه اشياء آگاهى دارد . ثانياً : اگر بخواهيم ناطق را فصل انسان قرار دهيم ، در معناى ناطق دو احتمال وجود دارد : يكى اينكه مقصود از نطق ، همين نطق ظاهرى و تكلّم باشد . ديگر اين كه مقصود از نطق ، همان علم و ادراك كلّيات باشد زيرا تنها انسان است كه مىتواند مدرك كلّيات باشد و درك كلّيات ، در موجودات ديگر وجود ندارد . گفته‌اند : اگر نطق را به‌معناى نطق ظاهرى بگيريم ، نطق ظاهرى از مقولهء جوهر نيست ، بلكه از مقولهء كيف است ، آن‌هم كيف مسموع كه با سمع ارتباط دارد و قابل شنيدن است . و اگر نطق را به معناى علم و ادراك كلّيات بگيريم ، در علم اختلاف شده است ، بعضى آن را از مقولهء كيف مىدانند و از آن به كيف نفسانى تعبير مىكنند . بعضى علم را - به‌لحاظ اين كه احتياج به معلوم دارد و اضافه به معلوم دارد - از مقولهء اضافه مىدانند و بعضى هم علم را از مقولهء انفعال مىدانند زيرا علم عبارت از نقشى است كه از واقعيّت در ذهن انسان ترسيم مىشود . گويا اين ، حالت انفعالى و در مقابل واقعيّت مىباشد . بالأخره علم از مقولهء جوهر نيست . گفته‌اند : ناطق را چه به معناى نطق ظاهرى و چه به معناى نطق باطنى و ادراك\r\n\r\n\r\n","description":"","footnote":"\r\n( 1 ) - اين كلام را در حاشيهء منظومه نيافتيم ولى مرحوم ملا صدرا در اسفار آن را مطرح كرده و مورد تأييد حاجى سبزوارى ؛ در حاشيهء اسفار نيز قرار گرفته است . رجوع شود به : الحكمة المتعالية ، ج 2 ، ص 25\r\n","page_name":" 493 ","page_number":493},
  {"content":"\r\n\r\nكلّيات بگيريم ، روى هيچ فرضى عنوان جوهرى پيدا نمىكند ، پس نمىتواند فصل براى انسان باشد ولى چون راهى براى فصل وجود نداشته است ، ناطق - كه به عنوان يك عرض خاص براى انسان بوده - را قائم‌مقام فصل قرار داده‌اند ، بدون اين كه خصوصيّت واقعى فصل در آن وجود داشته باشد . مرحوم آخوند ، مؤيّدى نيز بر اين مطلب ذكر مىكند ، ايشان مىفرمايد : وقتى ما در ارتباط با فصل حيوان سؤال مىكنيم مىبينيم دو چيز را به عنوان فصل ذكر مىكنند و مىگويند : الحيوان حساسٌ متحركٌ بالإرادة . در حالى كه يك ماهيّت نمىتواند داراى دو فصل مميّز باشد ، از اينجا كشف مىكنيم كه نه حسّاس به عنوان فصل حيوان است و نه متحرّك بالإرادة ، بلكه هر دوى اين‌ها به‌لحاظ مجموعْ جانشين فصل قرار گرفته‌اند ، زيرا نه حساسيّت ترجيحى بر تحرّك به اراده دارد و نه تحرّك به اراده ترجيحى بر حساسيّت دارد بلكه هر دو به عنوان عرض خاص مطرح بوده‌اند كه در اينجا به عنوان معرّف و جانشين فصل حيوان قرار داده شده‌اند . بنابراين در مقابل محقّق شريف رحمه الله اين معنا گفته مىشود كه اگر مفهوم « شىء » در معناى ناطق به عنوان جزئيّت مطرح باشد ، تالى فاسدى كه شما فرموديد لازم نمىآيد . شما گفتيد : عرض عام داخل در فصل مىشود ، در حالى كه ناطق فصل نيست بلكه لازم مىآيد عرض عام با تقييد به يك قيد به عنوان عرض خاص مطرح شود .\r\n« شىء » عرض عام است ، مقيّد مىشود به « له النطق » و تقييد عرض عام به خصوصيّت « له النطق » سبب مىشود كه اين مجموع مقيّد و قيد به عنوان يك عرض خاص مطرح شوند . به عبارت روشن‌تر : عرض عام ، مىتواند داخل در عرض خاص باشد زيرا عرض خاص ، از تقييد عرض عام به يك خصوصيّت تحقّق پيدا مىكند و ما به اين مجموع ، عرض خاص مىگوييم . درحالىكه اگر شىء به تنهايى بود از آن به عرض عام تعبير مىكرديم امّا عرض عام مقيّد به قيد « له النطق » ، يك عرض خاص است و اين هيچ تالى فاسدى به دنبال ندارد . « 1 »\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 78 و 79\r\n","page_name":" 494 ","page_number":494},
  {"content":"\r\n\r\nامّا محقّق شريف رحمه الله در فرض دوّم كلام خود فرمود : اگر مصداق « شىء » ، در مفهوم مشتق اخذ شده باشد لازم مىآيد كه قضيّهء ممكنه به قضيّهء ضروريّه انقلاب پيدا كند . درحالىكه امكان و ضرورت در مقابل يكديگرند .\r\nامكان ، معنايش نبودن ضرورت است و اگر ضرورت به وجود آيد ، چه در ارتباط با وجود باشد - مثل بارى تعالى - و چه در ارتباط با عدم باشد - مثل شريك البارى - هر دو از ممكن خارج مىشوند . ممكن عبارت از چيزى است كه نه جانب وجودش ضرورت داشته باشد و نه جانب عدمش . ايشان فرمود : در قضيّهء « الإنسان ضاحك » اگر از ما سؤال مىشد جهت اين قضيّه چيست ؟ پاسخ مىداديم : جهت آن امكان است و حتّى فعليّت - كه مطلقهء عامّه نام دارد - هم در آن مطرح نيست ، در حالى كه اگر مصداق شىء را در معناى ضاحك دخالت دهيم - كه طبعاً مصداق شىء در ضاحك ، عبارت از خود انسان است - معناى قضيّهء « الإنسان ضاحك » مىشود : « الإنسان إنسان له الضحك » و جهت چنين قضيّه‌اى عبارت از ضرورت است . صاحب فصول رحمه الله در مقام اشكال به محقّق شريف رحمه الله فرموده است : ما نفهميديم چگونه انقلاب تحقّق پيدا مىكند . اگر ما مىخواستيم بگوييم : « الإنسان إنسان » بدون اين كه انسان در محمول قيدى داشته باشد بلكه محمول ما نفس انسان باشد ، مىگفتيم : « قضيّهء « الإنسان إنسان » يك قضيّهء ضروريّه است » . ولى در ما نحن فيه اين‌گونه نيست . ضاحك به‌معناى انسانِ فقط نيست ، « انسان » جزء معناى ضاحك است . ضاحك به معناى « إنسان له الضحك » است و اين مجموعه را وقتى بر انسان حمل مىكنيم جهتش همان امكان است زيرا « له الضحك » كه به عنوان قيديّت در محمول دخالت دارد ، ثبوت آن براى انسان ، ضرورت ندارد . اثبات ضحك براى انسان ، جهتش همان امكان است . بله ، اگر ثبوت « له الضحك » براى « انسان » ضرورى بود « إنسان له الضحك » انقلاب پيدا مىكرد . لذا قضيّهء « الإنسان إنسان له الضحك » جهت امكانىاش تغيير نكرده است اگر ما مىگفتيم : « الإنسان إنسان » حق با شما بود ولى محمول ما انسان مطلق نيست بلكه انسان مقيّد به قيدى است كه ثبوت آن قيد\r\n\r\n","description":"","footnote":"","page_name":" 495 ","page_number":495},
  {"content":"\r\n\r\nضرورى نيست و ثبوت انسان مقيّد به چنين قيدى ، براى موضوع ضرورى نيست بلكه داراى امكان است . « 1 »\r\n\r\nكلام مرحوم آخوند\r\nمرحوم آخوند در مقام تصحيح كلام محقّق شريف رحمه الله و اشكال بر صاحب فصول رحمه الله برآمده و مىفرمايد : اگر « ضاحك » « 2 » را به « إنسان له الضحك » معنا كرديم و مقيّد و قيد و تقييد در كار آمد ، در اينجا به دو ديد مىتوانيم به محمول نگاه كنيم : گاهى ما محمول را ذات مقيّد قرار مىدهيم و قيد را خارج از دايرهء محمول قرار مىدهيم ولى تقيّد - كه يك معناى حرفى است - را داخل در محمول مىكنيم . مرحوم آخوند به صاحب فصول رحمه الله مىگويد : اگر قيد از دايرهء محمول خارج شد ، انقلاب ، تحقّق پيدا مىكند ، زيرا با توجّه به اين كه تقيّد ، معنايى حرفى است معناى « الإنسان إنسان له الضحك » به « الإنسان إنسان » برگشت مىكند و قضيّهء « الإنسان إنسان » قضيّهء ضروريّه است . بنابراين همان انقلابى كه محقّق شريف رحمه الله ذكر كرد پيش مىآيد . ولى گاهى قيد را از دايرهء محمول خارج نمىكنيم ، يعنى همان‌طورى كه ذات مقيَّد ، محمول است ، قيد هم عنوان محموليّت داشته و داخل در دايرهء محمول باشد .\r\n\r\n\r\n","description":"","footnote":"\r\n( 1 ) - الفصول الغروية في الأُصول الفقهيّة ، ص 61\r\n( 2 ) - تذكر : مرحوم آخوند در اينجا مثال « الإنسان ناطق » را مطرح كرده است در حالى كه حقّ اين بود كه مثال را همان « الإنسان ضاحك » قرار دهد زيرا مثال « الإنسان ناطق » مربوط به فرض اوّل است . حال ايشان يا سهو كرده و يا روى مبناى خودش - كه ناطق را به عنوان فصل نپذيرفته - مثال را روى « الإنسان ناطق » پياده كرده است . هرچند كه اگر ايشان فصل بودن ناطق را قبول ندارد باز هم سبك بحث اقتضاء مىكرد كه مثال « الإنسان ضاحك » را مطرح كند و همان عنوان « ضاحك » را كه در قسمت دوّم دليل محقّق شريف ؛ ذكر شده بود بيان كند . به‌هرحال ، ما مثال را روى « الإنسان ضاحك » پياده مىكنيم .\r\n","page_name":" 496 ","page_number":496},
  {"content":"\r\n\r\nمرحوم آخوند مىفرمايد : اگر ما محمول را با اين ديد نگاه كنيم ، ديگر نمىتوانيم بگوييم « الإنسان إنسان له الضحك » يك قضيّه است ، بلكه در اينجا دو قضيّه وجود دارد : يكى قضيّهء « الإنسان إنسان » مىباشد ، كه جهت آن عبارت از ضرورت است و ديگرى قضيّهء « الإنسان له الضحك » است ، كه جهت آن عبارت از امكان مىباشد . لذا ما نمىتوانيم بگوييم : « جهت قضيّهء « الإنسان إنسان له الضحك » عبارت از ضرورت است » همچنين كه نمىتوانيم بگوييم : « جهت آن عبارت از امكان است » ، زيرا اين قضيّه ، به دو قضيّه انحلال پيدا مىكند و اين دو قضيّه ، در جهت متفاوتند ، يكى جهتش ضرورت و ديگرى امكان است . مرحوم آخوند سپس مىفرمايد : از اين كه محمول ، انحلال به يك قضيّه پيدا كند تعجّب نكنيد ، مگر شما نزاع ميان ابن سينا و فارابى را در منطق فراموش كرده‌ايد ؟\r\nابن سينا مىگفت : موضوع در قضايا به عنوان عقد الوضع ، منحل به قضيّه‌اى مىشود كه جهت آن فعليّت است و از آن به مطلقهء عامّه تعبير مىكنند ، يعنى وقتى « انسان » موضوع براى قضيّه‌اى قرار گرفت ، اين « انسان » را اگر تحليل كنيم معنايش اين است :\r\n« آنچه در خارج وجود پيدا كرده و انسانيت براى او بالفعل ثابت شده است » . ولى فارابى مىگويد : ما نمىتوانيم مسألهء فعليّت را در عقد الوضع بياوريم بلكه آن جهتى كه در عقد الوضع وجود دارد عبارت از امكان است . اگر شما « انسان » را موضوع براى قضيّه‌اى قرار دهيد معنايش اين است : « آنچه در خارج وجود پيدا كرده و انسانيّت براى آن بالإمكان تحقّق دارد » . بنابراين ابن سينا و فارابى هر دو معتقدند عقد الوضع - يعنى موضوع - با وجود اين كه مفرد است ، انحلال به قضيّه پيدا مىكند ، ولى ابن سينا مىگويد : انحلال به قضيّهء مطلقهء عامّه پيدا مىكند . امّا فارابى مىگويد :\r\nانحلال به قضيّهء ممكنه پيدا مىكند . « 1 » مرحوم آخوند مىفرمايد : اگر در عقد الوضع مسئله به اين صورت باشد ، در\r\n\r\n\r\n","description":"","footnote":"\r\n( 1 ) - رجوع شود به : شرح المطالع ، ص 128\r\n","page_name":" 497 ","page_number":497},
  {"content":"\r\n\r\nعقد الحمل كه يك مقيّد و قيدى در كار است و درحقيقت ، تركيبى در كار است ، شما ديگر نبايد در انحلال به قضيّه ترديد داشته باشيد . « 1 »\r\n\r\nبررسى كلام مرحوم آخوند\r\nمرحوم آخوند در پاسخ اشكال صاحب فصول رحمه الله به محقّق شريف رحمه الله فرمود : اينجا كه شما مقيّد را محمول قرار مىدهيد دو جور فرض مىشود : يك‌وقت ، محمول را ذات مقيَّد قرار مىدهيد نه به وصف مقيّد بودن . يعنى در مثال « الإنسان إنسان له الضحك » ، محمول را « انسان » قرار مىدهيد و قيد - كه عبارت از ضحك است - را خارج از دايرهء محمول مىدانيد . تقيّد هم يك معناى حرفى است كه ملحوظ بالاستقلال نمىباشد ، در اين صورت همان انقلابى كه محقّق شريف رحمه الله فرمود تحقّق پيدا مىكند ، يعنى قضيّهء ممكنه ، انقلاب به قضيّهء ضروريه پيدا مىكند زيرا درحقيقت ، محمول شما « انسان » است و قيد ضحك خارج است و تقيّد هم يك معناى حرفى غير ملحوظ بالاستقلال است . ما ابتدا همين فرض اوّل مرحوم آخوند را مورد بحث قرار مىدهيم و پس از آن به بررسى فرض دوّم ايشان مىپردازيم : اشكال برفرض اوّل : مرحوم آخوند كه تقيّد را يك معناى حرفى مىداند ، آيا براى اين معناى حرفى نقشى قائل است يا اينكه خيال مىكند معانى حرفيّه امورى هستند كه با نظر غير استقلالى به آنها نظر مىشود بدون اين كه داراى واقعيّت و حقيقت باشند ؟ ما در مباحث معانى حرفيّه گفتيم : معانى حرفيّه ، يكى از واقعيّات و حقايق عالم است و يك سنخ وجودى دارد كه اختصاص به خودش دارد ، البته در قوّت وجود ، حتّى به اعراض هم نمىرسد ، زيرا اعراض نياز به يك موضوع دارند ولى معانى حرفيه نياز\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 79 و 80\r\n","page_name":" 498 ","page_number":498},
  {"content":"\r\n\r\nبه دو شىء دارند ، ظرفيت ، متقوم به ظرف و مظروف است و به هر دو امر احتياج دارد ولى درعين‌حال داراى واقعيّت است . اين‌طور نيست كه ظرفيّت ، يك امر اعتبارى باشد . لحاظ و اعتبار ، در معناى ظرفيّت نقشى ندارد . اينجا كه شما قيد را خارج مىكنيد آيا تقيّد ، داخل در محمول است يا خارج از آن مىباشد ؟ اگر بگوييد : « تقيّد - مثل خود قيد - خارج از محمول است » مىگوييم ، « پس گويا اين متكلّم ، آدم ديوانه‌اى است ، او مىخواسته قضيّهء « الإنسان إنسان » را تشكيل دهد ولى آمده قضيّهء « الإنسان ضاحك » را تشكيل داده است ، هرچند شما بياييد اثرى برآن بار كنيد و بگوييد : مثل عنوان مشير ، اشاره به محمول واقعى - كه انسان است - دارد » كسى كه آمده قضيّهء « الإنسان ضاحك » را تشكيل داده است ، آيا درحقيقت مىخواسته « الإنسان إنسان » را بگويد يا اين كه چيز اضافه‌اى در محمول دخالت دارد ؟\r\nترديدى نيست كه چيز اضافه‌اى در محمول دخالت دارد هرچند شما آن اضافه را تقيّد بدانيد . ولى تقيّد ، يك واقعيّت و حقيقتى است كه در معناى ضاحك نقش دارد و إلّا كسى نمىتواند ادّعا كند كه ضاحك يعنى إنسان ليس إلّا ، كاتب يعنى إنسان ليس إلّا ، ناطق يعنى إنسان ليس إلّا ، اگر چنين باشد بايد كاتب و ضاحك و ناطق و . . . الفاظ مترادف باشند . در نتيجه اگر تقيّد به عنوان يك واقعيّت در محمول نقش داشته باشد ، محمول ، انسان به وصف تقيّد است و انسان به وصف تقيّد ، براى انسان ضرورت ندارد .\r\nآنچه ضرورت دارد خود انسان است . اگر ضاحك ، معنايش انسان فقط بود ، اين ضرورت داشت ولى اگر ضاحك ، معنايش انسان با وصف تقيّد بود ، قيد هم يك امر غير ضرورى است ، هرچند خود قيد در محمول نقش ندارد ولى تقيّد به امر غير ضرورى در محمول نقش دارد . در اين صورت آيا جهت چنين قضيّه‌اى ضرورت است يا امكان ؟ آيا انقلاب ، تحقّق پيدا مىكند ؟ آيا قضيّهء ممكنه به ضروريّه منقلب مىشود يا همان امكان به قوّت خود باقى است و انقلابى تحقّق ندارد ؟ ترديدى در اين نيست كه امكان به قوّت خود باقى است و انقلابى تحقّق ندارد . خلاصه اين كه چون تقيّد معناى حرفى است گويا مرحوم آخوند ، آن را فاقد ارزش\r\n\r\n","description":"","footnote":"","page_name":" 499 ","page_number":499},
  {"content":"\r\n\r\nدانسته است درحالىكه ما گفتيم : معناى حرفى چه در مقام حكايت و چه در مقام انشاء ، بيانگر يك واقعيّت است . پس دخالت در محمول دارد و قضيّهء « الإنسان ضاحك » به قضيّهء « الإنسان إنسان » برگشت نمىكند تا جهت آن از امكان به ضرورت منقلب شود . اشكال برفرض دوّم : فرض دوم مرحوم آخوند اين بود كه همان گونه كه ذات مقيَّد و تقيّد ، داخل در دايرهء محمول مىباشند ، قيد هم داخل باشد . ايشان فرمود : در اين صورت ، قضيّهء « الإنسان ضاحك » « 1 » منحل به دو قضيّه مىشود : يكى از آن دو ، قضيّهء « الإنسان إنسان » و ديگرى قضيّهء « الإنسان له الضحك » است . جهت قضيّهء اوّل ، ضرورت و جهت قضيّهء دوّم ، امكان است . به‌نظر ما اين قسمت از كلام مرحوم آخوند نيز داراى اشكال است ، زيرا : اوّلًا : برفرض كه اين قضيّه ، انحلال به دو قضيّه پيدا كند ولى شما ( مرحوم آخوند ) از اين حرف چه نتيجه‌اى مىخواهيد بگيريد ؟ بالاخره آيا انقلابى را كه محقّق شريف رحمه الله فرمود و مورد اشكال صاحب فصول رحمه الله قرار گرفت قبول داريد يا نه ؟ اگر مىخواهيد بگوييد : انقلاب محقّق شريف رحمه الله تحقّق ندارد ، اين كه جواب صاحب فصول رحمه الله نمىشود . صاحب فصول رحمه الله - در مقابل محقّق شريف رحمه الله - انقلاب قضيّهء ممكنه به ضروريّه را رد كرد . امّا اگر مىخواهيد بگوييد : « انقلاب ، تحقّق دارد » ، كه ظاهر جواب بودن هم همين را اقتضاء مىكند ، در اين صورت از شما سؤال مىكنيم : آيا اگر قضيهء ممكنه‌اى به دو قضيّه انحلال پيدا كرد كه جهت يكى از آن دو ، ضرورت و جهت ديگرى امكان بود ، تالى فاسدى به دنبال ندارد ؟ زيرا شما بايد مجموع دو قضيه را درنظر بگيريد و در منطق مىگويند : نتيجه تابع اخس مقدّمتين است . بنابراين اگر شما دو قضيه - كه يكى ممكنه و ديگرى ضروريه است - را كنار هم بگذاريد و بخواهيد روى مجموع اين دو ، جهتى را\r\n\r\n\r\n","description":"","footnote":"\r\n( 1 ) - همان گونه كه اشاره كرديم ، مرحوم آخوند در اينجا مثال « الإنسان ناطق » را ذكر كرده و حق اين بود كه « الإنسان ضاحك » را مطرح كند . ولى ما كلام ايشان را روى « الإنسان ضاحك » پياده كرديم .\r\n","page_name":" 500 ","page_number":500},
  {"content":"\r\n\r\nپياده كنيد بايد بگوييد : جهت آن ، امكان است ، زيرا امكان ، نسبت به ضرورت ، اخس است . در اين صورت چه انقلابى تحقّق پيدا كرده است ؟ بله اگر جهت به‌لحاظ مجموع ، ضرورت بود ، اين انقلاب محقّق شريف رحمه الله درست بود . اين تازه برفرض اين است كه ما انحلال را بپذيريم در حالى كه ما اصل انحلال را قبول نداريم . اگر محمول ما يك مقيّد بود به‌طورى كه هم ذات مقيّد و هم قيد و هم نفس تقيّد در محمول نقش داشته باشند آيا محمول از وحدت خارج مىشود ؟ آيا محمول ما دو شىء مىشود ؟ خير ، مقيّد - بما هو مقيّد - اگرچه قيدش هم همراهش باشد ، رجوع به دو شىء و دو قضيّه نمىكند . درحقيقت مرحوم آخوند در اينجا خلطى كرده است زيرا ايشان مىگويد : در قضيّهء « الإنسان ضاحك » ، اگر ما براى مصداق شىء - كه عبارت از انسان است - در معناى « ضاحك » نقش قائل شويم ، معنايش « الإنسان إنسان له الضحك » مىشود . بيشتر از اين نيست . ولى ايشان در مقام انحلال برآمده مىگويد : اين قضيّه به دو قضيّه منحل مىشود : يكى قضيّهء « الإنسان إنسان » است . اين « انسان » همان « انسان » در « إنسان له الضحك » است ، اگر چنين است ، پس قضيّهء دوّم كه ايشان موضوعش را « انسان » قرار داد اين « انسان » از كجا آمده است ؟ به عبارت ديگر : در قضيّهء « الإنسان إنسان له الضحك » ما دو « انسان » داريم ، يك « انسان » به عنوان موضوع و يك « انسان » هم جزء محمول است . امّا وقتى ايشان پاى انحلال را به‌ميان مىآورد ، مىگويد : قضيّهء « الإنسان ضاحك » منحل مىشود به دو قضيّهء « الإنسان إنسان » و « الإنسان له الضحك » سؤال اين است كه اين « انسان » سوّم - كه موضوع در قضيّهء دوّم است - از كجا آمده است ؟ آيا از داخل موضوع در قضيّهء اوّل بيرون آمده يا از داخل محمول در قضيّهء اوّل ؟ بنابراين ، ما يك قضيّه بيشتر نداريم . اگر از ايشان به عنوان يك منطقى و يك اديب ، سؤال مىشد آيا قضيّهء « الإنسان إنسان له الضحك » يك قضيّه است يا دو قضيّه است ؟ در جواب مىگفتند : اين يك قضيّه است . تقيّد محمول باعث نمىشود كه موضوع\r\n\r\n","description":"","footnote":"","page_name":" 501 ","page_number":501},
  {"content":"\r\n\r\nدو تا شود ، موضوع همان « الإنسان » فقط و محمول آن‌هم « انسان » مقيّد است . عجيب‌تر از اين بىتوجّهى مرحوم آخوند ، اين است كه مسألهء عقد الحمل را به عقد الوضع تشبيه كرده و گفته است : همان‌طور كه در عقد الوضع در نزاع ميان ابن سينا و فارابى اختلاف است كه آيا عقد الوضع جهتش عبارت از فعليّت و مطلقهء عامّه است يا جهتش عبارت از امكان است ؟ پس همان‌طور كه در عقد الوضع ، منحل به قضيّه مىشود ، در عقد الحمل نيز انحلال به قضيّه وجود دارد . مىگوييم : اگر عقد الحمل ، منحل به قضيّه شد چه ربطى به اين دارد كه ما دو قضيّه داشته باشيم ؟ به عبارت روشن‌تر : اگر عقد الوضع منحل به قضيّه شد چرا نمىگوييد : ما دو قضيّه داريم ؟ چرا نمىآييد يك قضيّه را به چهار قضيّه منحل كنيد و بگوييد : دو قضيّهء آن مربوط به عقد الوضع و دو قضيّهء آن مربوط به عقد الحمل است ؟\r\nپس همان‌طورى كه در عقد الوضع ، رجوع به قضيّهء مطلقهء عامّه و يا ممكنهء عامّه - بنا بر اختلاف بين ابن سينا و فارابى - هيچ تأثيرى در انحلال به دو قضيّه ندارد ، عقد الحمل هم اگر منحل به قضيّه شد ، سبب نمىشود كه اصل قضيّهء ما دو قضيّه شود و دو موضوع و دو محمول داشته باشد ، معناى انحلال به دو قضيّه اين است كه ما دو موضوع و دو محمول داشته باشيم . در نتيجه فرض دوّم كلام مرحوم آخوند داراى اشكال بيشترى نسبت به فرض اوّل ايشان است و به‌طور كلّى كلام مرحوم آخوند داراى اشكال است و نمىتواند به عنوان جواب صاحب فصول رحمه الله واقع شود . نكته‌اى در ارتباط با دليل محقّق شريف رحمه الله : دليلى كه محقّق شريف رحمه الله ذكر كرد داراى دو شقّ بود : شقّ اوّل آن اين بود كه مفهوم شىء نمىتواند در معناى مشتق دخالت داشته باشد ، زيرا در اين صورت لازم مىآيد عرض عام داخل در فصل شود . شقّ دوّم اين بود كه مصداق شىء « 1 » نمىتواند در معناى مشتق اخذ شود ، زيرا در\r\n\r\n\r\n","description":"","footnote":"\r\n( 1 ) - تذكر : مصداق ، به تناسب موضوع بايد مطرح شود .\r\n","page_name":" 502 ","page_number":502},
  {"content":"\r\n\r\nاين صورت لازم مىآيد قضيّهء ممكنه به قضيّهء ضروريه انقلاب پيدا كند . شقّ اوّل را ما پاسخ داديم ، شقّ دوّم را نيز صاحب فصول رحمه الله جواب داد سپس مرحوم آخوند در مقام اشكال بر صاحب فصول رحمه الله و دفاع از محقّق شريف رحمه الله برآمد كه به‌نظر ما كلام ايشان ( مرحوم آخوند ) ناتمام بود . حال مىخواهيم در ارتباط با دليل محقّق شريف رحمه الله نكته‌اى را مطرح كنيم « 1 » و آن نكته اين است كه اصولًا شقّ دوّم كلام محقّق شريف رحمه الله از محلّ نزاع خارج است و ما ادلّهء ديگرى بر بطلان آن داريم ، زيرا اگر مصاديق شىء در معناى مشتق دخالت داشته باشد لازم مىآيد كه موضوع له مشتق ، خاص باشد يعنى بايد بگوييم : در مشتق ، وضع عام است و واضع وقتى مىخواسته هيئت مشتق را وضع كند مفهوم شىء و ذات را درنظر گرفته ولى وضع را براى مصداق انجام داده است . انسان ، يك مصداق شىء ؛ جسم ، يك مصداق شىء ؛ مسائل اعتبارى ، يك مصداق شىء ؛ زيد ، يك مصداق شىء و عَمرو ، يك مصداق شىء است . بايد بگوييم ، تمام اين مصاديق - با وجود تباينى كه بين آنهاست - به عنوان موضوع له مىباشند . آيا وجداناً وضع در مشتق به اين صورت است ؟ حال ما چه بگوييم : « مشتق داراى معناى بسيط است » و چه بگوييم : « داراى معناى مركّب است » . خير ، وضع در مشتق ، اين‌گونه نيست . خود محقّق شريف رحمه الله هم اين را قبول دارد كه در مشتق ، وضع عام و موضوع له عام است . يعنى اگر واضع ، مفهوم شىء را درنظر گرفته ، مشتق را براى همان مفهوم با قيد اتّصاف به مبدأ وضع كرده است . حتّى كسانى هم كه مىگويند : « مشتق ، با مبدأ هيچ‌گونه تغاير ذاتى ندارد و تغاير آن دو ، اعتبارى است ، مبدأ به عنوان « به شرط لا » ى از حمل و مشتق ، « لا به شرط » از حمل است » آنان هم مىگويند : « مشتق ، داراى وضع عام و موضوع له عام است » . در حالى كه لازمهء اخذ مصداق شىء در معناى مشتق اين است كه يك فرق\r\n\r\n\r\n","description":"","footnote":"\r\n( 1 ) - اگرچه استدلال ايشان ناتمام بود .\r\n","page_name":" 503 ","page_number":503},
  {"content":"\r\n\r\nديگرى هم داشته باشند و آن اين است كه در مبدأ ، وضع عام و موضوع له عام است ولى در مشتق ، وضع عام و موضوع له خاص است . و احدى به اين امر ملتزم نشده است . چه كسانى كه قائل به تركيبند و چه كسانى كه قائل به بساطت مىباشند . و چه كسانى كه بساطت را مانند آيت‌اللَّه خويى « دام ظلّه » معنا مىكنند و چه كسانى كه بساطت را مانند مرحوم آخوند معنا مىكنند ، « 1 » همه اتّفاق دارند كه مشتق ، مانند « انسان » است و همان‌طور كه « انسان » داراى وضع عام و موضوع له عام است ، مشتق نيز داراى وضع عام و موضوع له عام است . در نتيجه ، خوب است ما اين شقّ - يعنى دخالت مصاديق شىء در معناى مشتق - را از بحثمان خارج كنيم ، چون لازمه‌اش اين است كه مشتق داراى وضع عام و موضوع له خاص باشد . علاوه بر اين ، يك اشكال ديگر هم دارد و آن اين است كه آنجايى كه شما قضيّهء حمليّه تشكيل مىدهيد و مىگوييد : « الإنسان ضاحك » ، در اينجا مصداق شىء در ضاحك مشخص است . مصداق شىء در ضاحك عبارت از انسان است . در جاهايى كه عناوينى داريم كه آن عناوين در يك نوع خاص وجود دارد ، مثلًا عنوان ضاحك و كاتب ، فقط در نوع انسان است . در اينجا مصداق شىء روشن است . ولى گاهى نه قضيّهء حمليّه تشكيل مىدهيم و نه عنوانمان اختصاص به نوع خاصّى دارد ، مثلًا مىگوييم : الحساس ، مىگوييم : المتحرك بالإرادة ، در اين متحرك كه ما مىگوييم : « مصداق شىء وجود دارد » ، آيا آن مصداق چيست ؟\r\nآيا انسان را مىخواهد بگويد ؟ بقر را مىخواهد بگويد ؟ غنم را مىخواهد بگويد ؟ آيا در اينجا كه قضيّهء حمليّه‌اى در كار نيست و عنوان « المتحرك بالإرادة » اختصاص به نوع خاصى ندارد ، ابهام وجود دارد ؟ يا بايد ملتزم به ابهام شويد ، زيرا شما نمىدانيد مصداق شىء در اينجا چيست ؟ در نتيجه ، عنوان « الكاتب » ابهام ندارد ولى\r\n\r\n\r\n","description":"","footnote":"\r\n( 1 ) - و ما هم از ايشان تبعيّت كرديم .\r\n","page_name":" 504 ","page_number":504},
  {"content":"\r\n\r\nعنوان « المتحرك بالإرادة » ابهام دارد . و يا بايد ملتزم شويد كه مصداق شىء در مشتق اخذ نشده است و اگر چيزى اخذ شده باشد ، همان مفهوم شىء است . « المتحرك بالإرادة » يعنى « شىء له التحرك بالإرادة » . در انسان بخواهيد به كار ببريد ، همين معناى آن است و در بقر و غنم نيز معنايش همين است . بنابراين لازمهء اخذ مصداق شىء در معناى مشتق ، ابهام در اين عناوين است درحالىكه ما مىبينيم همان‌طور كه « ضاحك » و « كاتب » - از نظر معناى مشتقى - ابهام ندارند ، « المتحرك بالإرادة » هم ابهام ندارد . در نتيجه بايد اين شقّ - يعنى دخالت مصاديق شىء در معناى مشتق - را كنار بگذاريم و از محل بحث خارج كنيم . آنچه هست همان مفهوم شىء است . همان‌طور كه وقتى كلمهء « شىء » را مىگوييم ، معنايى كلّى و مبهم و خالى از هر خصوصيتى به ذهن شما مىآيد . اگر كسى بگويد : « شىء ، داخل در معناى مشتق است » ، بنا بر فرض قول به تركّب ، بايد با قطع‌نظر از وصف تلبّس به حدث و اتّصاف به مبدأ ، شىء دخالت داشته باشد . پس بحث را بايد روى اين آورد . و اينجا دليل محقّق شريف رحمه الله نتوانست مسألهء عدم دخالت مفهوم شىء در معناى مشتق را ثابت كند . ولى مرحوم آخوند دليلى ذكر كرده كه لازم است آن را مورد بررسى قرار دهيم :\r\n\r\nدليل مرحوم آخوند بر بساطت معناى مشتق\r\nايشان مىفرمايد : اگر شما مثلًا بگوييد « زيد الكاتب كذا » ، عبارت « زيد الكاتب » - با قطع نظر از خبر آن - تركيب وصفى ناقص است . توجّه به اين تركيب ما را هدايت مىكند به اين كه در معناى مشتق ، نه مفهوم شىء اخذ شده و نه مصداق آن ، براى اين كه اگر مفهوم شىء يا مصداق آن در معناى مشتق اخذ شده باشد ، « 1 » لازم مىآيد كه در\r\n\r\n\r\n","description":"","footnote":"\r\n( 1 ) - البته ما گفتيم : كارى به مصداق نداريم و مسألهء مصداق از محلّ بحث ما خارج است .\r\n","page_name":" 505 ","page_number":505},
  {"content":"\r\n\r\nاين تركيب وصفى ، موصوف « 1 » شما تكرار پيدا كرده باشد ، چرا ؟ لابد مرحوم آخوند مىخواهد بگويد : اگر شما مفهوم شىء را اخذ كرده باشيد بايد بگوييد : « زيد الذي شىء له الكتابة » و در اينجا شىء ، همان زيد است . و اگر مصداق شىء را اخذ كرده باشيد بايد بگوييد : « زيد الذي زيد له الكتابة » ، در نتيجه لازم مىآيد كه موصوف در تركيب شما تكرار شده باشد درحالىكه ما بالوجدان مىبينيم كه چنين تكرّرى در كار نيست . « 2 » پاسخ دليل مرحوم آخوند : ما در جواب مرحوم آخوند مىگوييم : آنچه شما در ارتباط با مصداق گفتيد « 3 » ، مورد قبول ما نيست و برفرض هم آن را بپذيريم ، « 4 » مطلبى كه در ارتباط با مفهوم گفتيد نمىتواند مورد قبول ما واقع شود . اگر ما مفهوم شىء را در « الكاتب » اخذ كرديم و بعد به منظور « الكاتب » گفتيم : « زيد الذي شىء له الكتابة » ، كجا موصوف تكرار شده است ؟ اگر ما الذي را برداريم ، قضيّهء حمليّه درست مىشود ، مثل اين كه بگوييم : « زيد شيء له الكتابة » . شما مىخواهيد حرف مرحوم محقّق شريف را بگوييد و ادّعاى انقلاب قضيّهء ممكنه به قضيّهء ضروريّه را بنماييد ، درحالىكه ظاهر كلام شما اين است كه اين مطلب ، غير از ادّعاى انقلاب است . اگر ما قضيّهء حمليّه‌اى به‌صورت « زيد شيء له الكتابة » تشكيل داديم آيا تكرارى در كار است ؟ آيا موضوع را در محمول اخذ كرده‌ايم ؟ شما مىگوييد :\r\n« شىء به عنوان عرض عام مطرح است » ، اگر ما شىء را به عنوان عرض عام ، صريحاً يا در بطن كاتب و ضاحك اخذ كرديم ، كجا موصوف تكرار شده است ؟ موصوف ما زيد است ، انسان است . انسان ، حيوان ناطق است و شىء به عنوان عرض عام مطرح است .\r\nاگر « الإنسان شيء له الكتابة » به عنوان تكرار موصوف مطرح است شما همه جا اين حرف را بزنيد . در « الإنسان ضاحك » و « الإنسان ناطق » نيز همين حرف را بگوييد . در\r\n\r\n\r\n","description":"","footnote":"\r\n( 1 ) - موصوف در اينجا همان زيد است و الكاتب ، صفت آن مىباشد .\r\n( 2 ) - كفاية الاصول ، ج 1 ، ص 82\r\n( 3 ) - يعنى دخالت مصاديق شىء در معناى مشتق .\r\n( 4 ) - چون آنجا از محلّ بحث ما خارج است لذا مسألهء مهمّى نيست .\r\n","page_name":" 506 ","page_number":506},
  {"content":"\r\n\r\nحالى كه وقتى انسان با وجدانش برخورد كند هيچ‌گونه تكرّر موصوف در اينجا نمىبينيد . بنابراين دليل مرحوم آخوند نيز - مانند دليل محقّق شريف رحمه الله - نتوانست بساطت معناى مشتق را ثابت كند .\r\n\r\nدليل ديگر بر بساطت معناى مشتق :\r\nادلّهء ديگرى نيز در اين زمينه مطرح شده كه همهء آنها ناتمام است : يكى از ادلّه‌اى كه ذكر شده اين است كه اگر ما مفهوم ذات و مفهوم شىء را در مشتق اخذ كنيم ، بدون شك ، علاوه بر ذات ، مبدأ و اتّصاف ذات به مبدأ « 1 » در معناى مشتق دخالت دارند . قائل مىگويد : اگر نسبت بين ذات و مبدأ ، در معناى مشتق دخالت داشته باشد ، لازم مىآيد كه در قضيّهء « الإنسان ضاحك » دو نسبت در عرض هم تحقّق پيدا كند . يكى آن نسبتى است كه در بطن مشتق اخذ شده و ديگرى نسبتى است كه قضيّهء حمليّه اقتضاى آن را دارد . در حالى كه ما مىبينيم در قضيّهء « الإنسان ضاحك » بيش از يك نسبت وجود ندارد و آن نسبتى است كه در قضيّهء حمليّه وجود دارد . از اينجا كشف مىكنيم كه مفهوم شىء ، در معناى مشتق دخالت ندارد تا ما محتاج شويم نسبتى هم در آنجا تشكيل دهيم . « 2 » پاسخ دليل اخير : به‌نظر ما بطلان اين دليل واضح است ، زيرا : اوّلًا : نسبتى كه در محمول - يعنى مشتق - وجود دارد ، نسبت غير تامّه است .\r\nدرحالىكه نسبت در قضيّهء حمليّه ، نسبت تامّه است . حتّى اگر جمله‌اى به عنوان خبر قرار\r\n\r\n\r\n","description":"","footnote":"\r\n( 1 ) - روشن است كه نمىتوان گفت : معناى مشتق ، عبارت از شىء و مبدأ است بلكه بايد شىء متلبّس به مبدأ باشد و ارتباطى بين آن دو برقرار باشد .\r\n( 2 ) - رجوع شود به : أجود التقريرات ، ج 1 ، ص 68\r\n","page_name":" 507 ","page_number":507},
  {"content":"\r\n\r\nگيرد ، نسبت موجود در آن جمله ، نسبت ناقصه خواهد بود و نسبت تامّه نمىتواند محمول در يك قضيّهء حمليّه واقع شود . موضوع در قضيّهء حمليّه يا بايد مفرد باشد و يا مركّب ناقص ، محمول هم همين‌طور است و نمىشود موضوع يك قضيّه ، مركّب تام و محمول هم يك مركّب تام باشد و درعين‌حال ما قضيّهء حمليّه تشكيل دهيم . ثانياً : نسبت ناقصه ، در عرض نسبت تامّه نيست بلكه برآن تقدّم دارد زيرا در تشكيل قضيّه ، اوّل مسألهء موضوع و محمول مطرح است بعد مسألهء اتّحاد و هوهويت و يا به تعبير ايشان نسبت . پس نسبت در قضيّهء حمليّه در طول موضوع و محمول است و از محمول تأخّر دارد ، در نتيجه از نسبتى كه در محمول است نيز تأخّر دارد . ثالثاً : اصلًا اين دو نسبت ، ربطى به هم ندارند . شما كه دو نسبت در عرض هم فرض كرديد لابد مىخواهيد بگوييد : « موضوع و محمول در اين دو نسبت يك چيز است » و به‌همين‌جهت آن را داراى اشكال دانستيد و الّا اگر موضوع و محمول ، دو چيز باشند چه اشكالى دارد كه دو نسبت در عرض هم قرار گيرند ؟ ما مىگوييم : خير ، موضوع و محمول ، يكى نيست ، زيرا موضوع در نسبتِ محمول ، عبارت از « شىء » است كه « الكتابة » را به آن نسبت داده‌ايد و نسبت هم با كلمهء « له » تفهيم شده است . ولى در اصل قضيّهء حمليّهء شما ، موضوع عبارت ، از زيد و محمول ، عبارت از مجموع « شيء له الكتابة » است و اين دو نسبت ، نه موضوعشان به هم ارتباط دارد و نه محمولشان . در اين صورت ، چه مانعى دارد كه اين دو نسبت در عرض هم باشند ؟ در نتيجه اين دليل هم نمىتواند بساطت مفهوم مشتق را اثبات كند .\r\n\r\nتحقيق در ارتباط با بساطت و تركيب در معناى مشتق\r\nاز مباحث گذشته معلوم گرديد كه ادلّهء ذكر شده براى اثبات بساطت مفهوم مشتق ، نتوانست اين مطلب را به اثبات برساند . و نيز معلوم گرديد كه ادّعاى قائل به تركيب ، دخالت مصاديق شىء در مفهوم مشتق نمىباشد بلكه قائل به تركيب مىگويد : مفهوم شىء و مفهوم ذات و امثال اين‌ها - يعنى عناوين عامّه‌اى كه در همه جا صدق مىكنند\r\n\r\n","description":"","footnote":"","page_name":" 508 ","page_number":508},
  {"content":"\r\n\r\nو به عنوان عرض عام بر تمامى اشياء عارض مىشوند - در مشتق دخالت دارد . و ملاحظه شد كه ادلّهء بساطت نتوانست اين مطلب را از بين ببرد . از طرفى اشاره كرديم كه كسى نمىتواند اين معنا را انكار كند كه واقعيّت معناى مشتق ، به ذات و مبدأ و تلبّس ذات به مبدأ نياز دارد . و حتّى محقّق شريف رحمه الله هم كه قائل به بساطت است مىگويد : « ما قبول داريم كه در انتزاع معناى مشتق ، منتزع منه ما عبارت از سه چيز است و اگر اين سه چيز تحقّق نداشته باشد ، نمىتوانيم آن معناى بسيط مشتق را انتزاع كنيم ، آن سه چيز عبارتند از : ذات ، مبدأ و تلبّس ذات به مبدأ » . ما وقتى اين حرف‌ها را كنار هم قرار مىدهيم بحث مىشود كه آيا با شنيدن مشتق ، يك معناى بسيطى به ذهن ما مىآيد و اين امور سه‌گانه از محدودهء ذهن خارج است - هرچند به صورت منتزع منه مطرح است - يا اين كه با شنيدن مشتق ، همين‌ها به ذهن مىآيد و امر انتزاعى و واسطه‌اى در كار نيست ؟ وقتى شما مبدأ را مىشنويد ، فقط حدث به ذهن شما مىآيد . وقتى فعل ماضى را مىشنويد ، هم حدث و هم نسبت حدث به ذات در زمان گذاشته يا يك معنايى كه منطبق بر زمان گذشته است - در زمانيّات - به ذهن شما مىآيد . عين همين معنا را در مورد مشتق پياده مىكنيم . شما وقتى ضارب را مىشنويد ، با توجه به اين كه ضارب ، اختصاص به انسان دارد ، در دايرهء انسان ، معناى « انسان متلبّس به ضرب » به ذهن شما مىآيد ، آن‌هم با وصف ابهامى كه دارد ، يعنى زيد يا بكر يا عَمرو را مشخص نمىكند . وقتى مثال بالاترى ذكر كنيد و بگوييد : « أبيض » ، آيا از « أبيض » چه چيز فهميده مىشود ؟ آيا از « أبيض » معناى « شىء له البياض » يا « شيء اتّصف بالبياض » را نمىفهميم ؟ چرا ، ولى اين كه آيا شىء عبارت از جسم است يا انسان است يا جماد است ؟ كارى با اين‌ها نداريم . درعين‌حال ، مفهوم ابيض براى ما هيچ ابهامى ندارد .\r\nاگر كسى ناآشنا به لغت عرب باشد و از شما معناى ابيض را سؤال كند - بدون اين كه كارى به جسم و امثال اين‌ها داشته باشد - شما در جواب مىگوييد : ابيض چيزى است كه معروضِ بياض است ، ابيض عبارت است از « شيء عرض له البياض ،\r\n\r\n","description":"","footnote":"","page_name":" 509 ","page_number":509},
  {"content":"\r\n\r\nشيء اتّصف بالبياض » . به عبارت ديگر : اگرچه در واقعيت معناى مشتق - و لو به صورت منتزع منه كه آنان مىگويند - ما سه چيز لازم داريم ولى آيا آنچه متبادر از معناى مشتق است يك معناى بسيط غير از اين سه چيز است يا اين كه نفس همين واقعيّت به ذهن مىآيد ؟\r\nهمان‌طور كه در « زيد في الدار » ، آن واقعيت ظرفيّت متقوّم به زيد و دار در ذهن مىآيد ، از شنيدن ضارب هم همان واقعيّت معناى مشتق به ذهن مىآيد ؟ بنابراين وقتى انسان همهء جوانب مسئله را ملاحظه مىكند و از طرفى مىبيند ادلّهء بساطت ناتمام است و ازطرفى مصاديق شىء ، نقشى در معناى مشتق ندارند ، انسان مىتواند بگويد : آنچه از معناى مشتق به ذهن تبادر مىكند يك معناى تركيبى است به اين صورت كه ما يك ذات داريم و يك حدث و يك ارتباط بين ذات و حدث . يعنى همان معنايى كه در افعال وجود دارد ، در مشتق هم وجود دارد ولى بنا بر مشهور ، در افعال ، زمان يا چيزى كه در زمانيّات منطبق بر زمان است - مثل ترقّب و تحقّق - مطرح مىباشد . در مشتق هم همان معنا مطرح است ، بدون اين كه قيد زمان يا مسألهء ترقّب و تحقّق - كه در زمانيّات منطبق بر زمان مىشود - وجود داشته باشد . آيا بين « ضَرَبَ » و « ضارب » فرق ديگرى وجود دارد ؟ اگر ما حيثيّت زمان يا مشابه زمان را از « ضَرَبَ » كنار بزنيم ، آيا اين خصوصيّات سه‌گانه در « ضَرَبَ » وجود ندارند ؟ آيا معناى بسيطى در مورد آن مطرح است ؟ خير ، در آنجا مبدأ و ذات و نسبت مطرح است ، در ضارب هم همين‌طور است ، بدون اين كه مسألهء زمان يا مشابه زمان در مفهوم ضارب به حسب وضع نقشى داشته باشد . لذا به‌نظر مىآيد كه مشتق داراى يك معناى مركّبى است و اين تركيب ، تركيب تحليلى نيست كه با معناى بساطت مخالفتى نداشته باشد ، خير ، همين معنا به ذهن انسان مىآيد . فرقى نمىكند كه شما بگوييد : « ضارب » يا بگوييد : « شيء ثبت له الضرب » . اگر شما به منظور « ضارب » بگوييد : « شيء ثبت له الضرب » آيا كسى مىگويد : « اين دو با هم متغايرند ، ضارب ، معناى بسيطى است و « شيء ثبت له\r\n\r\n","description":"","footnote":"","page_name":" 510 ","page_number":510},
  {"content":"\r\n\r\nالضرب » معناى مركّبى است » ؟ خير ، فرقى بين اين دو نيست . ممكن است به ذهن شما بيايد كه در زبان فارسى ، ما از كلمهء « ضارب » يك معنا - يعنى « زننده » - را استفاده مىكنيم . مىگوييم : همين « زننده » نيز محلّ بحث است كه آيا معناى بسيطى است يا معناى مركّب ؟ زننده‌اى كه هم زدن در آن مطرح است ، هم شخص مطرح است و هم ارتباط بين زدن و شخص در آن مطرح است . البته كلمه ، واحد است ولى منافات ندارد كه همين كلمهء واحد ، معناى تركيبى داشته باشد ، خصوصاً در مشتق ازنظر لغت عرب و لغات ديگر كه ما مىبينيم مادّه وجود دارد و هيئت هم وجود دارد و هركدام از اين‌ها وضع مستقلّى دارند . و جاى تعجّب است كه با وجود اين مسائل ، چطور ادّعا مىشود كه مشتق ، يك مفهوم بسيط دارد ؟ مادّه و هيئت ، مثل دو كلمه‌اند ، همان‌طور كه در غلام زيد وقتى مسألهء تركيب را مطرح مىكرديم مىگفتيم : « دو معنا به ذهن مىآيد » . هرچند غلام زيد از نظر ادبى جمله نيست بلكه يك كلمه است . غلام زيد مبتدا يا خبر واقع مىشود ، مضاف و مضاف اليه كلمهء واحده مىباشد ولى ذهن ما از شنيدن غلام ، به يك معنا و از شنيدن زيد ، به معناى ديگر منتقل مىشود .\r\nدر باب مشتق كه مركّب از هيئت و مادّه است ، مادّه ، تحصّل مستقلّى ندارد مگر به صورت مصدر و اسم مصدر ، و وقتى هم در ضمنِ مشتق واقع مىشود ، تحصّل مستقلّى ندارد ولى درعين‌حال آيا مادّه‌اى كه در ضمن مشتق مىآيد ، براى چيزى وضع نشده است ؟ پيداست كه ارتباط مادّه و هيئت و تحصّل مادّه در ضمن هيئت خاصّى به نام مشتق ، بيانگر بيش از يك معناست و نمىتواند بيانگر يك معنا باشد .\r\nجايى كه دو وضع وجود دارد ، دو موضوع له وجود خواهد داشت . لذا به‌نظر مىرسد كه مشتق داراى يك معناى تركيبى است و اين معناى تركيبى عبارت از مفهوم شىء و مفهوم ذات - كه عام‌ترين مفاهيم است - به ضميمهء مبدأ و به‌ضميمهء تلبّس و ارتباط مفهوم شىء به مبدأ مىباشد .\r\n\r\n","description":"","footnote":"","page_name":" 511 ","page_number":511},
  {"content":"\r\n\r\n\r\nاشكالى بر كلام آيت‌اللَّه خويى « دام ظلّه »\r\nدر بحث‌هاى گذشته گفتيم : آيت‌اللَّه خويى « دام ظلّه » مركّب بودن مفهوم مشتق را پذيرفته است و يكى از ادلّه‌اى كه برآن اقامه كرده ، مسألهء تبادر بود و ما اين‌ها را قبول كرديم ولى ايشان مطلب ديگرى نيز دارد كه در اينجا مىخواهيم با كلام خود ايشان آن را جواب دهيم . ايشان در ارتباط با معناى بساطت ، حرف مرحوم آخوند را ردّ كرده و مىفرمود :\r\nمسألهء تحليل عقلى را كه مرحوم آخوند ذكر مىكند ، همان تركيب است و اصولًا قائل به تركيب ، همين تحليل عقلى را قائل است و قائل به بساطت كسى است كه مىگويد : « به هيچ عنوان تركيب وجود ندارد ، حتّى عند التحليل » . همان گونه كه گذشت ما از كلام شارح مطالع و محقّق شريف رحمه الله خلاف اين را استفاده كرديم . اكنون مىخواهيم از حرف خود آيت‌اللَّه خويى « دام ظلّه » در ردّ اين حرف ايشان استفاده كنيم ، پس مىگوييم : ايشان كه براى اثبات تركيب ، به تبادر تمسّك مىكند - و ما هم آن را قبول داريم - سؤال اين است كه آيا تركيبى كه در اينجا متبادر است ، تركيب تحليلى است يا تركيب عند استماع اللفظ ؟ تركيب تحليلى به اين معناست كه انسان بعد از شنيدن لفظ ، بايد مدّتى فكر كرده و مسئله را زير و رو كند تا تركيب تحقّق پيدا كند . اين تركيب تحليلى با تبادر سازگار نيست ، معناى تبادر مربوط به مسألهء ادراك و تصوّر است و كسى نمىتواند تبادر را در ارتباط با تحليل مطرح كند . تبادر مربوط به اين مقام است كه انسان لفظى را بشنود و چيزى به ذهن او بيايد ، تبادر يعنى انسباق به ذهن ، مبادرت به ذهن و مبادرت به ذهن از مرحلهء تصوّر است . تصوّر يعنى صورت ذهنيّه و اين مربوط به مقام تبادر است . بنابراين اگر ما بساطت مرحوم آخوند را كه مربوط به وحدت ادراك و وحدت تصوّر بود ولى عند التحليل ، دو شىء مىشد - مثل حجر كه عند التحليل به « شىء له الحجرية » تحليل مىشد - قائل شويم اين تحليل نمىتواند با تبادر ارتباط داشته باشد .\r\n\r\n","description":"","footnote":"","page_name":" 512 ","page_number":512},
  {"content":"\r\n\r\nآنچه به تبادر ارتباط دارد مقام تصوّر و ادراك است . پس ايشان از يك طرف تركيب را به‌معناى بساطت مرحوم آخوند - كه مسألهء تحليل در آن مطرح بود - معنا مىكند و ازطرفى براى تركيب به تبادر تمسّك مىكند و اين دو با يكديگر قابل جمع نيستند .\r\nتركيبى كه ايشان مطرح مىكند مربوط به مرحلهء ادراك و تصوّر است زيرا به تبادر استدلال مىكند و وقتى تركيب ، مربوط به مرحلهء ادراك و تصوّر باشد چرا حرف مرحوم آخوند در ارتباط با بساطت - كه به معناى وحدة الإدراك معنا كرد - را ردّ مىكند ؟ به عبارت روشن‌تر : ايشان فرمود : آنچه صاحب كفايه رحمه الله بيان كرده است به تركيب برمىگردد ، يعنى تركيب ، همان تحليل عقلى است . در اين صورت چرا ايشان به تبادر تمسّك مىكند ؟ تبادر ، مربوط به مقام ادراك و تصوّر است ما هم تركيبى را كه در مقابل بساطت مرحوم آخوند است قبول داريم . مرحوم آخوند فرمود : « بساطت به معناى وحدت معنا به حسب ادراك و تصوّر است » . ما مىگوييم : اين حرف شما درست است ولى ما بساطت مفهوم مشتق را قبول نداريم ، بلكه معتقديم مشتق داراى معناى مركّب است و تركيب آن در ارتباط با همين مقام ادراك و تصوّر است كه شما ذكر كرديد . ما معتقديم : از شنيدن لفظ ضارب ، معناى مركّبى به ذهن سبقت مىگيرد . مشتق ، شبيه مضاف و مضاف اليه است ، همان گونه كه از شنيدن غلام زيد سه معنا به ذهن مىآيد ، مشتق هم به‌همين‌صورت است ولى آنجا به صورت مضاف و مضاف اليه است كه در ادبيات با آن دو ، معاملهء كلمهء واحده مىشود و اينجا به صورت مشتق است كه مشتق هم هرچند مركّب از مادّه و هيئت است ولى در ادبيات به عنوان يك كلمه به‌حساب مىآيد . نتيجهء بحث در ارتباط با بساطت و تركيب از آنچه گذشت معلوم گرديد كه معناى بساطت و تركيب ، به همان كيفيتى است كه مرحوم آخوند مطرح كرده است . امّا در مورد معناى مشتق ، مرحوم آخوند قائل به بساطت بود و مفهوم و مصداق شىء را به‌طور كلّى از معناى مشتق خارج مىدانست\r\n\r\n","description":"","footnote":"","page_name":" 513 ","page_number":513},
  {"content":"\r\n\r\nولى به‌نظر ما مصداق شىء خارج از معناى مشتق است زيرا دخول آن مستلزم اين است كه وضع در مشتق ، عام و موضوع له خاص شود و كسى ملتزم به اين امر نشده است . امّا مفهوم شىء - به عنوان عامش - در معناى مشتق دخالت دارد و يك معناى تركيبى است . حال بعضى ادّعا كرده‌اند كه بساطت معناى مشتق از امور واضحى است كه ترديدى در آن وجود ندارد ولى به‌نظر ما اين ادّعا ، مثل بعضى ادّعاهاى اجماع است كه اعتبارى نداشته و حجّيتى در آنها نيست . تا اينجا بحث بساطت و تركيب به پايان رسيده و ثمرهء اين بحث از جهت علمى است و از ناحيهء عملى ثمره‌اى برآن مترتّب نيست .\r\n\r\nتنبيه دوّم : چه فرقى بين مشتق و مبدأ وجود دارد ؟\r\nاگرچه اين بحث در تنبيه اوّل نيز مورد اشاره قرار گرفت ولى مرحوم آخوند در تنبيه دوّم به‌طور مستقل آن را مورد بحث قرار داده است و جهت اين كه اين بحث را به صورت مستقل مطرح كرده و دنبالهء بحث اوّل قرار نداده اين است كه عدّهء كثيرى از فلاسفه در مقام فرق بين مشتق و مبدأ گفته‌اند : « مشتق « لا به شرط » و مبدأ « به شرط لا » است » « 1 » و بين علماء بحث واقع شده كه مراد فلاسفه از اين جملهء كوتاه چيست ؟ صاحب فصول رحمه الله عبارت را به گونه‌اى معنا كرده و مرحوم آخوند به صاحب فصول رحمه الله اعتراض كرده و عبارت را به گونه ديگرى معنا كرده است . بعضى ديگر ، معناى سوّمى براى عبارت ذكر كرده‌اند كه نه به كلام صاحب فصول رحمه الله و نه به كلام مرحوم آخوند رجوع مىكند . ما بايد اوّلًا كلمات اين بزرگان را بررسى كرده و ببينيم كدام‌يك با كلام فلاسفه منطبق است ؟ و ثانياً ببينيم آيا اين كلام فلاسفه با معنايى كه\r\n\r\n\r\n","description":"","footnote":"\r\n( 1 ) - الشواهد الربوبية ، ص 43\r\n","page_name":" 514 ","page_number":514},
  {"content":"\r\n\r\nخودشان ذكر كرده‌اند منطبق است يا نه ؟ قبل از ورود به بحث ، ذكر اين نكته لازم است كه ظاهراً مقصود از مبدأ ، همان مبدأ حقيقى - يعنى مادّه‌اى كه در مشتق وجود دارد - مىباشد . مشتق ، معناى « لا به شرط » دارد لذا صلاحيّت حمل و قابليّت حمل در آن وجود دارد ولى مبدأ ، معناى « به شرط لا » دارد لذا قابليّت حمل و صلاحيّت حمل در آن وجود ندارد .\r\n\r\nتفسير صاحب فصول رحمه الله از كلام فلاسفه\r\nصاحب فصول رحمه الله فرموده است : مراد فلاسفه ، فرق بين مشتق و مبدأ در ارتباط با اعتبار است ، يعنى مشتق و مبدأ ، يك حقيقت واحده و يك مفهوم واحد مىباشند ولى اين مفهوم را به دو صورت مىتوان لحاظ و اعتبار كرد : اگر اين مفهوم واحد به صورت « لا به شرط » لحاظ شود ، عنوان مشتق پيدا كرده و صلاحيّت حمل در آن تحقّق پيدا مىكند و اگر به صورت « به شرط لا » اعتبار شود ، عنوان مبدأ را پيدا كرده و ديگر صلاحيّت حمل ندارد . بر اساس تفسير صاحب فصول رحمه الله ، « به شرط لا » و « لا به شرط » بودن همان عناوينى مىشود كه در بحث مطلق و مقيّد مطرح است . اين عناوين در بحث مطلق و مقيّد به اين صورت مطرح مىشود كه اگر مولا ماهيّتى را درنظر گرفت و خواست آن ماهيّت را متعلّق حكم خود قرار دهد ، در اين ماهيّت - ازنظر لحاظ مولا - سه حالت تصوّر مىشود : 1 - مولا نفس ماهيّت را در ارتباط با اوصاف و قيود و عوارض به صورت « لا به شرط » ملاحظه مىكند ، مثلًا ماهيّت عتق رقبه را متعلّق وجوب قرار مىدهد بدون اين كه خصوصيّت ديگرى در متعلّق حكم نقش داشته باشد . اينجا متعلّق حكم ، عبارت از ماهيّت مطلقه است كه از آن به « ماهيت لا به شرط » تعبير مىشود . 2 - مولا نفس ماهيّت را متعلّق حكم قرار نمىدهد بلكه وصفى خارج از ماهيّت را در متعلّق حكم دخيل مىداند ، مثلًا مىگويد : عتق رقبه در صورتى متعلّق حكم و\r\n\r\n","description":"","footnote":"","page_name":" 515 ","page_number":515},
  {"content":"\r\n\r\nمحصِّل غرض است كه رقبه مقيّد به ايمان باشد . اينجا متعلّق حكم ، ماهيّت مقيّد است كه از آن به « ماهيّت به شرط شىء » تعبير مىشود . 3 - مولا در مثل عتق رقبه مىبيند ايمان نقشى در متعلّق حكم ندارد ولى كفر ، مانعيّت دارد از اين كه غرض مولا در عتق رقبه حاصل شود ، در اينجا ماهيّت مأخوذ در متعلّق حكم را مقيّد به « عدم الكفر » مىكند كه اگر فرض كنيم بين كفر و ايمان واسطه‌اى وجود داشته باشد مىتواند محصِّل غرض مولا باشد يعنى رقبه‌اى كه بايد عتق شود ، بايد كافر نباشد ، خواه مؤمن باشد يا نه . از اين ماهيّت به « ماهيت به شرط لا » تعبير مىشود . اين اقسام سه‌گانه در باب مطلق و مقيّد ، مربوط به لحاظ و اعتبار مولاست . و صاحب فصول رحمه الله كلام فلاسفه را - در فرق بين مشتق و مبدأ - براساس همين مبناى اعتبار معنا كرده و فرموده است : نظر فلاسفه اين است كه مشتق و مبدأ يك حقيقت و يك ماهيّت مىباشند ولى اين ماهيّت را به دو صورت مىتوان اعتبار كرد : اگر اين ماهيّت را به صورت « لا به شرط » اعتبار كنيم عنوان مشتق به خود مىگيرد و صلاحيّت حمل در آن وجود دارد ولى اگر همين ماهيّت را به صورت « به شرط لا » اعتبار كنيم ، صلاحيّت حمل نداشته و عنوان مبدأ به خود مىگيرد . سپس صاحب فصول رحمه الله به فلاسفه اعتراض كرده و مىفرمايد : ما معناى كلام شما را نمىفهميم ، آنچه مىفهميم اين است كه اگر شما زيد را موضوع و حركت يا علم را محمول قرار دهيد ، چنانچه هزار بار هم حركت و علم را به صورت « لا به شرط » فرض كنيد « زيد حركة » يا « زيدٌ علمٌ » درست نمىشود ، كه مثلًا اگر كسى از در وارد شد و گفت :\r\n« زيدٌ علمٌ » ما نتوانيم حكم به صحّت يا بطلان اين قضيّه بكنيم بلكه ناچار باشيم با گويندهء قضيّه صحبت كنيم و ببينيم آيا علم را به صورت « لا به شرط » اعتبار كرده يا به صورت « به شرط لا » ؟ اگر به صورت « لا به شرط » اعتبار كرده باشد قضيّه‌اش درست و إلّا باطل است . درحالىكه وقتى جملهء « زيدٌ علمٌ » به گوش شما مىخورد شما ترديد نمىكنيد كه اين عبارت ، قضيّهء حقيقيّه نيست . هرچند از باب مجاز درست است ولى ما\r\n\r\n","description":"","footnote":"","page_name":" 516 ","page_number":516},
  {"content":"\r\n\r\nدر مجاز ، بحثى نداريم ، ما در تشكيل قضيّه به نحو حقيقت بحث مىكنيم . لذا صاحب فصول رحمه الله مىگويد : ما حرف فلاسفه را قبول نداريم ، مسألهء اعتبار ، نقشى در فرق بين مشتق و مبدأ ندارد . « 1 »\r\n\r\nاعتراض مرحوم آخوند به صاحب فصول رحمه الله و تفسير ايشان از كلام فلاسفه\r\nمرحوم آخوند در كفايه به صاحب فصول رحمه الله اعتراض كرده و حتّى به ايشان نسبت غفلت داده است . مرحوم آخوند ابتدا مىفرمايد : فرق بين مشتق و مبدأ اين است كه ، درحقيقت معناى مشتق ، خصوصيّتى وجود دارد كه قابل حمل بر ذات است ، مثلًا « عالم » داراى معنايى است كه اين معنا هيچ ارتباطى به لحاظ و اعتبار متكلّم ندارد . « عالِم » يك معناى واقعى و حقيقى دارد كه اين معنا وقتى با زيد مقايسه شود مىبينيم قابل جرى و حمل بر زيد است و مىتوان بين زيد و عالم قضيّهء حمليّه - كه ملاكش اتّحاد و هوهويّت است - تشكيل داد و گفت : « زيد عالم » ، همان‌طور كه ملاك حمل در غير مشتقات - مثل « زيد إنسان » - همين است . اين خصوصيّت در ذات مشتق وجود دارد و نياز به اعتبار ندارد . ولى ما وقتى سراغ مبدأ مىآييم مىبينيم در مبدأ - به حسب حقيقت و معنايش - خصوصيّتى تحقّق دارد كه آن خصوصيّت اقتضا مىكند كه مبدأ ، قابل حمل بر ذات نباشد و بين آن و ذات هيچ‌گونه اتّحاد و هوهويّتى تحقّق پيدا نكند . بنابراين براساس كلام مرحوم آخوند ، فرق بين مشتق و مبدأ يك فرق واقعى و حقيقى است بدون اين كه وابستگى به اعتبار متكلّم داشته باشد و بدون اين كه مسائل مطرح شده در مطلق و مقيّد - كه مربوط به اعتبار مولا و متكلّم است - در اينجا نقشى\r\n\r\n\r\n","description":"","footnote":"\r\n( 1 ) - الفصول الغرويّة في الاصول الفقهية ، ص 62\r\n","page_name":" 517 ","page_number":517},
  {"content":"\r\n\r\nداشته باشد . مرحوم آخوند - سپس مىفرمايد : « كلام اهل معقول نيز به همين مطلب برمىگردد » يعنى فلاسفه كه فرموده‌اند : « فرق بين مشتق و مبدأ در « لا به شرط » و « به شرط لا » بودن است » مقصودشان « به شرط لا » و « لا به شرط » به حسب واقعيّت است نه به حسب اعتبار . و اين كلام فلاسفه ، هيچ ارتباطى به مسألهء اعتبار ندارد . « لا به شرط » بودن عالِم ، يك واقعيّت است ، هرچند هيچ اعتبارى در اين زمينه نباشد و « به شرط لا » بودن علم ، نيز يك واقعيّت است اگرچه هيچ اعتبارى همراه آن نباشد . « 1 »\r\n\r\nاعتراض محقّق اصفهانى رحمه الله بر مرحوم آخوند و تفسير ايشان از كلام فلاسفه\r\nمحقّق اصفهانى رحمه الله كلام مرحوم آخوند را مورد اعتراض قرار داده مىفرمايد : « 2 » . « اتّفاقاً فلاسفه به كلمهء اعتبار تصريح كرده‌اند مثلًا محقّق دوانى در حاشيه بر شرح تجريد قوشچى ، « 3 » به اين مطلب تصريح كرده است . ايشان در فرق بين مشتق و مبدأ ، وقتى به كلمهء مبدأ مىرسد مىگويد : مقصود ما از مبدأ ، مبدأ حقيقى است نه مبدأ مشهورى كه اسم آن را مصدر مىگذاريد . خود مصدر ، داراى يك نوع اشتقاق نحوى است . مراد ما همان مادّهء حقيقى است كه در ضمن مشتقّات وجود دارد و فرق بين مشتق و مبدأ ، به اعتبار است » ايشان ( محقّق دوانى ) سپس دليلى مشابه دليل محقّق شريف رحمه الله اقامه كرده بر اين مطلب كه نه مفهوم شىء و ذات در مشتق نقش دارد و نه\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 83 و 84\r\n( 2 ) - كلمات محقّق اصفهانى رحمه الله در حاشيه بر كفاية ، مضطرب است ولى در مجموع ، از كلام ايشان اين مطلب استفاده مىشود .\r\n( 3 ) - كتاب تجريد الاعتقاد داراى شروح متعدّدى است . يكى از اين شروح مربوط به قوشچى - كه از علماى اهل تسنّن است - مىباشد . اين شرح ، كتاب بسيار دقيقى است كه در سابق در حوزه‌ها تدريس مىشده است ولى اكنون منسوخ شده و همان شرح تجريد - معروف به كشف المراد - مورد بحث قرار مىگيرد .\r\n","page_name":" 518 ","page_number":518},
  {"content":"\r\n\r\nمصداق آن . و مانند مرحوم آخوند مىگويد : « اگر گفتيم : « الثوب الأبيض » ، در اين ابيض ، نه مفهوم شىء وجود دارد و نه مصداق آن ، زيرا اگر مفهوم شىء باشد بايد معناى « الثوب الأبيض » عبارت از « الثوب الشيء الأبيض » باشد » البته اين تعبير ايشان مغالطه است زيرا اگر شىء در معناى ابيض دخالت داشته باشد ديگر معناى ابيض عبارت از « الشيء الأبيض » نيست بلكه معناى آن « الشيء الذي له البياض » است . بعد مىفرمايد : « و اگر مصداق شىء در معناى ابيض دخالت داشته باشد بايد معناى « الثوب الأبيض » عبارت از « الثوب الثوب الأبيض » باشد » . در اين كلام ايشان نيز مغالطه وجود دارد ، زيرا اگر مصداق شىء - به نام ثوب - در معناى ابيض دخالت داشته باشد ، ابيض به‌معناى « الثوب الأبيض » نيست بلكه به معناى « الثوب الذي له البياض » مىباشد و ما مىتوانيم بگوييم : « الثوب الثوب الذي له البياض » . چه به صورت قضيّهء حمليّه و چه به صورت صفت و موصوف . حال ما كارى به مغالطهء ايشان نداريم بلكه مىخواهيم بگوييم ايشان تصريح كرده كه « فرق بين مشتق و مبدأ به اعتبار است » . مرحوم اصفهانى مىفرمايد : صريح‌تر از كلام ايشان ، مطلبى است كه مرحوم صدر المتألّهين در شواهد الربوبيّة ذكر كرده است . مرحوم صدر المتألّهين در شواهد الربوبيّة به جهت مناسبتى كه بحث مشتق مطرح مىشود مىفرمايد : « جمهور علماى كلام عقيده دارند كه در مشتق ، هم ذات و هم مبدأ و هم نسبت اخذ شده است » . « 1 » يعنى درحقيقت ، معناى مشتق عبارت از يك معناى تركيبى يا منتزع از يك مركّب مىباشد . صدر المتألّهين سپس مىفرمايد : « امّا بعضى از محقّقين - كه نظر ايشان به فلاسفه است - معتقدند بين مشتق و مبدأ هيچ فرقى نيست مگر به‌لحاظ عقل و لحاظ اعتبار » يعنى اعتبار و لحاظ عقل است كه بين اين دو ، فرق قائل مىشود و الّا اگر بخواهيم مسئله را به‌حسب واقعيّت بررسى كنيم ، مفهوم مشتق و مبدأ يك چيز است و\r\n\r\n\r\n","description":"","footnote":"\r\n( 1 ) - الشواهد الربوبيّة ، ص 43\r\n","page_name":" 519 ","page_number":519},
  {"content":"\r\n\r\nتنها براساس لحاظ عقل و اعتبار است كه بين مشتق و مبدأ ، فرق به‌وجود مىآيد » . لذا باتوجّه به اين كلمات و بعض كلمات ديگر ما نمىتوانيم بيان مرحوم آخوند در تفسير كلام فلاسفه را بپذيريم و بگوييم : « كلام فلاسفه به اين برگشت مىكند كه مشتق و مبدأ دو حقيقت جداگانه‌اند و اعتبار ، هيچ‌گونه نقشى در اين معنا ندارد » . اين مطلب مرحوم آخوند خلاف نظريّهء اهل معقول است . سپس محقّق اصفهانى رحمه الله مىفرمايد : حاجى سبزوارى در حاشيهء اسفار دو دليل ديگر از محقّق دوانى نقل كرده است كه از آنها استفاده مىشود فلاسفه ، فرق بين مشتق و مبدأ را امرى اعتبارى مىدانند : « 1 » دليل اوّل : شما وقتى يك بياضى را در جسمى مشاهده مىكنيد ، اوّلين چيزى كه در ارتباط با جسم جلب توجّه مىكند ، عرضى است كه عارض برآن جسم است . و شما وقتى بياض را در جسم ملاحظه كرديد ، عقل به ضرورت حكم مىكند به اين كه خود اين بياض ، ابيض است . اين حكم عقل در مرحله‌اى است كه هنوز وارد مرحلهء بعدى نشده‌ايد . مرحلهء دوّم اين است كه شما ملاحظه كنيد كه بياض ، يك عنوان عرضى است و عرض ، متقوّم به معروض است . قبل از مرحلهء عرض و معروض و اين كه عرض در وجودش احتياج به معروض دارد ، به مجرّدى كه چشم شما به بياض خورد ، عقل حكم مىكند به اين كه اين بياض ، ابيض است و اين دليل بر اين است كه بين بياض و ابيض فرق وجود ندارد و اگر ما بخواهيم بين بياض و ابيض فرق بگذاريم لازمه‌اش اين است كه بياض از مرحلهء اوّل و ابيض از مرحلهء دوّم باشد . اگر اختلاف بين بياض و ابيض از حيث معنا و حقيقت باشد بايد هركدام را در\r\n\r\n\r\n","description":"","footnote":"\r\n( 1 ) - الحكمة المتعالية ، ج 1 ، ص 42\r\n","page_name":" 520 ","page_number":520},
  {"content":"\r\n\r\nارتباط با يك مرحله ببينيم ، درحالىكه ضرورت عقل ، خلاف اين معنا را اقتضاء مىكند . ضرورت عقل مىگويد : بياض و ابيض در همان مرحلهء اوّل تحقّق دارند هرچند هنوز عقل ، به معروض و نياز عرض به معروض توجّه پيدا نكرده است . دليل دوّم : معلّم اوّل و كسانى كه در مقام تفسير كلام معلّم اوّل در فلسفه برآمده‌اند ، وقتى مىخواهند براى مقولات مثال بزنند به مشتق مثال مىزنند مثلًا يكى از مصاديق واقعى مقولهء كيف ، حرارت است . حرارت ، كيفيّتى است كه براى آب و آهن و امثال آنها پيدا مىشود . ولى وقتى كه در كلام اين بزرگان فلاسفه ملاحظه مىكنيم مىبينيم به منظور اين كه به حرارت مثال بزنند به « حارّ » - يعنى مشتق - مثال مىزنند ، به منظور اين كه به برودت مثال بزنند به « بارد » مثال مىزنند ، در حالى كه اگر بين حارّ و بين حرارت ، فرق معنوى وجود داشته باشد ، اينان چه حقّى دارند كه براى مقولهء كيف - كه عبارت از حرارت است - به حارّ مثال بزنند و يا به منظور برودت به بارد مثال بزنند ؟ پس معلوم مىشود كه به‌نظر اينان ازنظر معنا فرقى ميان حرارت با حارّ و برودت با بارد نيست و الّا با وجود اختلاف در معنا ، چنين مثالى غير صحيح است . « 1 »\r\n\r\nنتيجهء كلمات بزرگان در تفسير كلام فلاسفه\r\nوقتى كلام فلاسفه در ارتباط با اعتبار مطرح است ، آيا اشكال صاحب فصول رحمه الله به فلاسفه وارد است ؟ « 2 » ابتداءً به ذهن مىآيد كه اين اشكال وارد است ، صاحب فصول رحمه الله مىفرمايد : اگر شما كلمهء « علم » را هزار مرتبه هم به صورت « لا به شرط » فرض كنيد ، « زيدٌ علمٌ » دروغ\r\n\r\n\r\n","description":"","footnote":"\r\n( 1 ) - نهاية الدّراية ، ج 1 ، ص 153 - 155\r\n( 2 ) - يادآورى : صاحب فصول رحمه الله كلام فلاسفه را بر اعتبار حمل كرد و اشكال روشنى بر فلاسفه وارد كرد و ما هم در ابتداى بحث مشتق شبيه همين حرف صاحب فصول رحمه الله را ذكر كرديم . مرحوم آخوند ، كلام فلاسفه را در ارتباط با خودِ معنا مطرح كرد . ازطرفى مىبينيم كلام مرحوم آخوند با تصريح فلاسفه ناسازگار است .\r\n","page_name":" 521 ","page_number":521},
  {"content":"\r\n\r\nاست پس چطور شما فرق را يك فرق اعتبارى دانستيد ؟ ولى مسئله ، محلّ دقّت و تأمّل است و ما بايد ببينيم آيا مىشود مسئله را به اين صورت حل كنيم كه هم فرق بين مشتق و مبدأ - نزد فلاسفه - به اعتبار باشد و هم اشكال صاحب فصول رحمه الله وارد نباشد ؟ مرحوم حاجى سبزوارى در حاشيهء اسفار مطلب سوّمى مطرح كرده است كه هم با كلام مرحوم آخوند و هم با كلام صاحب فصول رحمه الله منافات دارد . ايشان مىفرمايد :\r\nسفيدىِ عارض بر جسم - به عنوان عرض - دو جور قابل ملاحظه و بررسى است : 1 - سفيدى را در مقابل خود جسم قرار دهيم و بخواهيم فرق بين آن دو را بررسى كنيم و جهات اختلاف ميان آن دو را ملاحظه كنيم ، روشن است كه بين عرض ( سفيدى ) و معروض ( جسم ) تباين تحقّق دارد ، جسم در وجودش نياز به موضوع ندارد ولى بياض ، نياز به موضوع و معروض دارد . در اين ديد و بررسى ، بياض قابل حمل بر جسم نيست . بياض ، مباين با جسم است . بياض ، به عنوان وجودى غير از وجود معروض مطرح است و درحقيقت ، همان‌طورى كه وقتى در ماهيات ، انواع را مقايسه مىكنيم مىبينيم بين آنها بينونت وجود دارد و نمىتواند يكى از آنها بر ديگرى حمل شود ، در باب وجود هم همين‌طور است ، يك نوع از وجود ، وجود معروض است كه استقلال دارد و در تحقّقش نياز به شىء ديگر ندارد ، نوع ديگر از وجود ، وجود عرض است كه در تحقّقش نياز به معروض دارد . « 1 » خلاصه اين كه در ديد اوّل ، ما هريك از اين دو وجود را مستقلًا ملاحظه مىكنيم كه در اين صورت ، بين آنها تباين وجود دارد و هيچ‌گونه قابليّت حمل و اتّحاد و هوهويت بين آن دو وجود ندارد . 2 - سفيدى را مقابل جسم قرار ندهيم بلكه آن را به عنوان مرتبه‌اى از وجود جسم\r\n\r\n\r\n","description":"","footnote":"\r\n( 1 ) - البته ما گفتيم : « نوع سوّمى از وجود هم به عنوان معانى حرفيّه وجود دارد » . ولى ما فعلًا با آن كارى نداريم .\r\n","page_name":" 522 ","page_number":522},
  {"content":"\r\n\r\nدرنظر بگيريم . به تعبير ديگر : سفيدى را به عنوان اين كه ظهورى از ظهور جسم و چهره‌اى در ارتباط با جسم است درنظر بگيريم . در اين صورت ، قابليّت حمل وجود دارد ، زيرا سفيدى - با اين ديد - جدا از جسم نيست بلكه ظهورِ همان جسم و مرتبه‌اى از وجود جسم و چهره و قيافهء جسم است . در اينجا بين جسم و سفيدى تباينى وجود ندارد . « 1 » پس درحقيقت ، اين اعتبارى كه اهل معقول در فرق بين مشتق و مبدأ مطرح مىكنند ، آن اعتبار صاحب فصول رحمه الله نيست ، اين‌طور نيست كه مسئله در اختيار اعتبار انسان باشد . بلكه مسئله اين است كه سفيدى را به دو صورت مىتوان ملاحظه كرد ، در يك صورت آن قابليّت حمل ندارد ، زيرا طرف مقابل جسم قرار گرفته و مباين با جسم واقع شده است ، ولى در يك صورت آن ، قابليّت حمل وجود دارد زيرا سفيدى ، خود جسم و چهرهء جسم است . اين بهترين تفسيرى است كه در ارتباط با كلام فلاسفه مىتوان مطرح كرد كه هم مغاير با كلام مرحوم آخوند و هم مغاير با كلام صاحب فصول رحمه الله است .\r\n\r\nبررسى كلمات بزرگان در تفسير كلام فلاسفه\r\nاستاد اعظم ما حضرت امام خمينى رحمه الله كه تخصّص فوق‌العاده و كم‌نظير بلكه بىنظيرى در فلسفه داشتند در اينجا مطلب بسيار خوبى مطرح كرده‌اند ، اگرچه در تقريرات درس ايشان ، درست تقرير نشده است . ايشان مىفرمايد : اوّلًا : دليلى كه مرحوم حاجى سبزوارى از محقّق دوانى نقل مىكند ، داراى اشكال است . محقّق دوانى گفت : عقل وقتى بياض را ملاحظه مىكند - قبل از رسيدن به\r\n\r\n\r\n","description":"","footnote":"\r\n( 1 ) - نهاية الدراية ، ج 1 ، ص 156\r\n","page_name":" 523 ","page_number":523},
  {"content":"\r\n\r\nمرحلهء دوّم و ملاحظهء نياز بياض به محل - بالضرورة ، حكم به ابيضيّت مىكند . حضرت امام خمينى رحمه الله مىفرمايد : برفرض كه عقل يك چنين حكمى داشته باشد ولى مسئله اين است كه مفهوم مشتق و اختلاف بين مشتق و مبدأ را بايد از عرف و لغت استفاده كرد نه از عقل ، و ما اگر به عرف مراجعه كنيم و به عرف بگوييم : « البياض ابيض » يعنى « سفيدى سفيد است » عرف به ما مىخندد . چيزى كه شما مىگوييد :\r\n« بداهت عقل آن را اقتضاء دارد » ، مطلبى است كه عرف زير بار آن نمىرود . بله اگر گفتيد : « جسم ، ابيض است » ، عرف آن را مىپذيرد . بنابراين هرچند ما قبول كنيم كه ضرورت عقل يك چنين اقتضايى دارد ولى عرف آن را نمىپذيرد . مسئله يك مسألهء عقلى نيست . مگر مشتق چه خصوصيّتى دارد كه ما براى تشخيص معناى آن بايد به عقل مراجعه كنيم ؟ مشتق چيزى است كه بر معنايى وضع شده است و ما بايد آن معنا را از طريق عرف و لغت به دست آوريم . ثانياً : اشكالى هم بر خود حاجى سبزوارى رحمه الله وارد است ، زيرا ايشان فرمود : « در ارتباط با بياض ، ما به دو صورت مىتوانيم ملاحظه كنيم : يكى اين كه بياض را مقابل جسم ملاحظه كنيم و ديگر اين كه بياض را به عنوان اين كه ظهور براى جسم و چهرهء جسم است ملاحظه كنيم . بنا بر فرض اوّل ، بياض قابل حمل نيست ولى بنا بر فرض دوّم ، قابل حمل است » . مىگوييم : بنا بر فرض دوّم هم قابل حمل نيست و بياض را به هر صورتى ملاحظه كنيم قابل حمل بر جسم نيست . بله ، ابيض قابل حمل است و اين كشف مىكند از اين كه ابيض ، معنايى مغاير با بياض دارد كه بياض قابل حمل نيست ولى ابيض قابل حمل است . « 1 » در اينجا مطلب سوّمى مطرح است و آن اين است كه ما بايد ببينيم آيا مقصود از مبدأ چيست ؟\r\n\r\n\r\n","description":"","footnote":"\r\n( 1 ) - تهذيب الاصول ، ج 1 ، ص 124 - 127\r\n","page_name":" 524 ","page_number":524},
  {"content":"\r\n\r\nدو احتمال وجود دارد : 1 - مقصود ، همان مادّه‌اى باشد كه در ضمن اين مشتق وجود دارد ، همان مادّهء « ض ، ر ، ب » كه مبهم است . 2 - مقصود ، مصدر باشد ، كه داراى هيئت است و هيئت آن نيز معنايى را - كه خواهيم گفت - افاده مىكند . ظاهر كلمات فلاسفه - همان‌طور كه محقّق دوانى تصريح كرد - اين است كه مراد از مبدأ ، همان مبدأ حقيقى است نه مبدأ مشهورى ، يعنى مصدر . بنابراين مراد از مبدأ همان مادّه‌اى است كه در ضمن مشتقّات سريان و جريان دارد . به اين كلام ، دو اشكال روشن وارد است : اشكال اوّل : شما كه در فرق بين مشتق و مبدأ مىگوييد : « يكى « لا به شرط » و ديگرى « به شرط لا » است » مگر اين‌ها در يك كلام نيستند ؟ مگر مشتق ، خالى از مادّه است ؟ مادّه در ضمن همين مشتق است ، آن‌وقت چطور مىشود كه هيئت مشتق ، « لا به شرط » و مادّه‌اى كه در ضمن اين مشتق است « به شرط لا » باشد ؟ مگر ما دو جمله داريم كه شما در يكى « لا به شرط » و در ديگرى « به شرط لا » درست كنيد ؟ مادّهء در ضمن اين مشتق ، اگر عنوان « به شرط لا » يى دارد ، چگونه در لفظ واحد ، با هيئت كه « لا به شرط » است جمع مىشود ؟ حتّى لازم نيست كه ما جمله‌اى تشكيل دهيم بلكه در مورد نفس « ضارب » شما مىگوييد : « ض ، ر ، ب » كه به عنوان مادّهء « ضارب » مطرح است ، « به شرط لا » است ولى هيئت آن ، « لا به شرط » است . بنابراين در كلمهء واحده ، دو عنوان « به شرط لا » و « لا به شرط » جمع شده‌اند و اين معقول نيست . اشكال دوّم : محقّق دوانى مىفرمايد : مادّه ، همان‌طور كه از نظر جنبهء لفظى هيچ‌گونه تحصّلى نمىتواند داشته باشد مگر در ضمنِ هيئت ، يعنى مثلًا بايد هيئت « ضارب » باشد تا مادّهء « ض ، ر ، ب » تحصّل پيدا كند ، از نظر معنا نيز همين‌طور است يعنى نمىتوانيم براى مادّه ، معنايى درست كنيم مگر در ضمن هيئت . اگر چنين است ما نمىتوانيم بگوييم : « معناى مادّه ، قابليّت حمل ندارد » مگر به\r\n\r\n","description":"","footnote":"","page_name":" 525 ","page_number":525},
  {"content":"\r\n\r\nنحو سالبهء محصّله ، « زيد ليس بقائم » به نحو سلب تحصيلى داراى دو مصداق است :\r\nيك مصداقش اين است كه زيدى نيست تا قائم باشد ، يعنى در سالبهء محصّله ، يك فرضش با انتفاء موضوع صادق است . و اين فرد در اينجا به اين صورت است كه بگوييم : مادّه ، اصلًا معنايى ندارد تا گفته شود قابليت حمل ندارد . شما اوّل معنايى را درست كنيد بعد بياييد بحث كنيد كه آيا اين معنا ، حمل قبول مىكند يا نه ؟ مادّه در تحصّلش - ازنظر لفظ و معنا - گرفتار هيئت است . بنابراين هم تحصّل لفظى مادّه و هم تحصّل معنوى آن نياز به هيئت دارد . و اگر تحصّل معنوى مادّه نياز به هيئت داشت ، بدون هيئت ، معنايى نخواهد داشت تا بحث كنيم اين معنا قابليّت حمل دارد يا ندارد .\r\nمگر اين كه بياييم كلام فلاسفه را - بر خلاف تصريح خودشان - به گونه ديگر معنا كرده و بگوييم : مقصود آنان از مبدأ ، مصدر است و مصدر ، غير از مادّه است . مصدر ، همان مادّه است كه هيئتى روى آن آمده و سبب شده كه آن معناى حدثى ، تحصّل پيدا كند ، بدون اين كه نسبتى كه در ساير مشتقات وجود دارد در آن تحقّق داشته باشد . اين حرف خلاف تصريح خود فلاسفه است . محقّق دوانى تصريح مىكند كه مقصود ما از مبدأ ، مبدأ حقيقى است نه مبدأ مشهورى يعنى مصدر . بله ، اگر مقصود از مبدأ ، مصدر باشد كه مصدر ، معنايش اين است كه آن ماده ، چون گاهى نياز استعمالى پيدا مىكند كه نفس الحدث تحصّل پيدا كند ، بدون خصوصيّاتى كه در هيئات ديگر وجود دارد ، آمده‌اند گفته‌اند ، « الضرب » ، اگر اين‌طور شد ، « الضرب » معنا دارد و معنايش هم غير قابل حمل است ولى اين با كلمات خود آنان منافات دارد . نتيجهء بحث در ارتباط با فرق بين مشتق و مبدأ از مباحث گذشته نتيجه مىگيريم كه آنچه مرحوم آخوند در فرق بين مشتق و مبدأ بيان فرمود كلام صحيحى است . ايشان فرمود : مشتق داراى يك معناى واقعى است كه آن معناى واقعى ، بذاته قابل حمل است . و مبدأ ، داراى معنايى است كه بذاته و بنفسه قابليّت حمل ندارد . حال اگر مبدأ را آن‌گونه كه امام خمينى رحمه الله معنا كرد - يعنى يك مادّهء\r\n\r\n","description":"","footnote":"","page_name":" 526 ","page_number":526},
  {"content":"\r\n\r\nغير متحصّله و فرورفتهء در ابهام - معنا كنيم ، در اين صورت عدم قابليّت حملش به نحو سالبهء به انتفاء موضوع است يعنى يك معناى متحصّل و محقّقى نيست كه ما براى آن قابليّت حمل درست كنيم ، عدم قابليّت آن به نحو سلب تحصيلى و سالبهء محصّله خواهد بود . ولى اگر مبدأ را در همان عالَم مبدأ بودنش داراى نوعى تحصّل بدانيم و بگوييم : « مصدر ، هيچ‌گونه معناى اضافى ندارد ، فقط مصدر آمده كه به مادّه ، يك تحصّلى بدهد ، آن‌هم بدون هيچ اضافه‌اى و بدون هيچ مطلب زائدى ، هيئت مصدر براى امكان تنطّق به مادّه وضع شده است » ، آن‌وقت مىتوانيم بگوييم : « مبدأ داراى معنايى متحصّل است ولى در عين اين كه معناى متحصّل دارد قابل حمل نيست » ، در اين صورت ، سالبهء به انتفاء موضوع نمىشود بلكه سالبه‌اى است كه موضوعش وجود دارد ولى محمول ، از آن سلب مىشود ، قابليّت حمل از آن سلب مىشود . واقعيّت فرق بين مشتق و مبدأ اين‌چنين است . اگر نظر فلاسفه به يك چنين چيزى برگشت كند ، مطلب مورد قبولى خواهد بود و اگر به اين برنگردد براى ما قابل قبول نخواهد بود . در باب مشتق و مبدأ ، ما مىتوانيم واقعيّت آن را درك كنيم ، خصوصاً با توجّه به اين كه ما مىخواهيم معنايى عرفى و در ارتباط با لغت را مطرح كنيم نه يك معناى عقلى .\r\n\r\nتنبيه سوّم : ملاك حمل در قضاياى حمليّه چيست ؟\r\nمرحوم آخوند در تنبيه سوّم بحثى را مطرح كرده كه « آيا ملاك حمل در قضاياى حمليّه چيست ؟ » مرحوم آخوند در اين بحث نظر به صاحب فصول رحمه الله دارد و مىخواهد كلام ايشان را ردّ كند ، در حالى كه كلام صاحب فصول رحمه الله ، دنبالهء كلام فلاسفه بود .\r\nصاحب فصول رحمه الله كلام فلاسفه را حمل بر اعتبار كرد ، سپس اشكالى وارد كرده و گفت :\r\nاگر ما حركت و علم را به صورت « لا به شرط » هم اعتبار كنيم ، قابليّت حمل بر ذات ندارد\r\n\r\n","description":"","footnote":"","page_name":" 527 ","page_number":527},
  {"content":"\r\n\r\nو نمىتوان حقيقتاً گفت : « زيدٌ علمٌ » يا « الجسم حركة » . صاحب فصول رحمه الله سپس ملاك حمل را مطرح كرده و خواسته با بيان ملاك حمل ، كلام فلاسفه را از بين ببرد و درحقيقت ، جواب ديگرى براى اهل معقول ذكر كند . ايشان مىفرمايد : حمل در قضاياى حمليّه ، متقوّم به دو چيز است : 1 - مغايرت ذهنى در ارتباط با تشكيل قضيّهء حمليّه . 2 - اتّحاد در ارتباط با ظرفى كه بين محمول و موضوع ايجاد اخوّت مىكند . اگر مىخواهيد بگوييد : « اخوّت خارجى دارند » بايد اتّحاد در خارج وجود داشته باشد و اگر مىخواهيد بگوييد : « اخوّت ذهنى دارند » ، بايد اتّحاد در ذهن وجود داشته باشد . سپس مىفرمايد : اين تغاير و اتّحاد ، گاهى به اين صورت است كه تغاير ، اعتبارى و اتّحاد ، حقيقى است ، مثل قضيّهء « زيد إنسان » كه اتّحاد وجودى بين زيد و انسان ، يك اتّحاد واقعى و حقيقى است ولى شما براى تشكيل قضيّهء حمليّه ، مغايرتى را لحاظ مىكنيد و يكى را كلّى و ديگرى را جزئى مىدانيد . گاهى نيز تغاير ، حقيقى و اتّحاد ، اعتبارى است كه قسمت عمدهء كلام صاحب فصول رحمه الله روى اين فرض مىباشد ، ايشان مىفرمايد : اين فرض راهش اين است كه مجموع اين دو شىء - كه بينشان مغايرت واقعيّه تحقّق دارد - را به حسب اعتبار ، شىء واحدى فرض كرده و اين شىء واحد را موضوع قرار داده و يك جزء از اين موضوع را به عنوان محمول قرار دهيم ، مثلًا وقتى گفته مىشود : « الجسم بياض » ، اين بياض ، يك وجودى است مغاير با وجود جسم ، زيرا وجود جسم ، وجود جوهرى است ولى بياض ، وجودش وجود عرضى است و اتّحاد بين وجود جوهر و عرض ، امكان ندارد . پس چه بايد كرد ؟ مىفرمايد : در يك صورت مىتوان قضيّهء « الجسم بياض » را تشكيل داد و آن در جايى است كه ما مجموع جسم و بياض را شىء واحدى فرض كرده و آن شىء واحد را موضوع قرار دهيم و بياض را به تنهايى محمول قرار دهيم . به عبارت ديگر : در اينجا با توجّه به وجود مغايرت حقيقى بين جسم و بياض ، ما ناچاريم اتّحاد اعتبارى درست\r\n\r\n","description":"","footnote":"","page_name":" 528 ","page_number":528},
  {"content":"\r\n\r\nكنيم يعنى در عالم اعتبار ، مجموع جسم و بياض را شىء واحدى فرض كرده و بياض را برآن حمل كنيم - مثل اين كه بگوييم : « الجسم و البياض بياض » - ولى اگر ما بخواهيم قضيّهء « الجسم أبيض » را تشكيل دهيم به چنين چيزى نياز نداريم ، بلكه خود جسم به تنهايى موضوع قرار گرفته و ابيض برآن حمل مىشود . صاحب فصول رحمه الله از اين كلام خود نتيجه مىگيرد كه حرف فلاسفه باطل است .\r\nفلاسفه كه مىخواهند فرق بين مشتق و مبدأ را در رابطهء با اعتبار قرار دهند بيايند ببينند كه ما در تشكيل قضيّهء « الجسم أبيض » نيازى به اعتبار اتّحاد نداريم ، چون اتّحاد آن حقيقى است ولى در تشكيل قضيّهء « الجسم بياض » نياز به اعتبار اتّحاد داريم . در نتيجه ، صاحب فصول رحمه الله در جواب فلاسفه ، ضابطه‌اى براى حمل درست كرد و فرمود : « حمل ، متقوّم به دو چيز است : مغايرت و اتّحاد » ، سپس فرمود : اين‌ها به دو صورت است : يكى مغايرت اعتبارى و اتّحاد حقيقى و ديگرى مغايرت حقيقى و اتّحاد اعتبارى است . « 1 » اشكال مرحوم آخوند بر صاحب فصول رحمه الله : فرض دوّم از كلام صاحب فصول رحمه الله ، مورد اشكال مرحوم آخوند قرار گرفته است . ايشان مىفرمايد : در قضاياى حمليّه در جايى كه موضوع و محمول ، تغاير در وجود دارند - مثل جسم و بياض - ما نمىتوانيم مجموع جسم و بياض را شىء واحدى فرض كرده و آن را موضوع قرار دهيم و بياض را برآن حمل كنيم . چنين چيزى نمىتواند به عنوان ملاك در قضيّهء حمليّه مطرح باشد . مرحوم آخوند مىگويد : اگر شما موضوع و محمول را شىء واحدى اعتبار كرديد و اين شىء واحد را به عنوان موضوع ، و جزئى از اين مجموع را به عنوان محمول قرار داديد ، نسبت بين موضوع و محمول ، نسبت كلّ و جزء خواهد بود و روشن است كه تغاير بين كلّ و جزء ، تغاير حقيقى است نه تغاير اعتبارى . بنابراين شما ( صاحب\r\n\r\n\r\n","description":"","footnote":"\r\n( 1 ) - الفصول الغرويّة في الاصول الفقهيّة ، ص 62\r\n","page_name":" 529 ","page_number":529},
  {"content":"\r\n\r\nفصول رحمه الله ) خواستيد از يك اشكال فرار كنيد ، گرفتار اشكال ديگرى شديد . شما ديديد بين جسم و بياض ، تغاير وجودى مطرح است ، براى فرار از اين تغاير وجودى ، از جسم و بياض ، مجموع مركّبى درست كرده ، آن را موضوع و بياض را محمول قرار داديد . و روشن است كه تغاير كلّ و جزء تغاير حقيقى است و شما خواستيد از مغايرت حقيقى بين جسم و بياض فرار كنيد ، به يك مغايرت حقيقى ديگر گرفتار شديد . از اين بالاتر ، مرحوم آخوند مىفرمايد : در قضاياى حمليّه‌اى كه در مقام تعريف وارد شده - مثل « الإنسان حيوان ناطق » - ما نمىبينيم كسى مسألهء تركيب را مطرح كرده باشد ، كسى نيامده موضوع و محمول را تركيب كرده و آن را موضوع قرار دهد و سپس جزء آن موضوع را به عنوان محمول قرار دهد . « 1 »\r\n\r\nبررسى كلام مرحوم آخوند\r\nاوّلًا : كلام مرحوم آخوند در اينجا قدرى اضطراب دارد ، زيرا مرحوم آخوند خيال كرده است كه صاحب فصول رحمه الله تنها ملاك حمل را همين ملاك دوّم - يعنى مغايرت حقيقى و اتّحاد اعتبارى - قرار داده است ، درحالىكه صاحب فصول رحمه الله دو ملاك براى حمل مطرح كرد و ملاك غالب و شايع ، همان ملاك اوّل است و ملاك دوّم به عنوان ملاك غير شايع مطرح است . لذا مرحوم آخوند در جواب صاحب فصول رحمه الله فرموده است :\r\n« در حمل ، ملاحظهء تركيب معتبر نيست » . ثانياً : كجا صاحب فصول رحمه الله در قضيّهء « الإنسان حيوان ناطق » مسألهء تركيب را مطرح كرده است ؟ صاحب فصول رحمه الله اين مطلب را در مورد جايى گفته كه موضوع و محمول ، تغاير وجودى دارند و خود ايشان به اين مطلب تصريح كرده ، لذا ما گفتيم :\r\nبيان صاحب فصول رحمه الله در جواب فلاسفه است . فلاسفه ، در فرق بين مشتق و مبدأ بحث مىكردند ، صاحب فصول رحمه الله فرمود : « ضَرْب ، با زيد تغاير وجودى دارد ، ضَرْب ، به\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 84 و 85\r\n","page_name":" 530 ","page_number":530},
  {"content":"\r\n\r\nعنوان حدث و زيد به عنوان ذات است و وجود ذات غير از وجود حدث است و اگر بخواهيد قضيّهء « زيد ضَرْب » را تشكيل دهيد بايد موضوع را امر مركّبى قرار دهيد » صاحب فصول رحمه الله در قضيّهء « الإنسان حيوان ناطق » و بالاتر از آن در قضيّهء « زيد ضارب » چنين چيزى نمىگويد . خود صاحب فصول رحمه الله در مقام مقايسه بين ضارب و ضرب مىگويد : اگر بخواهيم ضارب را حمل بر زيد كنيم ، نيازى به اعتبار نداريم . وقتى خود صاحب فصول رحمه الله قضيّهء « زيد ضارب » را داخل در قسم اوّل - كه مغايرت اعتبارى و اتّحاد حقيقى است - قرار داده است ، ديگر نمىتوان به ايشان اعتراض كرد كه شما در « الإنسان حيوان ناطق » مجموع مركّب را موضوع و جزء اين مجموع مركّب را محمول قرار مىدهيد . انصاف اين است كه مرحوم آخوند گويا در كلام صاحب فصول رحمه الله دقّت نفرموده است . شايد منشأ برداشت مرحوم آخوند از كلام صاحب فصول رحمه الله اين باشد كه صاحب فصول رحمه الله در بعضى از مثال‌ها دچار اشتباه شده است ، مثلًا براى تغاير وجودى مثل جسم و عرض - كه تغايرشان روشن است - گاهى به « الإنسان جسم » مثال مىزند درحالىكه بين « الإنسان » و « جسم » تغاير وجودى وجود ندارد ، زيرا جسم به عنوان جنس بعيد براى انسان است و معنا ندارد كه جنس بعيد انسان با آن اتّحاد وجودى نداشته باشد . پيداست كه بين ماهيّت جسم و ماهيّت انسان ، اتّحاد وجودى برقرار است . ولى اشكال ديگر مرحوم آخوند به صاحب فصول رحمه الله وارد است و آن اشكال اين بود كه صاحب فصول رحمه الله خواست از تغاير حقيقى بين جسم و بياض فرار كند ، به تغاير حقيقى بين كلّ و جزء گرفتار گرديد . اشكال مهمّ بر صاحب فصول ؛ : با توجّه به مطالبى كه در ارتباط با قضيّهء حمليّه و ملاك آن بيان كرديم ، اشكال مهمّى بر صاحب فصول رحمه الله مطرح است . قبل از بيان اين اشكال ، تذكّر نكته‌اى اساسى و مهم را لازم مىدانيم كه شايد اين نكته مورد غفلت صاحب فصول رحمه الله و ديگران قرار گرفته است . و آن نكته اين است كه قضيّهء حمليّه\r\n\r\n","description":"","footnote":"","page_name":" 531 ","page_number":531},
  {"content":"\r\n\r\nعبارت از چيزى است كه از يك واقعيت اخبار مىكند . يعنى انشاء نيست كه اختيار آن در دست انشاءكننده باشد تا هرگونه خواست انشاء كند و به هر كيفيتى خواست اعتبار كند . قضيّهء خبريّه ، به عنوان نقشهء واقع و صورت واقع است و مىخواهد واقع را نشان بدهد و چيزى اضافه بر واقع ندارد . اگر شما ديديد زيد در حياط مدرسه ايستاده ، وقتى مىآييد اين قصّه را نقل مىكنيد ، آيا چيزى از خودتان برآن اضافه مىكنيد ؟ خير ، وقتى انسان در مقام اخبار است مىخواهد همان واقعيّت را به كسى كه از آن واقعيّت اطلاع ندارد منتقل كند ، به‌خلاف مقام انشاء كه شخص انشاءكننده چيزى را از خودش انشاء مىكند . بنابراين آنچه در قضاياى حمليّه بايد به عنوان اساس ، مورد نظر واقع شود عبارت از اين نيست كه متكلّم چيزى را اعتبار كند ، مگر متكلّم مىخواهد از خودش چيزى را بر واقعيّت اضافه كند ؟ خير ، بايد واقعيّت را ملاحظه كرد . واقعيّت در قضاياى حمليّه عبارت از اتّحاد واقعى و هوهويت است . اتّحاد واقعى بين زيد و قائم ، بين زيد و انسان ، بين انسان و حيوان ناطق ، ولى اين اتّحاد واقعى گاهى هم در مرحلهء وجود است و هم در مرحلهء ماهيّت ، و گاهى فقط در مرحلهء وجود است نه در مرحلهء ماهيّت ، مثل اتّحاد در زيد قائم . براساس همين مبنا بود كه ما در بحث مبسوطى كه پيرامون قضاياى حمليّه - در جلد اوّل - مطرح كرديم گفتيم : در قضاياى حمليّه ، نسبت وجود ندارد . قائم را نمىتوان به زيد نسبت داد بلكه آنچه را مىتوان به زيد نسبت داد ، قيام است . اگر شما گفتيد :\r\n« زيد له القيام » ، قيام را به زيد نسبت داده‌ايد ولى « زيد له القيام » قضيّهء حمليّه نيست .\r\nقضيّهء حمليّه ، « زيد قائم » است . بين زيد و قائم ، نسبت وجود ندارد ، زيد همان قائم و قائم همان زيد است و غير از قائم و زيد چيزى نداريم . قضاياى حمليّه ، متقوّم به اتّحاد و هوهويت است و حدّ اقل اتّحاد هم اتّحاد در وجود است . حال ممكن است اتّحاد در مراحل بالاتر هم باشد و ممكن است فقط اتّحاد در وجود باشد ولى ما پائين‌تر از اتّحاد در وجود نداريم . حال كه چنين است ما به صاحب فصول رحمه الله مىگوييم :\r\n\r\n","description":"","footnote":"","page_name":" 532 ","page_number":532},
  {"content":"\r\n\r\nاين كه شما در دو شىء متغاير الوجود - مثل جسم و بياض - مىخواهيد اتّحاد اعتبارى درست كرده و قضيّهء حمليّه تشكيل دهيد ، آيا شما مىخواهيد واقعيّتى را بيان كنيد يا مىخواهيد از خودتان مايه بگذاريد ؟ شما اگر بخواهيد واقعيّت را بيان كنيد ، هيچ‌گاه بين جسم و بياض ، به حسب واقع ، اتّحاد و هوهويّت تحقّق ندارد . بياض ، وجودى عرضى و جسم ، وجودى جوهرى است و اتّحاد وجودى بين اين‌ها غير ممكن است و اگر - به حسب واقع - اتّحاد وجودى غيرممكن شد ، شما هم كه مىخواهيد واقعيّت را خبر دهيد ، قضيّهء حمليّه ، قضيّهء انشائيّه نيست كه بگوييم : فلان چيز اعتبار شده و فلان چيز اعتبار نشده است . شما مىخواهيد تصوير و نقشهء واقع را نشان دهيد و در الجسم و بياض امكان ندارد به صورت قضيّهء حمليّه بتوانيد واقعيّت را نشان دهيد ، زيرا ملاك قضيّهء حمليّه ، اتّحاد است و حدّ اقل مراتب آن‌هم اتّحاد در وجود است و بين جسم و بياض ، اتّحاد وجودى امكان ندارد . بنابراين آنچه شما مىگوييد كه « گاهى اتّحاد ، اعتبارى و مغايرت ، حقيقى است » نمىتواند ارتباطى به قضاياى حمليّه داشته باشد . ولى ما فعلًا عرض را نمىخواهيم حمل بر ذات كنيم بلكه مىخواهيم در مورد « الجسم أبيض » بحث كنيم . آيا جسم با أبيض - به حسب واقعيّت - دو چيز هستند ؟\r\nخصوصاً اگر ما در معناى مشتق ، قول به بساطت را نفى كنيم - كه همين كار را هم كرديم - و قائل به تركيب شويم ، معناى « أبيض » عبارت از « شىء له البياض » مىشود .\r\nآيا اين « شىء له البياض » مغاير با جسم است يا اين كه اين دو ، يك واقعيّت مىباشند و بين آن‌ها هوهويّت و اتّحاد برقرار است ؟ واقع مسئله اين است كه بين اين‌ها اتّحاد و هوهويّت برقرار است و اين دو ، يك واقعيّت مىباشند در اين صورت ، ما در اخبار از اين واقعيّت و ارائه اين واقعيت ، چيز ديگرى لازم نداريم و اگر جملهء ما همان نقشهء واقعيّت و صورت واقعيّت باشد ، اين قضيّهء حمليّه درست است . از اينجا ما به مسائلى پى مىبريم : 1 - آنچه صاحب فصول رحمه الله مىگفت باطل است . اگرچه صاحب فصول رحمه الله بين\r\n\r\n","description":"","footnote":"","page_name":" 533 ","page_number":533},
  {"content":"\r\n\r\n« الجسم بياض » و « الجسم أبيض » فرق گذاشت - و واقعاً هم بين اين دو ، فرق وجود دارد - ولى معنايى را كه صاحب فصول رحمه الله در « الجسم أبيض » مطرح كرد ، معناى تامّ و تمامى است امّا آنچه در مورد « الجسم بياض » بيان كرد ، معناى صحيحى نيست زيرا بين جسم و بياض هيچ‌گونه اتّحادى وجود ندارد ، بين وجود جسم و وجود عرض ، كمال مغايرت وجود دارد . حال كه چنين است ، شما در « الجسم بياض » چه كارى مىخواهيد انجام دهيد ؟ در « الجسم بياض » مىخواهيد همان واقعيت را ارائه دهيد . در « الجسم بياض » - به حسب واقعيّت - هيچ‌گونه اتّحاد و هوهويّتى تحقّق ندارد . و اگر واقعيّت را كنار مىگذاريد و همان‌طورى كه عبارت شما دلالت مىكند ، مجموعهء مركّبى از جسم و بياض را موضوع و خصوص بياض را محمول قرار مىدهيد ، اين مطلب با قطع‌نظر از اشكالى كه مرحوم آخوند به ايشان وارد كرد - يعنى مغايرت بين جزء و كلّ - اشكال ديگرى نيز دارد و آن اين است كه ما از صاحب فصول رحمه الله سؤال مىكنيم : شما اين قضيّه‌اى كه اين‌گونه اعتبار مىكنيد چه نامى برآن مىگذاريد ؟ ما گفتيم : مسألهء انشاء در كار نيست كه اعتبار به دست انشاءكننده باشد ، اينجا مسألهء اعتبار مطرح نيست . شما در مقام اخبار مىباشيد و اخبار ، كارى به اعتبار شما ندارد . اخبار يعنى به‌وسيلهء الفاظ ، آينه‌اى به دست مستمع بدهيد كه از آن آينه ، واقعيّت را نگاه كند و حقيقت را ملاحظه كند . البته مقصود ما جملهء خبريهء صادقه است نه كاذبه . آن‌وقت اين چه معنا دارد كه جملهء خبريّه را در اختيار اعتبار خودتان قرار داده و مجموع را به عنوان شىء واحدى اعتبار كرده و موضوع قرار دهيد و بياض را هم محمول ؟ در نتيجه اين حرف صاحب فصول رحمه الله با قطع نظر از اشكال صاحب كفايه رحمه الله ، حرف باطلى است ، زيرا در واقعيّت ، دو مطلب متغاير و غير قابل حمل است . حمل جوهر بر عرض يا عرض بر جوهر ، امكان ندارد و با اعتبار نمىتوان تغاير واقعى را بر طرف كرد . لذا يكى از نتايجى كه برآن مطلب اساسى ما مترتّب مىشود بطلان كلام صاحب فصول رحمه الله است . 2 - مرحوم آخوند و جماعتى ديگر از بزرگان معتقدند در قضاياى حمليّه اگرچه به\r\n\r\n","description":"","footnote":"","page_name":" 534 ","page_number":534},
  {"content":"\r\n\r\nحسب واقعيّت ، اتّحاد و هوهويّت وجود دارد ولى ما در تشكيل قضيّهء حمليّه بايد يك مغايرت اعتبارى بين موضوع و محمول درست كنيم . به‌حسب واقع ، هيچ‌گونه مغايرتى بين جسم و ابيض وجود ندارد ، ابيض ، همان جسم و جسم ، همان ابيض است ، ولى يك مغايرت اعتبارى در تشكيل قضيّهء حمليّه ضرورت دارد . اين حرف ، هم مورد اشارهء مرحوم آخوند قرار گرفته و هم بزرگانى چون مرحوم محقّق اصفهانى در حاشيهء كفايه مطرح كرده‌اند . « 1 » ما مىخواهيم ببينيم ضرورت اعتبار مغايرت از كجا پيدا شده و اعتبار مغايرت چه لزومى دارد ؟ چيزى كه مىتواند به عنوان منشأ اين حرف باشد اين است كه گفته شود : چون در قضايا ، نسبت وجود دارد و نسبت شىء به خودش غير معقول است لذا بايد بين منسوب و منسوب اليه مغايرتى وجود داشته باشد . ما هم در مباحث جلد اوّل كه پيرامون قضيّهء حمليّه بحث مىكرديم و هم در بحث‌هاى اخير ، جواب اين مطلب را بيان كرديم و گفتيم : در قضاياى حمليّه ، نيازى به نسبت نداريم . ما در مورد قضيّهء حمليّه ، نظريهء مشهور را قبول نداريم . مشهور مىگويند :\r\nقضيّهء حمليه ، متقوّم به سه چيز است : موضوع و محمول و نسبت . ولى ما مىگوييم :\r\nقضيّهء حمليّه ، نيازى به نسبت ندارد تا شما بياييد از طريق اعتبار نسبت ، مغايرتى اعتبارى بين منسوب و منسوب اليه درست كنيد . ما مىگوييم : قضاياى حمليّه ، متقوّم به اتّحاد است . و ما در همين بحث ، دايرهء قضاياى حمليّه را به جايى مىرسانيم كه تعقّل نسبت در آنجا نمىشود . و يا ممكن است دليل اينان بر چنين حرفى اين باشد كه « لا يحمل الشيء على نفسه » يعنى چيزى بر خودش حمل نمىشود ، پس حتماً بايد مغايرتى وجود داشته باشد ، هرچند مغايرت اعتبارى باشد .\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 85 ، نهاية الدراية ، ج 1 ، ص 161\r\n","page_name":" 535 ","page_number":535},
  {"content":"\r\n\r\nما در جواب اين حرف مىگوييم : حمل الشيء على نفسه ، هيچ مانعى ندارد . شما وقتى مىگوييد : « الإنسان حيوان ناطق » و جنس و فصل را محمول و نوع را موضوع قرار مىدهيد ، آيا چه مغايرتى بين « حيوان ناطق » و « انسان » اعتبار مىكنيد ؟ اجمال و تفصيل ، كه واقعيّت آن مىباشد و ما بحث در اعتبار داريم . انسان ، نوع است و نوع - به حسب منطق - عبارت از چيزى است كه براى آن جنس و فصل باشد ، پس انسان همان حيوان ناطق است . علاوه بر اين ، شما وقتى مىخواهيد ماهيّت انسان را به صورت حيوان ناطق مطرح كنيد ، چه چيزى غير از واقعيّت مسئله شما را وادار مىكند كه اعتبار مغايرت كنيد ؟ همان‌طور كه شما در « زيد قائم » واقعيت خارجيّه را منعكس مىكنيد ، بدون اين كه اعتبار مغايرت لازم باشد در « الإنسان حيوان ناطق » - كه ماهيّت را بيان مىكنيد و مطلبى را كه منطقيين در ارتباط با ماهيت انسان مطرح كرده‌اند ، به صورت جملهء خبريّه و قضيّهء حمليّه منتقل مىكنيد - نيز نيازى به اعتبار مغايرت نيست .\r\nلذا هرچه انسان فكر مىكند كه اين ضرورت اعتبار مغايرت در قضاياى حمليّه از كجا پيدا شده است وجهى براى آن نمىيابد ، جز اين كه در ذهن ما كرده‌اند كه در قضيّهء حمليّه ، نياز به يك نوع اتّحاد و يك نوع مغايرت داريم . مگر قضيّهء حمليّه به منزلهء خمير است كه ما ببينيم چه موادّى لازم دارد ؟ قضيّهء حمليّه ، آينهء واقع است و در تشكيل آن به چيزى غير از واقعيّت نياز نداريم . فرقى نمىكند بين اين كه دست مخاطب را بگيريم و ببريم به او نشان دهيم كه زيدْ قائم است و بين اين كه با قضيّهء حمليّه و جملهء خبريّه اين مطلب را برايش ذكر كنيم . همان‌طور كه در صورت اوّل ، مغايرتى لازم نيست ، در صورت دوّم نيز هيچ‌گونه مغايرتى ضرورت ندارد . لذا به‌نظر مىرسد تنها ملاك براى قضيّهء حمليّه ، همان اتّحاد و هوهويّتى است كه به حسب واقعيّت است . خواه اين اتّحاد و هوهويّت ، فقط به حسب وجود خارجى باشد - كه اين اقلّ مراتب اتّحاد است - يا علاوه برآن به حسب ماهيّت هم باشد و يا بالاتر از آن به حسب مفهوم هم باشد . در نتيجه ما در قضاياى حمليّه ، هيچ وجهى براى اعتبار تغاير نمىبينيم ، بلكه شايد\r\n\r\n","description":"","footnote":"","page_name":" 536 ","page_number":536},
  {"content":"\r\n\r\nاعتبار تغاير ، با واقعيّت قابل جمع نباشد ، زيرا وقتى واقعيت ، اتّحاد است ، چگونه مىتوان بر خلاف واقعيّت ، اعتبار تغاير كرد ؟\r\n\r\nكلام امام خمينى رحمه الله\r\nامام خمينى رحمه الله مىفرمايد : در قضاياى حمليّه ، تغاير واقعى ، امرى اجتناب‌ناپذير است . البته مراد از تغاير ، تغاير در واقعيت و يا تغاير در قضيّهء محكيّه نيست بلكه مراد ، تغاير در قضيّهء ملفوظه يا قضيّهء معقوله است . توضيح : در هر قضيّهء حمليّه‌اى سه قضيّه داريم : 1 - قضيّهء محكيّه : يعنى هر قضيّهء حمليّه‌اى داراى يك واقعيّت خارجيّه است كه اين قضيّه در مقام اخبار و حكايت از آن مىباشد . 2 - قضيّهء ملفوظه : و آن نفس الفاظى است كه در ارتباط با موضوع و محمول به‌كارمىرود . 3 - قضيّهء معقوله : و آن عبارت از نقشى است كه قضيّهء لفظيّه در ذهن مخاطب ايجاد مىكند . حضرت امام خمينى رحمه الله مىفرمايد : در قضيّهء محكيه ، ما نه تنها هيچ‌گونه تغايرى لازم نداريم بلكه در آنجا حتماً بايد اتّحاد و هوهويت باشد . از نظر اعتبار هم نه تنها اعتبار تغاير را لازم نمىدانيم بلكه آن را مضرّ مىدانيم . ولى در قضيّهء ملفوظه و قضيّهء معقوله ، بايد بين موضوع و محمول ، نوعى تغاير واقعى تحقّق داشته باشد تا شما بتوانيد قضيّهء حمليه را تشكيل دهيد . ايشان سپس مىفرمايد : بنابراين اگر شما گفتيد : « زيدٌ زيدٌ » ، آنچه در لفظ مطرح شده و در ذهن مخاطب هم هست ، تكرّر لفظ زيد است و تكرّر لفظ زيد به اين معناست كه اين دو لفظ ، از يك هويّت حكايت مىكنند ، مثل جايى كه جنبهء تأكيد داشته باشد . درحالىكه در قضيّهء حمليه بايد حكايت از اتّحاد ، وجود داشته باشد ، لذا عبارت « زيدٌ زيدٌ » قضيّهء حمليه\r\n\r\n","description":"","footnote":"","page_name":" 537 ","page_number":537},
  {"content":"\r\n\r\nنيست ، زيرا نه در واقعيت آن تغاير وجود دارد و نه در قضيّهء لفظيه و نه قضيّهء معقوله تغاير تحقّق دارد . مخاطب ، از زيد اوّل همان چيزى را مىفهمد كه از زيد دوّم فهميده است ، يعنى با شنيدن زيد دوّم ، اين هويّت براى مرتبهء دوّم در ذهن مخاطب ترسيم شده و تغايرى تحقّق ندارد . « 1 » بررسى كلام امام خمينى رحمه الله قبل از بررسى كلام امام خمينى رحمه الله تذكر اين نكته را لازم مىدانيم كه ايشان در چند سطر بعد فرموده است : كسى خيال نكند كه « حمل شىء بر نفس خودش ، صحيح نيست » زيرا حمل شىء بر نفس خودش داراى فايده است . فايدهء آن اين است كه جلوى يك توهّم را مىگيرد ، زيرا احتمال دارد كسى توهّم كند كه « شىء ، ممكن است غير خودش باشد » در اينجا « حمل شىء بر نفس خودش » مىآيد جلو اين توهّم را مىگيرد . ايشان مىفرمايد :\r\nصحت « حمل شىء بر نفس خودش » امرى ضرورى است . پس از بيان مقدّمهء فوق به حضرت امام خمينى رحمه الله مىگوييم : بدون شك قضيّهء « الإنسان إنسان » صحيح است ، درحالىكه هيچ نوع تغايرى در آن وجود ندارد . پس چگونه شما در قضيّهء حمليه تغاير را لازم مىدانيد ؟ ممكن است به ذهن بيايد كه در قضيّهء « الإنسان إنسان » نوعى تغاير لفظى وجود دارد ، زيرا موضوع قضيّه داراى « ال » تعريف جنس است درحالىكه محمول آن نكره مىباشد . ما اين حرف را ردّ نمىكنيم ، زيرا احتمال مىدهيم كه آن تغاير لفظى كه در كلام حضرت امام رحمه الله وجود دارد شامل اين نوع تغاير هم بشود و همين مقدار كه موضوع\r\n\r\n\r\n","description":"","footnote":"\r\n( 1 ) - مناهج الوصول إلى علم الاصول ، ج 1 ، ص 229 و تهذيب الاصول ، ج 1 ، ص 127\r\n","page_name":" 538 ","page_number":538},
  {"content":"\r\n\r\nقضيّهء ما ، معرفه و محمول آن نكره باشد ، براى تحقّق تغاير لفظى كفايت كند ، و در تغاير لفظى ، تغاير لفظى واقعى - مثل تغاير در « الإنسان بشر » - لازم نباشد . در اين صورت ، ما اشكال را روى « زيدٌ زيدٌ » مىبريم كه هيچ‌گونه شبههء تغاير لفظى در آن مطرح نيست . پس مىگوييم : در قضيّهء « زيدٌ زيدٌ » كه شما مىفرماييد : « با شنيدن دو مرتبه لفظ زيد ، دو حكايت از يك هويت است » آيا مقصودتان چيست ؟ در اينجا دو احتمال جريان دارد : احتمال اوّل : اين است كه ايشان بخواهد بفرمايد : « اگر كسى گفت : « زيدٌ زيدٌ » معلوم نيست كه تشكيل قضيّه داده باشد زيرا ممكن است « زيد » دوّم را به عنوان تأكيد براى « زيد » اوّل ذكر كرده باشد » . احتمال دوّم : اين است كه ايشان بخواهد بفرمايد : « با حفظ اين كه « زيدٌ زيدٌ » در مقام قضيّه است ، مثلًا قرينه‌اى وجود دارد كه « زيد » دوّم جنبهء تأكيد ندارد ، مثل اين كه از كسى كه ادبيات مىخواند بخواهد قضيه‌اى تشكيل دهد كه موضوع و محمول آن معرفه باشد او هم بگويد : « زيدٌ زيدٌ » كه اين قرينه است بر اين كه چنين شخصى جملهء « زيدٌ زيدٌ » را به عنوان قضيّه مطرح كرده است . حال همين مطلب را به مقام اخبار مىآوريم و فرض مىكنيم متكلّم ، واقعاً مىخواهد از يك واقعيت خبر دهد ، در اين صورت با توجه به اين كه امام خمينى رحمه الله فرمود : « حمل شىء بر نفس خودش جايز است » چه مانعى در « زيدٌ زيدٌ » وجود دارد ؟ به عبارت ديگر : به امام خمينى رحمه الله عرض مىكنيم : شما در « زيدٌ زيدٌ » مىفرماييد : دليلى نداريم كه اين قضيّهء خبريه باشد زيرا ممكن است « زيد » دوّم تأكيد باشد . ما مىگوييم : چنين چيزى از محلّ بحث ما خارج است . بحث ما در جائى است كه قضيّه بودن ، احراز شده باشد . پس ما در آن « زيدٌ زيدٌ » بحث مىكنيم كه خبر بودن آن احراز شده باشد ، در اين صورت چگونه شما مىفرماييد : از شنيدن دو زيد ، دو حكايت از يك هويت مطرح است ؟ اين مربوط به جايى است كه جنبهء تأكيدى داشته و مسألهء\r\n\r\n","description":"","footnote":"","page_name":" 539 ","page_number":539},
  {"content":"\r\n\r\nقضيّهء حمليه مطرح نباشد . امّا اگر گفتيم : « زيدٌ زيدٌ » در مقام اخبار است ، ديگر از جهت صحت حمل ، فرقى ميان « زيدٌ زيدٌ » و « الإنسان إنسان » وجود نخواهد داشت . هرچند در مورد « الإنسان إنسان » نوعى تغاير لفظى درست كنيد ولى از نظر نفس قضيّهء حمليه ، فرقى ميان اين دو نيست . اگر « حمل شىء بر نفس خودش » صحيح است ، در هر دو وجود دارد . چگونه مىشود شما « حمل الشّيء على نفسه » را در مورد « الإنسان إنسان » بپذيريد ولى در مورد « زيدٌ زيدٌ » نپذيريد ؟ بنابراين قضيّهء « زيدٌ زيدٌ » با وجود اين كه قضيّهء حمليه است ولى هيچ نوع مغايرتى در آن وجود ندارد . نه در قضيّهء لفظيه و نه در قضيّهء معقوله . در واقعيت آن‌هم كه اصلًا نبايد مغايرتى تحقّق داشته باشد . نتيجهء بحث در مورد ملاك حمل در قضاياى حمليه از آنچه گفته شد معلوم گرديد كه در قضاياى حمليه چيزى به غير از اتّحاد و هوهويت لازم نداريم . نه اعتبار تغاير ، آن‌گونه كه مشهور مىگويند و نه تغاير لفظى يا معقولى ، آن‌گونه كه از كلام امام خمينى رحمه الله استفاده مىشد . مگر اين كه كسى « حمل الشيء على نفسه » را انكار كند ، درحالىكه امام خمينى رحمه الله آن را انكار نكرد . ما به وضوح مىبينيم كه در قضيّهء « زيدٌ زيدٌ » هيچ‌گونه مغايرتى وجود ندارد به‌همين‌جهت امام خمينى رحمه الله صحت آن را انكار كرد .\r\n\r\nتنبيه چهارم و پنجم : مغايرت و اتحاد بين مبدأ و ذات\r\nتنبيه چهارم و پنجم مرحوم آخوند تقريباً در ارتباط با يك مطلب است ، لذا در كلام حضرت امام خمينى رحمه الله نيز به عنوان يك بحث مطرح شده است ولى اين بحث\r\n\r\n","description":"","footnote":"","page_name":" 540 ","page_number":540},
  {"content":"\r\n\r\nداراى دو جهت است : جهت اوّل : با توجه به آنچه قبلًا گفتيم كه « مشتق داراى معنايى است كه ذاتاً قابل حمل است ولى مبدأ داراى معنايى است كه ذاتاً قابل حمل نيست » ، مىگوييم :\r\nترديدى نيست كه بايد بين مبدأ و ذات ، نوعى مغايرت تحقّق داشته باشد كه اين مغايرت سبب شود كه اگر ذات ، تلبّس به مبدأ پيدا كرد ، عنوان مشتق ، تحقّق پيدا كند . جهت دوّم : علاوه بر وجود تغاير بين ذات و مبدأ ، بايد ارتباطى هم بين آنها وجود داشته باشد ، ضَرْب با زيد ، تغاير دارد ، با عَمرو هم تغاير دارد ، امّا بين زيد و ضَرْب ، يك نوع ارتباط - مثلًا صدورى - تحقّق دارد ولى بين ضَرْب و عَمرو ، هيچ نوع ارتباطى در كار نيست . هر دو جهت فوق مورد مناقشه قرار گرفته است و چون بعضى از بحث‌ها بين هر دو جهت مشترك است لذا بايد هر دو جهت را باهم مورد بحث قرار دهيم :\r\n\r\nجهت اوّل ( كيفيت تغاير بين ذات و مبدأ )\r\nدر ارتباط با كيفيت تغاير بين ذات و مبدأ ، دو نظريّه مطرح است :\r\n\r\n1 - نظريّه مرحوم آخوند\r\nمرحوم آخوند معتقد است : مغايرتى كه بين مبدأ و ذات لازم است ، مغايرت در عالم مفهوم است يعنى همان مغايرت مفهومى كفايت مىكند . نتيجهء اين كلام مرحوم آخوند اين است كه اطلاق مشتقات بر خداوند به نحو اطلاق آنها بر مخلوقين است .\r\nيعنى همان‌طوركه مىگوييم : « زيدٌ عالمٌ » ، در مورد خداوند هم مىگوييم : « اللَّه تعالى عالمٌ » ، هر دو مشتق است و اطلاق در هر دو به يك صورت است و اين‌طور نيست كه در « اللَّه تعالى عالمٌ » تغييرى در ماده و هيئت « عالم » داده شود يا مثلًا در « زيد عالمٌ » تغييرى در كار باشد . با اين كه در جاى خودش ثابت است كه صفات جماليه ( / ثبوتيه ) خداوند ، با ذات\r\n\r\n","description":"","footnote":"","page_name":" 541 ","page_number":541},
  {"content":"\r\n\r\nخداوند عينيّت دارد ، يعنى اين‌طور نيست كه علم ، قدرت و حيات ، زائد بر ذات خداوند باشد ، بلكه برطبق مذهب اماميّه ، در اين صفات جماليه ، عينيّت تحقّق دارد ، يعنى علم ، عين ذات خداوند است . قدرت ، عين ذات خداوند است . در حالى كه در مورد زيد و امثال زيد ، مسئله به اين صورت نيست . اگرچه زيد ، متلبّس به علم شود ولى علم با ذات او عينيّت ندارد بلكه زائد بر ذات است . اين فرق را ما از خارج مىدانيم ، آيا اين فرق در دو جملهء « اللَّه تعالى عالم » و « زيد عالم » تفاوتى ايجاد مىكند ؟ مرحوم آخوند مىفرمايد : خير ، تفاوتى ايجاد نمىكند ، زيرا درست است كه علم - از نظر واقعيت - عين ذات خداوند است ولى از نظر مفهوم ، اين‌گونه نيست و مفهوم علم با مفهوم اللَّه مغايرت دارد ، لذا ما وقتى كلمهء « علم » را مىشنويم ، هيچ انتقالى به « اللَّه » پيدا نمىكنيم و وقتى كلمهء « اللَّه » را مىشنويم ، هيچ انتقالى به « علم » پيدا نمىكنيم . و ملاك در اطلاق عالم ، همين مغايرت مفهومى است ، در اين صورت ، فرقى ميان « اللَّه تعالى عالم » با « زيد عالم » وجود ندارد . همان‌طور كه بين « زيد » و « علم » ، مغايرت مفهومى تحقّق دارد ، بين « اللَّه » و « علم » نيز يك چنين مغايرتى وجود دارد و همين مغايرت ، در اطلاق عالم و جرى عالم بر خداوند و بر زيد به نحو واحد كفايت مىكند . « 1 »\r\n\r\n2 - نظريّهء صاحب فصول رحمه الله\r\nصاحب فصول رحمه الله خيال كرده آن مغايرتى كه بين مبدأ و ذات معتبر است ، مغايرت واقعى است لذا ملاحظه كرده كه اين مغايرت واقعى در « زيدٌ عالمٌ » وجود دارد ولى در مورد « اللَّه تعالى عالم » وجود ندارد ، زيرا علم ، عين ذات خداوند است ، براى فرار از اين اشكال ملتزم شده كه « عالم » به صورت مجاز در مورد خداوند به كار برده مىشود و اگر كسى بگويد : « مجاز در مورد خداوند معنا ندارد » ، صاحب فصول رحمه الله مسألهء نقل را به\r\n\r\n\r\n","description":"","footnote":"\r\n( 1 ) - كفاية الاصول ، ج 1 ص 85\r\n","page_name":" 542 ","page_number":542},
  {"content":"\r\n\r\nميان آورده و مىگويد : در مورد « عالم » ، نقل صورت گرفته است و در نقل ، حقيقت ، تحقّق دارد . « 1 »\r\n\r\nجهت دوّم ( كيفيت وجود اتحاد بين ذات و مبدأ )\r\nآيا نحوهء ارتباط ذات با مبدأ به چه صورتى بايد باشد ؟ آيا بايد مبدأ ، قيام به ذات داشته باشد يا قيام لازم ندارد ؟ در اين زمينه اقوال متعددى مطرح است كه اين اقوال در مسائل اعتقادى هم تأثير گذاشته است .\r\n\r\nنظريّهء اوّل : نظريّهء اشاعره\r\nاشاعره ، در باب مشتق ، مطلبى را نزد خودشان مسلّم گرفته‌اند و آن اين است كه ارتباط ذات و مبدأ بايد به اين كيفيت باشد كه مبدأ ، قيام به ذات داشته باشد و قيامش هم قيام حلولى باشد ، مثل قيام بياض به جسم . سپس با توجّه به مبناى مذكور ، در مورد خداوند گفته‌اند : همه شرايع اتفاق دارند بر اين كه يكى از اسماء و اوصافى كه بر خداوند اطلاق مىشود ، عنوان « متكلّم » است . « متكلّم » مشتق است ولى آيا مبدأ آن چيست ؟ آيا مبدأ آن عبارت از كلام لفظى - كه عبارت از اصوات خاصه است - مىباشد ؟ آيا اين اصوات خاصه مىتواند قيام به ذات خداوند داشته باشد ؟ اگر اين اصوات داراى يك چنين قيامى باشند ، لازم مىآيد خداوند متعال - با وجود اين كه قديم است - محلّ براى حوادث باشد ، زيرا اين اصوات از امور حادثه است و هيچ‌گونه قدمتى ندارد و اگر امر حادث بخواهد قيام حلولى نسبت به ذات پروردگار داشته باشد معنايش اين مىشود كه ذات پروردگار با وجود اين كه قديم است بتواند محلّ حوادث و معروض حوادث قرار گيرد و\r\n\r\n\r\n","description":"","footnote":"\r\n( 1 ) - الفصول الغروية في الأُصول الفقهيّة ، ص 62\r\n","page_name":" 543 ","page_number":543},
  {"content":"\r\n\r\nچنين چيزى ممكن نيست . لذا ما ( اشاعره ) ملتزم به كلام نفسى مىشويم و مىگوييم :\r\nاطلاق متكلّم بر خداوند ، به لحاظ اين كلامى كه عبارت از اصوات است نمىباشد بلكه به لحاظ كلام نفسى است و آن كلام نفسى قديم است و قيام به ذات پروردگار دارد . « 1 »\r\n\r\nبررسى نظريّهء اشاعره\r\nاشاعره نخواسته‌اند از مبناى خودشان در باب مشتق صرف نظر كنند و الّا - با قطع نظر از اشكالات ديگر - ممكن است به اينان گفته شود : اين مبنايى كه شما در باب مشتق به صورت امر مسلّمى با آن برخورد مىكنيد ، از كجا آورده‌ايد ؟ گذشته از اين كه بطلان اين مبنا واضح است زيرا شما در جايى كه ضَرْب ، تحقّق پيدا مىكند ، دو مشتق پيدا مىكنيد : « ضارب » و « مضروب » . عنوان « ضارب » را به « زيد » و عنوان « مضروب » را به « عَمرو » نسبت مىدهيد . قيام حلولى كه اينان مىگويند ، در مورد « مضروب » قابل قبول است ولى نسبت به « ضارب » نمىتوان قيام حلولى درست كرد . آنجا قيامش صدورى است و قيام صدورى ، مغاير با قيام حلولى است . پس چگونه شما از وقوع يك ضرب ، دو عنوان مشتق درست مىكنيد ؟\r\n\r\nنظريّهء دوّم\r\nبا توجه به اشكالى كه به اشاعره وارد كرديم ، بعضى گفته‌اند : ما اصلًا قيام مبدأ به ذات را معتبر نمىدانيم . « 2 »\r\n\r\nبررسى نظريّهء دوّم\r\nاشتباه اينان اين است كه فكر كرده‌اند هرجا مسألهء قيام مطرح باشد ، دنبالش كلمهء\r\n\r\n\r\n","description":"","footnote":"\r\n( 1 ) - حاشيهء مرحوم مشكينى بر كفاية الاصول . رجوع شود به كفاية الاصول ، ج 1 ، ص 85\r\n( 2 ) - حاشيهء مرحوم مشكينى بر كفاية الاصول . رجوع شود به كفاية الاصول ، ج 1 ، ص 86\r\n","page_name":" 544 ","page_number":544},
  {"content":"\r\n\r\nحلول مطرح است . يعنى اينان در حقيقت در مقابل اشاعره قرار گرفته‌اند . اشاعره روى قيام حلولى تكيه دارند و اينان هم قيام حلولى را نفى مىكنند و به نظرشان نفى قيام ، كلىّ است و دليلشان اين است كه در مورد ضَرْب و حلول ضَرْب ما ملاحظه مىكنيم كه در مولَم ، اثر درد و حلول درد تحقّق دارد ولى در مولِم هيچ قيام حلولى نيست . در « مضروب » قيام حلولى تحقّق دارد ولى در « ضارب » تحقّق ندارد . به‌همين‌جهت گفته‌اند : قيام مبدأ به ذات معتبر نيست ، زيرا مقصود از قيام ، قيام حلولى است و قيام حلولى در مورد ضارب و مولِم تحقّق ندارد .\r\n\r\nنظريّهء سوّم : نظريّهء صاحب فصول رحمه الله\r\nصاحب فصول رحمه الله دايرهء قيام را توسعه داده و گفته است : لازم نيست قيام به نحو حلول باشد بلكه ممكن است به نحو حلول يا به نحو صدور يا غير اين‌ها باشد . سپس صاحب فصول رحمه الله دچار اشكال شده و فرموده است : اگر ما در باب مشتق ، قيام صدورى يا حلولى و امثال اين‌ها را معتبر بدانيم اشكال ديگرى - علاوه بر اشكالى كه در جهت اوّل ذكر شد - در مورد « اللَّه تعالى عالم » به وجود مىآيد زيرا ما نمىتوانيم بگوييم : « علم ، قيام صدورى دارد به خداوند » همان گونه كه نمىتوانيم بگوييم : « علم ، قيام حلولى دارد به خداوند » بلكه اينجا اصلًا قيامى در كار نيست . اينجا ، عينيّت مطرح است . لذا ايشان مجدداً حرف قبلى خود را تكرار كرده مىفرمايد : ما مىگوييم :\r\n« اللَّه تعالى عالمٌ » يا مجاز است و يا نقلى در آن تحقّق پيدا كرده است . « 1 »\r\n\r\nپاسخ مرحوم آخوند به صاحب فصول رحمه الله\r\nمرحوم آخوند در جواب صاحب فصول رحمه الله مىفرمايد : در مورد « عالم » در « اللَّه تعالى عالم » سه احتمال مطرح است : يكى اين كه واقعاً همين معناى عالِم يعنى « من\r\n\r\n\r\n","description":"","footnote":"\r\n( 1 ) - الفصول الغروية في الاصول الفقهيّة ، ص 62\r\n","page_name":" 545 ","page_number":545},
  {"content":"\r\n\r\nينكشف لديه شيء » اراده شده باشد ، ديگر اين كه خداى ناكرده جاهل اراده شده باشد - به حسب مقام تصوّر - يا اين كه معناى سوّمى اراده شده باشد كه ما نمىفهميم و ديگر معناى چهارم ندارد . اگر بگوييد : « عالم » در « اللَّه تعالى عالم » به معناى « من ينكشف لديه الشيء » است ، مىگوييم : « در « زيد عالم » نيز همين معناست » پس تجوّز و نقل كجا رفت ؟ چه فرقى بين « اللَّه تعالى عالم » و « زيد عالم » وجود دارد ؟ و اگر خداى ناكرده « عالم » را به معناى « جاهل » بگيريد ، مىگوييم : تعالى اللَّه عن ذلك علوّاً كبيراً . و اگر بگوييد : معناى سوّمى در كار است كه ما نمىفهميم ، مىگوييم : لازمهء اين حرف اين است كه گفتن « اللَّه تعالى عالم » لقلقهء لسان باشد و اين الفاظ ، بدون معنا باشد . بنابراين حتماً بايد صورت اوّل باشد و « عالم » در « اللَّه تعالى عالم » و « زيد عالم » يك معنا داشته باشد بدون اين كه تجوّز و نقلى در كار باشد . « 1 »\r\n\r\nپاسخ امام خمينى رحمه الله به مرحوم آخوند\r\nامام خمينى رحمه الله مىفرمايد : ما در اينجا حرف چهارمى را مىگوييم و آن اين است كه « عالمٌ » در مورد « اللَّه تعالى عالم » به معناى « علمٌ » باشد در اين صورت اگرچه شما بگوييد : « مجازيت و لقلقهء لسان در كار است » ، ولى اشكالى ندارد كه ما بگوييم : « اللَّه تعالى علمٌ » بلكه شايد اين تعبير در مورد خداوند بالاتر از تعبير به « عالم » باشد ، زيرا ما كه در مورد « زيد علم » قائل به مجازيت مىشديم علتش اين بود كه علم ، غير زيد است ولى در مورد « اللَّه تعالى عالم » مجازيت هم وجود ندارد زيرا علم ، متّحد با ذات بارى تعالى است . « 2 »\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 86 - 88\r\n( 2 ) - مناهج الوصول إلى علم الاصول ، ج 1 ، ص 230 و تهذيب الاصول ، ج 1 ، ص 128\r\n","page_name":" 546 ","page_number":546},
  {"content":"\r\n\r\n\r\nنظريّهء چهارم : نظريّهء مرحوم آخوند\r\nمرحوم آخوند مىفرمايد : قيام ، به آن معنايى كه شما از اين كلمه برداشت مىكنيد ، در مشتق لازم نيست . آنچه در مشتق لازم است تلبّس ذات به مبدأ است . اگرچه ايشان در چند سطر بعد ، كلمهء قيام را مىآورد ولى نمىخواهد روى آن تكيه كند . امّا آيا تلبّس ، به چه صورتى بايد باشد ؟ مىفرمايد : تلبّس ، معناى عامى است كه قيام حلولى ، قيام صدورى ، ارتباط وقوعى - كه مربوط به اسم مكان است - اسم آلت و عناوينى كه مابازاء خارجى ندارند و مجرّد اعتبارند - مثل عنوان مالك - را شامل مىشود . شما به همان ترتيبى كه ضارب را استعمال مىكنيد مالك را هم استعمال مىكنيد . آيا ملكيت ، يك واقعيتى است كه قيام حلولى به مالك دارد ؟ خير ، اين گونه نيست . شما وقتى مىگوييد : « الجسم أبيض » ، بياض يك واقعيت است و اين واقعيت هم قيام به جسم دارد ، قيامش هم حلولى است . ولى در « زيد مالك » نمىتوانيد مسئله را اين‌گونه تصوير كنيد . لذا ايشان مىگويد : ما يك دايرهء وسيعى براى اين معنا ترسيم مىكنيم و اسم آن را اتصاف و تلبّس مىگذاريم خواه كلمهء قيام صدق كند يا نه ؟ و قيام آن به هر نوع باشد ، تلبّس هر نوع باشد ، و اين تلبّس ، در اسم فاعل ، در اسم مفعول ، در اسم مكان ، در اسم آلت و در امور اعتباريه و انتزاعيه تحقّق دارد . مرحوم آخوند مىگويد : اين تلبّس ، انحاء مختلفى دارد . اختلاف آن گاهى در ارتباط با هيئات و گاهى در ارتباط با مواد است . هيئت فاعل ، داراى نوعى تلبّس و هيئت مفعول داراى نوعى ديگر و هيئت اسم مكان داراى نوع سوّم و هيئت اسم آلت داراى نوع چهارم از تلبّس است . گاهى هم اختلاف ، در ارتباط با مواد است ، زيرا گاهى مواد به صورت حلولى مطرحند مثل جسم نسبت به بياض ، گاهى به صورت صدورى مطرحند ، مثل ضرب نسبت به ضارب و گاهى تحقّق خارجى دارد ، يعنى مابازاء خارجى دارد و گاهى هم امرى انتزاعى و اعتبارى است ، مثل ملكيت و زوجيت .\r\n\r\n","description":"","footnote":"","page_name":" 547 ","page_number":547},
  {"content":"\r\n\r\nآن‌وقت گويا از ايشان سؤال مىشود : شما در مورد « اللَّه تعالى عالم » مسئله را چگونه حل مىكنيد ؟ ايشان مىخواهد بفرمايد : در اينجا هم تلبّس تحقّق دارد ، ذات خداوند ، متلبّس به علم و قدرت است ولى نه آن تلبّسى كه عرف درك مىكند . عرف از معناى تلبّس ، اثنينيت و مغايرت حقيقى بين ذات و مبدأ را مىفهمد . به عبارت ديگر : آنچه عرف از تلبّس مىفهمد ، تلبّس معمولى است و تلبّسى كه در مورد ذات پروردگار وجود دارد و بالاترين مرتبهء تلبّس است - چون به حدّ عينيّت و اتّحاد رسيده است - براى عرف قابل درك نيست . و در حقيقت ، عرف ، اين را تلبّس به حساب نمىآورد . مرحوم آخوند مىفرمايد : ولى ما مجبور نيستيم كه در همهء موارد به عرف مراجعه كنيم . آنجا كه ما مجبوريم به عرف مراجعه كنيم در ارتباط با مفاهيم است . ما وقتى به عرف مراجعه كنيم و معناى مشتق را بپرسيم ، عرف مىگويد : « مشتق ، ذات متلبّس به مبدأ است » . ولى تشخيص مصاديق تلبّس ، مربوط به عرف نيست . عرف جايى را كه به نحو اتّحاد و عينيت است ، به عنوان تلبّس نمىداند . و ما هم در مصاديق كارى به عرف نداريم بلكه فقط در اصل معناى مشتق بايد به عرف مراجعه كنيم . « 1 »\r\n\r\nنظريّهء پنجم : نظريّهء امام خمينى رحمه الله و آيت‌اللَّه خويى « دام ظلّه »\r\nآنچه از كلام اين دو بزرگوار استفاده مىشود اين است كه ما اصلًا نيازى به تلبّس ذات به مبدأ نداريم . مرحوم آخوند ، تلبّس ذات به مبدأ را معتبر دانست و ناچار شد دايرهء تلبّس را توسعه دهد و عنوان تلبّس را شامل مواردى كه عرف نمىپذيرد بداند . در نتيجه مجبور شد مرجعيت عرف را خدشه دار كرده بگويد : عرف ، فقط در تعيين مفاهيم ، مرجعيت دارد ولى در تشخيص مصاديق ، لازم نيست به عرف مراجعه شود . اين دو بزرگوار مىفرمايند : ما مىگوييم : چه كسى گفته : « در مشتق ، عنوان تلبّس اعتبار دارد » ، تا شما ناچار شويد يك چنين مشكلاتى براى خودتان پيش آوريد ؟ خير ، نه آيه‌اى مسألهء تلبّس را مطرح كرده و نه روايتى در اين زمينه وارد شده است ، حتّى\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 86 و 87\r\n","page_name":" 548 ","page_number":548},
  {"content":"\r\n\r\nواضع هم ذكرى از كلمهء تلبّس به ميان نياورده است . در اطلاق مشتق بر ذات ، وقتى نسبت و ارتباط بين ذات و مبدأ را ملاحظه مىكنيم مىبينيم آن خصوصيتى كه معتبر است عنوان « واجد بودن اين ذات ، نسبت به مبدأ » در مقابل « فاقد بودن » است . يعنى همين‌كه اين ذات ، داراى اين مبدأ باشد ، همين واجديت ، در اطلاق مشتق و جرى مشتق كافى است . امّا نحوهء واجديت ، خارج از حريم معناى مشتق است . چيزى كه مشتق روى آن تأكيد دارد اين است كه شما يك وقت نياييد مشتق را به ذاتى كه فاقد مبدأ است اطلاق كنيد ، ذاتى كه فاقد صفت ضرب است ، عنوان ضارب ، برآن اطلاق نكنيد . اين واجديت ذات نسبت به مبدأ - در مقابل فاقديت - خصوصيتى است كه ما با وجدان خود درمىيابيم و چيزى است كه در استعمالات ، متبادر است . امّا نحوهء واجديت ، ديگر چيزى نيست كه دخالت داشته باشد . اين مسئله شبيه اين است كه اگر زيد ، واجد ملكيّت خانه‌اى شد به او مالك اطلاق مىكنيد ، خواه سبب آن ، بيع باشد يا ارث يا هبه يا مصالحه و . . . باشد . اين‌ها فرقى نمىكند . اين‌ها خارج از دايرهء مالك است و در مفهوم مالك نقشى ندارد . مسألهء مشتق نيز همين‌طور است . « عالم » يعنى كسى كه واجد صفت علم است ، حال نحوهء واجديت به صورت عينيت باشد - آن‌گونه كه در مورد خداوند است - يا به صورت زيادهء مبدأ بر ذات باشد - همان‌طور كه نسبت به مخلوقين اين چنين است - اين زياده و عينيت از معناى عالم خارج است . لذا اگر كسى كلمهء « عالم » را استعمال كند ، ممكن است از او سؤال كنيد كه آيا موضوع براى عالم را اللَّه قرار داديد يا خير ؟ هركدام را جواب دهد صحيح است و اطلاق عالم بر هر دو يكسان است . « 1 » از همين‌جا جواب صاحب فصول رحمه الله نيز داده مىشود . صاحب فصول رحمه الله مسألهء نقل و تجوّز و امثال اين‌ها را قائل شد . درحالىكه اين خلاف چيزى است كه به حسب عرف\r\n\r\n\r\n","description":"","footnote":"\r\n( 1 ) - تهذيب الاصول ، ج 1 ، ص 128 و 129 و محاضرات في أُصول الفقه ، ج 1 ، ص 291 و 292\r\n","page_name":" 549 ","page_number":549},
  {"content":"\r\n\r\nمطرح است و الّا روى حرف ايشان اگر كسى گفت : « عالم » و بعد گفت : « مقصودم اللَّه تعالى بوده » ، بايد مورد اعتراض قرار گيرد ، زيرا نحوهء اطلاق عالم بر خدا ، يك فرضش اين است كه به نحو مجاز است . حقيقت ، اقتضاء مىكند كه بگويد : « زيد عالم » و خود اين حرف - كه اطلاق عالم بر اللَّه مجاز است - حرف غريبى است كه عرف نمىپذيرد .\r\n\r\nبررسى كلام امام خمينى رحمه الله و آيت‌اللَّه خويى « دام ظلّه »\r\nاز مراجعه به معناى عرفى مشتق درمىيابيم كه آنچه اين دو بزرگوار فرمودند ، حرفى است كه هم به ذهن و هم به معناى عرفى مشتق نزديك است . در نتيجه ، آنچه در مشتق معتبر است ، خصوصيت واجديت مىباشد و نحوهء واجديت ، خارج از حريم مشتق است و در نظر عرف ، اطلاق عالم بر زيد و بر اللَّه تعالى يكسان است و در هيچ‌كدام از آنها تجوّز و نقل مطرح نيست .\r\n\r\nتنبيه ششم\r\nمرحوم آخوند در تنبيه ششم مىفرمايد : ما گاهى مىگوييم : « الماء الجاري » ، اين همه چيزش حقيقت است . « الماء » در معناى حقيقى خودش و وصف « الجارى » هم در معناى حقيقى خودش استعمال شده است . اين مسئله در « الماء جارٍ » - به نحو قضيّهء حمليه - روشن‌تر است . موضوع در معناى خودش ، محمول هم در معناى خودش و حمل هم حمل واقعى و حقيقى است . امّا اگر گفتيم : « الميزاب جارٍ » ، بىشك در اينجا تسامح و تجوّزى وجود دارد . ولى آيا تسامح و تجوّز در چيست ؟ آيا در كلمهء « جارٍ » - به عنوان مشتق - است ؟ يعنى « جارٍ » در غير ما وضع له خود استعمال شده است و در حقيقت ، مجاز در كلمه تحقّق دارد ؟ يا اين كه « جارٍ » در معناى خودش استعمال شده و تجوّز و تسامح در اسناد و حمل است ؟ مرحوم آخوند مىفرمايد : « جارٍ » در معناى خودش استعمال شده ولى اين معناى\r\n\r\n","description":"","footnote":"","page_name":" 550 ","page_number":550},
  {"content":"\r\n\r\nحقيقى وقتى مىخواهد بر ميزاب تطبيق شود ، تطبيق آن ادّعايى و مجازى است . مثل اين كه وقتى شما مىگوييد : « زيد أسد » ، در آنجا هم مجاز در كلمه نيست . اسد در معناى خودش - يعنى حيوان مفترس - استعمال شده ولى ما مىخواهيم بين حيوان مفترس و زيد ، ادّعاى اتّحاد و هوهويت كنيم . بنابراين « جارٍ » در « الميزاب جارٍ » با « جارٍ » در « الماء جارٍ » فرقى نمىكند فقط فرقشان در اين است كه اتّحاد و هوهويت در « الماء جارٍ » حقيقى و واقعى و در « الميزاب جارٍ » به صورت مجاز در اسناد است . و اتّحاد و هوهويت آن تخيّلى است . ولى صاحب فصول رحمه الله معتقد است تجوّز در « جارٍ » تحقّق يافته است . مرحوم آخوند مىفرمايد : تحقيق اين است كه صاحب فصول رحمه الله درست به مجاز در اسناد توجّه نكرده است . و اين مجاز ، نه در موضوع است و نه در محمول ، بلكه در رابطه با « ارتباط بين موضوع و محمول » است . هوهويت و اتّحاد در « الماء جارٍ » حقيقى و در « الميزاب جارٍ » مسامحى و ادعايى است . به نظر مىرسد كه حق با مرحوم آخوند است . با اتمام بحث مشتق ، بحث در مقدمات مباحث اصوليه نيز به پايان مىرسد .\r\nاللّهم وفّقنا لما تحبّ و ترضى\r\nالحمد للَّه ربّ العالمين\r\nتابستان 1375\r\n\r\n\r\n","description":"","footnote":"\r\n1 - الفصول الغروية في الاصول الفقهية ، ص 62 .\r\n2 - كفاية الاصول ، ج 1 ، ص 88 و 89\r\n","page_name":" 551 ","page_number":551},
  {"content":"\r\n . \r\n\r\n","description":"","footnote":"","page_name":" 552 ","page_number":552}
  ]