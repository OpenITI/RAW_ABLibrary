[
  {"content":"\r\n . \r\n","description":"","footnote":"","page_name":" هوية الكتاب 1 ","page_number":1},
  {"content":"\r\n . \r\n","description":"","footnote":"","page_name":" هوية الكتاب 2 ","page_number":2},
  {"content":"\r\n\r\nتاريخ ايران باستان\r\nيا\r\nتاريخ مفصل ايران قديم\r\nبا 58 گراور و 1 نقشه\r\nتاليف\r\nحسن پيرنيا ( مشير الدوله سابق )\r\nجلد سوم\r\nشامل : بقيهء كتاب سوم - جانشينان اسكندر و سلوكيها\r\nكتاب چهارم ، دولت يارت\r\nدنياى كتاب\r\n\r\n","description":"","footnote":"","page_name":" هوية الكتاب 3 ","page_number":3},
  {"content":"\r\n\r\nدنياى كتاب\r\nنام كتاب : تاريخ ايران باستان ( جلد سوم )\r\nنويسنده : حسن پيرنيا ( مشيروالدوله )\r\nناشر : دنياى كتاب\r\nچاپ : پيك ايران\r\nتيراژ : 3000 نسخه\r\nنوبت چاپ : هشتم 1375\r\nليتوگرافى : لادن\r\nايران - تهران ، دنياى كتاب ، خيابان جمهورى شرقى تلفن : 3119719\r\nدفتر مركزى : خيابان فخررازى ، خيابان شهيد وحيد نظرى ، پلاك 194 ، تلفن : 6499327\r\nشابك : 3 - 14 - 5870 - 964\r\nISBN : 964 - 5870 - 14 - 3\r\nشابك دوره : x - 16 - 5870 - 964\r\nISBN Set : 964 - 5870 - 16 - x\r\n\r\n","description":"","footnote":"","page_name":" هوية الكتاب 4 ","page_number":4},
  {"content":"\r\n\r\n\r\n[ جلد سوم 
  ]\r\n\r\nفهرست مندرجات جلد سوم\r\n\r\n[ تتمه كتاب سوم 
  ]\r\nباب دوم - حكومت جانشينان اسكندر فصل اول - نزاع مقدونيها در اطراف نعش اسكندر مبحث اوّل - انتخاب پادشاه - نيابت سلطنت پرديكّاس\r\nمقدّمه 1954\r\nدو دستگى در سپاه 1955\r\nقضاياى بعد\r\nروايت ديودور 1959\r\nروايت ژوستن 1960\r\nروايت كنت‌كورث 1963\r\nنتيجه 1965\r\nمبحث دوّم - كارهاى اوّلى پرديكّاس تقسيم ممالك روايت ديودور 1966\r\nروايت ژوستن 1968\r\nروايت كنت‌كورث 1969\r\nبى اثر گذاردن نقشه‌هاى اسكندر 1971\r\nشورش يونانيهاى باختر 1972\r\nشورش يونان 1975\r\nجدالها 1977\r\nمذاكرات صلح 1980\r\nروايت ژوستن 1981\r\nجنگ با كاپادوكيّه 1982\r\nجنگ با پىسيديان 1983\r\nتسخير سيرن تذكّر 1984\r\nحمل نعش اسكندر 1985\r\nفصل دوم - در افتادن سرداران اسكندر با يكديگر نيابت سلطنت آن‌تىپاتر مبحث اوّل - مخاصمه آن‌تىپاتر و كراتر با پرديكّاس\r\nمقدّمه 1986\r\nجنگ اومن با كراتر 1987\r\nجنگ پرديكّاس با بطلميوس 1989\r\nمبحث دوّم - نيابت سلطنت آن‌تىپاتر تقسيم ثانوى ايالات\r\nنيابت سلطنت آن‌تىپاتر 1992\r\nتقسيم ثانوى ايالات 1993\r\nروايت آريّان جنگ آن‌تىگون با اومن 1994\r\nجنگ آن‌تىگون با آلستاس 1995\r\nمبحث سوّم - نيابت سلطنت پوليس پر خون دوام نزاع سرداران با يكديگر\r\nمقدّمه 1997\r\nضديت كاسّاندر و پوليس پر خون با يكديگر 2000\r\nالمپياس و اورى ديس 2004\r\nمبحث چهارم - مخاصمهء اومن و آن‌تىگون با يكديگر\r\nمقدّمه 2005\r\nسلكوس و پىتون سلكوس 2006\r\nپىتون 2007\r\n\r\n","description":"","footnote":"","page_name":" فهرست 1 ","page_number":5},
  {"content":"\r\n\r\nاومن و ولات ايالات عليا 2008\r\nولات در خوزستان 2009\r\nشكست آن‌تىگون و رفتن او بهمدان 2010\r\nرفتن اومن بپارس 2012\r\nجنگ اومن با آن‌تىگون 2014\r\nآن‌تىگون پس از فتح 2019\r\nحكايت ديودور راجع بسردار هندى 2021\r\nفصل سوم - كاساندر و المپياس حمله كاساندر به المپياس 2022\r\nكشته شدن المپياس 2025\r\nروايت ژوستن 2026\r\nپس از كشته شدن المپياس 2027\r\nفصل چهارم - اتحاد اول جانشينان ديگر بر ضد آن‌تىگون مقدّمه 2028\r\nآن‌تىگون و سلكوس 2029\r\nمذاكرات و آغاز خصومت 2030\r\nجدال غزه 2034\r\nبازگشت سلكوس ببابل 2036\r\nنيكاتور و سلكوس 2037\r\nبهره‌مندى دمتريوس آن‌تىگون و انباط 2038\r\nنتيجه 2043\r\nفصل پنجم - كشتار در خانواده اسكندر - كارهاى سلكوس قتل ركسانه و اسكندر پسر اسكندر 2043\r\nقتل هركول 2044\r\nقتل كلئوپاتر خواهر اسكندر 2045\r\nكارهاى سلكوس 2046\r\nفصل ششم - اتحاد ثانوى جانشينان بر ضد آن‌تىگون مقدّمه وقايع جنگ 2047\r\nنتيجه 2051\r\nباب سوم - دولت اسالكه يا سلوكىها فصل اول - پادشاهان سلوكى مبحث اوّل - سلكوس اوّل ( نيكاتور )\r\nنام و نسب 2053\r\nكارهاى سلكوس 2054\r\nصفات سلكوس و تأسيسات او 2063\r\nمبحث دوّم - آن‌تيوخوس اوّل 2066\r\nنظرى بدنياى آن روز 2068\r\nكارهاى ديگر آن‌تيوخوس اوّل 2070\r\nمبحث سوم - آن‌تيوخوس دوّم 2072\r\nقيام باختر قيام پارت 2073\r\nساير وقايع 2074\r\nمبحث چهارم - سلكوس دوّم 2075\r\nمبحث پنجم - سلكوس سوّم 2078\r\nمبحث ششم - آن‌تيوخوس سوّم 2079\r\nوقايع سلطنت اين پادشاه 2080\r\nمبحث هفتم - پادشاهان ديگر سلوكى 2084\r\nفصل دوم - اوضاع دولت سلوكى و تشكيلات آن مقدّمه 2090\r\nدر دولت سلوكى 2095\r\nدربار تشكيلات ادارى 2101\r\nقشون 2106\r\nرفتار 2107\r\nفصل سوم - كوشش سلوكىها\r\n\r\n","description":"","footnote":"","page_name":" فهرست 2 ","page_number":6},
  {"content":"\r\n\r\nبراى يونانى كردن مشرق 2110 در پارت و غيره 2115\r\nنتيجه 2119\r\nباب چهارم - دول ديگر كه بر خرابه‌هاى دولت اسكندر تشكيل شدند مقدّمه 2121\r\nفصل اول - دول آسياى صغير مبحث اوّل - كاپادوكيّه 2121\r\nسلسله پادشاهان كاپادوكيّه 2129\r\nمبحث دوّم - دولت پنت كاپادوكى 2131\r\nمهرداد سوّم 2132\r\nمهرداد چهارم 2134\r\nفرناك اوّل 2135\r\nمهرداد پنجم 2136\r\nمهرداد ششم 2137\r\nجنگ اوّل با روم 2139\r\nجنگ دوّم 2140\r\nجنگ سوّم 2143\r\nمبحث سوّم - دولت پرگام 2149\r\nمبحث چهارم - بىتىنيّه 2150\r\nفصل دوم - مصر و بطلميوس‌ها يا بطالسه مبحث اوّل - بطالسه 2153\r\nمبحث دوّم - طرز حكومت بطالسه در مصر 2158\r\nفصل سوم - مقدونيه 2162 جدول سنين سلطنت پادشاهان ممالكى ، كه پس از تجزيه شدن امپراطورى اسكندر تأسيس گشتند 2165\r\nكتاب چهارم دوره پارتى يا عكس‌العمل سياسى 2171 مقدّمه 2172\r\nمنابع كتاب 2173\r\nآپ پيان اسكندرائى آتنه ( بيونانى آثنايوس ) 2175\r\nارزيوس آگاثياس آفريكانوس ( سكستوس يوليوس ) 2176\r\nاوتروپيوس بطلميوس كلوديوس 2177\r\nپسيدونيوس پوزانياس 2178\r\nپولىين ديون كاسّيوس 2179\r\nفرونتو ( ماركوس اورليوس فرونتو ) كاپىتولينوس ( يوليوس ) لوثين ( لوكيانوس ) 2180\r\nهروديانوس لروبناى ادسى 2181\r\nباب اول - قسمت تاريخى فصل اول - نظرى بجغرافياى پارت - نژاد پارتىها - دودمان اشكانى تذكر 2183\r\nنظرى بجغرافياى پارت 2184\r\nخوارزم مرو 2188\r\n\r\n","description":"","footnote":"","page_name":" فهرست 3 ","page_number":7},
  {"content":"\r\n\r\nهرات سيستان 2189\r\nساگارتىيا گرگان 2190\r\nنژاد پارتيها 2192\r\nدودمان اشكانى 2197\r\nتاريخ پارت 2199\r\nفصل دوم - تاسيس دولت پارت و راندن سلوكىها از ايران مبحث اوّل - اشك اوّل ، ارشك 2200\r\nمبحث دوّم - اشك دوّم ، تيرداد اوّل\r\nجنگ با سلكوس كالّينيكوس 2203\r\nكارهاى تيرداد در زمان صلح 2206\r\nمبحث سوّم - اشك سوّم ، اردوان اوّل 2209\r\nمبحث چهارم - اشك چهارم ، فرىياپت\r\nاوضاع باختر 2213\r\nمبحث پنجم - اشك پنجم ، فرهاد اوّل 2215\r\nمبحث ششم - اشك ششم ، مهرداد اوّل 2220\r\nدولت سلوكى 2220\r\nدولت باختر 2223\r\nحمله بباختر 2224\r\nتسخير ماد بزرك فرونشاندن شورش گرگان 2225\r\nتسخير خوزستان 2226\r\nتسخير پارس و بابل 2227\r\nجنگ دوّم با باختر 2228\r\nجنگ با دولت سلوكى\r\nخصال مهرداد اوّل\r\nطرز حكومت اشكانى\r\nمبحث هفتم - فرهاد دو 2234\r\nجنگ با دولت سلوكى 2236\r\nبعد از جنگ 2240\r\nنتيجه جنگ حمله بسوريه 2242\r\nحمله سكاها بپارت 2244\r\nخصائل فرهاد دوّم 2246\r\nمبحث هشتم - اشك هشتم ، اردوان دوم 2247\r\nنهضت مردمان شمال شرقى 2248\r\nمغولستان\r\nنظرى بجغرافياى آن 2251\r\nتاريخ 2254\r\nجنگ اردوان با طخاريها 2258\r\nفصل سوم - اوج اعتلاى دولت پارت مبحث اوّل - اشك نهم ، مهرداد دوّم ( بزرك ) 2266\r\nارمنستان و ارامنه 2267\r\nمهرداد بزرك و ارمنستان نخستين ارتباط ايران با روم 2272\r\nمبحث دوّم - اشك دهم ، سنتروك 2276\r\nمبحث سوّم - اشك يازدهم ، فرهاد سوّم 2283\r\nمبحث چهارم - اشك دوازدهم ، مهرداد سوّم 2290\r\n\r\n","description":"","footnote":"","page_name":" فهرست 4 ","page_number":8},
  {"content":"\r\n\r\nمبحث پنجم - اشك سيزدهم ، ارد اوّل 2294\r\nمقدّمه 2294\r\nحركت به طرف سوريه رفتن ببين النهرين 2298\r\nمراجعت بسوريه آمدن سفراى ارد 2299\r\nرسيدن اخبار موحش 2300\r\nآمدن پادشاه ارمنستان نزد كراسّوس 2301\r\nعبور از فرات 2302\r\nآمدن آريام نس 2303\r\nراهنمائى آريام نس 2305\r\nخبر در رسيدن پارتيها 2306\r\nجنگ 2307\r\nپس از كشته شدن كراسّوس 2322\r\nگفته‌هاى بعض مورّخين ديگر 2328\r\nنتايج جنگ حرّان 2331\r\nاهميّت اين جنگ 2332\r\nپس از جنگ حرّان حمله پارتيها بسوريه 2334\r\nروابط ارد با روم 2337\r\nحملهء دولت پارت بروم 2342\r\nقتل ارد 2349\r\nسلطنت ارد 2350\r\nمبحث ششم - اشك چهاردهم ، فرهاد چهارم 2351\r\nجنگ دوّم روم با دولت پارت 2354\r\nروايات ديگر 2372\r\nجنگ سوّم روم با ايران 2374\r\nنتيجه 2376\r\nفرار فرهاد به طرف سكاها و برگشتن او 2378\r\nقضيّه زن رومى 2381\r\nرفتن شاهزادگان اشكانى بروم 2382\r\nمسئله ارمنستان 2384\r\nصفات فرهاد چهارم 2387\r\nمبحث هفتم - اشك پانزدهم ، فرهادك ( فرهاد پنجم ) 2387\r\nمبحث هشتم - اشك شانزدهم ، ارد دوّم 2391\r\nمبحث نهم - اشك هفدهم ، ونن اوّل 2391\r\nمبحث دهم - اشك هيجدهم ، اردوان سوّم 2394\r\nاردوان و ونن 2394\r\nاحوال تىبريوس 2398\r\nاردوان و تىبريوس 2399\r\nحمله فرس من بارمنستان 2401\r\nفرار اردوان بگرگان 2402\r\nآمدن تيرداد بايران 2403\r\nروابط روم با اردوان 2406\r\nاغتشاش در ايالت بابل 2408\r\nراندن اردوان در دفعه دوّم 2411\r\nشورش سلوكيّه 2412\r\nصفات اردوان 2413\r\nمبحث يازدهم - اشك نوزدهم ، بردان 2413\r\nمبحث دوازدهم - اشك بيستم ، گودرز 2418\r\nمبحث سيزدهم - اشك بيست و يكم ، ونن دوّم 2423\r\nمبحث چهاردهم - اشك بيست و دوّم ، بلاش اوّل 2424\r\n\r\n","description":"","footnote":"","page_name":" فهرست 5 ","page_number":9},
  {"content":"\r\n\r\nرفتن بلاش بارمنستان 2427\r\nمسئله ارمنستان 2430\r\nمذاكرات دوستانه 2433\r\nجنگ تيرداد با روم 2434\r\nشورش گرگان 2440\r\nجنگ بلاش با روم 2441\r\nرفتن تيرداد بروم 2449\r\nوقايع ديگر سلطنت بلاش اوّل 2453\r\nروابط بلاش با وسپاسيان 2454\r\nتاخت‌وتاز آلانها در شمال و غرب ايران نژاد آلانها 2457\r\nخود واقعه 2460\r\nمدّت سلطنت بلاش 2462\r\nاهميّت سلطنت بلاش اوّل 2463\r\nصفات بلاش اوّل 2464\r\nفصل چهارم - دولت پارت در انحطاط است مبحث اوّل - اشك بيست و سوّم ، پاكر دوّم 2465\r\nمبحث دوّم - اشك بيست و چهارم ، خسرو 2469\r\nلشكركشى بمشرق 2473\r\nساير كارهاى تراژان 2478\r\nزمين لرزه 2480\r\nكارهاى تراژان در 116 م 2481\r\nشورش اهالى بر ضدّ روميها 2484\r\nخسرو و صفات او 2488\r\nمبحث سوّم - اشك بيست و پنجم ، بلاش دوّم 2490\r\nمبحث چهارم - اشك بيست و ششم ، بلاش سوّم 2494\r\nجنگ پارت با روم 2496\r\nجنگ روم با پارت 2499\r\nمبحث پنجم - اشك بيست و هفتم ، بلاش چهارم 2503\r\nجنگ اوّل روميها با بلاش چهارم 2504\r\nجنگ دوّم روميها با بلاش چهارم 2509\r\nنتيجه اين جنگ روم 2515\r\nمبحث ششم - اشك بيست و هشتم ، بلاش پنجم و اشك بيست و نهم ، اردوان پنجم 2517\r\nجنگ كاراكالا با اردوان 2518\r\nجنگ پارتيها با روميها 2525\r\nقيام اردشير پاپكان\r\nاردشير پاپكان ساسانى 2529\r\nخروج اردشير بر اردوان 2531\r\nجهة خروج اردشير بر اردوان 2533\r\nزوال دولت پارت و انقراض سلسلهء اشكانى ايران\r\nجهات آن 2535\r\nخاتمه 2538\r\nفصل پنجم - تاريخ پارت موافق مدارك شرقى 2540 مبحث اوّل - گفته‌هاى حكيم ابو القاسم فردوسى در شاهنامه 2541\r\nمبحث دوّم - مورّخين و نويسندگان قرون اوّلى اسلامى 2546\r\n\r\n","description":"","footnote":"","page_name":" فهرست 6 ","page_number":10},
  {"content":"\r\n\r\n1 - ابو جعفر محمّد بن جرير بن زيد الطبرى 2546\r\nروايت اوّل 2546\r\nروايت دوّم 2547\r\nروايت سوّم 2548\r\n3 - ابو الحسن على بن الحسين المسعودى 2550\r\n4 - ابوريحان بيرونى 2553\r\nجدول اوّل 2553\r\nجدول دوّم جدول سوّم 2554\r\nجدول چهارم 2555\r\nجدول پنجم 2556\r\n5 - ابو منصور عبد الملك محمّد ثعالبى 2557\r\n1 - اقفور شاه اشكانى 2558\r\n2 - سابورشاه بن اقفورشاه 2559\r\n3 - جوذر بن سابور 2560\r\n4 - ملك ايرانشهر بن بلاش بن سابور اشكانى 5 - ملك جوذر بن ايران شاه الاصغر 2561\r\n6 - ملك نرسى بن ايران شاه 7 - ملك هرمزان بن بلاش 2562\r\n8 - ملك فيروز بن هرمزان 2563\r\n9 - ملك خسرة بن فيروز 10 - ملك اردوان بن بهرام بن بلاش آخر ملوك الاشكانيه 2564\r\n6 - حمزة بن الحسن الاصفهانى 2565\r\n7 - مطهّر بن طاهر المقدسى 2567\r\n8 - احمد بن محمّد مسكويه 9 - ابن اثير 2568\r\nنتيجه 2571\r\nمبحث سوم\r\n1 - حمد اللّه مستوفى قزوينى 2576\r\n2 - محمّد خاوند شاه معروف به امير خوند 2577\r\n3 - غياث الدّين خواندمير 2579\r\n4 - مرحوم ميرزا تقى خان سپهر ( لسان الملك ) 2580\r\nاوّل - سلسلهء اشغانيان 2580\r\nدوّم - سلسلهء اشكانيان 2581\r\nفصل ششم - مورخين و نويسندگان ارمنستان 2583 ماراپاس كاتينا 2583\r\nباردسن 2587\r\nآگاتانژ 2590\r\nقطعه‌اى كه به آگاتانژ نسبت ميدهند 2594\r\nشورش پارتيها كه در ارمنستان در اين زمان وقوع يافت 2595\r\nفوستوس بيزانسى 2598\r\nلروب ناى ادسى 2599\r\nزنوب گلاگى ژان مامىگون‌يان موسىخورن 2603\r\nاز پوليكرات - بند 13 از اواگراس - بند 13 2605\r\nاز فيرميلين اسقف قيصريّه در كاپادوكيّه بند 76 2607\r\nخره‌پود معروف به إله آزار - بند 69 - 70 2609\r\n\r\n","description":"","footnote":"","page_name":" فهرست 7 ","page_number":11},
  {"content":"\r\n\r\nاليزه وارتابد لازارفاربى ازنى گگپى 2610\r\nفهرست شاهان اشكانى ايران 2612\r\nفصل هفتم - استنباطات ديگر در باب اشكانيان 2613\r\nسلسله اشكانيان ارمنستان 2619\r\nضمايم كتاب چهارم\r\nاوّل - آذربايجان 2623\r\nدوّم - امراء و پادشاهان پارس 2625\r\nسوّم - دولتهاى خسرون و آديابن 2628\r\nشاخه دوّم - سلسله اشكانيان ارمنستان 2635\r\nباب دوم - قسمت تمدنى فصل اول - وسعت دولت اشكانى و تشكيلات آن مبحث اوّل - وسعت دولت اشكانى - پايتخت 2639\r\nوسعت دولت اشكانى 2639\r\nپايتخت 2642\r\nمبحث دوّم - تشكيلات - حكومت شاه - ممالك تابعه - ترتيبات سلطنتى - ادارات - سپاه - اسلحه - مسكوكات - ضرّابخانه‌ها - تاريخ ( تقويم ) 2646\r\nحكومت شاه 2646\r\nممالك تابعه 2650\r\nترتيبات سلطنتى 2655\r\nادارات 2661\r\nسپاه 2664\r\nاسلحه 2671\r\nبحريّه ماليه 2672\r\nمسكوكات اشكانى 2673\r\nتاريخ ( تقويم ) 2683\r\nفصل دوم - طبقات - مذهب - اخلاق و عادات - زبان - خط - معارف طبقات 2684\r\nمذهب 2687\r\nاخلاق و عادات خانواده پارتى 2693\r\nزبان خطّ 2696\r\nمعارف 2697\r\nفصل سوم - تجارت و صنعت - صنايع مستظرفه : موسيقى ، معمارى ، حجارى و زينت سازى تجارت و صنعت 2697\r\nصنايع مستظرفه معمارى و حجّارى و زينت سازى 2699\r\nغلطنامه 2724\r\n\r\n","description":"","footnote":"","page_name":" فهرست 8 ","page_number":12},
  {"content":"\r\n\r\nفهرست گراورهاى « * » جلد سوّم ( 114 ) - مجسّمه پومپه 2144\r\n( 115 ) - سكه‌هاى اشك دوّم 2204\r\n( 116 ) - سكه‌هاى اشك سوّم 2210\r\n( 117 ) - سكه‌هاى اشك چهارم 2215\r\n( 118 ) - سكه‌هاى اشك ششم 2222\r\n( 119 ) - سكه‌هاى كامناسكير اشكانى 2227\r\n( 120 ) - سكه‌هاى دمتريوس پادشاه سلوكى 2235\r\n( 121 ) - سكه اشك هفتم 2238\r\n( 122 ) - سكه‌هاى اشك هشتم 2248\r\n( 123 ) - سكه اشك نهم 2267\r\n( 124 ) - سكه اشك دهم 2277\r\n( 125 ) - سكه‌هاى اشك يازدهم 2285\r\n( 126 ) - سكه‌هائى كه معلوم نيست متعلّق بكدام يك از شاهان اشكانى است 2290\r\n( 127 ) - سكه‌هاى اشك دوازدهم 2292\r\n( 128 ) - سكه‌هاى اشك سيزدهم 2295\r\n( 129 ) - مجسّمه يوليوس سزار 2297\r\n( 130 ) - مجسّمه اكتاويوس 2316\r\n( 131 ) - مجسّمه آنتونيوس 2340\r\n( 132 ) - سكه‌هاى پاكر برادر اشك سيزدهم 2348\r\n( 133 ) - سكه‌هاى اشك چهاردهم 2353\r\n( 134 ) - سكه موزاو فرهادك 2382\r\n( 135 ) - مجسّمه تىبريوس 2383\r\n( 136 ) - سكه اشك پانزدهم 2389\r\n( 137 ) - سكه‌هاى اشك هفدهم 2393\r\n( 138 ) - سكه‌هاى اشك هيجدهم 2395\r\n( 139 ) - سكه اشك نوزدهم 2416\r\n( 140 ) - سكه‌هاى اشك بيستم 2419\r\n( 141 ) - سكه اشك بيست و يكم 2424\r\n( 142 ) - سكه‌هاى اشك بيست و دوّم 2426\r\n( 143 ) - مجسّمه نرون 2432\r\n( 144 ) - مجسّمه وسپاسيان 2455\r\n( 145 ) - مجسمهء تيتوس 2461\r\n( 146 ) - سكه اشك بيست و سوّم 2466\r\n( 147 ) - سكه‌هاى اشك بيست و چهارم 2471\r\n( 148 ) - سكه‌هاى اشك بيست و پنجم 2491\r\n( 149 ) - سكه‌هاى اشك بيست و ششم 2496\r\n( 150 ) - سكه اشك بيست و هفتم 2507\r\n( 151 ) - سكه‌هاى اشك بيست و هشتم 2518\r\n( 152 ) - سكه اشك بيست و نهم 2519\r\n( 153 ) - سكه‌هاى اردوان چهارم 2520\r\n( 154 ) - سكه‌هائى كه معلوم نيست متعلّق بكدام يك از شاهان اشكانى است 2528\r\n( 155 ) - جنگ يكنفر پارتى با خرس 2687\r\n\r\n\r\n","description":"","footnote":"\r\n( * ) - شماره گراورهاى جلد اوّل و دوّم به حساب آمده است .\r\n","page_name":" فهرست 9 ","page_number":13},
  {"content":"\r\n\r\nفهرست گراورهاى جلد سوّم ( 156 ) - گلدان ، سبو و لامپاى پارتى 2700\r\n( 157 ) - فريز سر در معبد در الحضر 2702\r\n( 158 ) - حجّارى ديوارى برجسته يك شاه اشكانى و يكى از رعايا 2704\r\n( 159 ) - حجّارى ديوارى برجسته از گودرز اشكانى در بيستون 2706\r\n( 160 ) - حجّارى ديوارى برجسته از يك مغ 2707\r\n( 161 ) - نقشه معبد الحضر 2709\r\n( 162 ) - معبد الحضر روزيكه آباد بوده 2711\r\n( 163 ) - هيكل پارتى 2712\r\n( 164 ) - گيلويه و شبيه سرستون در الحضر 2714\r\n( 165 ) - سرستون پارتى 2716\r\n( 166 ) - تابوت پارتى 2717\r\n( 167 ) - تيرانداز پارتى 2720\r\n( 168 ) - كارهاى دورهء پارتى . آخر كتاب\r\n( 169 ) - آن‌تيوخوس اوّل پادشاه گماژن و ايزد آفتاب - مهر در نمرود داغ آخر كتاب\r\n( 170 ) - صورت‌هاى پارتى در معبد الحضر - حجّاريهاى برجسته آخر كتاب\r\n( 171 ) - كارهاى دورهء پارتى آخر كتاب\r\nفهرست نقشهء جلد سوم نقشهء شبه‌جزيره بالكان و آسياى غربى 2164\r\n\r\n","description":"","footnote":"","page_name":" فهرست 10 ","page_number":14},
  {"content":"\r\n\r\n\r\n[ باب دوم 
  ]\r\n\r\n[ فصل اول 
  ]\r\n\r\n[ مبحث اول 
  ]\r\n\r\n[ مقدمه 
  ]\r\nنامشروع اسكندر از رقّاصه‌اى آرين‌نا « 1 » نام بود ، دوّمى المپياس مادر اسكندر ، سوّمى كلئوپاتر « 2 » خواهر او و ملكهء مملكت اپير ، بعد سينان « 3 » دختر فيليپ دوّم ( پدر اسكندر ) و اورىديس « 4 » دختر سينان و زن آرّيده . هنوز جسد اسكندر سرد نشده بود ، كه نزاع بين سرداران او شروع گرديد و شرح قضايا چنين است :\r\n\r\nدو دستگى در سپاه\r\nپس از فوت اسكندر قراولان مخصوص او دوستان و سرداران عمده‌اش را براى مشورت بقصر طلبيدند و در دنبال اين اشخاص گروهى از سربازان هم وارد قصر شدند ، تا بدانند ، كه با ملك اسكندر چه خواهند كرد . ازدحام بحدّى بود ، كه عدّه‌اى از سرداران نتوانستند داخل قصر شوند و بالاخره مجبور گشتند بوسيله جارچىها اعلام دارند ، كه كسى داخل قصر نشود ، مگر اينكه شخصى را باسم بخوانند ، ولى چون فرماندهى اشخاص موقّتى بود ، اين اعلام چندان مورد اعتناء واقع نشد . بعد زمانى در رسيد ، كه بىنظمى همه را خسته كرد و مجلس مشورت تشكيل يافت . در ابتداء مردم ناله كردند و اشك‌ها ريختند ، ولى بالاخره حسّ كنجكاوى و نيز نگرانى از اينكه كى جانشين اسكندر خواهد شد غلبه كرد و مردم ساكت گشتند . در اينوقت پرديكّاس اشاره بتخت اسكندر و نيز تاج وردا و اسلحهء او ، كه روى تخت گذارده شده بود ، كرده حلقه انگشتريرا ، كه اسكندر قبل از مرگش به او داده بود ، روى تخت پهلوى آن اشياء نهاد و بر اثر اين اقدام باز صداى ضجّه و ناله از مردم برخاست و اشكها از چشمان سرازير گرديد . پس از آن پرديكّاس رو بحضّار كرده گفت : « چنان كه مىبينيد ، اين انگشترى است ، كه اسكندر ارادهء خود را با آن مختوم ميداشت ، اين انگشترى است كه روح مملكتش به آن مهر ميشد ، اين انگشتر را او به من داد و اينك من آن را بشما ردّ ميكنم . بىشك از تمام مصائبى ، كه ميتوان از غضب خداوند انتظار داشت ، مصيبتى بزرگتر از آنچه بما رو داده ، وجود ندارد . با اين حال اگر عظمت كارهائى را ، كه اسكندر انجام داده در نظر گيريم ، جايز است به اين عقيده باشيم ، كه خدايان او را ببشر دادند ، تا كارهائى را ، كه از طالعش بود ، انجام دهد و بعد\r\n\r\n\r\n","description":"","footnote":"\r\n( 1 ) -  Arinna . \r\n( 2 ) -  Cleopatre . \r\n( 3 ) -  Cynane . \r\n( 4 ) -  Eurydice . \r\n","page_name":" 1955 ","page_number":15},
  {"content":"\r\n\r\nبه جائى ، كه منشأ او است ، برگردد . چون در ميان ما فقط چيزهائى از او مانده ، كه فناپذير است ، پس زودتر وظيفه خودمان را نسبت بنعش و نام او بجا آريم ، بى اينكه فراموش كرده باشيم ، كه در چه شهر و در ميان چه مردمانى هستيم .\r\nرفقا ، چيزى كه تفكّرات و مراقبت‌هاى ما را همواره اقتضاء مىكند اين است ، كه بچه وسائل ما ميتوانيم در ميان مغلوبين خود نتيجهء فتوحاتمان را حفظ كنيم ، زيرا البتّه ميدانيد ، كه انبوه سربازانى ، كه سر ندارند ، مانند جسمى هستند بىروح . شش ماه است ، كه ركسانه آبستن است ، بايد از خدا بخواهيم ، كه او پادشاهى بما بدهد و چون اين پادشاه بسنّى رسيد ، كه مملكت را بتواند اداره كند ، خدايان سلطنت او را مبارك بدارند . عجالة كسى را انتخاب كنيد ، كه ميخواهيد مطيع او باشيد » .\r\n( كنت كورث ، كتاب 10 ، بند 6 ) .\r\nپس از نطق پرديكّاس نه‌آرخ « 1 » با او مخالفت كرده گفت : « كسى حق ندارد تعجّب كند از اينكه سلطنت حق اعقاب اسكندر است . در انتظار پادشاهى بودن ، كه هنوز نزاده و ديگرى را ، كه وجود دارد ، فداى چنين كسى كردن چيزى است ، كه حتّى با اوضاع حاضر موافق احوال مقدونيها نيست . اسكندر پسرى از برسين دارد و تاج حقّ او است . . . . . . »\r\nمردم را اين سخن خوش نيامد و موافق معمول مقدونيها صداى زدن نيزه‌ها بسپرها بلند شد و چون نه‌آرخ اعتناء به اين صدا نكرده خواست از عقيدهء خود دفاع كند ، غوغا برخاست و نزديك بود شورشى روى دهد . در اين وقت بطلميوس برخاسته چنين گفت : « واقعا چنين نژادى لايق است ، كه بر مقدونيها حكومت كند ! پسر ركسانه يا برسين يعنى طفلى ، كه اروپا نخواهد خواست حتّى اسم او را به زبان آرد و شخصيكه بنده‌اى بيش نخواهد بود ! براى چه ما پارسيها را مغلوب ساختيم و اكنون ميخواهيم آنها بر ما حكومت كنند ، و حال آنكه داريوش و خشيارشا ، كه شاهان قانونى بودند ، با هزاران سپاهى و چنان بحريّه قوى بيهوده براى تحصيل اين عنوان كوشيدند .\r\n\r\n\r\n","description":"","footnote":"\r\n( 1 ) -  Nearque . \r\n","page_name":" 1956 ","page_number":16},
  {"content":"\r\n\r\nعقيده من اين است ، كه در اطراف تخت اسكندر در اين قصر اشخاصى جمع شوند ، كه در مجالس مشورت او حضور مىيافتند و اين ترتيب ، در هر مورد ، كه شورى لازم است ، رعايت شود . بعد هرچه را ، كه اكثريت پذيرفت ، سرداران و صاحبمنصبان لشكر همان را مجرى دارند » . عقيدهء بطلميوس چند نفر طرفدار يافت ، ولى اعضاى عمدهء مجلس عقيده پرديكّاس را پذيرفتند . در اين وقت آريستونوس « 1 » گفت : « وقتى كه از اسكندر پرسيدند ، كى را جانشين خود قرار ميدهى ، جواب داد ، آنكه را كه از همه لايق‌تر است و بعد انگشتر خود را به پرديكّاس داد ، و حال آنكه او هنگام مرگ اسكندر تنها كسى نبود ، كه پهلوى او بود و اسكندر نظرى به همه كرده اين وديعه را به او سپرد ، پس ارادهء اسكندر بسلطنت پرديكّاس بوده » . كسى ترديد نداشت ، كه آريستونوس حقيقت را گفت و بنابراين همه مانند يكنفر پرديكّاس را دعوت كردند ، كه پيش رفته انگشتر را بردارد ، ولى او بين جاه‌طلبى و شرم حضور مردّد بود و نيز گمان ميكرد ، كه هر قدر اعتدال در پذيرفتن انگشتر نشان دهد ، بيشتر او را ببرداشتن آن خواهند خواند . بنابراين او ، پس از ترديد زياد و تذبذب طولانى در اينكه چه بايد بكند ، عقب رفت و در پس كرسيهاى درجه اوّل جا گرفت .\r\nدر اينحال مل‌آگر « 2 » كه يكى از جسورترين سرداران اسكندر بود ، چون عدم تصميم پرديكّاس را ديد ، فرياد زد : « خدا نكناد ، كه ملك اسكندر و چنين بار گرانى بر چنين دوشهائى قرار گيرد ، مردان چنين پيش‌آمدى را نخواهند پذيرفت .\r\nمن نميخواهم از اشخاصى سخن برانم ، كه از پرديكّاس برترند ، مقصود من كسانى هستند ، كه صاحب دلند ( يعنى شجاعند ) و براى آنها واجب است ، كه كرها زير بار چنين تكليفى نروند ، چه ، تفاوت نميكند ، كه شما پسر ركسانه را ، هروقت كه به دنيا آمد ، پادشاه بدانيد يا پرديكّاس را ، زيرا او با عنوان قيمومت هم حاضر خواهد بود ، كه بر تخت نشيند . بنابراين آيا پادشاهى هست ، كه براى پرديكّاس به از پادشاهى باشد كه هنوز نزاده است ؟ در ميان اين شتابندگى ، كه از ما ديده مىشود و حق است\r\n\r\n\r\n","description":"","footnote":"\r\n( 1 ) -  Aristonus . \r\n( 2 ) -  Meleagre . \r\n","page_name":" 1957 ","page_number":17},
  {"content":"\r\n\r\nو لازم ، فقط پرديكّاس با صبر و حوصله انتظار وضع حملى را دارد و از حالا در شكم مادرى تولّد پسرى را پيش‌بينى مىكند . ترديد نداشته باشيد ، كه اگر لازم باشد ، حتّى تولّد پسرى را فرض كند ، خواهد كرد . اگر اسكندر ميخواست ، كه پرديكّاس جانشين او گردد ، از تمامى اراده‌هاى او من اين يكى را قابل اجرا نميدانستم و ميگفتم ، كه نبايد از اين اراده اطاعت كرد . چرا نميرويد خزانه‌هاى اسكندر را تاراج كنيد ، زيرا ثروت اسكندر بمقدونيها ميرسد » . مل‌آگر پس از اين نطق به طرف مردم رفت و آنها به او راه داده از عقبش روانه شدند ، تا چيزيرا كه پيشنهاد ميكرد ، انجام دهند . در اينوقت عدّه‌اى زياد از سربازان با اسلحه دور مل‌آگر جمع شده بودند و در مجلس مشورت جز همهمه و غوغا چيزى حكم‌فرما نبود ، كه ناگاه شخصى از ميان مردم ، كه بيشتر مقدونيها او را نميشناختند ، ندا در داد :\r\n« چرا اسلحه برداشته‌ايد و جنگ داخلى براى چه خوب است ؟ و حال آنكه پادشاهى ، كه در جستجوى او مىباشيد ، در ميان شما است . آرّيده پسر فيليپ و برادر اسكندر ، كه آخرين پادشاه شما بود ، آيا با او در موقع مراسم قربانى حضور نداشت ؟\r\nاو امروز يگانه وارث اسكندر است ، و حال اين او را فراموش كرده‌ايد . او چه كرده است ، كه مستحق چنين فراموشى گشته و او را از حقّى ، كه تمام ملل ميشناسند ، محروم ساخته ؟ اگر ميخواهيد پادشاهى مانند اسكندر داشته باشيد ، ديگر چنين پادشاهى را نخواهيد يافت ، ولى اگر در جستجوى نزديكترين وارث او هستيد ، كسى جز آرّيده وجود ندارد » . وقتى كه سخن گوينده به آخر رسيد ، همه مثل اينكه فرمانى داده شده باشد ، ساكت گشته و بعد ، از هر طرف فرياد كردند ، كه آرّيده بايد پادشاه شود و اشخاصى ، كه مجلس مشورت را بىحضور او تشكيل كرده‌اند ، بايد اعدام گردند . پىتون « 1 » با اين نقشه مخالفت كرده گفت : « اى مردم شما جز نام و يادگاريهاى اسكندر چيزى نميبينيد و همه چيز ديگر را فراموش كرده‌ايد » « 2 » ولى جمعيّت با هلهله و فريادها اظهار كرد ، كه جز آرّيده نبايد كسى بر تخت نشيند .\r\nدر اين وقت مل‌آگر ، كه دشمن پرديكّاس و نيز منفور او بود ، دست آرّيده را\r\n\r\n\r\n","description":"","footnote":"\r\n( 1 ) -  Pithon . \r\n( 2 ) - بالاتر گفته شد ، كه آرّيده ضعيف العقل بود .\r\n","page_name":" 1958 ","page_number":18},
  {"content":"\r\n\r\nگرفته شتابان او را بقصر برد و سربازان بدوا آرّيده را فيليپ ناميده ، پس از آن پادشاهش خواندند . اين رأى رأى جمعيّت بود ، ولى بزرگان اين عقيده را نپسنديدند .\r\nبنابراين پىتون خواست نقشهء پرديكّاس را مجرى دارد و پيشنهاد كرد ، كه پسر ركسانه پادشاه گردد و پرديكّاس و لئونّاتوس ، كه هر دو از خانواده سلطنتند ، قيّم‌هاى او باشند ، كراتر « 1 » و آن‌تىپاتر « 2 » كارهاى اروپا را بگردانند و همه قسم ياد كنند ، كه بپسر اسكندر از ركسانه صادق و باوفا خواهند بود . همه اين پيشنهاد را پذيرفته بدان عمل كردند ، ولى مل‌آگر ، كه از جان خود ميترسيد ، از مجلس بيرون رفته با آرّيده برگشت و با نطق‌هاى مؤثر مردم را طرفدار او كرد ، چنان كه سربازان او را پادشاه خوانده جامه اسكندر را بر او پوشيدند و مل‌آگر جوشن و اسلحه خود را برداشته در صف هواخواهان او قرار گرفت .\r\nپياده نظام در اين موقع بناى شادى و شعف را گذارده ، زوبين‌ها را بسپرها زد و گفت كسانى ، كه بخواهند تاج را بشخصى دهند ، كه از آن او نميباشد ، معدوم خواهند گشت . نام فيليپ سربازان را بوجد آورده بود ، زيرا براى فيليپ پدر اسكندر ستايشى بزرگ داشتند ( كنت كورث ، كتاب 10 ، بند 7 ) .\r\n\r\nقضاياى بعد\r\n\r\nروايت ديودور\r\nاين قضايا را ديودور و ژوستن و كنت كورث چنين نوشته‌اند .\r\nديودور گويد ( كتاب 18 ، بند 2 ) . در اين سال ( يعنى در سالى ، كه مطابق 323 ق . م است ) پس از فوت اسكندر اغتشاش و هرج و مرج بزرگى در ممالك او روى داد ، زيرا او اولادى نداشت و هريك از رجال و سردارانش ميخواست جانشين او گردد . بنابراين فالانژ پياده نظام آرّيده پسر فيليپ و برادر اسكندر را ، كه ناقص العقل بود ، بسلطنت خواند ، ولى اشخاصى از نظاميان ، كه مورد احترام بودند ، سواره نظامى را ، كه موسوم بدسته هتر « 3 » بود ، با خود همراه كرده در ابتداء خواستند با پياده نظام بجنگند ، ولى بعد هيأتى از\r\n\r\n\r\n","description":"","footnote":"\r\n( 1 ) -  Cratere . \r\n( 2 ) -  Antipater . \r\n( 3 ) -  Hetaires  ( يعنى دسته رفقا و دوستان ) .\r\n","page_name":" 1959 ","page_number":19},
  {"content":"\r\n\r\nمحترمترين اشخاص لشكر انتخاب كرده برياست مل‌آگر نزد فالانژ پياده نظام فرستادند . او مأموريت داشت ، كه با مذاكره پياده نظام را باطاعت درآورد ، ولى مل‌آگر بجاى اينكه مأموريت خود را انجام دهد ، فالانژ را بسيار ستود و پياده نظام را بر ضدّ مخالفين آن تحريك كرد . در نتيجه ، مقدونيها مل‌آگر را رئيس خود خوانده با اسلحه به قصد مخالفين خود حركت كردند . دسته قراولان مخصوص از بابل بيرون آمدند ، تا با پياده نظام طرف شوند و نزديك بود جنگ در گيرد ، ولى در اين وقت اشخاصى ، كه در قشون اسكندر وجاهت داشتند ، بميان افتاده با سخنان نرم و با موعظه از جنگ مانع گشتند . بعد همه قرار دادند ، كه آرّيده پادشاه باشد و پرديكّاس نايب السّلطنه . پس از آن مهمترين دوستان اسكندر و سران سپاه مقدونى ايالات را بين خودشان تقسيم و به آرّيده بيعت كردند .\r\n\r\nروايت ژوستن\r\nاين نويسنده قضايا را مشروح‌تر از ديودور ذكر كرده . او گويد ( كتاب 13 ، بند 2 - 4 ) : فوت اسكندر باعث خوشوقتى رجال و سرداران او شد و موجب نگرانى آنها هم نيز ، زيرا در ميان آنها كسى نبود ، كه ديگران با طيب خاطر مطيع او شوند و هركس خود را كمتر از ديگرى نميدانست . از طرف ديگر همه روزه بخودسرى سربازان ميافزود و هيچيك از رجال اسكندر نميتوانست پيش‌بينى كند ، كه نظاميان با كى همراه خواهند بود . در اين احوال پرديكّاس عقيده داشت ، كه بايد منتظر شد تا ركسانه بزايد و شايد پس از آن وارث اسكندر معلوم گردد ، ولى مل‌آگر ميگفت : لزومى ندارد منتظر وضع حمل ركسانه شويم . اگر مقصودتان اين است ، كه پادشاهى داشته باشيد ، چند پادشاه در آسياى صغير الآن موجودند : اگر طفلى را بخواهيد پادشاه كنيد در پرگام « 1 » هراكل پسر اسكندر را ، كه از برسين تولد شده ، خواهيد يافت و هرگاه بخواهيد پادشاه مردى باشد ، آرّيده برادر اسكندر\r\n\r\n\r\n","description":"","footnote":"\r\n( 1 ) -  Pergame . \r\n","page_name":" 1960 ","page_number":20},
  {"content":"\r\n\r\nدر اردو حاضر است و سربازان او را ، از جهت اينكه رؤف است و پسر فيليپ ، دوست دارند . ديگر اينكه ركسانه پارسىنژاد است و مقدونيّه نميتواند پادشاه خود را از ميان مردمى انتخاب كند ، كه با شمشير آن را باطاعت درآورده . اسكندر نميخواست ، كه او پادشاه شود ، زيرا تا نفس آخر اسم اين طفل را نبرد . چنين بود عقيدهء مل‌آگر ، ولى بطلميوس با انتخاب آرّيده بسلطنت مخالفت كرده گفت ، او لايق پادشاهى نيست ، زيرا مادرش در لاريس « 1 » زن بد عملى بود و ديگر اينكه آرّيده سخت ناخوش است ، اگر او پادشاه شود ، فقط باسم اكتفا كرده اختيارات را به ديگران خواهد داد . پس بهتر است از سرداران كسى را بسلطنت انتخاب كنيم ، كه از حيث لياقت از همه به اسكندر نزديكتر باشد ، مملكت را اداره و حدود آن را حفظ كند ، نه اينكه تابع شخصى پادشاه‌نما يا محبوبين نالايق باشد .\r\nدر نتيجه مشورت عقيده پرديكّاس اكثريت يافت و قرار دادند ، كه منتظر وضع حمل ركسانه شوند و اگر او پسرى آورد ، آن پسر را پادشاه خوانده لئونّاتوس ، كراتر ، آن‌تىپاتر و پرديكّاس را قيّم‌هاى او بدانند . پس از آن چهار نفر مذكور فىالمجلس بپادشاه آينده با قسم بيعت كردند .\r\nسواره نظام با رأى اكثريت موافقت كرد ، ولى پياده نظام از اين جهت ، كه آن را در انتخاب پادشاه شركت نداده بودند ، مخالف اين عقيده شد و آرّيده برادر اسكندر را فيليپ ناميده بپادشاهى برگزيد . وقتى كه اين خبر بسواره نظام رسيد ، آت تال « 2 » و مل‌آگر را مأمور كردند ، كه پياده نظام را با نصايح آرام كنند ، ولى آنها پنداشتند ، كه با راضى داشتن پياده نظام بر نفوذ و قدرتشان خواهند افزود .\r\nبنابراين مأموريّتشان را فراموش كرده طرفدار پياده نظام شدند . تحريك اشخاص زرنگ و تردست آتش شورش را تيزتر كرد و بالاخره شورش بقدرى قوّت يافت ، كه پياده نظام اسلحه برداشته بقصر يورش برد ، تا سواره نظام را مضمحل گرداند . سواره نظام از قصر فرار كرده بخارج بابل رفت و در سنگرها قرار\r\n\r\n\r\n","description":"","footnote":"\r\n( 1 ) -  Larisse . \r\n( 2 ) -  Attale . \r\n","page_name":" 1961 ","page_number":21},
  {"content":"\r\n\r\nگرفته بنوبت خود ، پياده نظام را سخت تهديد كرد . در اين احوال آت تال خواست پرديكّاس را بكشد ، تا مخالفين نابود گردند ، ولى او كسانى را ، كه حمله كردند از پاى درآورد و پس از آن ديگران جرئت نكردند به او نزديك شوند . بعد پرديكّاس جرئت و جسارت غريبى بروز داده تقريبا تنها بميان پياده نظام درآمد و سربازان را جمع كرده به آنها نمود ، كه اگر سوءقصد بر ضدّ او اجرا ميشد ، چه عواقبى وخيم براى آنها ميداشت . او بسربازان گفت : « شما بر ضدّ كىها اسلحه برداشته بوديد . آيا اين اقدام شما بر ضدّ پارسيها بود يا بر ضدّ دشمنانى ديگر .\r\nنه - شما ميخواستيد هموطنان ، برادران و كسانى را ، كه شريك مرارت‌ها و مشقّات شما بودند ، بكشيد . شما ميخواستيد شعف و شادى بزرگى براى دشمنان خودتان تدارك كنيد . چه لذّتى به آنان دست ميداد ، وقتى كه ميديدند ، همان سربازانى ، كه آنها را مغلوب ساخته‌اند ، اينك يكديگر را نابود ميكنند و ارواح خارجىهائى را ، كه در ميدانهاى جنگ افتاده‌اند ، شاد ميدارند » . پس از اين نطق پياده نظام آرام شد و حاضر گشت ، كه عقيده پرديكّاس را پيروى كرده او را رئيس خود بداند . بعد سواره نظام به پياده نظام نزديك شده پذيرفت ، كه به آرّيده بيعت كند و اگر ركسانه پسرى آورد ، او را پادشاه قسمتى از مملكت بدانند . همه اين ترتيب را پذيرفتند . در اينوقت نعش اسكندر را هم در ميان جمعيّت گذارده بودند ، تا بنمايند كه او هم اين قرارداد را تصديق مىكند .\r\nپس از آن آن‌تىپاتر والى مقدونيّه و يونان گرديد ، كراتر رئيس مستحفظين خزانه شد و مل‌آگر و پرديكّاس باداره كردن مملكت و فرماندهى لشكر معيّن گشتند . بعد پرديكّاس ، كه كينهء سران شورشيان را بدل داشت ، اعلام كرد ، كه روز ديگر همه در موقع مراسم قربانى براى راحت روح اسكندر حاضر شوند و در آن روز ، بىاينكه مل‌آگر را قبلا آگاه كرده باشد ، از پيش تمامى گروهان‌ها گذشته از سربازان آنهائى را ، كه شورش طلب ميدانست ، يكايك طلبيد و در خفا آنها را بدست جلّادان سپرد .\r\nپس از مراسم قربانى پرديكّاس ايالات را بين رؤساء تقسيم كرد ، تا اوّلا آنها را از\r\n\r\n","description":"","footnote":"","page_name":" 1962 ","page_number":22},
  {"content":"\r\n\r\nخود راضى كرده در تحت اوامر خود درآورد . ثانيا به اين بهانه آنها را از مركز حكومت دور كند . تقسيم ممالك بقرعه صورت گرفت و حكم قرعه چنين بود ( بعد ژوستن اشخاص و ايالات را مينامد ، چنان كه بيايد ) .\r\n\r\nروايت كنت كورث\r\nمورّخ مذكور گويد ( كتاب 10 ، بند 7 و 8 ) : پرديكّاس از هيجان سربازان ترسيده امر كرد درب اطاقى را ، كه نعش اسكندر را در آن گذارده بودند ، ببندند . بر اثر اين حكم بين نظاميانى ، كه طرفدار پرديكّاس بودند ، از يكطرف و مل‌آگر و پياده نظام از طرف ديگر ، نزاع درگرفت و نزديك بود جدالى روى دهد و حتّى چند نفر زخمى شدند ، ولى در اينوقت قديمترين سربازان مقدونى كلاهخودهاشان را برداشتند ، تا بهتر شناخته شوند و از پرديكّاس خواهش كردند ، كه زد و خورد را موقوف بدارد و با پادشاه و جمعيّتى ، كه عدّه‌اش بيشتر است ، طرف نشود . پس از آن مل‌آگر ميخواست ، كه سربازان در اطراف نعش اسكندر بمانند ، ولى آنها ، از ترس اينكه مبادا در دامى افتند ، از يكى از درهاى قصر بيرون رفته خودشان را بفرات رسانيدند . در اين احوال سواره نظام مقدونى ، پرديكّاس و لئونّاتوس را پيروى كرد . در ابتداء پرديكّاس ميخواست از شهر خارج شود ، ولى به اين ملاحظه ، كه تصوّر نكنند ، او روابط خود را با ساير قسمتهاى قشون قطع كرده ، در شهر بماند . در اين احوال مل‌آگر به گوش آرّيده - فيليپ پادشاه جديد همواره ميخواند ، كه ما دامى كه پرديكّاس زنده است ، سلطنت او استوار نيست . بالاخره او اصرار را به جائى رسانيد ، كه بپادشاه پيشنهاد كرد چند نفر فرستاده پرديكّاس را احضار كند و وقتى كه او آمد ، توقيفش كرده بكشد و اگر نيامد ، فرستادگان مأمور باشند ، كه او را نابود گردانند . فيليپ چنين عقيده‌اى نداشت ، ولى چون غالبا خاموش بود ، سكوت را مل‌آگر به رضايت حمل كرده ، اشخاصى را نزد پرديكّاس فرستاد ، تا او را نزد شاه بياورند . پرديكّاس در اين موقع قوّت قلب غريبى نشان داده فقط با پانزده نفر نزد فرستادگان آمد و آنها را بندگان مل‌آگر خوانده طورى جسورانه حرف زد ، كه مأمورين ترسيده فرار كردند . بعد پرديكّاس نزد لئونّاتوس رفت ، تا از كمك او قوّتى يابد . مقدونيها از\r\n\r\n","description":"","footnote":"","page_name":" 1963 ","page_number":23},
  {"content":"\r\n\r\nاقدام مل‌آگر سخت متنفّر شده خواستند از او انتقام بكشند و او چون از قصد آنها آگاه شد ، نزد آرّيده - فيليپ رفت و پرسيد ، كه آيا اين حكم پادشاه نبود ، كه پرديكّاس را بياورند ؟ پادشاه جوابداد ، كه اين حكم را من باصرار مل‌آگر پذيرفتم و چون پرديكّاس زنده است ، نبايد اين قضيّه را باعث شورش قرار داد . پس از آن آرّيده - فيليپ امر كرد ، كه مجلس مشورت منحل گردد .\r\nاگرچه در اين وقت پادشاهى ، كه بتواند زمام امور را بدست گيرد نبود ، ولى چون فيليپ را پادشاه ميدانستند ، باز ظاهرا دربارى بود و سفراى مقيم بابل و سرداران و صاحبمنصبان در آن‌جا جمع ميشدند . در اين احوال خبر رسيد ، كه پرديكّاس با سواره نظام از شهر بيرون رفته و راه آذوقه را به شهر بسته است . بر اثر اين وضع در شهر قحطى و گرسنگى پديد آمد و چون مردمى زياد از ناامنى حول و حوش به شهر آمده بودند ، مقدونيها ترسيدند ، كه مبادا شورشى در شهر برپا شود و قرار دادند ، رسولانى نزد سواره نظام فرستاده زمينه‌اى براى صلح تدارك كنند . رسولان ، كه برياست پارساس « 1 » نام تسّاليانى بودند ، جواب آوردند ، كه سواره نظام ميگويد :\r\nما دامى كه مقصّرين شورش را بما تسليم نكرده‌اند ، ما اسلحه را زمين نخواهيم گذاشت .\r\nپياده نظام ، همين كه اين بشنيد ، اسلحه برداشت و پادشاه ، چون ديد ، كه جنگ داخلى دارد شروع مىشود ، بميان جمعيّت آمده گفت : براى احتراز از اينكه شما بجان يكديگر بيفتيد لازم است ، باز رسولانى بفرستيد ، تا شايد اين دفعه كار صلح انجام يابد . در اينموقع او تاج خود را برداشته بدست راست گرفت و گفت ، من طالب اين سلطنت نيستم ، اگر كسى در ميان شما هست ، كه بهتر از من ميتواند امور را اداره كند ، تاج را بردارد . اين حرف پادشاه و اشكهائى ، كه از چشمان او سرازير گشت باعث شد ، كه جمعيّت برقّت آمده گفت ، هر آن چه خواهى بكن . بعد رسولانى نزد سواره نظام رفته زمينهء صلح را فراهم كردند ، آشتى پياده نظام با سواره - نظام عملى گشت و قرار دادند ، كه مل‌آگر رفيق پرديكّاس در اداره كردن مملكت باشد . پرديكّاس ظاهرا روى موافقت نشان داد ، ولى در باطن ميكوشيد ، كه مل‌آگر\r\n\r\n\r\n","description":"","footnote":"\r\n( 1 ) -  Parsas ( Thessalien ) . \r\n","page_name":" 1964 ","page_number":24},
  {"content":"\r\n\r\nرا نابود سازد ، زيرا ميدانست ، كه او شخصى است ماجراجو و آرام نخواهد نشست .\r\nبالاخره يكى از سربازان را تحريك كرد ، كه بلند شكايت كند از اينكه مل‌آگر همدوش پرديكّاس گشته . اين خبر به مل‌آگر رسيد و او برآشفته با تشدّد نزد پرديكّاس رفت و سخت از سرباز مزبور شكايت كرد . پرديكّاس چنان وانمود ، كه از اين قضيه خيلى متأسف است و بعد گفت اشخاصى ، كه اين سرباز را بچنين اقدامى تحريك كرده‌اند ، بايد مجازات شوند و براى اجراى اين امر مراسم « پاك كردن » « 1 » بايد اجرا گردد .\r\nمراسم پاك كردن موافق عادات مقدونى چنين بود ، كه سگى را كشته روده‌هاى آن را در دشتى به دو طرف ميانداختند و بعد پياده نظام و سواره نظام در دشت حاضر ميشدند و بقيّهء مراسم پاك كردن به عمل ميآمد . مل‌آگر با شادى اين پيشنهاد را پذيرفت و تشريفات پاك كردن در روز معيّن به عمل آمد . بعد آرّيده - فيليپ بتحريك پرديكّاس با گروهانى به طرف پياده نظام رانده گفت ، تمام اشخاصى ، كه باعث شورش شده بودند ، بايد مجازات شوند . چون تمام لشكر و فيلهاى جنگى حاضر بودند ، پياده نظام نتوانست اندك مخالفتى نشان دهد و پرديكّاس از موقع استفاده كرده سيصد نفر را يكايك خواند و آنها از صف بيرون آمدند . بعد او در همانجا حكم كرد آنها را بپاى فيلها انداختند . از براى مل‌آگر اين پيش‌آمد بكلّى غير مترقّب بود ، زيرا در يك آن تمام اشخاصيكه براى او كار كرده بودند ، نابود شدند . در اين روز كسى بر ضد مل‌آگر اقدامى نكرد و او در جاى خود بماند ، ولى فهميد ، كه دشمنانش در قصد او هستند و كسى را ، كه او پادشاه كرده ، آلت اجراى مقاصد بدخواهان او است . بنابراين از جان خود هراسناك گشته بمعبدى پناه برد ، ولى پناهگاهى در آن معبد هم نيافت ، زيرا او را گرفته كشتند .\r\n\r\nنتيجه\r\nاز آنچه تا اينجا ذكر شد چنين برميآيد ، كه پس از منازعاتى ، كه چند روز طول كشيده ، دو نفر را براى سلطنت انتخاب كرده‌اند :\r\nآرّيده - فيليپ برادر نامشروع اسكندر و نيز پسرى را كه فرض ميكردند ركسانه\r\n\r\n\r\n","description":"","footnote":"\r\n( 1 ) -  Lustration . \r\n","page_name":" 1965 ","page_number":25},
  {"content":"\r\n\r\nخواهد آورد ، پرديكّاس هم نايب السّلطنه و قيّم دو پادشاه گرديده . از جريان وقايع نيز پيداست ، كه سلطنت آرّيده - فيليپ موقّتى بوده ، يعنى تا وقتى كه ركسانه بزايد . بنابراين باوجود اينكه بعضى سرداران اسكندر براى پيشرفت خيالات خود ميخواسته‌اند پسر ركسانه پادشاه نشود ، اكثريّت بپسر او تمايل داشته و بالاخره اين تمايل غلبه كرده . اگر اين وضع ادامه مييافت و اشخاص جاه‌طلب پسر ركسانه را تلف نميكردند ، ميشد گفت ، كه سلسله سلطنت مقدونيّه بسلسلهء مقدونى و ايرانى تبديل يافت ولى ، چنان كه بيايد ، منازعات بجنگهاى داخلى بين سرداران اسكندر مبدّل گرديد و خانواده اسكندر بكلّى نابود شد ، چنان كه احدى ، كه بتخت نزديك باشد ، نماند و از سرداران هم هريك در مملكتى والى و بعد رئيس مستقلّ يا پادشاه گرديد .\r\nاينها در تاريخ به ديادك‌ها « 1 » يا جانشينان موسوم گشتند .\r\n\r\nمبحث دوم - كارهاى اولى پرديكاس\r\n\r\nتقسيم ممالك\r\nپس از اينكه پرديكّاس بنيابت سلطنت انتخاب شد ، تمام سرداران سپاه را بمجلس مشورتى طلبيده ممالك را بين آن‌ها تقسيم كرد .\r\nراجع باينمسئله بين مورّخين عهد قديم اختلافاتى ديده مىشود و بنابراين مجبوريم ، كه روايت هريك را جداگانه ذكر كنيم .\r\n\r\nروايت ديودور\r\nمورّخ مذكور اسامى ايالات و اشخاص را چنين نوشته ( كتاب 18 ، بند 2 ) :\r\n1 - مصر نصيب بطلميوس پسر لاگوس « 2 » گرديد ( اين همان شخصى است ، كه بالاتر مكرّر ذكرى از او شده و نوشته‌اند ، كه پسر نامشروع فيليپ دوّم پدر اسكندر بود . م . ) .\r\n2 - سوريه به لائومدون مىتىلنى « 3 » رسيد .\r\n3 - كيليكيّه به فيلوتاس « 4 » .\r\n\r\n\r\n","description":"","footnote":"\r\n( 1 ) -  Diadoques . \r\n( 2 ) -  Ptolemee Lagos . \r\n( 3 ) -  Laomedon de Mitylene . \r\n( 4 ) -  Philotas . \r\n","page_name":" 1966 ","page_number":26},
  {"content":"\r\n\r\n4 - ماد ( بزرگ ) به پىتون « 1 » .\r\n5 - پافلاكونيّه و كاپادوكيّه با آن ايالات دولت هخامنشى ، كه اسكندر بدانجاها قشون نكشيده بود ( مانند پنت ، ارمنستان و غيره ) به اومن « 2 » ( منشى اسكندر ) .\r\n6 - پام‌فيليّه و فريگيّهء عليا و ليكيّه به آن‌تىگون « 3 » .\r\n7 - كاريّه به كاسّاندر « 4 » .\r\n8 - ليديّه به مل‌آگر « 5 » ( از اين‌جا بايد استنباط كرد ، كه تقسيم ايالات قبل از كشته شدن او انجام يافته ) .\r\n9 - فريگيّهء سفلى يا هلّس‌پونت به لئونّاتوس « 6 » .\r\n10 - در اروپا تراكيّه و صفحاتى ، كه مجاور درياى سياه‌اند به ليزيماك « 7 » .\r\n11 - مقدونيّه با ولايات تابعهء آن به آن‌تىپاتر .\r\n12 - راجع بآسياى عليا قرار دادند ، كه تغييرى در ايالات آن ندهند ، بنابراين صفحات مجاور اين قسمت‌ها نيز در تحت اداره تاكسيل « 8 » ماندند ( مقصود از آسياى عليا در اين‌جا افغانستان شرقى كنونى و صفحات مجاور رود سند است . م . ) .\r\n13 - ايالتى ، كه در نزديكى پاراپاميزاد بود ، به اكسيارتس ايرانى ، پدر ركسانه ، والى باختر .\r\n14 - رخّج و نيز گدروزى ( بلوچستان كنونى ) به سىبرتيوس « 9 » .\r\n15 - هرات و زرنگ ( سيستان ) به ستاسانور سوليانى « 10 » .\r\n16 - باختر و سغد به فيليپ .\r\n17 - پارت ( خراسان ) و گرگان به فراتافرن ايرانى .\r\n18 - پارس به په‌سست « 11 » .\r\n19 - كرمان به تل پولم « 12 » .\r\n\r\n\r\n","description":"","footnote":"\r\n( 1 ) -  Python . \r\n( 2 ) -  Eumene . \r\n( 3 ) -  Antigon . \r\n( 4 ) -  Cassandre . \r\n( 5 ) -  Meleagre . \r\n( 6 ) -  Leonnatus . \r\n( 7 ) -  Lysimaque . \r\n( 8 ) -  Taxile . \r\n( 9 ) -  Sibiyrtius . \r\n( 10 ) -  Stasanor Solien . \r\n( 11 ) -  Peuceste . \r\n( 12 ) -  Tlepoleme . \r\n","page_name":" 1967 ","page_number":27},
  {"content":"\r\n\r\n20 - ماد به آتراپس « 1 » ايرانى ( آرّيان در كتاب 4 ، فصل 18 او را آثروپاتس « 2 » ناميده و ژوستن در كتاب 13 ، بند 4 آتروپاتس « 3 » . معلوم است ، كه مقصود ديودور از ماد در دفعه اولى ماد بزرگ است و در دفعه دوّم ماد كوچك . اين ماد از اسم والىاش ، كه آثروپات نام داشت ، بعدها موسوم به آثروپاتن گرديد و به فارسى آثروپاتكان مىگفتند . اين نام در قرون بعد به آذرپاتكان و آذرپايگان و معرّب آن آذربايجان تبديل يافته . م . ) .\r\n21 - بابل به آرخون « 4 » .\r\n22 - بين النّهرين به آرك‌سيلاس « 5 »\r\n23 - تاكسيل و پروس بپادشاهى مملكتشان ابقاء شدند .\r\nسلكوس بفرماندهى سواره نظامى ، كه ملقّب به هتر بود معيّن گرديد . رياست اين سواره نظام در زمان اسكندر با هفس تيون و پس از آن با پرديكّاس بود .\r\nآرّيده - فيليپ مأمور شد ، كه لوازم مراسم دفن اسكندر را تدارك كرده گردونه‌اى بسازد ، تا نعش اسكندر را بمعبد آمّون برند .\r\n\r\nروايت ژوستن\r\nدر باب تقسيم ممالك روايت ژوستن در زمينه روايت ديودور است ، ولى اختلافاتى نيز بين دو روايت موجود است ، كه ذكر ميكنيم . مورّخ مذكور گويد ( كتاب 13 ، بند 4 ) :\r\n1 - ماد عليا ( ماد كوچك يا آذربايجان ) به آتروپات رسيد ( در بعضى نسخ كتاب ژوستن اين نام را آكروپات نوشته‌اند ، كه بايد مصحّف آگروپات باشد ، زيرا آگر در كردى بمعنى ( آثر ) و ( آتر ) است ، كه به زبان كنونى پارسى آتش گوئيم . م . ) .\r\n2 - ماد سفلى ( يعنى ماد بزرگ يا عراق عجم قرون بعد ) به پدر زن پرديكّاس .\r\n3 - شوش به سينوس « 6 »\r\n4 - ليكيّه و پام‌فيليّه به نه آرخ .\r\n5 - ليديّه به م‌آندر « 7 »\r\n\r\n\r\n","description":"","footnote":"\r\n( 1 ) -  Atrapes . \r\n( 2 ) -  Athropates . \r\n( 3 ) -  Atropates . \r\n( 4 ) -  Archon . \r\n( 5 ) -  Arcesilas . \r\n( 6 ) -  Scynus . \r\n( 7 ) -  Meandre . \r\n","page_name":" 1968 ","page_number":28},
  {"content":"\r\n\r\n6 - باختر به آمين تاس .\r\n7 - سغد به سىته‌اوس « 1 »\r\n8 - پارت به نيكاتور « 2 »\r\n9 - گرگان به فيليپ .\r\n10 - ارمنستان به فراتافرن .\r\n11 - مردم پلاسگ به آرخاس « 3 » .\r\n12 - پارس به تلپ تولم « 4 » .\r\n13 - بابل به په سست . رياست لشكر به عهده سلكوس پسر آنتيوخوس « 5 » و رياست قراول مخصوص پادشاه به كاسّاندر پسر آنتىپاتر . در باختر مجاور سند تغييرى روى نداد . پىتون پسر آژنور « 6 » برياست مستعمرات يونانى و مقدونى در هند ، منصوب گشت . ژوستن اسم اكسيارتس را اكس‌تارخس « 7 » نوشته .\r\nبالاخره مورّخ مذكور گويد ، كه اين تقسيم ممالك براى عدّه‌اى از اشخاص باعث ارتقاء گرديد ، زيرا اينها ، اگرچه براى حكومت معيّن شده بودند ، ولى پس از چندى ايالات را ممالك خودشان دانسته عنوان پادشاهى اختيار كردند و دولتهائى تشكيل يافت ، كه بميراث باعقاب آنها رسيد .\r\n\r\nروايت كنت كورث\r\nتقسيم ايالات بين اشخاص موافق نوشته‌هاى اين مورّخ از اين قرار بوده ( كتاب 10 ، بند 10 ) : مصر و آن قسمتى از افريقا ، كه تسخير شده بود ، به بطلميوس رسيد ( بطلميوس پسر لاگس ) .\r\nسوريّه به لائومدون و فينيقيّه نيز .\r\nكيليكيّه به فيلوتاس .\r\nليكيّه و پام‌فيليّه و فريگيّه بزرگ يا عليا به آن‌تىگون .\r\nكاريّه به كاسّاندر .\r\nليديّه به مناندر « 8 » .\r\n\r\n\r\n","description":"","footnote":"\r\n( 1 ) -  Scytheus . \r\n( 2 ) -  Nicanor . \r\n( 3 ) -  Archas . \r\n( 4 ) -  Tleptoleme . \r\n( 5 ) -  Antiochus . \r\n( 6 ) -  Agenor . \r\n( 7 ) -  Extarches . \r\n( 8 ) -  Menandre . \r\n","page_name":" 1969 ","page_number":29},
  {"content":"\r\n\r\nفريگيّهء كوچك در نزديكى هلّس‌پونت به لئونّاتوس .\r\nكاپادوكيّه و پافلاگونيّه به اومن . او را هم مأمور كردند اين مملكت را تا طرابوزان دفاع كند و با آربات بجنگد ، زيرا اين يگانه پادشاهى بود ، كه نميخواست تمكين كند ( شرح قضيّه پائين‌تر بيايد ) .\r\nماد را ( مقصود ماد بزرگ است ) به پىتون دادند .\r\nتراكيّه را با مردمان مجاور درياى سياه به ليزيماك .\r\nاما راجع به ولات هند و باختر و سغديان و ساير مردمان ، كه در كنار اوقيانوس سرخ سكنى داشتند ، قرار دادند ، همان اختيارات را دارا باشند ( يعنى آنها را تغيير ندادند . مقصود از درياى سرخ در اين‌جا درياى عمان است . م . ) .\r\nكنت كورث ارمنستان را در فهرست ايالات ذكر نكرده و اين نظر صحيح است ، زيرا اسكندر بارمنستان نرفته بود . در باب آربات ، اگرچه كنت كورث تصريح نكرده ، كه او در كدام قسمت آسياى صغير پادشاه بوده ، ولى از نوشته‌هاى ژوستن ( كتاب 13 ، بند 6 ) معلوم است ، كه پرديكّاس با آريآرات « 1 » پادشاه كاپادوكيّه جنگيده . بنابراين ، مقصود كنت كورث از آربات آريآرات پادشاه كاپادوكيّه بوده ، يعنى اين اسم را تصحيف كرده ( شرح اين قضيّه پائين‌تر بيايد ) . ديودور اسم پادشاه كاپادوكيّه را آريآرات نوشته ، چنان كه بيايد .\r\nچهار مورّخى ، كه رواياتشان در اين مبحث ذكر شده ، از مردمانى ، كه در قفقازيه سكنى داشتند و هرودوت ، چنان كه در صفحه 1474 گذشت ، مساكن آنها را جزء ايالت 18 - 19 دولت هخامنشى بشمار آورده ، ذكرى نكرده‌اند ، بنابراين بايد گفت ، كه اين قسمت دولت هخامنشى جزء دولت اسكندر نبوده . كليّة از تقسيم ايالات چنين برميآيد ، كه اين قسمت‌هاى دولت هخامنشى در زمان اسكندر جزء دولت او بشمار نمىآمده ، زيرا اسكندر به آن جاها نرفته بود : پافلاگونيّه ، كاپادوكيّه ، پنت ، ارمنستان ، قفقازيه ، ليبيا و حبشه مجاور مصر . در خاتمه كنت كورث گويد ، كه هفت روز پس از فوت اسكندر رجال و سرداران مقدونى\r\n\r\n\r\n","description":"","footnote":"\r\n( 1 ) -  Ariarathe . \r\n","page_name":" 1970 ","page_number":30},
  {"content":"\r\n\r\nبفكر نعش او افتادند و آن را بوسيله كلدانيها و مصريها بلسان كردند . بعد بطلميوس نعش را به منفيس پاى تخت مصر برد و پس از چند سال آن را به اسكندريّه حمل كرده به خاك سپرد .\r\n\r\nبى اثر گذاردن نقشه‌هاى اسكندر\r\nبالاتر ( صفحهء 1891 ) گفته شد ، كه اسكندر كراتر را مأمور كرد ده هزار نفر سرباز سالخورده و مجرّب مقدونى را باوطانشان برگرداند . اين سردار مأموريت‌هاى ديگرى نيز داشت ، ولى پس از فوت اسكندر ، زمانيكه كراتر در كيليكيّه بود ، پرديكّاس در يادداشتهاى اسكندر مطالعه كرده ديد ، كه مخارج دفن هفس تيون براى خزانه خيلى گران تمام شده و انجام دادن امورى ، كه به عهده كراتر محوّل گشته ، مخارج زياد بخزانه تحميل خواهد كرد . اين بود ، كه خواست اين كارها را ترك كنند و چون نميخواست از پيش خود بچنين امرى دست بزند ، مقدونيها را جمع و با آنها مشورت كرد و مجلس مزبور مقرّر داشت ، كه اين كارها را ، از آنجا ، كه قابل اجرا نيست ، موقوف دارند . ديودور كارهاى مذكور را چنين شرح داده ( كتاب 18 ، بند 4 ) : 1 - هزار كشتى جنگى در فينيقيّه و سوريّه و كيليكيّه و قبرس براى جنگ با قرطاجنه و مردمانى ، كه در سواحل ليبيا و ايبرى ( اسپانياى كنونى ) و جاهاى ديگر تا جزيره سيسيل سكنى دارند ، بسازند و اين كشتىها بايد بزرگتر از ترى رم‌ها باشند . 2 - راهى در امتداد تمام سواحل ليبيا تا ستونهاى هرقل ( جبل طارق ) ساخته شود . 3 - شش معبد بزرگ ، كه هريك ميبايست به مبلغ هزار و پانصد تالان « 1 » تمام شود ، بنا كنند . 4 - بنادرى بسازند ، كه تمام سفاين نو را جا دهد و كارخانه كشتىسازى نيز بسازند . 5 - مهاجرين زياد باروپا برند و از اروپا بآسيا آرند و بين مردمان مختلف بوسيله زواج و كارهاى ديگر منافع مشترك ايجاد كنند .\r\nبالاخره او ميخواست براى پدرش فيليپ يادگارى بسازد بزرگتر از هرم‌هاى مصرى ،\r\n\r\n\r\n","description":"","footnote":"\r\n( 1 ) - نه ميليون فرنگ طلا به پول كنونى .\r\n","page_name":" 1971 ","page_number":31},
  {"content":"\r\n\r\nكه از عجايب هفت گانه عالم قديم بشمار ميرفت . پس از خواندن يادداشتهاى اسكندر ، باوجود اينكه مقدونيها احترامى بزرگ براى نام او داشتند ، قرار دادند ترتيب اثر به اين لوايح ندهند ، زيرا اين چيزها را قابل اجرا نميدانستند . بند پنجم را بعدها اجرا كردند ، ولى طور ديگر چنان كه بيايد .\r\n\r\nشورش يونانيهاى باختر\r\nبعد پرديكّاس بامور آسياى عليا ( يعنى باختر و صفحات مجاور سند ) پرداخت ، زيرا يونانيهاى اين صفحات بر ضدّ او قيام كرده لشكرى بزرگ براى جنگ آراسته بودند . در اينجا ديودور ، قبل از اينكه بوقايع اين شورش بپردازد ، مختصرى از جغرافياى آسيا ، چنان كه در آن زمان تصوّر ميكردند ، صحبت ميدارد و گويد ( كتاب 18 ، بند 5 ) : كوههاى توروس « 1 » در كيليكيّه به طرف مشرق رفته از تمام قارّه آسيا ميگذرد و تا كوههاى قفقاز ( مقصود كوههاى پاراپاميز است ، كوههاى افغانستان شمالى كنونى ) و اوقيانوس مشرق امتداد مىيابد . اين زنجيره كوهها برشته‌هائى تقسيم مىشود و در جاهائى اسامى مختلف دارد ، بنابراين آسيا به دو قسمت شمالى و جنوبى تقسيم شده . از رودهاى آسيا نيز بعضى به طرف شمال جارى هستند و بدرياى كسپين ( گرگان ) و درياى سياه و درياى شمال ميريزند و برخى بدرياى هند و اوقيانوسى ، كه مجاور قارّهء آسيا است و نيز بدرياى سرخ ( مقصود از درياى آخرى خليج پارس و درياى عمان است . م . ) . تقسيم ايالات موافق اين حدود طبيعى بود ، زيرا بعض ايالات در شمال واقعند و برخى در جنوب . قسمت شمالى شامل رود تاناايس ( يعنى سيحون . م . ) و سغد و باختر و هرات و نيز پارت است ، كه مجاور درياى گرگان مىباشد و ماد ، كه بزرگترين ايالات است و اسامى ديگر زيادى دارد .\r\nبعد شامل ارمنستان و ليكائونيّه و كاپادوكيّه . تمامى اين صفحات آب و هواى سخت دارد . بممالك مذكوره به خط مستقيم اين ايالات اتّصال مىيابند : فريگيّه بزرگ ( مقصود فريگيّه عليا است . م . ) فريگيّه هلّس‌پونت ( يعنى فريگيّه سفلى . م . )\r\n\r\n\r\n","description":"","footnote":"\r\n( 1 ) -  Taurus . \r\n","page_name":" 1972 ","page_number":32},
  {"content":"\r\n\r\nو از دو طرف ديگر ليديّه و كاريّه . از ليديّه به طرف مشرق فريگيّه است و متوازى با آن پىسيديّه ، كه باليكيّه هم حدّ مىباشد . در كنار اين ايالات شهرهاى يونانى واقعند ، كه ذكر اسمشان لزومى ندارد . اين است فهرست اسامى ، كه رو بشمال‌اند .\r\nامّا از ايالات جنوبى نخستين آنها از سلسله جبال قفقاز به طرف جنوب هند است ( ديودور هم كوههاى پاراپاميز يا شمال افغانستان را از سلسله جبال قفقاز ميدانسته م . ) . اين مملكتى است وسيع و پرجمعيّت ، كه از مردمان مختلف مسكون گشته و عمده‌ترين اين مردمان گاندريدها هستند . اسكندر بجنگ اين مردم نرفت ، زيرا از زيادى فيلهايشان ترسيد . در مجاورت هند اين ايالات واقعند :\r\nرخّج ( قندهار كنونى ) ، گدروزى ( بلوچستان ) ، كرمان ، پارس بالاخصّ ، كه شامل سوزيان ( خوزستان ) و سيت‌تاسن « 1 » است ( اين ايالت نزديك بابل بود ) .\r\nبعد بابل ، كه تا عربستان كوير امتداد يافته ميآيد . وقتى كه بالاتر ( يعنى به طرف شمال ) رويم ، به بين النهرين ، كه بين فرات و دجله است ميرسيم . در مجاورت بابل سوريّه است و در همسايگى سوريّه كيليكيّه ، پام‌فيليّه و سل سوريّه « 2 » ، كه شامل فينيقيّه مىباشد . در ماوراء حدود سل‌سوريّه و كويرها نيل جارى است و اين رود فينيقيّه را از مصر جدا مىكند . مصر حاصل‌خيزترين تمام ايالات است . تمامى اين ايالات داراى آب و هواى گرم است ، برعكس ايالات شمالى ، كه سردسيرند .\r\nاين است فهرست ممالكى ، كه اسكندر تسخير كرد و جانشينان او بين خودشان تقسيم كردند .\r\nچنين است آسيائى ، كه ديودور شرح داده و از آن به خوبى استنباط مىشود ، كه آسياى معلوم زمان ديودور ( قرن اوّل ميلادى ) چه بوده و نيز كدام ايالات دولت هخامنشى در زمان اسكندر جزء دولت او نبوده . پس از آن مورّخ مذكور گويد ( كتاب 18 ، بند 7 ) : يونانيهائى ، كه به حكم اسكندر در آسياى عليا برقرار شدند ، از دورى از يونان متأسف و نيز از اينكه اسكندر آنها را در اقصى بلاد مملكت خود نشانده بود ، ناراضى بودند . تا زمانى ، كه اسكندر حيات داشت ، ترس مانع از اقدامى\r\n\r\n\r\n","description":"","footnote":"\r\n( 1 ) -  Sittacene . \r\n( 2 ) -  Coele - Syrie . \r\n","page_name":" 1973 ","page_number":33},
  {"content":"\r\n\r\nبود ، ولى پس از فوت او اين يونانيها فيلون انيان « 1 » را ، كه بيست هزار پياده و سه هزار سوار داشت و تمام اين نظاميان در جنگ‌ها شجاعتشان را نموده بودند ، برياست انتخاب كردند . وقتى ، كه خبر ياغيگرى يونانيان به پرديكّاس رسيد ، او لشكرى مركب از سه هزار پياده مقدونى و هشتصد سوار برياست پىتون نامى ، كه از قراولان مخصوص اسكندر و داراى عقل و اطلاعات نظامى بود ، تشكيل كرد و احكامى صادر شد ، كه ولات ده هزار پياده و هشت هزار سوار به او بدهند . پىتون از اين مأموريّت خود خوشنود بود ، زيرا خيالات ديگرى داشت و ميخواست يونانيها را با خود همراه و قوّه‌شان را بقوّه خود افزوده در آسياى عليا پادشاه گردد ، ولى پرديكّاس ، كه اين نقشهء او را قبل از وقت ميديد ، به او حكم كرد بيونانيها امان ندهد و اموال آنها را بين سربازان تقسيم كند . بعد پىتون با لشكر خود و قشونى ، كه ولات داده بودند ، به قصد ياغيان حركت كرد و توانست بتوّسط يكنفر انيانى ، لىپودوروس « 2 » نامى را ، كه در ميان ياغيان داراى قوّه سه هزار نفرى بود ، به طرف خود جلب و به اين وسيله بهره‌مند شود . توضيح آنكه ، چون جنگ شروع شد ، هنوز نتيجه نامعلوم بود ، كه خائن مذكور بى جهت با سه هزار نفر ياغيان جدا شده يك بلندى را اشغال كرد .\r\nساير قسمتها همين كه اين بديدند ، تصوّر كردند ، كه او شكست خورده و رو بفرار گذاردند . سپس پىتون فاتح بوسيله جارچىها اعلام كرد ، كه مغلوبين اسلحه را داده و قسم صداقت ياد كرده بخانه‌هاى خودشان برگردند . طرفين قسم راستى و درستى نسبت به يكديگر خوردند . در ميان يونانيها و مقدونيها نسبت به يكديگر اعتمادى پيدا شد و پىتون از اينكه نقشهء او دارد اجرا مىشود غرق شادى گشت ، ولى در اين احوال مقدونيها احكام پرديكّاس را بخاطر آورده و قسمشان را شكسته ناگهان بر يونانيها تاختند و همه را از دم شمشير گذرانيده اموال آنها را بين خودشان تقسيم كردند .\r\nچنين بود عاقبت شورش يونانيهاى آسياى عليا . پىتون پس از فتح با مقدونيها نزد پرديكّاس رفت ( 323 ق . م ) .\r\n\r\n\r\n","description":"","footnote":"\r\n( 1 ) -  Philon I'Aenian . \r\n( 2 ) -  Lipodorus . \r\n","page_name":" 1974 ","page_number":34},
  {"content":"\r\n\r\n\r\nشورش يونان\r\nپس از فوت اسكندر سكنه جزيره ردس‌ساخلوى مقدونى را از شهر خود رانده استقلال خود را اعلان كردند و آتن هم از موقع استفاده كرده به آن‌تىپاتر اعلان جنگ داد . جهت اين واقعه ، چنان كه ديودور نوشته ( كتاب 18 ، بند 8 ) چنين بود : اسكندر چندى قبل از مرگش مصمّم گشت اشخاصى را ، كه يونانيها از يونان رانده بودند ، بوطنشان برگرداند .\r\nبنابراين نيكاتور ستاژيرى « 1 » را با حكمى بيونان فرستاد ، كه اين امر را بيونان ابلاغ كند . مقصود اسكندر اين بود ، كه ابّهت خود را بنمايد و ديگر در هر شهر يونانى يك عدّه طرفدار داشته باشد ، تا در موقع شورشى كارهاى يونانيها را عقيم گذارند .\r\nنيكاتور در موقع بازيهاى المپ بيونان وارد شده حكم را داد در ميان جمعيّت كثيرى خواندند . مفاد حكم چنين بود : « از اسكندر بتبعيد شدگان شهرهاى يونان ، جهت تبعيد شما ما نبوديم ، ولى باعث خواهيم شد ، كه شما ، باستثناى اشخاصى ، كه مرتكب كفر شده‌اند ، باوطان خودتان برگرديد . ما به آن‌تىپاتر نوشته‌ايم ، كه اگر شهرهاى يونان با اين حكم مخالفت ورزند ، او با قوّه جبريّه آنها را مجبور دارد ، راندگانشان را بپذيرند » . تبعيد شدگان بعدّهء بيست هزار نفر در اينجا بودند و معلوم است ، كه چه شعف و شادى بانها دست داد و اسكندر را در ازاى اين جوانمردى ستوده بعرش رسانيدند . امّا شهرهاى يونانى به دو قسمت تقسيم شدند : اغلب آنها مخالفتى با آن حكم نكردند ، ولى اتوليان « 2 » و آتنيها از اين رفتار اسكندر بسيار ناراضى گشتند ، زيرا اتوليان ميترسيدند ، كه انياد « 3 » ها همين كه برگشتند در صدد كشيدن انتقام از آنها برآيند و آتنىها نميخواستند جزيرهء سامس را ، كه بين خودشان تقسيم كرده بودند ، پس بدهند . آتنىها ، باوجود نارضامنديشان از اسكندر ، چون ديدند ، كه نمىتوانند با او بجنگند ، تصميم گرفتند ، كه عجالة ساكت بمانند تا موقع ستيزه برسد .\r\nپس از آن به زودى اسكندر درگذشت و چون وارثى نداشت آتنىها به اين خيال افتادند ، كه استقلالشان را اعلان كرده برترى سابقشان را در يونان برگردانند .\r\n\r\n\r\n","description":"","footnote":"\r\n( 1 ) -  Nicanor de Stagire . \r\n( 2 ) -  Etoliens . \r\n( 3 ) -  Oeniades . \r\n","page_name":" 1975 ","page_number":35},
  {"content":"\r\n\r\nنقشه آنها چنين بود ، كه از پول زيادى ، كه هارپالوس در آتن گذارده بود ( قضيّه او در صفحه 1882 ذكر شده ) و از سپاهيان اجير ، كه بعدّه هشت هزار نفر در دماغه ( ت‌نار ) در پلوپونس اقامت داشتند و آنها را ولات اسكندر بخودشان واگذارده بودند ، استفاده كنند . بنابراين آتنيها به لئوستن « 1 » امر كردند اين عدّه را به خدمت خودش اجير كند ، زيرا مىپنداشتند ، كه آن‌تىپاتر ، چون لئوستن را حقير ميشمارد ، اعتنائى به اين اقدام او نخواهد كرد و آتنيها فرصت خواهند يافت ، تجهيزات ديگر براى جنگ بكنند . لئوستن چنين كرد و رئيس سپاهيانى شد ، كه مجرّب و ورزيده بودند ، زيرا در آسيا جنگهاى بسيار كرده بودند . اين كارها در موقعى ميشد ، كه هنوز در يونان از مرگ اسكندر درست مطّلع نبودند ، ولى به زودى اشخاصى از بابل وارد شده خبر دادند ، كه به چشم خودشان فوت اسكندر را ديدند . پس از آن آتن اعلان جنگ داد و لئوستن به اتولى رفته مردم را با خود همراه كرد و هفت هزار نفر سپاهى از آنها گرفت . بعد لوكريان « 2 » و فوسيديان « 3 » را دعوت كرد ، با او همداستان شوند ، تا از قيد مقدونيها برهند .\r\nدر آتن اشخاصى ، كه دارائى داشتند بر ضدّ اين جنگ بودند و صلح را ترجيح ميدادند ، ولى اشخاصى ، كه چيزى نداشتند ، هنگامه طلب و ماجراجو بودند ، با نطق‌هاى پرحرارت مردم را بجنگ تحريك ميكردند . نفع اين نوع اشخاص در جنگ بود ، زيرا در موقع جنگ جيره و مواجبى به آنها ميرسيد و چنان كه ديودور گويد ، فيليپ دوّم مقدونى روزى راجع به اين نوع اشخاص گفت : « براى آنها جنگ صلح است و صلح جنگ » . بالاخره بواسطه زيادى عدّه اين اشخاص طرفداران صلح در اقليّت ماندند و حكمى بدين مضمون صادر شد ( ديودور ، كتاب 18 ، بند 10 ) : « مردم آتن تمام يونانيها را دعوت خواهند كرد ، كه براى آزادى جنگ كنند ، شهرها از ساخلوهاى خارجى خلاصى خواهند يافت ، بحريّه‌اى از چهل ترىرم\r\n\r\n\r\n","description":"","footnote":"\r\n( 1 ) -  Leosthene . \r\n( 2 ) -  Locriens . \r\n( 3 ) -  Phocidiens . \r\n","page_name":" 1976 ","page_number":36},
  {"content":"\r\n\r\nو دويست تترارم « 1 » بايد تجهيز گردد ، تمامى آتنيها بايد تا سن 40 سالگى در نظام خدمت كنند ، از ده طايفه آتنى سه طايفه بايد براى حفاظت آت‌تيك بمانند و هفت طايفه ديگر براى خدمت در خارج خاك آتن حاضر شوند ، رسولانى بايد بشهرهاى يونان رفته اعلام دارند ، كه اگر آتنىها در ازمنه سابق براى احترام يونان ، وطن مشترك همه يونانيها ، با خارجيهائى ، كه ميخواستند يونان را برده كنند ، جنگيدند ، اكنون حاضرند براى نجات يونانيان تمام هستى ، ثروت و بحريّه خودشان را بخطر اندازند » .\r\nاين فرمان امضاء شد ، ولى يونانيهاى متنوّر نسبت باوضاع بدبين بوده مىگفتند ، كه اين جنگ براى نام آتنيها خوب است ، ولى براى منافع آنها مضرّ . بعقيده آنها موقع چنين جنگى نرسيده بود ، زيرا آتن ميبايست با لشكرى طرف شود ، كه عدّه‌اش زياد بود و مغلوب نشدنى به نظر ميآمد . در اين وقت وضع اسف‌ناك تب و بيچارگى تبىها هم در نظر آنها مجسّم ميشد . باوجود اين رسولان آتن بساير جاهاى يونان رفته شهرها و مردمان بسيار را با خودشان همراه كردند . در نتيجه يونانيها سه قسمت شدند : يك قسمت طرفدار آتنيها گرديد ، قسمت ديگر متّحد مقدونيّه و بخش سوّم بى طرف ماند ، ولى متّحدين آتنيها بيشتر بودند و بعلاوه قسمت بزرگ تراكيها و ايلّيريها از بغضى ، كه نسبت بمقدونيها داشتند ، طرفدار آتن گرديدند .\r\n\r\nجدالها\r\nآتنيها كمكى ، كه عبارت از پنجهزار پياده نظام ملّى و پانصد سوار و دو هزار سپاهى اجير بود ، براى لئوستن فرستادند و او حركت كرده داخل ب‌اسى شد . مردم اين ولايت طرفدار مقدونيها بودند ، زيرا اسكندر پس از خراب كردن تب قسمتى از اراضى اين شهر بدبخت را به آنها داده بود و ب‌اسيان ميترسيدند ، كه در صورت فتح آتن ، اين اراضى را از آنها پس بگيرند . لئوستن با ب‌اسيان جنگيده آنها را درهم شكست و بعد با سرعت خود را به تنگ ترموپيل رسانيده آن را اشغال كرد و در اينجا منتظر مقدونيها شد .\r\nامّا آن‌تىپاتر ، كه اسكندر او را در مقدونيّه براى كارهاى اروپا گذارده بود ، همين كه\r\n\r\n\r\n","description":"","footnote":"\r\n( 1 ) -  Tetraremes  ( كشتىهاى جنگى ، كه چهار صف پاروزن داشت و در چهار طبقه جا مىگرفتند ، به عكس ترىرم ، كه داراى سه طبقه بود ) .\r\n","page_name":" 1977 ","page_number":37},
  {"content":"\r\n\r\nخبر فوت اسكندر و تقسيم ايالات را شنيد ، فورا كس نزد كراتر ، كه در كيليكيّه بود فرستاده خواست ، كه او زودتر با قشون امدادى بمقدونيّه برود ، در همانوقت از فيلوتاس ، كه والى فريگيّه سفلى شده بود ، كمك طلبيد و يكى از دختران خود را به او داد . بعد او قشونى در سيپ‌پاس « 1 » براى حفظ مقدونيّه گذارده خود براى جنگ با آتنيها و متّحدين آنها با سيزده هزار پياده و ششصد سوار حركت كرد . جهت كمى عدّهء مقدونيها از اينجا بود ، كه اسكندر همواره قشون تازه نفس از مقدونيّه مىطلبيد و اين مملكت توانائى دادن قوّهء بيشترى را ديگر نداشت . او داخل تسّالى شد و قوّهء بحريه هم ، كه مركب از يكصد و ده ترىرم بود ، با او حركت ميكرد . اين كشتىها در زمان اسكندر مأمور شده بودند ، كه خزانه‌هاى پارس را بمقدونيّه حمل كنند . تسّالىها ، كه در ابتدا طرفدار مقدونيها بودند ، بعد باغواى آتنيها خواستند براى آزادى يونان بجنگند و سواره نظام خودشان را بكمك آتنيها فرستادند . پس از آن جدالى روى داد و يونانيها فتح كردند ، توضيح آنكه آن‌تىپاتر شكست خورد و چون راه فرار بمقدونيّه نداشت ، به شهر لاميا « 2 » پناه برد .\r\nدر آنجا او قشون شكست خورده را جمع كرد و بتدارك آذوقه و اسلحه و غيره پرداخت ، در اين انتظار ، كه از آسيا كمكى برسد و دوباره جنگ را شروع كند ، ولى در اين احوال لئوستن خود را به لاميا رسانيده شهر را محاصره كرد .\r\nيورشهاى آتنيها و دفاع مقدونيها به طول انجاميد و بالاخره سرادر آتنى ، چون ديد شهر محكم است ، در اين صدد برآمد ، كه با قحطى و گرسنگى مقدونيها را بتسليم شدن مجبور دارد . با اين مقصود خندق عريض دور شهر كند و ارتباط محصورين را با خارج بريد . بر اثر اين كار مقدونىها در وضعى بسيار سخت واقع شدند و نزديك بود شهر تسليم گردد ، ولى در اينوقت قضيّه‌اى روى داد ، كه مقدونيها از يأس بيرون آمدند : در جنگى ، كه آن‌تىپاتر با محاصرين ميكرد سنگى بسر سردار آتنى آمد و او بيهوش افتاد ، بعد او را بار دو بردند و بعد از سه روز درگذشت . آتنيها\r\n\r\n\r\n","description":"","footnote":"\r\n( 1 ) -  Sippas . \r\n( 2 ) -  Lamia  در جنوب تسّالى در كنار خليج لاميآك واقع بود .\r\n","page_name":" 1978 ","page_number":38},
  {"content":"\r\n\r\nافتخارات زياد براى او قائل شدند و بعد آن تى فيل « 1 » نامى را ، كه در فنّ سوق الجيشى بسيار ماهر بود ، سردار قشون كردند .\r\nدر اين احوال بيونانيها خبر رسيد ، كه لئونّاتوس با قشون زيادى بكمك مقدونيها ميآيد و بر اثر آن ، آن تى فيل محاصره را ترك كرده باستقبال سردار مقدونى شتافت ، تا قبل از پيوستن دو لشكر مقدونى به يكديگر كار مقدونيها را بسازد . قشون يونانى در اينوقت عبارت بود از بيست هزار نفر پياده و سه هزار و پانصد سوار ، زيرا بعض مردم يونانى موقتا بخانه‌هايشان رفته بودند . پس از آن جنگى روى داد ، كه بواسطه شجاعت تسّاليها و مهارت م نن سردار تسّالى يونانيها غلبه كردند و لئونّاتوس از زيادى زخمى ، كه برداشته بود مرد . روز ديگر آن‌تىپاتر در رسيد و چون ديد ، كه قشون لئونّاتوس شكست خورده و عدّه يونانيها بيشتر است ، جرئت نكرد جنگ كند و محلّ را تخليه كرده به جاهاى دشوار و سخت رفت و مواقع ديگرى گرفت .\r\nمقدونيها ، باوجود شكست‌هاى خود در خشكى ، در دريا تسلّط داشتند و آتنيها براى اضمحلال قواى دريائى مقدونى 170 كشتى مهيّا كرده بودند ولى ، چون مقدونيها 240 كشتى داشتند ، در جنگ دريائى غلبه يافتند و كشتىهاى زياد يونانى تلف گرديد . پس از آن كراتر ، كه در كيليكه بود ، به طرف اروپا حركت كرد .\r\nاو شش هزار نفر با خود داشت و چنان كه ديودور گويد ، اين عدّه باقيمانده قشونى بود ، كه اسكندر بآسيا برده بود . او در راه چهار هزار پياده و هزار نفر كماندار و فلاخن‌دار پارسى و پانزده هزار سوار بقشون خود افزود و بعد بمقدونيّه درآمده بكمك آن‌تىپاتر رفت . قشون مقدونيّه در اينوقت از حيث عدّه بچهل هزار پيادهء سنگين اسلحه و سه هزار فلاخن‌دار و پنجهزار سوار رسيد ، ولى قوّه يونانيها بيش از 20 هزار پياده و سه هزار و پانصد سوار نبود ، زيرا متّحدين زيادى بخانه‌هاى خودشان برگشته يا از اردو خارج شده بودند . آن‌تىپاتر جنگ را شروع كرد و يونانيها ، كه در انتظار مراجعت يونانيهاى ديگر بودند ، در ابتداء از جنگ احتراز كردند ، ولى بعد ، كه مجبور گشتند جنگ كنند ، سواره نظام خودشان را به كار انداخته برترى يافتند . آن‌تىپاتر چون بهره‌مندى سواره نظام يونانى را ديد پياده نظام\r\n\r\n\r\n","description":"","footnote":"\r\n( 1 ) -  Antipile . \r\n","page_name":" 1979 ","page_number":39},
  {"content":"\r\n\r\nكثير العدّه خود را بجان پياده نظام يونانى انداخت و آنها كشتارى زياد كردند .\r\nدر نتيجه يونانيها ، بى اينكه صفوف خودشان را بهمزنند ، عقب نشسته مواقع محكمترى گرفتند و سواره نظام ، چون عقب‌نشينى پياده نظام را ديد ، نيز عقب نشسته به آن پيوست . از اين زمان برترى با مقدونيها شد و يونانيها در نتيجه مشورت ، رسولانى نزد آن‌تىپاتر براى مذاكرهء صلح فرستادند ، ولى آن‌تىپاتر جواب داد ، كه بايد هر شهر جداگانه رسولانى بفرستند و او حاضر نخواهد بود ، با تمام يونانيها متّفقا صلح كند . بعد ، چون ديد ، كه يونانيها اين پيشنهاد را نمىپذيرند ، بشهرهاى تسّالى پرداخته يك بيك آنها را اشغال كرد و شهرها از راه اضطرار انفرادا با او صلح كردند . بعد ساير يونانيها همچنين كردند ، عهد صلح زود بسته شد و آتنيها و اتوليان تنها ماندند .\r\n\r\nمذاكرات صلح\r\nآن‌تىپاتر ، پس از اينكه متّحدين آتن را از آن جدا كرد ، تمام قواى خود را بر ضدّ آتنيها به كار برد و چون اينها ديدند ، كه بواسطه كمى عدّه نميتوانند با مقدونيها طرف شوند ، قرار دادند ، رسولانى فرستاده صلح كنند . در اين وقت دماد « 1 » آتنى را بسفارت انتخاب كردند ، ولى او ، چون سه دفعه در ازاى نقض قوانين محكوم گشته و بدنام بود ، از پذيرفتن اين مأموريت امتناع ورزيد . بالاخره مردم آتن رفع اين ننگ را از او كرده او را با فوسيون « 2 » و چند تن ديگر بسفارت نزد آن‌تىپاتر فرستادند . سردار مقدونى گفت ، داخل مذاكره نخواهد شد ، مگر اينكه آتنيها بلاشرط تسليم شوند . جهت اين بود ، كه پس از محصور شدن مقدونيها در لاميا ، آتنيها در جواب پيشنهاد عهد صلح همين جواب را داده بودند . بالاخره آتنيها مجبور شدند ، كه بلاشرط كاملا مطيع شوند .\r\nبر اثر صلح ، آن‌تىپاتر تغييرى در وضع آتن و مال و ثروت اهالى نداد ، ولى طرز حكومت را تغيير داد . آتن تا حال حكومت ملّى داشت ، ولى آن‌تىپاتر در اينوقت مقرّر داشت ، كه فقط اشخاصى مىتوانند رأى بدهند و در امور دولتى شركت كنند ، كه اموالى بارزش دو هزار درهم دارا باشند . بدين ترتيب اشخاص زيادى ، كه پر حرارت\r\n\r\n\r\n","description":"","footnote":"\r\n( 1 ) -  Demade . \r\n( 2 ) -  Phocion . \r\n","page_name":" 1980 ","page_number":40},
  {"content":"\r\n\r\nو بقول ديودور آشوب طلب بودند ، در كنار ماندند . عدّهء اشخاصيكه اينمبلغ را دارا بودند به 9 هزار ميرسيد . اينها را آن‌تىپاتر صاحبان شهر آتن ناميد و قرار شد ، كه اينها امور خودشان را موافق قانون سلن « 1 » اداره كنند . بعد او زمين‌هاى زياد در تراكيّه بآتنيها داد و تقريبا بيست و دو هزار نفر مهاجرت كرده در آنصفحه برقرار شدند و مقدونيها ساخلوى در آتن بسردارى مه‌نيلّوس « 2 » گذاردند ( 323 ق . م . ) .\r\nديودور گويد ، كه رفتار آن‌تىپاتر با ساير يونانيها هم معتدل بود . راجع به سامس پرديكّاس قرار داد ، كه شهر و زمينها از آن اهالى باشد و آنهائيكه از جزيرهء مزبور 43 سال قبل تبعيد شده بودند ، باوطانشان برگردند ( كتاب 18 ، بند 18 ) .\r\nچون در باب سلن ذكرى شد مقتضى است بگوئيم ، كه او قانونگذار آتنى و يكى از هفت حكيم يونان بشمار ميرفت . مدّت زندگانى او را از 640 تا 558 ق . م نوشته‌اند . او روح ملّيّت آتنيها را تقويت و بار فقر را بر فقراء سبك‌تر كرد ، زيرا يك قانون اساسى به آتن داد ، كه بيشتر حكومت ملّى را تأييد ميكرد و بر اثر آن هم‌آهنگى بين سكنهء شهر ايجاد ميشد . بعدها اسم او را به معناى حكيم و قانونگذار استعمال ميكردند .\r\n\r\nروايت ژوستن\r\nنوشته‌هاى اين مورّخ موافق روايت ديودور است ، الّا اينكه گويد ، كه اينجنگ در زمان حيات اسكندر شروع شده بود .\r\nاسكندر خيال داشت خود بشخصه بيونان رفته آتنيها را تنبيه كند و با اين مقصود امر كرده بود ، هزار كشتى براى اين جنگ آماده سازند . تفاوت ديگر اين است ، كه اسكندر ميخواست از تبعيد شدگان آنهائيكه بر خلاف قانون و از نظر خصوصى تبعيد شده بودند ، باوطانشان برگردند . موافق روايت ژوستن به لئوستن در موقع محاصره تيرى از درون شهر اصابت كرد و از آن كشته شد و باز مورّخ مذكور گويد ، كه آن‌تىپاتر از كشته شدن لئونّاتوس شاد گرديد ، زيرا او را رقيب خود ميدانست ، با\r\n\r\n\r\n","description":"","footnote":"\r\n( 1 ) -  Solon . \r\n( 2 ) -  Menillus . \r\n","page_name":" 1981 ","page_number":41},
  {"content":"\r\n\r\nكشته شدن او رقيبش از ميان رفت و لشكرش براى آن‌تىپاتر ماند ( كتاب 13 ، بند 5 ) . روايت ژوستن ناقص است ، زيرا شرح شورش يونانيان را بكشته شدن لئونّاتوس ختم كرده .\r\n\r\nجنگ با كاپادوكيّه\r\nكاپادوكيّه در زمان اسكندر جزء دولت او بشمار نميرفت ، زيرا در اينجا آريآرات « 1 » نام پارسى سر اطاعت پيش نياورد و چون اسكندر ، با داشتن دشمنى نيرومند مانند داريوش سوّم ، نميتوانست باينطور دشمنان بپردازد ، متعرّض آريآرات نگشت و او از فرصت استفاده كرده مقام خود را محكم ساخت . بعد ، پس از اينكه قشونى از بوميها و خارجيها بعدّه سى هزار پياده و پانزده هزار سوار بياراست ، خود را پادشاه خواند و حاضر شد ، كه با مقدونيها جنگ كند . بنابراين پرديكّاس بعد از فوت اسكندر و منازعات داخلى ، زمانيكه شورش يونانيان قوّت داشت ، آرّيده - فيليپ را برداشته با قشون پادشاهى به قصد جنگ با آريآرات بيرون رفت . پس از آن جنگى بين فريقين درگرفت و در آن چهار هزار نفر از قشون كاپادوكى تلف و پنجهزار نفر اسير شدند و خود آريآرات هم گرفتار گرديد . پرديكّاس بقول ديودور ( كتاب 18 ، بند 16 ) آريآرات و خانواده او را بطور فضيحت آورى بصليب كشيد ، ولى ساير مغلوبين را بخشيد و پس از آن اين ايالات را به اومن كارديائى « 2 » منشى اسكندر ، چنان كه در مجلس مشورت در بابل مقرّر گرديده بود ، مفوّض داشت ( 323 ق . م . ) .\r\nشرح مذكور مفاد نوشته‌هاى ديودور است ، ولى ژوستن ، اگرچه قضاياى اين جنگ را باختصار برگذار كرده ، باوجود اين خبرى را ذكر كرده ، كه در كتاب 18 ديودور نيست . او گويد پرديكّاس از جنگ با آريآرات پادشاه كاپادوكيّه و فتح خود نتيجه‌اى جز مخاطرات و جراحت‌ها نبرد ، زيرا خارجىها ( يعنى پارسيها ) چون از اردويشان رانده شدند ، به شهر برگشته سر اطفال و زنانشان را بريدند ، شهر و اموال خود را آتش زدند و بعد ، براى اينكه براى دشمن جز آثار\r\n\r\n\r\n","description":"","footnote":"\r\n( 1 ) -  Ariarathes . \r\n( 2 ) -  Eumene de Cardia . \r\n","page_name":" 1982 ","page_number":42},
  {"content":"\r\n\r\nحريق چيزى باقى نگذارند ، بندگانشان را در آتش انداختند و خودشان هم در آتش رفته سوختند ( كتاب 13 ، بند 6 ) .\r\n\r\nجنگ با پىسيديان\r\nپس از آن پرديكّاس به طرف پىسيديّه رفت ، تا دو شهرى را ، كه ياغى شده بودند ، مجازات كند . اهالى اين شهر را لارانديان و ايسوريان « 1 » ميناميدند . اينها در زمان اسكندر ، بالاكروس « 2 » پسر نيكاتور « 3 » را ، كه فرمانده قشون و والى اين ايالت بود كشته بودند . پرديكّاس شهر لارانديان را گرفته تمام مردان كارآمد را از دم شمشير گذراند ، سايرين را بمزايده گذاشته فروخت و شهرها را از بيخ و بن برانداخت . شهر ايسوريان محكم بود و مقدونيها آن را محاصره كردند . دو روز جنگهاى سخت شد و چون مقدونيها تلفات زياد داده بهره‌مندى نيافتند و از طرف ديگر ميدانستند ، كه آلات حرب در شهر زياد است ، ميخواستند شهر را رها كرده بروند ، ولى روز سوّم تلفات مدافعين زياد شد و قحطى آذوقه در ميان آنها افتاد .\r\nدر اين احوال اهالى شهر تصميم كردند ، كه بميرند و آزادى خودشان را از دست ندهند ، بخصوص ، كه يقين داشتند ، مقدونيها به آنها امان نخواهند داد . در نتيجهء اين تصميم ، چون شب در رسيد ، زنان و اطفال را در خانه‌اى جمع كرده آن را آتش زدند . بعد همين كه آتش شعله كشيد اموالشان را هم در آتش افكندند تا براى دشمن چيزى باقى نماند . پرديكّاس از اين قضيّه در حيرت شد و خواست داخل شهر شود ، ولى مدافعين مانع شده عدّه‌اى زياد از مقدونيها كشتند . اين دفاع بر حيرت او افزود ، زيرا نميتوانست بفهمد ، كه چرا ايسوريان شهر را دفاع ميكنند ، و حال آنكه زنان و اطفال خودشان را زير خاكسترها دفن كرده‌اند . بعد پرديكّاس و مقدونيها قدرى از شهر دور شدند و مدافعين همين كه فرصت يافتند شتابان خودشان را نيز در آتش افكنده با سايرين در زير خرابه‌هاى خانه‌هاشان مدفون گشتند . روز ديگر پرديكّاس شهر بى سكنه را بسربازان خود براى غارت داد و آنها\r\n\r\n\r\n","description":"","footnote":"\r\n( 1 ) -  Larandeens , Isauriens . \r\n( 2 ) -  Balacrus . \r\n( 3 ) -  Nicanor . \r\n","page_name":" 1983 ","page_number":43},
  {"content":"\r\n\r\nطلا و نقره زياد در شهر يافتند ، زيرا اين شهر از شهرهاى ثروتمند اين صفحه بود ( ديودور ، كتاب 18 ، بند 22 ) .\r\nاين قضيّه شباهت كامل بنوشته‌هاى ژوستن در باب سپاهيان آريآرات دارد و معلوم نيست ، كه كدام يك از دو مورّخ مذكور در باب نسبت دادن اين قضيه بمحلّى اشتباه كرده . چون ديودور به زمان واقعه از ژوستن نزديك‌تر است بايد روايت او صحيح‌تر باشد .\r\n\r\nتسخير سيرن « 1 »\r\nقصّه هارپالوس « 2 » بالاتر ، در صفحه 1882 ، ذكر شده . پس از اينكه تمبرون « 3 » را كشت و كشتىهايش را ضبط كرد ، با سربازان داوطلب به طرف سيرن رفت و در اينجا جنگهائى با سيرنىها و اهالى برقه كرد . مقصود او اين بود ، كه اين قسمت افريقا را بتصرّف درآورده در اين‌جا حكومت كند . اهالى سيرن و برقه مقاومت كردند و فتح و عدم بهره‌مندى بنوبت از طرفى به طرفى سير ميكرد ، تا آنكه بطلميوس ، كه والى مصر گرديده بود ، وارد شده لشكر و بحريّه قوى به طرف سيرن فرستاد . در نتيجه تمبرون گرفتار شد و سيرن تسخير گرديد . ديودور گويد از اين زمان سيرن استقلال خود را از دست داد ، مطيع بطلميوس گرديد ( كتاب 18 ، بند 21 ) . از اين عبارت روشن است ، كه در زمان اسكندر سيرن و برقه جزو ممالك او بشمار نميرفتند .\r\nمورّخ مذكور بطلميوس را پادشاه ميخواند ، ولى معلوم است ، كه اشتباه كرده زيرا در اين زمان او والى مصر بود و هنوز خود را پادشاه نميدانست ( 323 ق . م ) .\r\n\r\nتذكّر\r\nاز آنچه تا اين‌جا راجع بقضايا گفته شد ، روشن است ، كه بعض قسمت‌هاى آسياى صغير و شمال و شرق افريقا و نيز يونانيها و اهالى تراكيّه و ايلّيريه از حكومت مقدونيها راضى نبوده‌اند و نيز روشن است ، كه كاپادوكيّه و قسمت شمال شرقى آسياى صغير و ارمنستان و قفقازيه جزء دولت اسكندر بشمار نميرفتند .\r\n\r\n\r\n","description":"","footnote":"\r\n( 1 ) -  Cyrene . \r\n( 2 ) -  Harpalus . \r\n( 3 ) -  Thimbron . \r\n","page_name":" 1984 ","page_number":44},
  {"content":"\r\n\r\n\r\nحمل نعش اسكندر\r\nبالاتر گفته شد ، كه آرّيده - فيليپ ، برادر پدرى اسكندر ، در مجلس مشورت رجال و سرداران مقدونى مأمور گرديد ، تدارك حمل نعش او را ديده جنازه را بمصر ببرد . ديودور گويد ( كتاب 18 ، بند 27 ) : حمل نعش اسكندر و دفن آن ، چه از حيث مخارج گزاف و چه از جهت تشريفات و دبدبه و طنطنه ، در زمان خود جالب‌توجه خاصّى گرديد : اولا تابوتى ساختند ، كه آن را از زر ورقه شده پوشيدند و درون آن را از عطريّات گوناگون انباشتند . اين تابوت سرپوشى داشت از طلا ، كه بر آن پارچه‌هاى زربفت گسترده و روى آن اسلحه اسكندر را گذارده بودند . بعد گردونه‌اى ساختند ، تا تابوت را در آن‌جا دهند . بالاى اين گردونه از زر طاقى زده بودند ، كه بخاتم‌كارىها از اوراقى از طلا به شكل فلس ماهى مزيّن بود . زير اين طاق اورنگى از طلا جا داده بودند و چهار پرده نقّاشى اسكندر را مينمود ، كه بر تختى قرار گرفته و چوگان سلطنت را بدست دارد و ملتزمين نظامى او در اطرافش جا گرفته‌اند .\r\nدر درجه اوّل مقدونيها بودند و بعد از آنها پارسيها و پس از پارسيها فيلهاى هندى با فيل‌بانان و كشتىهاى جنگى و غيره . در اين‌جا مجسّمه فتح و علائم پيروزى را نيز باشكال مختلف نموده بودند . گردونه بوسيله اسبابى به 64 قاطر پر زور و تندرو بسته بود ، هركدام از قاطرها تاجى از زر بر سر داشت و از دو طرف فكّين آنها زنگى از طلا آويزان بود . گردن قاطر را با طوق‌هائى ، مرصّع بسنگ‌هاى قيمتى ، زينت داده بودند . در تك گردونه رشته‌اى داراى زنگهاى بزرگ بود و زنگ‌ها را با اين مقصود آويخته بودند ، كه در موقع حركت جنازه مردم حول و حوش را آگاه دارد .\r\nمردمان گوناگون براى تماشاى اين كبكبه بشهرهائى ، كه در سر راه بود ، ميريختند ، مسافرين و صنعتگران و سربازان زياد از عقب اين دبدبه روانه بودند . آرّيده ، كه تقريبا دو سال براى حركت دادن جنازه صرف وقت كرد ، از بابل به طرف مصر رفت و بطلميوس براى مراسم تشريفات با قشونش پيشاپيش كبكبه به طرف سوريّه\r\n\r\n","description":"","footnote":"","page_name":" 1985 ","page_number":45},
  {"content":"\r\n\r\nحركت كرد . او احترامات فوق‌العاده بجا آورد و صلاح دانست ، كه نعش را بمعبد آمّون نبرند ، بل آن را در شهرى ، كه اسكندر بنا كرده و در اينزمان تقريبا معروف‌ترين شهر دنيا بود ، دفن كنند . او معبدى در اين شهر ساخت ، كه از حيث زيبائى و عظمت شايان آن بود ، كه جسد اسكندر را بپذيرد .\r\nبعد ديودور تمجيدى زياد از بطلميوس مىكند و گويد ، كه خدايان و مردم حق‌شناسى او را نسبت به اسكندر قدر دانستند و پاداش او را دادند ( يعنى بمقصودش ، كه سلطنت مصر بود رسيد . م . ) .\r\n\r\nفصل دوم - در افتادن سرداران اسكندر با يكديگر نيابت سلطنت ان‌تىپاتر\r\n\r\nمبحث اول - مخاصمهء ان‌تىپاتر و كراتر با پرديكاس\r\n\r\nمقدّمه\r\nپس از اينكه پرديكّاس بر دشمنان خود غالب آمد ، دو زن گرفت ، يكى از آنها نيكه « 1 » دختر آن‌تىپاتر بود و ديگرى كلئوپاتر « 2 » خواهر تنى اسكندر . شرح اين قضيّه چنين است : زمانيكه پرديكّاس اقتدارى نداشت ، خواست به آن‌تىپاتر نزديك شود و دختر او را خواستگارى كرد . بعد ، وقتى كه باقتدار رسيد ، خواست تخت مقدونيّه را صاحب شود و با اين نقشه لازم ديد ، با خانوادهء سلطنت وصلت كند ، ولى ، چون ميترسيد ، كه آن‌تىپاتر پى بنقشه او ببرد ، صلاح خود را در اين دانست ، كه هر دو دختر را بگيرد و گرفت . بر اثر اين رفتار ، آن‌تىگون ، كه يكى از سرداران قوى لشكر مقدونى بود ، بنقشهء پرديكّاس پى برد و پرديكّاس از اين زمان دشمن خونى آن‌تىگون گرديده خواست با دسايس او را نابود كند . آن‌تىگون ، از آن‌جا ، كه سردارى بود محتاط و جسور ، دشمنى خود را با پرديكّاس آشكار ساخت و بعد در نهان حركت كرده نزد آن‌تىپاتر ، كه در\r\n\r\n\r\n","description":"","footnote":"\r\n( 1 ) -  Nicee . \r\n( 2 ) -  Cleopatre . \r\n","page_name":" 1986 ","page_number":46},
  {"content":"\r\n\r\nيونان بمعيّت كراتر با مردم اتوليان مىجنگيد ، رفت و نقشهء پرديكّاس را افشاء كرده گفت ، كه اگر آن‌تىپاتر به مقصود خود برسد ، شما و كراتر را نابود خواهد ساخت .\r\nآنها ، همين كه اين بشنيدند ، صلاح را در اين ديدند ، كه با مردم اتوليان متاركه‌اى منعقد دارند ، تا پس از جنگ با پرديكّاس دوباره به آنها بپردازند و آنها را از يونان كوچ داده در اقصى بلاد آسيا بنشانند . بنابراين ، متاركه‌اى انعقاد يافت و پس از آن آن‌تىپاتر نقشه جنگ را چنين كشيد ، كه كراتر با قشون مقدونى بآسيا رفته فرماندهى لشكر را بدست گيرد و آن‌تىپاتر با بطلميوس والى مصر ، كه دوست او بود ، اتحادى منعقد داشته با پرديكّاس بجنگد ( 323 ق . م ) . وقتى كه اين خبر به پرديكّاس رسيد ، سرداران لشكر را جمع كرده بمشورت پرداخت ، كه چه بايد بكنند و پس از آن قشونى به اومن ، منشى سابق اسكندر ، داده او را مأمور كرد ، به طرف هلّس‌پونت ( داردانل ) رفته مانع از عبور دشمن به آسيا شود و خودش به بطلميوس والى مصر بپردازد ( ديودور ، كتاب 18 ، بند 25 ) .\r\n\r\nجنگ اومن با كراتر\r\nپرديكّاس بر اثر اين تصميم چند نفر سردار به اومن داد ، تا بوى كمك كنند و او به طرف هلّس‌پونت روانه شد . از سرداران مزبور دو نفر نامى بودند : يكى آل ستاس « 1 » برادر پرديكّاس و ديگرى نه‌اوپ‌تولم « 2 » . اينها دستور داشتند ، كه تابع نظريات اومن باشند ، زيرا او در عمليّات نظامى هنرمند بشمار مىآمد و وفاداريش بمحك تجربه رسيده بود .\r\nپس از ورود به هلّس‌پونت اومن جاهاى خالى قشون خود را پر كرد و اسب‌هاى زياد از محلها گرفت . باوجود اين آن‌تىپاتر و كراتر توانستند ، قشون اروپائى مقدونيّه را بآسيا عبور دهند . در اين احوال نه‌اوپ‌تولم ، كه سركردهء عدّهء زيادى از مقدونيها بود ، در نهان با آن‌تىپاتر داخل مذاكره شده دامهائى براى اومن گسترد و بر اثر كشف اين خيانت مجبور گشت با اومن جنگ كند . نتيجه جدال چنين بود ، كه تقريبا تمام قشون نه‌اوپ‌تولم كشته شد و نزديك بود خود او هم بقتل برسد .\r\n\r\n\r\n","description":"","footnote":"\r\n( 1 ) -  Alcetas . \r\n( 2 ) -  Neoptoleme . \r\n","page_name":" 1987 ","page_number":47},
  {"content":"\r\n\r\nپس از آن باقى مقدونيهاى نه‌اوپ‌تولم به طرف اومن رفتند ، كمكى هم به او رسيد و در نتيجه نه‌اوپ‌تولم فرار كرده با سيصد نفر سوار نزد آن‌تىپاتر رفت . بعد آن‌تىپاتر ، بنابر نتيجهء مشورت با سرداران خود ، مصمّم گرديد ، كه قشونش را دو قسمت كند . قسمتى با خود او به طرف كيليكيّه براى جنگ با پرديكّاس رود و قسمت ديگر بسردارى كراتر با اومن بجنگد و پس از غلبه بر او به طرف كيليكيّه حركت كرده بقشون آن‌تىپاتر ملحق گردد ، زيرا سرداران آن‌تىپاتر تصوّر ميكردند ، كه پس از بهم پيوستن لشكر آن‌تىپاتر و بطلميوس بر لشكرهاى پادشاهى ، يعنى لشكرهائى ، كه در تحت فرماندهى پرديكّاس بودند ، از حيث عدّه برترى خواهند داشت . بر اثر اين خبر ، اومن در تهيّه جنگ شد و چون ميدانست ، كه سربازان او ، كه از اقوام مختلف بودند ، نخواهند توانست در مقابل فالانژهاى مقدونى آن‌تىپاتر پافشارند ، توجه خود را بسواره - نظام معطوف داشت و پس از آن بجنگ با كراتر شتافت . قوّهء طرفين چنين بود :\r\nكراتر بيست هزار پياده داشت ، كه غالبا مقدونيهاى كارآزموده بودند و دو هزار سوار . اومن بيست هزار سرباز ، كه از اقوام مختلف بودند ، و پنجهزار سوار ، ولى تمامى اميدواريش بسواره نظام بود . كراتر براى تشويق لشكريان خود نطق مهيّجى كرده به آنها گفت ، كه در صورت فتح تمام دارائى دشمن را مىتوانند غارت كنند . پس از آن او حمله را شروع كرد و شجاعتها نمود ، ولى در حين گيرودار پاى اسبش لغزيد و به زمين افتاد و چون سواره نظام او با سرعت حركت ميكرد ، زير سمّ ستوران مانده لگدمال و تلف شد . اين سانحه دل دشمن را قوى كرد و سواره - نظام اومن سخت حمله برده در جناح راست سپاه كراتر كشتارى زياد كرد و بالاخره اين قسمت سپاه كراتر به طرف پياده نظام عقب نشست . چنين بود نتيجه در جناح راست سپاه كراتر ، ولى در جناح چپ آن ، كه بسردارى نه‌اوپ‌تولم بود ، جدال با خود اومن شروع گرديد . طرفين با يك اندازه حرارت به يكديگر حمله كردند و جنگى سخت درگرفت . بعد هر دو سردار بقدرى گرم كارزار شدند ، كه زمام اسبشان را رها كرده بجدال تن بتن پرداختند . در اين وقت اسب‌ها ، كه بى مدير مانده بودند ، سوارهاى خودشان را به زمين زدند .\r\n\r\n","description":"","footnote":"","page_name":" 1988 ","page_number":48},
  {"content":"\r\n\r\nنه‌اوپ‌تولم و اومن از شدّت درد و نيز از سنگينى اسلحه‌شان مدّتى نميتوانستند حركت كنند ، ولى باز اومن زودتر برخاسته ضربتى بساق پاى نه‌اوپ‌تولم وارد كرد و او باوجود اين زخم با زحمت زياد به زانو درآمده سه زخم ببازو و ران اومن زد . چون اين زخمها كارى نبود اومن ، باوجود خون وافرى ، كه از او ميرفت ، خود را به نه‌اوپ‌تولم رسانيده با ضربتى كه بگلوى او وارد آورد كارش را بساخت .\r\nپس از كشته شدن نه‌اوپ‌تولم ، خبر آن دل سپاهيان او را ضعيف ساخت ، اينها فرار كردند و بعد فرار به تمام سپاه آن‌تىپاتر سرايت كرد ، امّا اومن به همين بهره‌مندى قناعت ورزيده و نعش كراتر و نه‌اوپ‌تولم را بدست آورده ، امر كرد شيپور بازگشت بدمند . پس از آن او با فالانژ مقدونيها داخل مذاكره شد ، كه تسليم شوند و آنها با شرايطى پذيرفتند ، ولى پس از آنكه آذوقهء وافر يافته رفع خستگى كردند ، بر خلاف قولى ، كه داده بودند ، به حركت آمدند ، تا خودشان را به آن‌تىپاتر برسانند . در ابتداء اومن ميخواست آنها را تعقيب و مجازات كند ، ولى بعد بواسطهء ترسى ، كه از شجاعت آنان داشت و نيز از خستگى جراحت‌هائى ، كه برداشته بود ، از اين خيال منصرف گشت و آن‌تىپاتر باقيماندهء قشون خود را برداشته به طرف كيليكيّه روانه شد ، تا بموقع بكمك بطلميوس برسد ( ديودور ، كتاب 18 ، بند 29 - 33 ) .\r\n\r\nجنگ پرديكّاس با بطلميوس\r\nچنان كه بالاتر گذشت ، پرديكّاس برحسب تصميم مجلس مشورت عازم گرديد خودش بجنگ بطلميوس برود . او لشكرهاى پادشاهى را به طرف كيليكيّه حركت داده با دو پادشاه مقدونى در رأس آن قرار گرفت . از دو پادشاه مزبور يكى آرّيده - فيليپ برادر اسكندر متوفّى بود ، كه در اين زمان فيليپش ميناميدند و ديگرى پسر اسكندر ، كه از ركسانه زاده بود و نيز اسكندر نام داشت ( به ترتيب تاريخ اسكندر چهارم ) . روشن است ، كه تا نتيجهء جنگ اومن با كراتر معلوم نبود ، پرديكّاس نميتوانست جدا در صدد رفتن بمصر باشد ، زيرا از پشت سر خود اطمينان نداشت ، ولى پس از بهره‌مندى اومن اين اطمينان حاصل شد ، او باعجله عازم مصر گرديد و پس از ورود بمحلّى ، كه در\r\n\r\n","description":"","footnote":"","page_name":" 1989 ","page_number":49},
  {"content":"\r\n\r\nنزديكى نيل بود ، معسكر خود را بمسافت كمى از پلوز زد . بعد او خواست ترعه‌اى را پاك كند ، ولى در اين احوال رود نيل طغيان كرده كارهاى او را خراب كرد و بر اثر خشونت پرديكّاس و اين عدم بهره‌مندى ، بعض سركرده‌ها و رؤساء ، كه از او ناراضى بودند ، خدمت او را رها كرده نزد بطلميوس رفتند . در اين احوال پرديكّاس صاحبمنصبان خود را جمع و با وعده‌هاى زياد آنها را رو به خود كرد و بعد ، بىاينكه بگويد مقصد او كجا است ، حركت كرده با سرعت خود را به نزديكى محلّى موسوم به ديوار ( قلعه ) شتران در كنار نيل رسانيد . در طليعه آفتاب عبور از رود مزبور شروع شد : فيلها پيشاپيش لشكر حركت ميكردند ، بعد پياده نظام و كسانى كه حامل آلات قلعه گيرى بودند و در آخر سواره نظام زبده . هنوز اين لشكر نصف رود را نپيموده بود ، كه بطلميوس بكمك قلعه در رسيد و شجاعت‌هاى او باعث شد ، كه فيلها زخم برداشته و فاقد فيل بانانشان گرديده نتوانستند كارى كنند . در اينوقت كمكى به پرديكّاس رسيد و حمله او شديدتر گشت . طرفين بانهايت ابرام جنگيدند و تلفاتشان زياد بود . موقع بطلميوس بهتر بود ، ولى از حيث عدّه پرديكّاس برترى داشت . وقتى كه روز به آخر رسيد ، پرديكّاس محاصره را ترك كرده بار دويش برگشت و شبانه به طرف منفيس رفت . چون در اينجا نيل به دو قسمت شده جزيره‌اى تشكيل مىكند ، پرديكّاس جزيره را محل امنى پنداشته خواست به آن درآيد ، ولى عبور از رود مشكل بود و آب تا زير چانهء سپاهيان ميآمد . در اين احوال پرديكّاس فيلها را در پهلوى ستون پياده نظام قرار داد ، تا فشار آب را كمتر كنند و سواره نظام را از طرف راست خود گماشت ، تا اگر آب رود سپاهيان پياده نظام را ببرد ، آنها را جمع كرده بساحل مقابل برسانند . صفوف مقدّم بسلامت بساحل رسيده بودند ، كه سانحهء عجيبى روى داد ، توضيح آنكه بستر رود عميقتر گشت و سپاهيان در خطر بزرگ غرق شدن افتادند . ديودور گويد ، كه جهت اين سانحه از زياد شدن آب نبود ، بل از اينجا بود ، كه پس از گذشتن صفوف مقدّم ، آبها و فيلها ميبايست بگذرند و آنها ماسهء ته رود را به حركت آوردند و رود عميقتر گشت . بهرحال در اينوقت پرديكّاس\r\n\r\n","description":"","footnote":"","page_name":" 1990 ","page_number":50},
  {"content":"\r\n\r\nدر موقع بسيار بدى واقع شد و چون نميتوانست با عدّه كمى ، كه از رود گذشته بودند ، با دشمن بجنگد ، فرمان بازگشت داد و بجز اشخاصى ، كه ميتوانستند بشناو برگردند ، باقيمانده قشون او غرق شدند يا طعمه جانوران نيل گرديدند ( مقصود بزمجه‌هاى نيل است ) . اين قضيّه باعث نارضامندى شديد سپاه از پرديكّاس گرديد ، بخصوص ، كه بطلميوس براى جذب قلوب سپاهيان پرديكّاس ، امر كرد جسد مردگانرا جمع كرده موافق عادات مقدونى بسوزند و استخوان‌هاى آنها را براى اقربايشان فرستاد . اين اقدام بطلميوس بر شدّت نارضامندى از پرديكّاس افزود و همين كه شب در رسيد ، صداى ناله و ضجّه در اردو بلند شد : هزار نفر طعمه جانوران شده بودند و بى اندك نتيجه‌اى فاقد زندگانى . بالاخره شكايتها بشورش مبدّل گرديد و سران سپاه جمع شده تقصيرات را بر پرديكّاس وارد كردند و بعد صد نفر از سران سپاه برياست پىتون « 1 » ، كه يكى از سرداران نامى اسكندر بود ، شوريدند . پس از آن ، بر اثر توطئه ، چند نفر سوار داخل چادر پرديكّاس شده او را كشتند ( 322 ق . م ) .\r\nروز ديگر تمام سپاه در جائى جمع شدند و بطلميوس به اين مجمع آمده احترامات زياد بمقدونيها كرد و بعد آذوقهء وافر به آنها داد . معلوم است ، كه بر اثر اين رفتارش سپاه پرديكّاس طرفدار او گشتند و ميخواستند او را قيّم هر دو پادشاه كنند ، ولى چون بطلميوس نقشه‌هاى ديگر براى خود داشت پيشنهاد كرد ، كه آرّيده - فيليپ و پىتون قيّم‌هاى پادشاه و دو رئيس مطلق لشكرها باشند ( ديودور بجاى پادشاه گويد « پادشاهان » ولى معلوم نيست ، كه مقصود او چه بوده ، زيرا وقتى ، كه آرّيده قيّم ميشد ديگر لفظ پادشاهان معنى نداشت . شايد مقصود او اسكندر و هراكل دو پسر اسكندر بوده ، زيرا در مجلس مشورت بعضى اسم هراكل را هم برده بودند . م . ) .\r\nپس از اين واقعه خبر رسيد ، كه مقدونيها در كاپادوكيّه فتح كرده‌اند ، اومن نيز بر قشون آن‌تىپاتر غلبه كرده و كراتر و نه‌اوپ‌تولم كشته شده‌اند . ديودور\r\n\r\n\r\n","description":"","footnote":"\r\n( 1 ) -  Python . \r\n","page_name":" 1991 ","page_number":51},
  {"content":"\r\n\r\nگويد ، كه اگر اين خبر دو روز زودتر رسيده بود ، كسى جرئت نميكرد دستش را بر پرديكّاس بلند كند ، ولى در اين وقت بر اثر اين خبر اومن را با پنجاه نفر از روساء نامى ، كه از جمله آل ستاس برادر پرديكّاس بود ، باعدام محكوم كردند و دوستان صميمى و خواهر او آتالانت « 1 » نام را ، كه زن آتّالوس « 2 » رئيس بحريّه بود ، كشتند . آتّالوس در نزديكى پلوز بود و چون خبر مرگ زن خود و نيز پرديكّاس را شنيد ، با بحريّه به صور رفت و آرخ‌لائوس « 3 » رئيس ساخلو اين‌جا او را گرم پذيرفته خزائن پرديكّاس را ، كه به مبلغ هشتصد تالان مىرسيد ( تقريبا چهار ميليون و نيم فرنگ طلا ) با قلعه به او تحويل داد . آرخ لائوس در صور بماند و دوستان پرديكّاس را ، كه از اردوى او فرار كرده بودند ، پذيرفته نگاهدارى كرد ( كتاب 18 ، بند 33 - 37 ) .\r\nدر اين‌جا مقتضى است بيفزائيم ، كه تناقضى در آخر اين حكايت در نوشتهء ديودور ديده مىشود . در ابتداء او گفت ، كه چون خبر بهره‌مندى اومن به پرديكّاس رسيد ، با حرارت عازم مصر شد و در آخر گويد ، كه اگر خبر فتح اومن دو روز زودتر رسيده بود ، كسى جرئت نميكرد پرديكّاس را بكشد .\r\n\r\nمبحث دوم - نيابت سلطنت ان‌تىپاتر - تقسيم ثانوى ايالات\r\n\r\nنيابت سلطنت آن‌تىپاتر\r\nپس از قضايائى ، كه ذكر شد ، آرّيده - فيليپ و پىتون از مصر حركت كرده به ترى پاراديزيوم « 4 » واقع در سوريّه عليا درآمدند .\r\nدر اين‌جا اورىديس « 5 » ( بعضى آدا نوشته‌اند ) زن آرّيده ، كه خواهرزادهء اسكندر متوفّى بود ، بناى دخالت به كارهاى نيابت سلطنت گذارد و پىتون ، چون ديد ، كه اين زن نفوذى در مقدونيها يافته ، مجلسى منعقد داشت و از قيمومت استعفا كرد . پس از آن مقدونيها نيابت سلطنت را به آن‌تىپاتر\r\n\r\n\r\n","description":"","footnote":"\r\n( 1 ) -  Atalante . \r\n( 2 ) -  Attalus . \r\n( 3 ) -  Archelaus . \r\n( 4 ) -  Triparadisium . \r\n( 5 ) -  Eurydice . \r\n","page_name":" 1992 ","page_number":52},
  {"content":"\r\n\r\nدادند و او به ترى پاراديزيوم وارد شده اورىديس را ، كه بر ضدّ او مشغول دسايس بود ، گرفته توقيف كرد . بر اثر اين اقدام اغتشاشى در لشكر روى داد و بالاخره آن‌تىپاتر يك مجلس عمومى از مقدونيها تشكيل كرده با نطق‌ها شورش را خوابانيد و اورىديس را با تهديد مجبور ساخت راحت بنشيند .\r\n\r\nتقسيم ثانوى ايالات\r\nبعد ، همين كه آرامش برقرار گرديد ، آن‌تىپاتر بتقسيم ثانوى ايالات پرداخت و نتيجه چنين بود : 1 - مصر از آن بطلميوس گرديد ، زيرا با شمشير آن را گرفته بود و كسى هم نميخواست او را از مصر بيرون كند . 2 - سوريّه به لائومدون مىتىلنى « 1 » رسيد . 3 - كيليكيّه به فيلوكسن « 2 » . 4 - بين النّهرين و آربليت به آمفى ماك « 3 » . 5 - شوش به آن‌تىگون « 4 » ، زيرا او اوّل كسى بود ، كه بر پرديكّاس قيام كرد . 6 - پارس بالاخص به په سست « 5 » . 7 - كرمان به تل پولم « 6 » . 8 - ماد به پىتون . 9 - پارت به فيليپ . 10 - هرات و زرنگ ( سيستان ) به ستاسّاندر قبرسى « 7 » . 11 - باختر و سغد به ستاسانور سوليوم « 8 » ، كه نيز از قبرس بود . 12 - پاراپاميزاد به اكسيارتس پدر ركسانه . 13 - ممالك همجوار سند به پىتون پسر آژنور « 9 » . 14 - از هند قسمتى ، كه آنطرف رود هيداسپ بود ، به تاكسيل ، زيرا اين نوع پادشاهان را نميتوانستند تغيير دهند . 15 - كاپادوكيّه به نى كانور . 16 - فريگيّهء بزرگ ( عليا ) و ليكيّه به آن‌تىگون . 17 - كاريّه به كاسّاندر . 18 - ليديّه به كليتوس . 19 - فريگيّهء سفلى يا هلّس‌پونت به آرّيده . آن‌تىگون برياست لشكر پادشاهى منصوب و مأمور گرديد ، كه اومن و آلستاس برادر پرديكّاس را مطيع گرداند و براى اينكه آن‌تىگون نتواند براى خود كار كند ، آن‌تىپاتر كاسّاندر پسر خود را ، به سمت فرمانده هزار نفر ، جزو ابوابجمعى او قرار داد .\r\nپس از اين كارها آن‌تىپاتر با لشكرش و دو پادشاه ( آرّيده و اسكندر چهارم )\r\n\r\n\r\n","description":"","footnote":"\r\n( 1 ) -  Laomedon de Mitylene . \r\n( 2 ) -  Philoxene . \r\n( 3 ) -  Amphimaque . \r\n( 4 ) -  Antigone . \r\n( 5 ) -  Peuceste . \r\n( 6 ) -  Tlepoleme . \r\n( 7 ) -  Stassandre . \r\n( 8 ) -  Stassanor de Solium . \r\n( 9 ) -  Agenor . \r\n","page_name":" 1993 ","page_number":53},
  {"content":"\r\n\r\nبمقدونيّه برگشت ( ديودور ، كتاب 18 بند 39 - 40 ) .\r\n\r\nروايت آرّيان\r\nروايت آريّان در زمينه نوشته‌هاى ديودور است و بايد از اينجا استنباط كرد ، كه هر دو از يك منبع استفاده كرده‌اند ، ولى اختلافى هم هست . او گويد ( جانشينان اسكندر ، بند 34 ) : كه شوش به سهم آن‌تىژن افتاد ، بابل به سلكوس رسيد و ليكيّه و پام‌فيليّه ، وليكااونيّه با فريگيّهء عليا به آن‌تىگون . ديودور و آريّان گويند ، كه هلّس‌پونت به آرّيده رسيد . ظنّ غالب اين است ، كه از راه التباس آرّيده - فيليپ برادر اسكندر را با شخصى ( آرّيده اس « 1 » نام ) مخلوط كرده‌اند .\r\nتقسيم ثانوى ايالات ، كه در اين زمان روى داد ( 319 ق . م ) بمنزله تقسيم دولت اسكندر بود ، و والى هر ايالتى درواقع خود را پادشاه آن ايالت ، يا صحيح‌تر گفته باشيم ، آن مملكت ميدانست .\r\n\r\nجنگ آن‌تىگون با اومن\r\nآن‌تىگون ، پس از اينكه فرمانده كل لشكر پادشاهى شد ، مأمور گرديد اومن را باطاعت درآورد . اومن در اينوقت در كاپادوكيّه ، با يكى از سرداران خود پرديكّاس نام ، كه بر او ياغى شده بود ، جنگ ميكرد . در نتيجهء اين جنگ پرديكّاس كشته شد و اومن سپاهيان او را به طرف خود جلب و در قشونش داخل كرده قوى گشت . باوجود اين آن‌تىگون از جنگ با او منصرف نگرديده ، در نهان با يكى از سرداران اومن ، كه آپّولونيد نام داشت ، داخل مذاكره شد و باهم قرار دادند ، كه او در حين كارزار فرار كند . بعد جنگى روى داد و چون آپّولونيد در بحبوحه كارزار فرار كرده ، نزد آن‌تىگون رفت ، شكستى بزرگ بقشون اومن وارد آمد و هشت هزار نفر تلف شد ( قابل ذكر است كه آن‌تىگون در اين جنگ سى فيل جنگى به كار برده بود ) . در اين احوال اومن تصميم گرفت ، بارمنستان رفته مأمنى براى خود بيابد ، ولى چون دشمن در تعقيب او بود و سپاهيانش فرار كرده نزد آن‌تىگون\r\n\r\n\r\n","description":"","footnote":"\r\n( 1 ) -  Arrhidaeus . \r\n","page_name":" 1994 ","page_number":54},
  {"content":"\r\n\r\nميرفتند ، مجبور گرديد بقلعه‌اى ، كه ( ن را ) نامداشت و چنان كه پلوتارك گويد ، بين كاپادوكيّه و ليكااونيّه واقع بود ، پناه ببرد . عدّه همراهان و دوستان او در اينوقت به 600 نفر سوار و پياده ميرسيد ، و حال اينكه جنگ را با آن‌تىگون با بيست هزار نفر پياده و پنجهزار نفر سوار شروع كرده بود . آن‌تىگون قلعه ( ن را ) را محاصره كرد ، ولى ديرى نگذشت ، كه بواسطه تغيير نقشه‌هايش صلاح خود را در اين ديد ، كه با اومن كنار بيايد . جهت اين بود ، كه آن‌تىگون پس از بهره‌مندى در جنگ با اومن دريافت ، كه لشكرش زياد است و ميتواند دعوى استقلال كرده ، از اطاعت آن‌تىپاتر خارج شود ، بنابراين با اومن ملاقات و مذاكراتى كرد ، كه او را با خود همراه گرداند . شرايط اومن اين بود : او را از تقصيراتى ، كه بوى وارد ميكردند ، مبرّى بدانند و ايالات سابقش را به او رد كنند .\r\nآن‌تىگون پيشنهاد اومن را به آن‌تىپاتر اطلاع داد و اومن هم هيأتى نزد او براى مذاكرات فرستاد . رئيس اين هيأت شخصى بود هى يرونيم « 1 » نام ، كه تاريخ جانشينان اسكندر را نوشته است ( ديودور ، كتاب 18 ، بند 40 - 41 ) .\r\n\r\nجنگ آن‌تىگون با آلستاس\r\nآن‌تىگون ، پس از بهره‌مندى خود در جنگ با اومن ، درصدد جنگ با آلستاس ، برادر پرديكّاس نايب السّلطنه سابق و داماد او آتّالوس ، برآمد و براى اينكه ناگهان بر دشمن بتازد ، در هفت شبانه روز ، هفتاد و پنج فرسنگ راه رفته به شهر كرى توپوليس « 2 » واقع در پيسيديّه رسيد . آلستاس 16 هزار پياده و نهصد سوار داشت ، آنتيگون چهل هزار پياده ، هفتهزار سوار و فيلهاى جنگى زياد . باوجود اين آلستاس ايستاد و با ابرام جنگيد ، ولى محصور گشت و اگرچه از محاصره با زحمات و مشقات زياد بيرون جست ، ولى بالاخره شكست خورد و بقيّة السّيف قشونش فرار كرد ، امّا آتّالوس با چند نفر از سران سپاه اسير گرديد . بعد ، آلستاس با نزديكان و خدمه خود به شهر ترمس « 3 » واقع در پيسيديّه فرار كرده ، در آن‌جا يارانى\r\n\r\n\r\n","description":"","footnote":"\r\n( 1 ) -  Hieronyme . \r\n( 2 ) -  Critopolis . \r\n( 3 ) -  Termesse . \r\n","page_name":" 1995 ","page_number":55},
  {"content":"\r\n\r\nزياد از پيسيديان يافت ، زيرا آلستاس پس از مرگ پرديكّاس ، براى اينكه لشكرى باوفا داشته باشد ، نسبت به پيسيديان نيكىهاى زياد كرده آنها را مجذوب خود داشته بود . آن‌تىگون به طرف ترمس رفته رد كردن آلستاس را خواست و بر اثر اين تكليف نفاقى بين اهالى شهر روى داد : پيرمردان مىگفتند براى خاطر يكنفر مقدونى وطن را خراب مكنيد . جوانان جواب ميدادند ، كه تا آخرين نفس بايد آلستاس را حفظ كرد . چون از مذاكرات نتيجه‌اى بدست نيامد ، پيرمردان شبانه هيأتى نزد آن‌تىگون فرستاده گفتند ، كه حاضرند آلستاس را زنده يا مرده تسليم كنند ، ولى لازم است ، كه او شهر را در محاصره دارد و پس از چند روز جنگ‌هاى مختصر ، بقشون خود دستور بدهد ، كه فرار دروغى كنند . بدين ترتيب ، وقتى كه جوانان بتعقيب فراريان پرداخته از شهر خارج شدند ، پيرمردان فرصت خواهند يافت ، آلستاس را گرفته به آن‌تىگون رد كنند . آن‌تىگون اين نقشه را پذيرفت و چنان كرد ، كه پيرمردان پيشنهاد كرده بودند . در نتيجه ، همين كه پيرمردان جوانان را در خارج شهر مشغول كارزار ديدند ، با غلامان صديق خود و بعض هموطنان ، كه در تحت رياست آلستاس خدمت نكرده بودند ، ناگهان به آلستاس حمله بردند ، ولى نتوانستند او را اسير كنند ، زيرا آلستاس براى اينكه بدست آن‌تىگون نيفتد ، خود را نابود ساخت و بعد پيرمردان جسد او را در نهان بخارج شهر حمل كرده ، به آن‌تىگون دادند . اما جوانان پس از مراجعت از جنگ از قضيّه آگاه شده بقدرى خشمناك گشتند ، كه در ابتداء تصميم گرفتند قسمتى را از شهر آتش زنند و پس از آن متفرّق گشته ولايات دشمن را غارت كنند . بعد ، از اين تصميم برگشته از سوزانيدن شهر منصرف گشتند ، ولى به راه زنى پرداختند و قسمت بزرگى را از صفحات حول و حوش ، كه متعلّق بدشمن بود ، خراب كردند . آن‌تىگون جسد آلستاس را دفن نكرد و آن را در حال تجزيه گذاشته از پيسيديّه خارج شد و فقط پس از رفتن او جوانان جمع شده جسد آلستاس را ، كه گنديده بود ، دفن كردند .\r\nديودور در اينجا گويد : طرفه اثرى است در نيكى ، كه اشخاص را بايندرجه مجذوب نيكى كننده ميدارد !\r\n\r\n","description":"","footnote":"","page_name":" 1996 ","page_number":56},
  {"content":"\r\n\r\nآن‌تىگون پس از آن به طرف فريگيّه رفت و چون در كرىتوپوليس شنيد ، كه آن‌تىپاتر در گذشته و پوليس‌پرخون « 1 » نايب السلطنه گرديده ، شاد شد ، زيرا او خود را در آسيا قويتر از سرداران ديگر اسكندر ميديد و اميدوار بود باينكه امور آسيا را به تنهائى بدست خود گيرد ( كتاب 18 ، بند 44 - 47 ) .\r\n\r\nمبحث سوم - نيابت سلطنت پوليس‌پرخون دوام نزاع سرداران با يكديگر\r\n\r\nمقدّمه\r\nچون آن‌تىپاتر احساس كرد ، كه زمان مرگش فرارسيده ، يكى از سرداران اسكندر را ، كه مورد توجه بود و پوليس‌پرخون نامداشت ، بجاى خود بنيابت سلطنت برگزيد و پسر خود كاسّاندر را برتبه ( خيلى آرخ ) « 2 » ارتقاء داد ( 319 - 318 ق . م ) . خيلى آرخ بيونانى بمعنى رئيس هزار نفر است و ديودور گويد ( كتاب 18 ، بند 48 ) كه در دربار پارس اين شغلى مهم و مقامى بلند و ارجمند بود و چون اسكندر ترتيبات دربار پارس را پيروى ميكرد ، اين شغل را هم از پارسيها اقتباس كرد « 3 » و آن‌تىپاتر به همين جهت پسر خود را به اين رتبه ترقّى داد ، ولى كاسّاندر از داشتن چنين رتبه‌اى راضى نشد ، زيرا نميخواست نيابت سلطنت از خانوادهء او خارج گردد . بنابراين ، غالبا بعنوان شكار بيرون رفته با دوستانش بكنكاش ميپرداخت ، كسانى را بشهرها فرستاده اشخاصى را تحريك و دعوت ميكرد ، كه با او همدست گردند و نيز رسولى نزد بطلميوس گسيل داشته او را با بحريّه‌اش به يارى خود مىطلبيد . چون اين كارها در نهان ميشد ، پوليس‌پرخون اطلاعى از توطئه او نداشت و به كارهاى خود مشغول بود . از جمله يكى از مقاصد اوّلى او اين بود ، كه المپياس مادر اسكندر را ، كه پس از فوت او از ترس كينه\r\n\r\n\r\n","description":"","footnote":"\r\n( 1 ) -  Polisperchon . \r\n( 2 ) -  Chiliarque . \r\n( 3 ) - ظنّ قوى اين است ، كه رئيس هزار نفر را بپارسى قديم هزار پت ميگفتند . بعضى تصوّر ميكنند ، كه وزير اعظم را هم هزار پت ميگفتند .\r\n","page_name":" 1997 ","page_number":57},
  {"content":"\r\n\r\nتوزىهاى آن‌تىپاتر فرار كرده به اپير « 1 » رفته بود ، بخواهد و تربيت پسر اسكندر را از ركسانه به او بسپارد . اما در آسيا آن‌تىگون ، چون خبر فوت آن‌تىپاتر را شنيد ، باجراى فكرى ، كه از ديرگاه در مغز خود ميپرورد ، پرداخت و از آن جهت ، كه خود را از تمامى ولات و سرداران قوىتر ميديد و رياست كلّ قواى مقدونى را در آسيا آن‌تىپاتر به او تفويض كرده بود ، مصمّم گشت ، كه ديگر اطاعت از كسى نكند و رياست قيّم پادشاهان و حتّى خود آنها را بر خود نپذيرد . با اين مقصود او با اومن ، كه در قلعه ( ن‌را ) نشسته بود ، داخل مذاكره شد ، تا وى را جلب كند و دوستان خود را جمع كرده و عده‌هاى زياد از ايالات و پول و غيره به آنها داد . بعد ، پس از اينكه آنها را كاملا اميدوار كرد ، نقشه خود را آشكار ساخته همه را دعوت كرد با او همداستان كردند ، تا او آسيا را درنورديده ولات را در همه‌جا تغيير دهد و بعد ايالات را بين دوستان خود تقسيم كند .\r\nدر اين احوال آرّيده « 2 » بر اثر خبر قيام آن‌تىگون بر نايب السّلطنه ، مضطرب گشته درصدد برآمد ، كه ايالت خود ، يعنى فريگيّه سفلى يا هلّس‌پونت را مستحكم دارد و بشهرها ساخلو بگذارد . با اين مقصود ، او به طرف مهمترين شهر اين ايالت ، كه سيزيك « 3 » نام داشت ، رفت و آن را محاصره كرد ، ولى اهالى شهر ساخلو او را نپذيرفتند و با حيله فرصتى بدست آورده قواى خود را جمع كردند و بالاخره آرّيده ، بى اينكه از اين كار خود نتيجه بگيرد ، به خانه خود برگشت .\r\nآن‌تىگون ، همين كه از قضايا آگاه شد ، تصميم گرفت ، كه اهالى سيزيك را جلب كند و قشونى بعدّه بيست هزار نفر بكمك آنها فرستاد ، ولى اين سپاه وقتى رسيد ، كه ديگر به آن احتياجى نبود . باوجود اين آن‌تىگون به مقصود خود ، كه اظهار دوستى با اهالى سيزيك بود ، نائل گشت . پس از آن آن‌تىگون هيأتى نزد آرّيده فرستاده او را توبيخ كرد از اينكه يك شهر يونانى متّحدى ( يعنى سيزيك ) را در\r\n\r\n\r\n","description":"","footnote":"\r\n( 1 ) -  Epire . \r\n( 2 ) - چنين به نظر ميآيد ، كه اين آرّيده غير از آرّيده برادر اسكندر بوده .\r\n( 3 ) -  Cyzique . \r\n","page_name":" 1998 ","page_number":58},
  {"content":"\r\n\r\nمحاصره گذارده بود و از اينكه داعيهء استقلال دارد . در خاتمه هيأت رسولان از طرف آن‌تىگون اعلام كردند ، كه آرّيده بايد از ايالت خود خارج شود و بحكومت يكشهر ، كه كاملا براى اعاشه او كافى خواهد بود ، قناعت ورزد . آرّيده از اين پيغام بر خود بپيچيد و جواب داد ، كه هرگز از ايالت خود خارج نخواهد شد و در شهرها ساخلو گذارده با آن‌تىگون خواهد جنگيد . پس از اين جواب ، آرّيده استحكاماتى در شهرها بنا كرد و قسمتى را از قشون خود با سردارى بكمك اومن فرستاد ، تا او را از محاصره بيرون آرد و با او عقد اتّحادى ببندد .\r\nآن‌تىگون ، كه ميخواست انتقام از آرّيده بكشد ، قشونى نيرومند به قصد او فرستاد و خودش به طرف ليديّه رفت تا كليتوس را از آنجا بيرون كند . اين والى چون اوضاع را چنين ديد ، شهرهاى مهم ليديّه را محكم كرده بمقدونيّه رفت ، تا پادشاهان و نايب السّلطنه را از ياغىگرى آن‌تىگون آگاه سازد . از طرف ديگر آن‌تىگون شهر افس را گرفت و در اينجا به اشيل نامى از اهل ردس ، كه ششصد تالان از كيليكيّه بمقدونيّه براى مخارج پادشاهان حمل ميكرد ، برخورد و پول مزبور را به اين عنوان ، كه بايد حقوق سپاهيان اجير را بپردازد ، ضبط كرد . اين اقدام آن‌تىگون قصد او را آشكار ساخت ، زيرا به خوبى نمود ، كه آن‌تىگون ياغى شده و براى خودش كار مىكند . امّا آن‌تىگون به اين كارها اكتفا نكرده چند شهر ديگر را هم به زور يا با مذاكره گرفت .\r\nچنين بود در اين زمان اوضاع آسيا . در افريقا هم ، چنان كه ميدانيم ، بطلميوس در مصر محكم نشسته بود . از وقتى ، كه او پرديكّاس را با لشكر پادشاهى شكست داد ، مصر را از آن خود دانست . بعد بفكر تسخير سوريّه و فينيقيّه افتاد و نيكاتور ، يكى از دوستان خود را به طرف سوريّه فرستاد . اين سردار لائومدون والى مقدونيّه را اسير و اين ايالت را بمصر ضميمه كرد ، سپس به فينيقيّه پرداخته در آنجا ساخلو گذارد و با بهره‌مندى بمصر برگشت . اكنون مقتضى است ، كه شمّه‌اى از احوال خود مقدونيّه گوئيم .\r\n\r\n","description":"","footnote":"","page_name":" 1999 ","page_number":59},
  {"content":"\r\n\r\n\r\nضديت كاسّاندر و پوليس‌پرخون با يكديگر ( 319 ق . م )\r\nبالاتر گفته شد ، كه كاسّاندر از اينكه مقدونيها پوليس‌پرخون را براى نيابت سلطنت نامزد كرده بودند ، بسيار ناراضى بود و در ظاهر چنين مينمود ، كه هيچ دلبستگى به اين مقام ندارد و همواره مشغول تفريح و شكار است ، ولى در باطن براى اجراى نقشه‌هاى عريض و طويل خود كار ميكرد . پس از چندى او كارهاى مقدّماتى خود را انجام داده در نهان به شهر خرسونس رفت و از آنجا به هلّس‌پونت درآمد . بعد به آسيا گذشت ، تا كمك آن‌تىگون را بطلبد و او را مطمئن سازد ، كه بطلميوس نيز با كاسّاندر است . آن‌تىگون پيشنهاد او را شتابان پذيرفت و به كاسّاندر سپاه برّى و بحرى زياد وعده كرد . نقشه آن‌تىگون چنين بود ، كه با اين اقدام حق‌شناسى خود را نسبت بخانوادهء آن‌تىپاتر نشان دهد و در همان حال بر ضدّ پوليس‌پرخون اشكالات و مرارتهاى زياد ايجاد و از گرفتاريهاى او استفاده كرده در آسيا آقاى مطلق گردد .\r\nوقتى ، كه پوليس‌پرخون از نقشه كاسّاندر آگاه شد ، رجال مقدونى و سران سپاه را براى مشورت دعوت كرد ، زيرا موقع باريك بود و او نميخواست مسئوليت را به تنهائى به عهده بگيرد . در مجلس مشورت چنين تشخيص دادند ، كه كاسّاندر عمليّات خود را از شهرهاى يونانى شروع خواهد كرد ، زيرا پدرش آن‌تىپاتر ساخلوهائى در آنجا داشت و ديگر اشخاصى زياد ، كه با آن‌تىپاتر قرابت داشتند ، حكّام اين شهرها بودند ( در اينجا بايد تذكّر دهيم ، كه يونانيها در دورهء هخامنشى حكّامى را ، كه دربار ايران در مستعمرات يونانى منصوب ميداشت تيران ( يعنى جبّار « 1 » ) ميناميدند ، ولى در اين زمان حكّام مقدونى را اوليگارك « 2 » ميگفتند . اسم تغيير كرده بود ، ولى معنى همان بود ، زيرا چه جبابره و چه اوليگارك‌ها بر ضدّ حكومت ملّى بودند ، بنابراين اظهار مقدونىها ، كه براى آزاد كردن يونانيها از قيد پارسيها و دادن حكومت ملّى به آنها بآسيا آمده‌اند ، معلوم است ، كه چقدر دور از حقيقت بوده . م . ) .\r\n\r\n\r\n","description":"","footnote":"\r\n( 1 ) -  Tyrans . \r\n( 2 ) -  Oligarques . \r\n","page_name":" 2000 ","page_number":60},
  {"content":"\r\n\r\nدر مجلس مزبور پس از نطق‌هاى زياد قرار دادند ، كه يونان را از تحت نفوذ كاسّاندر بيرون آرند ، تا احتمال بهره‌مندى او در آنجا كمتر گردد و با اين مقصود رسولان يونانى را ، كه حاضر بودند خواسته به آنها گفتند : نظر بعطوفت پادشاهان نسبت بيونانيها به وطن شما آزادى داده مىشود . پس از آن پوليس‌پرخون به آرگسىها نوشت ، كه طرفداران آن‌تىپاتر را برانند و بعضى را كشته اموالشان را ضبط كنند .\r\nدر همين وقت به المپياس ، كه از ترس كينه توزى آن‌تىپاتر به اپير رفته بود ، نيز نوشت ، بمقدونيّه برگشته بتربيت اسكندر پسر اسكندر بپردازد . بعد او نامه‌اى به اومن نوشته او را بكمك پادشاهان خواند و پول و قشون و همه نوع همراهى به او وعده كرد . المپياس نيز ، كه در اپير بود ، از اومن پرسيد ، كه آيا صلاحش در ماندن در اپير است يا بايد بمقدونيّه برود . اومن جواب داد ، كه تا نتيجه جنگ معلوم نشده ، بهتر است در اپير بماند . در اين وقت آن‌تىگون هم ميخواست اومن را به طرف خود جلب كند ، ولى از آنجا ، كه او نسبت بخانواده اسكندر صادق و باوفا بود ، پيشنهادات آن‌تىگون را رد كرد ( 318 ق . م ) .\r\nبعد اومن با پانصد سوار و دو هزار پياده از قلعه ( ن‌را ) حركت كرده و از كوههاى توروس گذشته به كيليكيّه درآمد و در آنجا مقدونيها او را با آغوش باز پذيرفتند ، و حال آنكه چندى قبل او را باعدام محكوم كرده بودند . از آنجا ، كه اومن بلنديها و پستىهاى زياد در زندگانى خويش پيموده بود ، به اين بازگشت اقبال اعتماد نكرده رويّه معتدلى پيش گرفت . پانصد تالانى « 1 » ، كه پادشاهان به او ميدادند ، قبول نكرد و حكومت را هم به عهده نگرفت . او گفت ، من از خانواده سلطنت نيستم و براى اينكه سرداران مقدونى و رؤساء قسمت آرژيرو سپيد « 2 » ها از تمكين به او متنفّر نباشند و بر او حسد نبرند ، بسرداران و رجال مقدونى گفت : من در خواب ديدم ، كه اسكندر در دربار مشغول رتق و فتق امور بود . خوب است تختى ساخته\r\n\r\n\r\n","description":"","footnote":"\r\n( 1 ) - دو ميليون و هشتصد هزار فرنگ طلا يا 14 ميليون ريال .\r\n( 2 ) - يعنى دسته‌اى ، كه سپرهايشان نقره داشت و متنفّذ بودند .\r\n","page_name":" 2001 ","page_number":61},
  {"content":"\r\n\r\nتمامى علائم سلطنتى را بر آن بگذاريم و دور تخت جمع شده امور را اداره كنيم .\r\nمقدونيها چنين كردند : توضيح آنكه تختى ساختند ، كه روزها دور آن جمع ميشدند و كندر براى اسكندر سوخته او را پرستش ميكردند . بعد مقرّر گرديد مجالس مشورت هم در همينجا انعقاد يابد . اومن خود را با سايرين مساوى ميدانست و به همين جهت او به زودى مورد محبّت رؤساء مقدونى گرديد ، و بجمع‌آورى سپاهيان اجير پرداخت و نفرات زياد از يونان و كيليكيّه و فينيقيّه و سل سوريّه و قبرس گرفت . عدّه سپاهيان او در اينوقت بده هزار پياده و دو هزار سوار ميرسيد ( ديودور ، كتاب 18 ، بند 55 - 61 ) .\r\nدر اين احوال بطلميوس با بحريّه‌اش به زفيريوم « 1 » واقع در كيليكيّه درآمده سردار آرژيروسپيدها را به طرف خود خواند و مقدونيها را اغوا كرد ، كه گوش به حرف اومن ، كه سابقا بمرگ محكوم شده است ، ندهند ، ولى اين تحريكات اثرى نكرد ، زيرا پادشاهان و نايب السّلطنه و المپياس بهمه‌جا احكامى فرستاده بودند ، كه اوامر اومن را اطاعت كنند ( همانجا ، بند 62 ) .\r\nآن‌تىگون از قوّت يافتن اومن هراسناك گرديد ، زيرا دانست ، كه پادشاهان و پوليس‌پرخون ميخواهند رقيبى خطرناك براى او بتراشند ، بنابراين پس از تفكّرات زياد خواست توطئه‌اى بر ضدّ او ترتيب دهد ، ولى آن‌تىژن با يكى از سرداران لشكر پادشاهى مانع شده نگذاشت اشخاصى در آن داخل شوند و در نتيجه تير آن‌تىگون به سنگ آمد . پس از آن كاسّاندر پيره بندر آتن را گرفت و پوليس - پرخون به پلوپونس رفت ، تا شهر مگال پوليس « 2 » را بگيرد ، زيرا اهالى آن طرفدار كاسّاندر بودند ، ولى از جهت رشادت اهالى موفق نشد . قابل ذكر است ، كه پوليس - پرخون در اين جنگ فيل‌هاى زيادى با فيل‌بانان هندى به كار برد ، امّا اهالى مگال - پوليس ، بوسيله تخته‌هائى ، كه تعبيه كرده بودند ، ميخهائى در زير خاك پنهان داشتند و اين ميخها بپاهاى فيلها فرو رفته آنها را از حركت باز داشت و بعد ، از\r\n\r\n\r\n","description":"","footnote":"\r\n( 1 ) -  Zephyrium . \r\n( 2 ) -  Megalopolis . \r\n","page_name":" 2002 ","page_number":62},
  {"content":"\r\n\r\nجهت زخمهاى زياد برگشته بجان قشون خودى افتادند . خلاصه آنكه پوليس - پرخون بهره‌مند نشد . بعد كليتوس را با بحريّهء پادشاهى به هلّس‌پونت فرستاد ، كه نگذارد قشونى از آسيا باروپا بگذرد . نيكاتور هم از طرف كاسّاندر بآنطرف شتافت و در نزديكى بيزانس جنگى بين متخاصمين روى داد و كليتوس فاتح گرديد .\r\nپس از اين فتح ، چون او پنداشت ، كه كسى نميتواند در دريا با او ستيزه كند ، با سپاهش بساحل درآمد ، ولى آن‌تىگون چند كشتى حمل‌ونقل از اهالى بيزانس گرفته ، سپاهيان سبك اسلحه و فلاخن داران را در كشتىها نشانده شبانه آنها را از آب گذراند و بر سپاه كليتوس تاخت . چون اين حمله ناگهانى بود ، سپاه مزبور شكست خورد و بعد از اينكه نيكاتور از طرف كاسّاندر نيز بكمك سپاه آن‌تىگون در رسيد ، تمامى بحريّه كليتوس باستثناى كشتى امير البحرى ، نابود گشت و كليتوس به طرف مقدونيّه گريخته در راه بدست چند نفر سرباز ليزيماخ صاحب تراكيّه افتاد و كشته شد . اين فتح نام آن‌تىگون را بلند كرد و پس از آن او به طرف كيليكيّه رفت ، تا با اومن جنگيده نگذارد قوّتش زيادتر گردد . در اين احوال اومن مشغول تسخير فينيقيّه بود ، زيرا بطلميوس آن را از دولت مقدونيّه انتزاع كرده بود ، ولى پس از آنكه ديد فرصت اين كارها را ندارد ، از سل سوريّه گذشته به طرف دجله راند و در اينجا مورد حمله اهالى واقع شده ، عدّه‌اى را از سربازان خود از دست داد . در ايالت بابل او مورد حمله سلكوس گرديد و وقتى ، كه در كنار فرات بود ، چيزى نمانده بود ، كه تمام قشونش تلف شود ، زيرا ترعه‌اى در اينجا خراب شد و آب تمامى اردو را فرو گرفت ، ولى او فورا بسدّى پناه برده آب را برگردانيد و خود و قشونش را نجات داد . بعد او با سپاهى مركب از 15000 هزار پياده و 1300 سوار به طرف پارس رفت ، تا بقشونش استراحت دهد و از ولات ايالات و رؤساء قشون آسياى عليا ( ايران تا سند ) خواست ، كه با پول و سرباز بكمك او آيند .\r\nامّا پوليس‌پرخون پس از شكست در مگال پوليس مورد تحقير گرديد ، شهرهاى\r\n\r\n","description":"","footnote":"","page_name":" 2003 ","page_number":63},
  {"content":"\r\n\r\nزيادى در يونان از او برگشتند ، آتن هم چون ديد ، كه پوليس‌پرخون و المپياس ساخلو را از آتن برنميدارند ، به طرف كاسّاندر رفته قراردادى با او بست ، كه به حال آتنىها مفيد بود . پس از انعقاد اين قرارداد نيكاتور ، كه در بيزانس فاتح گشته بود ، وارد پيره بندر آتن شد . در ابتداء كاسّاندر او را گرم پذيرفت ، ولى بعد ، كه ديد او نقشه‌هائى براى خودش دارد ، دشمنش دانسته نابودش كرد . سپس كاسّاندر با قشونش وارد مقدونيّه گرديده طرفداران زياد در آنجا يافت و شهرهاى يونانى هم طرفدار اتّحاد سابقشان با آن‌تىپاتر پدر كاسّاندر بودند . بنابراين در مقدونيّه و يونان پوليس‌پرخون را شخصى نالايق دانستند و انظار همه به كاسّاندر متوجّه گرديد ( ديودور ، كتاب 18 ، بند 63 - 75 ) .\r\n\r\nالمپياس و واورىديس\r\nاورىديس زن آرّيده - فيليپ در مقدونيّه مورد احتراماتى بود ، كه نسبت بمقام نيابت سلطنت مرعى ميداشتند . بنابراين همين كه شنيد ، كه المپياس در تدارك است ، كه بمقدونيّه درآيد ، رسولى نزد كاسّاندر فرستاده از او كمك طلبيد و مقدونيهاى فعّال را با هدايا و مواعيد به طرف خود جلب كرد ، ولى پوليس‌پرخون لشكرى جمع كرده المپياس را با اسكندر پسر اسكندر بمقدونيّه آورد و جدالى داشت بين لشكر پوليس‌پرخون و سپاه آرّيده - فيليپ درميگرفت ، كه مقدونيهاى آرّيده باحترام نام اسكندر دست از جنگ كشيده و او را گرفته به پوليس‌پرخون تسليم داشتند . اما اورىديس فرار كرده به آمفى پوليس رفت و در آنجا توقيف شد . در نتيجهء اين وضع ، المپياس بتخت نشست ، ولى نتوانست اين اقبال را با اعتدال و ميانه روى تلقّى و تحمّل كند ، توضيح آنكه با اسراء خيلى بد رفتار كرد و بعد ، چون ديد ، كه مقدونيها از او بسبب كينه‌توزيش متنفّر گشته‌اند ، چند نفر را از اهل تراكيّه اغوا كرد ، آرّيده - فيليپ را بكشند ( 317 ق . م ) . ديودور گويد ، كه سلطنت او شش سال و چهار ماه بود ( كتاب 19 ، بند 11 ) . امّا راجع به اورىديس ، كه ميگفت حقّ او بسلطنت بيش از حقّ المپياس است ، ملكه ، پس از بدرفتارىهاى زياد با او ،\r\n\r\n","description":"","footnote":"","page_name":" 2004 ","page_number":64},
  {"content":"\r\n\r\nيك شمشير و يك كمند و عصاره شوكران « 1 » براى او فرستاده پيغام داد ، كه بايد بيكى از اين سه وسيله خود را بكشد . وقتى كه اورىديس از پيغام المپياس آگاه شد ، او را لعنت و نفرين كرد و از خداوند خواست ، كه روزى همان هدايا ( يعنى همان سه چيز ) را براى المپياس بفرستند . پس از آن زخمهاى شوهر متوفّاى خود را پاك كرده و بىاينكه بگريد يا قوّت قلب را از دست دهد ، كمربند خود را باز كرده خود را به آن آويخت و درگذشت .\r\nالمپياس به اين كينه توزىها و شقاوت‌ها اكتفا نكرده نيكاتور برادر كاسّاندر را كشت و قبر يولّاس برادر ديگر كاسّاندر را ، كه درباره‌اش ميگفتند ، در مرگ اسكندر دست داشته ، خراب كرد . بعد از اين كارها المپياس به اشخاص ديگر ، كه از دوستان كاسّاندر بودند ، پرداخته صد نفر را انتخاب كرد و بديار عدم فرستاد .\r\nدر اين موقع مقدونيها بخاطر آوردند ، كه حرف آخرى آن‌تىپاتر چه پيش گوئى صحيحى بوده ، او قبل از اينكه درگذرد اين كلمات را گفته بود : « مبادا بگذاريد زنى بر تخت نشيند » ( ديودور ، كتاب 19 ، بند 11 )\r\n\r\nمبحث چهارم - مخاصمهء اومن و ان‌تىگون با يكديگر\r\n\r\nمقدّمه\r\nچنين بود وضع امور در مقدونيه و زمينه براى انقلابى تهيّه ميشد . اما در آسيا اومن كماكان طرفدار خانواده سلطنت بود و ميخواست پىتون والى ماد بزرگ و سلكوس والى بابل را به طرف خود جلب كند ، تا متّحدا با آن‌تىگون بجنگند . سلكوس جواب داد ، كه حاضر است بخانواده سلطنت كمك كند ، ولى هيچگاه حاضر نخواهد شد ، در تحت رياست اومن باشد ، زيرا او را مجمع مقدونيها بمرگ محكوم داشته . بعد سلكوس رسولى نزد آن‌تىژن فرمانده آرژير و سپيدها فرستاده او را به طرف خود خواند ، ولى موفق نشد . در اين احوال اومن بكنار دجله درآمد ، تا از آنجا بشوش رفته خزائن پادشاهى\r\n\r\n\r\n","description":"","footnote":"\r\n( 1 ) -  Cigue  ( نبات السّم ) .\r\n","page_name":" 2005 ","page_number":65},
  {"content":"\r\n\r\nرا به مصرف جنگ برساند و نيز قشون از ايالات ديگر آسياى عليا بطلبد . براى رفتن بشوش گذشتن از دجله لازم بود . سلكوس و پىتون با دو ترىرم و چند كشتى ديگر خودشان را بمعبر دجله رسانيده ، دوباره خواستند مقدونيهاى اومن را از او برگردانند ، ولى آنها باز تمكين نكردند . پس از آن سلكوس سدّ ترعه‌اى را شكست و آب اردوى اومن را فرو گرفت . هرچند مخاطره بزرگ بود ، باز اومن كرجيهائى تهيّه و جمع كرده ، بيشتر سپاهيانش را نجات داد . بعد ، او از دجله گذشته بخوزستان درآمد ، ولى در اينجا ، چون آذوقه كم بود ، مجبور گرديد قشون خود را بسه قسمت كند . هر قدر پيش ميرفت قحطى شديدتر ميشد ، چنان كه بقول ديودور بسربازان قدرى برنج و كنجد و خرما ميدادند . مورّخ مذكور جهت قحطى را ننوشته ( كتاب 19 ، بند 12 - 13 ) شايد از لشكركشىها و غارت و خرابيهائى بوده ، كه پىدرپى روى ميداده .\r\n\r\nسلكوس و پىتون\r\nچون از اين دو نفر ذكرى شد ، مقتضى است براى شناساندن آنها كلمه‌اى چند گفته شود :\r\n\r\nسلكوس « 3 »\r\nاين شخص نيرومند و شجاع بود و از اين جهت در لشكركشيها و جنگهاى اسكندر مورد توجه مخصوص او گرديد و فرمانده هيپاس‌پيتها ، يعنى سپاهيان پياده نظامى ، كه از حيث اسلحه مقام وسطى را بين سپاهيان سبك و سنگين اسلحه دارا بودند ، به او تفويض شد . بعد از مراجعت اسكندر از هند ، وقتى ، كه او در شوش جشن‌هائى براى زواج مقدونيها با زنان ايرانى برپا داشته بود ، سلكوس بنابميل و حتّى امر پادشاه مقدونى آپاما « 1 » دختر اسپى تامن « 2 » سردار ايرانيرا گرفت ( بنابراين ، سلسله سلوكىها بعدها سلسله مقدونى و ايرانى بشمار ميرفت ، چه اعقاب سلكوس از طرف پدر مقدونى و از طرف مادر ايرانى بودند . م . ) .\r\nبعد از فوت اسكندر و پس از آنكه پرديكّاس بنيابت سلطنت رسيد ، سلكوس رئيس قسمتى از قشون مقدونى گرديد . اين دسته موسوم بسواره نظام هتر ، يعنى رفقا ،\r\n\r\n\r\n","description":"","footnote":"\r\n( 1 ) -  Apama . \r\n( 2 ) -  Spitamene . \r\n( 3 ) -  Seleucus . \r\n","page_name":" 2006 ","page_number":66},
  {"content":"\r\n\r\nبود . در مصر سلكوس صاحب منصبان اين قسمت را ، بر پرديكّاس شورانيد و در نتيجه آنها داخل خيمهء نايب السّلطنه شده او را كشتند . بعد پياده نظام مقدونى ، كه از توطئه بر ضدّ پرديكّاس بىخبر بود ، بر آن‌تىپاتر چيره گشت و نزديك بود ، او را بكشد ، ولى در اين حال پر مخاطره سلكوس و آن‌تىگون دخالت كرده ، هنگامه را خواباندند . سپس سلكوس در ازاى اين خدمت ، در موقع تقسيم ثانوى ، ايالات اسكندر ، والى بابل گرديد و بيدرنگ ببسط اقتدار و استحكام مقام خود پرداخت . كارهاى ديگر او ، در ضمن وقايع بعد بيايد ، ولى عجالة مقتضى است تذكّر دهيم ، كه چون تقسيم ثانوى ايالات درواقع امر تقسيم دولت اسكندر بين سرداران او بود ، سلكوس در اين زمان مالك الرّقاب ايالت بابل بشمار ميرفت ، بىاينكه عنوان پادشاهى داشته باشد .\r\n\r\nپىتون\r\nچنان كه ديودور گويد ( كتاب 19 ، بند 14 ) او اصلا يك نفر پارتى « 1 » بود و در تقسيم اوّلى و ثانوى ايالات ، مملكت ماد ( مقصود ماد بزرگ است ) و فرماندهى قشون ايالات آسياى عليا نصيب او گرديده بود . اين شخص فيلوتاس سلف خود را بقتل رسانيده ، ايالت او را به اوداموس « 2 » برادر خود داد و بر اثر اين اقدام ولات ديگر از او ، كه فعّال بود و خيالات دور و دراز داشت ، ترسيده جمع شدند و پس از جدالى او را از پارت راندند ( لازم است در اينمورد تذكر دهيم ، كه به نظر ما ديودور در اين‌جا اشتباهى كرده ، زيرا بگفتهء خود او ، در تقسيم اوّلى ايالات فيلوتاس والى كيليكيّه گرديد و فراتافرن والى پارت . در تقسيم ثانوى موافق نوشته‌هاى او ، اسمى از كيليكيّه نيست و والى پارت فيليپ است . پس چگونه فيلوتاس را در اينجا والى پارت دانسته . شايد مقصود ديودور فيليپ بوده و اشتباها خود او يا كاتبين بعد فيليپ را فيلوتاس كرده‌اند .\r\nپارتى بودن پىتون هم به نظر ما مشكوك است . م . ) . بر اثر اين شكست ، پىتون بماد برگشت و بعد ببابل نزد سلكوس رفت ، تا از او كمك بطلبد . از طرف ديگر\r\n\r\n\r\n","description":"","footnote":"\r\n( 1 ) -  Parthe . \r\n( 2 ) -  Eudamus . \r\n","page_name":" 2007 ","page_number":67},
  {"content":"\r\n\r\nولات ايالات عليا ، كه پىتون را از پارت رانده بودند ، قواشان را جمع كرده در صدد برآمدند ، كه به پىتون حمله كنند . چنين بود سوابق سلكوس و پىتون .\r\nاكنون مقتضى است بذكر وقايع برگرديم .\r\n\r\nاومن و ولات ايالات عليا « 1 »\r\nدر اين موقع ، كه قشونهاى ولات براى حمله به پىتون جمع و حاضر بودند ، فرستادگان اومن در رسيدند و كمك ولات را خواستند . سابقا احكامى هم از طرف سلطنت صادر شده بود ، كه با اومن همه نوع همراهى كنند . بنابراين ، ولات فورا تكليف اومن را پذيرفتند و در رأس ولات په‌سس‌تاس « 2 » والى پارس قرار گرفت . بالاتر گذشت ، كه اين والى مقدونى زبان پارسى را آموخته بود و اهالى پارس او را دوست داشتند ، زيرا با پارسىها موافق عادات آنها رفتار ميكرد و نيز ديودور گويد ، كه اسكندر فقط به او اجازه داده بود ، لباس پارسى بپوشد ( كتاب 19 ، بند 14 ) .\r\nقوّه په‌سس‌تاس در اينوقت عبارت بود : از ده هزار كماندار و فلاخن‌دار پارسى ، سه هزار نفر از اقوام مختلف ، كه باسلوب مقدونى مسلّح بودند ، ششصد سوار يونانى و تراكى و بيش از چهارصد نفر پارسى . پوله‌مون « 3 » مقدونى ، كه والى كرمان بود ، بر 1500 پياده و 700 سوار فرمان ميداد . سى برتيوس والى رخّج 1000 پياده و 116 سوار فرستاده بود و اكسيارتس والى پاراپاميزاد ، پدر زن اسكندر ، 1200 پياده و 400 سوار بسردارى آندروباز « 4 » .\r\nستاسّاندر والى هرات وزرنگ ( سيستان ) ، كه بقشون باخترى ملحق گرديده بود ، بر قوّه‌اى مركب از 1500 پياده و 1000 سوار رياست ميكرد . قوّه‌اى هم اوداموس از هند آورده بود ، كه از حيث عدّه به 500 سوار ، 3000 پياده و 120 فيل ميرسيد . بنابراين ، قواء ولات تقريبا ، عبارت از 18000 پياده و 4600 سوار بود .\r\n\r\n\r\n","description":"","footnote":"\r\n( 1 ) - در اين‌جا مقصود ايالات ايران غربى و شرقى است .\r\n( 2 ) -  Peucestas . \r\n( 3 ) -  Polemon . \r\n( 4 ) -  Androbazus . \r\n","page_name":" 2008 ","page_number":68},
  {"content":"\r\n\r\n\r\nولات در خوزستان\r\nپس از آن ولاتى ، كه بكمك اومن آمده بودند ، در خوزستان جمع شدند و راجع بفرمانده كل مذاكراتى به عمل آمد . چون بين په‌سستاس والى پارس و آن‌تىژن رئيس آرژيروسپيدها توافقى حاصل نشد ، اومن از ترس اينكه مبادا جنگى بين آنها روى دهد ، پيشنهاد كرد ، كه اصلا فرمانده لزومى ندارد ، ولات و سرداران همه روزه جمع شده ، امور را قطع و فصل كنند . اين پيشنهاد پذيرفته شد ، همه بشوش رفتند و اومن از خزانه‌داران پادشاهى پول گرفته ، حقوق شش ماههء مقدونىها را پرداخت و دويست تالان به اوداموس داد ، به اين عنوان ، كه او فيل‌هائى از هند آورده و بايد مخارج اين كار را داد ، ولى در باطن ، ميخواست او را از خود راضى نگاه دارد . در اين وقت ، آن‌تىگون در بين النّهرين بود و ميخواست زودتر به اومن حمله كند ، ولى پس از اينكه دانست ، ولات ايالات عليا با اومن همراه شده‌اند و جنگى ، كه در پيش دارد ، سخت خواهد بود ، توقّف كرده بتزييد قواى خود پرداخت ( 317 ق . م ) .\r\nبعد بقول ديودور ( كتاب 19 ، بند 15 ) در اين احوال ، آن‌تىگون از بين النّهرين حركت كرده ، بايالت بابل ، نزد سلكوس و پىتون رفت و پلى بر دجله از كرجيها ساخته ، قشونش را از رود مزبور عبور داد . اومن نيز لشكر خود را به طرف دجله برد و به جائى رسيد ، كه از شوش بمسافت يك روز راه بود . ديودور گويد ( كتاب 19 ، بند 17 ) اين محل ، در همسايگى كوهى بود ، كه سكنهء آن را اوكسيان « 1 » ميناميدند و اين مردم استقلال خود را حفظ كرده‌اند . عرض اين رود سه و در جاهائى چهار استاد است و عمق آن ببلندى فيلى ميرسد . اين رود ، از كوهستان بيرون رفته ، بمسافت هفتصد استاد جارى است و بدرياى سرخ ميريزد ( مقصود ديودور از درياى سرخ خليج پارس است و چنان كه مكرّر گذشت ، خليج پارس ، درياى عمان و درياى احمر را قدما درياى سرخ ميناميدند . از توصيف ديودور\r\n\r\n\r\n","description":"","footnote":"\r\n( 1 ) -  Uxiens . \r\n","page_name":" 2009 ","page_number":69},
  {"content":"\r\n\r\nمعلوم است ، كه اومن بكنار كارون رسيده بود . م . ) . اومن معسكر خود را ، در كنار اين رود زده ، سربازانى را تا دريا بقراولى گماشت ، ولى چون عدّه‌اى زياد براى قراولى لازم بود ، او از په‌سستاس خواست ، كه از پارس ده هزار كماندار بطلبد . در ابتداء ، په‌سستاس از جهت اينكه او را فرمانده كل نكرده بودند ، حاضر نشد اين كار كند ، ولى چون اومن به او فهماند ، كه اگر آن‌تىگون فاتح گردد ، نه فقط او والى نخواهد بود ، بل جانش هم در خطر است ، حاضر شد اين عدّه را از پارس بخواهد و باوجود اينكه بعض دسته‌هاى پارسى بمسافت سى روز راه ، از په‌سستاس بودند ، احكام بهمهء دسته‌ها در يك وقت رسيد . جهت اين سرعت را ديودور چنين بيان كرده ( كتاب 19 ، بند 17 ) : پارس مملكتى است ، كه داراى واديها و تپه‌هاى زياد است . بر اين تپه‌ها قراولان بومى را بمسافتى نزديك از يكديگر گماشتند . صداى قراولان رسا بود و مسافت را هم طورى معيّن كرده بودند ، كه صداى يكى به ديگرى ميرسيد . بنابراين ، هر قراولخانه مطلب را بقراولخانه ديگر ميگفت و در نتيجه حكم در موعد مقرّر به محل خود ميرسيد ( از قرار نوشته‌هاى كل امد « 1 » در كتاب دوّم او ، مبتكر چنين ترتيبى پارسىها بوده‌اند . م . ) .\r\n\r\nشكست آن‌تىگون و رفتن او به همدان\r\nآن‌تىگون با قشونش به طرف شوش رفته ، ارگ آن را محاصره و سلكوس را والى اين ايالت كرد . بعد خواست پيش رود و بواسطه گرماى شديد ، عدّه‌اى زياد از نفرات لشكرش تلف شد . پس از آن از رود كوپراتس « 2 » ، كه بقول ديودور برود پس‌تيگر ( كارون ) ميريزد ، گذشت ، ولى اومن از اين حركت دشمن آگاه شده ، پلى بر پس‌تيگر ساخت و با 4000 نفر پياده و 1300 سوار از رود گذشته باردوى دشمن حمله برد .\r\nبر اثر حمله مزبور ، كه ناگهانى بود ، قشون آن‌تىگون شكست خورده ، فرار كرد ، عدّه‌اى بسيار ، در موقع فرار ، در رود غرق شدند و 4000 نفر اسير گشتند .\r\nآن‌تىگون ، كه شاهد شكست قشونش گرديده بود ، چون نتوانست علاجى بينديشد ،\r\n\r\n\r\n","description":"","footnote":"\r\n( 1 ) -  Cleomede , liv lI . \r\n( 2 ) -  Coprates . \r\n","page_name":" 2010 ","page_number":70},
  {"content":"\r\n\r\nبه طرف شهر باداكس « 1 » ، كه در كنار رود اوله « 2 » ( كرخه ) واقع بود ، رفت ( ازين بيان معلوم است ، كه آن‌تىگون در آنطرف رود كوپراتس مانده بود . م . ) در اين‌جا ، استراحتى بباقىمانده قشون خود داد و بعد صلاح ديد بهمدان واقع در ماد برود ، تا ايالات عليا را تسخير كند . ديودور گويد ( كتاب 19 ، بند 19 ) دو راه از اين‌جا بهمدان هدايت ميكرد : يكى راه شاهى ( از دوره هخامنشى . م . ) ، كه از كوههاى زيبا ميگذشت ، ولى گرم و طويل بود ، چنان كه مسافرت چهل روز طول ميكشيد . ديگرى راهى بود ، كه از ولايت كوسّيان ، يعنى از گردنه‌هاى تنگ ميگذشت و آذوقه هم كم داشت ، ولى كوتاه‌ترين راه بشمار ميرفت و خنك بود .\r\nامّا گذشتن از اين راه ، بىاجازه سكنهء اين كوهها ( مقصود كوسّيان است ) كارى بود مشكل . اين مردم از ازمنه قديم ، استقلالشان را حفظ كرده‌اند . اين‌ها در زير زمين‌ها زندگانى ميكنند و غذايشان ميوهء بلوط ، قارچ و گوشت نمك زده ( قورمه ) حيوانات وحشى است ( در باب كوسّيان بصفحات 1907 - 1909 اين تأليف رجوع شود . م . ) . آن‌تىگون دليل ترس دانست ، كه با قرارداد يا هدايا اجازه عبور را بخرد و مصمّم گشت ، جنگ كنان پيش برود . بر اثر اين تصميم ، نه آرخ با دستهء تفتيشى روانه گشت و بعض بلنديها را اشغال كرد ، ولى از نبودن آذوقه در تنگنائى شديد واقع شد . خود آن‌تىگون ، كه ميخواست از معابر تنگ بگذرد ، حالش بمراتب بدتر بود ، زيرا اهالى ، كه ولايت خودشان را خوب ميشناختند ، بلنديهاى مناسبى را اشغال كرده ، سنگهاى بزرگ به زير ميغلطانيدند و تگرگ تير بر دشمن ميباريدند . در اين احوال ، كه آن‌تىگون راهى نمييافت ، غرق تأسف گرديد ، كه چرا نصيحت پىتون را نشنيد و با هدايا از كوسّيان اجازهء عبور را نخريد . بارى در مدّت 9 روز ، آن‌تىگون با قشونش در مخاطرهء بزرگى بود و تلفات زياد داد ، تا خود را بصفحه مسكون ماد رسانيد ( شرحى ، كه نوشته شده ، صراحتا مىرساند ، كه پس از رفتن اسكندر ببابل كوسّيان دوباره استقلال خود را\r\n\r\n\r\n","description":"","footnote":"\r\n( 1 ) -  Badaces . \r\n( 2 ) -  Eulee . \r\n","page_name":" 2011 ","page_number":71},
  {"content":"\r\n\r\nبدست آورده و جانشينان اسكندرهم ، در اين مدّت ، نتوانسته بودند از عهدهء آنان برآمده راه را ، باوجود اينكه كوتاه‌ترين راه از خوزستان به ماد بود ، براى لشكركشىها باز كنند . م . ) .\r\nلشكر آن‌تىگون ، از جهت خستگىهاى حركت و سختى راه ، ناراضى گشته ، بناى شكوه را گذاردند ، بخصوص ، كه در مدّتى كمتر از چهل روز سه شكست بزرگ خورده بودند . در اين احوال آن‌تىگون ديد ، كه بايد سربازان خود را از نو اميدوار گرداند و پىتون را با قشونى مأمور كرد ، تمام ماد را پيموده هر قدر بتواند اسب و مال بنه از مردم بگيرد و چون ماد از حيث اسب و چهارپايان ديگر غنى بود ، پىتون بسرعت اين امر را انجام داده ، با دو هزار سوار و دو هزار اسب تمام يراق برگشت ، بعلاوه اسب‌هاى زياد براى بنه آورد و پانصد تالان « 1 » هم از خزانه‌هاى پادشاهى برگرفت . با اين عدّه آدم و اسب و مال بنه ، آن‌تىگون جاهاى خالى قشون خود را پر كرد و باز مورد محبّت لشكريان خود شد\r\n\r\nرفتن اومن بپارس\r\nاومن ، چون خبر يافت ، كه آن‌تىگون بماد رفته ، با سرداران خود شور كرد ، كه چه بايد بكنند . آن‌تىژن رئيس دسته آرژيروسپيدها ، صلاح را در اين ديد ، كه به طرف دريا بروند ( ديودور معلوم نكرده ، مقصود كدام دريا بوده ، ولى بايد درياى مغرب ، يا بحر الجزاير باشد . م . ) ولى ولات ايالات عليا گفتند ، كه در اين صورت ايالات آنها بى حفاظ خواهد ماند و چون اومن ديد ، كه تشتّت آراء دارد بالا ميگيرد ، پيشنهاد ولات ايالات عليا را از ترس پذيرفت . پس او كنار پس‌تيگر ( كارون ) را ترك كرده به طرف تخت جمشيد ( پرس پوليس ) رفت و ميبايست 24 روز راه بپيمايد ، تا به مقصد برسد . در اين راه جائى معروف ، به « نردبام » « 2 » بود ، كه آذوقه كم داشت و گردنه‌اى بسيار گرم تشكيل ميداد ، ولى ساير قسمت‌هاى راه ، چون صفحات كوهستانى\r\n\r\n\r\n","description":"","footnote":"\r\n( 1 ) - دو ميليون و هفتصد هزار فرنگ طلا يا 13 ميليون ريال به پول كنونى .\r\n( 2 ) -  Echelle . \r\n","page_name":" 2012 ","page_number":72},
  {"content":"\r\n\r\nروئيدنىهاى زياد و آذوقهء وافر داشت . اين صفحات ، داراى مال و غنائم زياد بود و اومن در اين‌جاها په‌سستاس را ، به سمت مفتّشى پيش فرستاده مأمورش كرد ، اموال مردم را از آنها بگيرد و بعد تمامى آن را بين سرداران خود تقسيم كرد « 1 » .\r\nديودور گويد ، كه اين مملكت از جنگىترين پارسيهاى كماندار و فلاخن‌دار مسكون و سكنهء آن از سكنه هر ايالت ديگر بيشتر است .\r\nاومن ، چون بمقرّ پادشاهى در پرس پوليس رسيد ، خواست ضيافتى بزرگ بدهد و قربانيهاى زياد براى اسكندر و پدر او فيليپ بكند . با اين مقصود حيوانات زياد از تمام پارس طلبيد .\r\nاومن تمام مدعوّين را به چهار دائره‌اى ، كه بزرگترش كوچكتر را شامل بود ( يعنى دواير متّحد المركز بودند ) تقسيم كرد . محيط بزرگترين دائره ده استاد ( 1850 متر ) بود و دور دائره چهارم دو استاد . خيمه‌هاى سرداران و سواره نظام و پارسيهاى ممتاز را ، در دايرهء چهارم زده بودند . در وسط اين دائره ، محرابهائى براى اسكندر و پدر او فيليپ ساخته بودند و برياحين و قاليهاى گرانبهاى پارس زينت يافته بود « 2 » ديودور گويد ، كه پارس از حيث همه نوع تجمّلات و اسباب ناز و نعمت غنى بود ( كتاب 19 ، بند 22 ) . اين ضيافت درخشان ، باعث وجاهت په‌سستاس نزد افراد قشون گرديد و اومن ، كه دقيق بود ، فهميد ، كه په‌سستاس ميخواهد ، قشون را رو به خود كند و براى جلوگيرى نامه‌اى از طرف المپياس ساخته منتشر كرد . مضمون نامه چنين بود : المپياس كاسّاندر را كشته و پسران اسكندر را ، در اختيار خود دارد . او اكنون ملكهء مطلق مقدونيّه است و پوليس‌پرخون با قشونى و فيل‌ها براى جنگ با آن‌تىگون بآسيا گذشته و حالا در كاپادوكيّه است . اين نامه را به زبان سريانى نوشته بودند و چنين مينمودند ، كه اين نامه را ارن‌تس « 3 » والى ارمنستان و دوست په‌سستاس فرستاده . پس از انتشار اين\r\n\r\n\r\n","description":"","footnote":"\r\n( 1 ) - رفتار مقدونىها را با ايرانيها مىرساند .\r\n( 2 ) - بنابراين نوع موارد ، مقدونيها براى اسكندر و فيليپ ستايشى داشته‌اند .\r\n( 3 ) -  Orontes . \r\n","page_name":" 2013 ","page_number":73},
  {"content":"\r\n\r\nنامه حسّيّات لشكريان تغيير كرد و همه اميدوار گشتند ، كه فقط اومن از جهت پشتيبانى دربار ميتواند هر آنچه خواهد بكند . در آخر ضيافت ، اومن از موقع محكم خود استفاده كرده ، سى برتيوس « 1 » والى رخّج و دوست په‌سستاس را مقصّر دانست و دسته‌اى از سواره نظام به رخّج فرستاد ، تا ذخاير و پولى را ، كه حمل ميكردند ، توقيف و ضبط كنند . در اين وقت سى برتيوس در مخاطرهء بزرگى واقع شد و اگر فرار نكرده بود ، بدست مردم تلف ميگشت . پس از اين اقدام ، بر نفوذ اومن افزود و او په‌سستاس را ، كه مأيوس گشته بود ، با مواعيدى به طرف خود جلب كرد . بعد با ولات عهد و پيمانى بست و براى آزمايش آنها چنين وانمود ، كه پول ندارد و عدّه‌اى از ولات تقاضاى او را پذيرفته چهارصد تالان ( دو ميليون و دويست هزار فرنگ طلا ) به او دادند و از اين زمان هوا خواهان صادق او گشتند ( زيرا علاوه بر جهات ديگر طلب‌كار هم بودند . م . ) .\r\n\r\nجنگ اومن با آن‌تىگون\r\nدر اين وقت ، به اومن خبر رسيد ، كه آن‌تىگون ميخواهد بپارس حمله كند و باستقبال او شتافت ، ولى پس از ضيافتى ، كه بسربازان خود داده بود ، از جهت شرب زياد ناخوش شد و چند روز توقف كرد ، بعد پس از بهبودى په‌سستاس و آن‌تىژن را ، با پيش قراول فرستاد و خودش بر تخت روانى در پس قراول جا گرفت . وقتى ، كه دو لشكر به يكديگر نزديك شدند ، جدالى واقع نشد ، زيرا رودى با استحكامات طبيعى در وسط حائل بود . در اين حال فريقين پنج روز بمسافت سه استاد ( 550 مطر ) در مقابل يكديگر ايستادند و آن‌تىگون رسولانى نزد سرداران و ولات فرستاده ، آنها را تطميع كرد ، تا از اومن جدا شوند . مقدونيها جواب ردّ دادند و مذاكرات و تهديد و تطميع دوام داشت ، كه اومن در رسيده از قضيّه آگاهى يافت و درستى آنها را ستوده اين مثل را آورد : « روزى شيرى عاشق دختر جوانى شد و كس نزد پدر او فرستاده دختر را خواستگارى كرد . پدر گفت من حاضرم ، دختر خود را\r\n\r\n\r\n","description":"","footnote":"\r\n( 1 ) -  Sibertius . \r\n","page_name":" 2014 ","page_number":74},
  {"content":"\r\n\r\nبشير بدهم ، ولى از دندانها و ناخن‌هاى تيز او ميترسم ، زيرا چون شوهر دخترم گردد ، ممكن است ، رفتارش با او خيلى وحشىوار باشد . شير ، چون اين بشنيد ، فورا دندانها و ناخن‌هاى خود را درآورد ، ولى پدر دختر ، همين كه او را در اين حال ديد ، به آسانى نابودش ساخت » . حالا موقع شما همچنين است : آن‌تىگون امروز شما را به طرف خود جلب مىكند ، ولى ، همين كه زمام لشكر را بدست گرفت ، با يكايك شما همان كار پدر دختر را خواهد كرد . اينسخن همه را پسند آمد و پس از كف زدنها بپراكندند . بعد شبانه چند نفر فرارى ، از اردوى آن‌تىگون آمده خبر دادند ، كه او در پاس دوّم شب ميخواهد حركت كرده به گابىين « 1 » برود ، زيرا در آنجا آذوقه و علوفه زياد است . اومن از اين خبر استفاده كرده ، چند نفر از داوطلبان را به صورت جاسوسى ، باردوى آن‌تىگون فرستاد ، تا انتشار دهند ، كه اومن ميخواهد شبانه باردوى دشمن حمله كند . آن‌تىگون باور كرد و صفوف قشون خود را بياراست ، ولى پس از چند ساعت آگاه شد ، كه اين يك حيله جنگى بوده و درواقع امر اومن شبانه حركت كرده و به طرف گابىين رفته . در اينوقت او خواست اومن را تعقيب كند ، ولى بعد دريافت ، كه چون دشمن شش ساعت زودتر حركت كرده ، به او نخواهد رسيد ، قسمتى را از قشون خود ، به پىتون سپرده ، گفت با تأنّى حركت كند و خودش با سواره نظام از پى دشمن تاخت . در طليعه صبح او ، بپس قراول اومن رسيد و چون اومن پنداشت ، كه تمام قشون آن‌تىگون با او است ، ايستاد و صفوف لشكرش را آراست ، ولى آن‌تىگون منتظر شد ، تا بقيّه قشونش در رسيد و جنگ را شروع كرد . قوّه آن‌تىگون 20000 پياده ، 8500 سوار و 65 فيل بود . قشون اومن ، از فالانژهاى مقدونى ، رخّجىها و اهالى پاراپاميزاد ، كمانداران و فلاخن داران پارسى و اقوام مختلف ديگر ، از قبيل تراكيهاى مهاجر نشين آسياى عليا و غيره تركيب يافته بود . قوّه اومن را ديودور 35000 پياده ، 6000 سوار و 114 فيل نوشته ( كتاب 19 ، بند\r\n\r\n\r\n","description":"","footnote":"\r\n( 1 ) -  Gabiene  اصفهان كنونى ، كه جزء ولايت پريتكان بود .\r\n","page_name":" 2015 ","page_number":75},
  {"content":"\r\n\r\n23 ) و از مردمانى ، كه در قشون آن‌تىگون بودند ، اينها را ناميده : ماديها ، ارامنه ليكيان ، پامفيليان ، فريگيان ، تارانتيهاى ايطاليا و غيره . اومن و آن‌تى - گون هر دو سرداران كارآزموده بشمار ميآمدند و هريك تعبيهء جديدى بلشكر خود داده بود . پس از آن جدال شروع شد و چون شب در رسيد ، متوقف گشت و بعد ، همين كه ماه درآمد ، طرفين از نو باهم درآويختند . بالاخره اومن باردوگاه خود عقب نشست و آن‌تىگون آقاى دشت نبرد گرديد . ولى بايد گفت ، كه تلفاتش بيش از كشتگان اومن بود . بعد ، آن‌تىگون بماد رفت و تا ولايت گامارگ‌ها « 1 » ، كه آذوقهء وافر داشت ، راند . امّا اومن نخواست او را تعقيب كند و به گابىين درآمد . سپس آن‌تىگون ، چون ديد از عدّه لشكرش همه روزه ميكاهد ، تصميم گرفت ناگهان بر اومن در قشلاق بتازد . با راه معمولى طرفين بمسافت 25 روز از يكديگر بودند ، ولى آن‌تىگون ميتوانست از بيراهه ، كه براى عبور قشون بد بود ، طورى ناگهان بر اومن بتازد ، كه او مجال نيابد لشكرش را به حال جنگ درآورد . او جدّ كرد ، كه سربازان خود را به اين حركت راضى كند ، ولى مقصودش حاصل نشد ، زيرا باوجود اينكه سپرده بود ، شب‌ها آتش روشن نكنند ، لشكريان او به اين امر اعتنا نكردند و اهالى كوهستان خبر حركت او را به اومن رسانيدند .\r\nبعد جنگ درگرفت و رشادتهاى اومن از جهت خيانت‌هاى سردارانش بى اثر ماند . توضيح آنكه ، چون گردوغبارى بزرگ در ميدان جنگ برخاست ، آن‌تىگون از آن استفاده كرده ، قسمتى را از سواره نظامش به پشت صفوف دشمن فرستاد ، تا بار و بنه‌هاى قشون پادشاهى را ، با زنان و اطفال آرژيروسپيدها بدست آورد .\r\nدر اين حال جدال شروع شده بود و قوّه‌اى در مقابل آرژيروسپيدها نميتوانست بايستد ، ولى اومن در جناح چپ خود ، كه با جناح راست آن‌تىگون ميجنگيد ، تنها ماند ، زيرا په‌سستاس و سواره نظام شكست خورده ، از ميدان جنگ خارج شدند ، جناح راست در اين وقت براى مقاومت ضعيف بود و فالانژها ، كه تا حال\r\n\r\n\r\n","description":"","footnote":"\r\n( 1 ) -  Gamargues . \r\n","page_name":" 2016 ","page_number":76},
  {"content":"\r\n\r\nبهره‌مند بودند ، از جهت اينكه ، در حمايت سواره نظام نبودند ، تنها ماندند . با وجود اين اومن كوشيد دسته‌هاى سواره نظام را جمع كند ، ولى دسته‌هاى په‌سستاس امتناع ورزيدند و قشون مجبور گرديد عقب بنشيند . در اركان حرب هم در اين وقت اختلاف و تشتّت بود ، زيرا اومن ميخواست جنگ را از نو شروع كند ، ولى ولات ميخواستند بايالاتشان برگردند . در اين حال مقدونيهاى آرژيروسپيد ، چون خبر يافتند ، كه اردوگاه در دست دشمن است ، بفكر زنان و اطفال و اقرباى خود افتاده بهيچيك از دو شقّ مذكور حاضر نگشتند و در نهان با آن‌تىگون تبانى كرده اومن را به او تسليم داشتند . بعد آن‌تىگون بنه‌هاى اين سپاهيان را بخودشان پس داده ، پس از گرفتن بيعت ، عدّه آنها را در قشون خود داخل كرد . ولات هم براى حفظ منافع شخصى ، سردارشان را رها كردند . پس از آن آن‌تىگون ، كه آقاى اومن و تمامى لشكر او شده بود ، آن‌تىژن رئيس آرژيروسپيدها را توقيف و در صندوقى كرده ، دستور داد آن را آتش زدند ، اوداموس را ، كه از هند براى اومن فيل آورده بود ، كشت و سلبانوس « 1 » و چند نفر ديگر را ، كه با او دشمن بودند ، نابود كرد . آن‌تىگون ميخواست اومن را نكشد ، زيرا چون او را سردارى لايق ميدانست ، مايل بود از لياقت او استفاده كند ، ولى آرژيروسپيدها با كمال ابرام قتل او را خواستند و آن‌تىگون او را هم كشت ، اما نظر بدوستى سابق امر كرد ، جسد او را بسوزانند و خاكسترش را در ظرفى براى دوستان اومن فرستاد ( 317 - 316 ق . م ) . پس از اين كارها ، آن‌تىگون براى قشلاق بماد رفت و اردوى خود را در ديهى در نزديكى همدان زد . بعد او قشون خود را در تمامى ماد بپراكند و مخصوصا قسمتى را هم به رگ « 2 » ( رى كنونى ) فرستاد .\r\nديودور گويد ( كتاب 19 ، بند 44 ) اسم اين صفحه از بدبختىهاى بزرگى است ، كه در ازمنه قديم براى اهالى روى داده . در اين ناحيه شهرهاى آباد زياد بود ، ولى زمين لرزه‌ها ، اهالى اين صفحه را نابود ساخت و شكل زمين بقدرى تغيير\r\n\r\n\r\n","description":"","footnote":"\r\n( 1 ) -  Celbanus . \r\n( 2 ) -  Raga . \r\n","page_name":" 2017 ","page_number":77},
  {"content":"\r\n\r\nيافت ، كه درياچه‌ها و رودهائى ، كه سابقا وجود نداشت ، پديد آمد .\r\nپلوتارك ، كه كتابى در احوال اومن نوشته ، رواياتش راجع به كارهاى او در زمينه نوشته‌هاى ديودور است ، ولى او گويد ( كتاب اومن ، بند 26 ) : اومن فاتح بود ، ولى آرژيروسپيدها از حبّ مال باعث شكست شدند و نامردانه فرماندهشان را به آن‌تىگون تسليم كردند . قبل از تسليم شدن ، اومن از مقدونيها خواست ، كه خودشان او را نابود كنند ، اما آرژيروسپيدها اين خواهش را هم نپذيرفته ، در قيد بدست كسان آن‌تىگون سپردندش . وقتى كه آن‌تىگون دانست ، كه چاره‌اى جز قتل او نيست ، در ابتداء ميخواست او را از گرسنگى بكشد ، ولى بعد ، چون ديد ، كه بايد زود حركت كند ، امر كرد در محبس سرش را بريدند . در همينجا مورّخ مذكور گويد ، كه خدايان انتقام اومن را از مقدونيها بدست خود آنتيگون كشيدند ، زيرا او چون آرژيروسپيدها را به اين درجه بى حميّت و فقط در فكر تحصيل اندوخته ديد ، از آنها متنفّر گشت و سخت ترسيد . اين بود ، كه به سى برتيوس والى رخّج امر كرد ، چنان دستهء آرژيروسپيدها را نابود سازد ، كه احدى از آنها بمقدونيّه برنگردد . اختلاف كلّى ، كه بين پلوتارك و آرّيان راجع به اومن ديده مىشود ، اين است : چنان كه در صفحه 1883 اين تأليف گذشت ، آرّيان گويد ، كه اومن ، در موقع زواج مقدونيها با زنان پارسى در شوش ، آرتونيس « 1 » دختر ارته‌باذ ، يعنى خواهر برسين را گرفت ، ولى پلوتارك اسم اين دختر ارته‌باذ را ، ماريا « 2 » نوشته و گويد ، همين دختر را برسين نيز ميناميدند ( كتاب اومن ، بند 1 ) .\r\nبنابر نوشته آرّيان و پلوتارك سه دختر ارته‌باذ ، كه به غير ايرانى شوهر كردند ، اينها بودند : 1 - برسين زن مم‌نون سردار يونانى اخس ، كه بعد زن غير عقدى اسكندر شد و براى او پسرى آورد هركول يا هراكلس نام . 2 - آرتونيس ، بقول آرّيان يا ماريا بقول پلوتارك ، كه زن اومن گرديد . 3 - ارته‌كام ، بقول آرّيان ، كه زن بطلميوس شد ، ولى بايد در نظر داشت ، كه اين بطلميوس بقول آرّيان\r\n\r\n\r\n","description":"","footnote":"\r\n( 1 ) -  Artonis . \r\n( 2 ) -  Maria . \r\n","page_name":" 2018 ","page_number":78},
  {"content":"\r\n\r\nبطلميوس پسر لاگس ، كه والى مصر گرديد نبود ، اين بطلميوس ، ساموفيلاكس « 1 » نامداشت .\r\n\r\nآن‌تىگون پس از فتح\r\nآن‌تىگون پس از فتحى ، كه كرده بود ، چنان كه گذشت ، به طرف ماد رفت ، تا زمستان را در آنجا بگذراند و در اينوقت دريافت ، كه پىتون والى ماد ، ميخواهد سربازان را بر ضدّ آن‌تىگون برانگيزد . چون درافتادن با چنين سردارى ، كه اسكندر نيز قدر او را ميدانست صلاح نبود ، آن‌تىگون روى خوش به كسانى ، كه اين اخبار را براى او ميآوردند ، نشان نداد و به عكس آنها را از اينكه ميان دو دوست را بهم ميزنند سرزنش كرد ، ولى در نهان نقشه‌اى ريخت ، تا او را بدست آرد و با اين قصد نامه‌اى به پىتون نوشته او را طلبيد ، تا رياست قشون تمامى ايالات عليا را به او بدهد . پىتون وعده‌هاى او را باور كرده آمد و همين كه وارد شد ، آنتيگون او را گرفته ، بديوان محاكمات فرستاد و او را محكوم و بعد نابود كردند . بعد آن‌تىگون ارن‌توبات « 2 » مادى را ، والى ماد و هيپ‌پوسترات « 3 » را رئيس ساخلوى مركب از 3500 سپاهى اجير كرده ، پنجهزار تالان نقره شمش ( 27 ميليون و نيم فرنگ طلا ) برداشته به طرف پارس رفت . او بيست روز راه در پيش داشت ، تا بتخت‌جمشيد درآيد . پس از اينكه به پارس رسيد ، مردم او را مانند پادشاهى پذيرفتند و آن‌تىگون بتغيير ولات پرداخت ولى تل پولم والى كرمان و ستاسانور والى ايالت ديگر را ( كه ديودور باز كرمان نوشته و بايد اشتباه باشد ) معزول نكرد ، زيرا اينها قوى بودند و با يك حكم ممكن نبود آنها را منفصل كرد و ديگر اينكه اين دو نفر ايالاتشان را خوب اداره كرده بودند و در ميان مردم هواخواهان زياد داشتند . در اينوقت ، اوىتوس « 4 » والى هرات شد و پس از مرگش ، كه به زودى روى داد ، اواگراس شجاع و زرنگ جانشين او گشت . ايالت پاراپاميزاد ، كما فى السّابق در دست اكسيارتس پدر ركسانه ماند ، زيرا بيرون كردن او از آن صفحه ، از جهت دورى مستلزم قشونى نيرومند بود . بعد ، آن‌تىگون سىبرتيوس\r\n\r\n\r\n","description":"","footnote":"\r\n( 1 ) -  Samophilax . \r\n( 2 ) -  Orontobate . \r\n( 3 ) -  Hippostrate . \r\n( 4 ) -  Evitus . \r\n","page_name":" 2019 ","page_number":79},
  {"content":"\r\n\r\nوالى رخّج را ، كه با خود صميمى و باوفا ميدانست ، احضار كرده رياست مقدونيهاى آرژيروسپيدها را به او محوّل داشت . نيّت او چنين بود ، كه اين دسته را معدوم سازد ، زيرا اينها در قشون نفوذى يافته بودند و بعلاوه ، چون به اومن خيانت كرده بودند ، مورد اعتماد آن‌تىگون نبودند . در اينجا ، ديودور گويد ( كتاب 19 ، بند 48 ) :\r\nاگر خيانت براى پادشاهان خوب باشد ، براى خائنين سرچشمه بدبختى است » .\r\nپس از آن ، آن‌تىگون ، چون ميدانست ، كه په‌سستاس والى پارس مورد محبّت پارسيها است ، او را از ايالتش معزول كرد . پارسيها را اين عزل خوش نيامد و يكى از بزرگان پارس ، كه تس‌پياس « 1 » ( بپارسى چش‌پش ) نام داشت ، آشكارا گفت ، كه پارسيها به كسى جز په‌سستاس اطاعت نخواهند كرد و در ازاى اين جرئت كشته شد . بعد آن‌تىگون آس كل پيودور « 2 » را والى پارس كرده ، قشونى به او براى نگاهداشتن آن در اطاعت داده ، به طرف شوش رفت . در كنار رود كارون ( پس تيگر ) كسنوفيل خزانه‌دار شوش ، باستقبال آن‌تىگون آمده گفت ، كه سلكوس مرا فرستاده ، تا هر آنچه امر تو است ، مجرى دارم .\r\nباوجود اينكه در اين وقت ، آن‌تىگون باطنا از سلكوس ظنين بود و ميترسيد ، كه سلكوس از عبور او از دجله ممانعت كند ، به روى خود نياورده چنين وانمود ، كه او را دوست خود ميداند . سپس آن‌تىگون وارد قلعهء شوش گرديد و تاكى را ، كه پىثيوس‌ليدى به داريوش اوّل تقديم كرده بود و از زر بود از خزانه شوش برگرفت . قضيّه اين تقديمى و نيز پولى ، كه پىثيوس ميخواست به خشيارشا بدهد ، در صفحه 716 اين تأليف از قول هرودوت ( كتاب 7 ، بند 27 - 28 ) ذكر شده . از حكايت ديودور روشن است ، كه تا اين زمان تاك مزبور را نربوده بودند و آن‌تىگون در اين وقت آن را برگرفته . نيز در اين وقت او ذخاير زيادى ، از خزانه بيرون كشيد . ديودور قيمت آن را ، پانزده هزار تالان نوشته « 3 » . مورّخ مذكور\r\n\r\n\r\n","description":"","footnote":"\r\n( 1 ) -  Thespias . \r\n( 2 ) -  Asclepiodore . \r\n( 3 ) - هشتاد و دو ميليون فرنگ طلا يا 410 ميليون ريال .\r\n","page_name":" 2020 ","page_number":80},
  {"content":"\r\n\r\nگويد ، علاوه بر ذخايرى ، كه آن‌تىگون از خزانه‌هاى شوش و ماد بدست آورد ، مقدار پنجهزار تالان هم از فروش غنائم و تاجها و نيز هدايائى ، كه به او داده بودند تحصيل كرد . كليّهء ثروتى ، كه او بدست آورد معادل 25 هزار تالان بود . « 1 »\r\n\r\nحكايت ديودور راجع بسردار هندى\r\nقبل از ختم اين مبحث حكايتى را ، كه ديودور در خلال جنگ اومن با آن‌تىگون ذكر كرده ( كتاب 19 ، بند 33 - 34 ) و راجع باخلاق هنديها ، همسايگان ايرانيهاى آنزمان است درج ميكنيم :\r\nستوس « 2 » نام هندى ، كه سردارى در لشكر اومن بود ، در جنگ شجاعت‌ها كرده كشته شد . اين سردار دو زن داشت ، يكى را تازه گرفته بود و ديگرى را در چند سال قبل ، ولى هر دو بشوهرشان علاقه‌مند بودند . در هند رسم اين است ، كه زواج بميل پدر و مادر دختر نيست ، بل به رضايت خود او است ولى ، چون غالبا مزاوجت در كودكى به عمل ميآيد و بعد ، كه دختر بزرگ مىشود از كارى ، كه شده است پشيمان ميگردد ، سابقا در اين موارد ، زنان از شوهران خود متنفّر گرديده ، با مردان ديگر آميزش مييافتند و شوهران خود را زهر ميدادند . بر اثر اين وضع فحشاء زياد شد و هر قدر هنديها كوشيدند ، كه زنان اين عادت مذموم را ترك كنند ، باوجود مجازاتهاى سخت ، بهره‌مند نشدند ، تا بالاخره قرار دادند ، كه زن مرد متوفّى با جسد شوهرش يك جا بسوزد و اگر يك زن بيوه نميخواهد بسوزد ، بايد براى تمام مدّت عمر از زناشوئى احتراز كند . بنابراين قانون ميبايست ، يكى از زنان ستوس هم بسوزد ، ولى در اين وقت ، مشاجره بين دو زن او درگرفت و نزاع بمحاكمه كشيد . زن جوانتر ميگفت ، كه چون زن مسن‌تر آبستن است ، نبايد موافق اين عادت رفتار كند ، چه زنان آبستن مستثنى هستند .\r\nزن بزرگتر جواب ميداد ، كه در همه‌جا پيش قدمى و اولويّت با بزرگتر است .\r\nپس در اين‌جا هم ، او براى سوختن اولى است . سرداران اومن ، كه قضات اين\r\n\r\n\r\n","description":"","footnote":"\r\n( 1 ) - 137 ميليون فرنگ طلا يا 685 ميليون ريال .\r\n( 2 ) -  Ceteus . \r\n","page_name":" 2021 ","page_number":81},
  {"content":"\r\n\r\nمحاكمه بودند ، بوسيله اهل خبره معلوم داشتند ، كه زن بزرگتر آبستن است و زن كوچكتر را محقّ دانستند . زن بزرگتر ، همين كه حكم محكمه را دانست ، بناى ضجّه و شيون گذارد و تاج خود را برداشته دريد ، مثل اينكه بدبختى بزرگى براى او روى داده ، ولى زن كوچكتر غرق شادى و شعف گرديد و لباس عروسى بر تن كرده تاجى بلند بر سر گذارد . در اين وقت ، اقربايش دور او را گرفته ، سرودهاى گوناگون در تمجيد و ستايش او خواندند و بدين نحو او را به طرف خرمن هيزم ، كه ميبايست آتش بزنند بردند . وقتى ، كه او بخرمن نزديك شد ، زينت‌هاى خود را كنده بدوستان و خدمه‌اش يادگار داد . زينت‌ها چنين بود :\r\nدر انگشتهايش انگشترهاى گرانبها از جواهر گوناگون ، بر سرش ستاره‌هائى از زر ، كه از سنگهاى قيمتى ميدرخشيد و بر گردنش گردن بندهاى كوچك و بزرگ آويزان . پس از اينكه زن خدمه‌اش را بوسيد ، بدست برادرش تكيه داده ، بخرمن صعود كرد و در ميان تماشاچيان زياد مانند پهلوانى عمر خود را به آخر رسانيد .\r\nتمام لشكر ، كه در زير اسلحه بود ، قبل از اينكه بخرمن هيزم آتش بزنند ، سه دفعه دور آن گرديد . زن جوان پهلوى جسد شوهرش خوابيد و وقتى كه شعله‌هاى آتش او را از هر طرف فرو گرفت ، ناله‌اى هم از او برنيامد . اين منظره همانقدر باعث رقّت گرديد ، كه موجب ستايش زن شد . باوجود اين بعض يونانىها اين عادت را تقبيح كرده گفتند ، كه خيلى سخت است و بر توحّش دلالت دارد .\r\n\r\nفصل سوم - كاسّاندر و المپياس\r\n\r\nحملهء كاسّاندر به المپياس\r\nدر احوالى ، كه ذكر شد ، كاسّاندر شهر ( ت‌ژه ) « 1 » را ، در پلوپونس يونان محاصره كرده ، اميدوار بود آن را تسخير كند ، كه خبر بازگشت المپياس را بمقدونيّه و نيز كشته شدن اورىديس\r\n\r\n\r\n","description":"","footnote":"\r\n( 1 ) -  Tegee . \r\n","page_name":" 2022 ","page_number":82},
  {"content":"\r\n\r\nو آرّيده - فيليپ و قتل برادر كاسّاندر و خراب كردن قبر يولّاس را شنيد . پس از آن ، او بيدرنگ با اهالى ت ژه متاركه كرده ، به طرف مقدونيّه روانه شد . چون تنگ ترموپيل را اتوليان براى استرضاى خاطر المپياس گرفته بودند ، كاسّاندر نخواست معبر مزبور را بشكافد و از دريا قشون خود را به تسّالى برد . وقتى كه المپياس آگاه گرديد ، كه كاسّاندر با لشكرى نيرومند بمقدونيّه ميرود ، آريستونوئوس « 1 » را ، سردار قشون پادشاهى كرده ، به او دستور داد ، راه را بر كاسّاندر ببندد و خودش اسكندر پسر اسكندر را ، با مادر او ركسانه برداشته به پيدنا « 2 » ، كه شهرى در مقدونيّه بود ، رفت . اشخاص ديگر هم از خانواده سلطنت و اقرباى آنان و درباريان زياد ، كه وجودشان به كار جنگ نميآمد ، با المپياس حركت كردند .\r\nبراى ديگران روشن بود ، كه توقّف در پيدنا خطرناك است ، ولى المپياس از آنجا ، كه بمقدونيها و يونانيها اميدوارى داشت ، در شهر مزبور بماند ، و حال آنكه قوّه‌اش منحصر بود به چند سوار و چند فيلى ، كه پوليس‌پرخون براى المپياس گذارده بود . ساير فيلها در حمله اوّلى كاسّاندر بمقدونيّه ، بدست او افتاده بودند .\r\nكاسّاندر از پرّبى « 3 » گذشته ، به پيدنا رسيد و دور آن خندقى كند ، كه از دو طرف به دريا ميرسيد . بعد استمداد از متّحدين خود كرده ، عازم گرديد شهرى را ، كه المپياس و تمام دربار در آن اقامت داشتند ، محاصره كند . در اين وقت به كاسّاندر خبر رسيد ، كه اآسيد « 4 » پادشاه اپير بكمك المپياس ميآيد ( بالاتر گفته شد ، كه المپياس از خانوادهء اآسيدها بود . م . ) و او قشونى بر ضدّ پادشاه مزبور فرستاد .\r\nبعد در اپير بر اآسيدها قيام كردند و نقشه او ، كه كمك كردن به المپياس بود ، عقيم ماند . اينكه سهل است ، مردم اپير پادشاهشان را ، كه غايب بود ، بتبعيد محكوم كرده با كاسّاندر عهد اتّحادى بستند .\r\nدر اينوقت اوضاع دربار مقدونى وخيم بود و از هيچ طرف اميدى بنجات نميرفت ، جز اينكه ، پوليس‌پرخون قوّه‌اى با خود بياورد ، ولى از بدبختى المپياس\r\n\r\n\r\n","description":"","footnote":"\r\n( 1 ) -  Aristonous . \r\n( 2 ) -  Pydna . \r\n( 3 ) -  Perrhebie . \r\n( 4 ) -  Aeacide . \r\n","page_name":" 2023 ","page_number":83},
  {"content":"\r\n\r\nو دربار ، اين اميد هم به زودى بيأس مبدّل گرديد ، توضيح آنكه كالّاس « 1 » رئيس قشونى ، كه از طرف كاسّاندر مأمور بود در پرّبى با پوليس‌پرخون جنگ كند ، وارد شده با پول بيشتر سربازان او را تطميع كرد و بر اثر اين اقدام ، از قوّهء پوليس - پرخون چندان كاست ، كه ديگر نميتوانست كارى انجام دهد ( ديودور ، كتاب 19 ، بند 35 - 36 ) .\r\nچنين بود در اين زمان ( 317 - 316 ق . م ) احوال ملك اسكندر : در آسيا آن‌تىگون براى سلطنت آن ميجنگيد ، در اروپا كاسّاندر ، براى بدست آوردن تاج‌وتخت مقدونيّه ميكوشيد . در مصر هم ، كه بطلميوس از دير زمانى خود را پادشاه ميدانست ، از امپراطورى اسكندر در اينوقت ، سايه‌اى بيش باقى نمانده بود و اين سايه هم داشت زوال مييافت . باعث حيرت و عبرت است ، كه يك امپراطورى عظيم در ظرف شش يا هفت سال ، چگونه از آن اوج به اين حضيض نشست ، و چسان سرداران اسكندر پس از او ، تن امپراطوريش را پاره‌پاره كردند .\r\nكاسّاندر المپياس را در پيدنا محصور داشت . او بسبب زمستان نميخواست به شهر يورش برد و به اين قناعت كرده بود ، كه نگذارد كمكى به شهر برسد . بنابراين ديرى نگذشت ، كه بر اثر محاصره ، در شهر قحطى روى داد و سواران و سربازان زياد با فيلها تلف شدند . كوچه‌ها پر از جسد مردگان گرديد و بعضى بيگانگان به اكل ميته پرداختند . بعد بهار در رسيد و قحطى رو بشدّت گذارد . اكثر سربازان از المپياس تمنّى كردند ، كه آنها را مرخص كند و او راضى شد ، زيرا نه ميتوانست از محاصره بيرون آيد و نه قوت سربازان را بدهد . اينها بيرون آمده باردوى كاسّاندر رفتند و او با گرمى آنها را پذيرفت ، تا اين خبر در ميان مقدونيها انتشار يافته المپياس را رها كنند . به زودى اميد او برآورده شد و تمام كسانى ، كه مصمّم گرديده بودند ، براى محصورين بجنگند ، جانب المپياس را رها كرده طرفداران كاسّاندر شدند . فقط دو نفر نسبت به او وفادار ماندند : يكى آريستونوئوس صاحب شهر آمفىپوليس بود\r\n\r\n\r\n","description":"","footnote":"\r\n( 1 ) -  Callas . \r\n","page_name":" 2024 ","page_number":84},
  {"content":"\r\n\r\nو ديگرى مونىموس « 1 » صاحب شهر پلّا « 2 » . در اينحال پرملال المپياس مأيوس گرديد ، از اينكه بتواند در مقابل كاسّاندر مقاومت كند ، زيرا همه به طرف او ميرفتند و دوستان المپياس هم براى پافشارى كافى نبودند . بنابراين المپياس پس از فكر زياد مصمّم گشت ، يك كشتى با پنج صف پاروزن به دريا انداخته ، با دربار و دوستان خود از شهر فرار كند ، ولى يكنفر فرارى از شهر گريخته ، اين خبر را به كاسّاندر رسانيد و او اين كشتى را گرفت .\r\n\r\nكشته شدن المپياس\r\nپس از آن ، المپياس از هر طرف بكلّى مأيوس گشته ، رسولانى نزد كاسّاندر فرستاد ، تا قرارى با او بدهد . كاسّاندر در ابتداء ميخواست ، كه ملكه بى شرط تسليم شود ، ولى بالاخره پس از مذاكرات زياد با اكراه پذيرفت ، كه جانش در امان باشد . بعد قشون كاسّاندر وارد شهر شد و مونى موس هم شهر پلّا را تسليم كرد . امّا آريستونوئوس حاضر نشد شهر آمفى پوليس را تسليم دارد ، تا آنكه پس از كشمكش‌ها و زد و خوردى ، برحسب حكم المپياس شهر را تحويل داد و كاسّاندرهم به او امنيّت جانى بخشيد ، ولى پس از چندى ، چون از او بيمناك بود ، بدست اقربايش نابودش ساخت . بعد كاسّاندر ، اقرباء و كسان اشخاصى را ، كه المپياس كشته بود ، تحريك كرد ، ملكه را در مجلسى مركّب از مقدونيها محاكمه كنند . در نتيجه ، ملكه را در غيابش محاكمه و باعدام محكوم كردند . پس از آن كاسّاندر ، چند نفر از محارمش را فرستاده ، به المپياس پيغام داد ، كه فرار كرده به آتن برود . مقصود كاسّاندر نجات دادن ملكه نبود . او ميخواست ، كه المپياس فرار كرده در راه كشته شود و همه تقصير را از خود او ، كه فرار كرده بود ، بدانند ، زيرا كاسّاندر ميدانست ، كه مقدونيها احترامى بزرگ براى ملكه ميورزند و اين را هم خوب ميدانست ، كه مقدونيها تا چه اندازه زود از طرفى به طرفى ميروند . المپياس اين پيشنهاد كاسّاندر را نپذيرفت و اعلام كرد ، كه حاضر است ، در مجلس مقدونيها حضور يافته محاكمه شود . كاسّاندر به اين\r\n\r\n\r\n","description":"","footnote":"\r\n( 1 ) -  Monimus . \r\n( 2 ) -  Pella . \r\n","page_name":" 2025 ","page_number":85},
  {"content":"\r\n\r\nامر راضى نشد ، زيرا ميدانست ، كه اگر ملكه در مجلس محاكمه حاضر شود ، مردم خوبيهاى اسكندر و پدرش ، فيليپ را بخاطر آورده ، او را برىء خواهند دانست . بنابراين ، دويست نفر از سربازان صديق خود برگزيده ، مأمور كرد بروند و فورا المپياس را بكشند . سربازان مزبور چون وارد قصر شدند ، از ابّهت ملكه و احترامى ، كه نسبت به او ميورزيدند ، نتوانستند امر را اجرا كنند و برگشتند ، ولى اقرباى اشخاصى ، كه به حكم ملكه كشته شده بودند ، از راه كينه‌توزى و نيز براى اينكه طرف توجّه كاسّاندرواقع شوند ، ملكه را گرفته سرش را از بدن جدا كردند ، بىاينكه او ، چنان كه در اين موارد عادت زنان است ، فريادى برآورده باشد ( 316 ق . م . ) .\r\nديودور گويد : چنين بود عاقبت المپياس ، كه در مدّت عمرش آنهمه احترامات ديده بود ، چنين بود مرگ دختر نئوپ‌تولم پادشاه اپير ، خواهر اسكندرى ، كه بايطاليا قشون كشيد ، زن فيليپ يكى از مقتدرترين پادشاهان اروپا و مادر اسكندرى ، كه آنقدر كارهاى بزرگ و زيبا انجام داد ( كتاب 19 ، بند 49 - 51 ) .\r\n\r\nروايت ژوستن\r\nاين مورّخ ، اگرچه وقايع مذكوره را مختصرتر از ديودور نوشته ، ولى آخرين دقيقه المپياس را بيشتر نقّاشى كرده .\r\nاو گويد ( كتاب 14 ، بند 6 ) : وقتى ، كه اشخاص مسلّح ، با تهديد به منزل المپياس وارد شدند ، ملكه با زينت‌هاى سلطنتى باستقبال آنها شتافت . ابّهت او و يادگارهائى ، كه حضورش بخاطرها ميآورد ، در مأمورين چنان اثر كرد ، كه آنها را متوقّف داشت ، ولى اعوان و انصار ديگر كاسّاندر بالاخره ضربتشان را فرود آوردند . ملكه در مقابل آهنى ، كه بر او بلند شده بود ، پس نرفت ، فريادى ، كه در اين موارد عادت زنان است ، برنياورد . مرگ را با استقامتى ، كه درخور نژاد نامىاش بود ، پذيرفت ، ميتوان گفت ، كه در آخرين نفس مادر اسكندر ، خود اسكندر ديده شد . گويند وقتى ، كه اين ملكه افتاد ، پاهاى خود را با گيسوان و جامه‌اش پوشيد ، تا نظر مردان عفّت او را نيازارد .\r\n\r\n","description":"","footnote":"","page_name":" 2026 ","page_number":86},
  {"content":"\r\n\r\n\r\nپس از كشته شدن المپياس\r\nكاسّاندر ، پس از نابود ساختن المپياس ، خواست تخت و تاج مقدونيّه را تصاحب كند و براى اينكه قرابتى با خانوادهء سلطنت بيابد ، تسّالونيك « 1 » دختر فيليپ دوّم و خواهر اسكندر را گرفت .\r\nبعد در جلگهء پالّن « 2 » شهرى بنا كرد ، موسوم به كاسّاندريا ، كه در مقدونيّه از حيث جمعيّت و خوبى اراضى و غيره اوّل شهر گرديد . پس از آن كاسّاندر ، كه از ديرگاه به قصد نابود كردن اسكندر ، پسر اسكندر و مادر او ركسانه بود ، خواست خيال خود را اجرا كند ، ولى قبلا لازم ديد ، قدرى تأمّل كرده ببيند كشته شدن المپياس چه اثرى در مردم مىكند و نيز كارهاى آن‌تىگون در آسيا بكجا ميكشد . بنابراين مقتضى ديد ، كه عجالة اسكندر پسر اسكندر را ، كه طفل بود با مادرش در جاى مطمئن نگاهدارد ، تا موقع قتل هر دو برسد . با اين مقصود او شهر آمفى پوليس را انتخاب كرده ، حاكم آن را گلوسياس‌نامى ، از دوستان خود قرار داد . هم در اينوقت اطفالى را ، كه با اسكندر تربيت ميشدند ، از دور او بپراكند و دستور داد ، با او چنان رفتار كنند ، كه با طفل شخصى از سواد مردم ميكنند . بعد او جوانان زبدهء مقدونى را طلبيد ، تا قشونى ترتيب داده به پلوپونس برود . چنين بود اوضاع مقدونيّه . امّا پوليس‌پرخون ، كه در ناكسيوم « 3 » ( از ولايت پرّبى ) محصور بود ، چون خبر مرگ المپياس و وقايع ديگر مقدونيّه را شنيد ، فهميد ، كه كار خانوادهء سلطنت يأس‌آور است و فرار كرده نزد اآسيد پادشاه سابق اپير رفت و بعد به اتولى درآمد ، تا با امنيّت خاطر ناظر وقايع بعد باشد . اهالى او را گرم پذيرفتند ( ديودور ، كتاب 19 ، بند 52 ) .\r\nامّا كاسّاندر قشونى نيرومند جمع كرده ، به قصد اسكندر پسر پوليس‌پرخون به طرف يونان راند ، زيرا يگانه كسى ، كه لشكرى داشت او بود و كاسّاندر ميخواست منازعى نداشته باشد . او از تسّالى به آسانى گذشت و تنگ‌ترموپيل را ، كه اتوليان دفاع ميكردند ، شكافته وارد ب‌اسى « 4 » گرديد . در اينجا باقى ماندهء اهالى تب ، كه شهرشان را اسكندر پسر فيليپ دوّم زيروزبر كرده بود ، نزد او آمدند و كاسّاندر\r\n\r\n\r\n","description":"","footnote":"\r\n( 1 ) -  Thessalonique . \r\n( 2 ) -  Pallene . \r\n( 3 ) -  Naxium ( en Perrhebie ) . \r\n( 4 ) -  Beotie . \r\n","page_name":" 2027 ","page_number":87},
  {"content":"\r\n\r\nآنها را دعوت كرد ، شهرشان را از نو بنا كنند . ديودور در اينجا گويد : كه اين شهر بدبخت چندين دفعه در ازمنهء گذشته ، زيروزبر شده بود و اهالى آن محنتهاى زياد ديده بودند . تبىها پيشنهاد كاسّاندر را با شعف پذيرفتند و شهرهاى مختلف يونانى هم همراهى كردند ، تا بعد از بيست سال ، اين شهر بدست ب‌اسىها از خرابه‌هاى خود برخاست و نه فقط آتنىها ، بل يونانيهاى ديگر و حتّى يونانيهاى ايطاليا و سيسيل ، نيز ببناى اين شهر كمك كردند ( كتاب 19 ، بند 54 ) .\r\nكاسّاندر ، كه به طرف پلوپونس ميراند ، دانست ، كه اسكندر پسر پوليس‌پرخون تنگ‌كرنت را دفاع مىكند و براى اينكه ، در اين جاى تنگ قواى خود را تلف نكند ، به مگار رفته كشتىهائى ساخت و قشونش را با فيل‌ها بكشتىها نشانده به اپيدور « 1 » واقع در پلوپونس درآمد و از آنجا به آرگس رفته ، اهالى آن را مجبور كرد از اسكندر برگشته طرفدار او گردند . بعد در ولايت مسّنى شهرهائى گرفت و چون اسكندر پسر پوليس‌پرخون نميخواست جنگ كند ، ساخلوى در تحت رياست موليكوس « 2 » در گرانى « 3 » گذارده بمقدونيّه برگشت « 4 » ( 315 - 316 ق . م ) .\r\n\r\nفصل چهارم - اتحاد اول جانشينان ديگر بر ضد ان‌تىگون\r\n\r\nمقدّمه\r\nجنگهائى ، كه در سال 316 - 317 ق . م خاتمه يافت ، مقدّمات تجزيه امپراطورى اسكندر بود . قتل آرّيده - فيليپ و اورىديس و محكوم گشتن المپياس باعدام ثابت كرد ، كه جاه‌طلبى سرداران اسكندر نخواهد گذاشت ، دولت او ولو بشكلى ، كه داشت ، يعنى به صورت اسمى بيرسم باقى بماند . ركسانه با پسرش اسكندر در شهر آمفى پوليس محبوسند ، كاسّاندر در مقدونيّه مدّعى سلطنت است ، ليزيماك مالك الرّقاب تراكيّه ، آن‌تىگون\r\n\r\n\r\n","description":"","footnote":"\r\n( 1 ) -  Epidaure . \r\n( 2 ) -  Molycus . \r\n( 3 ) -  Granie . \r\n( 4 ) - براى دانستن محلهاى مذكور بنقشهء يونان در اين تأليف رجوع شود .\r\n","page_name":" 2028 ","page_number":88},
  {"content":"\r\n\r\nپادشاه آسيا و بطلميوس حكمران بالاستقلال مصر ، اگر داعيه سلكوس را هم بسلطنت بابل در نظر گيريم ، روشن است ، كه دولت اسكندر بپنج قسمت شده ، هر كدام از قسمت‌ها دولتى است ، كه از دولت ديگر تمكين ندارد . باوجود اين ، مادامى ، كه پادشاه ، يعنى پسر ركسانه زنده است ، وحدت امپراطورى ، ولو صورتا هنوز محفوظ است و اسم بى مسمّائى اين قسمت‌ها يا دولت‌هاى مختلف را ، با يكديگر ارتباط ميدهد ، ولى ديرى نگذرد ، كه اين اسم را هم از ميان بردارند و دولت‌هائى بوجود آيند ، كه چندى امرار حيات كنند و بعض آنها بدرخشند ، ولى بعد در انحطاط افتاده جزء ايران پارتى يا دولت روم گردند . اين است بطور اجمال عاقبت اين دولت‌ها . اكنون مقتضى است ، كه بيش از اين از وقايع پيش نيفتيم و جريان تاريخ را متابعت كنيم .\r\n\r\nآن‌تىگون و سلكوس\r\nآن‌تىگون پس از كارهائى ، كه ذكر شد آس پيساس « 1 » نامى را ، از اهل شوش والى اين ايالت كرده ، خواست تمام ثروت خود را بكنار دريا حمل كند ( ديودور اينجا هم معلوم نكرده ، كه مقصودش كدام دريا است ، ولى از فحواى كلام او بيايد ، كه مقصودش درياى مغرب بوده ) بنابراين ، با قشونش عازم بابل گرديد . سلكوس او را مانند پادشاهى پذيرفت و ضيافتى براى تمام لشكر او داد ، ولى وقتى ، كه آن‌تىگون خواست معلوم دارد ، كه عايدات سلكوس چيست ، او صريحا اظهار كرد ، كه اين مطلب به آن‌تىگون ربطى ندارد و مقدونيها اين ايالت را در ازاى خدماتش در زمان اسكندر به او داده‌اند . از اين زمان بين او و آن‌تىگون خصومت افتاد و چون سلكوس ترسيد ، كه مبادا آن‌تىگون او را هم مانند پىتون نابود سازد ، با پنجاه نفر سوار فرار كرد ، تا نزد بطلميوس رود . آن‌تىگون وقتى كه شنيد ، كه سلكوس فرار كرده ، بسيار مشعوف گشت ، چه سوابق دوستى مفصّلى با او داشت و نميخواست با او طرف شود و با فرار سلكوس ايالت ثروتمند بابل بيزحمت\r\n\r\n\r\n","description":"","footnote":"\r\n( 1 ) -  Aspisas . \r\n","page_name":" 2029 ","page_number":89},
  {"content":"\r\n\r\nاز آن او ميشد ، ولى بعد كلدانيها نزد او رفته گفتند ، كه اگر سلكوس جان بدر برد ، روزى آقاى آسيا خواهد بود و اگر آن‌تىگون با او بجنگد هلاك خواهد گشت .\r\nاگرچه آن‌تىگون بپيش گوئيها عقيده نداشت ، اما چون پيشگوئى كلدانيان را درباره اسكندر بخاطر آورد ، بيمناك گرديد و بتعقيب سلكوس پرداخت ، ولى به او نرسيد ( 315 ق . م ) . سلكوس خود را بمصر رسانيده ، بناى شكوه را از آن‌تىگون گذارد و گفت : اين شخص بسبب بهره‌مندىهايش خود را باخته . او ، پىتون را كشت ، ولات را تغيير داد ، په‌سستاس را از پارس بيرون كرد و زود باشد ، كه به تو بپردازد . خلاصه ، بقدرى بطلميوس را ترسانيد ، كه او در تدارك جنگ شد . بعد سلكوس رسولانى نزد كاسّاندر و ليزيماك فرستاد ، تا چيزهائى را ، كه به بطلميوس گفته بود ، به آنها هم برسانند و انتشار بدهند . آن‌تىگون ، چون از اقدامات سلكوس آگاه گرديد ، بنوبت خود اشخاصى را نزد بطلميوس و كاسّاندر و ليزيماك فرستاد ، تا نگذارند حرف‌هاى سلكوس مؤثر افتد ، ولى نتيجه حاصل نشد ، توضيح آنكه سه نفر مزبور بر ضدّ آن‌تىگون قيام كردند و جنگى شروع شد ، كه خيلى طولانى بود و تا سال 301 ق . م امتداد يافته دولت اسكندر را ، كه قبل از اين جنگ هم اسمى بيرسم بود ، بكلّى از صفحه روزگار نابود كرد .\r\nآن‌تىگون از بابل به كيليكيّه رفت و ده هزار تالان از كيندس بدست آورد .\r\nدر اين وقت عايدات خودش هم يازده هزار تالان بود « 1 » .\r\n\r\nمذاكرات و آغاز خصومت\r\nوقتى كه آن‌تىگون در سوريّه بود ، رسولان ليزيماك و كاسّاندر در رسيده ، به او گفتند ، كه بايد كاپادوكيّه و ليكيّه را به كاسّاندر واگذارد ، فريگيّهء سفلى ( هلّس‌پونت ) را به ليزيماك ، سوريّه را به بطلميوس و بابل را به سلكوس . بعد رسولان خواستند ، آن‌تىگون آنچه را ، كه از جنگ با اومن بدست آورده بود ، با كاسّاندر و ليزيماك و سلكوس تقسيم كند ، بالاخره سفراء اعلام داشتند ، كه اگر آن‌تىگون اين تكاليف را نپذيرد ،\r\n\r\n\r\n","description":"","footnote":"\r\n( 1 ) - دو مبلغ مذكور به 115 ميليون فرنگ طلا يا 575 ميليون ريال پول كنونى ميرسيد .\r\n","page_name":" 2030 ","page_number":90},
  {"content":"\r\n\r\nهمه به او اعلان جنگ خواهند داد . آن‌تىگون بى محابا جوابداد ، كه براى جنگ كاملا حاضر است . پس از آن سفراء رفتند و سه سردار مزبور در تهيّه جنگ با آن‌تىگون شدند ( 315 ق . م ) . ميدانهاى اين جنگ در يونان و آسيا بود .\r\nآن‌تىگون كوشيد ، به اروپا برود ، زيرا حس ميكرد ، كه جنگ قطعى در آنجا خواهد شد ، و ديگر مقدونيّه نيز دولت اسكندر بود ، ولى دشمنانش بقدرى او را در آسيا مشغول و گرفتار داشتند ، كه مجال نكرد باروپا بگذرد . بنابراين ، او سرداران خود را بيونان فرستاد . امّا اوضاع يونان خيلى درهم و برهم و پيچيده بود . شهرهاى يونان باهم ضدّيت ميكردند و در هر شهر حزبهاى گوناگون بجان يكديگر افتاده بودند . كاسّاندر به اليگارشى « 1 » ، يعنى حكومت عدّه قليل ، تكيه داده بود ، پوليس‌پرخون و پسرش اسكندر ، كه اكنون با آن‌تىگون متّحد بودند ، چند محلّى بيش در پلوپونس نداشتند و كاسّاندر خيلى قوى بود . بنابراين آن‌تىگون خواست از اشكالاتى ، كه كاسّاندر در اتولى « 2 » و ايلّيريه در پيش داشت استفاده كند و نيز در يونان حكومت ملّى را در مقابل حكومت عدّه قليل قوّت بدهد .\r\nبا اين مقصود ، آريستودم مىلتى « 3 » را بيونان فرستاد و او يونانيها را تحريك كرد ، كه آزاديشان را استرداد كنند . يونانيها با حرارت به طرف او رفتند . بطلميوس چون وضع را چنين ديد ، براى جلب يونانيها به آنها نوشت ، كه او هم مانند آن‌تىگون طرفدار جدّى حكومت ملّى است و در اين زمينه تلاش كرد ، ولى سردار آن‌تىگون زمينهء مساعدترى يافته اتوليان را با خود همراه كرده بود ديودور گويد ( كتاب 19 ، بند 57 ) : آن‌تىگون چون اهميّت اين جنگ را دريافت ، مردمان و شهرهاى مختلف و پادشاهانيرا ، كه بدوستى آنها ميتوانست اعتماد داشته باشد ، به طرف خود جلب كرد و براى اينكه اوامر و اخبار زودتر برسد ، پستى سريع با چاپارها و مشعل‌ها ترتيب داد ( اين همان ترتيبى بود ، كه در دورهء هخامنشى معمول ميداشتند و ذكرش در كتاب دوّم اين تأليف صفحه 1492\r\n\r\n\r\n","description":"","footnote":"\r\n( 1 ) -  Oligarchie . \r\n( 2 ) -  Etolie . \r\n( 3 ) -  Aristodeme de Milet . \r\n","page_name":" 2031 ","page_number":91},
  {"content":"\r\n\r\nو 1493 گذشت . اما مقصود از پادشاهان ، پادشاهان آسياى صغير و ايران و صفحات مجاور هند است ، كه پائين‌تر ذكرشان بيايد . م . ) .\r\nبعد آن‌تىگون به فينيقيّه رفت ، تا بحريّه‌اى تأسيس كند و پادشاهان و حكّام فينيقيّه و سوريّه را خواسته در صيدا و جبل ( بيب‌لس ) و طرابليس سه كارخانه و در كيليكيّه چهارمين و در ردس پنجمين را تأسيس كرد و هشت هزار نفر عمله به كار انداخت . چوب را براى كشتىها از جبل لبنان تحصيل ميكردند و آن‌تىگون اميدوار بود ، كه به زودى پانصد كشتى به دريا بيندازد ( همانجا ، بند 58 ) . بعد او خودش به يافّه « 1 » و غزه رفته آن دو شهر را ، كه طرفدار بطلميوس بودند ، گرفت ، ساخلوى در آنجاها گذارده ، به صور قديم برگشت و در تدارك محاصرهء صور گرديد .\r\nدر اين اوان آريستودم مأمور آن‌تىگون در پلوپونس ، با اسكندر پسر پوليس - پرخون عقد اتّحاد بست و بطلميوس فرستادهء ديگر آن‌تىگون ، كه برادر يا خواهر زاده او بود ، در كاپادوكيّه با آس‌كل‌پيودور « 2 » والى كاسّاندر جنگ كرد و صاحب اين ايالت شد ، بعد به طرف بىتىنيّه رفته با پادشاه آن عقد اتّحاد بست ( كتاب 19 ، بند 60 ) . پس از اين كارها آن‌تىگون مجلسى در آسياى صغير تشكيل كرده كاسّاندر را مقصّر دانست ، از اينكه المپياس را كشته ، با اسكندر پسر ركسانه خيلى بد رفتار مىكند ، تسّالونيك را مجبور كرده زن او شود ، تا تاج‌وتخت مقدونيّه را بدست آرد ، النتيان بدترين دشمنان مقدونيّه را در شهرى ، كه ساخته ( مقصود شهر كاسّاندريا است ، كه ذكرش در صفحهء 2027 گذشت ) جا داده و شهر تب را ، كه مقدونيها خراب كرده بودند ، از نو بنا مىكند . اين مجلس ، كه مركب از سربازان و مسافرين خارجه بود ، فرمانى صادر كرد ، كه اگر كاسّاندر شهرهائى را ، كه بنا مىكند ، خراب نكند ، اسكندر پسر ركسانه را بمقدونيها ندهد و مطيع آن‌تىگون ، كه نايب السّلطنه است ، نگردد ، دشمن وطن است و تمامى يونانيها از هر ساخلو خارجى آزادند و استقلال كامل دارند ( 315 ق . م ) . اين فرمان در همه‌جا انتشار يافت\r\n\r\n\r\n","description":"","footnote":"\r\n( 1 ) -  Joppe . \r\n( 2 ) -  Asclepiodore . \r\n","page_name":" 2032 ","page_number":92},
  {"content":"\r\n\r\nو مقصود آن‌تىگون اين بود ، كه در يونان طرفداران زياد پيدا كند و در آسياى عليا همه را باشتباه اندازد ، كه او بر ضدّ اسكندر پسر اسكندر نيست ، زيرا ولات عقيده داشتند ، كه آن‌تىگون ميخواهد ، او را از سلطنت خلع كند . بطلميوس چون شنيد ، كه مجلس سربازان فرمانى راجع بآزادى يونان صادر كرده ، او نيز فرمانى به همان مضمون انتشار داد ، تا بنمايد ، كه كمتر از آن‌تىگون طرفدار آزادى و استقلال يونان نيست ، زيرا ميديد ، كه در اين مبارزه اهمّيت يونان تا چه اندازه است .\r\nدر خلال اين احوال آن‌تىگون كشتىهائى ، كه در ردس ميساخت ، حاضر شد و او شهر صور را از خشكى و دريا در محاصره گذارده ، پس از پانزده ماه بواسطهء قحطى و گرسنگى آن را مجبور كرد تسليم شود . پس از اين وقايع ، بطلميوس لاگس ( يعنى حكمران بالاستقلال مصر ) با آسّاندر پادشاه كاريّه ، كه شهرهاى زياد در اطاعت خود داشت ، عقد اتّحاد بست و در پلوپونس درصدد جنگ با اسكندر پسر پوليس‌پرخون برآمد . از طرف ديگر كاسّاندر به پلوپونس رفته بهره‌منديهائى يافت و پس از آن به اسكندر پسر پوليس‌پرخون ، كه شكست خورده بود ، تكليف كرد ، كه اگر طرفدار او شود ، رياست قشون خود را در پلوپونس به او خواهد داد . اسكندر ، كه از ابتداء براى همين مقصود با كاسّاندر جنگ ميكرد ، اين پيشنهاد را پذيرفت و رئيس قشون پلوپونس گرديد . سپس پولى كليت ، سردار سلكوس و بطلميوس ، پرى لائوس « 1 » سردار آن‌تىگون را ، در كاريّه با حيله جنگى در خشكى و دريا شكست داد و پس از چندى در محلّى موسوم به اك‌رگما « 2 » ، كه در سرحدّ مصر و فلسطين واقع بود ، ملاقاتى بين آن‌تىگون و بطلميوس روى داد ، و چون آن‌تىگون پيشنهادات بطلميوس را نپذيرفت ، او بمصر برگشت ( ديودور ، كتاب 19 ، بند 64 ) . در 314 ق . م اسكندر پسر پوليس‌پرخون را آلكسيون « 3 » نامى ، كه نقاب دوستى برو داشت ، ولى باطنا دشمن بود ، در سىكيون « 4 » ، واقع در پلوپونس كشت ، و زن اسكندر كراتىزىپوليس « 5 » نام بعد از شوهر فرماندهى قشون را\r\n\r\n\r\n","description":"","footnote":"\r\n( 1 ) -  Perilaus . \r\n( 2 ) -  Ecregma . \r\n( 3 ) -  Alexion . \r\n( 4 ) -  Sicyone . \r\n( 5 ) -  Cratisipolis . \r\n","page_name":" 2033 ","page_number":93},
  {"content":"\r\n\r\nبدست گرفت و از جهة رفتار خوش و نيكىهائيكه به فقراء و ضعفاء ميكرد ، مورد محبّت سربازان گرديد . او بعد شورش را در شهر سىكيون بر طرف كرد و در اين شهر ملكه شد . عقل او را بسيار ستوده‌اند ( همانجا ، بند 67 ) .\r\nدر همين سال آن‌تىگون چون خبر يافت ، كه كاسّاندر ميخواهد بآسيا عبور كند ، پسرش دمتريوس « 1 » را با قشونى نيرومند و سردارانى مجرّب ، كه در زمان اسكندر در قشون كشىهاى او كار كرده بودند ، در سوريّه گذارد ، تا جلو بطلميوس مصرى را بگيرد و خودش عازم آسياى صغير شد . در اين قشون ، كه عدّه‌اش تقريبا به 14000 نفر ميرسيد ، 400 نفر كماندار و فلاخن‌دار پارسى بودند و 40 فيل هم به اين سپاه ضميمه شده بود . آن‌تىگون در آسياى صغير به فريگيّه رفت و در آنولايت زمستان را گذرانيد ( 314 ق . م ) .\r\nدر 313 ق . م جنگ دوام داشت . كاسّاندر ، كه كاريّه را تصرّف كرده بود ، با آن‌تىگون آشتى كرد به اين شرايط ، كه قشون خود را به آن‌تىگون بدهد و تمامى شهرهاى يونان را تخليه كند ، آن‌تىگون هم ايالات سابق او را پس بدهد . پس از بستن اين عهد ، كاسّاندر از انعقاد آن پشيمان گشته ، سلكوس و بطلميوس را بكمك خود طلبيد . آن‌تىگون ، چون اين خبر بشنيد ، در خشم شده قشون برّى و بحرى بيونان فرستاد ، تا استقلال و آزادى آن را برقرار كنند .\r\nدر 312 ق . م بطلميوس مصرى بهره‌مندىهائى در سيرن و قبرس داشت .\r\nبعد بتحريك سلكوس خواست دمتريوس پسر آن‌تىگون را از سوريّه بيرون كند و با اين مقصود از اسكندريه به پلوزيوم درآمده ، از آنجا از راه كوه بغزه رفت و دمتريوس هم بهمانجا شتافت ( ديودور ، كتاب 19 بند 80 ) .\r\n\r\nجدال غزه\r\nتمام دوستان دمتريوس به او نصيحت ميدادند ، كه با سردارى كارآزموده ، مانند بطلميوس سرپنجه نرم نكند ، ولى او اين پندها را نشنيد و ، چون خيلى جوان بود ، خواست با يك نبرد قطعى كار را يكسره\r\n\r\n\r\n","description":"","footnote":"\r\n( 1 ) -  Demetrius . \r\n","page_name":" 2034 ","page_number":94},
  {"content":"\r\n\r\nكند . بنابراين ، سربازان را در يك جا جمع كرده ، با اينكه مهيّج بود ، بر كرسى نطق برآمد و فرياد زد : « اى سربازان دلير باشيد » پس از اين فرياد سكوت محض حكمفرما شد . ديودور گويد ، كه اين سكوت بجا بود ، زيرا ذرّه‌اى تقصير نه از حيث فرماندهى قشون ميتوانستند به او وارد آرند و نه از جهت رفتار سياسىاش و بعلاوه دمتريوس قامتى داشت بلند و ظاهرى شكيل ، صبيح و جذّاب . اهميّت موقع هم بر توجّه همه بحرفهاى او مىافزود ، زيرا دمتريوس ميخواست با دشمنى قوىتر از خود و با دو سردارى مانند سلكوس و بطلميوس ، كه در جنگهاى اسكندر كارآزموده شده بودند و در اين زمان غير مغلوب بشمار ميرفتند ، نبرد كند . بارى او سربازان را با نطقى ، كه مناسب موقع بود ، بجنگ تشجيع كرد و نويد پاداشها و غنائم زياد به آنها داد و پس از آن فورا سپاه خود را براى جنگ بياراست . ديودور راجع بتركيب سپاه دمتريوس گويد ، كه هزار نفر نيزه‌دار و كماندار و پانصد نفر فلاخن‌دار پارسى جزو آن بودند ( كتاب 19 ، بند 81 ) . وقتى كه پيكار شروع شد ، در ابتداء دمتريوس بهره‌مند بود ، ولى به زودى سلكوس و بطلميوس جناح دشمن را احاطه كردند ، جدالى سخت درگرفت و نيزه‌داران غالبا خرد شدند . بعد جنگ با شمشير شروع گرديد و از هر دو طرف رشادتها نمودند . فيلهاى دمتريوس در ابتداء تلفات زياد بدشمن وارد كردند ، ولى بعد ، از زيادى زخمها خشمناك گشته برگشتند و در صفوف خودى باعث خسارات شدند . بالاخره ، وقتى كه فيل‌بانان از تيرهاى دشمن افتادند ، فيل‌ها فرار كردند و سواران هم نيز . در اين وقت دمتريوس هرقدر كوشيد ، كه عدّه‌اى را از جنگىها جمع كند ، بهره‌مند نشد : هركس در فكر فرار بود و بالاخره خود دمتريوس هم از دشت نبرد خارج شده به غزه رفت . چون بعض سواران داخل شهر شده بودند ، تا باروبنهء خودشان را بردارند و بدين جهت دروازه‌هاى شهر باز مانده بود ، در ميان اين وحشت و اضطراب و همهمه و غوغا فراموش كردند دروازه‌ها را ببندند و در نتيجه بطلميوس ، كه در تعقيب دمتريوس بود ، داخل شهر شده آن را تصرّف كرد ( 312 ق . م ) .\r\n\r\n","description":"","footnote":"","page_name":" 2035 ","page_number":95},
  {"content":"\r\n\r\nدمتريوس از غزه فرار كرده به آزوتوس « 1 » ، يعنى محلّى بين غزه و آسكالون « 2 » ، رفت ( بنقشه فينيقيه و فلسطين در اين تأليف رجوع شود ) و بعد با دشمن داخل مذاكره شد ، كه بگذارد جسد كشتگان را از ميدان جنگ بردارند . بطلميوس و سلكوس اين اجازه را دادند و اسرائى را ، كه از خانواده دمتريوس بودند ، با باروبنهء او پس فرستاده پيغام دادند ، كه آنها براى اين چيزها جنگ نميكنند .\r\nجهت جنگ اين است ، كه وقتى كه ستيزه با پرديكّاس و اومن در گرفته بود ، آن‌تىگون با سلكوس و بطلميوس اتحاد داشت ، ولى پس از بهره‌مندى نخواست ، نتايج فتح را با متّحدين خود تقسيم كند و سلكوس را از بابل براند . ديودور گويد ، كه در اين جنگ عدّه كشتگان 5000 نفر ، عدّه اسراء 8000 نفر بود و بطلميوس اسراء را بمصر فرستاد . بعد بطلميوس داخل فينيقيّه شده شهرهاى آن را تصرّف كرد و دمتريوس ، چون بواسطه فقدان سپاه نميتوانست كارى كند ، از پدر خود آن‌تىگون كمك طلبيد و بعد به طرابليس رفته از شهرهاى كيليكيّه قشون خواست .\r\n\r\nبازگشت سلكوس ببابل\r\nسلكوس پس از شكست دمتريوس 800 نفر پياده و 200 سوار از بطلميوس گرفته به طرف بابل رفت ، تا ايالت سابق خود را بدست آرد . اگرچه عدّه‌اى ، كه با خود داشت ، براى اجراى نقشه‌هايش خيلى كم بود ، ولى اميدوار بود ، كه بابلىها ، چون او را ميخواهند ، همراهى خواهند كرد و ديگر اينكه ، چون قواى آن‌تىگون پراكنده است ، تا او بخواهد قوّه‌اى زياد بر ضدّ او به كار اندازد ، سلكوس كار خود را كرده است .\r\nدوستان و رفقاى او از جهت كمى عدّه جنگيهاى او نگران بودند و او را از رفتن ببابل منع ميكردند ، ولى سلكوس در جواب آنها چنين ميگفت : « رفقاى قديم اسكندر بايد نه بقوّه تكيه دهند و نه به پول ، زرنگى و مهارت آنها بايد تكيه‌گاهشان باشد و ديگر اينكه خدايان به من خبر داده‌اند ، كه عاقبت كارم خوب خواهد شد ،\r\n\r\n\r\n","description":"","footnote":"\r\n( 1 ) -  Azotus . \r\n( 2 ) -  Ascalon . \r\n","page_name":" 2036 ","page_number":96},
  {"content":"\r\n\r\nزيرا هاتف معبد برانخيد ( در نزديكى مىلت ) گفته است ، كه من پادشاه خواهم شد و اسكندرهم در خواب ، همين آتيه با عظمت را به من نويد داده است .\r\nبالاخره انسان نميتواند چيزهاى بزرگ انجام بدهد ، مگر اينكه از مشقّات و مخاطرات نهراسد » ( ديودور ، كتاب 19 ، بند 90 ) . مورّخ مزبور گويد ، سلكوس با رفقاى خود ، مانند اشخاص مساوى رفتار ميكرد ، تا آنها را براى تحمّل زحمات و خطرات حاضر سازد .\r\nسلكوس ، وقتى كه وارد بابل شد ، عدّهء زيادى از اهالى باستقبال او شتافته اظهار داشتند ، كه براى خدمتگذارى حاضرند ، زيرا در مدّت چهار سال او والى آنها بود و با اهالى رفتارى خوش داشت . بعد به زودى پولىآرك « 1 » ، كه يكى از مديران اين ايالت بود ، وارد شده هزار نفر سرباز براى او آورد . طرفداران آن‌تىگون ، چون همراهى اهالى را با سلكوس ديدند ، جرئت نكردند با او ضدّيت كنند و بارك بابل پناه بردند . سلكوس آن را محاصره كرده گرفت . بعد دوستان خود را ، كه پس از حركت او بمصر گرفته در محبس انداخته بودند ، آزاد ساخت و چندان نيكى بمردم كرد ، كه همه به او گرويده ، حاضر شدند جدّا با او همراهى كنند .\r\n\r\nنيكاتور و سلكوس\r\nنيكاتور رئيس قشون ماد همين كه شنيد ، سلكوس ببابل آمده ، لشكرى بعدّه 10000 پياده و 7000 سوار از ماد و پارس و صفحات مجاور گرد آورده ، به قصد جنگ با او به طرف بابل رفت و سلكوس با 3000 پياده و 400 نفر سوار بجنگ او شتافت ، تا مجال به او ندهد و بعد براى اينكه ناگهان بر او بتازد ، پس از گذشتن از دجله ، در باتلاقهائى قشون خود را پنهان داشت . نيكاتور ، وقتى كه بدجله رسيد ، چون اثرى از دشمن نيافت ، پنداشت ، كه سلكوس به جاهاى دوردست فرار كرده و عدّهء سربازان او را حقير شمرده ، بحفاظت و پاسبانى اردوى خود چندان توجه نكرد . سلكوس بر اثر اين غفلت ، شبانه باردوى او تاخته اختلالى پديد آورد و جنگى بين پارسيها\r\n\r\n\r\n","description":"","footnote":"\r\n( 1 ) -  Polyarque . \r\n","page_name":" 2037 ","page_number":97},
  {"content":"\r\n\r\nو سلكوس روى داد ، كه اواگر « 1 » والى و چند نفر ديگر از رؤساء كشته شدند ، بقيّهء قشون نيكاتور از آن‌تىگون ناراضى گشته به سلكوس پيوست و نيكاتور ، از بيم اينكه سربازانش او را گرفته به سلكوس تسليم كنند ، فرار كرده بكوير رفت .\r\nبعد سلكوس قشون نيكاتور را بقوّه خود ضميمه كرده ، ماد و خوزستان را گرفت و از اين زمان تجمّلات و دبدبه پادشاهى را اتّخاذ كرد ( ديودور ، كتاب 19 ، بند 92 ) . اين واقعه در 312 ق . م روى داد و سلوكىها ، اين سال را ابتداى تأسيس دولت سلوكى و مبدء تاريخ قرار دادند .\r\n\r\nبهره‌مندى دمتريوس\r\nبطلميوس ، كه پس از فتح غزه در سوريّه نشسته بود ، وقتى كه شنيد دمتريوس در كيليكيّه با قشونى به طرف سوريّه ميرود ، سيلّس « 2 » نام مقدونى را با قشونى براى دفع او فرستاد ، ولى دمتريوس بوسيله جاسوسانش اطلاع يافت ، كه اردوى سردار مزبور چندان حفاظى ندارد ، بنابراين باروبنه خود را در محلّى گذارد و با قشونى سبك اسلحه در طليعهء صبح بر او تاخته ، بر تمامى قوّه‌اش غالب آمد و خود سيلّس را هم اسير كرد . بعد او بپدرش آن‌تىگون نوشت ، كه بسوريّه بيايد و او بكمك پسرش شتافت .\r\nدر اين احوال بطلميوس با سرداران خود مشورت كرد ، در سوريّه بماند يا بمصر برگردد ، تا جنگ او با آن‌تىگون در مصر روى دهد . آنها گفتند ، كه طرف شدن با عدّه‌اى بيشتر ، آن هم در تحت فرماندهى سردارى مانند آن‌تىگون ، كه تا حال غير مغلوب بوده ، صلاح نيست . بر اثر اين مصلحت بينى بطلميوس شهرهاى عمده فينيقيّه و فلسطين را ، مانند عكّه و يافّه و سامره « 3 » و غزه خراب كرده بمصر برگشت .\r\n\r\nآن‌تىگون و انباط\r\nآن‌تىگون پس از اينكه بر تمام سوريّه و فينيقيّه تسلّط يافت ، خواست با اعراب نبطى بجنگد ، زيرا ميپنداشت ، كه نبطىها با او دشمن‌اند . با اين مقصود 4000 پياده سبك اسلحه و 600\r\n\r\n\r\n","description":"","footnote":"\r\n( 1 ) -  Evagre . \r\n( 2 ) -  Cilles . \r\n( 3 ) -  Ace , Joppe , Samaree . \r\n","page_name":" 2038 ","page_number":98},
  {"content":"\r\n\r\nسوار بسردارى ، آتنه « 1 » نام ، داده گفت ، بر اعراب مزبور ناگهان بتازد و دارائى آنها را تصرّف كند . ديودور در اينجا بدوا اطّلاعاتى راجع به اين اعراب و مساكن و وضع زندگانى آنها ميدهد ، كه قابل توجه است . مورّخ مذكور گويد ( كتاب 19 ، بند 94 ) : اعراب نبطى در كويرهائى زندگانى ميكنند و اسم وطن خود را بمحل‌هائى ميدهند ، كه در آنجاها نه خانه‌اى ديده مىشود ، نه رودى و نه چشمه‌اى ، كه آب فراوانى بقشون دشمن بدهد . موافق قانونى هر عرب نبطى بايد از بنا كردن خانه و بذر افشانى و كاشتن درخت‌هاى مثمر و خوردن شراب امتناع ورزد و هركس بر خلاف اين قانون رفتار كند ، مستحقّ اعدام است . نبطىها اين قانون را مجرى ميدارند و معتقدند ، كه هركس اين احتياجات را براى خود ايجاد كند ، بنده اشخاصى مىشود ، كه اين حوائج او را برآورند . شغل اينها تربيت شتر و گوسفند است و در كويرها زندگانى ميكنند . تمام اعراب زندگانى بدوى دارند ، ولى انباط ، كه عدّه‌شان از 10000 نفر تجاوز نميكند ، غنىتر از اعراب ديگرند ، زيرا تجّارى ، كه از عربستان خوش بخت ( عربستان جنوبى ) مال التّجاره حمل ميكنند ، كندر و مرّمكّى و عطريّات گرانبها به نبطىها ميفروشند و آنها اين امتعه را در سواحل دريا به فروش ميرسانند . انباط باستقلال خودشان بسيار علاقه‌مندند و هرگاه دشمنى بولايت آنها نزديك شود ، بكويرها فرار ميكنند ، چنان كه بقلعه‌اى پناه برند . اين كويرها فاقد همه چيز است و كسى غير از خود انباط به اين جاها دست‌رسى ندارد . در اين كويرها انباط آب انبارهائى ساخته درش را گرفته‌اند ، چنان كه بجز خودشان كسى از اين آب انبارها اطلاعى ندارد و خودشانهم در مواقع لزوم موافق علاماتى مىتوانند اين محل‌ّها را يافته خود و حشمشان را سيراب كنند . غذاى اين اعراب گوشت است و شير و چيزى ، كه بطور طبيعى زمين به عمل ميآورد . يك نوع درخت فلفل در مملكتشان ميرويد و عسل وحشى زياد دارند و آن را با آب مخلوط كرده ميآشامند . پس از آن ديودور چنين گويد : روز عيدى نزديك شد و انباط عازم گشتند به جائى ، كه محل اجتماع\r\n\r\n\r\n","description":"","footnote":"\r\n( 1 ) -  Athenee . \r\n","page_name":" 2039 ","page_number":99},
  {"content":"\r\n\r\nهمه است ، براى خريد و فروش بروند . اين‌ها قبلا زنان و كودكان و پيرمردان و خواسته‌هاى خودشان را در پطرا « 1 » ، كه در دو روز راه از ولايت معموره است ، جا دادند . اين محلّ حصارى ندارد ، ولى قلعه‌اى محكم بشمار ميآيد . در اين وقت ، آتنه موقع را مناسب ديد به پطرا حمله كند و بنابراين از ولايت ادوميان 2200 استاد ( 73 فرسنگ ) در سه شبانه روز پيموده در وسط شب ، وقتى كه اعراب بىخبر بودند ، بر آنها تاخت ، بعض آنها را كشته ، برخى را اسير كرد و مقدار زيادى كندر و مرّمكّى از انبارها بيرون كشيده و پانصد تالان « 2 » پول برداشته زود از پطرا بيرون رفت ، تا مبادا كمكى باعراب برسد و كار او سخت شود ( ديودور گويد ، كه فقط يك پاس شب توقّف كرد ) . يونانيها پس از بيرون رفتن از پطرا ، دويست استاد ( هفت فرسنگ ) راه رفته از شدّت خستگى اردو زدند ، زيرا يقين داشتند ، كه دشمن اگر هم بخواهد آنها را تعقيب كند ، نخواهد رسيد . اما اعرابى ، كه بجشن‌هاى عيد مشغول بودند ، همين كه از واقعهء پطرا آگاه شدند ، بمحلّ مزبور شتافتند و پس از اينكه از زخميها كيفيّات آن را دانستند ، بعدّه 8000 نفر بتعقيب دشمن پرداختند . از طرف ديگر اسراى نبطى ، كه در اردوى يونانى بودند ، همين كه از نزديك شدن انباط اطلاع يافتند ، فرار كرده خودشان را به آنها رسانيدند و محل و موقع دشمن را نشان دادند . در نتيجه اعراب شبانه بر يونانيها ، كه غرق خواب بودند ، تاختند و عدّه زيادى را از سپاهيان سر بريده يا با تير از پاى درآوردند . خلاصه آنكه از پياده نظام كسى جان در نبرد و از سواران فقط پنجاه نفر فرار كرد . ديودور در اين‌جا گويد ( كتاب 19 ، بند 95 ) : چنين بود شكست فاحش آتنه پس از بهره‌مندى درخشانى ، كه داشت . اشخاص عادى از بهره‌مندى خود بخواب ميروند . بنابراين بعض فلاسفه عقيده دارند ، كه تحمّل بدبختى آسان‌تر از استفاده‌ايست ، كه انسان ميتواند از سعادت بكند ، زيرا در موقع\r\n\r\n\r\n","description":"","footnote":"\r\n( 1 ) -  Petra . \r\n( 2 ) - دو ميليون و هفتصد و پنجاه هزار فرنگ طلا يا سيزده ميليون و هفتصد و پنجاه هزار ريال .\r\n","page_name":" 2040 ","page_number":100},
  {"content":"\r\n\r\nبدبختى آينده ما را نگران ميدارد ، ولى در روزهاى سعادت ، ما در فكر آينده نيستيم و همين بى قيدى ما را در غفلت مياندازد .\r\nپس از اينكه انباط به اين خوبى دشمنان خود را تنبيه كردند ، با مال و منال زياد به پطرا برگشتند و نامه‌اى بخطّ سريانى به آن‌تىگون نوشته او را از جهت تعدّيش توبيخ و از خودشان دفاع كردند . آن‌تىگون ، چون ميخواست نبطىها را اغفال كند ، جواب داد ، كه آنها محق‌ّاند از خود دفاع كنند و تقصير از آتنه است ، كه بر خلاف دستور او رفتار كرده ، ولى در باطن ميخواست ناگهان بر اعراب بتازد . بعد ، هرچند انباط از جواب آن‌تىگون خوشنود گشته از نگرانى بيرون آمدند ، ولى احتياط را هم از دست نداده بر بلنديها ديده‌بانانى گماشتند ، تا اگر حمله‌اى از طرف آن‌تىگون بشود ، آگاه كردند . پس از اينكه آن‌تىگون بعقيدهء خودش اعراب را اغفال كرد ، 4000 پياده كارآزموده با 4000 سوار برگزيده بپسرش دمتريوس داد و او را مأمور كرد ، ناگهان بر انباط تاخته آنها را سخت تنبيه كند . دمتريوس ، براى اينكه حركت خود را پنهان بدارد ، از بيراهه سه روز راه پيمود ، ولى ديده بانان انباط حركت دشمن را دريافته با آتش‌ها اين خبر را بهموطنان خود رسانيدند و آنها ساخلوى براى دفاع پطرا گذارده و حشمشان را بگله‌هائى تقسيم كرده بصحرا رفتند . دمتريوس به پطرا نزديك شده آن را محاصره كرد و چون نتوانست قلعه را بگيرد ، يورش بروز ديگر محوّل گشت . در اين روز ، وقتى كه دمتريوس ميخواست حمله كند ، يكى از اعراب نبطى فرياد زد : « اى دمتريوس پادشاه ، چه از جان ما ميخواهى ، چرا با ما ميجنگى ؟ با مائى ، كه مساكنمان در كوير است . نه آب داريم ، نه غلّه ، نه شراب و نه چيزى ، كه مورد احتياج شما باشد . ما بدين جاها ، كه فاقد چيزهاى ضرورى زندگانى است ، پناه آورده‌ايم ، تا برده نشويم . ما يك زندگانى دور از تمدّن برگزيده‌ايم و بشما هم آزارى نرسانيده‌ايم . از تو و از پدرت خواستاريم ، كه بى عدالتى نسبت بما روا مداريد ، هداياى ما را پذيرفته دور شويد و ما را دوستان خود بدانيد ، زيرا اگر هم\r\n\r\n","description":"","footnote":"","page_name":" 2041 ","page_number":101},
  {"content":"\r\n\r\nبخواهى در اين‌جا روزى چند بمانى از جهت نبودن آب و آذوقه نخواهى توانست اين كار كنى و ديگر تو قادر نيستى وضع زندگانى ما را تغيير دهى و اگر هم چند نفر اسير بگيرى ، اين‌ها بردگانى خواهند بود ، كه نخواهند توانست ، در تحت قانونى ديگر زندگانى كنند » .\r\nدمتريوس پيشنهاد نبطىها را پذيرفته ، لشكرش را از پطرا دور كرد و بعد فرستادگانى خواسته عهد صلح بست . پس از آن بساحل درياچه آسفال‌تيت « 1 » عزيمت كرده و از آنجا بنزد پدرش رفت . آن‌تىگون ، پس از اينكه از گذارشات آگاه شد ، پسرش را از عقد صلح سرزنش كرده گفت ، اين بيگانگان آشتى را بر ضعف تو حمل خواهند كرد ، نه بجوانمرديت و بعد راجع بدرياچه قير پنداشت ، كه ميتواند عايدات زيادى از اينجا بردارد و با اين مقصود هىيرونيم « 2 » مورّخ را مأمور كرد ، كه قير اين درياچه را حمل كرده ، بانبارهائى براى فروش بريزد . او كشتىهائى ترتيب داده به اين كار پرداخت ، ولى اعراب بعدّهء 6000 نفر در كرجىهائى ، كه از نى ساخته بودند ، حمله كرده تقريبا تمام كسان هىيرونيم را كشتند و آن‌تىگون ، چون كارهاى مهم‌ترى داشت ، اين قضيّه را ديگر تعقيب نكرد ( ديودور ، كتاب 19 ، بند 96 - 100 ) .\r\nدر اين وقت نامه‌هائى از نيكاتور و از ايالات آسياى عليا به او رسيده بود و اينها بهره‌مندىهاى سلكوس را خبر ميدادند . آن‌تىگون بر اثر وحشتى ، كه برايش دست داد ، دمتريوس را با 5000 نفر پياده مقدونى و 10000 سپاهى اجير و 4000 سوار به بابل فرستاد ، تا آن ايالت را تسخير كرده بسوريّه برگردد .\r\nپاتروكل « 3 » والى سلكوس در بابل ، چون عدّهء قواى دشمن را ديد ، نخواست جنگ كند و از بابل بيرون رفته در كوير پنهان شد . بعض دوستان سلكوس هم با آرخه‌لائوس « 4 » نام بيرون رفتند و برخى بخوزستان درآمده در كنار خليج پارس توقّف اختيار\r\n\r\n\r\n","description":"","footnote":"\r\n( 1 ) -  Asphaltite  ( درياچه قير ) .\r\n( 2 ) -  Hieronymus . \r\n( 3 ) -  Patrocle . \r\n( 4 ) -  Archelaus . \r\n","page_name":" 2042 ","page_number":102},
  {"content":"\r\n\r\nكردند . دمتريوس ببابل رفته آن را خالى يافت و يك قلعه را گرفته در زير قلعهء ديگر معطّل شد و بعد ، چون مدّت غيبت او از سوريّه سرآمده بود ، نايبى با پاتروكل از طرف خود در بابل گذارده و ساخلوى مركب از 5000 پياده و 1000 سوار به او داده خود بسوريّه رفت ، در حالى كه قلوب اهالى از جهة غارتى ، كه سپاهيان او كرده بودند ، از او و پدرش برگشته بود .\r\n\r\nنتيجه\r\nچنين بود وقايع عمدهء اتّحادى ، كه بر ضدّ آن‌تىگون تشكيل يافت و از آن به خوبى ديده مىشود ، كه در آسيا ، باوجود بهره‌مندى بطلميوس در جنگ غزه ، بالاخره برترى با آن‌تىگون گرديد . در اروپا هم ، هر چند كاسّاندر بسيار كوشيد ، ولى باز در يونان بهره‌منديهائى ، كه به آن اميدوار بود ، نيافت . بنابراين كاسّاندر و بطلميوس و ليزمايك در 311 ق . م عهد صلحى با آن‌تىگون منعقد داشتند . شرايط اين صلح چنين بود : 1 - كاسّاندر سپهسالار قشون اروپائى خواهد بود ، تا زمانيكه اسكندر پسر ركسانه بحدّ رشد برسد .\r\n2 - ليزيماك به سمت پادشاه تراكيّه باقى خواهد ماند . 3 - بطلميوس آقاى مصر و شهرهاى سرحدّى آن و ليبيا و اعراب مجاور است . 4 - آن‌تىگون صاحب اختيار تمامى آسيا است . 5 - يونانيها استقلال دارند .\r\nراجع به اين عهد صلح بايد گفت ، كه ديرى نگذشت ، كه هريك از متعاهدين بهانه‌اى براى نقض مواد آن يافتند ، تا بر مستملكات خودشان بيفزايند .\r\n\r\nفصل پنجم - كشتار در خانوادهء اسكندر - كارهاى سلكوس\r\n\r\nقتل ركسانه و اسكندر پسر اسكندر\r\nپس از آن كاسّاندر چون ديد ، كه اسكندر پسر اسكندر بزرگ شده و در مقدونيّه صحبت از اين است ، كه او را از محبس بيرون آورده بر تخت بنشانند ، از عاقبت اين كار ترسيد و\r\n\r\n","description":"","footnote":"","page_name":" 2043 ","page_number":103},
  {"content":"\r\n\r\nهلاك خود را در آن ديد . بنابراين به گلوسياس « 1 » رئيس محبس نوشت ، كه سر ركسانه و اسكندر را ببرد ، تن آنها را پنهان دارد و چنان كند ، كه اثرى از اين در قتل نماند . اين امر مجرى گرديد و كاسّاندر و ليزيماك و بطلميوس و آن‌تىگون از اين واقعه خوشنود شدند ، چه آنها همواره نگران بودند ، كه مبادا اسكندر پسر اسكندر بزرگ شده بر تخت نشيند و ملك پدر را از آنها بخواهد .\r\nاز اين زمان اشخاص مذكور اميدوار گشتند ، كه بر ممالكى ، كه در تصرّفشان است ، بىمنازع سلطنت خواهند كرد ( 311 ق . م ) .\r\nژوستن شرح واقعه را طور ديگر نوشته ، مورّخ مذكور گويد ( كتاب 15 ، بند 2 ) : چون كاسّاندر ميديد ، كه مردم مقدونيّه احترامى بزرگ براى نام اسكندر دارند ( مقصود پسر فيليپ دوّم است ) و ممكن است ، كه هراكل پسر چهارده ساله او را بتخت نشانند ، دستور داد اين پسر را با مادرش برسين « 2 » ( دختر ارّته‌باذ ) بكشند و براى اينكه اين راز در موقع مراسم دفن افشاءنشود ، تن هر دو را در نهان چال كنند . بعد مثل اينكه براى كاسّاندر كم بود ، كه اسكندر را كشت و مادرش المپياس و يكى از پسران او را هم نابود كرد ، او خواست پسر ديگر اسكندر را نيز با مادرش ركسانه بكشد و اين دو نفر را هم بقتل رسانيد . او ميپنداشت ، كه فقط از راه جنايات ممكن است دولت مقدونيّه را بدست آورد ( ژوستن چنان كه گذشت عقيده داشته ، كه اسكندر پسر فيليپ دوّم بر اثر توطئه‌اى ، كه در رأس آن ، آن‌تىپاتر قرار گرفته بود ، كشته شد ، بصفحه 1937 رجوع شود . م ) .\r\nاز نوشته‌هاى ژوستن چنين استنباط مىشود ، كه سر اسكندر و مادرش را بريده‌اند ، ولى پوزانياس در كتاب 9 ، بند 7 ، خود گويد ، كه آنها را زهر دادند .\r\n\r\nقتل هركول\r\nدر باب پسر اسكندر از برسين ، كه هراكل يا هركول نام داشت ، روايت ديودور با نوشته‌هاى ژوستن تفاوت دارد .\r\nديودور راجع بوقايع سنه‌اى ، كه با سال 310 ق . م مطابقت مىكند ، گويد ( كتاب\r\n\r\n\r\n","description":"","footnote":"\r\n( 1 ) -  Glaucias . \r\n( 2 ) -  Barcine . \r\n","page_name":" 2044 ","page_number":104},
  {"content":"\r\n\r\n20 ، بند 20 ) : پوليس‌پرخون مانند پيش‌در پلوپونس بود . او فكر سلطنت را هنوز در مغز خود ميپرورد و با كاسّاندر ضدّيتى شديد داشت . بنابراين او هركول پسر برسين را ، كه در اين هنگام 17 ساله بود و در پرگام « 1 » ميزيست ، نزد خود طلبيد ، تا او را بكمك اتوليان و ديگران بر تخت نشاند . سپس ديودور راجع بوقايع سال بعد نوشته ( همانجا ، بند 28 ) ، كه پوليس‌پرخون با قواى زياد هركول پسر اسكندر و برسين را بمقدونيّه برد و كاسّاندر باستقبال پوليس‌پرخون شتافته ، در ستيم‌فاليا « 2 » اردو زد : او دريافت ، كه مقدونيها مخالفتى با اينكه هركول بر تخت نشيند ، ندارند ، بنابراين سخت نگران گشته ، اشخاصى نزد پوليس‌پرخون فرستاد ، تا او را ملتفت سازند ، كه اگر هركول بتخت بنشيند ، آقا خواهد بود و پوليس‌پرخون بايد اطاعت كند ، ولى اگر او هركول را نابود كند و با كاسّاندر بسازد ، ميتواند با قشونى زياد در پلوپونس حكمران باشد و هر دو با هم سلطنت كنند .\r\nبا اين وعده‌ها و نويدهاى ديگر ، پوليس‌پرخون اغوا شد و هركول را بقتل رسانيده طرفدار كاسّاندر گرديد .\r\n\r\nقتل كلئوپاتر خواهر اسكندر\r\nديودور گويد ( كتاب 20 ، بند 37 ) : در خلال اين وقايع ( يعنى وقايع 309 ق . م ) كلئوپاتر از سارد حركت كرد ، تا نزد بطلميوس برود ، زيرا بطيب‌خاطر ميخواست زن او گردد .\r\nاين زن خواهر اسكندر فاتح پارس ، پسر فيليپ دوّم بود و بيوه اسكندر پسر پادشاه اپير ، كه سفر جنگى بايطاليا كرد . پس از مرگ شوهرش از جهت اينكه از خانواده سلطنت بود ، اشخاصى زياد مانند : كاسّاندر ، ليزيماك ، آن‌تىگون ، بطلميوس و سرداران ديگر نامى اسكندر مايل بودند ، او را ازدواج كنند . تا بوسيله اين قرابت بتخت برسند . حاكم سارد ، كه از طرف آن‌تىگون مأمور بود ، كلئوپاتر را در تحت نظر داشته باشد ، مانع از حركت او شد و موافق دستورى جديد بوسيله زنانى او را كشت . پس از آن ، آن‌تىگون از بيم اينكه اين قتل را به او نسبت دهند ،\r\n\r\n\r\n","description":"","footnote":"\r\n( 1 ) -  Pergame . \r\n( 2 ) -  Stymphalia . \r\n","page_name":" 2045 ","page_number":105},
  {"content":"\r\n\r\nزنانى را ، كه مقصّر دانستند ، كشت و مراسم دفن ملوكانه‌اى ، براى جسد كئوپاتر ترتيب داد . چنين بود هلاك خواهر اسكندر ، كه آنقدر اشخاص نامى خواهان ازدواج او بودند .\r\n\r\nكارهاى سلكوس\r\nهمين كه دمتريوس از بابل خارج شد ، تا نزد پدر خود ، كه در سوريّه بود برود ، سلكوس با دبدبه و طمطراق از ماد برگشت و چون دانست ، كه آن‌تىگون بتداركات جنگ با بطلميوس مشغول است و فرصت نخواهد داشت ببابل بيايد ، توجّه خود را به طرف ايالات شرقى ايران معطوف داشته ، در مدّت 9 سال چندان بهره‌مندى حاصل كرد ، كه در 302 ق . م مملكت وسيع او از طرف شمال ، تا رود سيحون و از مشرق تا پنجاب هند امتداد مييافت . در هند سلكوس به چندرگوپ‌تا « 1 » پادشاه قوى و نامى هندوستان ، كه اسمش را يونانىها ساندروكت‌توس « 2 » نوشته‌اند ، برخورد و در ابتداء خواست با او بجنگد ، ولى پس از قدرى تأمّل ديد ، كه اين كارى است بس خطرناك و در نتيجه راضى شد ، كه با او صلح كند به اين شرط ، كه نتيجه فتوحات اسكندر را در هند با قسمت بيشتر باختر و رخّج و بلوچستان ، بپادشاه مزبور واگذارد و او در عوض 500 فيل و مبلغ زيادى پول به سلكوس بدهد . بدين ترتيب عهد صلح بسته شد و سلكوس بعنوان وثيقهء عهد و پيمان دختر خود را بپادشاه هند داد ( پادشاه مزبور هند جدّ آسكا « 3 » بود و اين پادشاه هم ، در تاريخ بعظمت شأن معروف است . م . ) . سلكوس ، وقتى كه بتوسعه قلمرو حكمرانى يا سلطنت خود مشغول بود ، بممالك خود تشكيلاتى داد و براى اينكه ولات و حكّام نتوانند ياغى شوند ، ممالك وسيع خود را به هفتاد و دو قسمت تقسيم ، يعنى بعض ايالات و ولايات را كوچكتر كرد . بعد مقرّ حكمرانى را از بابل بمحلّ قديم اپيس « 4 » ، كه در كنار راست دجله واقع بود و در كنار دوّم اين تأليف ، كرارا ذكرش گذشته ، انتقال داد و آن را سلوكيّه ناميد ( قسمتى از تيسفون يا مداين قرون بعد ) . تغيير\r\n\r\n\r\n","description":"","footnote":"\r\n( 1 ) -  Tchandragupta . \r\n( 2 ) -  Sandrocottus . \r\n( 3 ) -  Asoka . \r\n( 4 ) -  Opis . \r\n","page_name":" 2046 ","page_number":106},
  {"content":"\r\n\r\nمقرّ حكمرانى از اين جهت بود ، كه نفوذ تمدّن يونانى در شهرى بزرگ ، مانند بابل با ابّهت تاريخى آن ، پيشرفت نداشت و سلكوس خواست محلّى را ، كه گمنام بود ، براى نشر تمدّن يونانى پايتخت ممالك خود قرار دهد .\r\nبراى حفظ ارتباط وقايع ، اين مطالب را اجمالا در اين‌جا ذكر كرديم ، تا در جاى خود ، يعنى وقتى كه از دولت سلوكى صحبت خواهد بود ، مشروحا به آن رجوع كنيم .\r\n\r\nفصل ششم - اتحاد ثانوى جانشينان بر ضد ان‌تىگون\r\n\r\nمقدّمه\r\nبالاتر گفته شد ، كه در سنه 311 ق . م متّحدين اتحاد اوّل ، چون از عهدهء آن‌تىگون برنيامدند ، بشرايطى ، كه ذكر شد ، با او صلح كردند ، ولى با اين صلح آرامشى در دولت سابق اسكندر حاصل نشد ، زيرا جاه‌طلبى هريك از سرداران نامى اسكندر ، مانند كاسّاندر و ليزيماك و بطلميوس و نيز سلكوس ، كه در صلح مزبور كنار مانده بود ، مانع شد از اينكه هركدام از آنها به آنچه دارند ، قناعت ورزند . از طرف ديگر آن‌تىگون ، كه جنگهاى متّحدين با او رويهمرفته ببرترى او خاتمه يافته بود ، براى سرداران ديگر خطرناك به نظر ميآمد . بنابراين باز پس از چندى كشمكش‌ها شروع گرديد .\r\n\r\nوقايع جنگ\r\nبطلميوس در يونان موفق نگشت و ميدان را به آن‌تىگون واگذارد .\r\nاز طرف ديگر آن‌تىگون ، چون سلكوس را قوى ديد ، با او كنار آمده توجّه خود را به طرف مغرب معطوف داشت و در 308 - 307 ق . م دمتريوس را با 250 كشتى و پنجهزار تالان از افس بيونان فرستاد . او ، پس از اينكه داخل پيره بندر آتن شد ، آزادى و استقلال آتن را اعلام كرده اظهار داشت ، كه براى آزادى يونان آمده و بايد مقدونيها را بآنطرف ترموپيل عقب بنشاند .\r\nشعف و شادى آتنيها را حدّى نبود و آن‌تىگون و پسر او دمتريوس را ، چنان كه\r\n\r\n","description":"","footnote":"","page_name":" 2047 ","page_number":107},
  {"content":"\r\n\r\nديودور گويد ، ناجى و بل خدا دانستند . بطلميوس از اين پيشرفت آن‌تىگون مضطرب گرديده ، بحريّه‌اى تشكيل داد ، تا به سوريّه حمله كند و آن‌تىگون دمتريوس را احضار و مأمور كرد به قبرس برود . در سالامين قبرس دمتريوس مه‌نه‌لاس « 1 » سردار بطلميوس را محاصره كرد و بعد جنگى دراينجا روى داد ، كه بطلميوس بكلّى شكست خورده ، جزيره قبرس و برترى دريا را از دست داد ( 306 ق . م ) . پس از اين جنگ ، آن‌تىگون و پسرش دمتريوس رسما خودشان را پادشاه خواندند ، ساير جانشينان هم همين عنوان را اتخاذ كردند ، تا از آن‌تىگون ، كه ميخواست وحدت امپراطورى را از نو برقرار كند ، عقب نمانند . بنابراين بايد گفت ، كه در اين وقت تجزيه دولت اسكندر رسما اعلام شد ، يعنى اسما هم وحدت آن از ميان رفت ، فقط لازم بود ، كه عملا هم اين تجزيه را مجرى دارند .\r\nبنابراين بين بطلميوس ، سلكوس ، كاسّاندر و ليزمايك مذاكراتى شروع گرديد ، كه اتّحادى بر ضدّ آن‌تىگون تشكيل دهند . بر اثر اين اتّحاد ، آن‌تىگون با لشكرى مركّب از 80000 پياده و 8000 سوار و بحريّه‌اى از 150 كشتى عازم تسخير مصر شد ، ولى از جهت اقدامات احتياطى بطلميوس موفّق نگرديد . بعد آن‌تىگون ، براى اينكه خطوط ارتباطيّه بطلميوس را با يونان قطع كند ، دمتريوس را بجزيره ردس فرستاد . محاصره اين جزيره يكسال طول كشيد و بواسطه شجاعت و مهارت اهالى ردس آن‌تىگون بهره‌مندى كلّى نيافت ، بخصوص ، كه كاسّاندر و ليزيماك به اين جزيره آذوقه ميرسانيدند . بالاخره صلحى بين اين جزيره و آن‌تىگون انعقاد يافت و اهالى متّحدين آن‌تىگون گشتند ، بىاينكه بر ضدّ بطلميوس باشند ( 305 ق . م ) . پس از آن جنگ در يونان به طول انجاميد و دمتريوس در اينجا بهره‌مند بود . بعد او بقدرى قوّت يافت ، كه ميخواست بمقدونيّه قشون بكشد ، زيرا در اين وقت متّحدى مانند پيرّوس « 2 » پادشاه جوان اپير داشت و دمتريوس خواهر او دىدامىيا « 3 » را ازدواج كرده بود ( اين همان پيرّوس است ، كه بعدها بايطاليا\r\n\r\n\r\n","description":"","footnote":"\r\n( 1 ) -  Menelas . \r\n( 2 ) -  Pyrrhus . \r\n( 3 ) -  Deidameia . \r\n","page_name":" 2048 ","page_number":108},
  {"content":"\r\n\r\nقشون كشيده بهره‌مندى نيافت ) . بر اثر اين اوضاع ، كاسّاندر خواست با آن‌تىگون صلح كند ، ولى او ، چون بغلبه خود مطمئن بود ، امتناع ورزيد . اين امتناع متّحدين را بوحشت انداخت ، زيرا آن‌تىگون ، كه آقاى يونان و قسمتى بزرگ از آسيا بود ، ميتوانست وحدت امپراطورى را از نو ايجاد كند . بنابراين متّحدين قرار دادند ، به كاسّاندر كمك كنند و ليزيماك از بوغاز داردانل گذشته ، فريگيّهء سفلى ( هلّس‌پونت ) را تصرّف كرد ( 302 ق . م ) . آن‌تىگون در اين وقت در سوريّه در شهرى اقامت داشت ، كه خودش آن را در كنار رود ارن تاس « 1 » بنا كرده و نام آن را آن‌تىگونىيا « 2 » نهاده بود . بر اثر اوضاع جديد ، آن‌تىگون از سوريّه به طرف آسياى صغير حركت كرده ، از كوههاى توروس گذشت و پسرش دمتريوس را براى كمك احضار كرد . دمتريوس ، كه مشغول تسخير تسّالى بود ، از جهت احضار پدر با كاسّاندر قراردادى راجع بمتاركه بست ، به شرط اينكه مواد آن را آن‌تىگون امضاء كند . بعد او با قواى برّى و بحريش به افس واقع در آسياى صغير رفت ( 302 ق . م ) . پس از ورود دمتريوس كار ليزيماك سخت شد و كمكى ، كه كاسّاندر براى او فرستاده بود ، سالما و بموقع نرسيد . در اين احوال او به هراكله ( ارگله كنونى ) عقب نشست و در آنجا منتظر ورود قواى سلكوس گرديد ( 302 - 301 ق . م ) . در اينجا ليزيماك آمستريس « 3 » بيوهء ديونىسيوس « 4 » را گرفت . اين زن ، چنان كه گذشت ، ( صفحه 1629 اين تأليف ) دختر اكزاثرس برادر داريوش سوّم بود ، كه زن كراتروس سردار اسكندر گرديد و بعد از فوت او ، زن ديونى سيوس هراكله شد و اكنون بيوه بود . او دو پسر داشت و بنام آنها هراكله را اداره ميكرد . يكى از آنها به كل آرخ موسوم بود و ديگرى به اكزاثرس .\r\nدر خلال اين احوال ، سلكوس از آسياى عليا با لشكرى مركّب از 20000 پياده و 12000 كماندار و 480 فيل وارد كاپادوكيه شد ، كه در آنجا زمستان را\r\n\r\n\r\n","description":"","footnote":"\r\n( 1 ) -  Orontas . \r\n( 2 ) -  Antigoneia . \r\n( 3 ) -  Amestris . \r\n( 4 ) -  Dionysios . \r\n","page_name":" 2049 ","page_number":109},
  {"content":"\r\n\r\nگذرانيده در سال بعد جنگ را با متّحدين بر ضدّ آن‌تىگون شروع كند . آن‌تىگون در جلو قوّه‌اى نيرومند مانند قشون سلكوس و ليزيماك مجبور گرديد ، به فريگيّه عقب نشيند . در اينولايت در محلّى موسوم به ايپ سوس « 1 » ، كه درست نتوانسته‌اند با يكى از محلّهاى كنونى مطابقت دهند ، جدالى روى داد ، كه يكى از سخت‌ترين جنگهاى اين قرن بود . در ابتداء دمتريوس سواره نظام دشمن را درهم شكست ، ولى ، چون در تعقيب آن افراط كرده از ميدان جنگ خارج شد ، اين بهره‌مندى نتيجه معكوس بخشيد . توضيح آنكه سلكوس در غيبت دمتريوس از فيل‌هاى جنگى خود استفاده كرده ، قشون آن‌تىگون را شكست داد ، خود او هم كشته شد ( بروايتى آن‌تىگون خود را كشت ) و امّيد تأسيس امپراطورى را بگور برد ( 301 ق . م ) . در باب نتيجهء اين جنگ روايات مختلف است . پوزانياس گويد ( كتاب 1 ، فصل 16 ، بند 1 ) : كه سلكوس آن‌تىگون را شكست داد ، بىاينكه گفته باشد ، آن‌تىگون چه شد ، ولى از روايت ديگران ، يعنى پلوتارك ( دمتريوس ، بند 29 ) و ديودور ( كتاب 21 ، بند 1 ) صريحا معلوم است ، كه او در جنگ زخمهاى زياد برداشته و از آن درگذشته . اگرچه بايد گفت تناقضى بين روايات نيست ، چه پوزانياس بغلبهء سلكوس اهميّت داده و ديگران مردن آن‌تىگون را هم تصريح كرده‌اند .\r\nپس از آن فاتحين ممالك او را بين خودشان تقسيم كردند : 1 - تراكيّه با آسياى صغير تا كوههاى توروس از آن ليزيماك شد . 2 - كاسّاندر صاحب اختيار مقدونيّه و يونان گرديد . 3 - سوريّه را اگرچه در 304 ق . م به بطلميوس داده بودند ، و او در 301 ق . م آن را تسخير كرده بود ولى ، چون بر اثر يك خبر دروغ راجع بشكست متّحدين ، آن را تخليه كرده ، بمصر برگشته بود ، متّحدينش گفتند ، كه بطلميوس چندان كمكى به آنها نكرده و سوريه را به سلكوس دادند .\r\nبنابراين بطلميوس تمامى مستملكاتش را در خارج مصر از دست داد ( 301 ق . م ) .\r\n\r\n\r\n","description":"","footnote":"\r\n( 1 ) -  Ipsus . \r\n","page_name":" 2050 ","page_number":110},
  {"content":"\r\n\r\nديودور راجع به اين موقع گويد : آن‌تىگون ، كه شخصى متعارف بود و مقتدرترين پادشاه زمان خود گرديد ، باوجود اين از مساعدتهاى اقبالش رضايت نداشت و چون خواست ، بر خلاف عدالت ، ممالك پادشاهان ديگر را بدست آرد ، مملكت خود را از دست بداد و جانش را هم نيز . . . . . . اشخاصى ، كه داراى عقل‌اند ، بايد از هر عيبى ، بخصوص از حرص ، احتراز جويند . اين شهوت انسان را براى جلب منافع بظلم تحريك كرده ، علّت بدبختيها براى مردم مىشود . چون حرص سرچشمهء تمام جنايات است ، نه فقط اشخاص متعارف ، بل پادشاهان بزرگ را هم دوچار بليّاتى بيشمار ميسازد ( كتاب 21 ، قطعه‌اى از قطعات باقيمانده ) .\r\n\r\nنتيجه\r\nاز آنچه ، كه تا اينجا گفته شد ، اين نتيجه بدست ميآيد :\r\nپس از مرگ اسكندر هنوز جسد او سرد نشده بود ، كه منازعه در سر جانشين او بين سردارانش شروع گرديد ، بعد موقتا اين نزاع خوابيد و ايالات دولت او بين سرداران نامىاش تقسيم شد ( 323 ق . م ) . پس از آن ديرى نگذشت ، كه اين سرداران بهم افتادند و در 319 ق . م ايالات را از نو تقسيم كردند . اين تقسيم غير از تقسيم اوّلى بود و هريك از سرداران ، كه داراى ايالتى شد ، خود را صاحب آن ايالت دانست و دولت اسكندر بمرور اسمى بيرسم گرديد ، چنان كه جانشينان از 306 ق . م ببعد خودشان را پادشاه ميخواندند . جاه‌طلبى و حرص در مواردى و ترس گم كردن ايالات در موارد ديگر باعث شد ، كه سرداران بايالات خود قناعت نورزيده ، باز بجان يكديگر افتادند . مقدونيّه ، يونان ، آسياى صغير ، سوريّه ، مصر ، قبرس ، جزاير يونانى ، بابل ، ماد ، پارس و صفحات آسياى عليا ، ميدان كشمكشها و جنگ و جدالها بودند ، تا بالاخره دو اتّحاد بر ضدّ آن‌تىگون تشكيل يافت و پس از جنگهاى عديد و طولانى و خونريزىهاى زياد ، آن‌تىگون در 301 ق . م معدوم و مستملكات او بين ساير جانشينان تقسيم گرديد . از اين زمان ، ديگر اسمى از دولت اسكندر نيست و بر خرابه‌هاى امپراطورى اسكندر اين دولت‌ها رسما بوجود آمدند : 1 - مقدونيّه با يونان . 2 - تراكيّه با قسمتى\r\n\r\n","description":"","footnote":"","page_name":" 2051 ","page_number":111},
  {"content":"\r\n\r\nاز آسياى صغير . 3 - دولت اسالكه يا سلوكيها در آسياى غربى و ايران . 4 - دولت بطالسه يا بطلميوس‌ها در مصر و ليبيا و غيره .\r\nبنابراين دولت اسكندر تا چهار سال پس از فوتش معنا وجود داشت ، از 319 ق . م وجودش اسمى بيرسم بود و در 301 ق . م ، يعنى 22 سال پس از فوتش ، اين اسم هم زايل گرديد . ازدولى ، كه بوجود آمدند ، دولت سلوكى از حيث وسعت و جهاتى ، كه پائين‌تر ذكر خواهد شد ، از همه مهم‌تر بود و چون ايران تا بزرگ شدن دولت پارت از ممالك اين دولت بشمار ميرفت و سروكار ايرانيها با سلوكىها بود ، بايد براى فهم وقايع ايران و دانستن احوال آن در اين زمان با تاريخ دولت سلوكى آشنا شويم و چون تاريخ دولت مزبور با تاريخ مقدونيّه و مصر و دولى ، كه در آسياى صغير بر خرابه‌هاى دولت اسكندر تشكيل شدند ، ارتباطى دارد ، باندازه‌اى ، كه براى تاريخ ايران لازم است ، يك نظر اجمالى هم بتاريخ دول مذكور بيفكنيم ، ولى بدوا بايد گفت ، كه تاريخ دولى ، كه بر خرابه‌هاى دولت اسكندر تشكيل گرديدند ، به قدر كفايت روشن نيست . اگرچه اخيرا بواسطهء تحقيقات و كاوش‌ها كتيبه‌ها و آثارى بدست آمده ، كه قدرى تاريخ آنها را روشن‌تر ساخته ، باوجود اين ، تاريخ سلوكيها و دول آسياى صغير تاريك است و اين تاريكى هم اثراتى در تاريخ اين دوره ايران گذارده ، كه در جاى خود معلوم خواهد بود . فقط راجع بمصر ميتوان گفت ، كه اخيرا از زمانى ، كه مصرشناسى ترقى كرده ، دورهء بطالسهء تاريخ مصر هم روشن‌تر از سابق گرديده و ظلمت آن كمتر از تاريكى دولت سلوكى است .\r\nجهت تاريك بودن تاريخ اين دولتها از جمله از اين‌جا است ، كه نوشته‌هاى ديودور از كتاب 21 تا كتاب 40 گم شده و فقط قطعاتى مشوّش از كتب مزبور ، كه بمورّخ مذكور نسبت ميدهند ، باقى است . اگر اين كتابها از ميان نرفته بود ، يقينا تاريخ اين دوره روشن‌تر ميبود ، زيرا ديودور مشروحا و مرتبا وقايع سنوات را ضبط ميكرد و نوشته‌هاى ژوستن با ديگران اين فقدان را جبران نميكند .\r\n\r\n","description":"","footnote":"","page_name":" 2052 ","page_number":112},
  {"content":"\r\n\r\n\r\nباب سوم - دولت اسالكه يا سلوكىها\r\n\r\nفصل اول - پادشاهان سلوكى\r\n\r\nمبحث اول - سلكوس اول ( نيكاتور ) « 1 »\r\n\r\nنام و نسب\r\nسلكوس ، چنان كه ژوستن گويد ( كتاب 15 ، بند 4 ) پسر آن‌تيوخوس « 2 » ، يكى از سرداران نامى فيليپ دوّم مقدونى ، بود و مادر او را لائوديس « 3 » ميناميدند . بقول مورّخ مزبور ، آن‌تيوخوس شبى در خواب ديد ، كه آپلّن ( رب النّوع آفتاب بعقيده يونانيها ) با زن او هم بستر گرديد و پس از اينكه نطفه بسته شد ، او حلقه‌اى بزن داد ، كه داراى نشان لنگر كشتى بود و به او گفت ، كه اين حلقه را بپسرى ، كه ميبايست متولد شود ، بدهد . اين خواب را معجزه تصوّر كردند ، زيرا روز ديگر در بستر لائوديس حلقه‌اى با نشان مذكور يافتند و سلكوس ، وقتى كه به دنيا آمد ، بر رانش نيز چنين نشانى داشت .\r\nبعد وقتى كه اسكندر به آسيا ميرفت ، لائوديس حلقه را بپسرش داده نژاد او را روشن ساخت . اعقاب او اين نشان را در را نشان داشتند و آن را علامت خانواده‌شان ميدانستند . ذكر اين افسانه بقلم ژوستن نبايد باعث حيرت شود ، زيرا اين مورّخ ، كه كتابهاى تروك پومپه را خلاصه كرده ، اين نوع افسانه‌ها را هم در مواردى در نوشته‌هاى خود گنجانده ( مثلا موردى ، كه در صفحه 1939 اين تأليف ذكر شده ) . افسانه مزبور به خوبى مينمايد ، كه سلكوس خواسته از اسكندر تقليد كرده ، نژاد خود را بيكى از خدايان يونانى برساند و شايد بعدها همين معنى فكر\r\n\r\n\r\n","description":"","footnote":"\r\n( 1 ) -  Nicator . \r\n( 2 ) -  Antiochus . \r\n( 3 ) -  Laodice . \r\n","page_name":" 2053 ","page_number":113},
  {"content":"\r\n\r\nسلوكىها را در ايجاد پرستشى براى خودشان قوّت داده . سلكوس اوّل لقب نيكاتور داشت ، كه در يونانى بمعنى فاتح است .\r\n\r\nكارهاى سلكوس\r\nچنان كه بالاتر از قول ديودور گفته شد ، سلكوس يكى از سرداران اسكندر و مورد اعتماد او بود . اوّل دفعه‌اى ، كه او طرف توجّه اسكندر گرديد ، موقعى بود ، كه پادشاه مقدونى در هند از رود هيداسپ گذشته با پروس جنگ كرد و سلكوس مردانگى و شجاعت خود را در اين جنگ نمود . پس از آن او نزد اسكندر مقرّب گرديد و وقتى كه او پس از مراجعت از هند در شوش بسرداران نامى خود زن ايرانى ميداد ، سلكوس هم بامر اسكندر دختر سپىتامن « 1 » سردار ايرانى را ازدواج كرد ( شرح كارهاى اين سردار در صفحات 1710 - 1711 و 1724 - 1725 اين تأليف گذشت ) .\r\nاين دختر ، كه نامش آپامه « 2 » بود ، بعدها ملكه و مادر وليعهد دولت سلوكى گرديد .\r\nاز اينجا است ، كه سلسله سلوكى را بعض مورّخين و نويسندگان سلسله مقدونى و ايرانى گفته‌اند . بعد از مرگ هفس‌تيون « 3 » ، سردار محبوب اسكندر ، شغل رياست سواره نظام او به سلكوس محوّل گرديد و پس از فوت اسكندر ، او معاون پرديكّاس نايب السّلطنه بود و شغل خيلى آرك « 4 » را نيز داشت ( بالاتر گفته شد ، كه اين شغل را اسكندر از ترتيبات دربار ايران اتخاذ كرده بود و خيلى آرك به زبان يونانى رئيس هزار نفر است . ظنّ قوى ميرود ، كه پارسى اين لفظ يونانى هزارپت بوده ، كه نيز بمعنى رئيس هزار نفر است . اين شغل در دربار ايران هخامنشى اهميّت زياد داشته و درباره دارنده آن ، احتراماتى بزرگ مرعى ميداشتند ) .\r\nبعد درباره سلكوس ميدانيم ، كه او به پرديكّاس خيانت كرد ، زيرا در مصر در موقع عبور قشون مقدونى از نيل محرّك شورش شد و در نتيجه سربازان مقدونى پرديكّاس را بقتل رسانيدند . پس از آن از جهت خدمتى ، كه سلكوس به آن‌تىپاتر\r\n\r\n\r\n","description":"","footnote":"\r\n( 1 ) -  Spitamenes . \r\n( 2 ) -  Apama . \r\n( 3 ) -  Hefestion . \r\n( 4 ) -  Chiliarque . \r\n","page_name":" 2054 ","page_number":114},
  {"content":"\r\n\r\nكرده بود ، پس از اينكه او بنيابت سلطنت رسيد ، در موقع تقسيم ممالك اسكندر ايالت بابل به سهم خدمتگذار افتاد و او از شغل خيلى آرك بنفع كاسّاندر پسر آن‌تىپاتر استعفاء كرد . بعد به زودى او بر ضدّ اومن ، كه مدافع حقوق خانواده سلطنت مقدونى ، يعنى اسكندر چهارم پسر اسكندر بود ، علم مخالفت بيفراشت و با آن‌تىگون همداستان گرديد .\r\nجنگهاى آن‌تىگون با اومن در باب دوّم اين كتاب ذكر شده و احتياجى بتكرار آن نيست . خلاصه آن‌تىگون بر اومن فائق آمد و پس از آن ، چون سلكوس را براى خود خطرناك ميديد ، خواست بابل را از او بگيرد ، ولى او فرار كرده به بطلميوس لاگس والى مصر پناه برد و بعد بوسيله لشكر كوچكى ، كه از او گرفته بود ، ببابل برگشت و نيكاتور سردار آن‌تىگون را شكست داد . پس از آن او بخوزستان و ماد پرداخته يك‌بيك اين ممالك را بدست آورد و بدين ترتيب سلطنت سلوكى تأسيس گشت ( 312 ق . م ) . بعد در 306 ق . م او رسما خود را پادشاه خواند و چنان كه گذشت تا هند به طرف مشرق رفته ، بپادشاه بزرگ هند چان در اگوپتا برخورد و چون ديد ، كه نميتواند با او ستيزه كند ، تمامى ولاياتى را ، كه اسكندر در پنجاب هند تسخير كرده بود ، با ايالات ديگر ، كه ذكرش پائين‌تر بيايد ، بپادشاه مزبور واگذارد ، دختر خود را هم بحباله نكاح او درآورد و در عوض از پادشاه هند 500 فيل گرفت . بعد سلكوس ، كه در اتّحاد دوّم جانشينان بر ضدّ آن‌تىگون شركت داشت ، با اين فيل‌ها قشون او را در جنگ ايپ‌سوس در فريگيّه درهم شكست و بر اثر آن ، آن‌تىگون نابود گرديد .\r\nاين است روايت ديودور ، ولى ژوستن راجع بپادشاه مزبور هند اطّلاعات بيشترى ميدهد . اگرچه گفته‌هاى او در اينجا هم افسانه‌آميز است . مورّخ مذكور گويد ( كتاب 15 ، بند 4 ) : « سلكوس مدّت مديدى در مشرق جنگ كرد و پس از تسخير بابل تا باختر رانده ، بعد بهند رفت . پس از مرگ اسكندر ، اين مملكت خود را از قيد مقدونىها خلاصى بخشيده حكّام را نابود كرده بود\r\n\r\n","description":"","footnote":"","page_name":" 2055 ","page_number":115},
  {"content":"\r\n\r\n( معلوم است ، كه مقصود حكّام اسكندر است ) . سان دراكوت توس زنجيرهائى را ، كه وطن او را مقيّد داشته بود ، پاره كرد ، ولى پس از اينكه به وطنش آزادى داد ، جبّار آن گرديد ( تيران « جبّار » به زبان يونانيهاى قديم يعنى پادشاهى ، كه داراى حكومت مطلقه است ) . او امپراطورى هند را غصب كرد و مردم را ، پس از اينكه از قيد خارجه آزاد ساخت ، مطيع خود گردانيد . نژاد اين شخص معلوم نبود ، ولى اراده خدايان بر اين قرار گرفته بود ، كه او پادشاه امپراطورى گردد .\r\nاسكندر ، وقتى كه در هند بود ، از جسارت او خشمگين گشته ، حكم قتلش را داد ، ولى او فرار كرده نجات يافت . بعد ، چون زياد دويد خسته گرديده بخواب رفت .\r\nدر اين وقت شيرى قوى هيكل به او نزديك شده ، با زبانش عرق او را ليسيد و همين كه سان در اكوت‌توس بيدار گشت ، شير او را نوازش كرده دور شد . اين معجزه او را اميدوار ساخت ، كه پادشاه خواهد شد و از راهزنان قشونى تشكيل و مردم را بقيام بر ضدّ خارجه تحريك كرد . بعدها ، وقتى كه سان دراكوت توس ميخواست با حكّام اسكندر بجنگد ، يك فيل وحشى ، كه از حيث بزرگى جثّه‌اش حيرت‌آور بود ، نزديك شده وى را گرفت و بر پشتش نهاد . از اين ببعد اين فيل براى او راهنما و رفيق جنگى شد . بدين ترتيب سان دراكوت توس بتخت رسيد . وقتى ، كه سلكوس شالوده عظمت خود را ميريخت ، او پادشاه هند بود و سلكوس با او معاهده‌اى بسته خيالش را از طرف مشرق آسوده ساخت و بجنگ با آن‌تىگون پرداخت . . . . » .\r\nچنين است گفته‌هاى ژوستن و بايد گفت ، كه از روايات ديودور و ژوستن نميتوان دانست ، كه كارهاى سلكوس در ايران و در ممالك شرقى آن چگونه انجام شده و كيفيّات چه بوده . ژوستن باختصار گويد ، كه بعد از تسخير بابل سلكوس به طرف باختر راند و آن را تصرّف كرد . بايد در اينجا حدس زد ، كه چون سلكوس در ميان سرداران مقدونى معتدل و بحقّ گذارى متمايل بوده و مردمان ايران از تاخت‌وتاز سرداران مقدونى در موقع در افتادن آنها با يكديگر خسته شده بودند ، مقاومتى در مقابل سلكوس ، نكرده ، بخوشى او را پذيرفته‌اند . امّا در باب هند\r\n\r\n","description":"","footnote":"","page_name":" 2056 ","page_number":116},
  {"content":"\r\n\r\nبايد بگوئيم ، كه در ميان سند و گنگ دولت بزرگى وجود داشت ، كه يونانيها آن را دولت پراسيان « 1 » ناميده‌اند . در زمان اسكندر پادشاه اين مملكت سلطانى ناندا « 2 » نام بود و او ، وقتى كه اسكندر در كنار رود هيفار توقّف داشت ، سفارتى نزد وى فرستاد . درست معلوم نيست ، كه مقصود او از فرستادن اين سفارت چه بوده ، بهرحال از آنچه بالاتر گفته شده ( صفحهء 1806 اين تأليف و بعد از آن ) معلوم است ، كه پس از جنگ مقدونيها با پروس ، آنها ديگر نخواستند در هند پيشتر روند و اسكندر برگشت . پس از مرگ اسكندر ، پنجاب هند بين اين اشخاص تقسيم شده بود : پىتون پسر آژنور « 3 » والى مقدونى در طرف شمال شرقى ، پادشاه باج گذار تاكسيل ( بين سند و هيداسپ ) و پروس پادشاه دست نشاندهء اسكندر ، كه ساير صفحات كنار رود سند را داشت . مملكت كوچكى هم مجاور مملكت پروس بود ، كه آن را سوفىتس « 4 » ميناميدند و پادشاه آن عهد دوستى با اسكندر بسته بود .\r\nچنان كه استنباط مىشود ، دولت پراسيان قوى بوده و پس از مرگ ناندا ، كه از خانوادهء سلطنت نبود ، مدّعيان سلطنت زياد بودند .\r\nدر اسناد هندى يكى از اين مدّعيان را ياواناس « 5 » ناميده‌اند و ديگرى را چان‌دراگوپ‌تا . آخرى بهره‌مند گرديده بتخت نشست و سلسلهء پادشاهان دودمان او را سلسلهء مورياس « 6 » نامند . پلوتارك درباره او گويد ( اسكندر ، بند 62 ) ، كه با 600000 سپاهى تمام هند را درنورديد و آن را تسخير كرد . از وقايعيكه كيفيّات آن را نميدانيم ، همينقدر برميآيد ، كه چون چان‌دراگوپ‌تا ديده ، بعد از مرگ اسكندر رجال و سرداران او بهم افتاده‌اند ، از موقع استفاده و مملكت تاكسيل و پروس را هم بدولت خود ضميمه كرده ، بخصوص كه در ميان مقدونيهاى هند نيز نقاضت بوده ، يعنى بعضى طرفدار اومن يا هواخواهان سلطنت مقدونيّه بودند و برخى طرفدار آن‌تىگون . اين استنباط از اينجا تأييد مىشود ، كه اوداموس\r\n\r\n\r\n","description":"","footnote":"\r\n( 1 ) -  Prasiens . \r\n( 2 ) -  Nanda . \r\n( 3 ) -  Pithon fils d'Agenor . \r\n( 4 ) -  Sophites . \r\n( 5 ) -  Yavanas . \r\n( 6 ) -  Maurias . \r\n","page_name":" 2057 ","page_number":117},
  {"content":"\r\n\r\nرئيس قشون مقدونى در پنجاب پروس را ميكشد ، زيرا تصوّر مىكند ، كه او طرفدار آن‌تىگون است . بهرحال چان‌دراگوپ‌تا بحكمرانى مقدونيها در پنجاب هند خاتمه داد و مالك الرّقاب تمام هند تا گنگ و ماوراء آن گرديد . او شهرى بنا كرد ، كه آن را پاتالى پوترا « 1 » ناميد و دور آن حصارى محكم ساخت ( جغرافيّون يونانى اين شهر را پالى بوثرا « 2 » ناميده‌اند ) . از كيفيّات جنگ سلكوس با چان‌دراگوپ‌تا اطّلاعى در دست نيست و هريك از نويسندگان حدسى ميزنند ، مثلا درىزن « 3 » گويد ، كه سلكوس تا پالىبوثرا راند ، ولى گوت‌شميد « 4 » گويد ، كه از سند گذشت ، و دور تر نرفت ( بوشه لكلرك ، تاريخ سلوكيها ، پاريس 1913 ، صفحه 28 - 29 ) « 5 »\r\nنتيجه جنگ دلالت مىكند بر اينكه ، عقيده گوت شميد صحيح‌تر است ، زيرا اگر سلكوس تا رود گنگ پيش رفته بود ، حاضر نميشد آنهمه ولايات را بپادشاه هند واگذارد و ديگر اينكه خاطره چنين سفر جنگى براى اعقاب او ميماند ، زيرا در اين صورت او بر اسكندر برترى مييافت ، چه اسكندر نتوانست از رود هيفاز بگذرد . در باب ولاياتى ، كه او بپادشاه هند واگذارد ، « 5 » سترابون اطّلاعاتى ميدهد ، كه ديگران ذكر نكرده‌اند . او گويد ، كه سلكوس تمامى صفحاتى را ، كه در طرف راست رود سند بود ، به ساندراكت‌توس ( چان‌دراگوپ‌تا ) پس داد و گدرزى « 6 » ( بلوچستان ) و آراخوزى « 7 » ( افغانستان جنوبى ) و مملكت پاراپاميزاد « 8 » ( افغانستان شمالى ) را هم واگذارد و در ازاى اين واگذارى 500 فيل از پادشاه هند گرفت .\r\nنوشته‌اند ، كه با عقد عهد صلح ، سلكوس ، براى اينكه وثيقه‌اى بپادشاه هند داده باشد ، دختر خود را بحبالهء نكاح او درآورد . در اين باب دو خبر است : سترابون گويد ، كه سلكوس مسئله زواج را در عهدنامه قيد كرد ( كتاب 15 ، صفحه 724 ) ، ولى آپ‌پيان ( يكى از مورّخين عهد قديم ، كه ذكرش پائين‌تر بيايد ) نوشته :\r\n\r\n\r\n","description":"","footnote":"\r\n( 1 ) -  Patalipoutra . \r\n( 2 ) -  Palibothra . \r\n( 3 ) -  Droysen . \r\n( 4 ) -  Gutschmid . \r\n( 5 ) -\r\n A . Bouche Leclercq . Hist . des Seleucides , Paris 1913 . p . 28 - 29 . \r\n( 6 ) -  Gedrosie . \r\n( 7 ) -  Arachosie . \r\n( 8 ) -  Parapamisade . \r\n","page_name":" 2058 ","page_number":118},
  {"content":"\r\n\r\nسلكوس با پادشاه هند جنگيد ، تا وقتى كه عهدنامه مودّت و نكاح را بست ( كتاب سوريّه ، بند 35 ) . هر دو خبر گنگ است و معلوم نيست ، كه سلكوس دختر پادشاه هند را گرفته يا دخترش را به او داده . چون سلكوس دو زن بيشتر نداشت ، يكى آپاماى ايرانى ، كه ذكرش بالاتر گذشت و ديگرى ستراتونيس « 1 » ، كه پائين‌تر ذكرش بيايد و هندى نبود ، دخترش هم منحصر به فيلا « 2 » نامى بود ، كه زن آن‌تىگون - گوناتاس « 3 » گرديد ، بنابراين ، بعض نويسندگان تصوّر ميكنند ، كه مقصود از زواج و نكاح در اين عهدنامه ، زواج و نكاح بين هنديها و مقدونىها است ، يعنى ساندرا - كت توس اجازه داده ، كه مقدونيها مىتوانند با هنديها وصلت كنند ، نه اينكه دخترى گرفته يا دخترى داده باشد ( بوشه لكلرك ، تاريخ سلوكىها ، صفحه 30 ) .\r\nپس از انعقاد عهد صلح با پادشاه هند ، سلكوس توجّه خود را به طرف دشمنش آن‌تىگون معطوف داشته ، بكمك متّحدين خود ، يعنى كاسّاندر و بطلميوس و ليزيماك به طرف غرب رفت و چنان كه گذشت در ايپ‌سوس واقع در فريگيّه جنگى بزرگ و شديد روى داد و آن‌تىگون در اين گيرودار از پاى درآمد ( 301 ق . م ) .\r\nدر تقسيم ملك اسكندر ، چنان كه بالاتر ذكر شد ، قسمت اعظم آسيا ، يعنى سوريّه و بين النّهرين و كلدهء قديم و ارمنستان و قسمت شرقى آسياى صغير و ايران تا مستملكات چان‌دراگوپ‌تا ، به سهم سلكوس افتاد و او پادشاه امپراطورى بزرگى شده ، از متّحدينش قوىتر گرديد و از اين زمان ليزيماك و بطلميوس بر ضدّ او دست اتّحاد به يكديگر دادند . در اين احوال سلكوس نفع خود را در اين ديد ، كه به دمتريوس پسر آن‌تىگون نزديك شود و دختر او ستراتونيس را خواستگارى كرد . دمتريوس را اين وصلت خوش آمد و با دخترش به سوريّه رفت . پس از آن هر دو پادشاه روابط گرمى داشتند ، ولى وقتى كه سلكوس خواست كيليكيّه را از دمتريوس بخرد و صور و صيدا را هم او واگذارد ، دمتريوس اين پيشنهاد را نپذيرفت و بر ساخلو اين\r\n\r\n\r\n","description":"","footnote":"\r\n( 1 ) -  Stratonice . \r\n( 2 ) -  Phila . \r\n( 3 ) -  Antigone Gonatas . \r\n","page_name":" 2059 ","page_number":119},
  {"content":"\r\n\r\nمحل‌ها افزوده به طرف مغرب رفت ( دمتريوس صاحب كيليكيّه و اين شهرها و شهرهائى در يونان بود و به همين جهت او را پولىارسىتس « 1 » يعنى گيرنده شهرها ميخواندند . م . ) . پس از آن ديرى نگذشت ، كه دمتريوس بر تخت مقدونيّه نشست ، توضيح آنكه كاسّاندر مرد و فيليپ پسر او نيز درگذشت و در مقدونيّه دو پسر ديگر كاسّاندر بر تخت نشستند ( 297 ق . م ) . يكى از آنها ، كه آن‌تىپاتر نام داشت ، پس از چندى موافق اخلاق وحشيانه مقدونيها مادر خود را كشت و دمتريوس از موقع استفاده كرده ، تاج‌وتخت مقدونى را از او گرفت و او را بقول ديودور نابود ساخت ( 293 ق . م ) . بعد او بفاصله كمى بتدارك يكسفر جنگى بآسياى صغير پرداخت و اين اقدام باعث وحشت ليزيماك و بطلميوس گرديد . در نتيجه پادشاه مصر با پيرّوس پادشاه اپير در مذاكره شد ، كه او با ليزيماك بمقدونيّه حمله برد و سلكوس كيليكيّه را تصرّف كند . مقدونيها چون پيرّوس را قوى ديدند و نيز صفات او را صفات اسكندر پنداشتند ، گفتند ، كه او از همه به اسكندر شبيه‌تر است و بايد چنين شخصى پادشاه مقدونيّه باشد ، بنابراين دمتريوس را رها كرده به طرف پيرّوس رفتند و دمتريوس مدّتى در كنار ماند ، ولى مأيوس نگرديد و پس از چندى لشكرى جمع كرده بآسياى صغير درآمد و شهر سارد را گرفت . آگاتوكل « 2 » پسر ليزيماك قصد او را كرد ، ولى بهره‌مندى نيافت .\r\nبعد چون قشون دمتريوس دوچار قحطى آذوقه و علوفه گرديد ، از راهى كه اسكندر بداخله آسياى صغير رفته بود ، حركت كرد ، تا تارسوس « 3 » پيشرفت و در اينجا با داماد خود سلكوس داخل مذاكره شد . در ابتداء سلكوس ميخواست با او همراهى كند ، ولى پاتروكل پسر ليزيماك رأى او را زد ، زيرا به او گفت ، نبايد بچنين شخصى جاه‌طلب و ناراحت اجازه دهى ، در حدود مملكت تو اقامت گزيند . سلكوس را اين حرف مؤثّر افتاد و در نتيجه سپاهى برداشته ، به قصد دمتريوس به كيليكيّه رفت . دمتريوس با كمال رشادت باستقبال او شتافت و چند بار\r\n\r\n\r\n","description":"","footnote":"\r\n( 1 ) -  Poliorcites . \r\n( 2 ) -  Agatocles . \r\n( 3 ) -  Tarsus . \r\n","page_name":" 2060 ","page_number":120},
  {"content":"\r\n\r\nقواى سلكوس را درهم شكست ، ولى ناگهان ناخوش شد و مجبور گرديد ، كه با عدّه‌اى از همراهان خود فرار كند . بعد به زودى شفا يافت و با نهايت جسارت در سردسته كوچكى از سپاهيان خود ، كه نسبت به او وفادار بودند ، به سوريّه تاخت .\r\nسلكوس از عقب او رفت و وقتى كه به او نزديك شد ، دمتريوس خواست به طرف ساحل دريا رود ، ولى موفّق نگرديد و تسليم شد . در ابتداء سلكوس با دمتريوس چنان رفتار كرد ، كه با پادشاهى ميكنند ، ولى بعد او را به آپام‌آ « 1 » يعنى شهرى ، كه در سوريّه در كنار رود ارن‌تس « 2 » بنا كرده بود ، فرستاد و دو سال بعد دمتريوس درگذشت . پلوتارك گويد ( دمتريوس ، بند 61 ) ، كه او سه سال در خرسونس تراكيّه در تحت نظر بود و از تنبلى و عيش و عشرت و شرب زياد درگذشت .\r\nمرگ او سايه بر نام سلكوس افكند و باعث تأسّف او شد ، زيرا مردم ميگفتند ، كه درمىخت پادشاه تراكيّه ، با اينكه بربر ( غير يونانى ) بود با ليزيماك پادشاه سابق تراكيّه ، كه اسير وى گرديد ، چنان رفتار كرد ، كه بپادشاهى ميبرازيد .\r\nامّا ديودور گويد ( قطعه‌اى از كتاب 21 ) : ليزيماك دو هزار تالان « 3 » به سلكوس ميداد ، كه دمتريوس را بقتل برساند ، ولى او از جهت خويشى ، با تنفّر اين پيشنهاد را رد كرد . پلوتارك باز راجع به دمتريوس گويد ، كه او به آن‌تونيوس ( يكى از زمامداران روم ، كه شرح احوالش بيايد ) شباهت زياد داشت . دمتريوس بهره‌منديهاى درخشان و شكست‌هاى بزرگ در زندگانى خود ديد ، بلنديها و پستىهاى زياد پيمود ، اقبال با او دمساز بود و ادبار نيز ، يافته‌هاى خود را گم ميكرد و ناگهان باز باز مييافت ( كتاب دمتريوس ) .\r\nاسارت دمتريوس و وقايعى ، كه پس از آن روى داد ، بر ابّهت سلكوس افزود و او بر دو رقيب خود ، يعنى ليزيماك پادشاه تراكيّه و بطلميوس لاگس پادشاه مصر ، برترى يافت . بعد ، بطلميوس ، كه بكهولت رسيده بود ، از سلطنت استعفاء\r\n\r\n\r\n","description":"","footnote":"\r\n( 1 ) -  Apamea . \r\n( 2 ) -  Orontes . \r\n( 3 ) - يازده ميليون و دويست هزار فرنگ طلا يا 56 ميليون ريال .\r\n","page_name":" 2061 ","page_number":121},
  {"content":"\r\n\r\nكرد ، ولى تاج‌وتخت را بپسر ارشدش بطلميوس كرائونوس « 1 » ، كه از خواهر كاسّاندر بود ، نداد و پسر ديگر را ، كه از زنى ديگر زاده و موسوم به بطلميوس فيلادلف « 2 » بود ، جانشين خود كرد . بطلميوس كرائونوس فرار كرده بدربار ليزيماك رفت .\r\nدر ابتداء او را خوب پذيرفتند ، ولى بعد دسائسى بر عليه آگاتوكل پسر ليزيماك كرد و پدر اتّهامات دروغى را باور داشته امر بقتل پسرش داد . زن و اطفال و دوستان آگاتوكل به سلكوس پناه بردند و بطلميوس كرائونوس هم به زودى بدربار سلكوس رفت ، زيرا روابط دوستانه بين ليزيماك و بطلميوس فيلادلف از جهت وصلتى برقرار گرديده بود . بر اثر اين وضع كدورتى بين سلكوس و ليزيماك روى داد و چون بى تقصيرى آگاتوكل ثابت شده و مردم از ليزيماك متنفّر گشته بودند ، سلكوس از اين تنفّر استفاده كرده بآسياى صغير حمله برد . بعد او فاتحانه از ليديّه و يونيّه و فريگيّه گذشت و در كرپديون « 3 » نزديكى سارد جدالى وقوع يافت ، كه ليزيماك در آن كشته شد ( 281 ق . م ) .\r\nپس از مرگ ليزيماك سلكوس يگانه شخصى بود ، كه از سرداران اسكندر باقى مانده بود . در اين زمان او بزرگترين پادشاه عصر خود بشمار ميرفت ، زيرا بر مستملكات وسيع خود مملكت ليزيماك را هم ضميمه كرد . پس از آن ، در همان سال فتح ، سلكوس ، چون خيلى پير بود خواست ، از سلطنت ممالك وسيع خود استعفاء كرده آن را بپسرش واگذارد و باقى عمر خود را در مقدونيّه سلطنت كند ، زيرا اين مملكت را ، كه خانهء خود ميدانست ، خيلى دوست ميداشت ، ولى مقدّر نبود ، كه بمقدونيّه برسد و وقتى كه ميخواست از بوغاز داردانل بگذرد ، در حالى كه بروايتى مربوط بيك محراب قديم گوش ميداد ، بدست بطلميوس كرائونوس كشته شد ( 281 ق . م ) .\r\nآپ‌ييان گويد ( كتاب سوريّه ، بند 63 ) ، كه پس از اين واقعه انتشار دادند :\r\nبه سلكوس غيب گوها گفته بودند ، كه براى رفتن باروپا شتاب نكند و مخصوصا\r\n\r\n\r\n","description":"","footnote":"\r\n( 1 ) -  Ptolemee Keraunus . \r\n( 2 ) -  Ptolemee Philadelphe . \r\n( 3 ) -  Koropedion . \r\n","page_name":" 2062 ","page_number":122},
  {"content":"\r\n\r\nاز آرگس ( واقع در يونان ) احتراز جويد ، ولى چنين اتّفاق افتاد ، كه سلكوس در حين مسافرت از نزديكى شهر ليزيماخيا « 1 » ، كه ليزيماك بنا كرده بود ، گذشت و در اينجا محرابى آرگس نام بود ، كه در باب آن ميگفتند ، يونانيهائى ، كه از آرگس آمده ميخواستند بجنگ ترووا « 2 » بروند ، در اينجا ماندند . سلكوس به اين روايت گوش ميداد ، كه بطلميوس كرائونوس از پشت ضربت خود را زد ( معلوم است ، كه اين نوع غيب‌گوئيها را پس از روى دادن واقعه انتشار ميدهند . م . ) .\r\n\r\nصفات سلكوس و تأسيسات او\r\nدر باب سلكوس ، بنابر آنچه مورّخين عهد قديم نوشته‌اند ، ميتوان عقيده داشت ، كه يكى از عاقل‌تر و مآل‌بين‌ترين سردار اسكندر بوده ، باندوختن مال حرص نداشته و مانند اكثر سرداران اسكندر بغارت كردن و ايذاء مردم راضى نميشده . اين صفات او را با شجاعت و عزمش بايد جهات بهره‌منديهايش دانست ، چه مردمان گوناگون ، چون حقگذارى او را ميديدند ، براى مصون ماندن از شرّ مقدونيهاى ديگر ، با ميل به او ميگرويدند .\r\nدر باب تأسيسات او در فصلى ، كه راجع بتشكيلات دولت سلوكى است و بيايد ، صحبت خواهيم داشت . عجالة همينقدر گوئيم ، كه بقول آپ‌پيان مورّخ يونانى از قرن دوّم ميلادى ، او بيش از 60 شهر بنا كرد . از جمله : 16 شهر موسوم به آن‌تيوخيا « 3 » ، يعنى انطاكيّه باسم آن‌تيوخوس پدر سلكوس ، 9 شهر موسوم به سلوكيّه « 4 » بنام خود او ، 5 شهر باسم لااديسه « 5 » مادر سلكوس ، 3 شهر باسم آپام‌آ « 6 » زن ايرانى او ، يك شهر بنام ستراتونيسه « 7 » زن دوّم سلكوس دختر دمتريوس .\r\nشهرهاى ديگرى هم سلكوس بنا كرد ، كه باسم اسكندر اسكندريّه ناميد ، يا به آنها اسامى شهرهاى يونانى داد و يا بالاخره بنامى به ياد فتوحات خود موسوم داشت .\r\nدر باب سلكوس ، تا به طرز رفتار سلوكيها در مشرق برسيم ، عجالة باختصار\r\n\r\n\r\n","description":"","footnote":"\r\n( 1 ) -  Lysimachia . \r\n( 2 ) -  Troie . \r\n( 3 ) -  Antiochia . \r\n( 4 ) -  Seleucia . \r\n( 5 ) -  Laodicee . \r\n( 6 ) -  Apamea . \r\n( 7 ) -  Stratonicee . \r\n","page_name":" 2063 ","page_number":123},
  {"content":"\r\n\r\nميتوان گفت ، كه در فنّ مملكت‌دارى مشى او بر خلاف سياست اسكندر بود .\r\nاسكندر ، چنان كه گذشت ، پس از اينكه مشرق را تسخير كرد ، فهميد ، كه مقدونيّه و يونان كوچك‌اند براى اينكه مشرق را نگاهدارند . اين بود ، كه خواست بوسيله اختلاط و امتزاج اهالى مشرق را بمغربىها نزديك كند و آنها را مساوى يكديگر بداند ، ولى سلكوس و سلوكيها رفتارشان چنين نبود . بين مردمان شرقى و مقدونيها فرق ميگذاشتند : اينها آقا بودند و شرقىها تبعه يا بنده . يكى از جهات اينكه دولت سلوكى كم‌پائيد ، همين نكته بود ، چنان كه در جاى خود مشروحا بيايد .\r\nپاى تخت او در ابتداء سلوكيّه بود ( در كنار راست دجله ) ، كه در قرون بعد با تيسفون اشكانى و ساسانى يكشهر شد ، ولى بعد سلكوس انطاكيّه را در كنار رود ارن‌تس ، در نزديكى درياى مغرب ، پاى تخت كرد . سلكوس براى اينكه در ممالك او شورشهاى پىدرپى روى ندهد و بتواند آنها را اداره كند ، مستملكاتش را به 72 بخش تقسيم و براى هر كدام يكنفر والى ( ساتراپ « 1 » ) معيّن كرد ، بنابراين ايالتهاى او كوچكتر از ايالات هخامنشى و اسكندر بودند ، ولى بايد در نظر داشت ، كه ايالات آسياى عليا ، يعنى ايران شمال شرقى و شرقى ، بيشتر به حال سابق باقى ماندند .\r\nبزرگترين ايالت دولت سلوكى را در مغرب ( سلوكيدا ) ميناميدند و آن عبارت بود ، از قسمت جنوب شرقى كيليكيّه و جنوب كمّاژن و سوريّه عليا . اين قسمت چهار شهر بزرگ داشت : انطاكيّه ، سلوكيّه پيه‌رى « 2 » ، آپام‌آ ، لااديسه ( كمّاژن بين كيليكيّه و كاپادوكيّه و بين النّهرين واقع بود . ساير صفحات مذكور را در كتاب دوّم اين تأليف كرارا شناسانده‌ايم ) .\r\nاز شهرهاى ديگر دولت سلوكى و نيز از تشكيلات و ترتيبات آن عجالة ميگذريم ، زيرا در اين باب پائين‌تر صحبت خواهد بود .\r\nبالاخره راجع به سلكوس بايد گفت ، كه او اهميّت زياد بحفظ روابط\r\n\r\n\r\n","description":"","footnote":"\r\n( 1 ) -  Satrape  ( يونانى شده خشتر يوان پارسى قديم ، كه بمعنى شهربان است ) .\r\n( 2 ) -  Seleucie de Pierie  ( اين سلوكيّه در سوريّه واقع و غير از سلوكيّه دجله بود ) .\r\n","page_name":" 2064 ","page_number":124},
  {"content":"\r\n\r\nدوستانه با مقدونيّه ميداد و چنان كه بالاتر گذشت ، ستراتونيس دختر دمتريوس را گرفت . بعد آن‌تيوخوس پسر سلكوس از آپامه زن ايرانى او ، كه وليعهد بود ، عاشق زن پدر خود گرديد و بدرجه‌اى اين عشق شدّت يافت ، كه ميخواست خود كشى كند . در اين احوال سلكوس براى ابراز محبّت خود نسبت به آن‌تيوخوس ستراتونيس را بزنى به او داد ( بوشه لكلرك ، تاريخ سلوكيها ، صفحه 40 ) . اين كارى بود تنفّرآور ، كه شايد در تاريخ نظير نداشته باشد . اگرچه بوشه‌لكلرك گويد ( همانجا ) ، كه اين كار اكنون موافق اخلاق ما تنفّرآور است ، ولى براى مشرق مرده‌پرست اهميّتى نداشت و يك اقدام سياسى عاقلانه بود . بارى بدين نحو وليعهد يا پادشاه آينده سلوكى با خانواده سلطنت مقدونى خويشاوندى يافت .\r\nپس از آن سلكوس به اين وصلت اكتفا نكرده ، دختر خود فيليا را ، بدائى مقدونى او آن‌تىگون گوناتاس « 1 » ، داد .\r\nراجع به آن‌تيوخوس وليعهد دولت سلوكى نوشته‌اند ( بوشه‌لكلرك ، همانجا ) ، كه قبل از جنگ ايپ سوس محلّ اقامتش در مرگيان « 2 » ( مرو كنونى ) در شهر نسا « 3 » بوده و سكّه‌هائى در اينجا باسم سلكوس و آن‌تيوخوس باهم يافته‌اند . در اسنادى ، كه با خطوط ميخى نوشته شده ، نيز هر دو اسم قيد شده ( سيلوكو ، آن تيوكو ) و تاريخ اين اسناد از سال 23 تاريخ سلوكى است ( يعنى از 289 ق . م ، زيرا مبدء تاريخ سلوكى 312 ق . م است . م . ) .\r\nاز كارهاى سلكوس ، كه راجع بمشرق است ، اين اطّلاعات نيز بدست آمده .\r\nپاتروكل « 4 » امير البحر سلكوس تمام بحر خزر را در آن زمان پيموده و اكتشافاتى كرده ، ولى اشتباهى هم در اكتشافات او رويداده ، توضيح آنكه پنداشته است ، كه درياى گرگان ( خزر كنونى ) با اوقيانوس هند اتّصال مييابد . اين اشتباه را چهار قرن بعد بطلميوس كلوديوس « 5 » ( صاحب المجست ) رفع كرده . نيز معلوم است ، كه سلكوس چهار دفعه سفيرى به پالى بوثرا « 6 » پاى تخت پادشاه هند\r\n\r\n\r\n","description":"","footnote":"\r\n( 1 ) -  Antigone Gonatas . \r\n( 2 ) -  Margiane . \r\n( 3 ) -  Nisaea . \r\n( 4 ) -  Patrocles . \r\n( 5 ) -  Ptolemee Claudius . \r\n( 6 ) -  Palibothra . \r\n","page_name":" 2065 ","page_number":125},
  {"content":"\r\n\r\nچان‌دراگوپ‌تا فرستاده . اين سفير جغرافيادان و مورّخى مگاستن « 1 » نام بود و كتبى موسوم به اينديكا « 2 » راجع بجغرافيا ، شرايط طبيعى و عادات و اخلاق مردمان هند نوشته ، كه ديودور و سترابون و آرّيان و ديگران اقتباساتى زياد از او كرده‌اند ، امّا بايد گفت ، كه تمامى نوشته‌هايش را نميتوان معتبر دانست . كتب او هم گم شده و قطعاتى فقط از آن باقى است ، ولى ديودور از مندرجات كتب او صحبت داشته ( كتاب 2 ، بند 35 - 42 ) . از كارهائى ، كه به سلكوس نيكاتور نسبت ميدهند ( پلين ، كتاب 6 ، بند 34 ) اين است ، كه ميخواسته درياى آزوو ( پالوس م - اتيد ) « 3 » را با درياى خزر اتّصال دهد ، زيرا در آن زمان تصوّر ميكرده‌اند ، كه درياى خزر با درياى عمان اتصال مييابد و نيز ميپنداشته‌اند ، كه بوسيله اين كانال ميتوان از درياى آزوو به اوقيانوس هند درآمد .\r\nاز آنچه گفته شد معلوم است ، كه سلطنت سلكوس نيكاتور ( سلكوس فاتح ) از 312 تا 281 ق . م بود .\r\n\r\nمبحث دوّم - ان‌تيوخوس اوّل ( سوتر )\r\nاو پسر سلكوس از آپامه زن ايرانيش بود و پس از او بتخت نشست ( 281 - 261 ق . م ) . قتل سلكوس بناى دولت جديد او را متزلزل ساخت ، چه سپاه برّى و بحرى او در جنگ‌ها شكست خورد و چنين به نظر ميآمد ، كه دولت جوان سلوكى واژگون خواهد شد ، ولى وسعت مملكت و فقدان راه‌هاى خوب به آن‌تيوخوس پسر جوان ، ولى مجرّب سلكوس ، كمك‌هاى گرانبها كرد ، بدين معنى ، كه به او فرصتى داد ، تا قواى خود را جمع‌آورى كرد . در ابتداء ، او تمام حواسش را باستحكام مقام خود در سوريّه متوجه داشت و به آن‌تىگون گوناتاس پسر دمتريوس نزديك شد و آنتيگون با بطلميوس كرائونوس براى حفظ مقدونيّه جنگيده ، او را\r\n\r\n\r\n","description":"","footnote":"\r\n( 1 ) -  Megasthene . \r\n( 2 ) -  Indica . \r\n( 3 ) -  Azow ( Palus Meotide ) . \r\n","page_name":" 2066 ","page_number":126},
  {"content":"\r\n\r\nبيونان وسطى راند ( 280 ق . م ) .\r\nسال بعد سانحه بزرگى براى مقدونيّه و يونان روى داد : مردمانى ، كه در تاريخ به گالّى « 1 » ها معروف‌اند ، آنها را از نژاد سلتى « 2 » ميدانند و يونانيان آنها را گالاثيان « 3 » ميناميدند ، مقدونيّه و يونان را معرض تاخت‌وتاز قرار دادند . اينها مردمى بودند قوى و سلحشور ، ولى دور از تمدّن . استيلاى اينها بر شبه‌جزيره بالخان ( بالكان ) وحشت و اضطرابى غريب در قلوب اهالى اين مملكت افكند ، بخصوص ، كه ميگفتند ، گالّىها يكقرن و اندى پيش بروم حمله كردند و روميها از راندن آنها عاجز گرديده ، با دادن پولى گزاف از روم خارجشان كردند . بطلميوس كرائونوس بجنگ آنها رفت و كشته شد ( 280 ق . م ) . پس از آن مقدونيّه ميدان تاخت و تاز آنها گرديد . اين مردمان وحشى كودكان را ميكشتند ، شهرها و دهات را غارت ميكردند ، ابنيه را آتش ميزدند . سال بعد گالّىها از تنگه ترموپيل گذشته يونان را ميدان قتل و غارت كردند و چندى بدين منوال گذشت . تا بالاخره يونانيها جمع شده و در نزديكى دلف شكستى به گالّىها داده آنها را از يونان راندند .\r\nديودور گويد ( قطعه‌اى از كتاب 22 ) : وقتى كه برن نوس « 4 » پادشاه گالّيها بمعبدى درآمد ، بتقديمىهاى طلا ، و نقره توجّهى نكرد و فقط هيكل‌هاى خدايانرا ، كه از چوب و سنگ ساخته بودند برگرفته بسيار خنديد ، از اينكه صورت خدايان را مانند صورت انسان ميسازند و آن هم از چوب و سنگ . اين گفته ديودور شايان توجه است و مىرساند ، كه گالّىها ، باوجود اينكه از تمدّن دور ميزيستند ، راجع به خدا تصوّراتى داشته‌اند ، برتر از تصوّرات يونانيهاى متمدّن .\r\nبارى آسياى صغير ، در ابتداء از حملات اين مردم مصون بود ، ولى اتّحادى ، كه مردمان قسمت شمالى آسياى صغير ، مانند بى تىنيّه و غيره تشكيل داده بودند و موسوم باتّحاد شمالى بود ، خواستند از سلحشورى گالّىها استفاده كنند و آنها را به يارى خود طلبيدند . پس از آن آسياى صغير هم ميدان قتل و غارت و حريق\r\n\r\n\r\n","description":"","footnote":"\r\n( 1 ) -  Gaulois . \r\n( 2 ) -  Celtes . \r\n( 3 ) -  Galatiens . \r\n( 4 ) -  Brennos . \r\n","page_name":" 2067 ","page_number":127},
  {"content":"\r\n\r\nگرديد و گالّىها بقدرى پيش رفتند ، كه ناحيه‌اى در فريگيّه اشغال كردند . در اين احوال آن‌تيوخوس اوّل مصمّم گشت با آنها جنگ كند و شكست فاحشى به آنها داد ، توضيح آنكه قوّهء گالّىها مركّب از 40000 سوار زبده و ارّابه‌هاى زياد بود ، ولى فيلهاى جنگى آن‌تيوخوس باعث وحشت اسبهاى گالّى گرديد و پادشاه سلوكى فاتح گشت . پس از آن او جشنهاى بزرگى گرفت و بمناسبت اين فتح او را سوتر خواندند ، كه بمعنى ناجى است . در باب ريختن گاليها بمقدونيّه و يونان و آسياى صغير عقيدهء بعضى بر اين است ، كه اين واقعه بر اثر فشار ژرمن‌ها بر گالّيهائى ، كه در كنار رود دانوب سكنى داشتند ، رويداد .\r\n\r\nنظرى بدنياى آن روز\r\nفتنه گالّىها و تاخت‌وتاز آنها در مقدونيه و يونان و آسياى صغير داراى اهميّت بود ، زيرا پديد آمدن اينها در اينممالك بعصر اسكندر ، كه زمان جانشينان او و ابتداء دولتهائيكه تشكيل شده بود ، نيز جزء آن بشمار ميرود ، خاتمه داد .\r\nپس از آن بر خرابه‌هاى دولت اسكندر سه دولت باقى ماند : دولت سلوكى در آسياى غربى ، دولت بطالسه در مصر و دولت مقدونيّه و يونان در اروپا . اوّلى چه از حيث وسعت و چه از اين جهت ، كه اين دولت مردمان آريانى نيرومند را شامل بود ، قوىتر به نظر ميآمد . اين سه دولت لشكر ملّى نداشتند و هر سه بيونانيهاى اجير متوسل شده ، از اين راه حوائج جنگى خودشان را رفع ميكردند . از اين جهت است ، كه ميبينيم هر سه بسيار مقيّدند ، كه نام و شهرت نيك در يونان داشته باشند و نيز از همين جهت ، بناى اين دولت‌ها محكم نبود و زود دستخوش حوادث و دسائس ميشدند . بعد از اين سه دولت درجه اوّل ، ممالكى نيز وجود داشتند ، كه وقتى كه اسكندر بآسيا آمده بود و حريفى نيرومند مانند داريوش سوّم در پيش داشت ، مجال نيافته بود به آنها بپردازد و پس از مرگ اسكندر پرديكّاس آنها را تهديد ميكرد ، ولى نميتوانست كاملا مطيع گرداند ، چه در افتادن جانشينان اسكندر با يكديگر فرصتى براى اين كارها باقى نميگذارد . نام اين ممالك چنين است : ماد\r\n\r\n","description":"","footnote":"","page_name":" 2068 ","page_number":128},
  {"content":"\r\n\r\nكوچك يا آتروپاتن « 1 » ( آذربايجان ) ، ارمنستان ، كاپادوكيّه ، پنت كاپادوكى « 2 » ( در كنار درياى سياه ) ، بىتىنيّه و پرگام « 3 » . در باب اين ممالك سخن در پيش است و ما در جاى خود از آنها صحبت خواهيم داشت ، عجالة در باب ماد كوچك يا آتروپاتن گوئيم ، كه والى آن آثروپات ، در جنگ آخرى داريوش سوّم با اسكندر در گوگمل يكى از سرداران داريوش بود ، پس از شكست طرفدار اسكندر گرديد و والى ماد كوچك شد . بعد در موقعى ، كه اسكندر در شوش بمقدونيها زن ايرانى ميداد ، پرديكّاس دختر آثروپات را گرفت ( آريان ، كتاب 29 فصل 29 ، بند 30 - ديودور ، كتاب 18 ، بند 3 - ژوستن كتاب 13 ، بند 4 - سترابون ، كتاب 11 ، صفحه 523 ) .\r\nسپس ، پس از فوت اسكندر معلوم است ، كه با نيابت سلطنت پرديكّاس آثروپات بايالت آذربايجان باقى ماند ، زيرا در تقسيم اوّلى ايالات اسكندر در 323 ماد كوچك به سهم او افتاد . اين بقاى طولانى آثروپات در اين مملكت ، اقتدار او را زياد كرد ، پس از آن دودمان او هم در اينجا بحكومت باقى بود و بمرور اين مملكت دولتى شد ، كه اسما جزء دولت سلوكى بشمار ميرفت ، ولى در معنى مستقلّ بود ، حتّى چنان كه بوشه لكلرك گويد ( تاريخ سلوكىها ، صفحه 57 ) چون يونانيها در اينجا رسوخى نداشتند ، آذربايجان پناه‌گاه مذهب زرتشت و تكيه‌گاه ايرانيّت در مقابل يونانيّت گرديد .\r\nبيش از اين در اينجا از آذربايجان صحبت نخواهيم داشت ، زيرا نميخواهيم از موضوع خارج شويم ، وقايع بعد اين مملكت در جاى خود بيايد .\r\nاينها بودند ممالكى ، كه اسما جزو دولت سلوكى بشمار ميرفتند ، ولى درواقع امر اعتنائى به آن نداشتند و پادشاهانشانرا حفظ كرده بودند . در اروپا هم دولت‌هاى كوچكى بودند ، مانند دولت تراكيّه ، كه در اين زمان دولت سلتى بشمار ميرفت ، زيرا گالّىها در اينجا برقرار شده بودند و دول متّحده اتليانى « 4 » و دول ديگر در\r\n\r\n\r\n","description":"","footnote":"\r\n( 1 ) -  Atropateue . \r\n( 2 ) -  Pont Capadoce . \r\n( 3 ) -  Pergame . \r\n( 4 ) -  Etoliens . \r\n","page_name":" 2069 ","page_number":129},
  {"content":"\r\n\r\nيونان و نيز دولت اپير در زمان پيرّوس . بنابراين ميتوان گفت ، كه بر خرابه‌هاى امپراطورى اسكندر علاوه بر سه دولت درجه اوّل مذكور ، يك سلسله دولت‌هاى درجه دوّم تشكيل شده بود ، كه مانند زنجيرى از آذربايجان تا درياى آدرياتيك امتداد مييافتند . در بعض دولت‌هائى ، كه در آسياى صغير تشكيل شده بود ، نفوذ ايران پايدار بود ، مثلا در كاپادوكيّه يك خانواده بزرگ ايرانى حكومت ميكرد و پادشاهان دولت پنت نسب خودشان را بشاهان هخامنشى ميرسانيدند . در اين باب سخن در پيش است .\r\n\r\nكارهاى ديگر آن‌تيوخوس اوّل\r\nآن‌تيوخوس اوّل ( سوتر ) تقريبا تمام اوقات خود را صرف نگاهدارى ممالك وسيعه‌اش كرد و اين كارى بود بس مشكل ، چه آسياى صغير از مركز حكمرانى دور بود و بين سوريّه و ايران مسافتهاى زياد وجود داشت . آن‌تيوخوس 19 سال در جنگ و جدال با ممالك تابعه ، يعنى شهرهاى يونانى آسياى صغير و بىتىنيّه و پرگام گذرانيد ، گه مغلوب گشت و گاهى غالب ، ولى رويهمرفته وحدت دولت سلوكى را حفظ كرد . زمان سلطنت اين پادشاه را در آسياى غربى و بطلميوس لاگس را در مصر ، عصر طلائى استيلاى عنصر يونانى بر مشرق قديم ميدانند و گويند ، كه در تحت تأثير اين عنصر ، برس كلدانى « 1 » ، از روى مداركى ، كه بخطّ ميخى بوده ، تاريخ كلده را نوشت ( اين كتاب چنان كه در صفحه 76 اين تأليف گفته شد ، مفقود گشته و اكنون فقط اوراقى از آن در دست است ، پائين‌تر بيايد ، كه بعضى او را ايرانى ميدانند نه كلدانى و گويند ، كه برس مصحّف فيروز است . م . ) .\r\nترجمه تورية را به زبان يونانى ، نيز بعضى به اين زمان نسبت ميدهند و گويند بتوسط يهوديهاى مصر انجام شده . آن‌تيوخوس اوّل در اواخر عمر خود با مصر جنگيد ( 274 ق . م ) . در ابتداء بطلميوس موفق بود ، ولى وقتى كه آن‌تىگون گوناتاس پسر دمتريوس و برادر زن آن‌تيوخوس داخل جنگ شد ، مصريها در جزيرهء گس شكست خوردند .\r\n\r\n\r\n","description":"","footnote":"\r\n( 1 ) -  Berose . \r\n","page_name":" 2070 ","page_number":130},
  {"content":"\r\n\r\nاين جنگ را ، جنگ اوّل سوريّه با مصر مينامند ( 274 - 271 ق . م ) .\r\nدر 271 ق . م جنگى بين بطالسه مصر با مقدونيّه شروع گرديد ، ولى آن‌تيوخوس دخالتى در اين جنگ نكرد ، زيرا اوّلا كارهاى داخلى سلوكى به او مجالى براى دخالت نميداد و ديگر اينكه در نفع او بود ، كه بين دو رقيب او جنگ بدرازا كشد ، زيرا هريك غالب ميآمد ، نظرى بجزاير بحرالجزاير يونانى و آسياى صغير ميافكند .\r\nاين پادشاه ادبيّات يونانى را دوست داشت و بامر او اديسه « 1 » تصنيف هومر شاعر معروف يونانى را ، انتشار دادند .\r\nاز فهرست كتب تروگ پومپه ، چنين استنباط مىشود ، كه آن‌تيوخوس اوّل پسر كوچكتر خود را ، كه نيز آن‌تيوخوس نام داشت ، در زمان حيات وليعهد كرده بود ، زيرا پسر بزرگترش سلكوس نام ، توطئه‌اى بر ضدّ پدر ترتيب داد و در ازاى آن بقتل رسيد . كتيبه‌هاى ميخى بابلى اين روايت را تأييد مىكند ، زيرا از 280 تا 268 ق . م در اسناد اسم آن‌تيوخوس و سلكوس ذكر شده ، ولى از 266 ببعد اسم آن‌تيوخوس و آن‌تيوخوس ، يعنى اسم آن‌تيوخوس اوّل ، كه پادشاه بوده و نام پسر او ، كه بجاى سلكوس مقتول وليعهد گرديده بود . مادر سلكوس مقتول و آن‌تيوخوس برادر او همان ستراتونيس بود ، كه ذكرش بالاتر گذشت . كتيبه‌اى از شهر سىژه « 2 » در آسياى صغير بدست آمده ، كه دلالت مىكند بر اينكه ، آن‌تيوخوس اوّل يك زن ديگر هم ، كه خواهر او بوده ، داشته . در اينجا مورّخين دوچار ترديد گشته‌اند ، كه لفظ خواهر را بچه معنى بايد فهميد ، آيا واقعا آن‌تيوخوس اوّل خواهرى داشته ، كه مجهوله است و مانند بطلميوس فيلادلف پادشاه مصر ، كه خواهرش را ازدواج كرد ، او هم خواهرش را ازدواج كرده بود ، يا خواهر عنوان دربارى ملكه ( ستراتونيس ) بوده . گمان قوى اين است ، كه خواهر را بمعنى حقيقى اين لفظ بايد فهميد ، زيرا آن‌تيوخوس دوّم هم لااديس نامى را گرفت و او از طرف پدر خواهر وى بود .\r\n\r\n\r\n","description":"","footnote":"\r\n( 1 ) -  Odyssee . \r\n( 2 ) -  Sigee . \r\n","page_name":" 2071 ","page_number":131},
  {"content":"\r\n\r\nبعضى حدس ميزنند ، كه توطئه سلكوس بر ضدّ پدر ، بر اثر همين اقدام آن‌تيوخوس اوّل بوده ، زيرا سلكوس بحمايت مادر آمده و بعد بقتل رسيده است .\r\nات‌ين‌بيزانسى بمناسبت ذكر مستعمراتى ، كه آن‌تيوخوس بنا كرده بود ، گويد ، كه مستعمره‌اى باسم زنش نسا « 1 » نام بود و مستعمره ديگر باسم خواهرش لااديس نام .\r\nكليّة اخبار و روايات راجع بتاريخ سلوكىها ، درهم و برهم است و در مواردى زياد ، معلوم داشتن تاريخ وقايع مشكل ، بخصوص ، كه اسامى پادشاهان و اشخاص ديگر چند اسم است ، كه همواره تكرار مىشود و شهرهائى هم ، كه سلكوس اوّل بنا كرده بود ، چنان كه گذشت ، غالبا باسم آن‌تيوخوس است يا سلكوس - لااديس است يا آپام‌آ . بنابراين نميتوان مسائل را بطور قطعى حلّ كرد ، ولى كليّهء راجع بخانواده سلوكى اين نظر حاصل مىشود ، كه سلوكىها چند زن داشته و زواج را تا درجه دوّم قرابت نسبى از طرف پدر جايز ميدانسته‌اند ( بوشه‌لكلرك ، تاريخ سلوكىها ، صفحه 73 ) . بنابراين ، حقّ داشتيم در صفحه 1942 بگوئيم ، كه مقدونىها از حيث اخلاق و ترتيبات خانواده بر اكثر ملل آسيا مزيّت نداشتند .\r\nدر اين باب باز صحبت خواهيم داشت .\r\nدر اواخر عمرش آن‌تيوخوس از مردن فيله‌تروس « 2 » پادشاه پرگام خواست استفاده كند و اين مملكت را بتابعيّت محض برگرداند ، ولى از اومن اوّل پادشاه پرگام ( 262 - 241 ق . م ) در سارد شكست خورد ( 262 ق . م - سترابون ، كتاب 13 ، صفحه 624 ) .\r\n\r\nمبحث سوم - ان‌تيوخوس دوم\r\nپس از پدر بتخت نشست ( 261 - 246 ق . م ) و پس از چندى عنوان\r\n\r\n\r\n","description":"","footnote":"\r\n( 1 ) -  Nesa . \r\n( 2 ) -  Philaetros . \r\n","page_name":" 2072 ","page_number":132},
  {"content":"\r\n\r\n( ته‌اس « 1 » ) را ، كه بمعنى خداوند يا خداوندگار است اتخاذ كرد . اين كار ناشايست جالب توجّه است ، چه پادشاهان بزرگ آسور و ماد و شاهنشاهان هخامنشى ، كه قبل از سلوكىها بودند ، بعنوان آقاى شاهان يا شاه بزرگ و شاه شاهان اكتفا كردند . اسكندر نيز ، چنان كه گذشت ، خود را پسر خدا ميدانست ، نه خدا . بنابراين ميتوان گفت ، كه سلوكىها براى اوّل دفعه اين عنوان را در آسيا داخل كردند .\r\nاين عنوان را شهر مىلت در آسياى صغير به آن‌تيوخوس داد ، چه او اين شهر يونانى را ، از دست جبّارى تىمارخوس « 2 » نام خلاصى بخشيد و به آن آزادى داد .\r\nآن‌تيوخوس دوّم در ابتداء سلطنت ، جنگ پدر را با مصر ادامه داد ( 258 - 250 ق . م ) ، ولى بالاخره طرفين صلح كردند و بطلميوس فيلادلف پادشاه مصر دختر خود برنيس « 3 » را براى پادشاه سلوكى بحباله نكاح درآورد و آن‌تيوخوس زن اوّلى خود را موسوم به لااديس ، كه از طرف پدر خواهرش نيز بود ، با اينكه اولادى از او داشت ، از خود دور كرد . اين جنگ را با مصر جنگ دوّم نامند .\r\nدر سلطنت اين پادشاه از وسعت دولت سلوكى كاست .\r\n\r\nقيام باختر\r\nدر سال 256 ق . م باختر با سغد و مرو متّحد گشته ، از دولت سلوكى جدا شد . قائد اين كار ديودوت « 4 » يونانى بود ، كه در اين قسمت ايران دولتى تشكيل كرد ، و اين دولت چندى دوام يافته بدولت باختر و يونانى معروف گرديد و بعد جزء دولت پارت شد ( به اين واقعه پائين‌تر رجوع خواهيم كرد ) . سلوكيها در ابتداء متعرّض اين دولت نشدند و بعد ، كه خواستند آن را باطاعت درآورند ، بناى آن محكم گشته بود .\r\n\r\nقيام پارت\r\nشش سال پس از قيام باختر ، پارتىها هم از دولت سلوكى جدا شدند ( 250 ق . م ) . قائد اين واقعه مهم ارشك بود ، شرح آن در تاريخ دولت پارت بيايد . عجالة همينقدر گوئيم ، وقتى كه آن‌تيوخوس دوّم خبر قيام پارتيها را شنيد ، يقينا بخيالش خطور نميكرد ، كه شالودهء\r\n\r\n\r\n","description":"","footnote":"\r\n( 1 ) -  Theos . \r\n( 2 ) -  Timarchos . \r\n( 3 ) -  Berenice . \r\n( 4 ) -  Diodote  ، اسم او را تئودوت هم نوشته‌اند .\r\n","page_name":" 2073 ","page_number":133},
  {"content":"\r\n\r\nچه دولت مهيبى ريخته شد و چه قوم جوان تازه نفسى پا بعرصه تاريخ گذارد ، مسلّما نميتوانست تصوّر كند ، كه اين قوم نيرومند ، كه تا آنوقت در گمنامى ميزيست ، نقشه سياسى آسياى غربى را بهم خواهد زد و تاريخ آن را بمجرائى ديگر خواهند انداخت .\r\n\r\nساير وقايع\r\nبالاتر گفته شد ، كه آن‌تيوخوس ( لااديس ) زن اوّلى خود را طلاق داد . از آنجا ، كه آن‌تيوخوس خيلى عيّاش و شهوت پرست و فاسد الاخلاق بود ، اين زن بالاخره موفق شد ، كه او را به طرف خود جلب و مسمومش كند ( 246 ق . م ) . پس از فوت آن‌تيوخوس ، جنگ درونى بشدّتى هرچه تمامتر در دولت سلوكى درگرفت و لااديس و برنيس در سر تخت سلطنت باهم درافتادند . نفوذ زن اوّلى بيشتر بود ، چه او پسرى داشت سلكوس نام ، كه ميتوانست بر تخت نشيند ، ولى نيروى زن دوّم بر زن اوّل ميچربيد ، چه اگر ميتوانست فرصتى بدست آرد ، مصر بحمايت او ميآمد . لااديس موقع را تشخيص داده ، بدشمن خود حمله كرد و اشخاصى را بر آن داشت ، كه طفل را دزديدند . مادر طفل نيفسردو چندان قوّت قلب نشان داد ، تا بهره‌مند گرديد ، قسمت محكم قصر را اشغال كند . بعد دشمن او ، چون موقع وى را متين و محكم ديد ، از در دوستى درآمد و برنيس بسوگند او اطمينان كرد و در نتيجه بقتل رسيد .\r\nدر اين احوال بطلميوس دوّم پادشاه مصر مرد و پسرش بطلميوس سوّم اورگت « 1 » بتخت نشست . او پياده نظامى زبده جمع كرده به طرف سوريّه رفت . اين جنگ را در تاريخ جنگ سوّم سوريّه ناميده‌اند ( 246 - 240 ق . م ) و راجع بوقايع آن اطلاعات صحيح كم است . سنگى در نزديكى سواكين بدست آمده و خطوطى بر آن نوشته شده ، كه راجع به اين جنگ است و مضمونش چنين : « او ( يعنى بطلميوس ) پياده و اسب و بحريّه و فيل‌هاى حبشى و فيل‌هاى سكنه تروگ لود ( محلّى است در كنار درياى احمر ) ، كه خود او و پدرش در اين صفحات بدست\r\n\r\n\r\n","description":"","footnote":"\r\n( 1 ) -  Evergete  ( نيكوكار ) .\r\n","page_name":" 2074 ","page_number":134},
  {"content":"\r\n\r\nآورده و براى جنگ تجهيز كرده بودند ، جمع كرده بآسيا رفت و تمام صفحات اين طرف فرات را گرفت . . . . . بعد ، از فرات گذشته بين النّهرين و شوش و پارس و ماد و تمام ولايات را تا باختر تسخير كرد . . . . . . . و از راه كانالها قشون فرستاد . . . . . » پس از اين جمله ذكر وقايع قطع مىشود ، ولى بطور اجمال از وقايع ديگر معلوم است ، كه حوادثى در مصر رويداده و پادشاه مزبور مجبور شده ، كه برگردد .\r\nبنابراين سفر جنگى او تاخت‌وتازى بوده نه تسخير دائمى مملكتى ، با اين حال نيز محقّق است ، كه مصريها بهره‌مند گشته‌اند ، بنادر زيادى بدست آرند . بهرحال معلوم نيست ، كه آخرين مرحله جنگ ، در چه تاريخ بوده و چه نتيجه داده .\r\nاز وقايع سلطنت آن‌تيوخوس نيز اين است ، كه دختر خود ستراتونيس را به آريارات « 1 » پسر آريارامن « 2 » پادشاه كاپادوكيّه داد و اين قضيّه مىرساند ، كه او ، چون نميتوانسته از عهده پادشاه كاپادوكيّه برآيد ، از راه وصلت ميخواسته او را طرفدار خود گرداند ( ديودور ، كتاب 31 ، بند 19 - سترابون ، كتاب 12 ، صفحه 534 ) .\r\nبهرحال او با اين اقدام سلطنت پادشاه كاپادوكيّه و پسرش را ، كه بعدها آريارات سوّم ميناميدند ، شناخت .\r\n\r\nمبحث چهارم - سلكوس دوم ( كالى نى كوس ) « 3 »\r\nاو بعد از پدر بتخت نشست ( 246 - 226 ق . م ) . راجع بمرحله دوّم جنگ سوّم سوريّه با مصر ، كه بعد از فوت آن‌تيوخوس دوّم شروع شده بود ، همينقدر معلوم است ، كه سلكوس دوّم پسر آن‌تيوخوس با مصريها جنگ كرده شكست خورد و بحريّه او هم از جهت طوفانى در دريا معدوم گرديد . در اين احوال سخت سلكوس برادر خود آن‌تيوخوس هىيراكس « 4 » را بكمك طلبيد . او در اينوقت\r\n\r\n\r\n","description":"","footnote":"\r\n( 1 ) -  Ariarathe . \r\n( 2 ) -  Ariaramne . \r\n( 3 ) -  Seleucus II ( Callinocos )  ، در يونانى بمعنى فاتح درخشان است .\r\n( 4 ) -  Antiochus Hierax . \r\n","page_name":" 2075 ","page_number":135},
  {"content":"\r\n\r\nچهارد ساله و نزد مادر خود بود . وقتى كه بطلميوس اينخبر شنيد و نيز دانست ، كه قشونى به طرف مصر حركت كرده ، خواستار صلحى براى ده سال شد ، و حال آنكه آن‌تيوخوس و مادر او خيال نداشتند ، به سلكوس كمك كنند ، زيرا ملكه آن‌تيوخوس را بيشتر دوست ميداشت و ميخواست او بر تخت نشيند و با اين مقصود از تمام مملكت يارى ميطلبيد . بنابراين جنگ با مصر باز بشدّت درگرفت و در ابتداء سلكوس بر دشمنان خود فائق آمده راه خود را صاف كرد ، ولى وقتى كه مهرداد دوّم پادشاه پنت بطرفدارى آن‌تيوخوس برخاست و گالّىها را بكمك طلبيد ، قوّه متّحد پنتى و گالّى عرصه را بر سلكوس تنگ كردند و در آن‌سيرا « 1 » واقع در فريگيّه ( آنقراى كنونى پاىتخت تركيّه ) جنگى روى داد ، كه سپاهيان اجير گالّى قواى سلكوس را تارومار كردند و 20000 نفر از سپاه او در اين جنگ كشته شد ( 235 ق . م ؟ ) . در ابتداء شايع گرديد ، كه سلكوس هم در اين جنگ كشته شده ، ولى بعد معلوم شد ، كه فرار كرده به كيليكيّه رفته است و در آنجا مشغول جمع‌آورى باقى مانده لشكر شكست خورده‌اش مىباشد . بر اثر اين جنگ ، ولايات آسياى صغير در طرف شمال كوههاى ( توروس ) بطور قطعى از دولت سلوكى جدا شدند و در اينجا ، آن‌تيوخوس هىيراكس برادر سلكوس دوّم بتخت نشست ، ولى مقام او محكم نبود ، چه گالّىها ، كه قوّه و قدرت خود را خوب حسّ كرده بودند ، او را راحت نميگذاردند و از اين جهت مقام او متزلزل بود . در اين احوال دو برادر صلاح خود را در اين ديدند ، كه صلح كنند و هريك بامور مملكت خود بپردازد . پس از آن سلكوس دوّم به طرف پارتيها ، كه از ديرزمانى از دولت سلوكى جدا شده بودند ، متوجّه شد . وقايع اين جنگ در جزء تاريخ پارت بيايد . در اينجا همينقدر لازم است گفته شود ، كه سلكوس دوّم در اين لشكركشى به پارت بهره‌مندى نداشت ، چه در ابتداء ارشك شكست خورده ، به طرف بيابانهاى كوير رفت ، ولى به زودى با ديودوت پادشاه باختر ، كه نيز از دولت سلوكى جدا شده و\r\n\r\n\r\n","description":"","footnote":"\r\n( 1 ) -  Ancyra  ( بيونانى آنكورا ) .\r\n","page_name":" 2076 ","page_number":136},
  {"content":"\r\n\r\nاستقلال خود را اعلام كرده بود ، متّحد گشته با قوّه‌اى برگشت و سلكوس عقب نشسته بسوريّه مراجعت كرد . بالاتر گفته شد ، كه در آسياى صغير دولت‌هائى بوجود آمدند ، كه در حقيقت از دولت سلوكى تمكين نداشتند و يكى از آنها پرگام بود . در اينجا شخصى آتّالوس نام در حدود 240 ق . م بتخت نشست و به كارهاى دولت رونقى داد . از كارهاى او جنگ‌هاى سختى بود ، كه با گالّىها كرد و آنها را از سواحل آسياى صغير بكوههاى اين مملكت براند . پس از آن درصدد توسعه متصرّفات خود برآمد و بمتصرّفات آن‌تيوخوس هىيراكس تجاوز كرد . كار او در اين زمان بقدرى مشكل شد ، كه نگاهدارى سارد هم سخت بود . در اين احوال ، آن‌تيوخوس هىيراكس خواست گم كرده‌هاى خود را در سوريّه بازيابد و با اين مقصود به بين النّهرين تاخت ، ولى در اينجا هم از سلكوس شكست خورد و به كاپادوكيّه گريخت . بعد در 229 ق . م با آتّالوس جنگ كرد و در چهار جدال پىدرپى شكست خورد ، بالاخره او فرار كرده به تراكيّه رفت و در اينجا بدست گالّىها كشته شد .\r\nبر اثر اين وقايع ، مقام آتّالوس در آسياى صغير محكم گرديد ، بخصوص كه بواسطه فوت سلكوس ممكن نبود از طرف دولت سلوكى قوّه‌اى به آسياى صغير حمله كند . كلية تاريخ آسياى غربى در اين زمان مندمج و تاريك است و سنوات وقايع هم بطور تقريبى معيّن شده . چنين به نظر ميآيد . كه در اين زمان منازعات و جنگ‌ها بين دولت‌هاى آسياى صغير و سوريّه زياد بوده و وضع ثابتى در هيچ‌جا وجود نداشته .\r\nسلكوس دوّم در 227 يا 226 از اسب افتاد و مرد . اين سلكوس لقب ( كالّىنىكوس ) اختيار كرده بود ، كه در يونانى بمعنى فاتح درخشان است ، ولى از ذكر وقايع معلوم است ، كه اين لقب به او نميبرازيده ، زيرا اكثر وقايع اين زمان بعدم بهره‌مندى او تمام شده . در زمان او تقريبا تمام آسياى صغير از تصرّف سلوكىها بيرون آمد ، ولايات جنوبى سوريّه هم جدا شدند و در تصرّف\r\n\r\n","description":"","footnote":"","page_name":" 2077 ","page_number":137},
  {"content":"\r\n\r\nخانواده سلوكى فقط شمال سوريّه داخلى و كيليكيّه و لااديسه در كنار درياى مغرب باقى ماندند . در ايران هم ، از آنچه بالاتر گفته شده ، ميدانيم ، كه آذربايجان و پارت و باختر از دولت سلوكى جدا شده بودند و مستملكات سلوكى فقط تا همدان و تخت جمشيد ( پرس پوليس ) امتداد مييافت . در اين صفحات نيز ، چنان كه از وقايع برميآيد ، ايلات و عشاير كوهستانى ، كه مواقع محكم داشتند از جانشينان اسكندر و بعدتر از سلوكىها ، تمكين نداشتند ، چنان كه كوسّيان در وقت عبور آن‌تىگون از صفحه آنها از او باج خواستند ، او موفق نشد آنها را باطاعت درآورد و بعد از دادن تلفات زياد پشيمان گرديد ، كه چرا هدايا و پولى به آنها نداد و اينقدر خسارت به او وارد آمد .\r\nدر خاتمه مقتضى است گفته شود ، كه چون سلكوس ديد از عهده پادشاه پنت برنميآيد ، موافق عادت ديرين سلوكىها خواهر خود را ، كه لااديس نام داشت ، به مهرداد دوّم پنت داد ، تا با اين وصلت او را طرفدار خود گرداند . خواهر ديگرش ، چنان كه گذشت ، زن آريارات كاپادوكيّه بود .\r\n\r\nمبحث پنجم - سلكوس سوم ( سوتر )\r\nبعد از پدر بتخت نشست ( 226 - 223 ق . م ) . اسم او اسكندر بود ، ولى پس از آنكه بسلطنت رسيد ، خود را سلكوس ناميد و لقب سوتر ، كه بمعنى ناجى است ، اختيار كرد . او را كرائونوس « 1 » نيز خوانده‌اند ، كه به همان معنى است .\r\nوقايع اين سلطنت كوتاه جنگهائى است ، كه او با آتّالوس پادشاه پرگام كرد ، با اين نيّت ، كه آسياى صغير را باطاعت برگرداند ، بنابراين او دولت خود را به هرمياس كارى « 2 » وزير اعظم سپرده به طرف آسياى صغير رفت و از كوههاى توروس گذشت ، ولى به زودى از خيانتى درگذشت . پوليب گويد ، كه دو نفر در اين خيانت\r\n\r\n\r\n","description":"","footnote":"\r\n( 1 ) -  Keraunos . \r\n( 2 ) -  Hermias de Carie . \r\n","page_name":" 2078 ","page_number":138},
  {"content":"\r\n\r\nشركت داشتند : آپاتوريوس « 1 » گالّى و نيكانور نامى ، ولى ازب ( اوسويوس ) گالّى خائن را نيكانور ناميده .\r\nعقيده بعضى اين است ، كه در كشتن او آتّالوس پادشاه پرگام دست داشته و او اطرافيان سلكوس را با پول خريده بود ، ولى حقيقت امر معلوم نيست . بهرحال پس از كشته شدن سلكوس آخه‌اوس « 2 » ، كه زمامدار دولت سلوكى بود ، قتله را مجازات داد و با اينكه مردم پذيرفتن تاج را به او تكليف ميكردند ، از قبول سلطنت امتناع ورزيده ، آن را براى آن‌تيوخوس برادر سلكوس ، كه در اين وقت در بابل يا در سلوكيّه دجله بود ، ذخيره كرد ( پولى بيوس ، كتاب 6 ، بند 48 ) .\r\n\r\nمبحث ششم - ان‌تيوخوس سوم كبير\r\nبعد از برادر بتخت نشست ( 223 - 187 ق . م ) . تقريبا از اين زمان در اوضاع عالم آن روز تغييراتى مهمّ روى ميدهد . در مشرق دولت جوان پارت بتدريج قوّت مييابد و ممالك ايران را در تحت اقتدار خويش درآورده ، در آسيا عامل مهمّى ميگردد . در مغرب دولت روم ، پس از اينكه تمام ايطاليا را در تحت تسلّط خود درآورد و قسمتى از جزيره سيسيل را ضميمه كرد ، ببهانه آنكه دزدان دريائى ايلّيريه « 3 » بتجّار آن خسارت وارد ميكنند ، قدم بشبه‌جزيره بالكان ميگذارد و بسط دولت روم در مشرق شروع مىشود . مقارن اين زمان سه پادشاه نامى ، كه معاصر بودند ، يعنى بطلميوس اورگت « 4 » در مصر ، آن‌تىگون دزن « 5 » در مقدونيّه و كل‌امن « 6 » در اسپارت ، بنوبت درميگذرند و جاهاى آنان را جوانان بى تجربه ميگيرند . فقط در دولت سلوكى آن‌تيوخوس سوّم ، كه كبيرش خوانده‌اند ، چندى كفايتى نشان ميدهد ، ولى او هم تا آخر بهره‌مند نيست .\r\n\r\n\r\n","description":"","footnote":"\r\n( 1 ) -  APatourios . \r\n( 2 ) -  Acheeus . \r\n( 3 ) -  Illyrie . \r\n( 4 ) -  Ptolemee Evergete . \r\n( 5 ) -  Antigone Dozon . \r\n( 6 ) -  Cleomene . \r\n","page_name":" 2079 ","page_number":139},
  {"content":"\r\n\r\n\r\nوقايع سلطنت اين پادشاه\r\nآن‌تيوخوس همين كه بر تخت نشست ، به آخه‌اوس پسر عموى خود دستور داد ، جنگ را با آتّالوس ادامه دهد ، تا قسمت آسياى صغير را در آنطرف كوههاى توروس برگرداند . او پادشاه پرگام را از سارد بيرون كرد و شهرهاى يونانى را باطاعت درآورد . از كارهاى آن‌تيوخوس اين بود ، كه مولون « 1 » نامى را والى ماد و شخصى را ، كه آلكساندر نام داشت ، رئيس قشون پارس كرده بود . اينها خواستند مانند آذربايجان و كاپادوكيّه و پنت و باختر و پارت از دولت سلوكى جدا شوند ، بخصوص ، كه اميدوار بودند آخه‌اوس را هم با خودشان همراه كنند ، زيرا او هم مانند آنها از وزير آن‌تيوخوس هرمياس « 2 » ناراضى بود . بنابراين ، شورشى در ايران روى داد . پادشاه بنابر نصيحت وزير اعظمش ، دو نفر از سرداران خود را به قصد شورشيان فرستاد ، ولى آنها بهره‌مند نشدند و مولون سلوكيّه را محاصره كرد . مقارن اين احوال آن‌تيوخوس با مهرداد دوّم پادشاه پنت عهد اتّحادى بست و دختر او لااديس نام را گرفت ( 221 ق . م ) .\r\nآخه اوس هم خواهر او را ازدواج كرد ، تا بتواند در مقابل نفوذ وزير اعظم مقاومت كند ، بعد آن‌تيوخوس نظر خود را به طرف سل سوريّه افكند ، زيرا ميخواست آن را از مصر جدا كرده تصاحب كند ، ولى سردار مصرى تنگ‌هاى بروخى « 3 » و گرّا « 4 » را گرفت و كار آن‌تيوخوس مشكل گرديد ، بعد چون اخبار موحش از طرف ايران رسيد ، از جنگ با مصر صرف‌نظر كرده به انطاكيّه برگشت . مولون پس از بهره‌مندى ، خود را پادشاه خواند و آن‌تيوخوس خودش با لشكرى به طرف مشرق رفت و با مولون جنگيده او را شكست داد . بعد ، اين سردار ياغى درگذشت ( 220 ق . م ) . پس از آن پادشاه سلوكى به آذربايجان درآمد و در اين احوال آخه‌اوس ياغى شده خود را پادشاه خواند . در 218 ق . م آن‌تيوخوس به سل سوريّه درآمد . او در ابتداء بهره‌مند بود ، ولى بعد پادشاه مصر آن را پس گرفت .\r\n\r\n\r\n","description":"","footnote":"\r\n( 1 ) -  Molon . \r\n( 2 ) -  Hermias . \r\n( 3 ) -  Brochi . \r\n( 4 ) -  Gerrha . \r\n","page_name":" 2080 ","page_number":140},
  {"content":"\r\n\r\nپس از آن ، آن‌تيوخوس به قصد آخه‌اوس حركت و سارد را محاصره كرد ، او را بپادشاه سلوكى تسليم كردند و با زجر كشته شد . سپس آن‌تيوخوس به طرف ايران راند ، تا تسلّط خود را در ممالك آن برقرار كند ( 212 - 204 ) . در اينموقع پارت و باختر و ارمنستان باهم متّحد شدند . پادشاه سلوكى به سوفن « 1 » درآمد و آرساموستا « 2 » را محاصره كرد . خشيارشا ( كسركسس ) امير اين صفحه مطيع گشت و خواهر آن‌تيوخوس را ، كه آن‌تيوخيس « 3 » نام داشت ، گرفت . بعد پادشاه سلوكى به ماد « 4 » رفت و معبد اناهيتا ( ناهيد ) را غارت كرده ، ذخاير آن را ربود .\r\nاز آنجا به پارت لشكر كشيد و اردوان اوّل شاه پارت ، در مقابل لشكر 120000 نفرى آن‌تيوخوس صلاح خود را در آن ديد ، كه همواره عقب نشسته پادشاه سلوكى را به جاهاى سخت ايران بكشد . باوجود اين ، آن‌تيوخوس با زحمات زياد پيشرفت و هكاتوم‌پوليس « 5 » شهر ( صد دروازه ) را تسخير كرد . بعد با مشقات زياد به گرگان درآمد و چنان كه پولىبيوس گويد ، شهر سىرنكس « 6 » را گرفت ( تصوّر ميكنند ، كه اين همان شهر زادراكرت است ، كه در قشون‌كشى اسكندر بگرگان ذكرش گذشت صفحهء 1647 م . ) . نوشته‌هاى پولىبيوس در اين‌جا قطع مىشود ( كتاب 10 ، بند 28 - 31 ) ، ولى از مفاد نوشته‌هاى ژوستن ( كتاب 41 ، بند 5 ) صريحا برميآيد ، كه پارتىها پادشاه سلوكى را خسته كرده‌اند ، به اين معنى ، كه نه داخل جنگ شده و نه سر اطاعت پيش آورده‌اند . بالاخره آن‌تيوخوس ، پس از يأس از اينكه پارت را مطيع كند ، با اردوان داخل مذاكره صلح شد ، تا او را متّحد خود گرداند . شرط اين عهد صلح چنين بود ، كه اردوان در جنگى ، كه آن‌تيوخوس با پادشاه باختر در پيش داشت ، بيطرف بماند . اين شرط در نفع اردوان نيز بود ، زيرا او ميخواست ، كه دولت باختر ضعيف باشد ، تا از پشت سر پارت را تهديد نكند . بدين نهج آن‌تيوخوس با اردوان كنار آمده از پارت به طرف باختر رفت .\r\n\r\n\r\n","description":"","footnote":"\r\n( 1 ) -  Sophene  ( ارمنستان كوچك را سوفن ميناميدند ) .\r\n( 2 ) -  Arsamosta . \r\n( 3 ) -  Antiochis . \r\n( 4 ) - مقصود ماد بزرگ است .\r\n( 5 ) -  Hecatompolis . \r\n( 6 ) -  Syrinx . \r\n","page_name":" 2081 ","page_number":141},
  {"content":"\r\n\r\nاين عهد صلح مىرساند ، كه از اين زمان سلوكىها استقلال پارت را شناخته‌اند ، زيرا قبل از آن پارتىها را ياغى ميدانستند و در اين وقت پادشاه سلوكى شاه پارت را طرف مذاكره و معاهده اتحاد قرار داده . بعض نويسندگان ( بوشه لكلرك ، تاريخ سلوكىها ، صفحه 162 ) مينويسند ، كه مقصود از عقد عهد گويا اين بوده ، كه پارت دست نشاندگى خود را نسبت به آن‌تيوخوس بشناسد ، ولى مدركى براى اين حدس نيافتيم ، زيرا پولىبيوس ، كه در اين باب چيزى نميگويد و از نوشته‌هاى ژوستن همچنين حدسى برنميآيد . چون در تاريخ پارت ، در باب اين وقايع ، صحبت خواهد بود ، عجالتا به همين چند سطر اكتفا كرده ميگذريم ( 208 ق . م ) .\r\nپس از آن ، آن‌تيوخوس به طرف باختر رانده با پادشاه آن ، اوتىدم « 1 » جنگ كرد و غالب آمد ، ولى بعد از تسخير بلخ ( باختر ) « 2 » چون ديد ، كه مردمان شمالى از نژاد تورانى آلتائى بباختر فشار ميآورند و صلاح در اين است ، كه از اوتىدم يونانى در مقابل اين مردمان وحشى تقويت كند ، با او قرار دادى بسته مانند پادشاه دست نشانده‌اش شناخت و تقويتى هم از او كرد ( شرح قضيّه در تاريخ پارت بيايد ) .\r\nبعد آن‌تيوخوس تا هند راند و در اين‌جا با پادشاه هند سوفاگازنوس « 3 » عهد مودّت بسته و سپس به طرف خليج پارس رفته بجزيره بحرين كنونى درآمد ، پس از آن اهالى گرّا « 4 » ( القطيف ) را مطيع كرده بسوريه برگشت ( 205 - 204 ) .\r\nپس از مراجعت بسوريه آن‌تيوخوس سل سوريّه را از مصريها گرفت و بعد ، از جهت قوّت يافتن دولت سلوكى ، بين دول آسياى صغير با دول اروپائى اتّحادى برقرار شد ، توضيح آنكه آتّال پادشاه پرگام با روميها عهد اتحادى بست و پادشاه بىتىنيّه با پادشاه مقدونيّه .\r\nدر اين احوال بطلميوس چهارم پادشاه مصر درگذشت و بطلميوس پنجم بتخت\r\n\r\n\r\n","description":"","footnote":"\r\n( 1 ) -  Euthydeme . \r\n( 2 ) -  Bactre . \r\n( 3 ) -  Sophagasenos . \r\n( 4 ) -  Gerrha . \r\n","page_name":" 2082 ","page_number":142},
  {"content":"\r\n\r\nنشست . بر اثر اين واقعه ، چون آن‌تيوخوس همواره نظرى به سل سوريّه داشت ، با فيليپ پنجم پادشاه مقدونيّه بر ضدّ مصر متّحد شد و غزه را گرفت . روميها ببهانه اينكه حامى مصر و پرگام هستند با پادشاه سلوكى داخل مذاكره شدند ، ولى بر اثر فتح آن‌تيوخوس در سل‌سوريّه اين قسمت سوريّه بطور قطعى از مصر جدا شد . باوجود اين روميها ساكت ننشسته بناى ضديّت را گذاشتند ، تا آنكه بالاخره كار بجنگ كشيد و در جنگ دريائى در كوريكوس « 1 » غلبه با روميها بود .\r\nسلكوس پسر آن‌تيوخوس هم در پرگام شكست خورد و بعد قشون رومى با تأنى پيش آمده ، در تحت سردارى سىپيون « 2 » ها از هلّس‌پونت گذشت و در ماگنزى « 3 » ( در آسياى صغير ) جنگى سخت رويداد ، كه در آن روميها غالب آمدند ( 190 ق . م ) . بر اثر اين جنگ آن‌تيوخوس آسياى صغير را بكلّى فاقد شد و مجبور گرديد ، پسر كوچكترش ، آن‌تيوخوس را بروميها گروگان بدهد . بعد متّحدين ممالكى را ، كه از پادشاه سلوكى بدست آورده بودند ، بين خودشان تقسيم كردند و آن‌تيوخوس ، پسرش سلكوس را نايب السّلطنه كرده به طرف مشرق رفت .\r\nجهت رفتن آن‌تيوخوس به طرف مشرق از اينجا بود ، كه پس از غلبه روميها و از دست دادن آسياى صغير ممالك ديگر به حركت آمده از دولت سلوكى جدا شدند ، مثلا در ارمنستان ، كه جدا شده و آن‌تيوخوس آن را باطاعت درآورده بود ، دو نفر از رؤساء قشون او ، آرتاكسياس « 4 » و زاريادريس « 5 » نامان ، دوباره اعلان استقلال دادند . ظنّ قوى ميرود ، كه پارس هم در اين زمان با خوزستان همدست گرديده و جدا شده ، زيرا تقريبا 30 سال بعد يكى از ولات سلوكى صفحه مسن « 6 » را در مغرب بابل در مقابل پارسىها دفاع ميكرد ( بوشه لكلرك ، تاريخ سلوكىها ، صفحه 222 ) . زرنگ ( سيستان ) ، بلوچستان و رخّج ( افغانستان جنوبى ) هم جزء دولت باختر گرديدند ، تا بعد با خود باختر جزء دولت پارت شوند . بنابراين\r\n\r\n\r\n","description":"","footnote":"\r\n( 1 ) -  Corycos . \r\n( 2 ) -  Les scipions . \r\n( 3 ) -  Magnesie . \r\n( 4 ) -  Artaxias . \r\n( 5 ) -  Zariadris . \r\n( 6 ) -  Mesene . \r\n","page_name":" 2083 ","page_number":143},
  {"content":"\r\n\r\nميتوان گفت ، كه دولت سلوكى در شمال آسياى صغير را گم كرد و در مشرق ممالكى را ، كه در اين طرف دجله واقع بودند . در اين احوال طبيعى بود ، كه آن‌تيوخوس دوباره با قشونى به طرف مشرق برود ، تا شايد مانند سفر اوّل بهره‌منديهائى داشته باشد ، ولى اين دفعه زمانى ، كه در عيلام ( خوزستان ) بود درگذشت . راجع به او گفته‌اند ، كه به عيلام رفته بود ، تا ذخاير معبد ( بل ) را بربايد ، چنان كه در همدان ذخاير معبد ناهيد را ربود .\r\nبين سترابون و ديودور و ژوستن اختلاف در اين است ، كه بعض آنها گويند اين عمل ناشايست را كرد و درگذشت و برخى به اين عقيده‌اند ، كه اجل فرصتش نداد اين كار كند ، بهرحال فوت او در 187 ق . م رويداد .\r\n\r\nمبحث هفتم - پادشاهان ديگر سلوكى\r\nاز اينجا ببعد ، افكندن يك نظر اجمالى بتاريخ سلكوكىها براى اشخاصيكه ميخواهند با تاريخ ايران آشنا باشند ، كافى است ، زيرا اگر وقايع دولت سلوكى بتاريخ ايران مربوط است ، كه در تاريخ دولت پارت ذكر خواهد شد و هرگاه نيست ، صحبت داشتن از آن معترضه‌اى خواهد بود ، كه لزومى ندارد . افكندن يك نظر اجمالى هم براى اين است ، كه وقايع عمده آن زمان بطور كلّى در نظر خواننده باشد .\r\nدولت سلوكى پس از اينكه از روميها شكست يافت و آسياى صغير و ايالاتى زياد در ايران و در مشرق اقصاى آن زمان از دست داد ، از ابهّتى ، كه داشت ، افتاد ، چنان كه ممالك تابعه آن به سوريّه و كيليكيّه و بين النّهرين منحصر گرديد . سلوكيهاى بعد از آن‌تيوخوس سوّم ، باوجود اين احوال ، اميدوار بودند ، كه ايالات گم شده را برگردانند ، ولى به چند جهت موفّق نگشتند . اوّلا دولت پارت در مشرق همواره قوّت ميگرفت و پس از اينكه اشكانيان دولت باختر را تابع خود كرده از پشت سرشان\r\n\r\n","description":"","footnote":"","page_name":" 2084 ","page_number":144},
  {"content":"\r\n\r\nمطمئن شدند ، به طرف مغرب متوجّه گرديده يكايك ايالات سلوكى را در ايران از آنها ستاندند ، تا بفرات رسيدند . فشار مردمان تورانى آلتائى ( يعنى زردپوستهاى مغولىنژاد ) به سكاهاى آنطرف و اين طرف سيحون و راندن آنها به طرف ايران ، چندى دولت پارت را سخت در فشار گذارد و اشكانيان را بشدّت گرفتار كارهاى شرقى داشته فرصتى به سلوكىها داد ، ولى نبودن پادشاهانى ، كه بتوانند از موقع استفاده كنند و اختلاف و تشتّت شديد در دودمانشان مانع شد ، از اينكه ايالات ايران را پس بگيرند ، بنابراين پارتىهاى جوان كارهاى خودشان را در شمال و مشرق تسويه كرده و جلو مردمان شمالى را گرفته باز به طرف مغرب متوجّه گشتند و از اين زمان يك دولت قوى در اين طرف فرات تا هند رقيب سلوكيها گرديده ، آنها را از ايران براند و بعد خود دولت سوريّه را در تحت تهديد گذارد ( شرح اين وقايع در تاريخ پارت بيايد ) .\r\nثانيا دولت روم ، كه درصدد جهانگيرى در آسيا بود و جدّا اين نقشه را تعقيب ميكرد ، سياستش چنين اقتضا داشت ، كه دولت بزرگى در آسيا وجود نداشته باشد ، تا بمرور دول كوچك آن را مطيع خود گرداند . معلوم است ، كه روم با اين نظر قوّت دولت سلوكى را براى خود مضرّ ميدانست و در هرجا ، چه در آسياى صغير و چه در مصر و جاهاى ديگر مساعى خود را بر ضدّ دولت سلوكى به كار ميبرد و بتضعيف و يا كوچك كردن آن ميكوشيد .\r\nدولت روم در اين كار بقدرى با متانت و پافشارى پيشرفت ، كه بمقاصد خود كاملا رسيد ، چه در ابتداء از دول كوچك آسياى صغير بر ضدّ سلوكيها تقويت كرد ، تا دولت سوريّه را ضعيف ساخته از بين ببرد و بعد تمام آسياى صغير و سوريّه را در تحت اقتدار خود درآورد .\r\nثالثا رقابت سلوكيها با بطالسه مصر و جنگ‌هاى پىدرپى اين دو دولت با يكديگر ، از قواء هر دو دولت كاست و بالاخره هر دو ضميمه امپراطورى روم گرديدند .\r\nدر اينجا هم روميها همان سياست ديرين خودشان را پيش گرفته به مقصود رسيدند .\r\n\r\n","description":"","footnote":"","page_name":" 2085 ","page_number":145},
  {"content":"\r\n\r\nرابعا ضدّيت يهوديها را با پادشاهان سلوكى و منازعات و زد و خوردهاى جديدى ، كه بين آنها رويداد ، ميتوان بى ترديد يكى از علل ضعف دولت سلوكى دانست . جهة اين بود ، كه سلوكيها يونانيّت را در آسيا ترويج و تشويق ميكردند و يهوديها حاضر نبودند سنن ملّى خودشان را از دست داده تابع اين جريان گردند .\r\nضديّت و مخالفت يهود با سلوكيها و بعد با روميها مدّت‌ها طول كشيد ، تا در زمان تيتوس امپراطور روم ( 79 - 81 م . ) بخراب شدن بيت المقدس ، قتل و غارت اهالى ، پريشانى و پراكندگى يهود خاتمه يافت و پس از آن فلسطين ديگر كمر راست نكرد .\r\nچنين بود جهات ضعف دولت سلوكى ، كه بالاخره بانحطاط و انقراضش منتهى گشت ، ولى بايد گفت ، كه باوجود اين جهات باز دولت سلوكى ميتوانست بحيات خود ادامه داده به آن زودى زوال نيابد ، ولى دو علّت مانع آمده آن را از صفحه روزگار محو كرد . اين دو علّت را ميتوان منشأ تمام جهاتى ، كه ذكر شده دانست ، چه اگر نيك بنگريم ، تمام جهات مذكوره از اين دو علّت ناشى گرديده بود : اوّلا دولت سلوكى دولت ملّى نبود ، يعنى تكيه گاهى از خود مردمان ممالك تابعه نداشت .\r\nاين دولتى بود ، كه از ملل و مردمان مختلف گوناگون تركيب يافته بود و اين مردمان دولت سلوكى را از خودشان نميدانستند ، چنان كه دولت سلوكى هم آنها را از خود نميدانست ( پائين‌تر ، از اين موضوع باز صحبت خواهيم داشت ) .\r\nثانيا پس از آن‌تيوخوس سوّم ديرى نگذشت ( از 145 ق . م تقريبا ) ، كه اختلاف و نقارى شديد در دودمان سلوكى افتاد . مدّعيان سلطنت زياد شده بجان يكديگر افتادند و زنان جاه طلب به اين تشتّت و ضدّيت‌ها دامن زدند ، تا كار به جائى رسيد ، كه سوريّه را هم به دو قسمت تقسيم كردند : در سوريّه عليا يك پادشاه سلوكى ( آن‌تيوخوس نهم ) بتخت نشست و در سل‌سوريّه پادشاهى ديگر از همان خانواده ( آن‌تيوخوس هشتم ) .\r\nمعلوم است ، كه از بودن دشمنانى قوى در خارج ، از ضعف دولت سلوكى و نفاق\r\n\r\n","description":"","footnote":"","page_name":" 2086 ","page_number":146},
  {"content":"\r\n\r\nدر خود دودمان چه نتيجه ميبايست حاصل شود . نتيجه اين شد ، كه از 96 ق . م دولت سلوكى در انحطاط كامل افتاد ، تا اينكه در 64 ق . م زوال يافته ايالتى از دولت روم گرديد .\r\nچنين بود احوال اين دولت در زمان پادشاهانى ، كه بعد از آن‌تيوخوس سوّم كبير آمدند و اسمشان در فهرستى ، كه بيايد ذكر شده .\r\nوقايع سلطنت آنها بطور كلّى اين است : پس از اينكه روميها آن‌تيوخوس سوّم را شكست داده بموجب عهدنامه آپامه « 1 » تمام مستملكات دولت سلوكى را در آسياى صغير از او انتزاع كردند ، ديرى نگذشت ، كه اومن پادشاه پرگام مقتدرترين پادشاه مشرق گرديد و براى اينكه بهرج و مرج دولت سلوكى نهايتى بدهد ، آن‌تيوخوس چهارم را بتخت نشاند . اين پادشاه آخرين سلوكى بود ، كه بسياست خارجه پرداخت .\r\nبعد ، دولت پارت در زمان مهرداد اوّل ( تقريبا 174 - 136 ق . م ) توسعه يافته ، ماد و پارس و خوزستان را بتصرّف آورده سلوكيّه را هم از سلوكىها انتزاع كرد . اين شكست براى آنها چقدر دردناك بود : سلوكيها خودشان را حاميان يونانيّت ميدانستند و با گم كردن سلوكيّه دجله يك ايالت يونانى را از دست دادند .\r\nبنابراين يونانيهاى اين صفحات دمتريوس را بكمك طلبيدند و او آمد و شكست خورد و اسير گرديد ( 140 ق . م ) . در اين وقت اوضاع دولت سلوكى بسيار درهم و برهم است : در سوريّه اغتشاش حكمفرما است ، در كمّاژن سامس « 2 » نامى ، سلسله حكمرانان كمّاژن را تأسيس مىكند . در اسران « 3 » اسراس « 4 » و آبگارها « 5 » دولت اسران ( يا ادس - اورفا ) را ميسازند ( ظنّ قوى اين است ، كه اسراس مصحّف خسرو است و آبگار يا آبكار مصحّف اكبر ) . آن‌تيوخوس هفتم با يهوديها از يكطرف و با پارتيها از طرف ديگر در گيرودار است . اوّل او شكستى به فرهاد دوّم اشكانى پسر مهرداد اوّل ميدهد ، ولى همين كه فرهاد دمتريوس\r\n\r\n\r\n","description":"","footnote":"\r\n( 1 ) -  Apamee . \r\n( 2 ) -  Sames . \r\n( 3 ) -  Osroene . \r\n( 4 ) -  Osroes . \r\n( 5 ) -  les Abgares . \r\n","page_name":" 2087 ","page_number":147},
  {"content":"\r\n\r\nدوّم را از زندان رها مىكند ، آن‌تيوخوس شكست خورده كشته مىشود ، بعد نزاعى سخت درميگيرد و دمتريوس دوّم هم كشته مىشود . پس از ان ديرى نميگذرد ، كه دولت سلوكى قطعه قطعه مىشود و شهرهاى سوريّه و فينيقيّه استقلال مييابند .\r\nهمه‌جا اشخاصى داعيه سلطنت دارند و ميخواهند دولت‌هائى تشكيل كنند . در اين زمان پارتىها از همه قوىتراند و دولت پارت نزديك است سوريّه را هم از سلوكىها بگيرد ، ولى در اين وقت مردمان شمالى به پارت حمله ميكنند و فرهاد دوّم در جنگى با آنها كشته مىشود . عموى فرهاد اردوان هم در جنگى با يوئه‌چىها ميافتد ، ولى مهرداد دوّم ( 128 - 88 ق . م ) دولت پارت را از نو مقتدر مىكند . نيروى او سكاها و ساكها را به طرف هند ميراند ، بر باختر و ساكستان ( سيستان ) دست مييابد و ارمنستان تحت الحمايه پارت مىشود . با وجود اين احوال آن‌تيوخوس هشتم خوش بخت است ، كه مهرداد دوّم در فكر عبور از فرات نيست ، ولى ايران پارتى براى سلوكىها تهديدى است بزرگ و مخاطره‌اى است قطعى ، كه هرزمان ميتواند بحيات دولت سلوكى خاتمه دهد .\r\nدر اين وقت دولت سلوكى مرده است و جسد او در حال تجزيه . هم در اين زمان دولت يهود در فلسطين بسط مييابد ، روم بآسياى صغير رسيده با مهرداد ششم پونت درميافتد . پارتيها ميخواهند سوريّه را اشغال كنند و در انتظارند ، كه ببينند جنگ روم با دولت پونت بكجا ميكشد . اوضاع سوريّه بقدرى بد است ، كه اهالى تاج را به تيگران ارمنى دست نشانده مهرداد دوّم اشكانى ميدهند و او ، كه اسران را قبلا گرفته بود ، همين كه صاحب سوريّه ميگردد ، با مهرداد اشكانى ستيزه كرده ، قسمت شمالى بين النّهرين را اشغال مىكند ، ولى طولى نميكشد ، كه از جهت اتّحادى ، كه با مهرداد ششم پونت كرده بود ، با روميها طرف مىشود و از لوكوّلوس سردار رومى شكست مىخورد . بعد باز موقتا سلوكىها بر تخت سوريه مىنشينند ، ولى اين بازگشت سلوكىها بتخت سوريّه روشن كردن خانه است ، زيرا ديرى نميگذرد ، كه بدست روميها منقرض ميشوند . از اين زمان\r\n\r\n","description":"","footnote":"","page_name":" 2088 ","page_number":148},
  {"content":"\r\n\r\nدوره جديدى در شرف شروع شدن است . دولت جهانى روم حسّ مىكند ، كه ايران پارتى براى آسياى غربى تهديدى است بزرگ و درصدد برميآيد ، كه فرات را براى دفاع محكم سازد ، تا مشرق را در كنار اين رود متوقّف دارد . شرح وقايع اين دوره بتاريخ ايران پارتى راجع است و در جاى خود مشروحا بيايد . چنين بود وقايع عمدهء اين زمان و اين است فهرست اشخاصيكه بعد از آن‌تيوخوس سوّم تا انقراض سلوكىها در سوريّه سلطنت كردند :\r\n1 - سلكوس چهارم اپىفان ( 187 - 175 ق . م ) ،\r\n2 - غاصبى هليودور « 1 » نام ( 174 ) ،\r\n3 - آن‌تيوخوس چهارم اپىفان ( 175 - 164 ) ،\r\n4 - آن‌تيوخوس پنجم اوپاتر « 2 » ( 164 - 162 ) ،\r\n5 - دمتريوس سوتر ( 162 - 150 ) ،\r\n6 - آلكساندر بالّاس ( 150 - 145 ) ،\r\n7 - دمتريوس دوّم نيكاتور دو دفعه سلطنت كرد ( 145 - 149 و 139 - 125 ) ،\r\n8 - آن‌تيوخوس ششم ديونيس اپىفان ( 145 - 142 ) ،\r\n9 - ترىفون « 3 » يا ديودوت ( 142 - 138 ) ،\r\n10 - آن‌تيوخوس هفتم سىدت ( 138 - 129 ) ،\r\n11 - آلكساندر زىبناس « 4 » ( 128 - 123 ) ،\r\n12 - آن‌تيوخوس هشتم گرىپس « 5 » ( 125 - 96 ) ،\r\n13 - آن‌تيوخوس نهم سيزيك « 6 » ( 116 - 95 ) ،\r\n14 - سلكوس ششم اپىفان ( 96 - 95 ) ،\r\n15 - فيليپ ( 92 - 83 ) ،\r\n\r\n\r\n","description":"","footnote":"\r\n( 1 ) -  Heliodore . \r\n( 2 ) -  Eupator . \r\n( 3 ) -  Triphon  ، بعضى فيلوپاتر نوشته‌اند .\r\n( 4 ) -  Zibenas . \r\n( 5 ) -  Gripos . \r\n( 6 ) -  Syzique . \r\n","page_name":" 2089 ","page_number":149},
  {"content":"\r\n\r\n16 - آن‌تيوخوس دهم فيلادلف ( 92 ) ، 17 - دمتريوس سوّم فيلوپاتر ( 95 - 88 ) ، 18 - آن‌تيوخوس يازدهم ديونيس ( 89 - 84 ) ، 19 - آن‌تيوخوس دوازدهم مقدّس ( 94 - 83 ) ، 20 - تيگران پادشاه ارمنستان ( 80 - 69 ) ، 21 - آن‌تيوخوس آسيائى ( 68 - 64 ) .\r\nاز فهرست مزبور و سنوات سلطنت معلوم است ، كه از 162 تا 125 ق . م تخت از دست بدست ميگشت و حكومت ثابتى وجود نداشت . بعد سوريّه به دو قسمت شد : شمالى با كيليكيّه و جنوبى با سل سوريّه و در هر كدام پادشاهانى جداگانه سلطنت كردند . پس از فوت آن‌تيوخوس سيزدهم پومپه سردار رومى سوريّه را گرفت و آن را ايالتى از روم كرد . بنابر آنچه گذشت دولت سلوكى بدست سلكوس نيكاتور در 212 ق . م تأسيس شد و در 64 ق . م زوال يافت . پس مدّت دوام آن 148 سال بود .\r\n\r\nفصل دوم - اوضاع دولت سلوكى و تشكيلات ان\r\n\r\nمقدّمه\r\nقبل از ختم اين باب ، مقتضى است شمّه‌اى از اوضاع و تشكيلات دولت سلوكى گفته شود و چون دولت آن‌تىگون ، اوّل دولتى بود ، كه پس از اسكندر بر خرابه‌هاى دولت او تأسيس شد ، ولواينكه دير نپائيد ، بايد اين شمّه را از اوضاع اين دولت شروع كنيم .\r\nميگوئيم شمّه‌اى ، زيرا اطّلاعات مبسوطى در اين باب در دست نيست و كليّة ، چنان كه بالاتر گفته شد ، اوضاع دولى ، كه از خرابه‌هاى امپراطورى اسكندر برخاستند ، تاريك است بخصوص در قسمتيكه راجع بآسيا است . باوجود اين سعى ميكنيم چيزهائى را ، كه مورّخين و نويسندگان عهد قديم جسته و گريخته ذكر كرده‌اند ،\r\n\r\n","description":"","footnote":"","page_name":" 2090 ","page_number":150},
  {"content":"\r\n\r\nنقل كنيم . موافق آنچه ، كه از وقايع اين زمان برميآيد يا از آنچه ، كه آرّيان ، پولىبيوس ، آپّيان « 1 » و پوسيدونيوس « 2 » نوشته‌اند ، مستفاد ميگردد ، رويهمرفته اوضاع دولت آن‌تىگون و تشكيلات سلوكيها چنين بوده : از وقايع زمان اسكندر معلوم است ، كه او در تشكيلات دولت هخامنشى تغييرى نداد و همان گرده‌اى را ، كه داريوش اوّل ريخته بود ، پيروى كرد . چون شرح اين تشكيلات در قسمت تمدّنى تاريخ دولت هخامنشى ( صفحات 1460 - 1515 اين تأليف ) ذكر شده ، تكرار را لازم نميدانيم فقط بايد اين نكته را تذكّر دهيم ، كه وقتى كه اسكندر خواست از مصر به طرف فينيقيّه حركت كند ، علاوه بر والى و رئيس قشون ، يكنفر را هم براى امور ماليّه معيّن كرد و در زمان جانشينان اسكندر و سلوكيها ديده مىشود ، كه اين مأمور در ايالات ديگر هم هست و وقتى كه پولى بايد از محلّى بقشون يا به كسى داده شود ، حكمى به اين مأمور ماليّه يا خزانه‌دار صادر مىشود ، كه فلان قدر وجه بپردازد . اين يك اصلاحى است ، كه در زمان اسكندر و جانشينان او شده است ، زيرا در دورهء هخامنشى امور مالى هر ايالت به عهده والى بود و احكام به او صادر ميشد . امّا اينكه خزانه‌داران ايالت در تحت رياست ولات بوده‌اند يا استقلال داشتند ، مدركى براى اظهار عقيده نداريم . ظنّ قوى اين است ، كه چون ولات با اختيارات وسيعه بايالات ميرفتند و غالبا اينها از مركز هم تمكين درستى نداشتند ، اگر هم حقّا مأمورين ماليّه در ايالات ميبايست استقلال داشته باشند ، اجراى آن عملى نبود و درواقع امر ، ولات در زمان جانشينان اسكندر و سلوكيها همان ولات دورهء هخامنشى بوده‌اند ، يعنى با همان اختيارات و اقتدار و بل بيشتر ، زيرا ، چنان كه گذشت ، اشخاصى زياد از اين ولات ظاهرا والى بودند ، ولى از همان زمان تقسيم اوّلى ممالك اسكندر ، دولت‌هائى بر خرابه‌هاى امپراطورى اسكندر بنا گرديد و خود دولت سلوكى هم يكى از آنها بود .\r\n\r\n\r\n","description":"","footnote":"\r\n( 1 ) -  Appien  ( مورّخ يونانى از قرن دوّم ميلادى ، كه تاريخ خوبى براى روم نوشته ) .\r\n( 2 ) -  Poseidonius  ( مورّخ و فيلسوف رواقى ، كه در سوريّه تولّد يافته بود و زمان زندگانيش را بين 135 و 50 ق . م ميدانند ) .\r\n","page_name":" 2091 ","page_number":151},
  {"content":"\r\n\r\nاز وقايعيكه راجع به زمان پس از اسكندر ذكر شد ، معلوم است ، كه در آسيا دو دولت تشكيل گرديد : دولت آن‌تىگون و دولت سلكوس . آن‌تىگون دولت خود را پس از شكست اومن در گابىين ( اصفهان كنونى ) در 317 ق . م تشكيل كرد و سلكوس از وقتى كه در 312 ق . م از مصر ببابل برگشت . او به زودى ممالك علياى آسيا ، يعنى ايران و مشرق اقصى را ، از آن‌تىگون گرفت ، ولى باز قسمت‌هائى از آسياى صغير و سوريّه براى او باقى ماند . ميگوئيم قسمتهائى ، زيرا تمام صفحات آسياى صغير حاضر نبودند از آن‌تىگون تمكين كنند ، مثلا پىسيديّه مطيع نشده بود ، بىتىنيّه از 315 ق . م به كالسدون و آستاكس « 1 » حمله كرد و اگرچه اين دو شهر بوسيله سردار آن‌تىگون نجات يافتند ، باوجود اين بىتىنيّه مستقل ماند . بعد مقارن جنگ ايپ سوس ( 301 ق . م ) كاپادوكيّه هم از دولت آن‌تىگون جدا شد .\r\nآن‌تىگون ، چنان كه بالاتر گذشت ، از 306 عنوان پادشاهى اختيار كرد .\r\nدر اين وقت هنوز پرستش جانشينانى ، كه خودشان را پادشاه خواندند ، شروع نشده بود يا بتازگى داشت شروع ميشد . بنابراين اطّلاعى نداريم ، كه آن‌تىگون از تبعه‌اش خواسته باشد ، كه او را بپرستند . ظنّ قوى اين است ، كه در اين زمان هنوز به اين كار دست نزده بودند ، زيرا در آسيا ، بر خلاف مصر ، رسم نبود ، پادشاه را بپرستند . ولى در اينكه طرز حكومت مطلقه بود ، شكّى نيست ، زيرا از نوشته‌هاى ديودور ، خصوصا بند 50 كتاب 18 او ، اين نظر تأييد مىشود ، منتها پادشاه دوستان خود را بمجلس مشورت دعوت ميكرد ، تا نقشهء خود را بهمدستى آنها انجام دهد . اين مسئله كه تشكيل ايالات چگونه بود ؟ در اين باب هم اطلاعات خيلى كم است . همينقدر مىبينيم ، كه مورّخين يونانى ولات ايالات سابق ايران را در اين زمان ساتراپ مينامند ( يونانى شدهء خشتر پوان يا شهربان ، در ايران قديم شهر بمعنى مملكت استعمال ميشد ) و ايالات را ساتراپى مثلا آن‌تىگون\r\n\r\n\r\n","description":"","footnote":"\r\n( 1 ) -  Astacos . \r\n","page_name":" 2092 ","page_number":152},
  {"content":"\r\n\r\nاز كاريّه يك ساتراپى تشكيل مىكند و آن را به آسّاندر ميدهد ، تا او را به طرف خود جلب كند ( ديودور ، كتاب 19 ، بند 75 ) و بعد يك ساتراپى ديگر از فريگيّه سفلى يا هلّس‌پونت ميسازد ( ديودور ، كتاب 20 ، بند 19 ) . كليّة لفظ ساتراپ و ساتراپى در اين زمان خيلى رايج است و اوّلى بمعنى والى ، دوّمى بمعنى ايالت است .\r\nنيز نميدانيم ، كه در زمان آن‌تىگون ايالات كوچكتر شده بود يا مانند زمان اسكندر در ايالات سابق دولت هخامنشى تغييرى نداده بودند ، ولى شكّى نيست ، كه علاوه بر والى يكنفر رئيس قشون هم مانند زمان هخامنشىها در ايالت بوده و ظنّ قوى اين است ، كه اين رئيس قشون را مانند بطالسه در مصر ستراتژ « 1 » ميناميدند . از ساير مأمورين دولت در ايالات خبرى نداريم همين قدر ديده مىشود ، كه خزانه‌دارانى در شهرهاى بزرگ بوده‌اند ، ولى نميدانيم اختيارات اينها چه بوده .\r\nدر دولت آن‌تىگون اراضى زيادى در ايالات از آن پادشاه بود ، ولى صاحبان اراضى وسيعه در ميان اشخاص متفرّق نيز بودند . اينها قانونا از طرف دولت داراى اراضى شده بودند ، ولى عملا مالك واقعى بشمار ميرفتند و رعايائى ، كه در املاك اربابى سكونت داشتند ، بملك تعلّق داشته بنده مالك بودند ، يعنى آزاد نبودند ، از ملكى بملكى بروند و در موقع فروش ملك رعايا هم جزء آن فروخته ميشدند .\r\nدر زمان جانشينان حكّامى هستند ، كه ايالت آنها موروثى است ، اينها امراء يا پادشاهان دست نشانده‌اند ، مثلا مهرداد پسر آرى برزن امير شهر كيوس « 2 » ، كه ذكرش پائين‌تر بيايد . اسكندر او را از ايالتش راند ، باوجود اين او تمكين نكرد و بعد دمتريوس پسر آن‌تىگون ايالتش را به او رد كرد ( 308 يا 309 ق . م ) .\r\nكليّة از مطالعه در اوضاع زمان آن‌تىگون اين معنى به خوبى مشاهده مىشود ، كه آن‌تىگون محبّ يونان بوده ، آزادى داخلى شهرهاى يونانى را حفظ ميكرده\r\n\r\n\r\n","description":"","footnote":"\r\n( 1 ) -  Stratege . \r\n( 2 ) -  Cios . \r\n","page_name":" 2093 ","page_number":153},
  {"content":"\r\n\r\nو آنها را متّحدين خود ميخوانده ، ولى نبايد تصوّر كرد ، كه او مايل بوده دول متّحده در آسيا تشكيل كند ، به عكس او از اين معنى هميشه احتراز داشت . مقصود از آزادى داخلى آن بود ، كه شهرهاى يونانى امور شهريشان را خودشان اداره ميكردند و قوانين ملّى آنها رعايت ميشد ، ولى در امورى ، كه راجع بدولت بود ، ميبايست احكام پادشاه را رعايت كنند ( نظير خودمختارى « 1 » ، كه در مواردى شاهان هخامنشى بشهرهاى يونانى ميدادند ) . اين است آنچه ، كه اجمالا در باب دولت آن‌تىگون ميتوان گفت . بيش از اين هرچه نوشته شود تصوّراتى است ، كه مدرك ندارد يا از يك قضيّه جزئى نتيجه كلّى گرفته شده و اين طور نتيجه گرفتن منطقى نيست .\r\nكليّة اوضاع دولت آن‌تىگون از حيث تشكيلات و ترتيبات اساسا تفاوتى با اوضاع زمان هخامنشى نداشته ، الّا اينكه ، چون او خود را مقدونى و يونانى ميدانست ، مقدونيها و يونانيها آقا بودند و ساير مردمان تبعه مغلوب . يونانيها هم ، كه آن‌قدر سنگ آزادى به سينه ميزدند و به آن ميباليدند ، بالاخره ، چون نيك بنگريم ، آزادى را براى خودشان ميخواستند ، نه از براى ديگران . نيز چنين بود رفتار ساير جانشينان و سرداران اسكندر با مردمان مغلوب و چنان كه بالاتر گذشت ، در بعض موارد ، كه ميخواستند قشون را راضى نگاهدارند ، ملاحظه نداشتند از اينكه اموال مردم را غارت و بين سربازان تقسيم كنند ( رفتار اومن در پارس و آن‌تىگون در ماد ، چنان كه بالاتر گذشت ) .\r\nپس از جنگ ايپ سوس جاى آن‌تىگون را در آسياى صغير ليزيماك گرفت ، ولى جنگ تكانى به آسياى غربى داده بود و از جمله در اين وقت بود ، كه كيوس در درّه آمينياس « 2 » ( كيوك ايرماق ) و ايريس « 3 » ( يا شيل ايرماق ) شالودهء دولت پنت را ريخت ( ديودور ، كتاب 20 ، بند 4 - پلوتارك ، دمتريوس بند 4 ) . كاپادوكيّه را آريارات برادرزاده آرياراتى ، كه پرديكّاس بصليب كشيد ، تسخير كرد ( ديودور ، كتاب 31 ، بند 19 ) و بىتىنيّه را زىپ‌تيس « 4 » ( 947 ق . م ) . ديده نميشود ،\r\n\r\n\r\n","description":"","footnote":"\r\n( 1 ) -  Autonomie . \r\n( 2 ) -  Aminias . \r\n( 3 ) -  Lris . \r\n( 4 ) -  Zipoetis . \r\n","page_name":" 2094 ","page_number":154},
  {"content":"\r\n\r\nكه ليزيماك طرز نوينى در تشكيلات آورده باشد ، طرز حكومت و اسلوب مملكت‌دارى همان بود ، كه بالاتر گفته شد ، ولى نظر باينكه بين ليزيماك و رقباى او جنگ ادامه داشت ، طرفداران هريك از آنها با طرفداران ديگرى خصومت ميورزيدند و اين وضع كشمكش‌هائى در شهرهاى آسياى صغير ايجاد ميكرد . شهرهاى يونانى آسياى صغير هم در همين حال بودند ، چنان كه ليزيماك 12 شهر يونيّه را يكى كرده مانند بلوكى برئيس قشون ( ستراتژ ) سپرد ، ولى نبايد تصوّر كرد ، كه او خود مختارى شهرهاى مزبور را ملغى داشت ، آنها به همان خودمختارى خود باقى بودند .\r\n\r\nدر دولت سلوكى\r\nسلكوس ، چنان كه بالاتر گفته شد ، پس از شكست دادن نيكانور سردار آن‌تىگون و عدم بهره‌مندى دمتريوس در بابل بتسخير ماد و پارس و خوزستان پرداخت و بعد باختر را تصرّف كرد . آپ‌پيان گويد ، كه او بين النّهرين ، ارمنستان ، پارت ، عربستان ( يعنى باديه‌هاى عرب در ميان بين النّهرين و سوريّه ) ، ولايت تپوريها ( طبرستان ) ، رخّج و ساير ولايات را تا هند داشت . چون بالاتر شرح كارهاى او گفته شده ، تكرار را لازم ندانسته ميگذريم .\r\nپاىتخت دولت سلوكى در ابتداء بابل بود و ميبايست هم‌چنين باشد ، زيرا شهر تاريخى بابل بوسيله راههائى ، كه بهر سمت ميرفت ، با تمام قسمت‌هاى آسياى معلوم آن زمان ارتباط مييافت . در حوالى 305 ق . م سلكوس در محلّى موسوم به اپيس ، كه در كنار راست دجله واقع بود ، سلوكيّه را بنا كرد . اين شهرچندى بعد بقدرى بزرگ و مهمّ شد ، كه داراى چهارصد هزار نفر جمعيّت گرديد ، جاى بابل را از حيث تجارت و روابط بين‌المللى گرفته در آسيا بزرگترين شهر يونانى گشت و در قرون بعد ، چنان كه بيايد ، با تيسفون اشكانى و ساسانى اتّصال يافت و اعراب آن را مدائن خواندند . دولت سلوكى ، چنان كه در ابتداء تأسيس شده بود ، در دل قارّه آسياى معلوم آن زمان واقع بود و بدرياى مغرب دست رسى نداشت ، ولى شكست قطعى آن‌تىگون اين نقص را رفع كرد ، چه دولت سلوكى بر سوريّه دست يافته انطاكيّه را بنا كرد . با بناى اين شهر ، انطاكيّه سوريّه و\r\n\r\n","description":"","footnote":"","page_name":" 2095 ","page_number":155},
  {"content":"\r\n\r\nسلوكيّه كنار دجله در سر شاهراهى واقع شدند ، كه روابط بين‌المللى را اداره ميكرد . از اين زمان دولت سلوكى با دولت بطالسه ، كه در سر راه هند واقع بود ، بناى رقابت را گذارد و هم از اين زمان سرچشمه جديدى براى ثروت‌مندى دولت اوّلى ايجاد شد . اين دو نقطه ، يعنى انطاكيّه در كنار رود ارن‌تس در همسايگى درياى مغرب و سلوكيّه در كنار دجله بقدرى مهم بود ، كه ميتوان گفت ، تا زمانيكه اين دو شهر را دولت سلوكى داشت ، دولتى بزرگ بشمار ميرفت و همين كه ايران پارتى سلوكيّه را از آن انتزاع كرد ، دولت سلوكى يك دولت متعارف سريانى گرديد . دولت سلوكى در زمان اقتدارش داعيه حكمرانى را بر تمام آسيا داشت و مستملكاتش را بر تمام راههاى فرعى ، كه بشاهراه مذكور منتهى ميشد ، توسعه ميداد .\r\nاكنون بايد ديد ، كه تشكيلات اين دولت در زمان اعلى درجه وسعتش چه بوده . اولا بايد گفت اين يك دولت وسيع ناجور است « 1 » ، يعنى از ملل مختلف گوناگون تركيب يافته و غير از مصر ، قفقازيّه و قسمت‌هاى هند ، تقريبا تمام دولت هخامنشى را شامل و كانون‌هاى تمدّن قديم بشر را حاوى است : بابل - شوش - اورشليم - صوروصيدا - همدان - تخت‌جمشيد - خرابه‌هاى نينوا و ترووا زير آسمان درخشان اين دولت واقع‌اند . اين تغيير شكلى است ، كه روزگار بدولت هخامنشى داده و اگر دولت سلوكى در زمان سلكوس اوّل تمامى آندولت جهانى را نمىنمايد ، لااقل بيشتر ممالك آن را شامل است . معلوم است ، كه كار مديران دولت سلوكى با چنين ممالكى وسيع خيلى مشكل بود . مشكل‌تر از كار مديران دولت هخامنشى ، زيرا هخامنشىها در جهان بانى خود به دو قوم جوان و تازه نفسى مانند ماديها و پارسىها ، كه در قلب دولت آنها جا گرفته بودند ، تكيه ميدادند ، پارتيها گرگانيها ، باختريها و سغديها هم ايرانى بودند ، ولى سلوكىها در آسيا بيگانه‌اند . اگر اسكندر اميدوار بود ، كه در تسلّط خود بر آسيا ، بر مقدونيّه تكيه كند ، دولت سلوكى اين مقدونيه را هم ندارد . بنابراين پايه ملّى در دولت سلوكى\r\n\r\n\r\n","description":"","footnote":"\r\n( 1 ) - جور را بعضى فصيح نميدانند ، ولى اين تصوّر مبنائى ندارد ، اين كلمه از ريشه فارسى صحيح است .\r\n","page_name":" 2096 ","page_number":156},
  {"content":"\r\n\r\nنيست ، چنان كه در مصر هم دولت بطالسه پايه ملّى ندارد . بعضى گويند ، كه سلكوس اين نقص بزرگ دولت خود را فهميد و اين بود ، كه ميخواست پس از تسلّط بر آسيا بمقدونيّه برگشته تخت آن را تصاحب كند ، ولى اگر واقعا چنين نقشه‌اى هم داشت و عمر او هم براى اجراى اين نقشه وفا ميكرد ، باز سلكوس قادر نميبود ، تكيه‌گاهى قوى براى نگاهداشتن آسيا در مقدونيّه بيابد ، زيرا قوم كوچك مقدونى نميتوانست آسيا را در اطاعت خود نگاهدارد ، چنان كه استقلال خودش را هم نتوانست حفظ كند و تاريخ مقدونيّه پس از اسكندر پر است از كشمكش‌هاى داخلى و نبودن اركان ثابتى ، كه بتواند قواى ملّى را جمع كند و متوجه خارجه دارد . فىالواقع بايد گفت ، كه فقط فيليپ دوّم و اسكندر قوامى بدولت مقدونيّه دادند و الّا تاريخ آن ، بعد از اسكندر ، داراى همان خصايصى بود ، كه قبل از فيليپ دوّم داشت و قواء مملكت بيهوده صرف نزاع داخلى ميشد بهترين شاهد اين معنى تاريخ مقدونيّه است پس از مرگ اسكندر : باوجود اينكه سرداران مهم و مقرّب او همه مقدونى بودند ، دو سال هم نتوانستند دولت او را بمعنى واقعى اين لفظ برپا و استوار دارند .\r\nسلوكىها چون دريافتند ، كه تسلّط آنها بر آسيا ، با نداشتن تكيه‌گاه ملّى و قشونى ، كه از اين تكيه‌گاه بيرون آيد ، بس مشكل است ، خواستند بيك اصل ديگر متوسل شده وحدتى در ميان ملل و اقوام مختلفى ، كه تبعشان بودند ، ايجاد كنند و با اين مقصود مسئله پرستش پادشاه سلوكى را پيش كشيدند ، زيرا تصوّر كردند ، كه اگر بطالسه در مصر موفق شدند ، خودشان را در نظر مصريها بدرجه الوهيّت ارتقاء بدهند ، آسيائىها هم همين اصل را خواهند پذيرفت ، ولى فراموش كردند ، كه گذشته‌هاى ملل را در نظر گيرند . در مصر اين يك مؤسسه ملّى مصريها بود ، كه فراعنه خود را زاده ( نيت ) مادر خدايان و برادر ( را ) رب النوع آفتاب بدانند ، چنان كه بشاهان هخامنشى هم اين عنوان را ميدادند ، ولى در آسيا احدى از شاهان آن از زمان سومر واكّد گرفته تا زمان بابل و آسور و شاهان ماد و هخامنشى چنين\r\n\r\n","description":"","footnote":"","page_name":" 2097 ","page_number":157},
  {"content":"\r\n\r\nداعيه‌اى نداشتند . مردمان آسيائى پادشاهان را نه خدا ميدانستند ، نه اولاد يا اقرباى او ، آنها فقط عقيده داشتند ، كه نصب شاهان بسلطنت از طرف خدا است .\r\nشاهان باراده خدا مملكت را اداره ميكنند و بفضل خدا بر دشمنان غالب ميآيند ( در ايران مثلا فروهر بالاى سر شاه پرواز مىكند - حجّارىهاى بيستون و تخت جمشيد ) بنابراين بايد گفت ، كه « عبادت شاه » يعنى پرستش شاه و قربان كردن براى او و تشكيلاتى براى پرستش او در زمان حيات و بعد از مرگش معمول و مقرّر نبود و در دفعه اوّل ، كه به اين وضع در آسيا برميخوريم در زمان سلوكيها است .\r\nاكنون بايد ديد ، كه اين مذهب شاهى ، كه سلوكىها در آسيا پديد آوردند ، يا اين بدعت ناشايست چيست . بعضى مانند كرنمان « 1 » تصوّر كرده‌اند ، كه داعيه الوهيّت سلوكىها شديدتر از داعيه الوهيّت بطالسه بوده ، زيرا پادشاه سلوكى خودش را خدا ميدانست ، چنان كه ميگفتند ، زوس سلكوس نيكاتور ( يعنى خداى بزرگ سلكوس نيكاتور ) يا آپلّن آن‌تيوخوس سوتر ( يعنى خداى آفتاب آن‌تيوخوس سوتر ) . برخى مانند كرست « 2 » عقيده دارند ، كه بطلميوس براى مصريها در حال حياتش خدائى بود ، امّا سلوكى فقط شخصى است مقدّس و كاهنان مخصوصى براى تقديس خود دارد ، ولى بعد از مرگش او را خدا ميدانند ، بنابراين ممكن است او را در زمان حياتش هم خدا بخوانند و پادشاه نامند . حل اين مسئله بواسطه فقدان مدارك كافى مشكل است و هنوز اين مسئله كاملا روشن نشده است . بنابراين براى اظهار عقيده بهتر است به خود اوضاع و احوال رجوع كرده ببينيم ، از آن چه برميآيد . از اوضاع زمان اسكندر صراحتا مىبينيم ، كه او اوّل كسى است ، كه در آسيا خود را پسر خدا ميداند و از اطرافيان خود ميخواهد درباره او اين عنوان را استعمال كنند و او را بپرستند . چون در جاى خود ( باب اوّل ، كتاب سوّم ) مشروحا احوال اسكندر را ذكر كرده‌ايم ، در اين‌جا تكرار زايد است ، همينقدر گوئيم ، كه ايراد بعض يونانيها بر اسكندر بپيش قدمى كالّيس‌تن فيلسوف\r\n\r\n\r\n","description":"","footnote":"\r\n( 1 ) -  Cornemann . \r\n( 2 ) -  Kaerst . \r\n","page_name":" 2098 ","page_number":158},
  {"content":"\r\n\r\n( همشيره‌زاده ارسطو ) اين بود ، كه به اشخاص فوق‌العاده بايد بعد از مرگشان عنوان خدائى داد و براى آنها پرستشى ايجاد كرد ، اسكندرهم از اين قاعده خارج نيست ، ولى برخى داعيه اسكندر را بالوهيّت پذيرفته پيشنهاد ميكردند ، كه در حال حياتش هم براى او كندر بسوزند و او را بپرستند . بعد از اسكندر جانشينان بلافاصله او ، يعنى نسل اوّل جانشينانش اين مسئله را كنار گذاشتند ، زيرا ديدند با اينكه ، باهم درافتاده‌اند ، اين مسئله پيشرفت ندارد . بنابراين بعدها اين مسئله طرح شد و قوّت گرفت ، چنان كه در مصر بطلميوس چهارم تشكيل دستگاه پرستش بطالسه را بانجام رسانيد و در آسيا آن‌تيوخوس دوّم خود را خدا خوانده همان دستگاه را تشكيل كرد ، ولى بايد گفت ، كه شهر يونان ايليون « 1 » در آسياى صغير خيلى زودتر براى سلكوس احترامات الهى را از قبيل قربانيهاى همه ماهه و اعياد و غيره قائل شد . در شهرهاى ديگر يونانى ديرتر پرستشى براى پادشاهان سلوكى برقرار كردند ، چنان كه ميبينيم : آن‌تيوخوس اوّل كاهنى مخصوص براى پرستش خود دارد ، شهرهاى يونيّه عيد تولد آن‌تيوخوس را مانند همين عيد اسكندر گرفته براى او معبدى برپا ميكنند ، مراسم پرستش را بجا ميآورند و ، چنان كه براى خدايانشان بازيهائى ترتيب ميدهند ، براى آن‌تيوخوس اوّل و پسر او و زنش ستراتونيس هم مجامع بازى تشكيل ميكنند . در ازمير معبدى است بنام آفروديت ستراتونيس ( يعنى خداى وجاهت ستراتونيس ) و آن‌تيوخوس حق بست به اين معبد ميدهد . در انطاكيّه پارس تاريخ احكام و فرامين باسم كاهن پادشاهان زنده و مرده معيّن ميگردد و كاهن سلكوس چهارم فيلوپاتر ، چون كاهن پادشاه زنده است ، از كاهنان پادشاهان متوفى جدا است . نيز ديده مىشود ، كه پادشاهان سلوكى قانع نيستند باينكه نسبت به آنها فقط اين تقديس و احترامات را بجا آرند ، بل ميخواهند ، كه براى پرستش آنها تشكيلاتى داده شود مثلا از زمان آن‌تيوخوس دوّم مقرّر است ، كه در كرسى هر ايالتى ( ساتراپى ) كاهنانى بلند مرتبه از مرد و زن براى پرستش\r\n\r\n\r\n","description":"","footnote":"\r\n( 1 ) -  Ilion \r\n","page_name":" 2099 ","page_number":159},
  {"content":"\r\n\r\nپادشاه و ملكه باشند و اسامى هر دو در اسناد معاملات محلّى درج گردد . اينها است و امثال اينها آنچه از وقايع و اسناد برميآيد و از آن به خوبى ميتوان استنباط كرد ، كه پادشاهان سلوكى از ابتداء خودشانرا بمقام الوهيّت ارتقاء دادند ، بعدها آن‌تيوخوس دوم بپيشنهاد شهر مىلت عنوان خدائى اتّخاذ كرد و پس از آن تشكيلاتى براى پرستش پادشاه ( خدا بقول آنها ) داده شد . اين كار در آسيا سابقه نداشت و بايد گفت با استيلاى عنصر يونانى بر مشرق قديم و نفوذ تمدّن يونان در آن « پرستش پادشاه » يا « مذهب پادشاهى » ايجاد شد ، ولى نيز بايد گفت ، كه تفاوتى بين معتقدات يونانيهاى اروپائى و يونانيهاى آسيائى حاصل است . يونانيهاى اروپائى اشخاص فوق‌العاده ، يا چنان كه ميگفتند پهلوانان « 1 » را ، پس از مرگشان بدرجهء الوهيّت ارتقاء ميدادند ، ولى شهرهاى يونانى آسياى صغير پادشاهان زنده سلوكى را هم به اين مقام ميرسانيدند و بعد پادشاهان سلوكى خواستند ، كه پرستشى هم براى آنها مقرّر گردد . اين است آنچه ، كه با مدرك ميتوان در باب اين موضوع گفت و قبل از گذشتن از اين مطلب بايد علاوه كنيم ، كه پرستش پادشاهان سلوكى نتيجه‌اى را ، كه آنها از آن انتظار داشتند ، نبخشيد ، چه دولت سلوكى با اينعنوان وحدتى در آسيا ايجاد نكرد ، ولى اثرات اين بدعت ناشايست در ايران ماند ، چنان كه بعض اشكانيان بتقليد از يونانيها و سلوكيها خودشانرا خداوند يا خداوندگار خواندند ( در اين‌جا لازم است بگوئيم ، كه اين عقيده علمائى است ، كه در تاريخ اشكانيان تحقيقاتى كرده‌اند ، ولى ما سكّه‌اى ، كه بر آن اين عنوان را نقش كرده باشند ، نيافتيم و گراوور چنين سكّىاى را هم نديده‌ايم . سكّه‌اى هست ، چنان كه در جاى خود بيايد ، كه بر آن « پسر خدا » نقش شده نه خدا و اين تقليدى است از اسكندر ، زيرا اشكانيان خودشانرا جانشينان هخامنشىها و اسكندر ميدانستند . م . ) ساسانيان هم براى اينكه از اشكانيان عقب نمانده باشند ، در ميان ايزدان جا گرفتند . در اينكه اين عنوان از اثر سلطه سلوكىها بر ايران بود ، جاى ترديد نيست ، زيرا\r\n\r\n\r\n","description":"","footnote":"\r\n( 1 ) -  Heros . \r\n","page_name":" 2100 ","page_number":160},
  {"content":"\r\n\r\nدر دولت ماد و هخامنشى اين عنوان را نمييابيم و شاهان هخامنشى ، كه آنقدر كتيبه‌ها نويسانده‌اند ، بالاترين عناوينشان « شاه شاهان » و « شاه اين زمين پهناور » است . در كلده و بابل و آسور هم ، چنان كه گذشت ، اين عنوان سابقه نداشت .\r\n\r\nدربار\r\nدربار « پادشاه - خداى » سلوكى ( بقول سلوكىها ) مانند دربار « پادشاه - خداى » بطالسه ( بقول بطالسه ) مركّب بود از اقرباء ، دوستان ، صاحب منصبان دربارى ، مستخدمين خانه شاهى ، يعنى طبيب ، پيشخدمت ، مأمورين و غيره . پادشاه مجلس مشورتى داشت و يكى از وزراء وزير اعظمش بود و نيز دفترخانه‌اى براى مكاتبات . بيش از اين اطّلاعى ، كه مبتنى بر مداركى باشد نداريم\r\n\r\nتشكيلات ادارى\r\nآپ‌پيان گويد ( تاريخ سوريّه ، بند 62 ) : كه دولت سلوكى به 72 ايالت تقسيم شده بود ، ولى تمامى اين 72 ايالت فقط 18 ايالت هخامنشى را شامل بود و موافق كتيبه نقش رستم داريوش اوّل عدّه ايالات ايران هخامنشى بىپارس 29 است ( صفحه 1454 اين تأليف ) . بنابراين بايد گفت ، كه اوّلا دولت سلوكى در زمان سلكوس اوّل تمام دولت هخامنشى را شامل نبود و ثانيا او ايالات را خرد كرده بود ، چنان كه سوريّه تنها داراى 9 ايالت بود ، ولى بعض ايالات آسياى عليا يعنى قسمت اعظم ايران و شرق اقصى بوسعت خود باقى مانده بودند . با صرف‌نظر از اين معنى ، چون آپ‌پيان گويد ، كه عدّهء ايالات 72 است ، ولى در مقايسه مىبينيم ، كه عدّه 30 است ، بايد گفت ، كه مورّخ مزبور در اينجا اشتباه كرده يا او قسمت‌هاى ايالات ، يعنى ولايات را ، ايالت ناميده . بهرحال در زمان سلكوس اوّل ايالات دولت سلوكى اين‌ها بودند :\r\nاوّل - در آسياى صغير : فريگيّه سفلى يا كوچك ، ليديّه ، كاريّه ، فريگيّه عليا يا بزرگ .\r\nدوّم - در سوريّه : انطاكيّه ، سلوكيّه پيه‌رى ، آپامه ، لااديسه ، سل‌سوريّه يا سوريّه جنوبى ، سامره ، فينيقيّه ، يهوديّه ( ايدومه ) ، كمّاژن ( بين كيليكيّه\r\n\r\n","description":"","footnote":"","page_name":" 2101 ","page_number":161},
  {"content":"\r\n\r\nو كاپادوكيّه و فرات ) . سوّم - در اين طرف فرات : بين النّهرين ، بابل ، پاراپوتامى « 1 » خليج سرخ ( خليج فارس ) ، شوش . چهارم - فلات ايران : پارس ، ماد با آذربايجان ، پارت ، مرو ، باختر ، سغد ، پاراپانيزاد يا پاراپاميزاد ، گدرزى يا بلوچستان ، رخّج يا افغانستان جنوبى كنونى ( قسمت بزرگ اين دو ولايت را سلكوس به سان - دراكت داد ) ، هرات ، سيستان ، كرمان .\r\nوالى ايالت را ساتراپ ميناميدند ( يونانى شده خشثرپوان ) و ايالت را ساتراپى .\r\nاگر ايالت به چند قسمت تقسيم ميشد ، هر كدام از قسمت‌ها را اپارخى « 2 » ميگفتند و رئيس چنين قسمت را اپارخ « 3 » . گاهى اپارخ را هم ساتراپ ميناميدند ، ولى ساتراپ‌ها نوعا حاكم كشورى ايالت‌اند و رئيس قشون و امين ماليّه و فرورارك « 4 » ، يعنى قلعه بيگى يا دژبان و كاهن مذهب شاهى و غيره از او پائين‌ترند ، ولى ممكن است ، كه ستراتژ يا رئيس قشون حاكم كشورى هم باشد . اراضى واقعه در ايالات بر دو نوعند : نوعى بوسيله ولات و مأمورين جزء اداره ميشوند و اراضى پادشاهى هم جزو اين نوع است . از اين اراضى صورتى ترتيب داده‌اند كه در دفاترى ضبط مىشود . سكنه اين اراضى متعلّق بزمين‌اند و حق ندارند از جائى به جائى روند .\r\nبنابراين سكنه اراضى را ميتوان با خود اراضى فروخت يا بخشيد . نوع ديگر اراضى است ، كه در بعض صفحات واقع است . اين اراضى وسيع در تصرّف مردمانى است ، كه اسما تبعه و رسما مستقلّند يا در يد اقتدار اشخاصى است ، كه اگرچه ظاهرا حكومت پادشاه را ميشناسند ، ولى درواقع پادشاه‌اند مثلا در فريگيّه و ارمنستان و پنت و كاپادوكيّه نجباى محلّى يا بزرگان پارسى در قلعه‌اى در مركز متصرّفات خود نشسته ، جمعى از رعايا و بردگان خود را اداره ميكنند . اومن بعد از غلبه بر كراتر عدّه زيادى از اين نوع محل‌ّهاى محكم را از صاحبان آنها گرفته به صاحب منصبان خود داد ، ولى اين‌ها هم ، همين كه جاى صاحبان سابق را\r\n\r\n\r\n","description":"","footnote":"\r\n( 1 ) -  Parapotamie . \r\n( 2 ) -  Eparchie . \r\n( 3 ) -  Eparcne . \r\n( 4 ) -  Phrourarque . \r\n","page_name":" 2102 ","page_number":162},
  {"content":"\r\n\r\nگرفتند ، مانند آقايان سابق شدند . در جاهاى ديگر مانند لىكااونيّه و ليكيّه و پىسيديّه و پام‌فيليّه و نيز در آسياى وسطى ممكن بود ، مردمى داراى اراضى باشند و در اين مواقع اين مردم موافق عادات و قوانين خودشان رفتار كرده از دور اسمى از والى يا حكومت پادشاه ميشنيدند ، ولى درواقع مستقل بودند . بالاخره يك نوع اراضى متعلّق بمعبدى بود . در اين صورت يك امارت روحانى يا مذهبى تشكيل ميشد و اين امير روحانى من تبع زيادى از درجات مختلف داشت ، مثلا سترابون از اين دول كوچك روحانى صحبت داشته گويد ، كه در كاپادوكيّه معبدى بود بنام مابلّون‌آ كمانا « 1 » ، كه شش هزار بنده خدمتكار داشت و معبد ديگرى و ناسا « 2 » نام در خاك زوس آسبام اوس « 3 » داراى سه هزار بنده بود ( كتاب 12 ، صفحه 537 ) .\r\nاو گويد ، كه اين كاهنان بلند مرتبه ، كه در آن واحد ارباب بودند و بعضى از سلسله پادشاهان بشمار ميرفتند ، از حيث مقام بعد از پادشاه ( يعنى پادشاه سلوكى ) ميآمدند ، چنان كه در مواقع جشنهاى بزرگ « ربّ النوع يا ربة النوع » ميتوانستند تاج بر سر گذارند . اينها واقعا پادشاهانى بودند ، كه از دست رنج بندگان و رعاياى بسيارشان زندگانى ميكردند .\r\nاطّلاعاتى ، كه سترابون ميدهد ، يقينا راجع بمعابدى است ، كه از ازمنه پيش ( از زمان هخامنشىها يا قبل از آن ) بوده . براى اطّلاع اين معابد را هم ذكر ميكنيم .\r\nمعبد آپلّن در داستراكون « 4 » ، آرته‌ميس پراسيا « 5 » در كاستابالا « 6 » ، معبد معروف آگ‌ديستى « 7 » در فريگيّه و معبد البا « 8 » در كيليكيّه و من آركايس « 9 » در پىسيديّه و زوس آب‌رت‌تنوس « 10 » در ميسيّه و غيره .\r\nاز كليّه تشكيلات سلوكى ميتوان به اين نتيجه رسيد ، كه سلوكيها در ابتداء خواستند تشكيلات داريوش اوّل را پيروى كنند ، يعنى در رأس ايالات ( هرجا ، كه باشد ) ، والى يا نمايندهء حكومت مركزى را جا دهند و پادشاهان دست نشانده\r\n\r\n\r\n","description":"","footnote":"\r\n( 1 ) -  Ma Bellon a Comana . \r\n( 2 ) -  Venasa . \r\n( 3 ) -  Zeus Asbamaeos . \r\n( 4 ) -  Dastracon . \r\n( 5 ) -  Artemis Perasia . \r\n( 6 ) -  Castabala . \r\n( 7 ) -  Agdisti . \r\n( 8 ) -  Olba . \r\n( 9 ) -  Men Arkaios . \r\n( 10 ) -  Zeus Abrettenus . \r\n","page_name":" 2103 ","page_number":163},
  {"content":"\r\n\r\nدر تحت نظارت ولات واقع شوند ، ولى بعد مجبور شدند ، كه به ترتيب كوروش بزرگ ، يعنى به ترتيبى ، كه نزديك بملوك الطوايفى باشد ، برگردند و براى جاهائى ، كه پادشاه دست نشانده دارد ، ولاتى معيّن نكنند ( باسم دست نشانده اكتفا ورزند ) اين وضع از رفتار آن تيوخوس سوّم به خوبى ديده مىشود . او با پادشاهان سوفن ( ارمنستان كوچك ) ، باختر و غيره با مذاكره كنار ميآيد و حتّى با بعض آنها وصلت مىكند و به اين قانع است ، كه اين پادشاهان او را بزرگتر خود بدانند . جهت چيست ؟\r\nچرا مركزيّت داريوش اوّل ، كه در دولت هخامنشى برقرار بود ، در اين زمان به اين ترتيب تبديل يافت ؟\r\nجهت همان است ، كه بالاتر گفتيم . دولت سلوكى پايه ملّى ندارد ، دولت سلوكى در آسيا بيگانه است و سلوكيها حسّ ميكنند ، كه نميتوانند آسيا را طور ديگر نگاهدارند . از اين جهت است ، كه پادشاهان سلوكى بشهرهاى يونانى و مخصوصا بشهرهاى يونانى آسياى صغير اهميّت ميدهند و آنها را پشتيبان خودشان ، يا بهتر گفته باشيم ، از خودشان ميدانند و بعلاوه سعى وافى دارند ، كه در داخله مملكتشان مهاجر نشين يونانى بنشانند و شهرهاى يونانى را زياد كنند .\r\nشهرهاى يونانى در سواحل درياى اژه يا بحر الجزاير از نظر ديگر هم مهم بود . راههاى تجارتى آسيا از هند به اين سواحل نيز منتهى ميشد و دولت سلوكى ، وقتى كه هنوز آسياى صغير را داشت ، به اين راه‌ها اهميّت ميداد ، ولى جهت عمده اهميّت شهرهاى يونانى همان است ، كه گفته شد و اين نظر نه فقط با دولت سلوكى صدق مىكند ، بلكه دولت بطالسه هم همين حال را دارد و در مصر بيگانه است .\r\nبنابراين آن دولت هم سعى دارد ، كه در خارج مصر با داشتن جزاير يونانى و قبرس و شهرهاى يونانى آسياى صغير و بالاخره با جلب يونان اروپائى به طرف خود تكيه گاهى بيابد و مهاجرين يونانى را از هر طرف بمصر خوانده شهرهائى براى آنها بسازد . معلوم است ، كه يونانيان از اين وضع دولت سلوكى و بطالسه و احتياجى ، كه حسّ ميكنند ، اينها به آنها دارند ، استفاده ميكنند و نميگذارند بحقوق آنها\r\n\r\n","description":"","footnote":"","page_name":" 2104 ","page_number":164},
  {"content":"\r\n\r\nتخطّى شود : حقوق و اختيارات پادشاهى نسبت بشهرهاى يونانى محدود است ، پادشاهان سلوكى امتيازاتى بشهرهاى يونانى ميدهند ، حق مصونيّت براى آنها قائل ميشوند ، آثارى براى شهرها برپا ميدارند ، منافع معابد را تأمين ميكنند ، تعارفاتى بين پادشاهان و شهرها ردّ و بدل مىشود ، بعض شهرها خودمختارى داخلى دارند و در بعض محلها مأمورين دولت داخل نميشوند . كليّة سلوكيها عنصر يونانى را تشويق ميكنند ، تا اوّلا آنها زمان آن‌تىگون را ، كه محبّ يونان بود ، فراموش كنند . ثانيا به طرف بطالسه ، كه نيز خواهان آنهايند ، نروند و ثالثا ( اين جهت مهم‌تر از دو جهت ديگر است ) تكيه گاهى براى خود در آسيا بيابند . يونانيها هم در مواقعى كمك‌هاى ذى قيمت بسلوكيها كردند ، مثلا به آن‌تيوخوس اوّل وقتى كه كار او بس مشكل بود و نيز به سلكوس دوّم ، چنان كه گذشت ، ولى معلوم است ، كه اين كمك‌ها در آسياى صغير ميتوانست مؤثّر واقع شود ، ولى از جدا شدن مردمان آسياى عليا ( ايران و آسياى اقصى ) نميتوانست جلوگيرى كند . اين اندازه اثر هم در ابتداى سلطنت اين سلسله ديده مىشود ، اما بعدها ، ضعف دولت سلوكى از جهت نداشتن پايهء ملّى همواره روزافزون گرديد ، چنان كه اين دولت نتوانست بيش از 148 سال بحيات خود ادامه دهد و از اين مدّت هم فقط چند سال را ميتوان زمان اوج دولت سلوكى دانست . باقى تاريخ اين دولت ، چنان كه بالاتر گفته شد ، تاريخ تجزيه آنست .\r\nدولت سلوكى ، اگر ميخواست تكيه‌گاهى در آسيا داشته باشد ، ميبايست بقدرى شهر و مستعمره در آسياى صغير و در سوريه و بين النهرين و ايران و شرق اقصى بسازد و عنصر يونانى و مقدونى در اين‌جاها بنشاند ، كه اكثريت اهالى يونانى و مقدونى گردند ، اين كار كارى بود محال ، چه دولت سلوكى وسائل بنا كردن اينقدر شهر و مستعمره را نداشت و ديگر اينكه اينقدر مقدونى يا يونانى ، كه ممكن بود در اين‌جاها نشاند ، وجود نداشت ، بخصوص اگر بخاطر آوريم ، كه بطالسه هم در مصر بچنين عناصرى احتياج مبرم داشتند و يونانيها را همواره بمصر جلب ميكردند .\r\n\r\n","description":"","footnote":"","page_name":" 2105 ","page_number":165},
  {"content":"\r\n\r\n\r\nقشون\r\nاز وضع قشون سلوكى چندان اطّلاعى نداريم ، ولى بطور كلّى ميتوان گفت ، كه لشكر سلوكى از سپاهيان اجير و سپاه چريك بومى تركيب ميشد . سپاهيان اجير آنهائى بودند ، كه كسبشان اجير شدن به اين و آن براى جنگ بود . سپاه بومى را از مردمان مختلف ، كه تابع سلوكىها بودند ، ميگرفتند . اما اينكه آنها را بجبر بجنگ حركت ميدادند يا موافق ميل خود آنها ، اين مسئله معلوم نيست . اين مسئله نيز ، كه آيا سلوكيها قشون دائمى داشته‌اند ، روشن نيست و بين محقّقين اختلاف است ، ولى چنين به نظر ميآيد ، كه غير از ساخلوهاى انطاكيّه و جائى ، كه اسلحه خانه سلوكى بوده ، در جاهاى ديگر قشون دائمى وجود نداشته . از زمين‌هاى دولتى در بعض جاها مستعمره نظامى تشكيل ميشد و بنابراين بعضى تصوّر كرده‌اند ، كه در اين‌جاها افرادى در وقت صلح بزراعت ميپرداختند و هنگام جنگ براى خدمت حاضر ميشدند ، ولى عقيده‌اى ، كه بحقيقت نزديك باشد ، اين است ، كه در اين زمين‌ها نظاميان از كار افتاده را مينشاندند .\r\nبوميهائى ، كه در جنگ‌ها شركت ميكردند ، متنوّع بودند ، مثلا در جنگ رافيا « 1 » ، كه سلوكىها در 217 ق . م با مصريها كردند ، سپاهيان بومى از اين ملل و اقوام بودند : ليديها - پارسىها - تراكيها - كادوسيان - كردوك‌ها ( كردها ) - داهىها - كوسّيان - اعراب - كيليكىها . اسلحه اين‌ها اسلحه ملّى خودشان بود ، ولى لباسشان به طرز لباس مقدونى . اسلوب جنگ كردن اينها هم گمان ميكنيم ، همان اسلوب سابقشان بوده ، زيرا در مواردى ، كه از بودن سپاهيان پارس در لشكرهاى جانشينان و سلوكىها ذكرى مىشود ، ميبينيم ، كه آنها تيراندازان يا فلاخن‌دارانند ، يعنى پارسىها را براى جنگيدن از دور بجنگ مىبرند . اگر اين موارد را مصاديق قاعده كلّى فرض كنيم ، بايد به اين عقيده باشيم ، كه سلوكيان نميخواسته‌اند ، بوميها بجنگ تن‌بتن عادت كنند و در\r\n\r\n\r\n","description":"","footnote":"\r\n( 1 ) -  Raphia . \r\n","page_name":" 2106 ","page_number":166},
  {"content":"\r\n\r\nاين‌جا بايد حرف كوروش بزرگ را ، كه كزنفون در كتاب « تربيت كوروش » نقل مىكند ، يادآور شويم . مورّخ مذكور گويد : « او ( يعنى كوروش ) عقيده داشت ، كه اين اسلحه ( يعنى فلاخن ) شايان برده‌ها است ، ولى نه از اينجهت ، كه فلاخن‌داران ، وقتى كه با ساير قسمت‌هاى قشون مخلوطاند ، مفيد نباشند ، بل از اين جهت ، كه آنها بى سپاهيان ديگر هرگز نميتوانند از عهده يك مشت سربازانى ، كه براى جنگ تن بتن مسلّح شده‌اند ، برآيند » ( كتاب 7 ، فصل 4 ) . بالاخره بايد گفت ، كه چون در دولت سلوكى ترتيب گذشتن تاج و تخت از پادشاهى بخلفش معيّن نبود ، چه بسا ، كه ساخلو انطاكيّه در زمان ضعف دولت سلوكى در اين مسئله دخالت و پادشاهى را معيّن ميكرد .\r\n\r\nرفتار\r\nاين است آنچه ، كه ميتوان راجع بتشكيلات دولت سلوكى گفت و متاسّفانه خيلى كم است . از وضع رفتار سلوكىها در ايران هم اطّلاعات ما خيلى كم است . ما نميدانيم زمانى ، كه دولت سلوكى قدرت داشت ، و هنوز ممالك ايران جدا نشده بودند ، سلوكيها يا مقدونيها چگونه با ايرانىها رفتار ميكردند ، ولى اگر اخلاق و عادات و درجه تمدّن مقدونيها را ، چنان كه در باب اوّل و دوّم اين كتاب نموده‌ايم ، در نظر گيريم به اين نتيجه ميرسيم ، كه از حيث طرز زندگانى بين مقدونيها و ايرانيان تفاوتهاى اساسى نبوده : نجباى هر دو ملّت جنگ ، ورزش ، شكار كردن ، خوب خوردن ، زياد آشاميدن ، بردن غنائم ، تعدّد زنان را دوست داشتند . تعدّد زنان و ازدواج اقرباى نزديك مىرساند ، كه خانواده مقدونى بر خانواده ايرانى امتيازى نداشته ، يا اگر داشته خيلى كم بوده . اما سواد مردم اكثرا در اين زمان از دو حال خارج نيستند ، ساكنين دهاتند يا ايلات و عشاير . سكنه دهات باز در هر دو ملّت به زمين متعلّق‌اند و آزاد نيستند ، بىاجازه اربابى نزد ارباب ديگر روند . عشاير و ايلات بالنّسبه آزادند ، زيرا مقيّد داشتن آنها نه موافق طرز زندگانيشان است و نه زير بار اين قيد ميروند . بعد ميبينيم ، كه اسكندر با احترام ببعض عادات و اخلاق ايرانيان\r\n\r\n","description":"","footnote":"","page_name":" 2107 ","page_number":167},
  {"content":"\r\n\r\nمينگرد و صريحا بمقدونيهاى سركش ميگويد ، كه ما نبايد فقط اخلاق و عادات خودمان را بر خارجيها تحميل كنيم ، بلكه بايد بعض اخلاق و عادات آنها را هم بپذيريم . عقايد مذهبى ايرانيان از جمله چيزهائى بوده ، كه اشخاص فكور يونانى و مقدونى با نظر احترام به آن مينگريستند . مجرّد و لامكان بودن خدا ، جاويدان بودن روح و مخصوصا تأكيد براستگوئى توجه يونانيان و مقدونيها را جلب ميكرده . اسكندر باوجود فتوحاتى ، كه نسبت بايرانيها كرده بود ، ايرانيها را پست‌تر از مقدونيها نميدانست . اگر چنين نبود ، زواج مقدونيها را با زنان ايرانى هرگز تجويز نميكرد ، تا چه رسد باينكه آن را تشويق كند و ديگر در ضيافت‌ها و جشن‌ها جاى اوّل را بعد از سرداران و رجال مقدونى ببزرگان ايران نميداد . دادن جاى دوّم هم معلوم است ، كه طبيعى است ، زيرا ملّت مقدونى خود را ملّت غالب ميدانست . بعد از اسكندرهم ميبينيم ترتيب چنين است و در ضيافت اومن در پارس جاهاى دوّم متعلّق بپارسيها است . ممكن است گفته شود ، كه اين كارهاى اسكندر و نزديك كردن ايرانيان را به خود بدرجه‌اى ، كه محارم و مستحفظين خودش را هم از ميان آنها انتخاب ميكرد ، از نظر سياسى بوده . در اين ترديدى نيست ، كه نظر سياسى دخالت داشته ، ولى زواج مقدونيها با زنان ملل ديگر آسيا هم اين نظر را تأمين ميكرد و انتخاب زنان ايرانى منحصرا مىرساند ، كه اسكندر فقط زنان اين ملّت را لايق همسرى با مقدونيها ميديد و ديگر بايد بخاطر آورد ، كه اسكندر فقط دو يا سه زن عقدى داشت و اينها تماما ايرانى بودند . اگر مقدونيها در باب پوشيدن لباس ايرانى به او ايراد ميكنند ، هميشه حرفشان اين است ، كه ما ايرانيان را شكست داده‌ايم چرا بايد لباس مغلوبين را در بر كنيم . بنابراين صحبت از غالبيّت و مغلوبيّت است نه از پستى نژاد يا اخلاق و عادات . بعد از اسكندر ميبينيم ، كه باوجود نزاع سرداران براى تعيين پادشاه ، باز بالاخره تقريبا همه ركسانه را ملكه ميدانند ، انتظار دارند ، كه او بزايد و حتّى اسم پسر اسكندر از زن غير عقدى او برسين ، كه نيز\r\n\r\n","description":"","footnote":"","page_name":" 2108 ","page_number":168},
  {"content":"\r\n\r\nايرانى است ، برده مىشود . از طرف ديگر آپامه زن سلكوس ، كه دختر ايرانى است ، ملكه و مادر وليعهد دولت سلوكى است و سلكوس ، براى جاويدان كردن اسم آپامه ، چند شهر را باسم او مينامد . بعد باز ميبينيم ، كه زنان ايرانى حتّى پس از مرگ شوهر اوّليشان خواستگار دارند : آمس‌تريس برادرزاده داريوش سوّم ، پس از فوت كراتروس سردار اسكندر ، زن ديونىسيوس امير هراكله ( ارگله ) مىشود و پس از فوت اوليزيماك پادشاه تراكيّه دست او را ميطلبد . اين مورد ، اگر نظاير داشته باشد ، نشان ميدهد ، كه زواج زنان ايرانى تعبّدى يا فقط به حكم اسكندر نبوده ، بل مقدونيها همسرى زنان ايرانى را با خودشان با ميل مىپذيرفتند .\r\nدر باب اخلاق و عادات ما ميخواهيم قدرى دور تر رفته بنابر شواهد تاريخى مدّعى شويم ، كه اخلاق پارسيها و ماديها ملايمتر از اخلاق مقدونيها بوده ، زيرا اخلاق مقدونيها در بعض موارد واقعا حيرت‌انگيز است ، مثلا در تاريخ ايران قديم هيچ به اين دو مورد برنميخوريم ، كه كسى از پادشاهان يا نجباى ايران مادرش را كشته باشد يا پسر خود را كشته و جسد او را ناقص كرده براى مادر پسر فرستاده باشد . حتّى هرودوت ميگويد : « گويند ، كه هيچگاه يكنفر پارسى پدر يا مادر خود را نكشته و اگر چنين قضايائى روى داده ، هميشه معلوم گرديده ، كه قاتلين اطفالى بوده‌اند ، كه آنها را دور انداخته‌اند ، يا اولاد طبيعى . گويند واقعا محال است ، كه پدرى بدست اولادش كشته شده باشد » ( كتاب 1 ، بند 137 ) و حال آنكه در تاريخ بطالسه در مصر ، كه مقدونى بودند ، بهر دو مورد مذكور برميخوريم ( پائين‌تر بيايد ) .\r\nبنابر آنچه گفته شد و نيز بنابر مواردى ، كه در باب اوّل اين كتاب ذكر كرده‌ايم ، و خواننده ميتواند اين نوع موارد را در نظر آرد ، اسكندر و مقدونيها نميتوانستند ايرانيان را از نژادى پست‌تر يا از حيث اخلاق و عادات مردمى پائين‌تر از خودشان بدانند ، ولى در اين هم ترديدى نيست ، كه باوجود اين نظر ، بنابحق\r\n\r\n","description":"","footnote":"","page_name":" 2109 ","page_number":169},
  {"content":"\r\n\r\nغالب نسبت بمغلوب ، كه در آن عهد مخصوصا اهميّت داشته ، ايرانيان را با خودشان مساوى نميدانستند و ديگر اينكه عنصر يونانى را بر ايرانى ترجيح ميدادند .\r\nبعبارت ديگر بايد گفت ، كه مقدونيها و يونانيها آقا بودند و ايرانيها تبعه مغلوب و حقوقيكه مقدونيها بيونانيها ميدادند ، بايرانيها داده نميشد ، مگر اينكه در شهرهاى يونانى ايرانيان با يونانيها مخلوط ميشدند ، در اين صورت ممكن بود ، كه ايرانيان نيز حقوق سكنه شهر يونانى را بيايند .\r\nآنچه گفته شد كلّياتى بود ، كه از موارد جزئى بدست ميآيد و موافق اين كلّيات ميتوانيم بىترديد بگوئيم ، رفتار سلوكىها با ايرانيان مانند رفتار آقايانى با تبعشان بوده يا مثل رفتار مردمان غالب نسبت بمردمان مغلوبى ، كه از فاتحين خود از حيث نژاد و اخلاق و عادات تفاوتهاى اساسى ندارند . اما در باب تشكيلات دولت سلوكى در خلاصه به اين نتيجه ميرسيم ، كه اوّلا مركزيت دوره هخامنشى ، بخصوص مركزيت زمان داريوش اوّل ، در دوره سلوكى عقب رفت و آثار ملوك الطّوايفى پديد آمد . ثانيا پرستش پادشاه ، يا چنان كه ميگفتند ، « عبادت پادشاه » ايجاد شد .\r\nپائين‌تر خواهيم ديد ، كه اين دو بدعت چه آثارى در ايران گذارد . اكنون موقع آن است ، كه ببينيم استيلاى عنصر مقدونى و يونانى در آسيا چه اثراتى داشت .\r\n\r\nفصل سوم - كوشش سلوكىها براى يونانى كردن مشرق\r\nچنان كه بالاتر گفته شد ، سلوكيها عامل بزرگ يونانى كردن مشرق بودند . جهت آن را چون به قدر كفايت روشن كرده‌ايم ، تكرار را زايد ميدانيم . آپ‌پيان گويد ، كه سلوكيهاى اوّل تقريبا شصت شهر در مشرق بنا كردند و ميافزايد ، كه فهرست او كامل نيست « 1 » . آن‌تىگون اوّل كسى بود ، كه مهاجرت يونانىها را بمشرق شروع كرده شهر آن‌تىگونىيا « 2 » را در كنار رود ارن‌تس در سوريّه ساخت و نيز\r\n\r\n\r\n","description":"","footnote":"\r\n( 1 ) -  Appiens Syr . S 7 et suiv . \r\n( 2 ) -  Antigoniea . \r\n","page_name":" 2110 ","page_number":170},
  {"content":"\r\n\r\nگويند ، كه شهر پلّا « 1 » را او بنا كرد و بعدها آن را آپاما « 2 » ناميدند و اسكندريّه ايسّوس ، كه اكنون آن را آلكساندرت « 3 » نامند و در كنار درياى مغرب است ، نيز از او است .\r\nبهرحال شهرهائى ، كه در زمان سلكوس اوّل و ساير سلوكيها ساخته شد ، اينها بودند :\r\nاوّل - در چهار ايالت سوريّه سلوكى اين چهار شهر بنا شد : آن‌تيوخىيا « 4 » ( انطاكيّه ) - سلوكيّه پيه‌رى « 5 » لااديسه « 6 » - آپاما . انطاكيّه پاىتخت بشمار ميرفت ، ولى چنان كه بيايد ، سلوكيّهء كنار دجله از آن بزرگتر بود . اسم انطاكيّه از اسم پدر سلكوس است ، كه آن‌تيوخوس نام داشت و آن را در كنار رود ارن‌تس قديم ساخته‌اند . سكنه اوّلى انطاكيّه را از آن‌تىگونيا بعدّه 5300 نفر آوردند و بعد ، از شهر هراكله ( ارگله ) آسياى صغير و قبرس و جاهاى ديگر . اين شهر چهار محلّه داشت و هر كدام از ديگرى بوسيله خندقى جدا ميشد ، به همين جهت است ، كه سترابون شهر مزبور را « چهار شهره » « 7 » مينامد ، ولى آن‌تيوخوس - اپىفان تمام شهر را با خندق مشتركى محصور ساخت . چون در اين شهر حفريّات مرتّب و مسلسلى نشده است ، نميتوان نظر ثابتى راجع بقسمت‌هاى آن داشت ، ولى معلوم است ، كه بعض بناهاى آن از زمان امپراطوران روم بوده . اهالى اين شهر از يونانيها ، مقدونيها ، سريانىها تركيب يافته بود . يهوديها اينجا هم مانند اسكندريّه مصر زياد بودند و يوسف فلاويوس گويد ، كه سلكوس اوّل به آنها همان حقوق يونانيها را داد ( كتاب 12 ، بند 119 ) . يونانيها به هيجده دم « 8 » تقسيم ميشدند و هر دم ( يا جماعت ) مجلس مشورتى داشت . راجع بانطاكيّه بالاخره بايد گفت ، كه از حيث علوم و فنون بپاى اسكندريّه و شهر پرگام در آسياى صغير نميرسيد . انطاكيّه مركز خوش‌گذرانى و عيش و عشرت بود و معلوم است ، كه چون پاىتخت بشمار ميرفت ، سلوكىها آن را با معابد و ابنيه و عمارات عالى آراسته بودند .\r\n\r\n\r\n","description":"","footnote":"\r\n( 1 ) -  Pella . \r\n( 2 ) -  Apama . \r\n( 3 ) -  Alexandrette . \r\n( 4 ) -  Antiochia . \r\n( 5 ) -  Seleucie de Pierie . \r\n( 6 ) -  Laodicee . \r\n( 7 ) -  Tetrapolis . \r\n( 8 ) -  Demes . \r\n","page_name":" 2111 ","page_number":171},
  {"content":"\r\n\r\nبعد از انطاكيّه سلوكيّه ميآمد . اين شهر بندر بزرگ سوريّه سلوكى محسوب ميشد . بعضى مانند ديودور سيسيلى گويند ، كه اهالى آن‌تىگونيا را باينجا نقل كردند ( كتاب 20 ، بند 48 ) . اين شهر هم در كنار رود ارن‌تس ساخته شده بود و به آن اسم پيه‌رى « 1 » ( شهر مقدونى ) را داده بودند ، تا از سلوكيّه‌هاى ديگر ممتاز باشد .\r\nبعد از سلوكيّه شهر لااديسه را بايد ناميد و نام آن از اسم مادر سلكوس است .\r\nاين شهر يا بندر در دامنه كوهى واقع بود ، كه تاك زياد داشت .\r\nبالاخره شهر آپاما در دامنه كوهى به طرف رود ارن‌تس در ميان چمن‌هاى حاصلخيز بنا شده بود و اسلحه خانه سلوكى بشمار ميرفت . اسم اين شهر از اسم آپامه ، دختر سپى تامن ، زن ايرانى سلكوس است ، كه در موقع زواج مقدونيها با زنان ايرانى ، نصيب او گرديد و با او سلطنت كرد . اين شهر در ابتدا پلّا نام داشت ( نام شهرى در مقدونيّه ) و سربازان از كار افتاده مقدونى را بدينجا ميفرستادند .\r\nدوّم - بين سوريّه و فرات : از انطاكيّه سوريّه راهى از شهر سيرّوس « 2 » گذشته در كنار فرات به سلوكيّه ديگر ميرسيد و اين سلوكيّه را پلى با شهر آپاماى ديگر وصل ميكرد . اين آپاما را ( آپاماى پل ) يا زگما « 3 » ميناميدند .\r\nيك راه نظامى از اينجا به طرف كاركميش ، پاىتخت قديم هيت‌ها ( صفحه 49 اين تأليف ) ، ميرفت و كاركميش يونانى شده اورپس « 4 » نام داشت ، زيرا قصبه‌اى ، كه در مقدونيّه مولد سلكوس اوّل بود ، چنين ناميده ميشد .\r\nاز پالميرا ( تدمر ) راهى به دورا « 5 » در كنار فرات هدايت ميكرد و نيكانور ، كه از طرف آن‌تىگون بجنگ سلكوس رفت ، در اينجا مستعمره‌اى بنا كرد ، كه معروف به اورپس گرديد ( امروز اين محلّ را صالحيّه نامند ) . اين محلّ در كنار چپ رود فرات در صفحه‌اى موسوم به پاراپوتامى « 6 » واقع بود . بنابر آنچه\r\n\r\n\r\n","description":"","footnote":"\r\n( 1 ) -  Pierie . \r\n( 2 ) -  Cyrrhos . \r\n( 3 ) -  Zeugma . \r\n( 4 ) -  Europos . \r\n( 5 ) -  Doura . \r\n( 6 ) -  Parapotamie . \r\n","page_name":" 2112 ","page_number":172},
  {"content":"\r\n\r\nگفته شد ، سوريّه داشت مقدونيّه ديگر ميشد و در هرجا شهرهائى باسم شهرهاى مقدونى بنا ميكردند ، ولى محلّ اين شهرها را غالبا نميتوانند درست با يكى از محل‌ّهاى كنونى مطابقت دهند . آپ‌پيان شهرهائى را مينامد ، كه از اين جمله‌اند و بايد نىسه‌فوريون « 1 » را هم ، كه با كالّىنىكن « 2 » آن‌تيوخوس دوّم يكى ميدانند ، از اين شهرها دانست .\r\nسوّم - در بين النّهرين : شهرى بنا كردند ، كه بعدها آن را اسران ميناميدند و بعد ترادس ( اورفا ) . اين شهر در ابتداء به انطاكيّه كالّىره « 3 » موسوم بود و عنوان نيم بربرى را هم به او داده بودند .\r\nدر بلوكى ، كه باسم شهر مقدونى ميگدنى « 4 » نام داشت ، شهر نىسيب « 5 » ( نصيبين قرون بعد ) بنا شده بود . اين شهر را هم انطاكيّه ميناميدند . نيكاتور شهريهم به اين اسم در باديه‌هاى بين سوريّه و بين النّهرين بنا كرده بود . در كنار دجله نزديكى سىتاسه « 6 » شهر آپلّنى « 7 » را بنا كرده اين صفحه را سىتاسن « 8 » ناميدند .\r\nسىتاسه تلّى است در نزديكى بغداد و حالا آن را كار كوف ( عقرقوف ) نامند .\r\nدر ناحيه سىتاسن هم شهرى بود آپاما نام . در اينجا بيموقع نيست بيفزائيم ، كه شهر تيسفون در اين زمان اردوگاهى بود و بعدها در زمان دولت بزرگ پارت پايتخت اشكانى شد ( پوليب كتاب 5 ، بند 45 ) . در جنوب نزديكتر بخليج پارس چند شهرى باسم آپامه مه‌سن « 9 » در جائى كه دجله به دو شعبه منشعب مىشود و سلوكيّه اريتره « 10 » و انطاكيّه خاراكس « 11 » بنا شده بود ( پلين ، كتاب 6 ، بند 139 ) .\r\nاز تمام شهرهاى كنار دجله يا در نزديكى آن معروفتر سلوكيّه بود ، كه از حيث زيبائى و عظمت تمام شهرهاى ديگر را تحت الشّعاع گذارده بود . از ابتداء اين شهر از حيث عظمت از انطاكيّه سوريّه ، يعنى پايتخت سلوكى ميگذشت و فقط از قرن اوّل ميلادى ببعد از آن كوچكتر بود . بنابراين ، وقتى كه سلوكيّهء مطلق ميگويند ،\r\n\r\n\r\n","description":"","footnote":"\r\n( 1 ) -  Nicephorion . \r\n( 2 ) -  Callinicon . \r\n( 3 ) -  Antioche Callirhe . \r\n( 4 ) -  Migdonie . \r\n( 5 ) -  Nissibe . \r\n( 6 ) -  Sittacee . \r\n( 7 ) -  Apollonie . \r\n( 8 ) -  Sittacene . \r\n( 9 ) -  Apamee de Mesene . \r\n( 10 ) -  Seleucie d'Erythree . \r\n( 11 ) -  Antioche de Charax . \r\n","page_name":" 2113 ","page_number":173},
  {"content":"\r\n\r\nمقصود اين سلوكيّه است ، كه در نزديكى محل تيسفون واقع بود و بعدها با تيسفون يكى شد . شهر مزبور در محلّ اپيس قديم در جائى واقع بود ، كه فرات و دجله بهم بيش از هر جاى ديگر نزديك ميشوند و راه فلات ايران بدرياى مغرب است . بنابراين سلوكيّهء دجله زود روبترقّى گذارد و شهرى معظم گرديد ، چنان كه سترابون اين شهر را بلافاصله بعد از اسكندريّه مصر جا ميدهد و گويد ، كه 600 هزار نفر سكنه داشت .\r\nميتوان گفت ، كه سلوكيّه پاىتخت قسمت شرقى دولت سلوكى بود و وليعهد ، وقتى كه نيابت سلطنت را داشت ، در اين شهر اقامت ميكرد . موادّ بنّائى اين شهر را از بابل آورده بودند و قسمتى از سكنه‌اش هم از اين شهر نامى بنى سام بود . از اين ببعد بابل رو بانحطاط گذارد و سلوكيها همين مقصود را تعقيب ميكردند ، زيرا عقيده داشتند ، كه تمدّن يونانى در شهرى معظم و قديم مانند بابل ، كه در هر گوشه‌اش آثار گذشته‌هاى مفصّل تاريخى دارد و حافظ سنن باستانى ساميها و مركز تمدّن مشرق قديم است ، پيشرفت‌هاى مطلوب را نخواهد داشت .\r\nسلوكيّه باروئى داشت ، كه بر پايه‌هاى آجرى قرار گرفته بود و دور آن خندقى كنده بودند . آجر باروها را از بابل آورده بودند . اهالى شهر مانند انطاكيّه از مردمان مختلف تركيب شده بود و يونانيها از حيث نفوذ بر ديگران برترى داشتند . در اينجا علوم و صنايع يونانى ترويج ميشد و در دوره پارتى هم شهر علمى و صنعتى بشمار ميرفت .\r\nديورن بابلى « 1 » ، كه اصلا از سلوكيّه بود ، در اين شهر فلسفه رواقى را ترويج ميكرد . جانشين او آپلّودور « 2 » هم اين عقيده فلسفى را ميآموخت . سكنه آسيائى در اين شهر زياد بود و مردمانى مانند سريانىها ، پارتىها ، پارسيها ، ارامنه و هنديها در اين‌جا اقامت داشتند . يهودىهاى زيادى در اين شهر برقرار شدند و حسّ ضدّ يهودى هم در اين‌جا مانند انطاكيّه باعث اغتشاشاتى گشت ( يوسف فلاويوس ، تاريخ قديم يهود ، كتاب 18 ، بند 9 )\r\n\r\n\r\n","description":"","footnote":"\r\n( 1 ) -  Diogene le Babilonien . \r\n( 2 ) -  Apollodor . \r\n","page_name":" 2114 ","page_number":174},
  {"content":"\r\n\r\nمهرداد اوّل ( 171 - 138 ق . م ) سلوكيّه را از سلوكيها گرفت .\r\nآن‌تيوخوس هفتم ( 138 - 129 ق . م ) آن را پس گرفت ، ولى نتوانست نگهدارد و به زودى از دست داد .\r\nچهارم - بفلات ايران هم سلوكيها مهاجرت مقدونيها و يونانيها را تشويق كردند ، ولى نه به قدر سوريّه و بين النهرين . شهرهاى فلات اينها بودند :\r\nدر ماد شهر قديم رگ‌بارى را اورپس ناميدند ( سترابون ، كتاب دهم ) .\r\nدر نزديكى در بند بحر خزر ( دروازهء كسپيين ) يك آپاما و در سرحدّ پارس يك لا اديسه بنا كردند ( معلوم نيست در كدام سرحد پارس ) و بجاى هراكله اسكندر ، كه ايرانيها خراب كرده بودند ، آخائيس را ساختند .\r\n\r\nدر پارت و غيره\r\nآپ‌پيان از بناى شهرهاى س‌تيرا ، كال ليوپ ، خاريس ، هكاتوم پىلس ( شهر صد دروازه ) و آخه‌آ « 1 » سخن ميراند .\r\nدر خوزستان شوش قديم را سلوكيّه اوله‌اس « 2 » ( يعنى سلوكيّه كرخه ) ناميدند .\r\nدر پارس آن‌تيوخوس اوّل يك شهر انطاكيّه نام بنا كرد و از ماگنزى « 3 » ، در كنار رود م‌آندر در آسياى صغير ، ستونهاى مرمر بدانجا برد . تصوّر ميكنند ، كه اين انطاكيّه همان شهرى است ، كه يونانيها آن را ( پرس‌پليس ) ميناميدند ( تخت جمشيد كنونى ) . در واحه مروهمان آن‌تيوخوس انطاكيّه مرگيان « 4 » را بنا كرد ( سترابون ، كتاب 11 ) . آپ‌پيان گويد ، كه شهرى موسوم به آلكساندروپوليس « 5 » در هند بود .\r\nپنجم - سلوكيها نه فقط در جاهائى ، كه شهرهاى يونانى نداشت شهرهائى بنا ميكردند ، بلكه در آسياى صغير هم ، كه مهاجرين يونانى زياد داشت ، باز مهاجرينى مينشاندند . بنابراين شهرهائى موسوم به سلوكيّه و انطاكيّه در قسمت آسياى صغير خيلى زياد است ، مثلا سلوكيّه كيليكيّه ، پام‌فيليّه و سلوكيّه آهن در\r\n\r\n\r\n","description":"","footnote":"\r\n( 1 ) -  Soteira , Calliope , Charis , Hecatompyles , Achaea . \r\n( 2 ) -  Seleucie d'Evlaeos . \r\n( 3 ) -  Magnesie . \r\n( 4 ) -  Antioche de Margiane . \r\n( 5 ) -  Alexandropolis . \r\n","page_name":" 2115 ","page_number":175},
  {"content":"\r\n\r\nپىسيديّه و غيره . ببعض شهرهاى سابق هم اسم ديگر دادند مثلا ادنه « 1 » و تارس « 2 » را انطاكيّه ناميدند . اسامى آپاما و لااديسه و انطاكيّه در ساير جاهاى آسياى صغير هم كم نيست . باوجود شهرهاى زيادى ، كه سلوكيها بنا كردند ، مملكت آنها بقدرى وسيع بود ، كه مسافتهائى زياد خارج از اين شهرها ميماند و معلوم است ، كه با 60 شهر يا بيشتر ممكن نبود ، اين همه ممالك را از درياى مغرب تا باختر يونانى كرد . بخصوص ، كه همين يونانيها هم بعد از چندى در ميان اقوام آسيائى حل شدند .\r\nسلوكيها علاوه بر احداث شهرها و نشانيدن يونانيها در آنها ، مانند بطالسه ، مستعمرات نظامى هم ميساختند . اين نوع مستعمرات در زمان سلوكيها زياد است ، ولى چنين به نظر ميآيد ، كه مقصود آنها از ايجاد اين مستعمرات نشانيدن سربازانى در آنها بوده ، كه از كار افتاده بودند ، ولى بعضى با اين نظر همراه نيستند و تصوّر ميكنند ، كه سكنه اين مستعمرات عبارت بوده‌اند از اشخاص جنگى و پادشاهان سلوكى در موقع احتياج اين اشخاص را براى جنگ تجهيز ميكردند .\r\nبهرحال مسلّم است ، كه اين نوع مستعمرات مانند مستعمرات بطالسه در مصر متفرّق و پراكنده نبوده ، بل در جاهائى جمع بودند و صورت و شكل شهرى را داشتند . بعض اوقات مهاجرين نظامى را در شهرى ، كه وجود داشت ، جمع ميكردند و در اين صورت اين‌ها طبقه‌اى از ساكنين شهر بشمار ميرفتند و زمين‌هاى آنها جزو اراضى شهر محسوب ميشد . گاهى دهات نظامى بتدريج با طول زمان مبدّل بشهرى ميشد و ميتوان گفت ، كه شهرهاى بسيارى در ابتداء دهات نظامى بودند .\r\nاز كتيبه‌هائى ، كه در آسياى صغير يافته‌اند ، صريحا برميآيد ، كه اخلاق و عادات يونانيها در شهرهاى يونانى تغيير نميكرد . مثلا پارچه پوست آهو ، كه در محلّى موسوم به دورا ( صالحيّه كنونى ) يافته‌اند و راجع بمسئله ميراث است ،\r\n\r\n\r\n","description":"","footnote":"\r\n( 1 ) -  Adana . \r\n( 2 ) -  Tarse . \r\n","page_name":" 2116 ","page_number":176},
  {"content":"\r\n\r\nمينمايد ، كه در زمان پارتىها هم بقوانين و عادات يونانى دست نخورده بود . حق مالكيّت و تصرّف هم موافق قوانين يونانى مجرى ميگشت . شهرهاى يونانى ، چنان كه بالاتر گفتيم ، حقوق سياسى و خودمختارى داشتند و بمرور بوميها هم با يونانيها داراى حقوقى ميشدند و بدين ترتيب سكنه مخلوطى از يونانى و بومى تشكيل ميشد . بواسطه فقدان مدارك نميتوان گفت روابط اين جماعت‌هاى مخلوط با يكديگر چه بود ، ولى از تاريخ بطالسه در مصر و اوضاع آن زمان روشن ديده مىشود ، كه اين اختلاط باعث نفوذ مشرق بر يونانيان گرديد . مثلا كومون « 1 » ، كه تحقيقاتى در كتيبه‌هاى دورا ( صالحيّه ) كرده عقيده دارد ، كه زواج يونانيها با اقرباى نزديك خودشان و بخصوص زواج بين دو نفرى ، كه از طرف پدر برادر و خواهر بودند ، از نفوذ مشرق بوده و چنين است نيز عقايد مذهبى مشرق ، كه در شهرهاى يونانى آسياى صغير مؤثر بود . در باب زواج يونانيها با اقرباى نزديك بايد گفت ، مشكل است داراى اين عقيده باشيم ، كه منحصرا از نفوذ مشرق بوده ، زيرا در مقدونيّه نيز چه در زمان اسكندر و چه بعد از او ميبينيم ، كه اين نوع زواج‌ها به عمل ميآيد و موارد زواج برادر با خواهرزاده و حتّى با خواهر در خانوادهء سلطنتى مقدونى و سلوكى و بطالسه كم نيست . عنوان فيلادلف مؤيّد همين نظر است ، زيرا اين لفظ در يونانى بمعنى محبّ خواهر است و پادشاهانى ، كه خواهرشان را ازدواج ميكردند ، اين لقب داشتند ( بفهرست پادشاهان مقدونى و سلوكى و بطالسه پائين‌تر رجوع شود ) .\r\nاز آنچه بالاتر گفته شد ، معلوم است ، كه حامى يونانيّت در مشرق سلوكىها بودند و در تحت لواى سلوكى عنصر يونانى در مشرق انتشار مييافت ، ولى از وقتى كه دولت سلوكى بجهاتى ، كه بالاتر ذكر شد ، در انحطاط افتاد ، كار يونانى شدن مشرق هم سست گرديد . باوجود اين باز مىبينيم ، كه تقريبا در مدّت نيم قرن يونانيهاى باختر پيشرفت‌هاى زياد دارند . جهت اين است ، كه پادشاهان دولت\r\n\r\n\r\n","description":"","footnote":"\r\n( 1 ) -  T . Cumont . \r\n","page_name":" 2117 ","page_number":177},
  {"content":"\r\n\r\nيونانى و باخترى حامى آنها هستند . دمتريوس پسر اوتى دم ، كه داماد و متّحد آن‌تيوخوس سوّم بود ، در ابتداء قدرتى از خود نموده در مشرق تا كوههاى هىمالايا ، در جنوب تا مصبّ سند و در شمال تا مملكت سر « 1 » ها ( چينىها ) و فرينيان يا فونيان « 2 » ( هونها ) راند و پنجاب از نو براى يونانيها و يونانيّت باز شد . اسم چاگله به اوتىدمىيا « 3 » تبديل يافت و در رخّج و گدرزيا ( بلوچستان ) شهر دمترياس « 4 » تأسيس گرديد ، ولى در 175 ق . م اوكراتيداس « 5 » نامى تخت باختر را از دمتريوس ، كه ميخواست « غير مغلوبش » خوانند ، گرفت و او مجبور گرديد بمستملكات هندش اكتفا ورزد . بعد ديرى نگذشت ، كه دولت پارت ممالكى را ، كه از حركت مردمان زردپوست اورال و آلتائى زير و زبر شده بود ، تسخير كرد . شرح اين وقايع بدوره پارتى تاريخ ايران راجع است .\r\nعجالة همينقدر گوئيم ، كه دولت باختر در زير ضربت‌هاى پارتيها سقوط كرد و فقط وادى رود سند بسان يگانه كانون تمدّن يونانى باقى ماند ، ولى بعدها اين كانون هم در زير ضربت سكاها زوال يافت . اگرچه زبان يونانى روى مسكوكات باقى ماند و معرفت يونانى در رديف معرفت شرقى يك چندى در اينجا پائيد ، امّا بالاخره از ميان رفت . در آسياى غربى هم شهرهاى يونانى و مقدونى با انحطاط و انقراض دولت سلوكى ضعيف گشته در ايران در تحت تابعيّت دولت پارت و در سوريّه و آسياى صغير باطاعت روميها درآمدند . در ايران تا يكى دو سه قرن اين شهرها وجود داشتند ، ولى خرد خرد با بوميها مخلوط ميشدند ، تا آنكه بكلّى ضعيف شده قوميّت خود را از دست دادند ، چنان كه نه فقط امروز ، بل هزار سال پيش هم ، ذكرى از يونانى بودن آنها نيست و حتّى مطابقت دادن اين شهرها با يكى از محل‌هاى كنونى كارى است بس مشكل و اگر حدسهائى ميزنند تقريبى است . بنابراين به اين نتيجه ميرسيم ، كه استيلاى عنصر يونانى و مقدونى آثارى قابل دوام در ايران\r\n\r\n\r\n","description":"","footnote":"\r\n( 1 ) -  Seres . \r\n( 2 ) -  Phryniens , Founiens . \r\n( 3 ) -  Euthydemia . \r\n( 4 ) -  Demetrias . \r\n( 5 ) -  Eucratidas . \r\n","page_name":" 2118 ","page_number":178},
  {"content":"\r\n\r\nنگذارد و يونانيّت در ايران و شرق اقصى ذرّه‌اى بعمق نرفت .\r\n\r\nنتيجه\r\nچنان كه گذشت بند پنجم نقشه‌هاى اسكندر اين بود ، كه مردمانى از آسيا باروپا برد و از اروپا بآسيا آرد ، تا شرق بغرب نزديك شود . جانشينان او اجراى اين فكر را عملى ندانسته بواسطه مخارج زياد از آن منصرف شدند . بعد آن‌تىگون و سلوكيها ، نظر باينكه خودشان را در آسيا بيگانه ديدند ، يونانى كردن مشرق را پيش كشيدند ، يعنى از نقشه اسكندر آوردن مردمان اروپائى را بمشرق و ايجاد مستعمرات يونانى در آسياى غربى و ايران و باختر تشويق كردند . اين نصف همان نقشه اسكندر بود ، ولى طور ديگر اجراء شد : اسكندر ميخواست بازواج و ايجاد منافع مشترك نزديكى و بعد وحدتى ميان شرقيها و غربيها ايجاد شود . آنها به عكس عناصرى در شرق نشاندند ، كه خودشان را آقا و شرقيها را تبعه يا بنده ميدانستند . معلوم است ، كه با اين ترتيب ايجاد منافع مشترك محال بود ، زيرا در اين حال منافع يكطرف بر ضدّ منافع طرف ديگر است . بنابراين مستعمراتى ايجاد شد ، كه چندى پائيد ، تا از ميان رفت .\r\nخلاصه آنكه مشرق به مغرب نزديك نشد . مغرب چندى بر مشرق قديم برترى يافت ، تا پارتيها روى كار آمدند . پس از آن مشرق قديم به دو بخش تقسيم شد :\r\nقسمت غربى تا فرات و قسمت شرقى در اينطرف فرات تا سند و سيحون . در اينطرف فرات بواسطه زوال سلطه مغرب بر مشرق خود يونانيّت هم سست گرديده زائل شد و غربيان در ميان شرقيان منحل گرديدند . اما در آنطرف فرات ، يونانيّت بواسطه سلطه روم و بيزانس خيلى ديرتر پائيد ، ولى در آنجا هم بالاخره در زير ضربت‌هاى عرب و بعد ترك و تاتار يونانيّت مضمحل شد و مردمانى ، كه از مغرب زمين آمده بودند ، غالبا در ميان بوميان تحليل رفتند .\r\nدر قسمت شرقى تمدّن يونانى يك ذرّه بعمق نرفت و آثاريهم از خود نگذاشت .\r\nدر قسمت غربى در بعض صفحات از خود اثراتى گذاشت ، كه از تاريخ اين صفحات ( مصر و سوريّه ) و تاريخ تمّدن اسلامى ديده مىشود و بايد به اين قسمت‌ها رجوع كرد .\r\n\r\n","description":"","footnote":"","page_name":" 2119 ","page_number":179},
  {"content":"\r\n\r\nاين است خلاصه نتيجه‌اى ، كه از روابط مغرب با مشرق بواسطه آمدن اسكندر بايران حاصل شد . اگر در يك قسمت اين نظر اجمالى ، از وقايع پيش افتاديم ، جز اين چاره نبود ، ولى معلوم است ، كه كتاب چهارم اين تأليف و كتاب ديگر وقايع را شرح خواهد داد و ما پس از ذكر وقايع دوره اشكانى و ساسانى باز به اين مطلب رجوع خواهيم كرد ، تا مطالبى ، كه در اينجا ناگفته مانده ، گفته آيد .\r\n\r\n","description":"","footnote":"","page_name":" 2120 ","page_number":180},
  {"content":"\r\n\r\n\r\nباب چهارم - دول ديگر كه بر خرابه‌هاى دولت اسكندر تشكيل شدند\r\n\r\nمقدّمه\r\nدولت سلوكى بزرگتر و مهمترين دولتى بود ، كه بر خرابه‌هاى امپراطورى اسكندر تشكيل گرديد و چون بعض جاهاى تاريخ آن با تاريخ ايران ارتباط تام داشت ، اوّل بذكر آن پرداختيم . بعد از دولت مزبور ، تاريخ ساير دول ، كه نيز از قسمت‌هاى دولت اسكندر تشكيل يافتند ، چندان اهميّتى براى تاريخ ايران ندارد و ميتوانستيم از اينجا فورا بتاريخ ايران برگرديم ، ولى چون در آسياى صغير مدّتها پس از انقراض دولت هخامنشى نفوذ ايران برقرار بود و دولت‌هائى در اين قسمت تشكيل شد ، كه سلسله پادشاهان بعض آنها نسبشان را بشاهان هخامنشى ميرسانيدند ، مقتضى است نظرى هم به اين دولت‌ها بيفكنيم ، بخصوص ، كه در تاريخ ايران پارتى بوقايع اين ممالك برخواهيم خورد و بجاى آنكه در آنجا از موضوع خارج شده بطور معترضه مطالبى را بگوئيم ، بهتر است قبل از دخول بتاريخ دولت پارت خواننده را با موضوع آشنا سازيم .\r\n\r\nفصل اول - دول اسياى صغير\r\n\r\nمبحث اول - كاپادوكيه\r\nكاپادوكيّه يونانى شده كت‌پ‌توك پارسى قديم است و داريوش اوّل در كتيبه‌هاى بيستون و نقش رستم و تخت جمشيد اين مملكت را چنين ناميده كاپادوكيّهء قديم در قسمت شرقى آسياى صغير واقع و حدود آن چنين بود : در شمال\r\n\r\n","description":"","footnote":"","page_name":" 2121 ","page_number":181},
  {"content":"\r\n\r\nدرياى سياه ، در جنوب كوههاى توروس « 1 » كيليكيّه ، از طرف مشرق رود فرات و از سمت مغرب رود هاليس ( قزل‌ايرماق كنونى ) . بيشتر اين مملكت فلاتى است مسطّح ، كه روئيدنى كم دارد و آب و هواى آن برّى « 2 » است . قسمت‌هاى حاصل خيزش در طرف جنوب شرقى در دامنه كوهها به طرف فرات است و در شمال در سواحل درياى سياه . اين قسمت شمالى را نويسندگان و مورّخين قديم پنت كاپادوكى يا باختصار پنت ناميده‌اند . از رودهاى مملكت رود هاليس ( قزل ايرماق ) و ايريس ( ياشيل ايرماق ) قابل ذكر است و برود دوّم رود پر آب ليكوس « 3 » ميريزد ( ليكوس را بازاب بزرگ يا عليا مطابقت داده‌اند . م . ) . اين رودها قابل كشتىرانى نيست . تاريخ كاپادوكيّه قبل از قرن سيزدهم ق . م مجهول است ، ولى در اين قرن اين مملكت مورد حمله هيت‌ها واقع شد و از اين عهد آثارى در كاپادوكيّه هست . بعد آسوريها به اين مملكت آمدند و بعضى تصوّر ميكنند ، كه نام سوريه ، كه يونانيها بولايتى نزديك سىنوپ داده بودند و نيز اينكه بعدها يونانيها كاپادوكيّه را لك‌سيرى « 4 » ، يعنى سوريّه سفيد ميناميدند ، از تسلّط آسوريها بر اين مملكت بوده است . بعد از انقراض آسور كاپادوكيّه جزو دولت ماد شد و پس از آن جزو دولت هخامنشى . ليكائونيّه « 5 » ، كه بعدها قسمتى از آسياى صغير بود ، در ابتداء جزو كاپادوكيّه بود ، زيرا اهالى آن از حيث زبان و اخلاق و عادات تفاوتى با اهالى كاپادوكيّه نداشتند . در باب مردم كاپادوكيّه عقيده اهل فنّ اين است ، كه هند و اروپائى يا آريانى بمعنى اعم بوده‌اند ، مذهبشان بمذاهب مردمان غربى آسياى صغير شباهت داشته و خدايان اين مردم ، كه اختصاص بخودشان داشت ، عبارت بودند : 1 - از خداى آسمان ، كه كيفر نقض قول را ميداد ، 2 - خداى ماه ، 3 - ربّة النوع بزرگ طبيعت ، كه ( ما ) ميناميدند . در موقع باده نوشىها براى ستايش اين ربّة النوع ، مردان بخودشان زخم ميزدند و دختران ناموسشان را قربان ميكردند . مذهب\r\n\r\n\r\n","description":"","footnote":"\r\n( 1 ) -  Taurus . \r\n( 2 ) -  Continental . \r\n( 3 ) -  Lycus . \r\n( 4 ) -  Leucosyrie . \r\n( 5 ) -  Lycaonie . \r\n","page_name":" 2122 ","page_number":182},
  {"content":"\r\n\r\nپارسيها هم باينجا سرايت كرده بود : خداى پارسيها را ستايش ميكردند و اسامى ماهها پارسى بود .\r\nبنابر آثار ، درجه تمدّن اين مردم پست به نظر ميآيد ، شهرها كم‌اند و اهالى غالبا مملوك نجباء يا معابد . اسامى شهرهائى ، كه در تاريخ ذكر مىشود ، چنين است :\r\nتيانا ، مازاكا ، آماسيا « 1 » بر رود ايريس ، ولى در عوض عدّه دهات و قصبات بزرگ زياد بود . از زمانى ، كه كاپادوكيّه جزء دولت هخامنشى شد ، بيشتر در تاريخ معروف گرديد و از ولات پارسى در اين مملكت ، اسم داتام بيشتر شهرت دارد ( شرح قضاياى او در صفحات 1131 - 1148 اين تأليف گذشت ) . اسكندر ، چنان كه بالاتر ذكر شد ، به كاپادوكيّه دست نزد و آريارات پادشاه آن استقلال خود را حفظ كرد ، ولى بعد از فوت اسكندر ، چنان كه در جاى خود ذكر شد ، پرديكّاس با آريارات جنگيد و او را گرفته كشت . پس از آن كاپادوكيّه از دست بدست ميگشت ، تا مقارن اوايل قرن سوّم ق . م آزاد شد و استقلال خود را باز يافت . در اين زمان كاپادوكيّه بده ايالت تقسيم ميشد . ديودور سيسيلى راجع بتاريخ كاپادوكيّه چنين گويد ( قطعه‌اى از كتاب 31 ) : « پادشاهان كاپادوكيّه نسبشانرا به كوروش ميرسانند و نيز گويند ، كه از نژاد هفت نفر پارسىاند ، كه سمرديس ( گئومات ) مغ را كشتند ( شرح قضاياى گئومات در صفحات 516 - 536 اين تاليف گذشت ) . در باب سلسله نسبشان عقيده آنها چنين است : آتس‌سا خواهر كبوجيه پدر كوروش زن فارناك ( فارناس ) پادشاه كاپادوكيّه شد ( ديودور كبوجيه را كامبيز نوشته ، شرح اين تصحيف در صفحه 478 - 479 اين تأليف گذشت . م . ) و پسرى آورد گالّوس « 2 » نام . او پسرى داشت موسوم به سمرديس ، كه پدر آرتامن بود ( چون سمرديس يونانى شده بردى است پس بايد گفت بردى نام . م . ) . ارتامن پسرى داشت موسوم به آنافاس ، كه از حيث شجاعت و جسارت شهرتى داشت و يكى از كشندگان سمرديس‌مغ بشمار ميرفت ( اطّلاعيكه\r\n\r\n\r\n","description":"","footnote":"\r\n( 1 ) -  Mazaca , Amasia , \r\n( 2 ) -  Gallus . \r\n","page_name":" 2123 ","page_number":183},
  {"content":"\r\n\r\nديودور ميدهد در اين‌جا با كتيبه بيستون داريوش اوّل موافقت نميكند ، زيرا شاه مزبور اين اسم را ذكر نكرده - بصفحه 534 اين تأليف رجوع شود . م . ) .\r\nاز اين جهت است ، كه پادشاهان كاپادوكيّه نسبشان را به كوروش و آنافاس ميرسانند و گويند ، كه آنافاس در ازاى خدمت ، والى كاپادوكيّه شد با اين امتياز ، كه از دادن ماليات معفوّ باشد . آنافاس پسرى داشت نيز آنافاس نام و اين شخص دو پسر از خود گذاشت داتام و آريم‌نه « 1 » . داتام بتخت نشست ( از اين‌جا معلوم است ، كه كاپادوكيّه پادشاهان دست نشانده داشته . م . ) . او از حيث شجاعت و حسن اداره‌اش نامى بود ، با پارسيها جنگ درخشانى كرد و در دشت نبرد مرد ( اين روايت ديودور با روايت كرنليوس‌نپوس « 2 » ، كه در صفحات 1141 - 1148 ذكر شد ، موافقت ندارد ، زيرا داتام در تمام جنگ‌ها غالب آمد و بالاخره بدست مهرداد خائن كشته شد . م . ) .\r\nبعد از داتام پسر او آريامنس « 3 » بجايش نشست و او پدر آريارات و هولوفرن « 4 » نامان بود . آريامنس پس از عمر پنجاه ساله درگذشت ، بىاينكه كارى ، كه در خاطرها بماند ، كرده باشد . پس از او پسر بزرگترش آريارات بتخت نشست و گويند ، كه چون او برادرش را فوق‌العاده دوست ميداشت ، وى را ببلندترين مقام رسانيد .\r\nبعد او را بكمك پارسيها بجنگ مصريها فرستاد و هولوفرن در ازاى رشادتهائى ، كه كرده بود ، مورد عنايت‌هاى مخصوص اخس ( اردشير سوّم ) گرديده با افتخار برگشت و وقتى كه مرد ، دو پسر داشت : آريارات و آرىسس « 5 » ، چون برادر هولوفرن ، يعنى پادشاه كاپادوكيّه ، وارثى نداشت ، آريارات پسر ارشد هولوفرن را پسر خود خواند . در اين زمان اسكندر مقدونى با پارسيها جنگيد و بعد مرد . پس از آن پرديكّاس نايب السلطنه مقدونى اومن را براى حكومت به كاپادوكيّه فرستاد و او اين مملكت و ممالك مجاور را باطاعت درآورد . در اين وقت آرايارات ، پسر\r\n\r\n\r\n","description":"","footnote":"\r\n( 1 ) -  Arimne . \r\n( 2 ) -  Cornelius Nepos  ( نويسندهء رومى ، كه ذكرش در صفحه 179 اين تأليف گذشت . م . )\r\n( 3 ) -  Ariamnes . \r\n( 4 ) -  Holopherne . \r\n( 5 ) -  Aryses . \r\n","page_name":" 2124 ","page_number":184},
  {"content":"\r\n\r\nآخرين پادشاه كاپادوكيه ، مأيوس گشته با دوستانش به ارمنستان رفت . مدّت كمى پس از آن ، چون پرديكّاس و اومن كشته شدند و آن‌تىگون و سلكوس در جاهاى ديگر مشغول بودند ، آريارات از آردآت « 1 » پادشاه ارمنستان قوّه‌اى گرفته آمين‌تاس سردار مقدونى را كشت و مقدونيها را از كاپادوكيّه رانده تخت موروثى را بدست آورد . آريارات سه پسر داشت ، كه بزرگترشان آريامنس بعد از پدر بتخت نشست . اين شخص با آن‌تيوخوس سلوكى ، كه عنوان « خداوند » داشت ، وصلت كرد ، يعنى براى پسر بزرگترش آريارات نام ستراتونيس دختر آن‌تيوخوس را گرفت و چون اولاد خود را خيلى دوست ميداشت ، آريارات را در زمان حيات خود تاج بر سر گذارد و در اداره كردن مملكت با خود شريك كرد . آريارات پس از فوت پدر به خودى خود بسلطنت رسيد و وقتى كه ميمرد ، تخت را براى پسرش ، كه آريارات نام داشت و در صغر سنّ بود ، گذارد . او دختر آن‌تيوخوس كبير ( سوّم ) را ، كه آن‌تيوخيس نام داشت ، گرفت و اين زن خيلى حيله‌ور بود ، توضيح آنكه ، چون اولادى نداشت ، به شوهرش وانمود ، كه دو پسر دارد : آريارات و هولوفرن ، ولى پس از چندى ، بر خلاف انتظار ، حامل گشته دو دختر آورد و نيز پسرى ، كه او را مهرداد ناميدند . در اين وقت او به شوهرش اعلام كرد ، كه او را باشتباه انداخته بود و سابقا اولادى نداشته و از دو پسر دروغى ، ارشدش را با حقوق كمى بروم فرستاد و كوچكتر را به يونيّه . اين كار كرد ، تا اين پسرها با پسر حقيقى او در سر تخت منازعه نكنند . مهرداد هم پس از اينكه برشد رسيد ، خود را آريآرات ناميد . او تربيت يونانى يافته بود و صفات خوبى داشت » .\r\n« مهرداد پدرش را خيلى دوست داشت ، پدرش هم او را نيز . محبّت پدر و فرزند چنان بود ، كه پدرش خواست او را در زمان حيات خود بر تخت نشاند ، ولى پسر نپذيرفت و گفت ، كه تا والدينش زنده هستند ، سلطنت نخواهد كرد . اين مهرداد را يونانيها از جهت محبّتش به پدر فيلوپاتر « 2 » خوانده‌اند . مهرداد بعد از\r\n\r\n\r\n","description":"","footnote":"\r\n( 1 ) -  Ardoate . \r\n( 2 ) -  Philopator  ( محبّ پدر ) .\r\n","page_name":" 2125 ","page_number":185},
  {"content":"\r\n\r\nپدر بتخت نشست ، او را از جهت رفتار خوب و ترقّياتش در فلسفه زياد ميستودند .\r\nكاپادوكيّه ، كه از براى يونانيها مملكتى مجهول بود ، از اين زمان مقرّ اشخاصى با معرفت گرديد . اين پادشاه با روميها هم عهد مودّت و اتّحاد را تجديد كرد ، صحبت از پادشاهان كاپادوكيّه ، كه نسبشان را به كوروش ميرسانيدند ديگر بس است » ( بعد ديودور بمطالب ديگر ميگذرد . م . ) .\r\nدر قطعه ديگر از كتاب 31 خود ديودور باز از كاپادوكيّه صحبت كرده چنين گويد : « آريآرات ، كه لقب فيلوپاتر داشت ( يعنى مهردادى ، كه ذكرش گذشت ) چون بتخت اجدادش نشست ، براى پدرش مراسم دفن باشكوهى ترتيب داد ، بدوستان و سران سپاه و تمام تبعه‌اش عطوفت‌هاى زياد كرد و مورد محبّت جمعى گرديد .\r\nميتروبازان « 1 » را آريآرات بر تخت اجدادش نشانيد . آرتاكسياس پادشاه ارمنستان ، بىاينكه خسّت و حرص خود را پنهان دارد ، رسولانى نزد آريآرات فرستاده خواهش كرد ، كه با او همداستان شده يكى از دو جوانى را ، كه در اختيارش بودند ، بكشد و سوفن « 2 » را تصرّف كند ، ولى آريآرات از اين پيشنهاد ، كه دلالت بر بى حميّتى ميكرد ، تنفّرى زياد اظهار و رسولان را توبيخ و ملامت كرده ، نامه‌اى به آرتاكسياس نوشت و به او توصيه كرد ، از اين سوءقصد بپرهيزد . اين اقدام آريآرات باعث ستايشى بزرگ براى او شد و ميتروبازان بواسطه درستى و تقواى آريآرات بر تخت اجدادش نشست » ( از فحواى كلام ديودور معلوم است ، كه ميتروبازان پادشاه سوفن بوده و بحمايت آريآرات بتخت موروثى رسيده - سوفن چنان كه بالاتر گفته شد ، نام ارمنستان كوچك بود . م ) .\r\nبعد ديودور در قطعه‌اى از كتاب سى و يكمش راجع به اين پادشاه كاپادوكيّه چنين نوشته : « در المپياد يكصد و پنجاه و پنجم آريآرات تاجى از ده هزار سكّه طلا بوسيله سفرائى بروم فرستاد ، تا محبّت خود را بروميها بنمايد و اظهار بدارد ، كه از جهت دوستى با روميها از وصلتى با خانواده دمتريوس ( پادشاه مقدونى )\r\n\r\n\r\n","description":"","footnote":"\r\n( 1 ) -  Mithrobazanes . \r\n( 2 ) -  Sophene . \r\n","page_name":" 2126 ","page_number":186},
  {"content":"\r\n\r\nامتناع ورزيد . چون فرستاده روم گراكخوس « 1 » اظهارات سفراء را تصديق كرد ، سناى روم آريآرات را بسيار ستود و تاج را پذيرفته هدايائى گرانبهاتر براى آريآرات فرستاد . در همين وقت سفراى دمتريوس را بسنا وارد كردند . آنها هم تاجى از ده هزار سكّه طلا با قاتلين اكتاو « 2 » در زنجير آورده بودند . سنا مدّتى شور كرد ، كه چه كند بالاخره تاج را پذيرفت ، ولى قاتلين را ، كه ايزوكرات و لپ‌تين نام داشتند ، ردّ كرد » ( از قضيّه دمتريوس ، چون راجع بتاريخ مقدونيّه و روم است ميگذريم ، ولى بايد گفت ، كه سالى كه ديودور راجع بفرستادن سفراى كاپادوكيّه بروم ذكر مىكند ، يعنى المپياد 155 با سلطنت دمتريوس مطابقت ندارد ، زيرا اين تاريخ سنه 156 ق . م مىشود و سلطنت دمتريوس دوّم پادشاه مقدونى را بين 239 و 229 ق . م ميدانند . اين هم معلوم است ، كه مقصود ديودور از دمتريوس ، دمتريوس اوّل پولى ارست « 3 » پسر آن‌تىگون ، كه ذكرش بالاتر گذشت ، نبوده زيرا او بين 294 و 287 سلطنت كرد . م . ) .\r\nباز قطعه‌اى از كتاب 31 ديودور : « هولوفرن ، چون برادر خود آريآرات را از كاپادوكيّه راند ، نتوانست مملكتش را اداره و محبّت مردم را جلب كند .\r\nاو به پول حريص بود و اشخاصى زياد هلاك كرد . او به تيموته « 4 » تاجى به قيمت پنجاه تالان « 5 » داد و تاجى ديگر بارزش 65 تالان « 6 » به دمتريوس داد و افزود ، كه وقتى ديگر به آنها چهارصد تالان خواهد داد . بعد ، چون ديد ، كه مردم كاپادوكيّه از او ناراضىاند ، بناى غارت اموال آنها گذارد و دارائى اشخاص ممتاز را ضبط كرد . پس از اينكه بدين منوال پولى زياد جمع كرد ، چهارصد تالان بمردم پرىين‌يان « 7 » بوديعه سپرد ، تا در موقع بوالهوسىهاى اقبال بكارش آيد . اهالى پرىين‌يان بعدها اين پول را به او رد كردند . . . . . . » .\r\n\r\n\r\n","description":"","footnote":"\r\n( 1 ) -  Gracchus . \r\n( 2 ) -  Octave . \r\n( 3 ) -  Demetrius I Poliorcete . \r\n( 4 ) -  Timothe . \r\n( 5 ) - 280 هزار فرنگ طلا يا 1400000 ريال .\r\n( 6 ) - 336 هزار فرنگ طلا يا 1680000 ريال .\r\n( 7 ) -  Prieniens . \r\n","page_name":" 2127 ","page_number":187},
  {"content":"\r\n\r\nنيز قطعه‌اى از كتاب 31 مورّخ مزبور : « همين كه هولوفرن ديد ، كه كارهايش رو بانحطاط است ، سربازان اجير را مرخص كرد ، زيرا از شورش آنها بيمناك بود و چون در اين زمان پول نداشت ، معبد ژوپىتر ( خداى بزرگ روميها ) را غارت كرد . اين معبد بر كوهى آريادنه « 1 » نام واقع و از ديرزمانى پناهگاه ( بست ) بود . او اين معبد را غارت كرده ، حقوق عقب افتاده زير دستانش را پرداخت » .\r\nچنين است مضامين نوشته‌هاى ديودور ، كه بما رسيده است . از تاريخ ازمنه بعد كاپادوكيّه معلوم است ، كه آريآرات سوّم لقب مقدّس داشت ( 221 - 163 ق . م ) . او بمعيّت آن‌تيوخوس سلوكى با روم جنگيد و بعد از شكست آن‌تيوخوس مجبور گرديد ، سهمى از غرامات جنگ را به عهده بگيرد . پس از آن او متّحد با وفاى پرگام و روم شد . در 182 ق . م منازعه او با فرناك پادشاه پنت باعث جنگى در آسياى صغير گرديد ، كه به تمام دول آن سرايت كرد ( شرحش پائين‌تر بيايد ) در نتيجه آريآرات قسمت‌هاى ارمنستان را ، كه در تصرّف داشت ، بارمنستان بزرگ و سوفن واگذارد . بعد از فوت آريآرات چهارم ( 156 - 131 ) كاپادوكيّه دچار اغتشاشات داخلى گرديده ، در تحت نفوذ دولت پنت درآمد ، ولى ، پس از اينكه پومپه سردار روم مهرداد ششم پنت را شكست داد ، كاپادوكيّه تابع روم گرديد و خانواده آرىبرزن ايرانى از طرف روميها بسلطنت برقرار شد .\r\nآن‌تونيوس يكى از زمامداران سه‌گانه روم ، كه معاصر ( اوكتاويوس اوگوست « 2 » ) و ( لپيد « 3 » ) بود ، حكومت را به آرخه‌لائوس پسر سردار مهرداد داد و او چندى در كاپادوكيّه رياست داشت ، تا در زمان تىبريوس « 4 » امپراطور روم كاپادوكيّه ايالتى از دولت روم گرديد و پس از تقسيم دولت روم بقسمت شرقى و غربى ايالتى از دولت بيزانس بود ، تا سلجوقيها روى كار آمدند و اين مملكت را جزو دولت خود كردند .\r\nكاپادوكيّه از جهت بودنش در مدّت قرونى زياد در تحت اداره روميها و دولت\r\n\r\n\r\n","description":"","footnote":"\r\n( 1 ) -  Ariadne . \r\n( 2 ) -  Octavius Augustus . \r\n( 3 ) -  Lepide . \r\n( 4 ) -  Tiberius . \r\n","page_name":" 2128 ","page_number":188},
  {"content":"\r\n\r\nبيزانس ، وقتى كه بسلجوقىها رسيد ، يونانى شده بود ، ولى آثار كمى ، كه از يونانيّت بدست آمده ، معلوم ميدارد ، كه تمدّن يونانى در اين‌جا هم بعمق نرفته است .\r\nچون از پادشاهان كاپادوكيّه اشخاص زياد آريآرات نام داشتند ، براى احتراز از التباس و اشتباه خواننده در فهرستى جداگانه ، كه پائين‌تر بيايد ، اسامى آنها را موافق تاريخ سلطنتشان با اعداد ترتيبى ذكر كرده‌ايم ( زيرا چنان كه كرارا گفته شده ، در عهد قديم ذكر اسامى پادشاهان با اعداد ترتيبى معمول نبود ) .\r\n\r\nسلسله پادشاهان كاپادوكيه « 1 »\r\nفرناك كاپادوكى\r\nآتس‌سا خواهر كبوجيهء دوّم\r\nگالّوس\r\nسمرديس ( برديه )\r\nآرتام‌نس ( آربآرام‌نس )\r\nآنافاس اوّل\r\nآنافاس دوّم\r\nآريم‌نه داتام\r\nآريآم‌نس اوّل\r\nهولوفرن آريآرات\r\nآرىسس آريآرات اوّل ( 322 - 301 ق . م ) آريآرات دوّم ( 301 - 280 ق . م )\r\n\r\n\r\n","description":"","footnote":"\r\n( 1 ) - مدارك همان است ، كه ذكر شده ، بعلاوهء « نامهاى ايرانى » تأليف يوستى صفحه 402 .\r\n","page_name":" 2129 ","page_number":189},
  {"content":"\r\n\r\nآريآرات دوّم\r\nآريااس آريام‌نس ( 280 - 230 ق . م ) پادشاهيش از 256\r\nآريآرات سوّم ( 230 - 220 ق . م ) ستراتونيس دختر آن‌تيوخوس دوّم سلوكى را داشت\r\nآريآرات چهارم اوزبس « 1 » ( 220 - 163 ) آن‌تيوخيس دختر آن‌تيوخوس سوّم را داشت\r\nدو دختر ستراتونيس كه اسمشان مجهول است آريآرات پنجم مهرداد ( اوزبس فيلوپاتر 163 - 130 ق . م ) پنج پسر كه كشته شدند\r\nآريآرات ششم اپىفان فيلوپاتر ( 130 - 112 ق . م . )\r\nنيسا « 2 » آريآرات هفتم فيلومتر زن نيكومد سوّم « 3 » آريآرات هشتم ( 100 - 97 ق . م ) ( 112 - 100 ق . م )\r\nپادشاه بىتىنيّه\r\nنيسا زن نيكومد چهارم پادشاه بىتىنيّه\r\n\r\n\r\n","description":"","footnote":"\r\n( 1 ) -  Eusebes . \r\n( 2 ) -  Nisa . \r\n( 3 ) -  Nicomede III . \r\n","page_name":" 2130 ","page_number":190},
  {"content":"\r\n\r\n\r\nمبحث دوم - دولت پنت‌كاپادوكى\r\nيكى از سلسله‌هاى پادشاهانى ، كه نسبشان را بپارسيها ميرسانيدند و واقعا هم پارسىنژاد بودند ، دودمان پادشاهان پنت بود . چنان كه بالاتر گفته شد ، پنت به آن قسمتى از كاپادوكيّه اطلاق ميشد ، كه در كنار درياى سياه واقع است و به همين جهت پنت را صحيحا كاپادوكيّه پنتى ميناميدند « 1 » .\r\nاز اجداد اين سلسله ، يعنى نخستين جدّى ، كه نامش در تاريخ ذكر مىشود مهرداد نامى بود پسر ارن‌ت‌بات « 2 » . بعضى نسب او را بيكى از رؤساء شش خانواده درجه اوّل پارسى ، كه در واقعه بردياى دروغى از هم قسم‌هاى داريوش بودند ، ميرسانند ( بوشه لكلرك - تاريخ سلوكىها ) « 3 » و برخى گويند ، كه نسب او به خود داريوش ميرسيد ( آپ‌پيان ، جنگهاى مهرداد ، كتاب 12 ، بند 112 و بعد ) .\r\nممكن است ، كه هر دو روايت صحيح باشد ، زيرا چنان كه ميدانيم ، شاهان هخامنشى زنان خود را از ميان خانواده درجه اوّل پارسى انتخاب ميكردند و بنابراين ممكن بود ، كه نسب مهرداد به داريوش و هم بيكى از رؤساء خانواده‌هاى مذكور منتهى شده باشد . نياكان مهرداد از ولات پارسى بشمار ميرفتند و در اداره‌شان محل‌هاى زيادى در كنار درياى سياه داشتند . خود مهرداد در زمان اردشير دوّم ( با حافظه ) هخامنشى يكشهر يونانى را ، كه در كنار درياى مرمره واقع و موسوم به كيوس « 4 » بود ، گرفت ( تقريبا 387 ق . م ) و بعد تمايلى زياد بتمدّن يونانى يافت ، چنان كه نوشته‌اند بخرج خود مجسّمه‌اى براى افلاطون بساخت و آن را در آكادمى « 5 » آتن گذارد . پسر اين مهرداد آرىبرزن نام داشت و بقدرى محبّ يونانيها بود ، كه آنها عنوان افتخارى « آتنى » و « اسپارتى » به او دادند . پس از آن آرى برزن باميد كمك يونانيها با سه سردار ايران ، يعنى ارته‌باذ « 6 » و داتام و ارونت « 7 » همدست شده ،\r\n\r\n\r\n","description":"","footnote":"\r\n( 1 ) -  Cappadoce Pontique . \r\n( 2 ) -  Mithridates fils d'Orontobates . \r\n( 3 ) -  Bo ucher'Leclercque , Histoire des Seleucides . \r\n( 4 ) -  Cios . \r\n( 5 ) -  Academie  ( جائى كه افلاطون تدريس ميكرده ) .\r\n( 6 ) -  Artabazos . \r\n( 7 ) -  Oronte . \r\n","page_name":" 2131 ","page_number":191},
  {"content":"\r\n\r\nبر اردشير دوّم ياغى شد ، ولى اشخاص مذكور به زودى دريافتند ، كه اميدشان بى جا بوده ، زيرا يونانيها نتوانستند كمكى مؤثّر بكنند و دربار ايران آرىبرزن و تمامى متّحدين او را شكست داده ، قواى آنها را تارومار ساخت . مهرداد پسر آرىبرزن ، كه بايد مهرداد دوّمش ناميد ، به اشاره اردشير دوّم هخامنشى ، دامى براى داتام گسترد و چنان كه گذشت خائنانه او را كشت ( صفحه 1141 - 1148 اين تأليف ) . بعد بپدرش خيانت كرده او را به اردشير سوّم تسليم كرد .\r\nپس از آن ديگر اطّلاع مهمّى از اين خانواده تا زمان اسكندر نداريم . در اين وقت ، كه اسكندر به آسيا آمد ، شهر كيوس را از مهرداد گرفت ، ولى او تمكين نكرد و چون اسكندر دشمنى نيرومند ، مانند داريوش سوّم در مقابل خود ميديد ، اعتناء بامرائى مانند مهرداد نكرد ، بخصوص كه مهرداد دور از راهى ، كه اسكندر مىپيمود ، اقامت داشت .\r\nپس از فوت اسكندر ، وقتى كه جانشينان او بهم افتادند ، مهرداد طرفدار آن‌تىگون گرديد ، ولى يكسال قبل از جنگ ايپ‌سوس ، يعنى در 302 ق . م ، آن‌تىگون از مهرداد ظنين شده گمان برد ، كه امير ايرانى با دشمن او كاسّاندر راهى دارد و او را گرفته كشت .\r\n\r\nمهرداد سوّم\r\nپسر اين مهرداد ، كه نيز مهرداد نام داشت ، ( مهرداد سوّم ) دوست صميمى دمتريوس پسر آن‌تىگون گرديد . پلوتارك راجع به اين مهرداد چنين گويد ( دمتريوس ، بند 5 ) : او نسبت به آن‌تىگون خيلى متواضع بود و رفتارش نشان نميداد ، كه بدخواه او باشد ، ولى از جهت خوابى كه آن‌تىگون ديد ، از او هم بدگمان شد . آن‌تىگون شبى در خواب ديد ، كه تخم طلا مىافشاند و اين بذر افشانى حاصل طلا ميدهد . بعد او از اين مزرعه رفت و چون برگشت ، ديد ، كه خوشه‌ها را تمام چيده‌اند و شنيد ، كه گفتند :\r\n« طلاها را مهرداد ربود و به طرف درياى سياه فرار كرد » . بر اثر اين خواب ، آن‌تىگون دمتريوس را نزد خود خواند و پس از اينكه بقيد قسم قول گرفت ، كه راز\r\n\r\n","description":"","footnote":"","page_name":" 2132 ","page_number":192},
  {"content":"\r\n\r\nاو را به مهرداد نگويد ، خوابش را براى او بيان كرده گفت ، كه بايد مهرداد را هم مانند پدرش نابود ساخت . دمتريوس از آن‌جا ، كه رفيق مهرداد بود ، از اين تصميم پدرش بسيار مغموم گشت و چون نميتوانست بواسطه قسمى ، كه خورده بود ، شفاها چيزى به مهرداد بگويد ، او را صحبت كنان بكنارى كشيد و در آنجا با نوك نيزه‌اش بر زمين نوشت : « مهرداد فرار كن » پس از آن مهرداد دريافت ، كه براى او خطرى هست و شبانه فرار كرده به كاپادوكيّه رفت و در آنجا مملكتى بدست آورده مؤسّس سلسله‌اى شد ، كه در نسل هشتم بدست روميها معدوم گرديد . آن‌تىگون ، چون كارهاى مهمّ ديگر داشت ، فرصت نيافت او را تعقيب كند و به زودى در جنگ ايپ‌سوس شكست خورده كشته شد ( 301 ق . م ) . بعد ، وقتى كه ليزيماك و سلكوس و كاسّاندر بتقسيم تركهء آن‌تىگون مشغول بودند ، مهرداد از موقع استفاده كرده وادى رود هاليس ( قزل ايرماق ) را ، كه قسمت‌هائى را از كاپادوكيّه و پافلاگونيّه شامل بود ، تصرّف كرد و بعد ، چون ديد ، كه اقبال با سلكوس است ، قبل از جنگ كوروپديون « 1 » طرفدار او گرديد و پس از آن خود را پادشاه خواند .\r\nپس از جنگ مزبور سلكوس خواست اين سلسله جديد را براندازد و با اين مقصود لشكرى بسردارى ديودور به قصد او فرستاد ، ولى مهرداد سپاهى از شهر هراكله ( ارگله ) بكمك طلبيد و سردار مزبور را شكست داد . بعد چيزى نگذشت ، كه سلكوس را بطلميوس كرائونوس كشت و پسرش آن‌تيوخوس بقدرى گرفتار تشكيلات و ترتيبات دولت جوان سلوكى بود ، كه فرصت نيافت به مهرداد بپردازد . بنابر آنچه گفته شد ، مهرداد سوّم از اين خانواده اوّل كسى بود ، كه خود را پادشاه خواند ، از اين جهت است ، كه او را بعضى مهرداد اوّل گويند و برخى مهرداد سوّم ، ما ترتيب آخرى را متابعت كرده‌ايم . بارى آن‌تيوخوس از راه مآل‌انديشى نخواست با مهرداد سوّم درافتد و استقلال او را در پنت شناخت .\r\nبعد ديرى نگذشت ، كه مهرداد هم حق‌شناسى خود را به او نمود ، توضيح آنكه\r\n\r\n\r\n","description":"","footnote":"\r\n( 1 ) -  Koropedion . \r\n","page_name":" 2133 ","page_number":193},
  {"content":"\r\n\r\nبطلميوس دوّم پادشاه مصر خواست تمامى قسمت‌هاى آسياى صغير را تصاحب كند و لشكرى بآنطرف فرستاد . آن‌تيوخوس بموقع كارى براى دفاع مستملكات خود نكرد ، ولى مهرداد سپاهى از گالّىهائى ، كه ذكرشان گذشت ، آراسته مصريها را شكست داد و كشتىهاى آنها را خراب كرده ، لنگرهاى كشتىها را بيادگار اين فتح برگرفت .\r\nپس از آن سپاهيان اجير گالّى در آسياى صغير برقرار شدند و كرسى ولايتشان را ، كه باسم گالّىها گالاثيا « 1 » نام داشت ( آنكورا « 2 » ) ناميدند و انكورا در يونانى بمعنى لنگر كشتى است ( اين شهر را اكنون آنقره نامند و چنان كه معلوم است پايتخت تركيّه مىباشد ) .\r\nدر 266 ق . م مهرداد سوّم درگذشت و پسرش آرىبرزن بجاى او نشست .\r\nاو شهر آماستريس ( هماشتر ) را بقلمرو سلطنت خود ضميمه كرد ، ولى جالب توجه است ، كه خود را دست نشانده خانواده سلوكى دانست و ضرب سكّه طلا را موقوف داشت . جانشينان او هم همين سياست را دنبال كردند . جهت درست معلوم نيست ، ولى ميتوان حدس زد ، كه خانواده مهرداد با مردم گالّى دائما در جنگ و ستيز بودند و نميتوانستند با سلوكيها هم درافتند .\r\n\r\nمهرداد چهارم\r\nآرىبرزن در 249 ق . م درگذشت و پسرش مهرداد چهارم ، كه نوجوان بود گرفتار ياغىگرى سپاهيان اجيرش ، يعنى گالّىها گرديد ، ولى ده سال پس از جلوس بتخت توانست ترتيبى بدولت خود داده ، اطاعت نظامى را در سپاهش استوار كند . ضمنا بايد گفت ، كه شهر هراكله در موقع گرفتاريهاى مهرداد چهارم كمك‌هاى گرانبها به او كرد .\r\nدر زمان مهرداد چهارم عادات جديدى در اين دودمان داخل شد و بالاخره اين سلسله ايرانى را يونانى كرد . جهت از جمله اين بود ، كه خانواده پادشاهان پنت با سلوكيها وصلت كرد و مهرداد چهارم لااديس دختر آن‌تيوخوس دوّم ،\r\n\r\n\r\n","description":"","footnote":"\r\n( 1 ) -  Galatia . \r\n( 2 ) -  Ancyra  ( « ث » را بايد « كاف » خواند ، زيرا روميها بجاى كاف يونانى اين حرف را مينوشتند .\r\nايگرك هم در يونانى تلفّظ « » فرانسوى را داشت ) .\r\n","page_name":" 2134 ","page_number":194},
  {"content":"\r\n\r\nخواهر سلكوس دوّم را ، گرفت و فريگيّه عليا جهيز زنش گرديد . پس از آن برادر كوچكتر سلكوس ، كه آن‌تيوخوس هىيراكس « 1 » نام داشت ، بتحريك مادرش بر برادر بزرگتر ياغى شد و مهرداد بكمك آن‌تيوخوس شتافته ، از جهت رشادت سپاهيان اجير گالّى ، در آنقره شكستى فاحش به سلكوس داد .\r\nدر اين جنگ بيست هزار نفر مقدونى تلف شد و زن غير عقدى سلكوس ، كه ميستا « 2 » نام داشت ، اسير گرديد . او را ببازار برده فروشى در شهر ردس فرستادند ، ولى ، چون خود را ناميد ، ردسىها او را شناختند ، و باز خريده نزد سلكوس روانه داشتند .\r\nپس از سلكوس دوّم ، آن‌تيوخوس مذكور بتخت نشست ، امّا خوش‌بخت نبود ، زيرا در جنگى با مردم گالّى كشته شد و پس از او آن‌تيوخوس سوّم ، كه كبيرش خوانده‌اند ، بتخت سلوكى رسيد . در اين وقت پسر عموى او ، آخه لائوس نام ، بر او ياغى شد و خود را پادشاه آسياى صغير خواند و ، چون مهرداد چهارم نميدانست كدام يك از طرفين فاتح خواهد شد ، بهريك از دو پادشاه مزبور يكى از دختران خود را داد ، ولى به زودى آخه‌لائوس اسير و معدوم گرديد و زن او از اهميّت افتاد ، امّا زن آن‌تيوخوس ، چون ملكه ماند ، مورد ملاحظه مهرداد بود و از اين جهت اين پادشاه پنت متّحد بسيار نزديك داماد خود گرديد . بعد در 190 ق . م آن‌تيوخوس از روميها در ماگنزى شكست خورد و مهرداد باز از راه احتياط منتظر وقايع شده كمكى بوى نكرد . پس از چندى مهرداد از مرضى درگذشت و يكدولت مشكّل نيرومندى براى پسر خود فرناك گذاشت . مدّت سلطنت مهرداد چهارم را شصت سال نوشته‌اند .\r\n\r\nفرناك اوّل\r\nاين پادشاه پنت در 183 ق . م شهر سىنوپ يونانى را گرفت و سواحل درياى سياه را بتصرّف درآورده به گالاثيا دست انداخت ، ولى بعد از سپاه كاپادوكى و پرگامى شكست خورد . موقع فرناك خيلى\r\n\r\n\r\n","description":"","footnote":"\r\n( 1 ) -  Antiochus Hierax . \r\n( 2 ) -  Mysta . \r\n","page_name":" 2135 ","page_number":195},
  {"content":"\r\n\r\nباريك بود ، اما دخالت روميها او را نجات داد ، توضيح آنكه روميها ، چون نميخواستند ، دولتى نيرومند در آسيا باشد ، اومنس پادشاه پرگام را مجبور كردند ، قشون خود را از پنت بيرون برد . اين دخالت سناى روم تمام پادشاهان آسياى صغير را دوچار تشويش و اضطراب كرد و بر اثر آن پنج پادشاه ، يعنى پادشاهان پرگام ، كاپادوكيّه ، بىتىنيّه ، ارمنستان و پنت بين خودشان عهد صلح ابدى بستند .\r\nفرناك در 169 ق . م درگذشت . از مورّخين عهد قديم پولى بيوس او را خيلى بد توصيف كرده ، چنان كه گويد : « از تمامى پادشاهانى ، كه قبل از من بودند ، غدّارى مانند او نبود » ( كتاب 27 ، فصل 17 ، بند 1 ) .\r\n\r\nمهرداد پنجم\r\nپس از فرناك برادر او مهرداد بتخت نشست . او را اورگت « 1 » ميخواندند ، كه بيونانى بمعنى خيّر است . از او چيزى در تاريخ نمانده ، جز اينكه لااديس دختر آن‌تيوخوس چهارم را ، كه ملقّب به اپىفان بود ، گرفت و از اين نكاح پسرى تولّد يافت ، كه مهردادش ناميدند . در 121 ق . م مهرداد پنجم را در سىنوپ كشتند و پسر او را ، كه در تاريخ معروف به مهرداد اوپاتر يا مهرداد ششم است ، بر تخت نشانيدند ( اوپاتر بيونانى يعنى داراى پدر خوب ) . اين پادشاه پنت ، كه از نوادر روزگار بود ، دشمن نيرومندى براى روميها گرديد و كارهائى كرد ، كه واقعا حيرت‌آور است و اگر كوچكى پنت و بزرگى روم را در نظر گيريم ، شايد بىنظير باشد . او را هان‌نىبال « 2 » ثانوى گفته‌اند .\r\n( هان‌نىبال يكى از سه بزرگتر سردار تاريخ عالم است ، كه از طرف دولت قرطاجنه لشكر بايطاليا كشيد و روزگار روميها را تيره و تاريك كرد ، لشكركشىهاى او از كوههاى پىرينه و آلپ « 3 » در زمستان و شكست‌هاى پىدرپى ، كه بروميها داد ، از شاهكارهاى فنون جنگى است ) . شرح كارهاى او در اين‌جا خارج از موضوع مىباشد ، اما شرح احوال مهرداد ششم اين است :\r\n\r\n\r\n","description":"","footnote":"\r\n( 1 ) -  Evergetes  ( نيكوكار ) .\r\n( 2 ) -  Hannibale . \r\n( 3 ) -  Pyrenees , Alpes . \r\n","page_name":" 2136 ","page_number":196},
  {"content":"\r\n\r\n\r\nمهرداد ششم\r\nاين پادشاه در سنّ يازده سالگى بتخت نشست . در به دو سلطنت احوالى داشت بس مشوّش و دل خراش : نه فقط نزديكان و مستحفظين او ميخواستند بهر وسيله ، كه باشد ، او را از تخت دور كنند ، بل مادرش هم بر ضدّ او بود . بالاخره او در ميان آن همه شدايد طاقت‌فرسا مجبور گرديد فرار كرده ، سرگردان از جائى به جائى برود : نه منزل و مأوائى داشت و نه پناهگاهى .\r\nهفت سال تمام به اين وضع گذرانيد و در اين مدّت چيزهاى زياد آموخت . اولا در اسب سوارى و تيراندازى سرآمد اقران خود گرديد ، در فن شكار كسى حريف او نميشد ، از حيث جثّه و زورمندى مثل و مانند نداشت ، چنان كه يكنفر رومى نميتوانست سلاح او را در بر كند . مهرداد ميتوانست روزى يكصد ميل راه به‌پيمايد « 1 » و گردونه‌اى را ، كه به 16 اسب قوى مىبستند ، به خوبى اداره كند .\r\nزبانهائى را ، كه در مملكت او حرف ميزدند آموخته بود و روان حرف ميزد ، و حال آنكه عدّه اين زبانها و لهجه‌ها را 22 نوشته‌اند . محبّ صنايع يونان بود ، مخصوصا موسيقى يونانى را بسيار دوست ميداشت و ادبيّات يونانى را خوب ميدانست . اطّلاعات زيادى هم از انواع جواهر و اسباب و اشياء عتيقه داشت و كلية وقتى كه در صفات گوناگون او ، چنان كه از تاريخ معلوم است ، مىنگريم به اين عقيده ميشويم ، كه از اجداد خود از طرف پدر و مادر يعنى از ايرانيهاى قديم و نيز از مقدونيها ارث برده بود . اكنون بايد ديد ، كه چه كرد .\r\nوقتى كه مهرداد پس از هفت سال دربدرى بمملكت خود برگشت و زمام امور را بدست گرفت ، صلاح خود را در آن نديد ، كه با روم طرف شود و تمام توجه خود را بتسخير ولاياتى ، كه در شمال و مشرق درياى سياه واقع بود ، معطوف داشت . در اين راه يونانيهاى قريم « 2 » و كنار درياى آزوو از دل و جان بكمك او شتافتند ، زيرا شهرهاى اينها همواره در معرض تاخت‌وتاز مردمان وحشى شمال ، از قبيل سكاها و سارماتها بودند و يونانيهاى مزبور مهرداد را يكنفر مقدونى ميدانستند : اوّلا او\r\n\r\n\r\n","description":"","footnote":"\r\n( 1 ) - تقريبا 26 فرسنگ .\r\n( 2 ) -  Crimee . \r\n","page_name":" 2137 ","page_number":197},
  {"content":"\r\n\r\nزبان يونانى را به خوبى حرف ميزد و ديگر تشكيلات و ترتيبات لشكر او به همان طرز و اسلوب فالانژهاى مقدونى بود و بالاخره ، دو سردار نامى او ، يعنى ديوفانت و نه‌اپ‌تولم « 1 » يونانى بودند .\r\nمهرداد به زودى نشان داد ، كه سردارى است ماهر و زيرك ، چه با لشكرى مركّب از ده هزار نفر يك قشون هشتاد هزار نفرى مردمان سكائى و سارماتى را شكست داد . بر اثر اين فتح شهرهاى يونانى او را آقاى خود دانستند و حدود مملكت اين پادشاه در سواحل شمالى درياى سياه برود عظيم دنيپر « 2 » رسيد .\r\nپس از آن مهرداد بتوسعه مملكت خود در آسياى صغير پرداخته ارمنستان كوچك را ضميمه كرد ، تيگران پادشاه ارمنستان را محرّك شد ، كه پارتىها را از آنجا بيرون كند و براى اتّحاد ، دختر خود را ، كه كلئوپاتر نام داشت به تيگران داد . سپس گهى با زور و گاهى با حيله و تزوير صاحب كاپادوكيّه و پافلاگونيّه گرديد و پس از بيست سال سلطنت بقدرى قوى شد ، كه در آسياى صغير كسى نميتوانست با او طرف شود و پس از آن‌تيوخوس كبير احدى به اين مقام نرسيده بود . پادشاهان آسياى صغير ، كه ممالكشان را از دست داده بودند ، شكايت مهرداد را بروم بردند ، ولى روم در اين وقت بواسطه جنگهاى داخلى يا اجتماعى « 3 » نميتوانست كارى بكند .\r\nپس از چندى بالاخره دولت روم سوّلا « 4 » را مأمور كرد ، كه به آسياى صغير رفته مهرداد را بتخليه كاپادوكيّه و پافلاگونيّه مجبور گرداند . پادشاه پنت مأمور روم را خيلى گرم پذيرفت و هر دو صفحه را تخليه كرده وعده داد ، كه قريم را هم تخليه كند ، ولى همين كه سوّلا از آسياى صغير رفت ، مهرداد هر دو صفحهء مذكور را از نو اشغال كرد و بتوسعه ممالك خود از طرف قريم ادامه داد .\r\nدولت روم باز مأمورى آك‌ويليوس « 5 » نام بآسياى صغير فرستاد و مهرداد معذرت خواست ، ولى چون مأمور روم از مقدار هداياى مهرداد راضى نبود ، راپورت مساعدى بدولت\r\n\r\n\r\n","description":"","footnote":"\r\n( 1 ) -  Diophantus , Neoptoleme . \r\n( 2 ) -  Dnieper . \r\n( 3 ) -  Guerre sociale . \r\n( 4 ) -  Sulla . \r\n( 5 ) -  Aquilius . \r\n","page_name":" 2138 ","page_number":198},
  {"content":"\r\n\r\nروم نداد و اين نكته باعث شد ، كه دولت مذكور بپادشاه پنت اعلان جنگ كرد .\r\n\r\nجنگ اوّل با روم\r\nاين جنگ براى روميها مشكل بود ، زيرا تمام آسياى صغير طرفدار سلسله ايرانى گرديد . يونانيها ، كه از حكومت روم ناراضى بودند ، حتّى خود روميهائيكه تحصيلداران عوارض بشمار ميرفتند و نيز كسانى از روميها ، كه منافعشان غلبه پنت را اقتضاء ميكرد ، تماما طالب فتح مهرداد بودند ، در بهار 88 ق . م لشكر مهرداد بسردارى آرخه‌لائوس و نه‌اپ‌تولم يونانى بىتىنيّه را اشغال كرد و پس از آن ديرى نگذشت ، كه تمام آسياى صغير در تحت فرمان پادشاه پنت درآمد . بر اثر اين وقايع آك‌ويليوس رومى را گرفته نزد مهرداد آوردند و او خيلى بيرحمانه با او رفتار كرد . توضيح آنكه گفت ، چون اين رومى از طلا هيچگاه سير نميشد ، در حلق او چندان طلاى ذوب شده بريزند ، تا شكمش از طلا پر شود . اين امر اجراء شد و پس از آن مهرداد شقاوتى نسبت بروميها بروز داد ، كه در تاريخ كمتر نظير دارد : وقتى كه در افس بود ، امر كرد ، ايطاليائىها و روميهاى آسياى صغير را قتل عام كنند و بر اثر اين حكم 000 ، 80 ( و بروايتى 000 ، 150 ) ايطاليائى و رومى را نابود كردند . شكّى نبود ، كه بعض مقتولين بواسطه حرص بى پايانى ، كه براى غارت اموال مردم ابراز كرده بودند ، باعث اين كشتار گشتند ، ولى مردم زيادى هم بىتقصير قربانى حرص و طمع رومىهاى غارتگر شدند . بهرحال بايد گفت ، كه اين قتل عام نام مهرداد ششم را پست كرده و او را از پادشاهانى ميدانند ، كه در شقاوت كمتر نظير داشته‌اند .\r\nپس از آن مهرداد ، چون ديد ، كه از طرف روميها حركتى نميشود ، به خيال تصرّف تخت اسكندر افتاد و پسر خود را با لشكرى جرّار باروپا فرستاد . او با بهره‌مندى تراكيّه و مقدونيّه را از قواء دشمن جاروب كرد و در همان اوان بحريّه مهرداد كشتىهاى روم را از بحر الجزاير براند . به زودى پس از اين بهره‌مندىها ، آتن و شبه‌جزيره پلوپونس از جهت نارضامندى از روميها ، با طيب خاطر طرفدار مهرداد شدند و از عجايب روزگار اينكه همان يونان ، كه با خشيارشا آن جنگهاى\r\n\r\n","description":"","footnote":"","page_name":" 2139 ","page_number":199},
  {"content":"\r\n\r\nتامى را كرد ، اكنون با شعف و شادى يكى از اعقاب اين شاه را به آقائى پذيرفت ( صفحه 1945 اين تأليف ) .\r\nبهره‌منديهاى مهرداد دوام داشت ، تا آنكه در 87 ق . م سوّلا با لشكرى مركّب از 000 ، 30 نفر مأمور دفع او شد . اين سردار رومى در اپير پياده شده ، با سرعت خود را بيونان وسطى رسانيد ، بعد آخه‌لائوس سردار مهرداد را شكست داده ، آتن را محاصره كرد . آتنيها سخت پا فشردند ، ولى بالاخره مجبور گشتند تسليم شوند . در اين وقت وضع سوّلا هم در روم خوب نبود ، زيرا دشمنانش سخت به او حمله ميكردند و اگر مهرداد ميگذاشت سرداران او جنگ دفاعى پيش گرفته امرار وقت كنند ، سوّلا ، بواسطه طول مدّت مجبور ميگشت بجاى خود كسى را معيّن كرده بايطاليا برود و با اين پيش‌آمد كارهاى مهرداد بهتر ميشد ، ولى چون پادشاه پنت دور از ميدان جنگ بود و نميتوانست قضايا را خوب بسنجد ، بسرداران خود امر كرد ، به سوّلا حمله كنند . در نتيجه فالانژهاى پنت نتوانستند از عهده لژيونهاى رومى برآيند : در خرونه « 1 » واقع در ب‌اسى يونان شكستى بزرگ نصيب قشون مهرداد گرديد و اين فتح باعث شد ، كه سوّلا به سمت سردارى باقى بماند ( 86 ق . م ) . سال بعد سوّلا فتح ديگرى در ارخومن « 2 » در اسپارت كرد و يونان مجبور شد از نو متّحد روم گردد . پس از آن مهرداد درخواست صلح كرد و عهدى بسته شد ، كه بموجب آن پادشاه پنت از نتيجه فتوحاتش دست كشيد و بعنوان غرامت سه هزار تالان « 3 » پرداخت ( 84 ق . م ) .\r\n\r\nجنگ دوّم\r\nده سال از قضايائى ، كه ذكر شد ، گذشت و اين مدّت را مهرداد صرف تجديد قواى خود كرد ، تا از نو بروميها بتازد و آنها را از آسياى صغير براند . دولت روم هرچند از تداركات مهرداد آگاه بود ، ولى بواسطه نزاع داخلى بين ماركوس ماريوس « 4 » و سوّلا قادر نبود ، حركتى كند ،\r\n\r\n\r\n","description":"","footnote":"\r\n( 1 ) -  Cheronee . \r\n( 2 ) -  Orchomene . \r\n( 3 ) - تقريبا هفده ميليون فرنگ طلا يا 85 ميليون ريال .\r\n( 4 ) -  Marcus Marius . \r\n","page_name":" 2140 ","page_number":200},
  {"content":"\r\n\r\nبالاخره سرتوريوس « 1 » ، يكى از سرداران ماريوس در اسپانيا ، به مهرداد پيشنهاد كرد ، كه او طرفدار ماريوس گردد و در عوض چهار ولايت : بىتىنيّه ، پافلاگونيّه ، كالاثيّه و كاپادوكيّه از آن او باشند . مهرداد تصوّر كرد ، كه چنين موقعى را نبايد از دست بدهد ، بنابراين طرفدار ماريوس گرديده بسناى روم اعلان جنگ داد و نتيجه فتوحات سابق خود را از نو بدست آورد . از طرف ديگر سرتوريوس از طرف ماركوس ماريوس مأمور شد ، تشكيلات نظامى قشون مهرداد را تكميل كند ، ولى در اين وقت در اسپانيا سرتوريوس را كشتند و دولت روم هم تمام توجه خود را به طرف مهرداد معطوف داشت .\r\nبر اثر اين وضع لوكولّوس « 2 » با لشكرى مأمور شد ، كه كار مهرداد را بسازد ( اينشخص در تاريخ معروف است از اين حيث ، كه سفرهء رنگين داشته و ضيافت‌هاى بزرگ و درخشان ميداده . نيز بايد گفت ، كه سردار قابلى هم بود ) .\r\nقبل از ورود لوكولّوس بآسياى صغير ، مهرداد سردار رومى را ، كه ماركوس كوت‌تا « 3 » نام داشت ، در خشكى و دريا ( در كالسدون يا قاضى كوى كنونى ) شكست داد و شهر سىزيكوس « 4 » را محاصره كرد . تصميم مهرداد بر تسخير اين شهر براى او شوم بود :\r\nلوكولّوس در جائى اردوى خود را زد ، كه خطوط ارتباطيّه لشكر مهرداد را تهديد ميكرد و در همين احوال بحريّه پنت ، كه در درياى سياه بى منازع بود ، بواسطه طوفانى از كار افتاد و لشكر پنت دوچار گرسنگى و نيز قحطى آذوقه شد . بر اثر اين وضع دويست هزار نفر از لشكر مهرداد تلف شد و مابقى را او بكشتىها نشانده به طرف سىنوپ راند لوكولّوس او را دنبال كرد و مهرداد به محل كابريا « 5 » عقب نشست .\r\nدر اين‌جا او دو شكست خورد ، با دو هزار نفر فرار كرده بارمنستان رفت و به تيگران پادشاه ارمنستان ، كه دامادش بود ، پناهنده شد ، امّا لوكولّوس به پنت درآمده ، با پافشارى چند شهر ساحلى آن را گرفت و اين جنگ‌ها دو سال به طول انجاميد .\r\n\r\n\r\n","description":"","footnote":"\r\n( 1 ) -  Sertorius . \r\n( 2 ) -  Lucullus . \r\n( 3 ) -  Marcus Cotta . \r\n( 4 ) -  Cizicus . \r\n( 5 ) -  Cabria . \r\n","page_name":" 2141 ","page_number":201},
  {"content":"\r\n\r\nبعد سردار رومى از تيگران خواست ، كه مهرداد را تسليم كند ، ولى او اين تكليف را رد كرد و لوكولّوس داخل ارمنستان شده شهر تيگران‌ثرت « 1 » را محاصره كرد . تيگران با قوّه زيادى بكمك شهر مزبور شتافت و چون كمى عدّه روميها را ديد گفت ، اين عدّه براى سفارتى خيلى زياد و براى جنگ كم است . باوجود اين از عدّه كم روميها شكست خورد . پس از آن تيگران ميخواست صلحى با روميها منعقد دارد ، ولى مهرداد مانع شد و فرماندهى لشكر ارمنى را به زور بدست گرفت . در اين زمان مهرداد شصت سال داشت و باوجود اين در سوارى و جنگ ، بخصوص در جنگ تن بتن ، چنان مهيب بود ، كه بالاتر ذكرش گذشت . مهرداد سواره نظامى تشكيل كرد ، كه به لژيون‌هاى رومى آسيب زياد ميرسانيد و هرچند رومىها ميكوشيدند ، كه با او در دشت نبرد روبرو شوند ، موفّق نميشدند . مهرداد همان اسلوب را به كار ميبرد ، كه معروف بجنگ گريز است و چنان كه بيايد ، سواران پارتى با همين اسلوب كرارا نسبت بلژيونهاى نيرومند رومى فاتح گشتند . اگر چه لوكولّوس ميتوانست در مقابل چنين سواره نظامى سواره نظامى هم از روميها تشكيل كند ، ولى چنين نكرد ، زيرا گرفتاريهائى براى او پيش آمد : چون اموال مردم را غارت و خودش آن را ضبط ميكرد ، در روم از او ناراضى شدند . از طرف ديگر در ميان لژيونهاى رومى نخوت لوكولّوس و اطاعت نظامى شديدى ، كه او از زيردستان ميخواست ، باعث نارضامندى زياد گرديد و برادر زنش ، كه پوبليوس - كلوديوس « 2 » نام داشت ، پرداخت باينكه شورشى بر ضدّ او برپا كند . در اين احوال لوكولّوس خواست كار نمايانى بكند و با اين مقصود به ارمنستان حمله كرد ، ولى فصل زمستان و برف و يخ زياد در اين جاهاى عارى از آذوقه ، اردوى رومى را مختل و ضعيف گردانيد و نزديك بود شورشى روى دهد ، كه سردار رومى حكم عقب‌نشينى\r\n\r\n\r\n","description":"","footnote":"\r\n( 1 ) -  Tigranoeerte  ( ثرت در زبان ارمنى بمعنى گرد پارسى است ، بنابراين تيگران ثرت ، يعنى قلعه تيگران ، اين شهر در نزديكى بتليس كنونى بود . خرابه‌هاى آن را اكنون اسكى شهر نامند ) .\r\n( 2 ) -  Publius Claudius . \r\n","page_name":" 2142 ","page_number":202},
  {"content":"\r\n\r\nرا داد . مهرداد ، كه بيدار كار خود بود ، بيدرنگ از موقع استفاده كرده بپس‌قراول روميها حمله برد و پس از غلبه بى مانع داخل مملكت خود شد . همين كه مردم پنت از مراجعت او آگاه شدند ، همه مانند يكنفر بكمك او قيام كردند و بر اثر اين احوال ترىياريوس « 1 » رئيس ساخلو رومى در پنت فرار كرده به كابريا « 2 » رفت ، ولى در آنجا ، قبل از اينكه لوكولّوس بكمك او برسد ، با تمامى سپاهش معدوم گشت . پس از آن مهرداد باز پادشاه پنت گرديد . اينكه سهل است بىتىنيّه و كاپادوكيّه هم او را آقاى خودشان دانستند . با اين وضع سردار رومى نتوانست كارى بكند و چاره را در اين ديد ، كه عقب نشسته به طرف سواحل دريا برود ( 73 ق . م ) . روميها براى او كمكى نفرستادند ، زيرا اغتشاشات داخلى و جنگ با راه‌زنان دريائى سيسيل و كريت مانع بود و دزدان مزبور قوّتى بزرگ يافته خطوط ارتباطيّه بحريه روم را قطع كرده بودند . بارى مهرداد هشت سال تمام از طرف روميها نگرانى نداشت و لوكولّوس جرئت نميكرد بوى حمله كند . چون مهرداد هم نميخواست روميها را بجنگ بطلبد ، پيش‌قراولان هر دو طرف در مقابل يكديگر ايستاده بودند ، بىاينكه جدالى كنند .\r\n\r\nجنگ سوّم\r\nاوضاع چنين بود تا در روم پومپه « 3 » روى كار آمد و دزدان دريائى را قلع و قمع كرد . پس از آن او به سمت سردارى لشكر روم بآسيا آمد و بر خلاف سلفش از كارهاى ديپلوماسى آغاز كرد . اوّل قدمى ، كه برداشت اين بود ، كه با دولت ايران ، يعنى پارتىها ، داخل مذاكره شده آنها را بىطرف كرد . بعد اشخاصى را نزد تيگران پادشاه ارمنستان ، كه پسر تيگران مذكور و از طرف مادر نوه مهرداد بود ، فرستاد ، تا بين نوه و جدّ نقارى توليد كنند و آنها بهره‌مند شدند . بر اثر اين اقدامات مهرداد تنها ماند و پومپه در 66 ق . م با لشكرى زياد از سرحدّ دولت پنت گذشت . در ابتداء مهرداد از در صلح وارد شد و بعد ، چون ديد ، كه پومپه براى بستن پيمانى حاضر نيست ، همان اسلوب جنگ گريز را\r\n\r\n\r\n","description":"","footnote":"\r\n( 1 ) -  Triarius . \r\n( 2 ) -  Cabria . \r\n( 3 ) -  Pompee . \r\n","page_name":" 2143 ","page_number":203},
  {"content":"\r\n\r\n( 114 ) « * » - مجسّمه پومپه ( از كتاب اسگاريگر ، تاريخ عمومى ) پيش گرفت ، يعنى عقب - نشينى اختيار كرد و در همان حال بروميها آسيب زياد ميرسانيد . پومپه چون از رفتار لوكولّوس آموخته بود ، كه نبايد داخل ارمنستان گرديده در بيغوله‌هاى اين مملكت دوچار آنهمه مرارت شود ، راه ديگرى پيش گرفته مهرداد را تا رود ليكوس « 1 » ( زاب بزرگ يا عليا ) تعقيب و كنار جنوبى رود مزبور را اشغال كرد ، مهرداد هم در مقابل او اردو زد .\r\nدر اينجا پومپه دسته‌اى فرستاد ، كه راه عقب‌نشينى مهرداد را بگيرد و بعد منتظر شد ، تا دسته ديگر راه ارمنستان را براى مهرداد سدّ كرد . پس از آن حكم يورش را داد و مهرداد باز عقب نشست و بدسته دوّمى ، كه راه را گرفته بود ، برخورد . در اينجا سپاه مهرداد بين دو قشون واقع شده شكست خورد و بنه و خزانه او بدست روميها افتاد ، ولى خود پادشاه پنت با كمى از هواخواهان و زن غير عقدى خود از ميان گيرودار جسته به طرف ارمنستان رفت .\r\nبعد به زودى معلوم شد ، كه مهرداد در ارمنستان پناهگاهى نخواهد داشت ، زيرا پادشاه ارامنه تازه از جنگى با پارتيها پس از مرارت‌هاى زياد خلاصى يافته بود و نميخواست با روميها داخل جنگى جديد شود . اين بود ، كه با آنها داخل مذاكره شده قيمتى براى سر مهرداد معيّن\r\n\r\n\r\n","description":"","footnote":"\r\n( 1 ) -  Lycus . \r\n( * ) - شماره گراورهاى جلد اوّل و دوّم به حساب آمده است .\r\n","page_name":" 2144 ","page_number":204},
  {"content":"\r\n\r\nكرد ، ولى پادشاه پنت بموقع آگاه شده به طرف قفقازيّه گريخت و از آنجا به طرف درياى آزوو رفت . در ابتداء پومپه تصوّر كرد ، كه تعقيب او آسان است و تا رود فازيس « 1 » ( ريون كنونى ) او را تعقيب كرد ، ولى به او نرسيد . در اين حال غضب خود را متوجّه تيگران كرده شهر آرتاكساتارا ، كه پاىتخت ارمنستان بود ، گرفت و اين دولت را مجبور كرد خسارتى به مبلغ ششهزار تالان ( 000 ، 380 ريال ) بپردازد .\r\nخود ارمنستان هم تابع روم گرديد . بعد پومپه خواست مهرداد را دست‌گير كند و با اين مقصود تا رود كورا ( كوروش ) تاخت و با مردم آلان ، كه ذكرشان پائين‌تر بيايد ، جنگ كرد . بعد به طرف درياى سياه رفت و باز اثرى از مهرداد نيافت .\r\nدر اين حال تصميم كرد به طرف درياى خزر برود ، و ليكن ، در عرض راه ديد ، كه بايد با مارها جنگ كند « 2 » و خسارت زيادى هم از مردمان كوهستانى گرجستان به او رسيد . اين بود ، كه بىبهره‌مندى برگشت . اما مهرداد بشبه‌جزيرهء قريم رفت و پسرش را ، كه ماخارس « 3 » نام داشت و بر پدرش ياغى شده خود را پادشاه پارتىكاپيوم « 4 » ميخواند ، شكست داد و از نو پادشاه آن شد ( سابقا هم اين محلّ جزو مستملكات پنت بشمار ميرفت ) . در اين وقت مهرداد يك پير مرد بقاعده بود ، ولى برعكس ديگران هر قدر سنّش بالا ميرفت ، گوئى بر جدّ و همّت او ميافزود ، زيرا با سالخوردگى ، كه داشت ، ذرّه‌اى از پاى نمىنشست و همواره نقشه‌هاى بزرگ براى طرف شدن با روميها ميكشيد . از جمله آنكه لشكرى مركّب از 000 ، 36 نفر سكائى به ترتيب لژيونهاى رومى تشكيل كرد ( معلّمين و مشّاقان اين سپاه روميهاى فرارى بودند ) و بعد بحريّه‌اى هم ترتيب داده درصدد برآمد ، كه از راه اروپاى شرقى و جنوب شرقى و آلپ‌هاى يوليانى بنفس ايطاليا حمله برد . اين نقشه بقدرى عجيب و متهوّرانه بود ، كه همين كه افشاء شد ، باعث بهت و تشويش سربازان او گرديد ، زيرا هيچ نميتوانستند تصوّر كنند ، كه او در اين كار بهره‌مند گردد . به زودى اين حال سربازان او بيأسى شديد و پس از آن بشورش مبدّل گرديد ،\r\n\r\n\r\n","description":"","footnote":"\r\n( 1 ) -  Phasis . \r\n( 2 ) - بايد مقصود دشت مغان باشد ، كه در تابستان مار زياد دارد .\r\n( 3 ) -  Machares . \r\n( 4 ) -  Particapaeium \r\n","page_name":" 2145 ","page_number":205},
  {"content":"\r\n\r\nفرناك پسر مهرداد از موقع استفاده كرده در رأس شورشيان قرار گرفت و بر پدر ياغى شد . مهرداد در اين وقت بواسطه مرضى نتوانست كارى كند و شورشيان او را محاصره كردند . او در ابتداء خواست داخل مذاكره شده جان خود را نجات دهد ، ولى پسرش راضى نشد . بالاخره موقعى رسيد ، كه وضع مهرداد كاملا يأس‌آور گرديد و او تصميم كرد ، كه با زهر بحيات خود خاتمه دهد ، تا بدست دشمنانش نيفتد . بر اثر اين تصميم زهرى را ، كه از زمان شكست آخريش با خود داشت ، در كاسه‌اى ريخت و حاضر شد ، كه آن را بياشامد ، ولى در اين وقت دو دختر او ، مهرداد و نسا « 1 » نامان ، كه يكى از آنها نامزد پادشاه مصر بود و ديگرى نامزد پادشاه قبرس ، نزد پدر آمده اصرار كردند ، كه با پدرشان بميرند ، تا در تحت اختيار مطلق برادر واقع نشوند . مهرداد راضى شد و آنها از كاسه زهر آشاميدند و درگذشتند .\r\nبعد مهرداد از همان كاسه آشاميد ، ولى زهر اثر نكرد ، زيرا از ديرگاهى ، از ترس اينكه او را مسموم كنند ، زهر مىخورد ، تا طبيعتش را بزهر عادت دهد . مهرداد چون از اثر زهر چيزى احساس نكرد ، گردشى زياد كرد ، تا مگر كمكى بزهر كند .\r\nاين اقدام هم مفيد نيفتاد . در اين حال او بيكى از صاحب منصبان خود ، كه گالّى بود و بىتوويتوس « 2 » نام داشت ، رجوع و از او خواستار شد ، كه آخرين خدمت را به او كرده نابودش سازد ، تا نقشه دشمنانش عقيم بماند ( يعنى دشمنانش وجد و شعف بدست آوردن او را نداشته باشند ) . صاحب منصب مزبور از خواهش مهرداد در اندوه شد ، ولى بالاخره نتوانست تمنّاى او را رد كند و شمشير خود را كشيده در دل مهرداد فرو برد . فرناك نعش پدرش را نزد پومپه فرستاد و او ، باوجود اينكه مهرداد را بدترين دشمن خود و روميها ميدانست ، خودش را جوانمردتر از فرناك نسبت به مهرداد نشان داده ، امر كرد جنازه او را دفن كنند . پس از آن او فرناك را در بوسفور كيّمرى ، كه در كنار بوغاز كرچ كنونى واقع بود ، به سمت پادشاه كوچكى شناخت و لشكر خود را برداشته بسوريّه رفت . چنين بود\r\n\r\n\r\n","description":"","footnote":"\r\n( 1 ) -  Mithridate et Nyssa . \r\n( 2 ) -  Bituitus . \r\n","page_name":" 2146 ","page_number":206},
  {"content":"\r\n\r\nمرگ مهرداد ، كه در 69 سالگى درگذشت و از دولت كوچك پنت مملكتى ساخت ، كه وسيع و قوى بود ، چنان كه چهل سال تمام در مقابل روميها ايستاد و هرچندگاهى از روميها شكست خورد ، ولى در عوض بسرداران مجرّب رومى هم مانند كاسّيوس « 1 » ، مانيوس آكويليوس « 2 » ، اپ‌پيوس « 3 » ، كت‌تا « 4 » ترى ياريوس « 5 » شكست‌هاى فاحش داد . مكرّر در جنگ‌ها زخم برداشت ، ولى دائما عزم و همّتش با مهارت جنگى او مقابلى ميكرد . مرگ او باعث جشن‌هاى ملّى در روم گرديد و رسول پومپه ، وقتى كه خبر مرگ او را براى روميها ميبرد ، سر خود را با تاجى از برگهاى درخت غار « 6 » زينت داد ( نوعى از برگ‌هاى اين درخت امتيازى بود ، كه بفاتحين داده ميشد . م . ) و بعد وقتى كه پومپه خواست مراسم فتح خود را ، چنان كه در روم معمول بود ، بگيرد چيزى ، كه تمام انظار اهالى روم را به خود جلب ميكرد ، صورت مهرداد بود ، كه بر بستر مرگ دخترانش افتاده درگذشته بود . اين جشن‌ها و اين مراسم فتح و اظهار شادى و شعف از خودكشى پادشاهى بود ، كه در پيرى همه او را رها كرده بودند .\r\nدر باره مهرداد ششم بايد گفت ، كه تبعه‌اش او را بسيار دوست داشتند ، زيرا اهالى آسياى صغير او را از اعقاب داريوش بزرگ ميدانستند و وقتى آنها تبعه اين شاه بودند . يونانيهاى اروپا و آسياى صغير نيز به او ميگرويدند ، زيرا خون مقدونى و يونانى هم در عروقش جارى بود و بعلاوه زبان يونانى را دوست ميداشت . از نويسندگان قرون اخير راسين « 7 » شاعر و اديب معروف فرانسوى از قرن هفدهم در نمايشى حزن انگيز « 8 » او را بطور مؤثّرى ستوده و اين تصنيف خود را « مهرداد » « 9 » ناميده « 10 » .\r\n\r\n\r\n","description":"","footnote":"\r\n( 1 ) -  L . Cassius . \r\n( 2 ) -  Manius Aquilius . \r\n( 3 ) -  Oppius . \r\n( 4 ) -  Cotta . \r\n( 5 ) -  Triarius . \r\n( 6 ) -  I , aurier . \r\n( 7 ) -  Racine . \r\n( 8 ) -  Tragedie . \r\n( 9 ) -  « Mithridate » . \r\n( 10 ) - اينك ترجمه منثور يك قطعه از تصنيف راسين ، كه موسوم به مهرداد است :\r\n« تا توانستم انتقام خود را از روم كشيدم . فقط از مرگ من رشته نقشه‌هاى من گسيخت .\r\nچون دشمن رومى و ظلم او بودم ، ننگ تابعيّت او را هيچگاه نپذيرفتم . ميتوانم بر خود ببالم ، كه در ميان اشخاص نامى ، كه همچو من ، با روم كينه ورزيده‌اند ، نه رومى بر كسى ببهائى گران‌تر غالب آمد و نه كسى روزگار او را بيش از من تيره و تاريك كرد . »\r\n","page_name":" 2147 ","page_number":207},
  {"content":"\r\n\r\nچنان كه بالاتر گفته شد ، لقب مهرداد فيلوپاتر بود ( محبّ پدر ) و او را بمناسبت اين لقب اوپاتر بزرگ نيز ميخوانند ( اوپاتر بيونانى يعنى كسى ، كه پدر خوب دارد ) . در دوره استيلاى عنصر مقدونى و يونانى بر مشرق ، مهرداد قوىترين شخصى است ، كه مشرق بوجود آورد ، ولى چنان كه از حيث قوّت و چابكى و عزم در عصر خود نظير نداشت ، متأسّفانه در شقاوت هم بىنظير بود . در خاتمه زائد نيست بيفزائيم ، كه جنگهاى او را آپ‌پيان « 1 » شرح داده و ما هم بيشتر روايات او را پيروى كرده‌ايم .\r\nبنابر آنچه گفته شد شجره نسب پادشاهان پنت چنين بود :\r\nارن‌ت‌بات\r\nمهرداد اوّل ( فوت 363 ق . م )\r\nآرىبرزن اوّل ( فوت 337 ق . م )\r\nمهرداد دوّم ( 337 - 302 ق . م )\r\nمهرداد سوّم ( 302 - 266 ق . م )\r\nآرىبرزن دوّم ( 266 - 249 ق . م )\r\nمهرداد چهارم ( 249 - 190 ق م )\r\n( 169 - 121 ق . م ) مهرداد پنجم فرناك اوّل ( 190 - 169 ق . م )\r\n( 121 - 63 ق . م ) مهرداد ششم اوپاتر بزرگ\r\n( 63 - 47 ق . م ) فرناك دوّم پادشاه بوسفور\r\nمهرداد ششم اولاد زيادى داشته و اسامى نوزده نفر آنها معلوم است : آريآرات\r\n\r\n\r\n","description":"","footnote":"\r\n( 1 ) - آپ‌پيان نويسنده يونانى است ، كه پائين‌تر ذكرش بيايد .\r\n","page_name":" 2148 ","page_number":208},
  {"content":"\r\n\r\nپادشاه كاپادوكيّه ، ارتافرن ، ماخارس پادشاه بوسفور قريم ، فرناك كه دست نشانده روميها گرديد . از دختران اسامى اينها ذكر شده : آتناايس ، نسا ، مهرداد ، درىپه‌تىنا ، كلئوپاتر زن تيگران پادشاه ارمنى ، اوپاترا ، ارساباريس ، لااديسه ، لااديسه ، مهرداد ، آركاثياس ، كسىفار ، اكزاثر ، داريوش - كوروش « 1 » ( يوستى ، نامهاى ايرانى ، صفحه 401 ، طبع ماربورگ سنه 1895 ) .\r\n\r\nمبحث سوم - دولت پرگام\r\nپرگاموس « 2 » شهرى بود در ميسيّهء آسياى صغير ، بررود سلىنوس « 3 » وك تى يس « 4 » ، كه اكنون به پرگاماچاى معروفند و برود كاايك ميريزند . اهالى اين شهر عقيده داشتند ، كه مهاجرين آركادى ( از پلوپونس ) هستند . شهر مزبور ، چنان كه معلوم است جزء دولت هخامنشى بود ، پس از اسكندر بدست ليزيماك سردار او افتاد و او خزانه خود را ، كه تا نه هزار تالان ( 49 ميليون و نيم فرنگ طلا ) برآورد كرده‌اند ، در اين‌جا حفظ ميكرد . بعد از فوت ليزيماك خزانه‌دار او ، كه موسوم به فىله‌تر « 5 » بود ، شهر پرگام را گرفت و خزانه آن را تصرّف و دولتى تأسيس كرد ، كه بدولت پرگام معروف گرديد ( 182 ق . م ) . فىله‌تر با بهره‌مندى استقلال پرگام را در مقابل سلوكيها و اهالى بىتىنيّه حفظ كرد . برادرزاده و جانشين او اومن اوّل حدود دولت پرگام را توسعه داد و نسبت به آن‌تيوخوس پادشاه سوريّه فاتح گرديد . بعد از او آتّالوس اوّل بتخت نشست ، عنوان شاهى اختيار كرد و بوسيله اتّحادى با روميها مستملكات خود را محفوظ داشت . در زمان پسران او ، يعنى اومن دوّم و آتّالوس دوّم ( فيلادلف ) ، پرگام درخشندگى خود را از دست نداد .\r\nاين شهر مركز علوم و صنايع آسياى صغير محسوب ميشد و اومن دوّم كتابخانه‌اى\r\n\r\n\r\n","description":"","footnote":"\r\n( 1 ) -\r\n Athenais , Nyssa , Mithridatis , Drypetina , Cleopatre , Eupatora , Orsabaris , Laodice , Laodice , Mithridatis , Arkathias , Xiphares , Oxathres , Dareios , Kyros . \r\n( 2 ) -  Pergamus . \r\n( 3 ) -  Selinos . \r\n( 4 ) -  Kteios . \r\n( 5 ) -  Philetere . \r\n","page_name":" 2149 ","page_number":209},
  {"content":"\r\n\r\nدر اينجا تأسيس كرد ، كه داراى دويست هزار جلد كتاب گرديد . آخرين پادشاه پرگام آتّالوس سوّم فيلومتر « 1 » ، يعنى محبّ مادر ( 138 - 133 ق . م ) اختلال مشاعر داشت . اين پادشاه ، باوجود اينكه داراى اقربائى بود ، بموجب وصيّت نامه‌اى دولت خود را بروميها واگذارد و اگرچه بعدها آريستونيك « 2 » پسر آتّالوس از زن غير عقدى او صحّت اين وصيّت نامه را ترديد و تكذيب ميكرد ، باوجود اين موفّق نگرديد ، توضيح آنكه روميها او را كشته پرگام را تصرّف كردند و آن را كرسى ايالتى بنام آسياى بالاخص « 3 » قرار دادند ( 130 ق . م ) . در زمان روميها هم شهر پرگام بىنام و درخشندگى نبود و فقط در دوره دولت بيزانس رو بانحطاط رفت . اكنون بجاى اين شهر شهر كوچكى است ، كه تركها آن را برگام « 4 » نامند . در شهر برگام يك هيئت آلمانى حفريّات و كاوشهائى كرده و از 1870 ميلادى ببعد آثار نفيسى بدست آمده . در خاتمه بى مورد نيست بيفزائيم : كاغذ پوست آهو را ، كه در اروپا پارشمن « 5 » گويند ، از اسم اين شهر ، كه آن را پرگامن نيز ميناميدند ، آمده است ( پارشمن را در زبان لاطين پرگامن ميگفتند ) و نيز بايد در نظر داشت ، كه اسم ارگ شهر داستانى ( ترووا ) را هم يونانيها پرگام ضبط كرده‌اند و بنابراين نبايد اين شهر داستانى را با پرگام مذكور ، كه شهر تاريخى و پايتخت يكى از دول مهمّ و نامى آسياى صغير بود ، مخلوط كرد ( اولريخس - تاريخ و صنايع پرگام ، طبع ليپزيك سنهء 1883 ) « 6 » .\r\n\r\nمبحث چهارم - بىتىنيه\r\nبىتىنيّه مملكتى بود ، در شمال آسياى صغير ، در كنار درياى سياه . اهالى اين مملكت در عهد قديم خودشانرا ( ببرين ) ميناميدند و از اين جهت اين سرزمين هم ( ببرىنيّه ) نام داشت ، ولى در قرون بعد ، از تراكيّه مردمى باينجا آمدند ،\r\n\r\n\r\n","description":"","footnote":"\r\n( 1 ) -  Philometer . \r\n( 2 ) -  Aristonic . \r\n( 3 ) -  Asia propria . \r\n( 4 ) -  Bergamo . \r\n( 5 ) -  Parchemin . \r\n( 6 ) -  Ulrichs , Perg . Geschichte und Kunst . Leipz . 1883 . \r\n","page_name":" 2150 ","page_number":210},
  {"content":"\r\n\r\nكه به ( بىتىنىهاى تراكى « 1 » ) معروف بودند و به اين جهت اين قسمت آسياى صغير به بىتىنيّه معروف گرديد . در زمان سترابون ، چنان كه او گويد ، حدود بىتىنيّه چنين بود : در مشرق پافلاگونيّه و اراضى مارياندين‌ها و اپيك‌تت‌ها - در شمال درياى سياه - در غرب پروپونتيد يا درياى مرمره - در جنوب ميسيّهء آسياى صغير . كزنفون گويد ، كه مارياندينها جزء بىتىنيّه بودند . تا نيمه قرن ششم ق . م . بىتىنىها مستقل بودند . بعد در زمان كرزوس براى مدّت كمى جزء دولت ليديّه گرديدند . پس از آن جهانگيرىهاى كوروش بزرگ آمد و بىتىنيّه جزء دولت هخامنشى گرديد . كوروش تشكيلات بىتىنيّه را تغيير نداد و فقط باجى براى آن مقرّر داشت . بعدها هم بىتىنيّه جزء دولت هخامنشى بود ، تا اسكندر بآسيا آمد . پس از او ، زىپت « 2 » ( 327 - 279 ق . م ) والى بىتىنيّه يا پادشاه آن ، استقلال اين مملكت را در زمان جانشينان اسكندر حفظ كرد ، شهرى ساخت ، كه موسوم به زىپه‌تيّه گرديد و از حيث ثروت معروف بود . پسر او ، كه نىك‌مد « 3 » اوّل نام داشت ، شهر نىك‌مدى را ساخت ( 279 - 250 ق . م ) . چون تاريخ اين مملكت خارج از موضوع اين تأليف است و ارتباطى با تاريخ ايران ندارد باجمال كوشيده همينقدر گوئيم ، كه از پادشاهان ديگر بىتىنيّه اينها معروف بودند : 1 - زيه‌لاس « 4 » ( 250 - 229 ق . م ) - پروزياس اوّل « 5 » ( 229 - 182 ق . م ) - پروزياس دوّم ( 182 - 149 ق . م ) - نىك مد دوّم ( 149 - 95 ق . م ) - نىك مد سوّم ( 95 - 74 ق . م ) . اينها براى آبادى مملكتشان و توسعه آن كوشيدند ، گهى با سلوكيها و گاهى با پرگام و پنت كاپادوكى و غيره جنگيدند و وقتى كه بىتىنيّه در شرف گم كردن استقلالش بود ، پافلاگونيّه نيز جزء آن بشمار ميرفت . در زمان نىكومد سوّم روميها نفوذ زيادى در اين‌جا يافتند و او را ، باوجود اينكه تبعه‌اش از سلطنت خلع كرده بودند ، بر تخت نشانيدند .\r\nاين پادشاه قبل از مرگ ، مملكت خود را برحسب وصيّت‌نامه‌اى بروميها واگذارد\r\n\r\n\r\n","description":"","footnote":"\r\n( 1 ) -  Trakes Bithunoi . \r\n( 2 ) -  Zipoetes . \r\n( 3 ) -  Nicomede I . \r\n( 4 ) -  Ziaelas . \r\n( 5 ) -  Prusias I . \r\n","page_name":" 2151 ","page_number":211},
  {"content":"\r\n\r\nو آنها اين قسمت آسياى صغير را در ابتداء به ( ايالت آسيا ) ضميمه كردند و بعد ايالتى از بىتىنيّه و پنت ساختند ، كه بنام بىتىنيّه و پنت موسوم گرديد « 1 » . در زمان اوگوست قيصر روم بىتىنيّه استقلال يافت و بعد استقلالش محدود گشت .\r\nمقارن اين زمان بىتىنيّه از زمين لرزه‌ها خيلى صدمه ديد و در قرن سوّم ميلادى دستخوش غارت و چپاول‌هاى مردمان سكائى گرديد . بعدها در تحت اداره روم و بيزانس امرار حيات ميكرد و تمدّن يونانى داشت ، تا در زمان سلجوقيها از تصرّف بيزانس خارج شد ، توضيح آنكه سليمان اوّل سلجوقى اين قسمت آسياى صغير را گرفته پاىتخت خود را در شهر نيكه « 2 » قرار داد . در قرون بعد در زمان استيلاى تركهاى عثمانلو در آسياى صغير عثمان و اورخان تمامى بىتىنيّه را اشغال و شهر پروزياد « 3 » را ، كه اكنون ( بروسّا ) نامند ، پايتخت خود كردند . اين شهر تا زوال دولت بيزانس بدست تركها ، پاىتخت تركيّه بود .\r\nاكنون بىتىنيّه قديم بين دو ولايت تركيّه در آسياى صغير تقسيم شده : اوّلا خداوندگار از قسمت غربى آن و ثانيا كاستامونى از قسمت شرقيش .\r\nاز شهرهاى بىتىنيّه ، كه در تاريخ ايران مكرّر ذكرى از آنها شده و پائين‌تر هم ذكرشان بيايد ، اينها بودند : 1 - داس كىلىيون « 4 » ( اكنون قلعه‌ايست موسوم به دياس كلى ) ، 2 - هراكله پنت ، كه بقول سترابون و پوزانياس شهر مهمّ و ثروتمندى بود ( اكنون آن را ارگله نامند ) ، 3 - آستاك ( در نزديكى خرابه‌هاى ايزميد ) ، 4 - پروزيد ( اسگوب كنونى ) ، 5 - پروزياد ، كه از شهر كيوس ايجاد شد و بعدها ( از قرن 14 ميلادى ) باز آن را كيوس ناميدند ، 6 - پروزياد ، كه بقول سترابون در زمان كرزوس بنا شده است و اكنون موسوم به بروسيّه است ، 7 - كلوديوپوليس « 5 » ، 8 - آپام‌آ « 6 » ، كه اكنون معروف به موداكيّه است ، 9 - نيكه ، 10 - نيكومدى ، 11 - كالسدون ، كه در 675 ق . م بنا شده است و اكنون آن را كاديكيّه يا قاضى كوى نامند ( مختصر مذكور از كتاب\r\n\r\n\r\n","description":"","footnote":"\r\n( 1 ) -  Provincia Bithynia et Pontus . \r\n( 2 ) -  Nicee . \r\n( 3 ) -  Prusiade . \r\n( 4 ) -  Dascilion . \r\n( 5 ) -  Claudiopolis . \r\n( 6 ) -  Apamea . \r\n","page_name":" 2152 ","page_number":212},
  {"content":"\r\n\r\nكلين‌تون « 1 » موسوم به فاستى هلّه‌نىكى « 2 » ، كه مجموعه اطّلاعات نويسندگان عهد قديم راجع به بىتىنيّه است ، اقتباس شده . م . ) .\r\n\r\nفصل دوم - مصر و بطلميوس‌ها يا بطالسه\r\n\r\nمبحث اول - بطالسه\r\nمصر در تقسيم اوّلى و ثانوى ممالك اسكندر ، چنان كه گذشت ، نصيب بطلميوس لاگس گرديد و بعد هم ، چنان كه ذكر شد ، او توانست اين مملكت را حفظ كرده در آن سلطنت كند . سلسله او و اعقابش را در تاريخ لاژيد « 3 » ناميده‌اند ، كه در اصل لاگيد است ( زيرا بطلميوس اوّل ، صاحب مصر ، پسر لاگس بود و گاف يونانى در زبان فرانسوى به ژ تبديل مييابد ) .\r\nاسكندريّه در زمان بطالسه مركز علوم و فنون شد و بطلميوس لاگس در شهر مزبور يك كتابخانه و يك موزه تأسيس كرد . بعدها علماء و شعراء زياد به اسكندريّه آمده از اين تأسيسات استفاده ميكردند .\r\nمان‌تن « 4 » مورّخ مصرى در اين زمان تاريخ مصر را به زبان يونانى نوشت ( بصفحه 74 - 75 اين تأليف رجوع شود ) . بطلميوس اوّل در 283 ق . م درگذشت و بجاى او پسرش بطلميوس دوّم فيلادلف نشست ( فيلادلف بمعنى محبّ خواهر است و او را ، از جهت اينكه خواهرش را ازدواج كرده بود ، چنين ناميده‌اند . م . ) .\r\nپدرش او را خوب تربيت كرد ، ولى پادشاهى بود پرورده ناز و نعمت ، سست و در همان حال شقى . در سياست خارجه هيچگاه بجنگ متوسّل نميشد و سعى داشت ، با دخالتهاى بموقع و مذاكرات ماهرانه مقاصد خود را انجام دهد .\r\nاين بطلميوس فينيقيه ، ليكيّه و كاريّه را حفظ و در كارهاى يونان دخالت كرد ،\r\n\r\n\r\n","description":"","footnote":"\r\n( 1 ) -  Clinton . \r\n( 2 ) -  Fasti Hellenici , Oxford , 1830 - 1841 . \r\n( 3 ) -  Lagides . \r\n( 4 ) -  Manethon . \r\n","page_name":" 2153 ","page_number":213},
  {"content":"\r\n\r\nتا از بزرگ شدن مقدونيّه ممانعت كند . او نيز روابط تجارتى با روم برقرار داشت ، چنان كه موادّ خام از روم بمصر ميآمد و در كارخانه‌هاى آن مملكت به كار ميرفت .\r\nدر دربار او علماء زيادى بودند از جمله مان‌تن مصرى و اراتستن « 1 » يونانى و كالّىماك « 2 » و ته‌اكريت « 3 » معروفند . اين پادشاه كتاب دوست بود و علوم طبيعى را ترويج ميكرد . در زمان او در كتابخانه اسكندريّه عدّه كتب بقدرى زياد شد ، كه كتابخانه جديدى در موزه بنا كردند و نيز در زمان او بناهاى زيادى در مصر ساختند . دختر او را ، كه زن آن‌تيوخوس دوّم سلوكى بود ، كشتند و اين قضيّه باعث جنگى شد ، كه در زمان خلف او شروع گرديد و خاتمه يافت .\r\nپسر فيلادلف ، بطلميوس سوّم اورگت ( 247 - 221 ق . م ) سلكوس دوّم را شكست داد و سوريّه و كيليكيّه را به مصر ضميمه كرد . بعد شورشى در مصر به اين جنگ خاتمه داد و موافق عهد صلح چهار هزار تالان نقره و ظروف گرانبها به او رسيد . گويند در ميان غنائمى ، كه بدست او افتاد نقّاشىهاى مقدّس مصريها بود ، كه كبوجيه هخامنشى در زمان تسلّط پارسيها بر مصر از اين مملكت برده بود ، در اين زمان بطلميوس سوّم اين اشياء را به مصريها پس داد و از اين جهت او را اورگت خواندند ، كه بيونانى بمعنى نيكوكار است . اين خبر اگر صحيح باشد ، دلالت دارد بر اينكه كبوجيه اين اشياء را بايران برده در خزانه گذارده بود و سلوكيها آن را از خزانه ايران برگرفته بسوريّه آورده بودند . اين بطلميوس سيرن « 4 » را به مصر برگردانيد ، توضيح آنكه اين ولايت را به ماگاس « 5 » برادر فيلادلف داده بودند و اورگت ، چون برنيس « 6 » دختر ماگاس را براى پسرش گرفت ، سيرن هم ضميمه مصر شد . بعضى اين واقعه را بسلطنت فيلادلف مربوط داشته‌اند . ذكر سيرن كرارا بالاتر گذشته . اين مستعمره يونانى جزو دولت هخامنشى گرديد و پس از زوال آن گهى مستقل بود و گاهى جزء مصر .\r\nدر زمان بطلميوس سوّم مقدونيّه از مصر شكست خورد و موقّتا سلطه بطالسه\r\n\r\n\r\n","description":"","footnote":"\r\n( 1 ) -  Eratosthene . \r\n( 2 ) -  Callimaque . \r\n( 3 ) -  Theocrite . \r\n( 4 ) -  Cyrene . \r\n( 5 ) -  Magas . \r\n( 6 ) -  Berenice . \r\n","page_name":" 2154 ","page_number":214},
  {"content":"\r\n\r\nبر درياها برقرار شد ، ولى در نيمه دوّم سلطنت او مصر قدرت سابق خود را از دست داد و نفوذ مقدونيّه در يونان بالا گرفت .\r\nپس از بطلميوس سوّم بطلميوس چهارم فيلوپاتر بتخت نشست ( 221 - 204 ق . م ) . در اين وقت دولت بطالسه نيمى از قدرت خود را فاقد شده بود و پادشاهان بزندگانى ملايم و عيش و عشرت حريص بودند . فيلوپاتر پادشاهى بود سخت ، عيّاش و دائم الخمر و چنان كه نوشته‌اند فقط وقتى هوشيار بود ، كه براى مراسم آداب مذهبى حاضر ميشد . از اين جهت او را ترىفن ناميده‌اند ، كه بمعنى سست يا گرم و نرم است . در زمان او معشوقه‌اش آگاتوكله نفوذى زياد در امور دولتى داشت و بعد از او زنان بدعملى موسوم به هترهابر او مسلّط بودند . در اين زمان سوريّه قوّت گرفت و مصر چند شهر در آنجا از دست داد ( صور و غيره ) فلسطين نيز از مصر جدا شد و نيز در اين زمان دولت بطالسه در يونان با مقدونيّه ضديّت ميكرد ، تا بجنگ فيليپ پادشاه مقدونيّه با اتوليان يونانى خاتمه دهد .\r\nاز كارهاى او معبدى است ، كه براى هومر شاعر حماسى معروف يونان ساخت .\r\nپس از فيلوپاتر پسرش بطلميوس پنجم اپىفان بتخت نشست ( 204 - 181 ق . م ) ، چون صغير بود قيّم او آگاتوكله خواست تاج‌وتخت را تصاحب كند ، ولى موفّق نگرديد . بعد ته‌له‌پولم نامى ، اگرچه داراى مقام نيابت سلطنت شد ، ولى بهره‌مندى نداشت . اين بطلميوس آلت دست وزراى خود بود و در زمان او دولت مصر ضعيف گرديد ، تراكيّه ، فينيقيّه و سل‌سوريّه از مصر جدا شدند . روميها در اين موقع بحمايت اپىفان آمدند و اوكلئوپاتر دختر آن‌تيوخوس پادشاه سلوكى را گرفت . كاهنان مصرى از اين جهت ، كه در زمان اپىفان از دادن ماليات معفوّ گشته بودند و اين پادشاه توجّهى بمذهب آنها داشت ، از او حمايت ميكردند . در سياست خارجه اپىفان بروميها كمك ميكرد ، چنان كه در جنگ روم با آن‌تيوخوس سلوكى و اتوليان ، با روميها همراهى كرد . اپىفان از زهر درگذشت و پس از او پسرش بطلميوس ششم فيلومتر ( 181 - 146 ق . م ) پادشاه\r\n\r\n","description":"","footnote":"","page_name":" 2155 ","page_number":215},
  {"content":"\r\n\r\nشد و بواسطه صغر سنّ او ، مادرش زمام امور را بدست گرفت . در زمان اين پادشاه آن‌تيوخوس چهارم پادشاه سوريّه بمصر حمله كرده معابد آن را غارت كرد و بعد خواست در منفيس به سمت پادشاه مصر تاجگذارى كند ، ولى اهالى اسكندريّه برادر فيلومتر را ، كه اورگت ميناميدند ، بر تخت نشاندند . پس از آن ، آن‌تيوخوس دوباره بمصر حمله برد و جنگ بدين ترتيب خاتمه يافت ، كه قبرس از آن سوريّه گرديد . از سنه 170 ق . م هردو برادر مصر را اداره ميكردند ، ولى پس از چندى نفاق بين آنها افتاد و چون غلبه با اورگت بود ، فيلومتر بروم رفت و روميها كمك كرده او را بتخت برگردانيدند . اورگت خواست قبرس را تصرّف كند ، بهره‌مند نشد و بعد فيلومتر او را بخشيده سيرن را به او داد . جنگ با سوريّه با بهره‌مندى براى فيلومتر پيش ميرفت ، ولى وقتى كه او بمصر برميگشت ، بپادشاه سابق سوريّه اسكندر والّاس برخورد و بدست او كشته شد .\r\nپس از او تخت به بطلميوس هفتم اورگت دوّم رسيد ( 146 - 117 ق . م ) در به دو سلطنت ، يكى از سرداران ، كه يهودى و اسمش انياس « 1 » بود ، خواست تخت را براى پسر بطلميوس ششم نگاهدارد ، ولى بطلميوس هفتم فائق آمد و برادرزاده خود را ، كه اوپاتر نام داشت ، با تمام ناراضىها كشت . در اين موقع اشخاص زيادى از علماء و رجال اسكندريّه نابود گرديدند .\r\nدر 130 ق . م بطلميوس هفتم زن خود كلئوپاتر نام را ، كه خواهرش نيز بود و از او پسرى داشت ، طلاق داده دختر خود را ، كه نيز كلئوپاتر نام داشت ، ازدواج كرد . بر اثر اين قضيّه اهالى اسكندريّه شوريده و بقصر حمله برده آن را آتش زدند و پادشاه فرار كرده بجزيره قبرس رفت . در اين‌جا او كارى كرد ، كه شايد در تاريخ بىنظير باشد ، توضيح آنكه پسرش را كشته و جسد او را ناقص كرده براى مادر پسر مقتول فرستاد . بر اثر اين رفتار وحشيانه باز شورشى روى داد و بالاخره طرفين صلح كردند و پس از آن سلطنت بطلميوس هفتم بآرامش گذشت . از كارهاى او\r\n\r\n\r\n","description":"","footnote":"\r\n( 1 ) -  Onias . \r\n","page_name":" 2156 ","page_number":216},
  {"content":"\r\n\r\nتصحيح تصنيفات هومر شاعر حماسى معروف يونان است و ديگر تحقيقاتى ، كه راجع بصفحات مصر ميكرده و خودش هم در اين تحقيقات شركت داشته . قابل ذكر است ، كه در زمان او خارج كردن كاغذ حصيرى از مصر ممنوع گشت و چون بر اثر اين حكم كاغذ در خارجه كم و گران شد ، كاغذ پوست آهو را اختراع كردند . پس از فوت اين پادشاه زنش زمامدار گرديد . او ميبايست يكى از دو پسرش را همكار خود قرار دهد و چون ملكه پسر بزرگتر را ، كه به بطلميوس هشتم سوتر دوّم لاتيرا « 1 » موسوم بود ، دوست نميداشت و او را در زمان سلطنت شوهرش به قبرس فرستاده بود ، پسر كوچكتر را ، كه موسوم به بطلميوس نهم اسكندر بود ، براى همكارى برگزيد .\r\nمردم در اين موقع دخالت كرده از ملكه خواستند ، كه پسر بزرگتر را از قبرس براى معاونت در زمامدارى بخواهد و پسر كوچكتر را به سمت والى به قبرس بفرستد او راضى شد ، ولى قبلا پسر بزرگتر را مجبور كرد ، زن و خواهر خود را ، كه كلئوپاتر نام داشت ، طلاق بدهد ، زيرا اين زن را خيلى جاه طلب ميدانست .\r\nپس از آن ، اين ملكه با لاتيرا امور دولت بطالسه را اداره ميكرد ، تا آنكه لاتيرا بر خلاف ميل مادرش به آن‌تيوخوس سيزيكى كمك كرد و اين قضيّه باعث شد ، كه ملكه قشون را بپسر بزرگتر شورانيده پسر كوچكتر را بر تخت نشانيد . لاتيرا ، كه والى قبرس شده بود ، پس از چندى بنابر دسائس ملكه مجبور گرديد از قبرس بيرون رود و پس از آن اعلان جنگ بمادرش داد . در ابتداء اسكندر ميخواست از سلطنت استعفاء كند ، ولى ملكه مانع شده ، گفت محكم در جاى خود بنشين . بعد طولى نكشيد ، كه اسكندر مادرش ملكه را كشت و از جهت نارضامندى مردم فرار كرد ، كه بقبرس برود ، ولى در راه درگذشت ( 89 ق . م ) و لاتيرا را از قبرس خوانده بر تخت نشانيدند .\r\nدر اين احوال بطلميوس آپىين « 2 » ، كه پسر اىرن معشوقه اورگت دوّم بود ، درگذشت و بموجب وصيّت‌نامه سيرن را بروميها داد . در 85 ق . م سفراى روم نزد لاتيرا رفته كمك او را بر ضدّ مهرداد ششم پنت درخواست كردند ، ولى جواب\r\n\r\n\r\n","description":"","footnote":"\r\n( 1 ) -  Ptolemee VIII Soter II Lathyra . \r\n( 2 ) -  Apion . \r\n","page_name":" 2157 ","page_number":217},
  {"content":"\r\n\r\nمساعد نشنيدند .\r\nپس از فوت لاتيرا ( 81 ق . م ) دختر او ، كه زن اسكندر بود ، شش ماه امور دولت را اداره كرد و بعد ناپسرى او ، كه بطلميوس دهم اسكندر دوّم نام داشت .\r\nاين پادشاه در جزيره گس بزرگ شده بود و چندى در دربار مهرداد ششم پنت اقامت داشت ، ولى بعد فرار كرده نزد سردار رومى سوّلا رفت و او به بطلميوس دهم نصيحت داد ، زن پدر خود را ، كه ملكه بود ازدواج كند . اين زواج بسيار شوم بود . او پس از زواج زنش را كشت و بر اثر اين قضيّه مردم شوريده بطلميوس را كشتند . پس از آن روميها دخالت كرده اسكندر سوّم پسر بطلميوس نهم را از زن غير عقدى بر تخت نشانيدند . سلطنت او خيلى كوتاه بود و پس از آن چند نفر سلطنت كردند تا اينكه در 30 ق . م روميها از مصر ايالتى تشكيل داده آن را جزء دولت روم دانستند . راجع باشخاصى ، كه بعد از بطلميوس دهم سوتر دوّم سلطنت كردند بين مورّخين اختلافى ديده مىشود ، ولى ظن غالب اين است ، كه اسامى اشخاص چنين بوده : - 1 - برنيس سوّم بطلميوس دوازدهم اسكندر دوّم ( 80 ق . م ) ، 2 - بطلميوس سيزدهم اولت « 1 » ( 80 - 51 ق . م ) ، 3 - برنيس چهارم ( 55 ق . م ) ، 4 - كلئوياتر ششم ( 51 - 30 ق . م ) .\r\nاگر سال 306 ق . م را ، كه بطلميوس اوّل عنوان پادشاهى اختيار كرد اوّل سلطنت بطالسه در مصر بدانيم ، دوام دولت آنها 276 سال بود ، ولى چنان كه در جاى خود گذشت ، بطلميوس اوّل لاگس از وقتى كه والى مصر گرديد ، اين مملكت را از آن خود ميدانست ( 323 ق . م ) .\r\n\r\nمبحث دوم - طرز حكومت بطالسه در مصر\r\nاين مسئله ، كه تشكيلات دولت بطالسه در مصر چه بوده و آنها ، كه اصلا\r\n\r\n\r\n","description":"","footnote":"\r\n( 1 ) -  Aulete . \r\n","page_name":" 2158 ","page_number":218},
  {"content":"\r\n\r\nمقدونى بوده‌اند ، در مصر چه مقصودى را تعقيب ميكردند ، باوجود تحقيقات زياد و آثارى ، كه از كاغذهاى حصيرى و غيره بدست آمده ، روشن نيست و از محقّقينى ، كه راجع بتاريخ اين دورهء مصر تتبّعات كرده‌اند ، چنان كه ژوگه « 1 » گويد ، در اين باب دو عقيدهء مختلف اظهار شده است : ويل كن « 2 » داراى اين عقيده است ، كه مقصود بطالسه از استيلاى بر مصر اين بود ، كه تا بتوانند ثروت زيادى از اين مملكت بيرون بكشند و بوسيله اين اندوخته‌ها بحريه و قشونى نيرومند ترتيب داده در سياست بين‌المللى درياى مغرب ( مديترانه ) اهميّت يابند بنابراين مصر از نظر بطالسه فقط منبع عايدات آنها مىباشد و مقصود بطلميوس‌هاى مصر بكلّى خارج از مصر است . موافق اين عقيده حكومت بطالسه بر مصر وسيله است و جهانگيرى در خارج مصر مقصود .\r\nمحقّق ديگر روستوت زف « 3 » عقيدهء ديگر دارد . او ميگويد : مقصود بطالسه يا لاگيدها اين بود ، كه از مصر دولتى قوى و با ثروت تشكيل دهند ، تا بتوانند در مقابل حملاتى ، كه از خارج ميشد ، مقاومت كنند . بنابراين عقيده نيرومندى و ثروت مصر مقصود بود ، جنگ‌هاى دفاعى وسيله تحصيل اين نيرومندى و ثروت . در مقابل اين دو عقيده متباين نيز عقيده‌اى اظهار شده ، كه بطالسه اولى خيلى جاه‌طلب بودند و ميخواستند مانند اسكندر تمامى عالم آن روزى را در تحت اقتدارشان درآورند « 4 » .\r\nبهرحال ، يعنى بيرون كشيدن ثروت مملكت و ريختن آن را بصندوق‌هاى ماليّه و خزانه دولت بطالسه چه مقصود بدانيم و چه وسيله ، اين موضوع محرز است ، كه مصر هميشه ثروت‌مند بوده و حتّى در زمان انحطاط و ضعف دولت بطالسه ، يعنى در زمانى ، كه بطلميوس‌ها تمامى مستملكات خارج از مصرشان را گم كرده بودند ، عايدات آنها بقول سيسرن « 5 » ( سترابون ، كتاب 17 ) به دوازده\r\n\r\n\r\n","description":"","footnote":"\r\n( 1 ) -\r\n P . Jouguet . L'imperialisme Macedonien et l'hellenisation de l'Orient , Paris 1926 . - P . 281 . \r\n( 2 ) -  U . Wilcken . \r\n( 3 ) -  M . Rostotzeff . \r\n( 4 ) -  Kornemann L VII 1916 . p . 229 . \r\n( 5 ) -  Ciceron . \r\n","page_name":" 2159 ","page_number":219},
  {"content":"\r\n\r\nهزار و پانصد تالان نقره ميرسيده ( 75 ميليون فرنگ طلا يا 375 ميليون ريال ) .\r\nراجع بحكومت بطالسه در مصر اين نظر حاصل مىشود ، كه حكومت و ادارات طورى تشكيل شده بود ، كه حتّىالمقدور بيشتر ثروت مملكت را بدست آرند .\r\nاز طرف ديگر بايد در نظر داشت ، كه ملّت مصر مردمى بود قانع و كم خرج و اين نكته هم كمك بزرگى باجراى مقصود بطالسه ميكرد ، مثلا ديودور گويد ( كتاب يك ، بند 80 ) ، كه نگاهدارى طفلى از زمان تولّدش تا حدّ بلوغ ببيست درهم تمام ميشد ( درهم يونانى تقريبا معادل يك فرنگ طلا يا دو ريال بود ) و به همين جهت عادت زشت و وحشيانهء دور افكندن كودكان نوزاد ، كه در يونان آنقدر متداول بود ، در مصر وجود نداشت ، چنان كه سترابون با حسرت اين صفت خوب مصريها را ذكر مىكند . ديودور اين صفت مصريها را جهت زيادى جمعيّت مصر ميداند و محقّقين تصوّر ميكنند ، كه جمعيّت مصر در اين دوره بين پنج و هفت ميليون نفر بوده و چون فلّاح مصرى هم از زمانهاى گذشته ممارست طولانى در ايجاد صنايع داشته ، اين جهات و آمدن يونانيها بمصر ، خصوصا بعد از استيلاى بطالسه ، بر ثروت مصر ميافزود .\r\nدر باب رفتن يونانيها بمصر در دوره هخامنشى آنچه لازم بود در جاى خود گفته شده . در اين‌جا همينقدر بايد يادآور شويم ، كه در هر مورد يكى از عوامل عمده شورش‌هاى مصر بر ضدّ ايران يونانيها بودند . جنگهاى اردشير اوّل و اردشير دوّم و سوّم مشروحا در جاى خود بيان شده است و در تمامى اين جنگ‌ها يونانيان و سپاهيان اجير آنها دست قوى داشتند . باوجود اين ، تا دولت هخامنشى برپا بود ، يونانيها نميتوانستند در مصر استيلا يابند و دير يا زود از سرداران ايران و گاهى هم از قشون اجير يونانى ، كه در خدمت دولت ايران بودند ، شكست خورده مجبور ميشدند از مصر خارج شوند ، ولى اشخاص غير نظامى يونانى در همان زمان هم در مصر زياد بودند . بعد از استيلاى بطالسه بمصر يونانيها گروه گروه بمصر درآمدند و شهرهاى زياد قديم سكنه يونانى يافت . اينكه سهل است شهرهاى\r\n\r\n","description":"","footnote":"","page_name":" 2160 ","page_number":220},
  {"content":"\r\n\r\nتازه با سكنه يونانى پديد آمد . به خود اسكندريّه ، كه پاىتخت مصر بود ، نميتوان اسمى ديگر جز شهر يونانى داد . يونانيها اين‌جا هم مانند آسيا شهرهاى خود را موافق قوانين و عادات ملّى خود اداره ميكردند ، خودمختارى داخلى داشتند و در ابتداء با اهالى مخلوط نميشدند . اگرچه در اين‌جا هم مانند آسيا بمرور زمان اختلاط و امتزاج پيش آمد و بالاخره محيط غلبه كرد و يونانيها هم در ميان اهالى حلّ گرديده از ميان رفتند ولى اين اختلاط و امتزاج در اين‌جا ديرتر از ايران و شرق اقصى وقوع يافت ، زيرا اوّلا دولت بطالسه بيش از دولت سلوكىها و يونانى و باخترى پائيد ، ثانيا بعد از رفتن بطالسه جاى آنها را روميها گرفتند . طرز حكومت بطالسه در مصر استبداد صرف بود . بطلميوس يا فرعون مقدونى نه فقط بر جان و مال اهالى تسلّط داشت ، بل بر روح مصريها حكومت ميكرد ، زيرا او خود را خدا ميدانست و در اين راه بطالسه نه فقط از نظر و معتقدات مصريها ، كه فراعنهء خودشان را خدا ميدانستند ، استفاده ميكردند ، بل سابقه‌اى را ، كه اسكندر ايجاد كرده بود و پرستشى ، كه مقدونيها براى اسكندر پس از مرگش داشتند ، زمينهء مساعدى براى اين داعيه بطالسه تدارك ميكرد . ترتيب ادارات بطالسه چيزى بود تركيبى ، يعنى طرزى بود ، كه از وضع ادارات مصر قديم اقتباس و با شرايطى ، كه از استيلاى بطالسه مقدونى بر مصر حاصل شده بود و با مقصود بطلميوس‌ها در بيرون كشيدن ثروت مملكت موافقت داشت ، تلفيق كرده بودند . كليّة اگر بخواهيم در چند كلمه طرز حكومت بطالسه را بر مصر خلاصه كنيم بايد بگوئيم ، كه بطلميوس اوّل ، يعنى سر سلسله لاگيدها ، نصيحت ارسطو را باسكندر خوب بخاطر سپرده بموقع عمل گذارد : فيلسوف مزبور به اسكندر گفته بود ، كه او بايد براى مقدونيها فرمانده و براى مردمان ديگر آقا باشد . بعد از بطلميوس اوّل ( لاگس ) هم حكومت بطالسه بر مصر بر همين پايه قرار گرفته بود و چون تمامى تاريخ مصر را در اين دوره در نظر گيريم مىبينيم ، كه بطالسه چيز تازه‌اى در زندگانى مصريها داخل نكردند و آنها به همان اوضاع سابقشان باقى ماندند .\r\n\r\n","description":"","footnote":"","page_name":" 2161 ","page_number":221},
  {"content":"\r\n\r\nاگر بخواهيم بيش از اين از اوضاع مصر در زمان بطالسه صحبت داريم ، از موضوع اين تاليف خيلى دور خواهيم افتاد و لزومى هم ندارد ، زيرا ارتباط اين موضوع با تاريخ ايران ، كه وقتى اين مملكت زرخيز را داشت ، به همين اندازه است ، كه ذكر شد و بل كمتر . در باب اسكندريّه نيز اجمالا گوئيم ، كه اين شهر يكى از سه شهر نامى دنياى آن روز بود : روم - اسكندريّه - انطاكيّه و سترابون اسم اسكندريّه را بعد از روم ذكر كرده . چنان كه بالاتر گفته شد ، اين شهر يونانى چندى مركز علوم و صنايع بشمار ميرفت و دانشمندان و شعراء و ادباى زياد براى استفاده از كتابخانه و موزه اين شهر بدانجا ميرفتند .\r\n\r\nفصل سوم - مقدونيه\r\nاز احوال مقدونيّه شرح مشروحى در كتاب دوّم اين تأليف ( صفحات 1190 - 1238 ) و نيز در موقع جنگهاى اسكندر با ايران ( صفحات 1238 - 1446 اين تأليف ) و در زمان جانشينانش ( در باب دوّم از كتاب سوّم اين تأليف ) گفته شد و اگر بخواهيم بيش از آنچه نوشته‌ايم ، از مقدونيّه صحبت داريم ، خارج از موضوع ما يا تاريخ ايران خواهد بود ، بنابراين در اينجا فقط از اين نظر ، كه رشته وقايع بطور كلّى در دست خواننده باشد ، سطورى چند بر آنچه بالاتر گفته شده است ، افزوده بكتاب سوّم خاتمه ميدهيم .\r\nپيرّوس در مقدونيّه فقط يكسال و نيم سلطنت كرد و پس از او ليزيماك تا 281 ق . م تخت مقدونيّه را در تصرّف داشت . در 281 ق . م بطلميوس كرائونوس پسر بطلميوس لاگس ، سرسلسلهء بطالسه ، به خرسونس رفته از آنجا بمقدونيّه درآمد و پادشاه شد . در همين سال مردم گالّى ( گالات‌ها ) بمقدونيّه حمله كردند و در يكى از جنگها بطلميوس كرائونوس كشته شد . پس از آن در مقدونيّه اختلال و هرج و مرجى روى داد و چند نفر بتخت نشسته هر كدام يكى دو ماه تقريبا سلطنت\r\n\r\n","description":"","footnote":"","page_name":" 2162 ","page_number":222},
  {"content":"\r\n\r\nكردند . اين اوضاع دوام يافت ، تا آنكه پيرّوس آن‌تىگون گوناتاس را شكست داد ، ولى او در 272 دوباره بمقدونيّه برگشت و تا آخر عمرش ( 239 ق . م ) مقدونيه و يونانرا داشت . پس از آن‌تىگون مذكور پسرش دمتريوس بتخت نشست و بعد آتن استقلال يافت . در سالهاى بعد منازعات و جنگهاى زياد بين مقدونيّه و يونان روى داد ، تا آنكه شهرهاى بسيارى از يونان بر ضدّ مقدونيها با روميها متّحد گشتند ، ستيزه بين طرفين بجدال كينوسكفال « 1 » منتهى گشت و سردار رومى فلامىنىنوس « 2 » فاتح گشت ( 197 ق . م ) . موافق عهد صلح فيليپ پادشاه مقدونيّه متعهّد شد هزار و پانصد تالان « 3 » وجه بابت خسارت بپردازد و در امور يونان هم دخالت نكند . موافق اين عهد تسّالى و كرنت هم از مقدونيه جدا شدند . بعد روابط فيليپ با روميها بهتر گرديد ، زيرا به آنها در جنگى ، كه با آن‌تيوخوس سوّم سلوكى داشتند ، كمك كرد ، ولى چون روميها بسيار مراقب مقدونيّه بودند ، بالاخره فيليپ به تنگ آمده در نهان بتدارك جنگى با آنها پرداخت و در زمان سلطنت پسرش پرسه ، كه از زن غير عقدى بود ( 179 - 168 ق . م ) جنگ‌هاى مقدونيّه با روميها شروع گرديد . پرسه نتوانست از فتحى ، كه در ابتداء كرده بود ، استفاده كند و احوال جنگ به طول انجاميد ، تا در 168 ق . م‌پل‌اميل سردار رومى در پيدناپرسه را شكست داد و او را براى نمودن فتح خود بروم برد . پس از آن مقدونيه به چهار جمهورى تقسيم گرديد و در اين حال امرار حيات ميكرد ، تا آنكه شخصى ، كه معروف به فيليپ دروغى است ، خواست استقلال مقدونيه را برگرداند . در اين وقت روميها باز دخالت كرده از مقدونيّه با ايلّيريه و تسّاليّه ايالتى بزرگ تشكيل داده آن را جزء دولت روم كردند ( 148 ق . م ) . بنابراين از زمانى ، كه مقدونيّه پس از جنگ‌هاى خشيارشا با يونان از دولت هخامنشى جدا شد ، ( 480 ق . م ) تا زمان ضميمه گشتن بروم ( 148 ق . م ) عمرش 332 سال بود .\r\nچنان بود احوال ملك اسكندر در زمان جانشينانش و پس از تجزيه دولت او\r\n\r\n\r\n","description":"","footnote":"\r\n( 1 ) -  Cynoscephales . \r\n( 2 ) -  Flamininus . \r\n( 3 ) - تقريبا نه ميليون فرانك طلا يا 45 ميليون ريال .\r\n","page_name":" 2163 ","page_number":223},
  {"content":"\r\n\r\nدر سالهاى بعد ، كه ذكر شد . از وقايع آنچه ، كه با تاريخ ايران ارتباط مستقيمى داشت ، مشروحا و مابقى را بطور اجمال ذكر كرديم . وقايع نوع دوّم هرچند با تاريخ ايران ارتباطى ندارد ، باوجود اين دانستن آن براى فهم اوضاع آن زمان ، بطور كلّى ، مقتضى است و براى تاريخ ايران هم بيفايده نيست . اكنون موقع آن رسيده ، كه بتاريخ ايران برگرديم .\r\nچون ، چنان كه گذشت ، عدّه دولت‌هائى ، كه بر خرابه‌هاى امپراطورى اسكندر بنا شدند ، زياد بود و عدّهء سلسله‌هاى سلطنتى و پادشاهان اين سلسله‌ها نيز زياد ، براى اينكه خواننده بتواند هنگام رجوع جاى هر كدام از سلسله‌ها يا پادشاهان را زود بيابد ، فهرستى به اين كتاب سوّم ضميمه كرديم . جاى پادشاهان در اين فهرست موافق تاريخ است و معاصر بودن يا نبودن آنها با يكديگر حتّىالمقدور منظور شده .\r\nفهرست پادشاهان آذربايجان ميبايست ضميمه شود ، زيرا اين دولت نيز بر خرابه‌هاى دولت اسكندر بنا شد ، ولى ، چون ارتباط آذربايجان با دولت پارت بيشتر است ، مناسب‌تر ديديم ، كه فهرست مزبور را در آخر كتاب چهارم ، در جزء ساير فهرست‌ها قرار دهيم .\r\n\r\n","description":"","footnote":"","page_name":" 2164 ","page_number":224},
  {"content":"\r\n\r\nسنين سلطنت پادشاهان ممالكيكه پس از تجزيه از 306 پارت اشك اوّل - ارشك 250 - 248\r\nآسياى سلوكى سلكوس اوّل نيكاتور 306 - 280\r\nآن‌تيوخوس اوّل سوتر 280 - 261\r\nآن‌تيوخوس تئوس 261 - 246\r\nكاپادوكيّه آريارات دوّم 301 - 280 280 - 230\r\nآريارات سوّم تقريبا 257 - 220\r\n4 پنت كاپادوكى مهرداد سوّم 301 - 280\r\nآرىبرزن 266 - 249\r\nمهرداد چهارم 249 - 190\r\n\r\n","description":"","footnote":"","page_name":" 2165 ","page_number":225},
  {"content":"\r\n\r\nشدن امپراطورى اسكندر تاسيس گشتند تا 50 ق . م پرگام فىله‌تر 283 - 263\r\nاومن 263 - 241\r\nبىتىنيّه زىپه‌تس 327 - 279\r\nنىكومد 279 - 250\r\nزيه‌لاس 250 - 229\r\nمصر بطالسه بطلميوس اوّل سوتر 306 - 285 ( فوت 282 )\r\nبطلميوس دوّم فيلادلف 285 - 246\r\n4 مقدونيّه كاسّاندر 306 - 297\r\nفيليپ چهارم 297\r\nآن‌تىپاتر آلكساندر دمتريوس پولىارست 294 - 287\r\nپيرّوس 287 - 286\r\nليزيماك 286 - 281\r\nسلكوس نيكاتور 281 - 280\r\nبطلميوس كرائونوس 280 - 279\r\nسنوات فترت 279 - 275\r\nآن‌تىگون گوناتاس 275 - 239\r\n\r\n","description":"","footnote":"","page_name":" 2166 ","page_number":226},
  {"content":"\r\n\r\nپارت اشك دوّم - تيرداد اوّل 248 - 214\r\nاشك سوم - اردوان اول 214 - 196\r\nاشك چهارم - فرىياپت 196 - 181\r\nاشك پنجم - فرهاد اول 181 - 174\r\nاشك ششم - مهرداد اول 174 - 136\r\nآسياى سلوكى سلكوس گالّىنىكوس 246 - 226\r\nآن‌تيوخوس هىيراكس ( وفات 227 )\r\nسلكوس سوّم سوتر 226 - 223\r\nآن‌تيوخوس سوّم كبير 223 - 187\r\nسلكوس چهارم 187 - 175\r\nآن‌تيوخوس چهارم 175 - 164\r\nآن‌تيوخوس پنجم اوپاتر 164 - 162\r\nدمتريوس اوّل سوتر 162 - 150\r\nآلكساندر بالاس 150 - 145\r\nدمتريوس دوّم نيكاتور 146 - 125\r\nكاپادوكيّه آريارات چهارم 220 - 163\r\nآريارات پنجم ( مهرداد ) 163 - 130\r\n4 پنت كاپادوكى فرناك 190 - 169\r\nمهرداد پنجم 169 - 121\r\n\r\n","description":"","footnote":"","page_name":" 2167 ","page_number":227},
  {"content":"\r\n\r\nپرگام آتّال اوّل 241 - 197\r\nاومن دوّم 197 - 159\r\nآتّال دوّم 159 - 138\r\nبىتىنيّه پروسياس اوّل 229 - 182\r\nپروسياس دوّم 182 - 149\r\nنىكومد دوّم 149 - 95\r\nمصر بطالسه بطلميوس سوّم اورگت 246 - 221\r\nبطلميوس چهارم فيلوپاتر 221 - 203\r\nبطلميوس پنجم اپىفان 203 - 181\r\nبطلميوس فيلومتر 181 - 145\r\nبطلميوس هفتم اوپاتر 145\r\nبطلميوس هشتم\r\n4 مقدونيّه دمتريوس دوّم 239 - 229\r\nآن‌تىگون دسن 229 - 220\r\nفيليپ پنجم 220 - 180\r\nپرسه 178 - 168\r\n\r\n","description":"","footnote":"","page_name":" 2168 ","page_number":228},
  {"content":"\r\n\r\nپارت اشك هفتم - فرهاد دوم 136 - 127\r\nاشك هشتم - اردوان دوم 127 - 124\r\nاشك نهم - مهرداد دوم 124 - 76\r\nاشك دهم - سندروگ 76 - 67\r\nآسياى سلوكى ترىفون و آن‌تيوخوس ششم 145 - 142\r\nآن‌تيوخوس هفتم سىده‌تس 138 - 129\r\nآلكساندر دوّم زابىناس 128 - 123\r\nسلكوس پنجم 125\r\nآن‌تيوخوس هشتم گريپوس 125 - 95\r\nآن‌تيوخوس نهم سيزيكى 116 - 95\r\nآن‌تيوخوس دهم 94 - 83\r\nسلكوس ششم 96 - 95\r\nفيليپ اوّل 92 - 83\r\nدمتريوس سوّم 95 - 88\r\nآن‌تيوخوس دوازدهم 89 - 84\r\nتيگران 84 - 69\r\nآن‌تيوخوس دوازدهم 69 - 65\r\nكاپادوكيّه آريارات ششم 130 - 112\r\nآريارات هفتم 112 - 100\r\nآريارات هشتم 100 - 96\r\n4 پنت كاپادوكى مهرداد ششم اوپاتر 121 - 63\r\n\r\n","description":"","footnote":"","page_name":" 2169 ","page_number":229},
  {"content":"\r\n\r\nپرگام آتّال سوّم 138 - 129\r\nبىتىنيّه نيكومد سوّم 95 - 74\r\nمصر بطالسه اورگت دوّم 145 - 116\r\nبطلميوس دهم سوتر دوّم 116 - 107\r\nبطلميوس يازدهم آلكساندر اوّل 107 - 88\r\nبطلميوس دهم سوتر دوّم 88 - 80\r\nبرنيس چهارم 55\r\nكلئوپاتر ششم 51 - 30\r\nبرنيس سوّم - بطلميوس دوازدهم آلكساندر دوّم 80\r\nبطلميوس سيزدهم - آولت 80 - 51\r\n4 مقدونيّه\r\n\r\n","description":"","footnote":"","page_name":" 2170 ","page_number":230},
  {"content":"\r\n\r\n\r\nكتاب چهارم دورهء پارتى ، يا عكس‌العمل سياسى\r\n\r\n","description":"","footnote":"","page_name":" 2171 ","page_number":231},
  {"content":"\r\n\r\n\r\nمقدّمه\r\nچنان بود دورهء مقدونى و يونانى تاريخ ايران ، كه گفته شد . اينك داخل دوره‌اى ميشويم ، كه دوره عكس‌العمل سياسى ايران است ، يعنى دوره‌اى ، كه در آن بىبهره‌مندىهاى ماراتن و سالامين و شكست‌هاى ايسّوس و گوگمل « 1 » تلافى مىشود و ايران استقلال خود را ، كه در آخر دوره هخامنشى از دست داده بود ، برگردانيده دوباره آقاى بخش بيشتر مشرق معلوم آن زمان ميگردد ، در سر بخش ديگر مشرق و رسانيدن خود بحدود دولت هخامنشى با دولت جهانى روم دست پنجه نرم مىكند و اگر در اين راه بهره‌مندىهاى دوره هخامنشىها را ندارد ، لااقّل روميها را در مدّت تقريبا سيصد سال در كنار فرات متوّقف ميدارد .\r\nدر اين مدّت مديد دولت ايران مبارز نيرومند و حريف پرزور امپراطورى روم است ، چنان كه خود روميها اذعان دارند ، كه دنياى معلوم آن زمان بين اين دو دولت تقسيم شده . نام مخصوص اين دولت ، كه تا اينجا دولت ايرانش ناميديم ، چيست ؟ دولت ماد و دولت پارس هم دولت‌هاى ايران بودند . پس چنان كه بهريك از آنها نامى داده شده ، اين دولت هم در تاريخ نامى دارد . اين دولت ايران دولت پارت است ، يعنى دولت يكى از اقوام ايرانى ، كه تا اين زمان پا بعرصه تاريخ نگذارده بود و از نيمه قرن سوّم ق . م از تاريكى قرون گذشته بيرون آمده در مدّت تقريبا پنج قرن كارهاى بزرگ انجام داد . سلوكىها را از ايران راند ، جلوسيل مردمان شمال شرقى را ، كه به طرف خراسان جارى بود ، گرفت و آن بسوى ديگر متوجه گرديد ، بفتوحات روميها در مشرق خاتمه داده براى اوّل دفعه به آنها فهماند ،\r\n\r\n\r\n","description":"","footnote":"\r\n( 1 ) -  Marathon , Salamine , Issus , Cangameles , \r\n","page_name":" 2172 ","page_number":232},
  {"content":"\r\n\r\nكه براى جهانگيريشان حدّى است . اين دولت يكى از بزرگترين دولى است كه در ايران تشكيل شده و از حيث مدّت عمرش طولانىترين دولتى ، كه تا زمان ما در ايران بوجود آمده . اكنون بهتر است بذكر وقايع اين دوره بپردازيم ، زيرا از اين راه اوضاع و احوال اين دولت بهتر و بيشتر روشن خواهد بود .\r\n\r\nمنابع كتاب\r\nقبل از شروع بمطلب بايد تذكّر دهيم ، كه مبانى اين كتاب بيشتر بر سرچشمه‌هاى غربى است ، يعنى بر كتبى ، كه مورّخين و نويسندگان يونانى و رومى نوشته‌اند و تحقيقاتى ، كه دانشمندان اروپائى در مسكوكات اشكانى و نيز در آثارى ، كه از دوره پارتى پيدا شده ، كرده‌اند . جهت آن است ، كه مورّخين و نويسندگان قرون اوّلى اسلامى از ايرانى و عرب ، چنان كه خودشان گفته‌اند و اگر هم نميگفتند معلوم بود ، اطلاعات كمى از اين دوره داشته‌اند و چه بسا ، كه اين دوره را با دوره جانشينان اسكندر و سلوكيها مخلوط كرده و بيك نام كلّى ، كه « ملوك الطّوايف » باشد ، قناعت ورزيده ، بالاخره چيزى هم نگفته‌اند ( در جاى خود ، وقتى كه از اين نوع نويسندگان و نوشته‌هاى آنان صحبت خواهيم داشت ، اين نكته روشن خواهد بود ) . اما مورّخين و نويسندگان يونانى و رومى ، كه نامشان پائين‌تر گفته خواهد شد ، نظر بروابطى ، كه دولت سلوكى يا امپراطورى روم با دولت پارت داشته‌اند و از جهت جنگهائى ، كه بين اين دولت‌ها روى داده ، وقايع بسيارى را نوشته‌اند و ديگر اينكه در زمان قياصره اوّلى روم نظرى بود ، كه مقام پارت را حقّا با مقام روم مساوى ميدانستند و حتّى عقيده داشتند ، كه دنياى معلوم آن روز بين دو دولت رومى و پارتى تقسيم شده .\r\nاز اين‌رو مورّخين رومى عادت كرده بودند ، كه گاهى در باب وضع دولت پارت و عادات و اخلاق اشكانيان در كتب خود اطلاعاتى بدهند ، چه مربوط بروميها باشد ، چه نباشد . اين نظر باعث گرديده ، كه ديوكاس‌سيوس و يوسف فلاويوس و تاسىتوس زمانهاى تاريخى را از 69 ق . م تا 72 ميلادى بطور كامل براى ما شرح داده‌اند .\r\n\r\n","description":"","footnote":"","page_name":" 2173 ","page_number":233},
  {"content":"\r\n\r\nامّا وقايع پارت را قبل از 69 ق م دو كس شرح داده ، يكى ژوستن است ، كه كتابهاى تروگ پومپه را خلاصه كرده ( صفحهء 87 اين تأليف ) و ديگرى پلوتارك ( صفحهء 84 ) . كتابهاى اوّلى بسنه 9 ق . م خاتمه مييابد ، ولى بواسطه بى مراقبتى ژوستن يا تروگ پومپه وقايع قسمتى از 94 تا 55 ق . م ذكر نشده .\r\nنويسنده ديگر ، يعنى پلوتارك جنگهاى كراسّوس و آن‌تونيوس را با اشكانيان شرح ميدهد . راست است ، كه باوجود نوشته‌هاى اين مورّخين و نويسندگان ديگر ، تاريخ پارت باز كاملا روشن نيست و بزمانهائى ميرسيم ، كه نوشته‌هاى راجعه به آن گم شده است ، مثلا زمانها بين 94 و 69 ق . م و نيز بخش‌هائى بين 72 و 227 م .\r\nولى منبع مهمّ ديگرى ، كه موجود است ، يعنى مسكوكات اشكانى ، خصوصا از سنه 37 ق . م ، كه سكّه‌ها داراى تاريخ شده است ، كمك گران‌بهائى بمحقّق مىكند و تحقيقات در جاهائى ، كه در دوره پارتى جزء دولت هند و سكائى بوده ، نيز تا اندازه‌اى تاريخ اين دوره را روشن ميسازد و بالاخره بايد بيفزائيم ، كه علاوه بر دو منبعى ، كه ذكر شد ، يعنى نوشته‌هاى مورّخين و نويسندگان غربى و مسكوكات اشكانى ، بايد سرچشمه ارمنى را هم در نظر گرفت . مورّخين و نويسندگان ارمنستان كتبى از خود باقى گذاشته‌اند ، كه براى تاريخ دولت پارت بىفايده نيست . راست است ، كه اين كتب را از حيث اهميّت و اعتبار نميتوان در رديف كتب يونانى و رومى گذارد ، ولى از اين حيث ، كه ارمنستان ، يعنى مملكتى ، كه باعث آنهمه منازعات و جنگ‌ها بين پارتىها و روميها بود ، چه نظرى بايران پارتى داشت و چگونه ارامنه طرفدار و حامى سلسله اشكانى بودند ، از نوشته‌هاى نويسندگان آن بيشتر روشن است .\r\nچون از آنچه در باب سرچشمه‌هاى تاريخ پارت گفته شد ، به اين نتيجه ميرسيم ، كه منبع مهمّ باز همان كتب نويسندگان يونانى و رومى است ، بايد آنها را باختصار شناساند ، تا معلوم باشد ، اينها كىها بوده‌اند ، در چه زمان ميزيسته‌اند و چه نوشته‌اند . بعض اين نوع مورّخين و نويسندگان را ، كه اطّلاعاتى راجع\r\n\r\n","description":"","footnote":"","page_name":" 2174 ","page_number":234},
  {"content":"\r\n\r\nبه پارت داده‌اند ، در مدخل اين تأليف شناسانده‌ايم ، مثلا تروگ پومپه ( صفحهء 79 ) ، يوسف فلاويوس ( صفحهء 80 ) ، تاسىتوس ( صفحهء 83 ) ، پلوتارك ( صفحهء 84 ) ، ژوستن ( صفحهء 87 ) ، ازب يا اوسويوس ( صفحهء 89 ) ، آم‌مين مارسلّن ( صفحهء 89 ) ، سترابون ( صفحهء 92 ) و ايزيدور خاراكسى ( صفحهء 93 ) . بنابراين ، در اينجا تكرار زايد است و فقط بايد اشخاصى را شناساند ، كه در مدخل اين تأليف شناسانده نشده‌اند . ترتيب ذكر اسامى اين اشخاص موافق ترتيب الف باء است ، يعنى بر خلاف ترتيبى است ، كه در مدخل اتّخاذ شده و در تقدّم و تأخّر آنها زمان زندگانيشان در نظر بوده ، زيرا گمان ميكنيم ، كه با اين ترتيب براى خواننده پيدا كردن اسامى در موقع رجوع آسان‌تر باشد . بهرحال اشخاص اين‌هايند :\r\n\r\nآپ‌پيان اسكندرائى « 1 »\r\nاين مورّخ يونانى در ابتداء قرن دوّم ميلادى به دنيا آمد و معاصر تراژان و هادريان امپراطوران روم بود « 2 » . در روم بوكالت مرافعه ميپرداخت ، بعد داراى شغل مهمّى در مصر شد و به زبان يونانى تاريخ روم را از زمانهاى قديم تا زمان خودش نوشت . در اين تأليف تاريخ ممالكى را ، كه ضميمه روم شدند ، قبل از الحاق آنها نوشته است و آن داراى 24 كتاب بود . مدارك بسيار خوبى در دست داشته ، ولى بعض جاهاى اين مدارك را صحيحا نقل نكرده . اسلوب انشاء ساده ولى خشك است ، از كتب او فقط قسمتى باقى مانده و براى تاريخ ايران هم مورد استفاده است ( چنان كه بيايد ) ، تاريخ دولت پنت كاپادوكى را هم موافق نوشته‌هاى او ذكر كرديم .\r\n\r\nآتنه ( بيونانى آثنايس ) « 3 »\r\nاز نحويّون يونانى است . در شهر نوكراتيس « 4 » مصر به دنيا آمد و زندگانى او در اواخر قرن دوّم و اوايل قرن سوّم ميلادى بود ( در ابتداء در اسكندريّه و بعد در روم ) . تأليفى دارد موسوم به « ضيافت حكماء » ، كه داراى 15 كتاب است و حاكى از عادات\r\n\r\n\r\n","description":"","footnote":"\r\n( 1 ) -  Appien d'Alexandrie . \r\n( 2 ) - اواخر قرن يكم و اوايل قرن دوّم ميلادى .\r\n( 3 ) -  Athenaios . \r\n( 4 ) -  Neucratis . \r\n","page_name":" 2175 ","page_number":235},
  {"content":"\r\n\r\nو اخلاق و زندگانى خانواده‌اى و عمومى يونانيها و نيز علوم و صنايع . افق نظر مؤلّف ، چنان كه از نوشته‌هايش ديده مىشود ، تنگ است ، ولى كتابهايش در عالم قديم سرچشمه اطّلاعات علمى بشمار ميرفت و جايگير تصنيفات و تأليفاتى بود ، كه گم شده بود . بعض كتابهاى آتنه ، كه راجع برجال است ، اطّلاعات تاريخى نيز ميدهد و براى مقايسه با كتابهاى ديگران مفيد است .\r\n\r\nارزيوس « 1 »\r\nمورّخى است ، كه در تارّاكن شهر اسپانيائى در آخر قرن چهارم ميلادى تولّد يافت و در اوايل قرن پنجم م . در سلك روحانيّون مسيحى درآمد . او از مريدان سنتوگوستن « 2 » ، يكى از معروفترين آباء كليساى كاتوليك ، بود و تأليفى راجع بتاريخ كرده ، كه در آن خواسته بشهادت وقايع صحّت نظر استادش را برساند . خطوط جلى تاريخ او اين است ، كه پذيرفتن دين مسيح ضررى بزندگانى تاريخى مردمان نرسانيده . از تأليفات او ديده مىشود ، كه بمنابعى ، كه در زبان لاطينى نوشته شده بود ، دست‌رسى داشته و از مندرجات آن خوب مطّلع بوده ، ولى منابع يونانى و شرقى را بد ميدانسته . جائى از نوشته‌هاى او براى تاريخ دولت پارت ، چنان كه بيايد ، مورد استفاده است .\r\n\r\nآگاثياس « 3 »\r\nنويسنده يونانى ، كه در 536 ميلادى در االى « 4 » ( آسياى صغير ) تولد يافت و در اسكندريه و بيزانس درس خواند .\r\nپس از آن به تحصيل در رشته حقوق پرداخت و وكيل مرافعه گرديد . تاريخ درگذشتن او 582 ميلادى است . تأليفاتى دارد ، كه ازجمله تاريخ سلطنت ژوستىنين « 5 » امپراطور بيزانس است و شامل زمانى از 552 تا 558 . اين كتاب را ذيل كتاب پروكوپ ميدانند ( رجوع بصحفهء 90 اين تأليف شود ) .\r\n\r\nآفريكانوس ( سكستوس يوليوس ) « 6 »\r\nدر قرن سوّم ميلادى ميزيست و در جنگهاى امپراطور روم سپ‌تيم سور « 7 » با مدّعى او پس‌سن‌نيوس نيگر « 8 » و نيز آديابن « 9 » و خسرون « 10 » ، كه جزء دولت پارت بودند ، شركت داشت ( شرح\r\n\r\n\r\n","description":"","footnote":"\r\n( 1 ) -  Orosius . \r\n( 2 ) -  Saint - Augustin . \r\n( 3 ) -  Agathias . \r\n( 4 ) -  Eolie . \r\n( 5 ) -  Justinien . \r\n( 6 ) -  Africanus ( Sextus Julius ) . \r\n( 7 ) -  Septimus Severus . \r\n( 8 ) -  Poscennius Niger . \r\n( 9 ) -  Adiabene . \r\n( 10 ) -  Chosroene . \r\n","page_name":" 2176 ","page_number":236},
  {"content":"\r\n\r\nاين جنگها در جاى خود بيايد ) . از جهت تأليفى ، كه كرده معروف است . او تاريخ وقايع را از ابتداى خلقت عالم تا 221 ميلادى معلوم داشته و ضمنا تواريخ را به حساب سال شمارى عيسوى با حسابهائى ، كه قبل از آن بوده مقايسه كرده ، ولى ، از اين تأليف قسمت كمى باقى است و مابقى گم شده . از تأليفات ديگرش هم قطعاتى باقى مانده . براى تاريخ دولت پارت نيز از نوشته‌هاى او ميتوان اطّلاعاتى تحصيل كرد .\r\n\r\nاوتروپيوس « 1 »\r\nمورّخ رومى ، كه با ژوليان امپراطور روم بجنگ شاپور دوّم ساسانى رفت و در 370 م . درگذشت . تاريخ روم را باختصار از ابتداى بناى آن تا در گذشتن يويان « 2 » امپراطور روم ، يعنى 364 ميلادى نوشته . اسلوب ، انشاءاش ساده است و قضاوتهايش بيطرفانه . زايد است گفته شود ، كه اطّلاعاتى نيز بتاريخ دولت پارت و زمانهاى ديگر ايران از نوشته‌هاى او بدست ميآيد .\r\n\r\nبطلميوس كلوديوس « 3 »\r\nعالم هندسه و هيئت دان معروف يونانى ، كه در نيمه اوّل قرن دوّم ميلادى در اسكندريهء مصر ميزيست . از تأليفاتش اطّلاعاتى راجع بزندگانى او بدست نميآيد . معروف‌ترين تأليف او بيونانى به مگاله سونتاكسيس « 4 » ( مجموعهء بزرگ ) موسوم است و اين تأليف را اكنون به اسمى ، كه اعراب به آن داده‌اند ، المجست نامند . اين تأليف از 13 كتاب تركيب شده است و حاوى تمامى چيزهائى است ، كه از حيث علوم رياضى ( مخصوصا هندسه ) و هيئت باعث شهرت بطلميوس گرديده . تأليف ديگرش جغرافياى او است ، كه داراى هشت كتاب است . هيئت بطلميوس چنان كه معلوم است ، حالا بهيئت قديم معروف است و از زمان كپرنيك « 5 » هيئت‌دان لهستانى ، كه در نيمهء اوّل قرن پانزدهم ميلادى در گذشته ، هيئت بطلميوس را باطل ميدانند . امّا جغرافيااش براى تاريخ عهد قديم اهميّتى بسزا دارد و براى تاريخ قديم ايران\r\n\r\n\r\n","description":"","footnote":"\r\n( 1 ) -  Eutropius . \r\n( 2 ) -  Jovien . \r\n( 3 ) -  Ptolemee ( Claudius ) . \r\n( 4 ) -  Megale Suntaxis . \r\n( 5 ) -  Copernic . \r\n","page_name":" 2177 ","page_number":237},
  {"content":"\r\n\r\nهم مفيد است .\r\n\r\nپسيدونيوس « 1 »\r\nعالم معروف يونانى در رياضيّات و هيئت در شهر آپامه سوريّه در 135 ق . م تولد يافت و در 50 ق . م در روم درگذشت .\r\nمدّتى در جزيرهء ردس سكنى گزيده بود . او معلّم سيسرون نطّاق معروف روم بشمار ميرود و معروف است از اين حيث ، كه دوّم شخصى بوده ، كه خواسته بزرگى كره زمين را معلوم دارد ( اوّل شخص اراتستن يونانى بود ، كه ذكرش در صفحهء 91 اين تأليف گذشت ) . نتيجه زحمات او چنين است ، كه محيط كره زمين از 180 هزار تا 240 هزار استاد است ، ولى چون نميدانند استاد يونانى صحيحا چند مطر است ، طول اين مسافت را هم نميتوانند صحيحا معيّن كنند ( استاد را از 49 تا 85 متر ميدانند ، ولى محقّقا معلوم نيست ) . بطور كلّى روشن است ، كه اسلوب اراتستن عالىتر از اسلوب پسيدونيوس بوده . از كارهاى ديگر پسيدونيوس نيز اين است ، كه ميخواسته مسافت زمين را تا ماه و آفتاب معلوم دارد و به اين نتيجه رسيده است ، كه مسافت اوّلى مساوى 52 و يك هشت يك شعاع زمين است و مسافت دوّمى معادل 13098 برابر همان شعاع ، ولى معلوم نيست ، كه بچه وسيله و با كدام اسلوب به اين نتيجه رسيده است . اين عالم تحريراتى هم راجع بتاريخ دارد ، زيرا وقايع را از فوت اسكندر تا چند سال قبل از اينكه درگذرد ، نوشته است ، ولى فقط قسمت‌هائى از اين تأليفش مانده است و باقى مفقود . از نوشته‌هاى او براى تاريخ ايران پس از اسكندر نيز ميتوان اطّلاعاتى بدست آورد .\r\n\r\nپوزانياس « 2 »\r\nسيّاح و نويسنده يونانى از قرن دوّم ميلادى . محلّ تولّدش درست معلوم نيست ، گمان ميرود ، كه در ليديّهء آسياى صغير به دنيا آمده و جوانىاش را آنجا بسر برده . كتابهاى او توصيف يونان است . ده كتاب دارد ، كه هر كدام راجع بيك ولايت يونانى است . اطّلاعات تاريخى\r\n\r\n\r\n","description":"","footnote":"\r\n( 1 ) -  Posidonius . \r\n( 2 ) -  Pausanias . \r\n","page_name":" 2178 ","page_number":238},
  {"content":"\r\n\r\nو داستانى و افسانه‌ها و روايات مردم عوام در كتابهاى او زياد است ، ولى كلّيهء كتابهايش يكنواخت نيست : در بعضى بيشتر كار كرده ، در برخى كمتر ، در بعضى ساده‌لوح است ، در برخى شكّاك . چون داستانها و روايات مردم در كتابهاى او زياد است ، از اين جهت گاهى كتاب او يگانه منبع اطّلاعاتى است راجع به اين قسمت‌ها . طرز انشاءاش را نميپسندند : از چيزنويسى مورّخين قديم مانند توسيديد و هرودوت و غيره خيلى دور است . چون در صفحهء 2044 و 2050 ذكرى از اين نويسنده شد ، بىاينكه او را بشناسانيم ، در اينجا بجبران اين نقص پرداختيم .\r\n\r\nپولىين « 1 »\r\nحقوق‌دان و وكيل مرافعه ، كه در زمان مارك اورل « 2 » و لوثيوس وروس « 3 » امپراطوران روم در روم ميزيست ( قرن دوّم ميلادى ) . تأليفى دارد موسوم بحيله‌هاى جنگى « 4 » ، كه در آن موارد و نظاير انواع حيله‌ها را جمع كرده و بلكه از اين موضوع هم تجاوز كرده انواع تقلّبات و كارهاى پست جامعه را شرح داده . كتاب او اهميّت تاريخى دارد ، زيرا محقّقين عقيده دارند ، كه مواد تأليفش را با دقّت و تحقيقى زياد جمع كرده . تأليف ديگرى نيز دارد ، كه راجع بمقدونيّه و شهر تب‌وفنّ تعبية الجيشى است .\r\n\r\nديون كاسّيوس « 5 »\r\n( اسم او را بيشتر ديوكاسّيوس نويسند ) مورّخ يونانى است ، كه در 160 ميلادى در شهر نيكه در بىتىنيّهء آسياى صغير به دنيا آمد و در 235 درگذشت . او در 180 بروم رفت و عضو مجلس سنا شد .\r\nدر زمان آلكساندر سور والى « 6 » روم در افريقا بود و بعد بمشاغل مهمّ ديگر معيّن گرديد . او گويد دمون ( شيطان ) بخوابش آمد و او را تشويق كرد ، كه كتب تاريخى بنويسد . بنابراين او تاريخ روم را نوشت و آن از آمدن انه « 7 » بايطاليا است تا زمان آلكساندر سور ( 229 ميلادى ) .\r\nديون كاسّيوس 22 سال از عمر خود را صرف اين تاريخ كرده و 80 كتاب\r\n\r\n\r\n","description":"","footnote":"\r\n( 1 ) -  Polyen . \r\n( 2 ) -  Marc - Aurele . \r\n( 3 ) -  Lucius Verus . \r\n( 4 ) -  Strategemata . \r\n( 5 ) -  Dion Cassius . \r\n( 6 ) -  Proconsul . \r\n( 7 ) -  Enee . \r\n","page_name":" 2179 ","page_number":239},
  {"content":"\r\n\r\nنوشته ، ولى عدّه بسيار كمى از كتب او در زمان ما باقى است . در باب تاريخ او بايد گفت ، آنچه كه راجع بتاريخ قديم روم است ، چندان مورد اعتماد نيست ، بپيش گوئىها و تفأّل و تطيّر معتقد است ، ولى وقايعى را ، كه به زمان او نزديك بوده درست نوشته . از حيث انشاء ديون كاسّيوس از توسيديد مورّخ يونانى ، كه ذكرش در صفحهء 72 اين تأليف گذشت ، تقليد كرده . از كتب او ميتوان اطّلاعاتى زياد راجع بتاريخ دولت پارت بدست آورد .\r\n\r\nفرونتو ( ماركوس اورليوس فرونتو ) « 1 »\r\nنويسنده رومى ، كه بعد از 175 ميلادى درگذشت . در روم معلّم فصاحت بود و دو قيصر روم ( مارك اورل ) و ( لوثيوس وروس ) از شاگردان او بودند . در 143 ميلادى برتبه قنسولى رسيد . در قرن نوزده ميلادى از دفاتر قديم شهر ميلان ( در ايطاليا ) قطعاتى از مكاتبهء او با مارك اورل بدست آمده و آن معلوم ميدارد ، كه ادبيّات لاطينى را خوب ميدانسته . از نوشته‌هاى او در يكى دو مورد اطّلاعات كمى راجع بروابط روميها با پارتىها بدست ميآيد .\r\n\r\nكاپى تولينوس ( يوليوس ) « 2 »\r\nيكى از نويسندگان رومى است ، كه تاريخ وقايع زمان امپراطورهاى روم را نوشته‌اند و به « نويسندگان تاريخ اوگوست‌ها » معروفند . كاپىتولينوس در زمان ديوكلثين « 3 » ميزيسته ( قرن سوّم ميلادى ) و تاريخ امپراطورهاى روم را موسوم به آن‌تونن « 4 » مارك اورل - لوثيوس وروس - ماكرن « 5 » و دوماك‌سىمن « 6 » و سه‌گرديان « 7 » نوشته .\r\nبعضى قسمت‌هاى كتاب كاپى تولينوس براى تاريخ اشكانيهائى ، كه با بيشتر اين امپراطورها معاصر بوده‌اند ، مفيد است .\r\n\r\nلوثين ( لوكيانوس ) « 8 »\r\nبزرگترين سوفسطائى يونانى بشمار ميرود . او را ولتر « 9 » عهد قديم گفته‌اند . در 125 م . در ساموسات ( كه در ساحل فرات در شمال شرق انطاكيّه واقع است ) از والدين\r\n\r\n\r\n","description":"","footnote":"\r\n( 1 ) -  Marcus Aurelins Fronto . \r\n( 2 ) -  Capitolinus ( Julius ) . \r\n( 3 ) -  Diocletien . \r\n( 4 ) -  Antonin . \r\n( 5 ) -  Macrin . \r\n( 6 ) -  Maximin . \r\n( 7 ) -  Gordiene . \r\n( 8 ) -  Lucien ( Lukianus ) . \r\n( 9 ) -  Voltere . \r\n","page_name":" 2180 ","page_number":240},
  {"content":"\r\n\r\nفقير تولّد يافت و پس از آموختن زبان يونانى در انطاكيّه نطّاق محكمه عدليّه گرديد . بعد معلّم فنّ فصاحت و بلاغت بود و به اين سمت بمسافرتهاى زياد در آسياى صغير - يونان - مقدونيّه - ايطاليا و گالّيا پرداخته ، نطقهاى زياد در موقع جشن‌هاى عمومى كرد . تأليفاتى زياد راجع بفلسفه و فنّ فصاحت و بلاغت و تاريخ دارد . از تحريرات او كتابى است ، كه بعد از خاتمه جنگ روميها با پارتىها در 165 م . نوشته و اشخاصى را ، كه ميخواسته‌اند تاريخ اين جنگ را مانند توسيديد و هرودوت بنويسند ، ولى لياقت اين كار نداشته‌اند ، انتقاد كرده .\r\n\r\nهروديانوس « 1 »\r\nمورّخ يونانى ، كه در اسكندريّه به دنيا آمده بود . زمان حيات او را از 170 تا 241 م . ميدانند . در روم سكنى گزيد و تاريخ روم را از فوت آن‌تونن تا گرديان سوّم بيونانى نوشت . اين تاريخ از هشت كتاب تركيب يافته و به زبان خوبى نوشته شده . مؤلّف خيلى بيطرف است ، ولى متاسّفانه تاريخ وقايع را تصريح نكرده . راجع بدولت پارت از نوشته‌هاى او ميتوان اطّلاعاتى يافت .\r\nنويسندگان ارمنستان همانند ، كه در مدخل اين تأليف اساميشان ذكر شده :\r\nماراپاس كاتينا ( صفحهء 94 ) ، باردسن ( صفحهء 96 ) ، آگاتانژ ( صفحهء 96 ) ، فوستوس بيزانسى ( صفحهء 97 ) ، زنوب گلاگى ( صفحهء 97 ) ، موسىخورن ( صفحهء 98 ) ، اليزه وارتابد ( صفحهء 98 ) و لازارفاربى ( صفحهء 97 ) . در اين‌جا فقط اسم يكنفر را بايد ذكر كنيم .\r\n\r\nلروبناى ادسى\r\nموسىخورن مورّخ ارمنستان اسم اين نويسنده را گروپ‌نا « 2 » ذكر كرده و گفته ، كه از اهل سوريّه بود و پسر آپ‌شاتار « 3 » معاصر آبگار ( اكبر ) اوخاما « 4 » پادشاه ادس ( ادس يا اورفه پاىتخت دولتى بود ، كه خسرون نام داشت و پادشاهان خسرون دست نشانده اشكانيان بودند ) . لروبنا تاريخ آبگار و پسرش را ، كه سندروگ ميناميدند نوشت . اين نويسنده در قرن\r\n\r\n\r\n","description":"","footnote":"\r\n( 1 ) -  Herodianus . \r\n( 2 ) -  Gheroupna . \r\n( 3 ) -  Apschatar . \r\n( 4 ) -  Abgar Ouchama . \r\n","page_name":" 2181 ","page_number":241},
  {"content":"\r\n\r\nاوّل ميلادى ميزيسته و بعضى او را از شاگردان باردسن ميدانند . عقيدهء اكثر علماء بر اين است ، كه نوشته‌هاى او گم شده ، ولى تقريبا در 60 سال قبل در كتابخانهء پاريس نوشته‌هائى پيدا شد ، كه موافق مندرجات آن نسبتش را به لروبنا دادند ، زيرا اطّلاعاتى ، كه موسىخورن ميدهد ، با نوشتهء او موافق است . اين نوشته شرح مكاتبه‌اى است ، كه آبگار با مسيح عليه السّلام كرده . نقّادان ارامنه اين نوشته را از سر تا پا غير معتبر ميدانند و گويند از لروبنا نيست ، ولى اين نظر هنوز بجهاتى محقّق نگرديده . بهرحال جاهائى از نوشته‌هاى لروبنا به اشكانيان و بخصوص باشكانيان ارمنستان مربوط مىباشد و بنابراين‌جا دارد ، كه از مفاد آن آگاه باشيم .\r\n\r\n","description":"","footnote":"","page_name":" 2182 ","page_number":242},
  {"content":"\r\n\r\n\r\nباب اول - قسمت تاريخى\r\n\r\nفصل اول - نظرى بجغرافياى پارت - نژاد پارتىها دودمان اشكانى\r\n\r\nتذكّر\r\nپارت در عهد قديم مملكتى بود ، كه اكنون آن را خراسان ناميم . داريوش اوّل در كتيبه‌هاى بيستون و تخت جمشيد و نقش رستم ، چنان كه در جاى خود گذشت ، ( صفحات 1452 و بعد اين تأليف ) آن را پرثو ناميده و نويسندگان يونانى اسم اين مملكت را ، پارثيا « 1 » - پارثوآيا « 2 » نوشته‌اند .\r\nبنابر املاء اين اسم در زبان پارسى قديم و نظر باينكه يونانيها برحسب تلفّظى ، كه ايرانيهاى قديم از اين اسم ميكردند ، نام اين مملكت را با حرف تتا « 3 » ضبط كرده‌اند ، ميبايست پارت را حالا پارث بنويسيم و تلفّظ كنيم ، ولى از آنجا ، كه امروز ( ث ) و ( س ) بيك نحو تلفّظ ميشوند و چنين تلفّظ وجه اشتباه دارد ، چنان كه شنونده از لفظ ( پارث ) ( پارس ) ميفهمد ، ناچاريم ، براى احتراز از چنين التباسى بزرگ ، پارث را پارت بنويسيم و تلفّظ كنيم . از اين جهت است ، كه مؤلّف از املاء كتيبه‌هاى داريوش راجع باسامى ، كه حتّىالمقدور در جاهاى ديگر اين تأليف رعايت كرده ، در اين‌جا منحرف گرديده .\r\nوقتى كه بمدارك ارمنى تاريخ پارت رسيديم ، معلوم خواهد شد ، كه پارت را بالاخص پهل‌شاهسدان « 4 » ميگفتند و از اين‌جا منسوب بپارت را پهلوى يا پهلوانى .\r\nبنابراين بايد عقيده داشت ، كه موافق موازين فقه اللغه پارسى پرثو ، اسم پارت بپارسى قديم ، بمرور زمان به پهلو مبدّل شده بود و پرث مشتق از پرثو به پهل . به همين\r\n\r\n\r\n","description":"","footnote":"\r\n( 1 ) -  Parthia . \r\n( 2 ) -  Parthuaia . \r\n( 3 ) - تتارا حالا در زبان‌هاى اروپائى با  ( th )  مىنويسند .\r\n( 4 ) - يعنى پهل شاهستان .\r\n","page_name":" 2183 ","page_number":243},
  {"content":"\r\n\r\nمناسبت نويسندگان ارمنستان موافق تلفّظ زمان خود از اين اسم آن را پهل ميناميدند « 1 » .\r\nنويسندگان قرون اوّلى اسلامى نام پارت را هيچ ذكر نميكنند . پادشاهان اين دوره را اشكانى يا اشغانى مينامند و خود دوره را باسم « ملوك الطّوايف » ياد ميكنند ( اگرچه اين اسم در نظر آنها شامل دوره بعد از اسكندر است تا روى كار آمدن ساسانيان ) . بنابر آنچه گفته شد اين نتيجه حاصل مىشود ، كه اسم پارت در زبان پارسى قديم پرثو بوده ( كتيبه‌هاى داريوش اوّل ) بعد پرث گرديده و بمرور پرثو به پهلو و پرث به پهل تبديل يافته و در دوره اشكانيان و ساسانيان اين لفظ به همين معنى استعمال ميشده\r\nاين را هم بايد بگوئيم ، كه چون اسم اين مملكت در ايران موافق مدارك اروپائى بپارت يا پارث مصطلح و مأنوس گشته و نميخواهيم خرق اجماع كنيم ، همان اسم را مينويسيم ، ولى اين تذكّر هم لازم بود ، تا اصل اسم به زبان پارسى صحيح معلوم باشد .\r\n\r\nنظرى بجغرافياى پارت « 2 »\r\nاز جنوب شرقى درياى گرگان ( خزر ) صفحه باريكى به طرف مشرق امتداد دارد و اين منطقه از طرف شمال و جنوب بين كويرها و بيابانهاى لم يزرع واقع است . ميگوئيم صفحهء باريك ، زيرا نسبت بكويرهاى اطراف عرض و طول آن خيلى كم است ، چه طول\r\n\r\n\r\n","description":"","footnote":"\r\n( 1 ) - ( ث ) پرثو به ( ه ) تبديل يافته . نظاير آن در پارسى زياد است . مثل مثر ( آفتاب ) ، كه مهر شده ، سپثر - سپهر شده ، پوثر ( پسر ) - پوهر ( در زمان ساسانيان ) و غيره . بعد ( ر ) پرهو به لام تبديل يافته . نظاير قلب ( ر ) به ( ل ) يا به عكس در پارسى خيلى زياد است ، بخصوص در زبان عوام النّاس مثل : ليره - ريله ، ديوار - ديفال و غيره و غيره . پس پرهو پل‌هو شده . از اين مرحله تغيير ، سند داريم : بعض نويسندگان ارمنى پهلوانى را موافق تلفّظ زمان خود پل‌هوونى ضبط كرده‌اند ، چنان كه بيايد . بعد بالاخره يلهو پهلو شده است ، يعنى براى آسانى تلفّظ ( ل ) و ( ه ) پس و پيش شده‌اند . همين‌طور پرث به پره و پله و پهل تبديل يافته .\r\n( 2 ) - از كتاب فرازر « خراسان » استفاده شده و نيز از جغرافياى مفصّل ايران ، تأليف آقاى مسعود خان كيهان ، جلد اوّل ، طبع طهران 1310 .\r\n","page_name":" 2184 ","page_number":244},
  {"content":"\r\n\r\nاين صفحه از غرب بشرق تا رود هريرود 514 و از شمال بجنوب تا كوير 322 كيلومطر يا ميل ايرانى است « 1 » .\r\nچهار زنجيره كوه از جنوب شرقى درياى گرگان به طرف مشرق بطور متوازى امتداد يافته و چون اين زنجيره‌ها از يكديگر جدا هستند وادىهائى در ميان زنجيره‌ها تشكيل شده ، اطراف اين واديها درختان زياد دارد ، خاك دامنه كوهها حاصل‌خيز است و آبهاى فراوان ، كه از كوهها جارى است ، رودهاى بزرگى بوجود آورده .\r\nدر اين صفحه نويسندگان عهد قديم دو مملكت را اسم مىبرند گرگان و پارت ، ولى بطور قطع نميتوان حدود اين دو مملكت را معيّن كرد . چيزى كه محقّق به نظر ميآيد ، اين است ، كه گرگان در سمت شمال و غرب اين صفحه بوده و پارت در طرف جنوب و شرق ، يعنى بزرگترين قسمت واديهاى رود اترك و گرگان جزء مملكت گرگان بوده و كمترين قسمتش جزء پارت . هرودوت پارتىها را با خوارزميها ، سغديان ، هراتىها ، گرگانىها ، زرنگىها ( سيستانىها ) و ثامانيان « 2 » مربوط ميدارد ( كتاب سوّم ، بند 93 ، 117 ) ، ولى داريوش بزرگ در كتيبه‌هاى خود پارت را با زرنگ ، هرات ، ساگارتى ( كه در كوير لوت بود ) و گرگان ارتباط ميدهد . معلوم است ، كه نميتوان تمامى مردمانى را ، كه هرودوت مينامد يا تمام سرزمين‌هائى ، كه داريوش ذكر مىكند جزء پارت دانست . ذكر اسامى مردمان يا ايالات باهم فقط از اين جهت است ، كه اين مردمان و قسمت‌ها به يكديگر نزديك بوده‌اند . بنابراين و بنابر آنچه از نويسندگان عهد قديم استنباط مىشود ، پارت خراسان كنونى بوده ، يعنى تقريبا از دامغان كنونى شروع شده به هريرود امروز منتهى ميگشته . بعضى ، چنان كه كرارا در كتب ديگر اين تأليف ذكر شده ، در بند درياى گرگان ( دروازه درياى كسپين ) را حدّ فاصل بين پارت و ماد ميدانستند . بهرحال بىترديد ميتوان گفت ، كه پارت عهد قديم\r\n\r\n\r\n","description":"","footnote":"\r\n( 1 ) - غالبا شش كيلومتر را يك فرسنگ ميدانند .\r\n( 2 ) -  Thamaniens . \r\n","page_name":" 2185 ","page_number":245},
  {"content":"\r\n\r\nعبارت از ولايات كنونى بوده : دامغان ، شاهرود ، جوين ، سبزوار ، نيشابور ، مشهد ، بجنورد ، قوچان ، دره‌گز ، سرخس ، اسفراين ، جام ، باخزر ، خواف ، ترشيز ، تربت حيدرى . طول اين ولايات از طرف مغرب بمشرق تقريبا 480 كيلومطر است و عرض آنها تقريبا 200 كيلومطر . بنابراين سطح پارت بالاخص تقريبا معادل 96 هزار كيلومطر مربّع بوده ، كه بيش از سه برابر مملكت بلژيك كنونى مىشود « 1 » صفحه‌اى ، كه ذكرش گذشت ، از كوهستانهائى در شمال و جلگه‌هائى در جنوب بدين ترتيب تركيب يافته : اوّلا سه رشته كوه است يكى موسوم بدامان كوه يا كوههاى اكراد ، كه دامنه‌اش به سمت كوير خوارزم امتداد دارد ، ديگرى بنام آلاداغ و ميرابى در وسط و سوّمى باسم جغتاى يا كوههاى جوين در جنوب . اين سه زنجيره كوهها باهم متوازىاند . رشته كوههاى اوّلى آبهائى را ، كه به اترك ميريزند ، از آبهاى تجن رود جدا مىكند و زنجيره‌هاى كوههاى مركزى و جنوبى آبهاى گرگان رود را از آبهاى نيشابور . تشكيل اين سه زنجيره سه وادى ايجاد كرده : 1 - وادى مشهد بين كوههاى اكراد و آلاداغ و ميرابى . 2 - وادى ميان آباد بين آلاداغ و كوه جغتاى يا جوين . 3 - وادى نيشابور ميان جغتاى و ميرابى .\r\nعدّه رودها هم موافق جلگه‌ها سه است : 1 - تجن « 2 » . 2 - رود نيشابور . 3 - رود ميان‌آباد . آبهاى رود تجن و نيشابور غالبا براى زراعت به كار ميرود ، ولى در باب ميان رود عقيده اين است ، كه به گرگان رود ميريزد . بلندى اين كوهها زياد نيست ، باوجود اين ببلندى 6 هزار پا ميرسد و در جاهائى چراگاههاى خوب دارد ، ولى ، برعكس كوههاى گرگان ، از حيث روئيدنى و جنگل غنى نيست ، وادىها خيلى حاصل‌خيز است ، بخصوص وادى مشهد و نيشابور ، كه خاكش براى زراعت بسيار مناسب است و حاصل‌هاى خوب ميدهد . بالاتر گفته شد ، كه يكى از رشته‌هاى كوه موسوم به كوه‌هاى اكراد است بايد تذكّر دهيم ، كه اين مردم را\r\n\r\n\r\n","description":"","footnote":"\r\n( 1 ) - سطح بلژيك كنونى معادل 29456 كيلومطر مربع است ، 36 كيلومتر مربع معادل يك فرسنگ مربّع است .\r\n( 2 ) - تجن را بعضى مشهد رود گفته‌اند .\r\n","page_name":" 2186 ","page_number":246},
  {"content":"\r\n\r\nشاه عبّاس بزرگ از كردستان كوچانيده بعدّه 15 هزار نفر در اين‌جا نشاند ، تا جلو تاخت‌وتازهاى اوزبك و تاتار را بگيرند . معلوم است ، كه بعدها عدّه نفوس آنها بيشتر شد و اكنون بيشتر اكراد بين وادى مشهد و كوير خوارزم سكنى دارند .\r\nپارت اصلى ، چنان كه از نوشته‌هاى جغرافيّون و مورّخين قديم ديده مىشود ، همين كوهستان و جلگه‌ها بوده ، كه توصيف شد . اين‌جاها قنوات زياد احداث شده و در بعضى جاها رشته چاهها تا نيم فرسنگ از كوهها امتداد دارد . آثار محل‌ها نشان ميدهد ، كه اين‌جاها در عهد قديم آبادتر بوده و زراعت و فلاحت حاصل‌هاى وافرترى ببرزگر ميداده . زيادى است گفته شود ، كه اين جلگه‌هاى حاصل‌خيز نسبت بكويرهاى خوارزم و لوت چقدر امتياز داشته و بىجهت نبوده ، كه سيل مردمان صحراگرد شمالى به اين صفحات جارى بوده . اين صفحات از حيث درختان ميوه گوناگون غنى است و از معدنيّات مس و سرب و آهن و نمك و فيروزه زياد دارد ، ولى جاى حيرت است كه اسم فيروزه در كتب قدما برده نشده است . آب‌وهواى اين صفحات معتدل است . اگرچه ژوستن گويد سخت است ، ولى از اطّلاعات كنونى اين نتيجه حاصل مىشود ، كه زمستان از آبان تا فروردين امتداد دارد و سرما در شب شش يا هفت درجه ( صد درجه‌اى ) از صفر پائين‌تر نميآيد ، و حال آنكه در روز ميزان الحراره 20 - 25 درجه بالاى صفر نشان ميدهد . تابستان به عكس ، خيلى گرم است ، بخصوص در جاهائى ، كه دامنه كوهها به طرف كويرها امتداد دارد . در اين‌جاها بادهاى خسته كننده و مضرّ از طرف كوير ميوزد و در بعضى مواقع اثرات اين بادها قابل تحمّل نيست ، ولى در كوهستانها گرماى تابستان ملايم و معتدل است .\r\nاين است بطور اجمال نتيجه نظرى بجغرافياى پارت قديم . اكنون بايد ديد ، كه ممالك مجاور پارت كدام بودند . پارت را اين صفحات محدود ميساخته :\r\nاز طرف شمال خوارزم و مرو . از سمت مشرق هرات . از طرف جنوب زرنگ ( سيستان ) و ساگارتى ( در كتيبه داريوش اساگارتىى ) و از سمت مغرب گرگان\r\n\r\n","description":"","footnote":"","page_name":" 2187 ","page_number":247},
  {"content":"\r\n\r\nاين ممالك را بايد يكايك تحديد كنيم ، زيرا در تاريخ ايران چه قبل از اين كتاب و چه بعد كرارا از اين صفحات صحبت بوده و خواهد بود .\r\n\r\nخوارزم\r\nمملكتى است در شمال پارت ، كه از شمالىترين زنجيره‌هاى كوههاى آن به طرف رود جيحون امتداد مىيابد . اسم صفحهء مذكور در كتيبه‌هاى داريوش اوّل ( خوارزميش ) و در كتب نويسندگان قديم خوارزميس است . اين صفحه خشك و لم يزرع هميشه به همين صفت توصيف گشته .\r\nدر عهد قديم در اين صفحه مردمان صحراگردى از نژادهاى مختلف سكنى داشتند و امروز از جيحون تا تجن تركمانها در اين دشتها پراكنده‌اند . جمعيّت اين صفحه در هرزمان كم بوده ، چنان كه وامبرى « 1 » كه در نيمهء دوّم قرن نوزدهم ميلادى به اين صفحات مسافرت كرده ، عقيده داشته ، كه عدّه نفوس تركمانها از درياى گرگان تا بلخ تقريبا 200 هزار خانوار يا يك ميليون نفر است . بنابراين ميتوان گفت ، كه پارتيها از اينطرف خطرى مشاهده نميكردند ، مگر وقتى كه مردمانى ديگر از آن طرف جيحون با مردمان اينطرف رود مزبور متّحد ميشدند .\r\n\r\nمرو\r\nاين صفحه را داريوش اوّل در كتيبه بيستون مرگوش ناميده و با باختر اسم برده ، ولى جغرافيّون قديم آن را مرگيانا « 2 » ناميده و جداگانه ذكر كرده‌اند ، مثلا سترابون ( كتاب 11 ، فصل 10 ، بند 2 ) و بطلميوس ( كتاب 6 ، بند 11 ) و ايزيدور خاراكسى ( پارت ، بند 14 ) .\r\nچنان كه راولين سن در باب اين صفحه گويد ( ششمين دولت بزرگ مشرق ، صفحهء 10 ) مرگوش گه جزء باختر محسوب ميشد و گاهى ولايتى مستقل بود . صفحهء مزبور بر رود مرغاب واقع است و اكنون آن را مرو مينامند .\r\nمرغاب رودى است ، كه از كوههاى پاراپاميز ( افغانستان شمالى ) شروع شده تقريبا به طرف شمال جارى است . سرچشمه اين رود در 36 درجه و 50 دقيقه عرض شمالى در كوهها است و به طرف كوير جريان دارد . پهناى رود قبل از اينكه\r\n\r\n\r\n","description":"","footnote":"\r\n( 1 ) -  M . Wambery . \r\n( 2 ) -  Margiana . \r\n","page_name":" 2188 ","page_number":248},
  {"content":"\r\n\r\nبمرو برسد 73 مطر است و عمق آن پنج پا . در عهد قديم بوسيله سدّها و ترعه‌ها آب اين رود را تا هفت فرسنگ تقريبا ( چهل كيلومطر ) از جريان طبيعيش منحرف ميداشتند ( نظرى بصفحهء 1505 اين تأليف ) و واحه‌اى تشكيل ميشد ، كه محيط آن 272 و قطرش 80 كيلومطر بود ( محيط 45 فرسنگ و قطر تقريبا 14 فرسنگ ) . اين صفحه ، كه آن را از هر طرف كويرهائى در احاطه داشت ، حاصلخيزترين صفحهء معلوم بشمار ميرفت ، مخصوصا تاكهاى اين صفحه معروف بود ، زيرا يكنفر با دو دست خود نميتوانست ساقه تاك را بغل كند و طول خوشه‌هاى آن به نود سانتيمتر ( تقريبا 13 گره و نيم يا نه عشر گز كنونى ) ميرسيد .\r\nمرگيان را اگر صفحهء جداگانه‌اى تصوّر كنيم ، از نظر نظامى قوى نبود ، ولى ، چون جمعيّت زياد داشت ، براى پارت مهيب بشمار ميآمد .\r\nدر خاتمه ميافزائيم ، كه نام مرغاب را نويسندگان قديم مارگوس « 1 » ضبط كرده‌اند .\r\n\r\nهرات\r\nاسم اين صفحه در كتيبه‌هاى داريوش اوّل هراىو است و يونانى شده آن آريا « 2 » ، زيرا نويسندگان قديم نام آن را چنين ضبط كرده‌اند . اين صفحه‌اى است ، كه از طرف جنوب به پارت ميپيوندد .\r\nقسمت بيشترش كوهستان و بطور كلّى مانند كوهستانهاى پارت است ، اگرچه از حيث اندازه كوچك‌تر مىباشد . اهالى آن جنگى بوده‌اند ، ولى چون سكنه پارتى اين ولايت بيشتر بوده پارتىها از اين طرف وحشتى نداشتند .\r\n\r\nسيستان\r\nدر كتيبه‌هاى داريوش اوّل اسم اين مملكت زرنگ بوده است و يونانى شده آن درانگيانا « 3 » يا درانگه « 4 » . اين مملكت در جنوب وادى هرات واقع است و تا درياچه هامون يا سيستان ( زرنگ ) امتداد مييابد . صفحه مزبور بيشتر كوهستانى است و رودهاى كوچكى از كوههاى پاراپاميز « 5 » بدرياچه سيستان جارى است . چون جمعيّت سيستان در عهد قديم زياد\r\n\r\n\r\n","description":"","footnote":"\r\n( 1 ) -  Margus . \r\n( 2 ) -  Aria . \r\n( 3 ) -  Drangiana . \r\n( 4 ) -  Drangae . \r\n( 5 ) - افغانستان شمالى .\r\n","page_name":" 2189 ","page_number":249},
  {"content":"\r\n\r\nنبود و چنين به نظر ميآيد ، كه جنگى نيز نبودند ، پارت از اين طرف هم واهمه‌اى نداشت . در جاى خود اين مطلب بيايد ، كه نام اين مملكت ، كه زرنگ بود از نيمه دوّم ق . م از جهت آمدن سك‌ها ( سكاها ) باينجا مبدّل به سيستان شد ( ساكستان سكستان - سگستان - سجستان - سيستان ) . باوجوداين اكنون هم درياچه سيستان را درياچه زرنگ نيز نامند . بنابراين جنگى نبودن اهالى اين مملكت را بايد شامل ازمنه‌اى كرد ، كه هنوز سك‌ها در اين‌جا برقرار نشده بودند .\r\n\r\nساگارتىيا\r\nاين صفحه وسيع را داريوش اوّل ( اساگارتىيه ) ناميده و نويسندگان قديم آن را ( ساگارتىيا ) ضبط كرده‌اند . اين مملكت از طرف جنوب پارت را محدود ميسازد و از طرف مغرب با سيستان هم حدّ است . اگر از قسمتى ، كه به تون و طبس مىپيوندد ، صرف‌نظر كنيم ، باقى قسمت‌هاى اين صفحه خشك و بى آب و علف است . در كويرهاى نمك‌زار اين صفحه غزال و گورخر زياد يافت مىشود . اهالى اين مملكت مردمانى بودند صحراگرد ، كه از شكار گورخر و غزال زندگانى ميكردند و چون جمعيّت اين صفحه كم بود ، از اين طرف هم پارتىها نگرانى نداشتند . راست است ، كه اهالى ميتوانستند تاخت‌وتاز بصفحات هم‌حدّ و آباد پارت بكنند ، ولى چون عدّه‌شان زياد نبود ، از عهدهء پارتىها ممكن نبود برآيند . هرودوت مردم اين صفحه يا ساگارتيها را طايفه‌اى از پارسيها دانسته و گويد ، كه به زبان پارسى حرف ميزدند . عدّه سپاهيانى كه اين طايفه بدولت هخامنشى ميداد هشت هزار نفر بود . اسلحه مسين و آهنين استعمال نميكردند . اسلحه‌شان عبارت بود از شمشيرهاى كوتاه و كمند . بعد نويسنده مزبور شرح ميدهد ، كه در جنگ چگونه با كمند اسب يا انسان را گرفته هلاك ميكنند ( كتاب 7 ، بند 85 ) . ظنّ قوى اين است ، كه كمند را اهالى در زمان صلح هم به كار ميبرده‌اند ، به اين معنى كه شكار را بوسيلهء آن ميگرفته‌اند .\r\n\r\nگرگان\r\nنام آن در كتيبه‌هاى داريوش اوّل و هرگان است و نويسندگان عهد قديم اسم گرگان را ( هيركانيا ) ضبط كرده‌اند . اين\r\n\r\n","description":"","footnote":"","page_name":" 2190 ","page_number":250},
  {"content":"\r\n\r\nصفحه‌اى است ، كه از طرف شمال غربى و مغرب به پارت مىپيوندد و عبارت است از دو وادى گرگان‌رود و اترك . اگرچه از حيث طبيعت ، اين مملكت شباهت زياد به پارت دارد ، ولى از حيث جنگل و ثروتهاى ديگر از پارت خيلى غنىتر و آب‌وهوايش معتدل‌تر و كليّة مطلوب‌تر است . كوهها پر از درختان است ، چراگاههاى خوب زياد دارد ، گلها و رياحين جلگه‌ها را زينت داده ، خاك باعلى درجه حاصل خيز است و ميوه‌ها و ثمرات گوناگون بار ميآورد ، بخصوص تاك و درخت انجير ، كه در عهد قديم معروف بود .\r\nآرّيان و ديودور و ديگران از قول سرداران اسكندر از اين درختان بسيار تمجيد كرده‌اند ( صفحات 1640 - 1643 اين تأليف ) . سترابون نيز ( در كتاب 11 ، فصل 7 ، بند 2 ) توصيف ثروت اين صفحه را كرده ، چنان كه گويد : آسمان با اين سرزمين مساعدتهاى بسيار كرده . گرگان از حيث مساحت تقريبا نصف پارت بالاخصّ است و اگرچه اين مملكت بواسطه وفور نعمت ميتواند جمعيّت زيادى را قوت بدهد ، ولى ديده نميشود ، كه در عهد قديم هم عدّه نفوسش با حاصلخيزى آن مطابقت داشته باشد ، بنابراين ميتوان گفت ، كه پارت از اين طرف هم نگرانى نداشته .\r\nچنين بود موقع پارت و صفحات مجاور آن در عهد قديم و بايد گفت ، كه اين وضع جغرافيائى مساعد بود با اينكه مردمى نيرومند بپرورد ، زيرا اين مردم همسايگان قوى نداشتند ، تا بتوانند سلطه خويش را بر پارت تحميل كنند و مانع از رشد آن شوند . بنابراين بعض نويسندگان اظهار حيرت كرده‌اند ، كه چرا اين مردم در دوره‌هاى زياد در گمنامى مانده ، زودتر پا بصحنه تاريخ ننهادند ، زيرا نه در دوره آسوريها و ماديها ذكرى ، كه درخور اين مردم باشد ، از آن مىشود و نه در دوره هخامنشى . در زمان اسكندر پارتيها مطيع‌اند و فقط در 250 ق . م بر سلوكيها قيام ميكنند . جهت بايد چنين باشد ، كه آسوريها بدين جا نيامده بودند ، زيرا ، چنان كه در جاى خود گفته شد ، آسوريها دماوند و قدرى بعدتر كوير\r\n\r\n","description":"","footnote":"","page_name":" 2191 ","page_number":251},
  {"content":"\r\n\r\nلوت را آخر دنيا تصوّر ميكرده‌اند ( صفحهء 170 اين تأليف ) . اما اينكه چرا در دوره مادى و هخامنشى ذكرى ، كه در خور اين مردم باشد ، از آنها نميشود ؟ اين معنى منحصر به اين مورد نيست ، مكرّر گفته‌ايم ، كه تا آمدن اسكندر بايران نويسندگان عهد قديم جغرافياى مشرق ايران را درست نميدانند و بوقايع آن علاقه‌مند نيستند .\r\nبنابراين ، نميدانيم وقايع اين مملكت چه بوده و چرا اين مردم كارهائى كه در تاريخ ضبط شده و آن را بلند و نامى كرده باشد ، از خود بروز نداده ، شايد داده ، ولى چون از مغرب آسيا دور بوده ، در خاطرها نمانده ، تا ضبط شود . باوجود اين كتزياس در يكى دو مورد ذكرى از پارتىها مىكند ( صفحهء 213 اين تأليف - اگر بتوان نوشته‌هاى اين نويسنده را مورد اعتماد قرار داد ) .\r\n\r\nنژاد پارتيها\r\nدر باب نژاد پارتىها ، اگر بنوشته‌هاى مورّخين و جغرافيّون قديم رجوع كنيم ، مىبينيم ، كه عقيده آنها از سه شق خارج نيست . بعضى مانند ژوستن ، كه كتاب‌هاى تروگ پومپه را خلاصه كرده ، عقيده دارند ، كه پارتىها از مردمان سكائى بوده‌اند و به زبان سكائى « پارت » بمعنى تبعيد شده است ( كتاب 41 ، بند 1 ) . برخى مثل سترابون ( كتاب 11 ، فصل 9 ، بند 3 ) گويند ، كه پارتىها از مردم داه بوده‌اند و اين مردم نيز سكائى . در ابتداء اينها بالاى پالوس م‌اوتيد « 1 » يعنى درياى آزوو كنونى سكنى داشتند . بعد از آنجا كوچيده به طرف خوارزم رفته در همسايگى گرگان سكنى گزيدند . پس از آن از آنجا هم كوچيده بخراسان كنونى درآمدند . موافق اين عقيده بعضى از هموطنان اوّلى آنها در وطن قديمشان باقى ماندند . بالاخره عقيده‌اى هم اظهار شده كه از آرّيان است . موافق آن ، وقتى كه سزس تريس « 2 » فرعون نامى مصر بمملكت سكائيّه قشون كشيد ، در مراجعت پارتيها را آورده در كوههاى واقع در\r\n\r\n\r\n","description":"","footnote":"\r\n( 1 ) -  Palus Meotide  ( دريائى است ، كه بدرياى سياه بواسطه بوغاز كرچ ، كه در عهد قديم يونانىها آن را بوغاز بوسفور كيمّرى ميناميدند ، وصل مىشود . اگرچه بالاتر كرارا اين دريا را شناسانيده‌ايم ، باز اين تذكّر را لازم دانستيم .\r\n( 2 ) -  Sesostris . \r\n","page_name":" 2192 ","page_number":252},
  {"content":"\r\n\r\nمشرق درياى گرگان نشاند . اين عقيدهء آخرى را بايد بكلّى كنار گذاشت ، زيرا اكنون مسلّم است ، كه قشون‌كشى سزس تريس به سكائيّه افسانه است و هيچگاه فرعونى از مصر در قشون كشى خود به طرف شمال از مملكت هيت‌ها هم نگذشته ، تا چه رسد باينكه باروپاى جنوب شرقى قشون كشيده باشد ، مصريها اين افسانه را اختراع كرده‌اند ، تا نام پادشاهشان را بلند كنند و بگويند ، كه قبل از داريوش بزرگ فرعون آنها به سكائيّه رفته و با بهره‌مندى از آنجا برگشته . چون در اين باب در صفحه 567 اين تأليف صحبت داشته‌ايم ، تكرار را زايد دانسته ميگذريم .\r\nبنابراين ميماند دو عقيده ديگر ، كه موافق هر دو پارتىها سكائى بوده‌اند . در باب اين دو عقيده بايد در نظر داشت ، كه نويسندگان قديم براى تعيين نژاد قومى به عادات و اخلاق يا طرز زندگانى و جنگ و غيره ، يعنى بچيزهائى ، كه مشاهده ميكردند ، متّكى شده ميگفتند فلان قوم از فلان ملّت است ، بنابراين در مورد پارتيها هم همين كار كرده‌اند و چون طرز زندگانى و عادات و اخلاق آنها را به طرز زندگانى و عادات و اخلاق سكائى شبيه يا نزديك يافته‌اند ، اينها را هم سكائى دانسته‌اند ، ولى اكنون ميدانيم ، كه اين چيزها را نميتوان پايه عقيده‌اى قرار داد ، زيرا چنان كه در صفحهء 30 اين تأليف گفته شد ، ممكن است دو قوميكه از نژادهاى مختلف هستند ، از جهت يكى بودن احتياجات طبيعى يا همجوارى و يا آميزش با يكديگر داراى يكنوع زندگانى باشند .\r\nبنابراين نبايد قضاوت نويسندگان قديم را مناط دانسته بگوئيم ، كه پارتيها سكائى بودند ، يعنى بايد وسائلى را ، كه تحقيقات علماء عهد جديد در اختيار ما ميگذارد ، در نظر گرفته ببينيم واقعا پارتيها سكائى بوده‌اند يا نه . در صفحهء 30 اين تأليف گفته شد ، كه تعيين نژاد قومى در بعضى موارد كارى است بس مشكل و پايه‌اى ، كه كاملا بى عيب باشد ، يافت نميشود ، تا بتوان آن را مبناى قضاوت قرار داد ، ولى در همانجا نيز افزوديم ، كه پايه‌اى ، كه بالنّسبه بپايه‌هاى ديگر بىعيب‌ترين آنها است ، باز زبان است ، زيرا بتجربه ثابت گرديده ، كه پايه‌اى بهتر از زبان وجود\r\n\r\n","description":"","footnote":"","page_name":" 2193 ","page_number":253},
  {"content":"\r\n\r\nندارد . بنابر تحقيقات علماء جديد و عصر ما پارتيها به زبان پهلوى تكلّم ميكردند ، منتها به زبان پهلوى شمالى ، كه با پهلوى جنوبى جزئى تفاوتى دارد ولى ، زبانى جداگانه محسوب نيست ، چنان كه امروز هم لهجه‌هاى مختلف در زبان پارسى موجود است ، ولى ، كسى نميگويد شيرازى و طهرانى به دو زبان تكلّم ميكنند - هر دو به زبان پارسى حرف ميزنند . پس ترديدى باقى نميماند ، كه پارتيها قومى از آريانهاى ايرانى بوده‌اند . اگر تصوّر كنيم ، كه پارتيها از زمانى ، كه بپارت يا خراسان آمده و در تحت اقتدار ماديها و پارسيها واقع شده‌اند ، پارسى زبان گشته‌اند ، تصوّرى است بى مبنا ، زيرا از زمان بسط اقتدار ماديها و پارسيها بر پارت تا آمدن اسكندر بايران منتها سيصد سال است و در عرض اين مدّت قليل قومى نميتواند زبان خود را بكلّى فراموش كند و عموم مردم به زبان جديدى تكلّم كنند . اين كار با وسائل جديد ، يعنى با تكثير مكاتب و انتشار كتب و مطبوعات ، اكنون هم كارى است بسيار مشكل و بل در مواردى محال ، تا چه رسد بعهد قديم ، كه هيچيك از اين وسائل را نداشته . فقط بيك وسيله ميتوانستند پارتيهاى سكائى را پارسى زبان كنند و آن اين بود ، كه بقدرى زياد مردم مادى و پارسى در پارت نشانيده باشند ، كه در مدّت يكى دو قرن زبان پارتيها پارسى شده باشد . پذيرفتن اين فرض هم مشكل است زيرا ، علاوه بر آنكه بچنين خبرى در تاريخ برنميخوريم ، خود ماد و پارس اينقدرها جمعيّت نداشته‌اند ، كه توانسته باشند قسمتى را بزرگ از سكنه خود باينجاها بفرستند . با صرف‌نظر از اين نكته ، كه براى چه اين كار پرخرج و پرزحمت را ميكردند : در آنزمان كسى بفكر اين نوع كارها نبود و چنان كه از كتيبه‌هاى داريوش اوّل ، مثلا كتيبهء نقش رستم او ديده مىشود ، منظور شاه فقط اين است ، كه ملل و اقوام تابعه مطيع باشند ، باج خود را بدهند و موافق دستور مركز راجع بسياست عمومى رفتار كنند . در آن زمان نظرى جز اين نداشتند . اينكه سهل است در هيچ دوره‌اى از ادوار گذشته ايران نظرى جز اين نبوده و مسئله يكى كردن زبان مردمان ايران بفكر كسى خطور نميكرده . پس طبيعىتر و بحقيقت\r\n\r\n","description":"","footnote":"","page_name":" 2194 ","page_number":254},
  {"content":"\r\n\r\nنزديكتر اين است ، كه پارتيها ، وقتى كه بايران آمده‌اند ، ايرانى زبان بوده‌اند ، چنان كه باختريها و سغديها ، يعنى مردمانيكه حتّى در خارج ايران كنونى ميزيستند ، ايرانى زبان بودند ( سترابون ، كتاب 15 ، فصل 2 ، بند 8 - نظرى بصفحهء 155 اين تأليف ) . بنابر آنچه گفته شد عقيده‌اى ، كه پايهء محكمى دارد اين است :\r\nپارتيها از آريانهاى ايرانى بوده‌اند ، ولى چون در مهاجرت بايران از ميان طوايف سكائى گذشته و مدّتها همجوار سكاها بوده يا با آنها خلطه و آميزش داشته‌اند ، عادات و اخلاق آنها در ميان پارتيها منتشر گشته بود و به همين جهت نويسندگان عهد قديم اينها را قومى سكائى دانسته‌اند . دلائلى ، كه بعضى براى تقويت عقيدهء نويسندگان قديم اقامه ميكنند بهيچوجه اقناع كننده نيست : اوّلا ميگويند ، كه در آوستا اسم پارتيها ذكر نشده است ، سكوت آوستا در اين باب صحيح است ، ولى ، مگر تاريخ ايجاد آوستا معلوم گشته ، كه عدم ذكر را ما دليل قرار بدهيم .\r\nباوجود تحقيقات دقيق كسى تا حال موفّق نگشته ، اين تاريخ را ولو بطور تقريبى معلوم دارد . هر عالمى عقيده‌اى دارد و بالاخره مسئله لاينحل مانده ، فقط چيزى ، كه مسلّم مىباشد اين است ، كه گاثها بسيار قديم است و قديمتر از ساير قسمتهاى آوستا .\r\nبنابراين از كجا معلوم گرديده ، كه زمانيكه آوستا ايجاد شده پارتيها در ايران بوده‌اند ، شايد نبوده‌اند . چرا اين نوع اشخاص نوشته‌هاى هرودوت را ، كه زمان انشاءاش معلوم و معيّن است ، از نظر دور ميدارند . نويسندهء مزبور اسم پارتيها را در فهرست مردمانى ذكر مىكند ، كه تماما ايرانيند ( كتاب 3 ، بند 89 - 98 ، ايالت 14 و 16 مالى دولت هخامنشى - نظرى بصفحهء 1474 اين تأليف ) .\r\nراولين‌سن اين معنى را تصديق دارد ( ششمين دولت بزرگ مشرق - صفحهء 21 ) ، ولى گويد ، كه هرودوت ثامانىها را هم جزء مردمان آريانى ايرانى ذكر كرده و آنها غير ايرانى بوده‌اند . چون دليلى عالم مزبور ذكر نكرده ، نميدانيم از كجا براى او اين عقيده حاصل شده ، كه ثامانيها غير ايرانى بوده‌اند . هرودوت ، كه\r\n\r\n","description":"","footnote":"","page_name":" 2195 ","page_number":255},
  {"content":"\r\n\r\nدر اين باب چيزى نگفته و تصريح نكرده كه اين قوم بچه زبان حرف ميزدند .\r\nبنابراين نژاد آنها براى ما معلوم نيست ( به همان كتاب هرودوت و همانجا رجوع شود ) . ذكر نوشته‌هاى هرودوت را ، در مقابل استدلال ديگران بسكوت آوستا ، مقتضى دانستيم و الّا نوشته‌هاى مورّخ مذكور را هم نميتوان دليل قوميّت يا نژاد مردمى دانست ، زيرا اين مورّخ مقصودش تعيين نژاد نبوده . او ميخواسته بگويد كه حوزه بنديهاى مالى دولت هخامنشى در زمان داريوش اوّل چگونه بوده ، كدام مردمان جزء كدام حوزه بوده‌اند و كليّة حوزه چه ميداده است . اين نظر ربطى بمسئله نژاد ندارد . ايالات مالى ايران هخامنشى ، چنان كه هرودوت ذكر كرده ، در صورتى دليل نژاد است ، كه بدانيم نظر داريوش اوّل در تقسيم مملكتش بايالات مالى بنژاد سكنه بوده . اين هم مسئله‌ايست ، كه بايد ثابت شود و ظنّ قوى اين است ، كه چنين نبوده زيرا هرودوت گويد ( صفحهء 1470 اين تأليف ) « مردمان همجوار هر قومى جزء آن بودند » يعنى مردمانى را ، كه نزديك يكديگر ميزيسته‌اند ، جمعا جزء يك حوزه قرار داده‌اند . ثانيا گويند ، كه بعض اسامى پارتى غير ايرانى است . اگر بعضى چنين است عدّه بيشترى ايرانى است مانند رداسپ - اردوان - مهرداد - تيرداد - فرىياپت - ارنسپاد - ارد - اگزدارس و غيره و غيره - و ديگر اينكه اسامى غير ايرانى از اثر همان معاشرت با مردمان غير ايرانى بوده ، كه بالاتر ذكر شد ، چنان كه اكنون هم ايرانيهائى هستند ، كه در ايرانى بودن آنها شكّى نيست ، ولى اسم غير پارسى دارند . بالاخره بايد گفت ، كه اسم دليل قوميّت نميشود ، مثلا ميگويند ارشك اسم غير ايرانى است ، و حال آنكه موافق نوشته پلوتارك اسم اردشير دوّم هخامنشى ارشك بوده ، پس از اينجا موافق عقيده اين نوع اشخاص بايد استنباط كنيم ، كه اردشير دوّم هخامنشى ( با حافظه ) ايرانى نبوده ، يعنى اردشير پسر داريوش دوّم و نوه اردشير اوّل درازدست سكائى بوده ، غرابت چنين استدلالى روشن است . اين عقيده بقدرى سست است ، كه صحبت داشتن را در اين باب واقعا زايد ميدانيم . خلاصه عقيده‌اى ، كه از\r\n\r\n","description":"","footnote":"","page_name":" 2196 ","page_number":256},
  {"content":"\r\n\r\nنظر زبان‌شناسى اكنون قوّت و طرفدار دارد ، همان است كه ذكر شد ، يعنى پارتيها از آريانهاى ايرانى بوده‌اند ، ولى معاشرت با سكاها اثراتى زياد در اخلاق و عادات آنها گذارده بود ، چنان كه در جاى خود روشن خواهد بود .\r\n\r\nدودمان اشكانى\r\nدر باب لفظ اشك بدوا بايد گفت ، كه دو عقيده اظهار شده ، عقيده‌اى ، كه بيشتر طرفدار دارد ، اين است ، كه اشك مخفّف ارشك است و چون بانى سلطنت پارتى ارشك بود ، و ساير شاهان اين سلسله براى افتخار خود و جاويدان كردن نام ارشك اين اسم را باسم خود ميافزودند ، اين دودمان موسوم به ارشكيان گرديد و از كثرت استعمال ارشكيان در قرون بعد اشكانيان شد . برخى گفته‌اند ، كه محلّ اقامت خانواده اشكانى در آساك بوده و بدين مناسبت اين خانواده خود را اشكانى ناميده . معلوم است ، كه عقيده اوّلى بحقيقت نزديكتر است ، زيرا تبديل ارشك به اشك از تبديل آساك به اين اسم طبيعىتر به نظر ميآيد . اگر اشك از آساك ميآمد نويسندگان يونانى هم آساكس مينوشتند ، زيرا تمامى اين حروف را در الف‌باى خود داشتند ، و حال آنكه تمام نويسندگان آنها آرزاكس نوشته‌اند ، كه يونانى شده ارشك است : در الف‌باى يونانى حرف شين نيست و آن را به ( ز ) يا ( س ) تبديل ميكردند . بر مسكوكات اشكانى هم بيونانى همين اسم نقش شده . امّا اينكه رئيس اين خانواده ، كه ارشك نام داشت كى بوده ، از چه نژادى و از كجا ، چند روايت را بايد ذكر كنيم . موافق يكى از روايات ارشك شخصى بوده باخترى و چون از دعوى استقلال ديودوت در باختر ناراضى بود ، از آنجا مهاجرت كرده بپارت آمد ، و اهالى را بقيام بر ضدّ سلوكيها برانگيخت . اين روايت را سترابون ذكر كرده ( كتاب 11 ، فصل 9 ، بند 3 ) ، ولى خودش هم اعتمادى بصحّت آن ندارد . موافق روايت دوّم ارشك و تيرداد پسران فرى ياپت بودند و اين آخرى پسر ارشك . اين دو برادر از باختر بپارت نزد فرك لس « 1 » والى سلوكى آمدند و چون تيرداد صباحت منظر داشت و والى\r\n\r\n\r\n","description":"","footnote":"\r\n( 1 ) -  Fherecles . \r\n","page_name":" 2197 ","page_number":257},
  {"content":"\r\n\r\nموافق عادت زشت يونانيهاى آنزمان خواست تمتّعى از جمال او برگيرد ، اين رفتار بر ارشك بسيار گران آمد ، فرك لس را كه ميزبانش بود شبانه بمعاونت تيرداد و پنج نفر نوكوش كشت و پس از آن بقيام بر ضدّ سلوكيها عزم خود را جزم كرد ( روايت آرّيان ، قطعه 1 ) « 1 » برحسب روايت سوّم ارشك اوّل پادشاه اشكانى يكنفر سكائى بود از طايفه پارنيان يا اپارنيان و اين طايفه هم از قوم داه سكائى ، كه در همسايگى گرگان سكنى داشت ، بشمار ميرفت . ارشك با طايفه خود در وادى اترك ميزيست و بعد از اينكه شنيد ، ديودوت در باختر اعلان استقلال داده و سكّه باسم خود زده ، يعنى از دولت سلوكى جدا شده ، او هم بپارت درآمده بر سلوكيها قيام كرد . اين روايت را سترابون ترجيح داده ( كتاب 11 ، فصل 9 ، بند 2 ) .\r\nژوستن گويد ( كتاب 41 ، بند 4 ) : ارشك شخصى بود ، كه نام و نشان نداشت و مدّتها براه‌زنى اشتغال ميورزيد . بعد از اينكه تئودوت ( ژوستن ديودوت را چنين نوشته ) در باختر ، كه داراى هزار شهر بود ، علم استقلال برافراشت ، ساير ممالك شرقى از او پيروى كردند و او هم با يكدسته از مردم راه زن بپارت درآمده آن دروگرس والى اين مملكت را شكست داد . بعد گرگان را گرفت و قشونى نيرومند تشكيل كرد ، زيرا از سلكوس و پادشاه باختر ميترسيد ، ولى مرگ تئودت به زودى خيال او را راحت داشت و با پسر او ، كه نيز تئودوت نام داشت ، عقد اتّحاد بست . پس از آن با سلكوس ، كه قشونى براى تنبيه پارتيها به پارت كشيده بود ، جنگيده فاتح گرديد . روز اين فتح را پارتيها روز آزادى خودشان ميدانستند و جشنها در آن روز ميگرفتند .\r\nاز اين روايات روايتى را ، كه سترابون ترجيح داده ، صحيح‌تر ميدانند و بنابرآن عقيده دارند ، كه ارشك اوّل از طايفه پارنيان سكائى بوده . بهرحال اگر هم ارشك اوّل سكائى بوده باشد ، معلوم است ، كه اعقاب او بواسطه سلطنت\r\n\r\n\r\n","description":"","footnote":"\r\n( 1 ) -  Arrian . Fr . I . \r\n","page_name":" 2198 ","page_number":258},
  {"content":"\r\n\r\nطولانى ( تقريبا پانصد ساله ) در ايران ايرانى شده بودند و اين سلسله را نميتوان غير ايرانى ناميد ، زيرا در قرون بعد مىبينيم ، كه چنگيزيان و تيموريان باوجود اينكه تورانى آلتائىاند ، نه سكائى آريانى ، پس از دو سه نسل ، بكلّى ايرانى ميشوند و حال آنكه درباره سكاهاى داهى نميتوان گفت ، كه تورانى آلتائى بوده‌اند ، بلكه ظنّ قوى اين است ، كه مانند سكاهاى كنار جيحون و سيحون از مردمان آريانى يا هند و اروپائى بايد بشمار آيند ، زيرا در اين زمان هنوز ديوار چين را نساخته بودند و سيل مردمان تورانى آلتائى به طرف مغرب و سرحدّات شمال و شرقى ايران شروع نشده بود ( اين نهضت در قرن دوّم ق . م . شروع شد ) .\r\n\r\nتاريخ پارت\r\nپس از ذكر اطّلاعات مقدّماتى ، بتاريخ دولت پارت يا ايران پارتى ميگذريم . در اينجا مقتضى است بدوا بگوئيم ، كه تاريخ ايران در اين دوره به قدر كفايت روشن نيست . راست است ، كه روشن‌تر از دوره جانشينان اسكندر و سلوكيها است ، ولى نسبت بدورهء هخامنشى تاريكتر است .\r\nجهت آن است ، كه اوّلا معلوم نيست تاريخ اين دوره را ايرانيها نوشته بودند و بعدها مفقود گشته يا اصلا ننوشته بودند ، ثانيا اگر هم نوشته بودند ، ظنّ قوى اين است ، كه در دورهء ساسانى ، كه پارتيها و اشكانيان مغبوض اين سلسله بوده‌اند ، نوشته‌ها از ميان رفته . امّا نويسندگان يونانى و رومى ، بجز يكى دو نفر ، علاقه بضبط كليّهء وقايع اين دولت نداشته‌اند و وقايعى را ذكر كرده‌اند ، كه بمردمان يا بدول آنها مربوط بوده و اين وقايع در سرحدّات غربى يا شمال غربى ايران رويداده ، بنابراين همين كه از اين سرحدّات دور ميشويم ، مانند دورهء هخامنشى جاى خالى ميبينيم . اينجا يك تفاوت هم با دولت هخامنشى موجود است : اسكندر ، كه سرتاسر آن را پيمود ، يادداشتهاى سردارانش وسايلى بدست نويسندگان يونانى و بعد رومى داد ، كه اطّلاعاتى در باب ساير قسمتهاى دولت هخامنشى بدهند ، ولى دولت پارت ، وقتى كه رفت ، جايش را بقوم ديگر ايرانى سپرد .\r\nخلاصه آنكه ما اطّلاعات كافى از كليّهء وقايع اين دوره نداريم و آثارى هم ،\r\n\r\n","description":"","footnote":"","page_name":" 2199 ","page_number":259},
  {"content":"\r\n\r\nكه بدست آمده كم است ، باوجود اين سعى خواهيم كرد ، كه به قدر وسائلى ، كه در دست است ، تاريخ اين دوره را بيان كنيم .\r\nتاريخ پارت را ما بسه قسمت تقسيم كرده‌ايم : 1 - قسمتى است ، كه دولت پارت تأسيس مىشود ، ولى هنوز تمامى ايران را شامل نيست . در اين دوره دولت جوان پارت خود را ميآرايد ريشه ميدواند و سلوكيها را از ايران ميراند .\r\n2 - بخشى است ، كه دولت پارت با دولت جهانى روم دو دولتى هستند ، كه عالم آن روزى را دارند . پارت حريف پرزور و همسر نيرومند و رقيب دولت روم است و حتّى روم غير مغلوب را كرارا شكست ميدهد و بآنطرف فرات ميراند . قسمت سوّم زمان انحطاط اين دولت است . دولت پارت رو بضعف و سستى ميرود ، تا آنكه بدست اردشير پاپكان ساسانى زوال مييابد .\r\n\r\nفصل دوم - تأسيس دولت پارت و راندن سلوكيها از ايران\r\n\r\nمبحث اول . اشك اول - ارشك\r\nچون تاريخ سلوكيها و كارهاى آنها ، بقدرى كه براى فهم تاريخ اين دوره ايران لازم است ، در كتاب سوّم ذكر شده ، در اين‌جا احتياجى بتكرار آن نيست .\r\nهمينقدر بايد بخاطر آورد ، كه آن‌تيوخوس اوّل خواست بىتىنيّه را مطيع كند و با اين مقصود با زىپه‌تاس « 1 » و نيكومد اوّل « 2 » پادشاهان بىتىنيّه جنگيد ( 280 - 278 ق . م ) و آنها گالّىها را بكمك خود طلبيدند در نتيجه آن‌تيوخوس شكست فاحشى خورد و قشون او تار و مار گرديد . آن‌تيوخوس دوّم كمتر از آن‌تيوخوس اوّل در كارهاى دولت سلوكى بهره‌مند بود . از نوشته‌هاى سترابون ( كتاب 11 ، فصل 9 ، بند 2 ) چنين استنباط مىشود ، كه او با پادشاه آتروپاتن ( آذربايجان ) جنگى داشته است . از اين‌جا اين گمان تأييد مىشود ، كه آذربايجان پيشتر از پارت\r\n\r\n\r\n","description":"","footnote":"\r\n( 1 ) -  Zipoetas . \r\n( 2 ) -  Nicomede l . \r\n","page_name":" 2200 ","page_number":260},
  {"content":"\r\n\r\nاز دولت سلوكى جدا شده است . رويهمرفته از وقايع اين زمان دولت سلوكى معلوم است ، كه آن‌تيوخوس دوّم بقدرى در سوريّه و آسياى صغير و شايد در ايران غربى نيز گرفتارى داشته ، كه هيچ نميتوانسته توجّهى بمشرق ايران كند و راضى بوده باينكه در مشرق ايران مردم آرام باشند و باج خودشان را بپردازند ، بىاينكه او بتواند اعمال ولات را تفتيش كند . در اين صورت معلوم است ، كه ولات امور را بدلخواه خودشان اداره ميكردند و چون حرص و طمع مقدونيها بغارت و چپاول از آنچه در كتاب سوّم گذشت ، معلوم است ، مردمان تابع منتظر موقعى بودند ، كه از قيد بيگانگان برهند . اين هم معلوم است ، زيرا بتجربه رسيده است ، كه مردم ظلم و جبر پادشاهان يا امرائى را ، كه از خودشان باشند ، بيشتر و بهتر از ظلم بيگانه تحمّل ميكنند . امّا خود آن‌تيوخوس دوّم ، چنان كه از نويسندگان عهد قديم ديده مىشود ، شخصى بوده جاه‌طلب و داراى فساد اخلاق . جاه‌طلبى او از اين‌جا پيدا است ، كه بىاينكه كارى انجام داده باشد ، عنوانى را پذيرفت كه در آسيا سابقه نداشت و در انظار مردمانى بسيار كفر بود « 1 » . اخلاق او از توصيفى ، كه از او كرده‌اند هويدا است . اين پادشاهى است سست عنصر و پرورده ناز و نعمت ، كه اوقات خود را بلهو و لعب ميگذراند . زنان و محبوبين او از مرد و زن مطلق العنان‌اند ، هرآنچه ميخواهند ميكنند و بدترين جنايات آنها بى مجازات ميماند .\r\nنتيجه اين نوع اخلاق چنين است ، كه ولات خودسر شده بجان مردم ميافتند و بر اثر اين وضع ظلم بالا ميگيرد و بالاخره رعب پادشاه هم از دلها برميخيزد ، زيرا مىبينند ، او بقدرى در عيش و نوش مستغرق است ، كه مجالى براى رسيدن بشكايات ندارد . پس فشار از يكطرف و نبودن ترس از طرف ديگر مردم را بياغىگرى ميدارد . بىترديد ميتوان گفت وضع پارت همچنين بوده و توهين والى از ارشك يا تيرداد اگر راست باشد ، موقعى را براى قيام بدست داده .\r\nدر باب تاريخ اين واقعه مهم ، يعنى قيام پارت بر سلوكىها ، عقايد مختلف است .\r\n\r\n\r\n","description":"","footnote":"\r\n( 1 ) - او را آن‌تيوخوس خدا يا خداوند ميخواندند و شهر مىلت يونانى در آسياى صغير اين عنوان را به او داده بود .\r\n","page_name":" 2201 ","page_number":261},
  {"content":"\r\n\r\nژوستن گويد ( كتاب 41 ، بند 4 ) ، كه قيام تئودوت در باختر با قيام پارت در يك زمان روى داد . موافق اين روايت خروج ارشك بر دولت سلوكى در 256 ق . م وقوع يافته . روايت ازب با سال 250 ق . م مطابقت دارد . موسىخورن ( تاريخ ارمنستان ، كتاب 2 ، بند 1 ) اين واقعه را در سال 11 سلطنت آن‌تيوخوس دوّم ميداند ( 250 ق . م ) . سترابون فاصله كمى بين دو واقعه مزبور قرار ميدهد و بيشتر مورّخين جديد عقيده سترابون را پيروى كرده‌اند . بنابراين قيام ارشك را بر سلوكيها سال 250 ق . م ميدانند و خروج ديودوت باخترى را در 256 ق . م .\r\nقيام باختر بر دولت سلوكى نيز وضعى را ، كه در زمان آن‌تيوخوس دوّم پيش آمده بود و ذكرش گذشت ، تأييد مىكند . اين‌جا هم نارضامندى مردم و جاه طلبى والى آن ، كه يونانى بود ، باعث استقلال باختر گرديد ، ولى تفاوتى بين قيام باختر و پارت هست : باختر از دولت سلوكى جدا شد ، ولى در تحت تسلّط و تابعيّت پادشاهان يونانى باقى ماند ، امّا پارت بكلّى قيدهاى تابعيّت را درهم شكست و نقشه اسكندر را ، كه يك دولت جهانى از مردمان اروپا و آسيا تشكيل كند ، عقيم گذارد .\r\nاگرچه مردمان آسياى صغير و آذربايجان زودتر از پارت به اين كار دست زدند ، ولى ، استقلال آنها نتايجى را ، كه قيام پارت بعدها بخشيد ، در بر نداشت . بهرحال چيزى كه مسلّم مىباشد ، آن‌تيوخوس دوّم بعد از شنيدن خبر قيام باختر و پارت اقدام جدّى براى فرونشاندن طغيان اين دو مملكت نكرد و ماندن در انطاكيّه و عيش و عشرت را بر قشون كشى به طرف مشرق ترجيح داد . بنابراين باختر و پارت فرصت يافتند ، مبانى دولتهاشان را محكم كنند . از طرف ديگر ، چنان كه سترابون گويد ( كتاب 11 ، فصل 9 ، بند 2 ) حكومت ارشك بر پارت بى منازع نبود و او در مدّت تقريبا دو سال برفع منازعات داخلى و جنگها اشتغال داشت ، تا آنكه روزى از دست نيزه‌دارش زخمى برداشت و بر اثر آن درگذشت ( 247 ق . م ) . عبارت « منازعات داخلى » گنگ است و معلوم نيست ، كه دشمنان ارشك كىها بوده‌اند .\r\n\r\n","description":"","footnote":"","page_name":" 2202 ","page_number":262},
  {"content":"\r\n\r\nبعضى حدس ميزنند ، كه ضدّيت از طرف محل‌هاى يونانى نشين پارت بوده ، مثلا در هكاتوم‌پىلس « 1 » ، كه شهر يونانى بود ، از حكومت ارشك بر پارت راضى نبوده‌اند و اين ضدّيت بالاخره بجنگ كشيده و ارشك كشته شده ، ولى محقّقا چيزى معلوم نيست . بنابراين سلطنت او از 250 تا 247 ق . م بود .\r\n\r\nمبحث دوّم . اشك دوّم - تيرداد اوّل\r\n\r\nجنگ با سلكوس كالّى نيكوس « 2 »\r\nبعد از شكست ارشك برادرش تيرداد بر تخت نشست و خود را ارشك ناميد ( 248 ق . م ) . بايد در نظر داشت ، كه كلّيّهء شاهان اشكانى براى افتخارشان و نيز جاويدان كردن نام ارشك ، بانى دولت پارت ، اسم او را بر نامشان ميافزودند ، ولى مورّخين يونانى و رومى به اين اسم اكتفا نكرده اسم شخصى آنها را هم غالبا ذكر كرده‌اند . بر سكّه‌هاى اشكانى غالبا فقط اسم ارشك ديده مىشود ، ولى هست سكّه‌هاى كمى ، كه اسم شخصى را هم دارد ( ليندزى ، تاريخ پارتىها ، صفحهء 134 ) . چنين به نظر ميآيد ، كه در فرامين و اسناد رسمى نيز اسم ارشك ذكر ميشده . نظر بنوشته‌هاى ديون - كاسّيوس چنين به نظر ميآيد ، كه در فرامين و اسناد رسمى اسم ارشك بى اسم شخصى ذكر ميشده .\r\nوقتى كه تيرداد بتخت نشست ، مبانى دولت پارت هنوز محكم نشده بود ، ولى ، در سلطنت طولانى اين شاه با مجاهدات او دولت پارت قوّت يافت . بنابراين بعض نويسندگان قديم از راه التباس او را با اشك اوّل مخلوط كرده ، وقايع سلطنت او را بسلطنت ارشك نسبت داده‌اند ( مثلا ژوستن كتاب 41 ، بند 4 - آم‌مين مارسلّن ) .\r\nتقريبا يكسال پس از اينكه تيرداد بتخت نشست ، بطلميوس سوّم اورگت پسر بطلميوس دوّم فيلادلف هم در مصر بتخت پدر نشست و با قشونى به طرف آسيا روانه شد .\r\n\r\n\r\n","description":"","footnote":"\r\n( 1 ) -  Hecatompylos  ( شهر صد دروازه ) .\r\n( 2 ) -  Callinicus  ( يعنى فاتح درخشان ) .\r\n","page_name":" 2203 ","page_number":263},
  {"content":"\r\n\r\n( 115 ) - سكّه‌هاى اشك دوّم ( تيرداد اوّل ) او ، در نتيجهء اين جنگ ، سلكوس كالّى نيكوس پادشاه سلوكى را شكست داد و انطاكيّه را گرفت بعد ، چنان كه بالاتر گذشت ، با بهره‌مندى تا فرات راند و از رود مزبور گذشته بيشتر مستملكات سلوكى را تسخير كرد . در نتيجه بين النّهرين و آسور و بابل و شوش و پارس و ماد مطيع او گشتند . خود او گويد ، كه فتوحات خود را تا حدود باختر امتداد داد ، ولى حقيقت مطلب محقّقا معلوم نيست . پس از آن از جهت خراجهاى گزافى ، كه بر ملل تابعه تحميل كرد و نيز بواسطه شورشيكه در مصر روى داد ، مجبور گرديد نتيجه بيشتر فتوحات خود را از دست داده بمصر برگردد .\r\nتيرداد در ابتداء از بهره‌مندىهاى بطلميوس سوّم در انديشه شد ، ولى بعد ، كه او بمصر مراجعت كرد ، از موقع دولت سلوكى ، كه از جهت جنگ با بطلميوس مذكور ابّهت خود را بكلّى از دست داده بود ، استفاده كرده به گرگان تاخت و اين صفحه را بر دولت خود افزود . در 237 ق . م سلكوس كالّى نيكوس با برادر خود آن‌تيوخوس هىيراكس « 1 » صلح كرده ، فرصتى بدست آورد و با قشونى نيرومند بجانب پارت رفت ، تا اين ايالت را بدولت سلوكى برگرداند . با اين مقصود باوجود سپاه زيادى ، كه داشت ، از راه احتياط با ديودوت پادشاه باختر عقد اتّحادى بست ، تا هر دو پارت را در فشار گذارند . در اين احوال تيرداد صلاح خود را در آن ديد ، كه پارت را تخليه كرده به طرف شمال رود و در آنجا با مردم آسپاسياك سكائى ، كه مساكنشان بين جيحون و سيحون بود ، پيمان يگانگى بندد ( پولى بيوس ، كتاب 10 ، بند 47 ) . اين مردم قشونى به تيرداد دادند و او عازم پارت گرديد . در اين احوال خبر رسيد ، كه ديودوت پادشاه باختر در گذشته و پسرش بر تخت نشسته . معلوم است ، كه اين خبر چه قوّت قلبى به تيرداد بخشيد ، زيرا او ديودوت را دشمن نيرومند خود\r\n\r\n\r\n","description":"","footnote":"\r\n( 1 ) -  Antiochus Hierax . \r\n","page_name":" 2204 ","page_number":264},
  {"content":"\r\n\r\nميدانست و از قوّت او در انديشه بود . پس از آن تيرداد با پسر ديودوت ، يعنى پادشاه جديد باختر ، داخل مذاكره شده او را از اتحاد با سلكوس كالّى نيكوس منصرف و به طرف خود جلب كرد . اين اقدام مهمّى بود و پس از اين بهره‌مندى ، تيرداد با كالّى نيكوس مصاف داده شكستى فاحش به او وارد آورد . پسيدونيوس گويد ، كه تيرداد نه تنها سلكوس كالّى نيكوس را شكست داد ، بل او را اسير كرد ، ولى اين روايت با نوشته‌هاى ژوستن موافقت ندارد .\r\nاما در باب مردم سكائى موسوم به آسپاسياك اطّلاعات ما تقريبا هيچ است .\r\nپولى بيوس گويد ( كتاب 10 ، بند 47 ) كه اين مردم بين اكسوس و تاناايس « 1 » سكنى داشتند\r\nاكسوس جيحون است ، مقصود از تاناايس هم در اين‌جا سيحون است ، زيرا مورّخين اسكندر ، چنانچه كرارا در كتاب سوّم بمناسبت قشون كشى او بشمال و شرق ذكر كرده‌ايم ، اسم اين رود را تاناايس نوشته‌اند . چون در اين باب توضيحاتى در جاى خود داده‌ايم ( صفحهء 1702 اين تأليف و بعد ) تكرار را زايد دانسته ميگذريم ( هرودوت چنان كه در جاى خود گفته شده اين رود را آراكس « 2 » و بعض نويسندگان قرون بعد آن را ياكسارت « 3 » ناميده‌اند . آرّيان گويد ( كتاب 3 ، فصل 10 ، بند 4 ) ، كه آريستوبول نوشته ، اهل محلّ آن را اركسانت « 4 » نامند .\r\nظنّ قوى اين است ، كه پارسيهاى قديم اين رود را وخشرت يا چيزى نزديك به آن ميناميدند ، چنان كه جيحون را وخش ميگفتند . م . ) . تأسيس دولت پارت به نظر بيدوام ميآمد ، ولى شكستى ، كه تيرداد به سلكوس كالّى نيكوس داد ، ترديد را رفع و آتيهء دولت پارت را تأمين كرد . فىالواقع ، اگر وسعت دولت سلوكى را در اين زمان و زيادى وسائل و بهترين اسلحه و ترتيبات سوق الجيشى و تعبية الجيشى مقدونيها را در نظر گرفته با پارت كوچك و كمى وسائل آن بسنجيم ، شايان حيرت است ، كه چگونه پارتيها با عدّه‌اى قليل بر فالانژهاى سلكوس برترى\r\n\r\n\r\n","description":"","footnote":"\r\n( 1 ) -  Oxus , Tanais . \r\n( 2 ) -  Araxe . \r\n( 3 ) -  Iaxarte . \r\n( 4 ) -  Orxante . \r\n","page_name":" 2205 ","page_number":265},
  {"content":"\r\n\r\nيافته ، فاتح بيرون آمده‌اند . راست است ، كه در تاريخ كرارا مشاهده شده است مردمى قليل العدّه با وسائلى بسيار محدود ، از جهت شجاعت ، بر انبوه لشكر دشمن غلبه يافته‌اند ، ولى اين نوع موارد نسبة نادر است و بايد گفت ، كه غلبهء تيرداد بر سلكوس از اين موارد بشمار ميآيد ( دولت سلوكى در اين زمان لااقل 20 برابر دولت كوچك پارت بوده ) « 1 » .\r\nامّا در باب قضاياى بعد از اين جنگ عقايد مختلف است . پسيدونيوس گويد ، كه سلكوس به سوريّه برگشته لشكر جديدى جمع كرد و اين دفعه نه فقط شكست خورد ، بل خودش هم اسير گرديد . بنابراين گمان ميكنند ، كه نوشته پسيدونيوس به آن‌تيوخوس سىده « 2 » ، كه در زمانى ديگر ميزيسته و اسير فرهاد دوّم اشكانى گرديده ، راجع است ( 129 ق . م ) و نويسنده مزبور اين واقعه را به زمان تيرداد نسبت داده . بعضى هم مانند كلين‌تون « 3 » تصوّر كرده‌اند ، كه شايد سلكوس كالّى نيكوس ، بعد از جمع‌آورى قشونى جديد ، باز بجنگ تيرداد رفته و اين دفعه ، علاوه بر اينكه شكست خورده ، اسير هم شده . بهرحال چه سلكوس اسير شده و چه نشده باشد ، شكّى نيست ، كه فتح تيرداد نسبت بپادشاه سلوكى خيلى مهم بوده ، بلكه ميتوان گفت ، كه دولت پارت از اين زمان تأسيس شده و بانى اين دولت درواقع امر تيرداد است . شايد خود پارتيها هم همين معنى را در نظر داشتند ، كه ابتداى سلطنت تيرداد ، يعنى سال 247 ق . م را ، مبدء تاريخ پارتى قرار داده‌اند زيرا ، اگرچه ارشك دولتى تأسيس كرده بود ، ولى ترديدى نبود ، كه سلوكيها در صدد تسخير ثانوى پارت برخواهند آمد .\r\n\r\nكارهاى تيرداد در زمان صلح\r\nچنين به نظر ميآيد ، كه سلكوس كالّى نيكوس با يك شكست از اينكه پارت را از نو تسخير كند مأيوس نگرديد ، ولى اشكالاتى ، كه براى او در سوريّه پيش آمد و برادرش آن‌تيوخوس\r\n\r\n\r\n","description":"","footnote":"\r\n( 1 ) - راولين‌سن وسعت دولت سلوكى را در اين زمان يك ميليون ميل انگليسى و وسعت دولت پارت را پنجاه هزار ميل معيّن كرده ( ششمين دولت بزرگ مشرق ، صفحه 50 ) . ميل انگليسى معادل يك ميل و شش عشر و اندى ميل ايرانى مقادير جديد يا همان قدر كيلومطر فرانسوى است .\r\n( 2 ) -  Antiochus Sidet . \r\n( 3 ) -  Clinton . \r\n","page_name":" 2206 ","page_number":266},
  {"content":"\r\n\r\nهىيراكس علم مخالفت بر ضدّ او بيفراشت ، باعث شد ، كه از امور شرقى صرف‌نظر كند . بنابراين در مدّت بيش از بيست سال آرامشى در پارت برقرار بود . تيرداد در اين موقع دو نقشه ميتوانست داشته باشد ، از منازعات داخلى دولت سلوكى استفاده كرده ، بر ممالك ديگر سلوكيها بتازد و پارت را بزرگ كند ، يا بتحكيم مبانى دولت جوان پرداخته آن را نيرومند گرداند . اين شاه عاقل نقشهء دوّم را ترجيح داده توجّه خود را بامور داخلى مصروف داشت ، توضيح آنكه قلاع زيادى در محل‌هائى ، كه طبيعت هم آنجاها را محكم كرده بود ، بساخت و ساخلوهائى در قلاع نشاند . از كارهاى او بناى شهرى بود جديد ، كه ژوستن گويد ( دارا ) نام داشت و در كوه زاپا ارته‌نن « 1 » واقع بود . محلّى را ، كه تيرداد براى بناى دارا ، پايتخت خود ، انتخاب كرد باعلى درجه با خيال او موافقت ميكرد : اين شهر را از هر طرف كوههائى ، كه داراى شيب‌هاى تند بود ، در احاطه داشت . خود شهر در جلگه‌اى واقع بود ، كه حاصل‌خيزيش را بسيار ستوده‌اند . رودهاى كوچك و جوىبارهاى زياد جلگه را آب‌يارى ميكرد ، خاك بدرجه‌اى قوّت داشت ، كه شخم زدن آن تقريبا لازم نبود ، جنگل‌هاى وسيع و زياد هوا را خنك و آب‌وهوا را معتدل ميداشت ، با صرف‌نظر از اينكه شكارگاههاى عالى براى انواع تفريحات و ورزشها آماده بود .\r\nبعض نويسندگان ديگر رومى نام اين شهر را داريوم « 2 » ضبط كرده‌اند ( مثلا پلين ، تاريخ طبيعى ، كتاب 6 ، بند 16 ) « 3 » . هر دو اسم صحيح است ، پلين يكصد و اندى سال قبل از ژوستن ميزيسته و نوشته‌هاى هر دو نويسنده راجع بوقايع دو سه قرن قبل از زمان آنها است . پلين اسمى را ضبط كرده ، كه به زبان پارسى قديم ، كه در زمان هخامنشيها متداول بود ، نزديكتر است و ژوستن نامى را ، كه به زبان پهلوى است .\r\nمتأسّفانه نتوانسته‌اند محقّقا محلّ دارا را معيّن كنند . ژوستن گويد ، در كوه زاپاارته‌نن واقع است . پلين اين محل را آپاورتن « 4 » نوشته ( در نسخه‌اى\r\n\r\n\r\n","description":"","footnote":"\r\n( 1 ) -  Zapaortenon . \r\n( 2 ) -  Dareium . \r\n( 3 ) -  Pline H . N . Vl . 16 . \r\n( 4 ) -  Apavortene . \r\n","page_name":" 2207 ","page_number":267},
  {"content":"\r\n\r\nزاپاورتن « 1 » ) و شكّى نيست ، كه مقصود همان محلّ بوده . باوجود اين محقّقا معلوم نيست ، كه نام چه كوهى را چنين ضبط كرده‌اند ، ولى از نام آپاورتن ظنّ قوى اين است ، كه اين كوه در ابيورد كنونى واقع بوده ، زيرا ابيورد را ( باورد ) هم ميگفته‌اند و باورد همان ( پاارت ) ( پاورت ) زمان قديم است . پس دارا در گرگان بوده .\r\nامّا اينكه چرا با بودن هكاتم‌پىلس ( شهر صد دروازه ) تيرداد شهر دارا را بنا كرد ، جواب سئوال معلوم است . شهر صد دروازه شهر يونانى بود و براى پايتخت دولت اشكانى مناسبت نداشت ، چنان كه بعدها شاهان اشكانى شهر سلوكيّه را هم ترك كرده پايتخت خود را در تيسفون قرار دادند . از طرف ديگر موقع نظامى دارا بمراتب محكمتر از شهر صد دروازه بود و شكارگاههاى خوب در اطراف آن بهتر با سليقه‌هاى بزرگان پارتى ، كه جنگ و شكار را دوست داشتند ، موافقت ميكرد .\r\nامّا نبايد تصوّر كرد ، كه با بناى دارا شهر صد دروازه بكلّى از مقام پايتختى افتاد . بعد از تيرداد شهر مزبور باز مركز حكمرانى پارت بالاخصّ بشمار ميآمد و شاهان اشكانى ، چنان كه بيايد ، هميشه قسمتى را از سال در آنجا ميگذرانيدند .\r\nاين نظر را نوشته‌هاى نويسندگان قديم مانند پولىبيوس ( كتاب 10 ، فصل 28 ، بند 7 ) و پلين ( تاريخ طبيعى ، فصل 6 ، بند 15 ) و سترابون ( كتاب 11 ، فصل 9 ، بند 1 ) تأييد مىكند\r\nتيرداد در پيرى درگذشت و سلطنت او از 248 تا 214 ق . م بود .\r\nاين اوّل شاهى بود از اشكانيان ، كه مانند هخامنشيها عنوان شاه بزرگ را اختيار كرد ( گوت شميد ، تاريخ ايران و همسايه‌هاى آن از اسكندر تا زوال دولت پارت ، صفحهء 57 ، طبع 1888 ) . « 2 »\r\n\r\n\r\n","description":"","footnote":"\r\n( 1 ) -  Zapavortene . \r\n( 2 ) - چون اسم كتاب خيلى طولانى است ، من بعد وقتى كه بكتاب مزبور استناد خواهيم كرد ، خواهيم نوشت : تاريخ ايران الخ ( الى آخر ) صفحهء فلان .\r\n","page_name":" 2208 ","page_number":268},
  {"content":"\r\n\r\n\r\nمبحث سوّم . اشك سوّم - اردوان اوّل\r\nبعد از پدر بتخت نشست . در باب اسم او ترديدى هست ، زيرا ژوستن اسم اشك سوّم را فرىياپت نوشته ، ولى در فهرست كتاب تروگ پومپه اردوان ذكر شده . نويسندگان جديد مانند راولين سن ( ششمين دولت مشرق ، صفحه 54 - يوستى نامهاى ايرانى ، صفحه 412 ) و ديگران اشك سوّم را اردوان مىنامند ، ولى گوت شميد عقيده دارد ، كه نام شخصى او ارشك بوده و بدين جهت او را ارشك دوّم دانسته ( تاريخ ايران الخ - صفحهء 36 ) . اردوان پس از اينكه بتخت نشست ( 214 ق . م ) خواست نام خود را با كارهاى بزرگ بلند كند و از منازعهء آن‌تيوخوس سوّم پسر سلكوس كالّى نيكوس با آخه لائوس و با يكى از ولات او استفاده كرده به ماد تاخت و راهى را ، كه از گرگان بكوههاى كردستان ميرفت در تحت تسلّط خويش درآورد . از كيفيّات اين جنگ خبرى نيست و همينقدر معلوم است ، كه اردوان همدان را گرفت ( پولىبيوس ، كتاب 10 ، فصل 27 ، بند 13 ) ولى بهره‌مندى او نشان ميدهد ، كه قشونى نيرومند به مغرب ايران كشيده و سرداران ماهر داشته . بهرحال تصرّف ماد ، كلده و بين النّهرين قديم را در تحت تهديد گذاشت . در اين احوال آن‌تيوخوس سوّم ( كبير ) لشكرى نيرومند جمع كرده به طرف مشرق روانه شد ، تا تمامى ايالات سابق دولت سلوكى را برگرداند .\r\nژوستن گويد ( كتاب 41 ، بند 5 ) كه عدّه افراد قشون او يكصد هزار پياده و بيست هزار سوار بود . او پس از اينكه از كوههاى زاگرس گذشت ، به طرف همدان رفت و چون اين شهر استحكاماتى نداشت و پارتيها هم آن را محكم نكرده بودند ، به آسانى اين شهر را گرفت و چنان كه پولى بيوس گويد ، آن را غارت كرد ( همان كتاب و همانجا ) .\r\nدر اين اوان معبد اناهيتا در همدان نيز دوچار خسارت و چپاول گرديد و ذخاير آن معبد را به مقدار چهار هزار تالان تاراج كردند « 1 » . آن‌تيوخوس پس از گرفتن همدان بر خلاف انتظار اردوان به طرف مشرق ايران رفت ، ولى عبور از جاهاى\r\n\r\n\r\n","description":"","footnote":"\r\n( 1 ) - 22 ميليون و نيم فرنگ طلا تقريبا يا 112 ميليون ريال .\r\n","page_name":" 2209 ","page_number":269},
  {"content":"\r\n\r\n( 116 ) - سكّه‌هاى اشك « * » سوّم ( اردوان اوّل ) * كم آب و بعد بى آب لشكركشى او را مشكل كرد . باوجود اين او پا فشرد ، ولى پارتىها ، چنان كه عادتشان بود ، در مقابل قشون نيرومند عقب نشسته چاه‌هاى قنوات را كور كردند . پولى بيوس گويد ( كتاب 10 ، فصل 28 ، بند 5 ) ، كه حتّى بعض چاه‌ها را مسموم ساختند . آن‌تيوخوس حركت خود را سريعتر كرده از اين‌جاها گذشت و شهر صد دروازه را تصرّف كرد . او منتظر بود ، كه شاه اشكانى پس از اين بهره‌منديها داخل مذاكره شده سر اطاعت پيش آورد ، ولى اردوان براى چنين كارى حاضر نشد و لشكر خود را به طرف گرگان كشيد با اين نيّت ، كه لشكر آن‌تيوخوس را از تكيه‌گاهش دور تر كند و در صورت لزوم از مردمان سكائى كمك بطلبد . در اين احوال آن‌تيوخوس پس از دادن قدرى استراحت بلشكر خودش مجبور گرديد به گرگان برود و زمانى ، كه از كوههاى شرقى البرز ميگذشت عبور لشكرش مشكل‌تر گرديد ، زيرا راه كوهستانى و رودهاى زيادى ، كه از كوه سرازير ميشد ، حركت لشكر را مشكل ميكرد ، بخصوص كه سپاهيانش در موقع فرود آمدن دوچار مقاومت پارتىها ميشدند . باوجود اين ، آن‌تيوخوس با زحمات زياد از كوهها گذشته وارد گرگان شد و بعض شهرهاى آن را گرفت . از اين‌جا رشته اطّلاعات ما ميگسلد ، زيرا پولى بيوس نميگويد وقايع بعد چه بوده ، همينقدر معلوم است ، كه اردوان و پارتىها سر اطاعت پيش نياوردند و اين جنگ مدّتى به طول انجاميد . بالاخره آن‌تيوخوس خسته شده با اردوان داخل مذاكره گرديد . از نوشته‌هاى ژوستن معلوم است ، كه اردوان\r\n\r\n\r\n","description":"","footnote":"\r\n( * ) گراور سكّه‌ها از كتاب آلكسيس ماركوف « سكّه‌هاى شاهان پارت » اقتباس شده ، پاريس 1877\r\n","page_name":" 2210 ","page_number":270},
  {"content":"\r\n\r\nدر اين جنگ لياقت و مردانگى خود را نموده ( كتاب 41 ، بند 5 ) و نيز چنين به نظر ميآيد ، كه آن‌تيوخوس در ازاء شناسائى استقلال پارت از اردوان خواسته ، كه در مطيع كردن باختر به او كمك كند ، ولى اين معنى روشن نيست ، زيرا عبارت ژوستن اين است ، كه اردوان بمصاحبت او ( يعنى آن‌تيوخوس ) پيوست « 1 » و شايد مقصود او روابط دوستانه و آميزش بعد از عقد صلح بوده . امّا بستن عهد اتّحاد هم با اردوان نبايد بعيد باشد ، زيرا ممكن است ، كه چون آن‌تيوخوس از عهدهء اردوان برنيامده ، خواسته است از نيروى او در جنگى ، كه با باختريها داشته ، استفاده كند و بعد از اينكه كار باختر را ساخت و آن را از نو جزء دولت سلوكى گردانيد ، از دو طرف پارت را در فشار گذارند . كليّة اين مسئله روشن نيست ، كه اردوان در جنگ آن‌تيوخوس با اوتىدموس « 2 » پادشاه باختر كمكى به او كرده يا نه . اگر اوضاع و احوال آن زمان مشرق ايران را در نظر آريم ، ظنّ قوى اين است ، كه كمكى نكرده يا كم كرده ، زيرا در نفع دولت جوان پارت نبود ، كه آن‌تيوخوس قوى گرديده در پشت پارتىها ايالتى قوى داشته باشد . بهرحال پارتىها چه كمك كرده و چه نكرده باشند ، آن‌تيوخوس در باختر هم چندان بهره‌مندى نداشت و بالاخره داخل مذاكره با پادشاه باختر گرديد . از نوشته‌هاى پولى بيوس در اين باب چنين برميآيد ( كتاب 11 ، فصل 34 ، بند 9 ) : اوتىدموس از آن‌تيوخوس خواست آذوقه بقشون او بدهد و در ازاى اين كمك تمامى فيل‌هاى خود را به او داد . آن‌تيوخوس به اوتىدموس اجازه داد ، كه حكومت باختر را حفظ كند و عنوان پادشاهى او را شناخت . پس از آن ، آن‌تيوخوس دختر خود را به دمتريوس پسر اوتىدموس داد و بين دو مملكت عقد اتّحاد تعرّضى و دفاعى بسته شد . اين گذشت‌ها بپادشاه باختر از آن جهت شد ، كه او به آن‌تيوخوس پيش‌نهاد كرد يك باختر قوى در مقابل حمله مردمان شمالى تشكيل كند ، زيرا اين مردمان همواره فشار ميآوردند و اگر بهره‌مند ميگشتند تمامى مملكت باختر\r\n\r\n\r\n","description":"","footnote":"\r\n( 1 ) -\r\n . . . . . ad postrerum in societatem ejus adsumptus est . \r\n( 2 ) -  Euthydemus . \r\n","page_name":" 2211 ","page_number":271},
  {"content":"\r\n\r\nدر خطر ميافتاد . اين خبر براى تاريخ ايران هم اهميّت دارد . بين سيحون و جيحون مردمان سكائى و آريانى از ديرزمانى سكنى داشتند و از كتيبه‌هاى داريوش اوّل و نوشته‌هاى مورّخين اسكندر اين مطلب روشن است ، پس مردمان شمالى ، كه بسرحدّات باختر حمله ميكردند مردمان آنطرف سيحون بوده‌اند و اين اوّل دفعه‌اى است ، كه در تاريخ بچنين واقعه‌اى برميخوريم .\r\nراست است ، كه در زمان كوروش بزرگ جنگى بين ايرانيها و ماساژت‌ها بگفتهء هرودوت ( كتاب 1 ، بند 210 - 212 ) روى داد ، ولى بعد از آن ديگر خبرى نيست و ديگر اينكه در زمان كوروش بزرگ مردمانى از شمال بسرحدّات ايران حمله نميكردند بل كوروش ، چنان كه هرودوت گويد ، ميخواست جهانگيريهاى خود را بآنطرف رود سيحون ببرد ، اما در اين زمان ، چنان كه صريحا از نوشته‌هاى پولى بيوس برميآيد ، مردمان آنطرف سيحون فشار ميآوردند و آن‌تيوخوس ميخواست ، كه باختر در مقابل آنها قوى باشد .\r\nآن‌تيوخوس در حوالى 206 ق . م از مشرق ايران و باختر رفت و از اين زمان اطّلاعى ، از اينكه اردوان چه كرد نداريم . سكوت نويسندگان قديم در باب كارهاى ديگر اردوان بايد از اينجا باشد ، كه پارت پس از اينكه از طرف مغرب خيالش راحت شده ، بفكر همسايه شرقىاش يعنى باختر افتاده ، بخصوص كه از اين زمان تا چند سال ديگر باختر توسعه مييابد و قوى ميگردد ، وقايعيكه در اين سرحدّات پارت يا در روابط اين دو دولت جوان روى داده ، چون هر دو از آسياى صغير و سوريّه دور بوده‌اند ، بنويسندگان عهد قديم نرسيده و يا رسيده ولى ، از آنجا ، كه همواره امور غربى توجه آنها را بيشتر جلب ميكرده ، اهميّتى به آن نداده‌اند . اين بىاطّلاعى ما منحصر باواخر سلطنت اردوان نيست ، در زمان جانشين او هم اطلاعات ما بر وقايع پارت خيلى محدود است . بهرحال اردوان در حوالى 196 ق . م درگذشت و سلطنت او از 214 تا 196 ق . م بود .\r\nدر باب آن‌تيوخوس سوّم بايد بخاطر آوريم ، كه بعد از حركت از باختر بهند\r\n\r\n","description":"","footnote":"","page_name":" 2212 ","page_number":272},
  {"content":"\r\n\r\nرفته مناسبات دوستانه با يكى از اعقاب سان دراكت ، كه نامش ياكلا « 1 » بود ، ايجاد كرد . محل تلاقى دو پادشاه در كوفن « 2 » ، كه آن را با كابل كنونى مطابقت ميدهند ، بوده . بعد آن‌تيوخوس از راه رخّج و سيستان و كرمان بكنار خليج پارس برگشته ( پولى بيوس ، كتاب 10 ، بند 34 ) . يك سفر جنگى به گرّا ( القطيف كنونى ) ، كه در سر راه تجارت ادويه هند با مغرب بود ، و نيز بجزيره تىلس « 3 » ( بحرين كنونى ) كرد و داراى هدايا و غنائم زياد گرديد . تىلس در اين زمان بجزيره تجّار مرواريد معروف بود ( پولى بيوس ، كتاب 13 ، بند 9 ) . بعد او بكنار رود اوله‌اوس « 4 » يعنى كرخهء كنونى درآمده در اينجا شهرى باسم انطاكيّه در جاى اسكندريه‌اى ، كه خراب كرده بودند ، ساخت ( اين شهر را بعدها خاراكس « 5 » ناميدند ) .\r\n\r\nمبحث چهارم . اشك چهارم - فرىياپت\r\nاين شاه بعد از پدر بتخت نشست و در مدّت پانزده سال پارت را با آرامش اداره كرد . وقايع پارت در اين زمان معلوم نيست ، ولى از وضع باختر بىترديد ميتوان گفت ، كه پارت ، چون از قوّت باختر همسايه خود انديشناك بوده و از پشت سر خود اطمينان نداشته ، به طرف مغرب توجّهى نميكرده و دولت باختر ، كه نيز در صفحات شرقى باختر و هند گرفتاريهائى داشت ، روابط خوب را با پارت حفظ ميكرد .\r\n\r\nاوضاع باختر\r\nاگرچه وقايع باختر را در اين زمان در تاريخ دولت سلوكى ذكر كرده‌ايم ، باوجود اين براى فهم وقايع ايران در اين‌جا شرح ذيل را بخاطر ميآوريم : بعد از بيرون آمدن اسكندر از هند طولى نكشيد ، كه مردمان هندى علم طغيان بر ضدّ ولات مقدونى برافراشتند و آنها را كشتند .\r\n\r\n\r\n","description":"","footnote":"\r\n( 1 ) -  Iakola . \r\n( 2 ) -  Cophene . \r\n( 3 ) -  Teylos . \r\n( 4 ) -  Euleus . \r\n( 5 ) -  Charax . \r\n","page_name":" 2213 ","page_number":273},
  {"content":"\r\n\r\nبعد پادشاهى بزرگ موسوم به سان‌دراكت ( چان‌دراگوپ‌تا ) با قشونى نيرومند تمامى هند را درنورديد و از تمام اين ممالك وسيعه دولتى بزرگ تشكيل كرد .\r\nسترابون عدّه سپاهيان او را 400 هزار نوشته و پلوتارك 600 هزار .\r\nسلكوس اوّل نيكاتور با قشونى قوى بهند رفت ، ولى به زودى دريافت ، كه با چنين پادشاهى درافتادن خطرناك است . در نتيجه با او عقد صلح بسته از مستملكاتش در هند صرف‌نظر كرد و اينكه سهل است ولايات اين طرف رود سند را با رخّج و زرنگ ( سيستان ) و قسمتى از پاراپاميزاد ( شمال افغانستان كنونى ) و بلوچستان به او واگذارد ، بعد در ازاى اين معاهده پانصد فيل از سان دراكت گرفت و در جنگ ايپ‌سوس ( 301 ) بر دشمنانش فائق آمد .\r\nمعلوم است ، كه فتوحات سان‌دراكت در هند و رضايت سلكوس نيكاتور با آن همه گذشت‌ها ، يونانيهاى باختر را خوش نيامد ، زيرا مقدونيها از زمان اسكندر در شهرهائى ، كه او در پنجاب بنا كرده بود ، برقرار شده بودند و بازگشت اين شهرها بپادشاه هند سلطه مقدونى و يونانى را برانداخته يونانيّت را در مشرق عقب نشاند . بنابراين يونانيهاى باختر ، كه دولتى تشكيل كرده بودند ، بيم آن داشتند ، كه مردمان شرقى يونانيّت را از باختر هم براندازند و از اين جهت ، وقتى كه آن‌تيوخوس سوّم بعد از عقد صلح با باختر به طرف هند راند ، يونانيها اميدوار گشتند ، كه بواسطه فتوحات او يونانيّت از نو در هند قوّت خواهد يافت ، ولى طولى نكشيد ، كه اوتىدموس مأيوس گرديد ، زيرا آن‌تيوخوس ترجيح داد ، با سوفاگزنوس « 1 » پادشاه هند از در صلح درآيد ، حتّى بعضى تصوّر ميكنند ، كه آن‌تيوخوس دور تر رفته بعض محل‌ّها را هم به او واگذارد و سرحدّات هند برود باختر نزديك‌تر گرديد ، ولى در عوض چند فيل از پادشاه گرفت . اين پادشاه هند پسر آسكاو نوهء سان‌دراكت بود . پس از اين وقايع طولى نكشيد ، كه اوتىدموس از طرف سرحدّات جنوبىاش با هند داخل جنگ گرديد و قشون پسرش دمتريوس\r\n\r\n\r\n","description":"","footnote":"\r\n( 1 ) -  Sophagesenus . \r\n","page_name":" 2214 ","page_number":274},
  {"content":"\r\n\r\n( 117 ) سكّه‌هاى اشك چهارم ( فرىياپت )\r\nرا به كار برد . بعد دولت باختر در اواخر سلطنت اوتىدموس و سلطنت خود دمتريوس بسط يافت و حتّى دمتريوس از سند گذشته پنجاب را گرفت ، چنان كه ژوستن او را پادشاه هندىها ميخواند ( كتاب 41 ، بند 4 ) . بنابراين ميتوان گفت ، كه بين 206 و 185 ق . م زمان اوج دولت باختر بود و دولت كوچكى بدولتى بزرگ تبديل يافت ، زيرا از سكّه‌هاى اوتىدموس معلوم است ، كه مملكت او شامل سغد و باختر و مرو و كوههاى پاراپاميز ( افغانستان شمالى ) و زرنگ و رخّج ( سيستان و قندهار ) بوده . معلوم است ، كه در اين احوال دولت جوان پارت از اوضاع دولت باختر ، انديشناك گرديد و صلاح خود را در اين ديد ، كه گرفتاريهائى براى خود تدارك نكند . به همين جهت است ، كه مىبينيم بعد از عقد صلح با آن‌تيوخوس ، اردوان و فرىياپت حركتى نميكنند و ربع قرنى بآرامش ميگذرد .\r\nفرىياپت 15 سال سلطنت كرده درگذشت . سلطنت او از 196 تا 181 ق . م بود .\r\n\r\nمبحث پنجم . اشك پنجم - فرهاد اوّل\r\nفرهاد اوّل بعد از پدر بتخت نشست و پارت در زمان او به حركت آمد ، توضيح آنكه فرهاد اسلحه خود را به طرف مردم مارد متوجه داشت . در باب اين مردم كرارا در كتاب دوّم و سوّم اين تأليف صحبت داشته‌ايم و در جاى خود گفته\r\n\r\n","description":"","footnote":"","page_name":" 2215 ","page_number":275},
  {"content":"\r\n\r\nشده ، كه بعض محقّقين اين مردم را از بوميهاى اين صفحه قبل از آمدن آريانهاى ايرانى بايران ميدانند . محل سكناى اينها چنين به نظر ميآيد ، كه بين كادوسيان و تپوريها بوده ، يعنى از رود آمل يا اراز به طرف مغرب ، مثلا تنكابن كنونى .\r\nاين مردم قومى بودند فقير ، ولى خيلى جنگى . ژوستن گويد فرهاد جنگ را بمملكت قومى نيرومند و شجاع برد ( كتاب 41 ، بند 5 ) . آرّيان نوشته ، كه ماردها مردمى بودند بىبضاعت ، ولى در كشيدن بار فقر و قحطى شجاع ( قشون كشىهاى اسكندر - كتاب سوّم ) . سترابون نام اين مردم را مارد و آمارد نوشته .\r\nاز اين‌جا بعضى تصوّر ميكنند ، كه نام آمل از اسم اين مردم آمده ( آمارد - آمالد - آملد - آمل ) . جنگ فرهاد با ماردها چندين سال بدرازا كشيد ، از اين‌جا معلوم است ، كه جنگ با اين مردم سخت بوده . از طرف ديگر ديده مىشود ، كه سلوكىها در اين جنگ هيچ دخالت نميكنند ، و حال آنكه اسما اين صفحه يكى از ايالات تابعه آنها است . از اين‌جا چند نكته را ميتوان استنباط كرد ، اوّلا حكومت سلوكيها در اين زمان رو بضعف گذارده بود و ماردها مردمى نبودند ، كه به آسانى در تحت تابعيّت بمانند ، بنابراين اعتناء بسلوكيها نداشتند ، حتّى ظنّ قوى اين است ، كه پس از اسكندر مستقل شده بودند . ثانيا ، چنان كه ميدانيم ، آن‌تيوخوس سوّم پدر سلكوس چهارم فيلوپاتر ، كه معاصر فرهاد بود ، شكستى سخت از روميها خورده غرامتى سنگين به آنها پرداخته بود . بنابراين پسرش نميخواست خود را در مشرق دوچار گرفتارى جديدى كند . از همه اين ملاحظات گذشته ، ماردها مردمى بودند فقير و بىبضاعت ، كه معاش آنها از راه‌زنى تأمين ميشد و بااين‌حال از گم كردن اين ولايت ضررى بخزانه سلوكى وارد نميآمد .\r\nپس از تسخير صفحه ماردها نظر فرهاد به طرف رى متوجّه گشت . در باب رى كرارا بالاتر گفته شده است ، كه صفحه‌اى بود بين دربند درياى گرگان ( دروازهء بحر خزر ) و ماد ، ولى جزء ماد بزرگ بشمار ميآمد . داريوش در كتيبه بيستون شهر رى را رگ ناميده ، در آوستا هم نام آن چنين است و نويسندگان\r\n\r\n","description":"","footnote":"","page_name":" 2216 ","page_number":276},
  {"content":"\r\n\r\nقديم نام آن را راگس ضبط كرده . صفحه رى را ، كه جزء ماد بزرگ بود ، مادراگيان ناميده‌اند . نويسندگان اين‌ها هستند : ايزيدور خاراكسى ( پارت ، بند 7 ) سترابون ( كتاب 11 ، فصل 13 ، بند 7 ) - ديودور سيسيلى ( كتاب 19 ، بند 44 ) و بطلميوس ( جغرافيا ، فصل 6 ، بند 2 ) .\r\nدر كتاب اوّل گفته شد ، كه بعضى بسه ماد قائلند : 1 - ماد بزرگ يا عراق عجم قرون بعد . 2 - ماد كوچك يا آذربايجان . 3 - ماد رازى يا مملكت رى ، ولى بيشتر ماد رازى را جزء ماد بزرگ بشمار ميآورند ، چنان كه رى تا اين اواخر جزء عراق عجم بشمار ميآمد . بالاخره در باب رى بايد گفت ، كه در تورية هم اسم آن ذكر شده ( راولين‌سن ، ششمين دولت مشرق ، صفحه 65 ) . مملكت رى صفحه‌اى است حاصل‌خيز و از كوه البرز چشمه‌ها و رودهاى كوچك به اين جلگه سرازير مىشود . بعض جاهاى اين صفحه ، بخصوص اطراف و نزديكيهاى خود رى ، از حيث قوّت خاكش معروف بود و اكنون هم شهرت دارد . پهناى اين مملكت كم است ، زيرا بين كوهها و كوير واقع است ، ولى طولش از دربند درياى گرگان تا حوالى قزوين تقريبا 240 كيلومطر يا چهل فرسنگ است . محل شهر رى را در خرابه‌هاى قلعه ايرج كنونى و اطراف آن ميدانند ، كه تقريبا در شش فرسنگى دربند درياى گرگان واقع است . يگانه راهى ، كه از پارت به طرف ماد ميرفت ، از اين صفحه ميگذشت ، چنان كه امروز هم در مسافرت از خراسان به طرف قزوين و زنجان و عراق و دور تر ، بايد از اين صفحه گذشت . اين راه از دربند درياى گرگان به طرف جنوب شرقى امتداد مييابد . چون عرض صفحه‌اى ، كه بين كوههاى البرز و كوير است در بعض جاها بقدرى باريك است ، كه بسه فرسنگ هم نميرسد و چون از البرز دو رشته كوه جدا شده به طرف كوير ميرود ، اين كوه‌ها در دو جا سدّى تشكيل كرده راه را مىبندند ، ولى راه بكلّى بسته نميشود زيرا در دو جا گردنهء باريكى براى عبور باز ميماند . مهمترين اين دو دربند دربند ( 1 ) -  Media Rhagiana  ( يعنى ماد رازى ) .\r\n\r\n","description":"","footnote":"","page_name":" 2217 ","page_number":277},
  {"content":"\r\n\r\nدرياى گرگان است ، كه مورّخين و نويسندگان عهد قديم آن را دروازهء كسپين ناميده‌اند و اكنون آن را بعضى با سر دره خوار مطابقت ميدهند . اين دربند اهميّت نظامى براى قشون‌كشى دارد و ميتوان گفت ، كه براى قشون مهاجم از طرف مغرب بمشرق يا از سمت مشرق به مغرب كليد فتح صفحاتى است ، كه در مشرق يا مغرب دربند واقع شده .\r\nبعد از شرحى ، كه گفته شد زيادى است ، بگوئيم ، كه اين دربند براى پارت ، كه ميخواست مملكت خود را توسعه دهد و در فكر باقى ايران بود ، چقدر اهميّت داشت و چرا فرهاد پس از مطيع كردن ماردها فورا متوجه اين دربند شد . علاوه بر اينكه هركس اين دربند را داشت بر راهى ، كه از رى ميگذشت تسلّط مييافت ، خود شهر رى ، كه در نزديكى آن واقع بود ، و استحكامات طبيعى نداشت ، ناز دست فاتحى ميگشت ، كه اين دربند را تصرّف كرده بود . ما اطّلاع نداريم ، كه فتوحات فرهاد در رى تا كجا امتداد يافته ، ولى ترديدى نيست ، كه با گرفتن دربند درياى گرگان قسمت شرقى مملكت رى در تحت استيلاى او درآمده . فرهاد بعد از اين كار قسمتى را از ماردهاى رشيد از جاهايشان حركت داده بحفاظت اين دربند و اين راه گماشت . اما اينكه در كدام محل اين مردم را نشانده ، از نوشته‌هاى ايزيدور خاراكسى چنين برميآيد ، كه اين محل را خاراكس ميناميدند ( كتاب پارت ، بند 7 ) ، ولى بايد در نظر داشت ، كه اين خاراكس غير از خاراكس خوزستان است .\r\nاين خاراكس را خاراكس مادى ميناميدند و خاراكس خوزستان را در دهنه دجله خاراكس سپاسىنى « 1 » . در باب محل كنونى خاراكس مادى عقايد مختلف است و بعضى آن را با ايوان‌كى كنونى مطابقت ميدهند ( راولين‌سن ) . برخى گويند ، كه در كوههاى البرز ، مثلا شهرستانك كنونى واقع بوده ( گوبىنو ) ، ولى اگر مقصود فرهاد را در نظر گيريم بايد گفت ، كه ايوان‌كى بيشتر با مقصود او موافقت داشته و مناسب‌تر است ، كه محل خاراكس مادى را اين نقطه بدانيم . در اين‌جا بىمناسبت نيست بيفزائيم ، كه بعض نويسندگان « 2 » جديد از اسم خاراكس در اشتباه\r\n\r\n\r\n","description":"","footnote":"\r\n( 1 ) -  Charax Spasini . \r\n( 2 ) -  Lindsay . History of the Parthians . p . 7 . \r\n","page_name":" 2218 ","page_number":278},
  {"content":"\r\n\r\nافتاده تصوّر كرده‌اند ، كه فرهاد فتوحات خود را تا خوزستان امتداد داده ، ولى معلوم است ، كه اين نظر فقط از اشتباه ناشى گشته . براى فرهاد در اين زمان ممكن نبود تا خوزستان قشون بكشد ، زيرا براى تسخير آن مملكت ميبايست ماد بزرگ يا پارس را داشته باشد و چنين تصوّرى در اين زمان خيلى بعيد به نظر ميآيد : شاه پارت جوان هنوز چنين قوّتى نيافته بود ، كه اينقدر از مملكت خود دور شود .\r\nبعد از اين كارها طولى نكشيد ، كه فرهاد درگذشت ( 174 ق . م ) ، ولى قبل از مرگش جانشين خود را معيّن كرد . در اين باب بايد گفت ، كه او چند پسر داشت ، ولى چون نميخواست مقدّرات پارت را بدست شخصى جوان و بىتجربه بسپارد ، ترجيح داد برادر خود را بر تخت بنشاند و با اين مقصود مهرداد را براى سلطنت انتخاب كرد ، و حال آنكه موافق عادات پارتى بعد از شاهى پسر ارشد او بتخت مىنشست . ژوستن اين اقدام فرهاد را ستوده ، چنان كه گويد ( كتاب 41 ، بند 5 ) : « او پسران خود را از تخت دور كرده برادر خود مهرداد را ، كه جنگى و دلاور بود ، بپسران خود ترجيح داد ، زيرا او پنداشت ، كه وظيفه‌اش نسبت بپسرش پائين‌تر از وظيفه‌ايست كه نسبت بسلطنت دارد . او منافع وطنش را برتر از منافع پسرانش دانست » .\r\nگويند ، كه فرهاد علاوه بر ملاحظات سياسى برادرش را خيلى دوست ميداشت و به همين جهة بر سكّه‌هاى او عبارت « محبّ برادر » ( فيلادلفوس ) « 1 » خوانده مىشود « 2 » .\r\nاين تصميم فرهاد ، كه بعد از خود شخصى را مانند مهرداد بجانشينى خود انتخاب كرده ، واقعا مورد ستايش است و وقايع بعد نشان داد ، كه او نظرى صائب داشته و بخطا نرفته ، زيرا دولت پارت شاهان عاقل و دلير لازم داشت ، تا ريشه بدواند و مبانىاش مستحكم گردد و با پادشاهان جوان و بىتجربه يا ترسو درست عكس اين وضع پيش ميآمد ، بخصوص اگر در نظر گيريم ، كه دو دولت بزرگ از پس‌وپيش در كمين پارت بودند و هرزمان ، كه موقع را مناسب ميديدند ، ممكن بود باهم اتحاد\r\n\r\n\r\n","description":"","footnote":"\r\n( 1 ) -  Philadelphus . \r\n( 2 ) -  Lindsay . History of Parthians . p . 136 . \r\n","page_name":" 2219 ","page_number":279},
  {"content":"\r\n\r\nكرده از دو طرف بپارت بتازند : يكى دولت سلوكى و ديگرى باختر ، كه در اين زمان دولتى بزرگ شده بود . جهة هم معلوم است دولت سلوكى خوب ميدانست ، كه اگر پارت قوّت گيرد ، تمام ايران را از سلوكىها باز خواهد ستاند . اما باختر ، كه دولتش يونانى بود ، قوّت يونانيّت را همواره در نظر داشت و نميخواست در ايران هم مانند هند نفوذ يونانيان را از بيخ‌وبن برافكنند و ديگر خوب ميدانست ، كه باختر جزء ايران بود و اگر پارت قوّت يابد ، نخواهد گذاشت در جوارش باختر مستقلّى وجود داشته باشد . مدّت سلطنت فرهاد اوّل از 181 تا 174 ق . م بود .\r\n\r\nمبحث ششم . اشك ششم - مهرداد اوّل\r\nسلطنت مهرداد اول در تاريخ ايران يكى از سلطنت‌هائى است ، كه نتايجى مهم بخشيد . قبل از مهرداد ، پارت دولت كوچكى بود ، كه از ولايت ماردها و رى تا هريرود امتداد مييافت و دو دولت قوى را از پيش و پس داشت . اين دولت درواقع امر در اقصى كنار دولت سلوكى از طرف مشرق بوجود آمده بود و ميبايست موافق وضع جغرافيائى خود در گم‌نامى امرار حيات كند ، تا طعمه يك همسايه قوى گردد ، ولى بر خلاف انتظار ، مهرداد در مدّت سلطنت 37 ساله خود پارت كوچك را مبدّل بدولتى كرد ، كه بعدها رقيب و همسر دولت جهانى روم گرديد و جريان تاريخ را در آسياى غربى تغيير داد . بايد ديد ، كه جهات اين واقعه مهم چه بوده و بنابراين مقتضى است قبل از ذكر وقايع شمّه‌اى از اوضاع آسياى آن روز بگوئيم .\r\n\r\nدولت سلوكى\r\nبعد از فوت سلكوس چهارم ، آن‌تيوخوس چهارم اپىفان بتخت نشست و جلوس او بتخت سلوكى يكسال قبل از جلوس مهرداد بتخت اشكانى بود ( 175 ق . م ) . در ابتداى سلطنت تمامى حواس او\r\n\r\n","description":"","footnote":"","page_name":" 2220 ","page_number":280},
  {"content":"\r\n\r\nبه طرف مصر متوجه گشت ، زيرا بطلميوس پنجم سل سوريّه را بسان جهيز زنش ، كلئوپاتر ، دختر آن‌تيوخوس سوّم مطالبه ميكرد . اين وضع بالاخره بجنگ انجاميد و بعد از دو سال فلسطين هم بر آن‌تيوخوس ياغى شده علم مخالفت برافراشت .\r\nجنگ با مصريها چهار سال طول كشيده در سال 168 ق . م خاتمه يافت ، ولى فايده‌اى براى دولت سلوكى نبخشيد ، زيرا روميها دخالت كرده تمامى فتوحات آن‌تيوخوس را عقيم گذاردند ، يعنى او مجبور گرديد ولايات مسخّره را رد كند .\r\nبعد ، جنگ با يهوديها به طول انجاميد ، زيرا آن‌تيوخوس نه فقط معبد يهود را غارت كرد ، بل خواست مذهب اين ملّت را هم از ميان ببرد و فلسطين را يونانى كند . از اين جهت يهوديها پا فشردند و در دور قائدين خود جمع شده بقدرى براى حفظ مذهب و ملّيت خود كوشيدند ، كه بالاخره بهره‌مند شدند ، استقلال وطنشان را تأمين كنند ، ولى بايد دانست ، كه اين جنگ‌ها محدود بسلطنت آن‌تيوخوس اپىفان نبود ، بل در زمان جانشينان او هم در مدّت پنجاه سال منازعه و زدوخورد يهوديها با سلوكيها دوام داشت و اهالى فلسطين از هر حادثهء سوئى ، كه براى سلوكيها روى داد ، استفاده كرده به مقصود خود رسيدند . آن‌تيوخوس در ارمنستان ، در مقابل آرتاكسياس ، بهره‌مندى داشت ، ولى اينجا هم از جهت شقاوت و عدم تساهل و تسامح در امور مذهبى ، ارامنه و پادشاه آنها را دشمنان خونين خود گردانيد . بعد او كارى كرد ، كه در زمان اسكندر و جانشينانش روى نداده بود ، يعنى طمع بذخاير معابد ملل تابعه‌اش ورزيد و خواست از اين راه اندوخته‌اى تحصيل كند . با اين مقصود با قشونى حركت كرده بخوزستان يا الىماايس « 1 » اين زمان رفت ، ولى اهالى جمع شده سخت پا فشردند و آن‌تيوخوس با شرمسارى به طرف محلّ تابه « 2 » رفت و در آنجا مريض گشته در 164 ق . م درگذشت ( پولىبيوس كتاب 31 ، بند 11 ) .\r\nآب‌پيان گويد ، كه مقصود خود را اجرا و معابد را غارت كرد ، ولى پولىبيوس اين خبر را تأييد نميكند و روايت او صحيح‌تر به نظر ميآيد . بهرحال مرگ او\r\n\r\n\r\n","description":"","footnote":"\r\n( 1 ) -  Elymais . \r\n( 2 ) -  Tabae . \r\n","page_name":" 2221 ","page_number":281},
  {"content":"\r\n\r\n( 118 ) - سكّه‌هاى اشك ششم ( مهرداد اوّل )\r\nرا اهالى از اثر خشم آسمان نسبت به او دانستند ( پولىبيوس ، همان كتاب ) . معلوم است كه اين وقايع رشته‌هاى اتصال ايالات را بدولت سلوكى گسيخت ( آن‌تيوخوس سوّم هم ، چنان كه گذشت ، معبد همدان را غارت كرد ) .\r\nبعد از آن‌تيوخوس اوضاع دولت سلوكى بهتر نشد : تخت نصيب آن‌تيوخوس پنجم اوپاتر ، كه بقول آپ‌پيان 9 ساله و بروايت ديگر 12 ساله بود ، گرديد نايب السّلطنه ، كه ليزياس « 1 » نام داشت و حكومت را بدست گرفته بود ، مجبور گرديد با يهوديها جنگ كند زيرا آنها بعد از فوت آن‌تيوخوس چهارم قوّت قلب يافته بودند ، ولى طولى نكشيد ، كه براى ليزياس رقيبى پديد آمد ، توضيح آنكه فيليپ نامى را آن‌تيوخوس چهارم قبل از مرگش قيّم پسرش قرار داده بود . او قسمتى را از قشون به طرف خود جلب كرده بر ليزياس قيام كرد و بدين‌ترتيب جنگ خانگى شروع شد . اين جنگ بالاخره بشكست و مرگ فيليپ خاتمه يافت ، ولى پس از آن‌هم دولت سلوكى قرين آرامش نگرديد ، زيرا پسر سلكوس چهارم ، كه در روم مانند گروكان اقامت داشت ، دعوى سلطنت كرده از روم مخفيانه از راه درياى مغرب به سوريّه رهسپار شد و موفّق گرديد كه براى چند ماه بر تخت سلوكى نشيند .\r\nشرحى ، كه از اوضاع دولت سلوكى گفته شد ، روشن مىرساند ، كه اين دولت گرفتار كشمكش‌هاى داخلى يا جنگ با همسايگان غربى خود ، يعنى مصريها و\r\n\r\n\r\n","description":"","footnote":"\r\n( 1 ) -  Lysias . \r\n","page_name":" 2222 ","page_number":282},
  {"content":"\r\n\r\nروميها و ملل تابعه نزديك خود بوده و مجالى نمييافته ، كه بفكر ايالات دوردست خود باشد . اكنون مقتضى است نظرى هم بباختر بيفكنيم .\r\n\r\nدولت باختر\r\nبالاتر گفته شد ، كه دولت باختر را در 256 ق . م ديودوت اوّل تأسيس كرد و بعد از او ديودوت دوّم بتخت نشست .\r\nدر زمان اوتىدموس ، جانشين ديودوت دوّم ، آن‌تيوخوس سوّم سلوكى بباختر قشون كشيد و پس از فتحى اوتىدموس را بپادشاهى ابقاء كرد ، تا جلو مردمان شمالى را ، كه بباختر هجوم ميآوردند ، بگيرد . در زمان اين پادشاه و پسرش دمتريوس باختر از طرف جنوب پاراپاميز و مغرب و شمال توسعه يافت و دولتى بزرگ گرديد ، چنان كه از سغد تا رخّج و از هريرود تا دهنهء رود سند و پنجاب هند عرض و طول اين مملكت بود .\r\nولى وسعت مملكت باختر دوام نيافت ، زيرا در زمان دمتريوس ، اوكراتيد نامى در باختر بالاخصّ قوّت يافت و دمتريوس در جنوب و مغرب كوههاى پاراپاميز ، ولى بعد از چندى اوكراتيد به خيال تصرف رخّج و زرنگ ( سيستان ) و پنجاب هند افتاد و كارهاى باختر و صفحات شمالى آن را رها كرده تمامى حواس خود را بتسخير اين ممالك مصروف داشت . بعد با دمتريوس ، كه پنجاب هند را داشت ، در جنگ شد و او را شكست داده پنجاب هند را بمملكت خود ضميمه كرد . وقتى كه او از اين سفر جنگى برميگشت ، چنان كه ژوستن گويد ( كتاب 41 ، بند 6 ) پسرش ، كه در اداره كردن مملكت شريك اوكراتيد بود ، پدرش را در راه كشت ( 147 ق . م ) و بىاينكه پدركشى خود را پنهان دارد ، چرخهاى ارّابه‌اش را با خون پدر رنگين كرد ، مثل اينكه دشمنى را كشته باشد و حتّى جسد پدر را دفن نكرد . معلوم است ، كه تقسيم دولت باختر به دو قسمت و جنگ‌هاى خانگى در دولت يونانى و باخترى ، مبانى اين دولت را سست كرد و از طرف ديگر مردمان شمالى ، كه سغد را گرفته همواره بباختر هجوم ميآوردند ، از موقع استفاده كرده باختر را در فشار گذاردند . حتّى ظن قوى اين است ، كه اين مردمان سكائى\r\n\r\n","description":"","footnote":"","page_name":" 2223 ","page_number":283},
  {"content":"\r\n\r\nبعض ولايات شمالى يونانى و باخترى را در آن طرف جيحون در تصرّف خود داشتند ( سترابون ، كتاب 11 ، فصل 8 ، بند 2 ) . اين بود احوال باختر در زمان اوكراتيد ، كه بقول ژوستن ( كتاب 41 ، بند 6 ) معاصر مهرداد اوّل پارت بود و حتّى هر دو موافق نوشته مورّخ مزبور در يكوقت بتخت باختر و پارت نشسته بودند . كليّة راجع بباختر بايد گفت ، موافق آنچه ، كه از وقايع اين دولت برميآيد ، اينجا از ابتداء مركزيّتى ، چنان كه در پارت وجود داشت ، ديده نميشود و از سكّه‌هاى باخترى معلوم است ، كه شاهزادگانى نيز حكومت ميكردند و سكّه بنام خود ميزدند ، مثلا در زمان ديودوت دوّم اسم دو پادشاه ديگر را مىيابيم ، يكى آن‌تىماخوس « 1 » است و ديگرى آگاتوكل « 2 » . اينها در ابتداء دست‌نشانده ، ولى بعد مستقل بوده‌اند .\r\nچنين بود احوال باختر در زمان مهرداد اوّل . اكنون بايد ديد ، كه اين شاه چگونه از اوضاع همسايگان خود ، يعنى دولت سلوكى و يونانى و باخترى استفاده كرده .\r\n\r\nحمله بباختر\r\nاز شرحيكه راجع باحوال دولت سلوكى و باختر گفته شد معلوم است ، كه در سلطنت مهرداد اوّل موقع براى توسعهء پارت از طرف مغرب و مشرق مناسب بود . مهرداد ، چنان كه وقايع مينمايد ، از اين موقع استفاده كرد و بدوا توجّه خود را به طرف باختر معطوف داشت . جهت اينكه او از سلف خود ، كه حواس خود را به طرف صفحات مردها و رى متوجه داشته بود ، پيروى نكرد و نظر خود را بمشرق افكند ، بايد از اين‌جا باشد ، كه او چون نقشه‌هاى پرعرض و طول در طرف مغرب داشته ، خواسته است اوّل از پشت‌سر خود مطمئن باشد . بهرحال محقّق است در زمانى ، كه اوكراتيد مشغول تسخير پنجاب هند بود و بدست پسرش نابود ميشد ، مهرداد بباختر تاخته اين مملكت را بپارت ضميمه كرد . سترابون گويد ، كه دو ايالت را ضميمه كرد . اوّلى را نويسنده مزبور توريئوآ « 3 » و دوّمى را آس‌پيونوس « 4 » مينامد ( كتاب 11 ، فصل 11 ، بند 2 ) ، ولى\r\n\r\n\r\n","description":"","footnote":"\r\n( 1 ) -  Antimachus . \r\n( 2 ) -  Agathocles . \r\n( 3 ) -  Turiua . \r\n( 4 ) -  Aspionus . \r\n","page_name":" 2224 ","page_number":284},
  {"content":"\r\n\r\nمحقّقا معلوم نيست ، كه اين دو ايالت در كجا واقع بوده . حدس ميزنند ، كه مقصود از توريئوآتوران است و از آس‌پيونوس مردمى ، كه بالاتر ذكرش گذشت و موسوم به آسپاسياك بودند . در همانجا گفته شد ، كه مساكن اين مردم بين جيحون و سيحون بود . بعيد نيست ، كه اين حدس صحيح باشد ، زيرا معلوم است ، كه مردمان شمالى را ، كه در زمان ساسانيان بايران حمله ميكردند ، ايرانيها تورانى ميناميدند و شايد در اين زمان هم بمردمان سكائى و غيره ، كه از طرف سغد يا ماوراء سيحون بباختر حمله ميكردند ، همين اسم را ميداده‌اند ، ولى از جهت اجمال مدارك ، چيزى كه محقّق باشد ، در اين باب نميتوان گفت .\r\n\r\nتسخير ماد بزرگ\r\nپس از تصرّف باختر مهرداد سالى چند تامّل كرد ، تا آنكه بر تخت سلوكى آن‌تيوخوس پنجم اوپاتر ، يعنى بچّه‌اى 9 ساله يا 14 ساله ، نشست و در سر نيابت سلطنت جنگ خانگى بين ليزياس و فيليپ درگرفت . در اين موقع شاه پارت از وقايع استفاده كرده به ماد بزرگ تاخت .\r\nماد در اين زمان اسما جزء دولت سلوكى بشمار ميآمد ، ولى در معنى مستقلّ بود .\r\nبنابراين ماديها سخت مقاومت كردند و در ابتداء جنگ هريك از طرفين مزايائى داشتند ، چنان كه ژوستن گويد ( كتاب 41 ، بند 6 ) : « پس از بهره‌مندىهائى ، كه از طرفى به طرف ديگر سير ميكرد ، بالاخره پارتيها فائق آمدند . پس از آن ماد بزرگ جزء دولت پارت گرديد و مهرداد ( باكاسيس ) « 1 » نامى را در اينجا بحكمرانى ، گماشت » . معلوم نيست ، كه باكاسيس والى اين مملكت بزرگ شده يا مهرداد او را به سمت پادشاه دست‌نشانده شناخته . از بيان ژوستن ( همانجا ) ظاهرا چنين برميآيد ، كه باكاسيس را مهرداد بايالت برگماشته است .\r\n\r\nفرونشاندن شورش گرگان\r\nدر اين اوان شورشى در گرگان رويداد و مهرداد ، قبل از اينكه قشون‌كشى خود را بساير ممالك ايران بانجام برساند ، مجبور گرديد به پارت برگشته حواس خود را به گرگان\r\n\r\n\r\n","description":"","footnote":"\r\n( 1 ) -  Bacassis . \r\n","page_name":" 2225 ","page_number":285},
  {"content":"\r\n\r\nمعطوف دارد . جهت شورش گرگان معلوم نيست . بعضى مانند راولين‌سن تصوّر كرده‌اند ، كه گرگانىها در زمان شاهان هخامنشى امتيازاتى داشته‌اند و چون در زمان پارتىها فاقد اين امتيازات شده بودند ، ناراضى بودند و در اين زمان خواسته‌اند استقلالى بدست آرند . معلوم نيست ، كه اين امتيازات چه بوده و تا چه اندازه اين تصوّر موافق حقيقت است ، زيرا صراحتى در باب امتيازات گرگانيها و خودمختارى آنها در دورهء هخامنشى در نوشته‌هاى نويسندگان قديم مانند هرودوت و كزنفون و غيره ديده نميشود و نيز نميدانيم ، پارتيها چگونه با آنها رفتار ميكردند . بنابراين بحقيقت نزديكتر اين است ، كه ماديها گرگانيها را بكمك طلبيده‌اند و چون ، چنان كه از كتاب 36 ژوستن بند 1 ديده مىشود ، رفتار پارتيها با مردمان تابع در اين زمان سخت بوده ، اينها هم قيام كرده‌اند . بهرحال آنچه ، كه از تاريخ مسلّم است ، مهرداد با شتاب خود را به گرگان رسانيده شورش را بر طرف كرد .\r\n\r\nتسخير خوزستان\r\nبعد از تسخير ماد بزرگ و فرونشاندن شورش گرگان ، مهرداد متوجّه خوزستان ، مملكت همجوار ماد گرديد . اسم اين مملكت را نويسندگان اين زمان الىماايس و نام اهالى آن را الىميان « 1 » مينويسند و معلوم است ، كه لفظ اوّلى از عيلام و دوّمى از عيلاميان است . اين همان مملكت است ، كه داريوش اوّل آن را در كتيبه‌هاى بيستون و نقش‌رستم و تخت‌جمشيد خووج مينامد و نويسندگان عهد قديم مانند ديودور و كنت‌كورث و آرّيان و غيره اسم آن را از نام شهر شوش ( سوز ) « 2 » سوزيان « 3 » نوشته‌اند . از نوشته‌هاى ژوستن روشن ديده مىشود ، كه خوزستان در اين زمان پادشاهى داشته ، زيرا او گويد ، كه مهرداد با پادشاه الىميان جنگ كرده او را شكست داد و اين مملكت را بدولت خود افزود ( كتاب 41 ، بند 6 ) . اما اينكه اين پادشاه دست‌نشانده سلوكىها بوده يا استقلال داشته در روايت ژوستن صراحتى نيست . چيزى كه محقّق مىباشد\r\n\r\n\r\n","description":"","footnote":"\r\n( 1 ) -  Elymeens . \r\n( 2 ) -  Suse . \r\n( 3 ) -  Susiane . \r\n","page_name":" 2226 ","page_number":286},
  {"content":"\r\n\r\n( 119 ) - سكّه‌هاى كامناسكير اشكانى\r\nاين است ، كه مهرداد بعد از غلبه بر خوزستان يك نفر را از دودمان اشكانى موسوم به كامناسكير « 1 » در اين‌جا پادشاه كرده و سكّه‌هاى اين شخص از 81 - 82 ق . م بدست آمده .\r\n\r\nتسخير پارس و بابل\r\nپس از آن مهرداد بپارس درآمده آن را تسخير كرد و از طرف ديگر مملكت بابل را باطاعت درآورد . بنابراين در زمان مهرداد دولت پارت تقريبا از هندوكوشان يا هندوكه تا بابل امتداد يافت . در تسخير پارس موافق نوشتهء ژوستن ( كتاب 41 ، بند 6 ) ديده نميشود ، كه جنگى شده باشد .\r\nبايد حدس زد ، كه پارس بىجنگ مطيع گشته و پادشاهى دست‌نشانده ، اگر بوده ، ابقاء شده و اگر نبوده ، مهرداد معيّن كرده . اين نظر را سلسله پادشاهان دست‌نشاندهء پارس يا آذربانان ، كه ذكرشان پائين‌تر خواهد آمد ، تأييد مىكند و در آنجا دلايل اين نظر روشن خواهد بود .\r\nدر باب تاريخ اين فتوحات نميتوان محقّقا چيزى گفت ، ولى نظر بوقايع ميتوان حدس زد ، كه جنگ‌هاى مهرداد براى بدست آوردن ماد و خوزستان و پارس و بابل بين 164 و 140 ق . م رويداده ، زيرا سنهء اوّل مصادف با مرگ آن‌تيوخوس چهارم اپىفان و ابتداى اوضاع درهم‌وبرهم دولت سلوكى است . سال دوّم ابتداى\r\n\r\n\r\n","description":"","footnote":"\r\n( 1 ) -  Camnascires . \r\n","page_name":" 2227 ","page_number":287},
  {"content":"\r\n\r\nجنگى است ، كه براى مهرداد با سلوكىها پيش آمده . بعضى تصوّر ميكنند ، كه تسخير بابل خيلى بعد از تسخير پارس رويداده . بهرحال تاريخ تسخير بابل نبايد از 150 ق . م تجاوز كرده باشد ، زيرا در اين وقت مقام مهرداد در ايران بقدرى محكم بود ، كه ميتوانست از نو به طرف باختر متوجّه گردد .\r\n\r\nجنگ دوّم با باختر\r\nبالاتر گفته شد ( صفحهء 2223 اين تأليف ) ، كه پسر اوكراتيد ، هلىاكل « 1 » ، كه شريك پدرش در اداره كردن دولت باختر بود ، پدرش را كشت . بعضى تصوّر كرده‌اند ، كه جهت پدركشى از عدم رضايت او و يونانيها از سستى اوكراتيد نسبت به پارتيها و واگذاردن چند ايالت بدولت پارت بوده .\r\nاز كلمات ژوستن ( كتاب 41 ، بند 6 ) اين ظن تأييد مىشود ، زيرا مورّخ مزبور گويد ، كه هلىاكل پدرش را علانيه كشت و چرخ‌هاى ارابه‌اش را به خون او رنگين كرده جسدش را از دفن محروم ساخت .\r\nچنين عملى ، كه شايد در تاريخ از حيث وحشيگرى و سبعيّت نظير ندارد ، ممكن نبود روى دهد ، مگر اينكه يونانيهاى باختر اوكراتيد را دشمن خود و مملكت دانسته باشند . بهرحال پس از اينكه هلىاكل بتخت نشست و كليّهء اقتدارات را بدست گرفت ، خواست ايالات از دست رفته دولت باختر را برگرداند . از طرف ديگر مهرداد ، كه بعد از صلح با اوكراتيد دوست او بشمار ميرفت ، از اين پدركشى كينهء هلىاكل را سخت در دل گرفت ، با لشكرى نيرومند به قصد او بيرون رفته به آسانى او را شكست داد و قسمتى بزرگ از مملكت باختر را صاحب شد ( ژوستن ، كتاب 41 ، بند 6 ) . ديودور گويد ، كه مهرداد به اين بهره‌مندى اكتفاء نكرده به طرف مشرق راند و بهند درآمده ، تا رود هيداسپ ( جلم كنونى ، كه در پنجاب است ) راند ( قطعه‌اى از كتاب 33 ) « 2 » ولى نظر باينكه ، سكّه‌هائى از شاهان پارت در هند نيافته‌اند و نيز از اين لحاظ ، كه دولت يونانى و باخترى تا 126 ق . م در كابل و حوالى\r\n\r\n\r\n","description":"","footnote":"\r\n( 1 ) -  Heliocles . \r\n( 2 ) -  Excerpt , de Virt . et vit p . 596 - 597 . \r\n","page_name":" 2228 ","page_number":288},
  {"content":"\r\n\r\nآن وجود داشت ، نويسندگان جديد تصوّر ميكنند ، كه اگر هم مهرداد تا هند رانده ، ممالكى را در هند تسخير نكرده و سرحدّ دولت پارت را كوههائى قرار داده ، كه از طرف مغرب وادى سند را محدود ميسازد . از چنين حدسى ، اگر هم صحيح باشد ، باز به اين نتيجه ميرسيم ، كه تمامى مملكت باختر و پاراپاميزاد ( شمال افغانستان ) و رخّج و سيستان در اين زمان جزء دولت پارت گرديده .\r\n\r\nجنگ با دولت سلوكى\r\nبزرگ شدن پارت موضوعى نبود ، كه دولت سلوكى با بيقيدى آن را تلقّى كند ، ولى تا وقتى كه امور داخلى اين دولت مختل بود ، خواهىنخواهى ميبايست ناظر وقايع باشد و دولت جوان پارت ممالك سابق دولت سلوكى را يكى پس از ديگرى باطاعت خود درآورد . فى الواقع منازعه بين ليزياس نايب السّلطنه آن‌تيوخوس پنجم اوپاتر و فيليپ ، بين ليزياس و دمتريوس ، بين اين شخص و آلكساندر بالاس ، بين بالاس و دمتريوس دوّم ، بين دمتريوس و ترىفون « 1 » چنان دولت سلوكى را به خود مشغول و گرفتار داشت ، كه ممكن نبود در فكر ممالك شرقى خود باشد . اين وضع بيست سال به طول انجاميد و مهرداد ، كه بيدار كار خود بود ، از موقع استفاده كرده ، راه خود را از باختر تا بابل صاف كرد ، ولى بالاخره زمانى دررسيد ، كه فتوحات پارتىها سلوكىها را در تشويش بزرگ افكند و آنها ديدند ، كه دشمن تازه‌نفس قوى بقدرى با سرعت پيش ميرود ، كه به زودى بايد دم درب خانه‌شان با او دست و گريبان گردند . اين بود ، كه باوجود اوضاع بىثبات دولتشان مصمّم گشتند ، بهر قيمتى ، كه شده است ، با مخاطرات مواجه گشته از بزرگ‌تر شدن پارت جلوگيرى كنند . بنابراين ، باوجود اينكه دمتريوس دوّم هنوز بر ترىفون ، دشمن خانگى ، بكلّى فائق نيامده بود ، بخطر پارت بيشتر اهميّت داده ، تسويه منازعه خود را با ترىفون بزنش كلئوپاتر و سردارانش واگذارده خود عازم جنگ با مهرداد شد .\r\nدر اين جنگ اميدوارى او علاوه بر لشكرش به چند چيز بود : اگرچه مقدونيها\r\n\r\n\r\n","description":"","footnote":"\r\n( 1 ) -  Tryphone . \r\n","page_name":" 2229 ","page_number":289},
  {"content":"\r\n\r\nبا ملل تابعه بملايمت رفتار نميكردند ، باوجود اين اهالى در مدّت چندين سال بحكومت آنها خو كرده بودند و دمتريوس گمان ميكرد ، كه در اين جنگ جانب او را خواهند داشت ( ژوستن ، كتاب 36 ، بند 1 ) . بعد ، او ترديدى نداشت ، كه شهرهاى يونانى ، كه علم‌دار يونانيّت در ايران بودند ، سلوكيها را بىشكّ بر پارتىهاى شجاع و جسور ، ولى پائين‌تر از يونانيها از حيث تمدّن ، ترجيح خواهند داد و كمك‌هاى معنوى به او خواهند كرد . بالاخره دمتريوس اميدوارى زياد بدولت يونانى و باخترى داشت ، زيرا اين دولت يونانى از پارتيهاى نيرومند در وحشت بود و با تألم مينگريست ، كه چگونه باختر را از دست داده . اين هم مسلّم است ، كه يونانيهاى باختر كينه‌اى سخت نسبت بپارتيها ميورزيدند . بنابراين حسابها دمتريوس دوّم نيكاتور ( 146 - 125 ق . م ) با لشكرى جرّار ، كه بقول ژوستن پارسيها و عيلاميها و باختريها هم جزء آن بودند ، به قصد مهرداد حركت كرد و پارتيها را در چند جنگ شكست داد ( كتاب 36 ، بند 1 - كتاب 38 ، بند 9 ) .\r\nدر اين احوال مهرداد ، چون ديد ، كه قواى متّحدين از نيروى او بيشتر است بحيله متوسّل گرديد : ژوستن گويد ( كتاب 36 ، بند 1 ) مهرداد مذاكرات صلح را بهانه كرده دمتريوس را از قراولانش دور ساخت ، بعد بر او تاخته اسيرش كرد و پس از آن شهر به شهر او را گردانيد ، تا مردمانيكه با او همراهى كرده بودند اين منظره را ديده مأيوس گردند .\r\nآپ‌پيان اين روايت را تأييد كرده ( تاريخ سوريّه ، صفحه 132 ) « 1 » و ديودور سيسيلى نيز ( قطعه‌اى از كتاب 34 - 35 ) « 2 » . معلوم است ، كه پس از اين واقعه لشكر دمتريوس فرار كرده تارومار شد . آپ‌پيان گويد ( همانجا ) : پس از اينكه مهرداد محلّ اقامت دمتريوس را در گرگان معلوم داشت ، با او چنان رفتار كرد ، كه با پادشاهى كنند و حتّى به او وعده داد ، كه دختر خود ردگونه « 3 » را بحبالهء نكاحش درآورد . اين اقدام مهرداد را چنين تأويل ميكنند ، كه او نقشهء\r\n\r\n\r\n","description":"","footnote":"\r\n( 1 ) -  Syriae , p 132 . \r\n( 2 ) -  Except . Vatican . p . 105 - 106 . \r\n( 3 ) -  Rhodogune . \r\n","page_name":" 2230 ","page_number":290},
  {"content":"\r\n\r\nتسخير سوريّه را ميكشيده و خواسته ، دمتريوس را در اختيار خود داشته مجذوب خود گرداند ، تا در موقع مناسب بامور داخلى دولت سلوكى دخالت كرده داماد خود را مانند پادشاه دست‌نشانده بر تخت سلوكى بنشاند ، ولى تقدير با نقشهء او موافقت نكرد ، توضيح آنكه مهرداد چندى پس از اسير كردن دمتريوس ببستر بيمارى افتاد و چون قوايش براى مقاومت با مرض كافى نبود ، از آن درگذشت .\r\nسلطنت او از 174 تا 136 ق . م بود و بنابراين 38 سال دولت پارت را اداره كرد . مقتضى است بدانيم ، كه وسعت پارت زمانيكه مهرداد اوّل ميمرد ، چه بود : نظر بشرحيكه راجع بسلطنت مهرداد بالاتر گفته شد ، دولت پارت در اين زمان اين ممالك را داشت : پارت بالاخصّ ، كه در اوّل اين كتاب تحديد شده - گرگان - باختر - مرو - خوارزم - هرات - زرنگ ( سيستان ) رخّج پنجاب هند ( بقول ديودور ) - ولايت ماردها - رى - ماد بزرگ - خوزستان - پارس - مملكت بابل .\r\nبنابراين دولت پارت در اين زمان از هندوكوشان و نيز جلم ( بقول ديودور ) تا بابل امتداد مييافت و تمامى راههائى ، كه از رود جيحون و درياى گرگان ( بحر خزر ) تا بابل كشيده بود ، در تحت اقتدار دولت پارت بود . شكّى نيست ، كه با داشتن ماد بزرگ و بابل و خوزستان در تحت سلطه خويش ، دولت پارت به آسور قديم فشار ميداد و با داشتن ممالك اطراف كوير ايران ، طوايف و قبايل اين صفحات را در تحت نفوذ خود داشت . ماد بزرگ را اگرچه در كتاب اوّل اين تأليف ( صفحهء 207 ) تحديد كرده‌ايم ، در اين‌جا باز يادآور ميشويم ، كه حدود آن همان بود ، كه در قرون اسلامى براى عراق عجم معيّن ميكردند ، يعنى اين ولايات كنونى ايران : همدان - گرّوس - كرمانشاهان - نهاوند - ملاير - تويسركان - خمسه - قزوين - عراق بالاخصّ ( سلطان‌آباد ) - ولايات ثلاثه ( گلپايگان و كمره و خوانسار ) - رى - اصفهان - يزد جزء ماد بزرگ بشمار ميآمدند .\r\nمهرداد اوّل نخستين شاه اشكانى بود ، كه مانند هخامنشىها لقب شاهنشاهى را اختيار\r\n\r\n","description":"","footnote":"","page_name":" 2231 ","page_number":291},
  {"content":"\r\n\r\nكرد و بعد از او تا مدّتى شاهان اشكانى از استعمال اين عنوان خوددارى داشتند ( گوت‌شميد ، تاريخ ايران الخ ، صفحهء 53 ، طبع 1888 ) .\r\n\r\nخصال مهرداد اوّل\r\nصفات اين شاه از كارهايش هويدا است : او پادشاهى بود شجاع و جنگى ، عاقل ، معتدل و موقع‌شناس . بهتر است بگذاريم ديودور در اين باب حرف بزند . مورّخ مذكور گويد ( قطعه‌اى از كتاب 33 ) « 1 » : ارشك شاه ( مقصود مهرداد اوّل است ) ، از جهت رحم و انسانيّتش مورد عنايات اقبال گرديد و دولت خود را توسعه داد . او حدود دولتش را بهند رسانيد و بر ممالكى سلطنت كرد ، كه وقتى تابع پروس بودند . باوجود اينكه باقتداراتى بزرگ رسيد ، بر خلاف غالب پادشاهان ، نه پرورده ناز و نعمت بود ، نه عشرت‌پرست و نه گستاخ . بقدرى ، كه در ميدان جنگ در مقابل دشمنانش شجاع بود ، همانقدر نسبت بتبعه‌اش ملايمت نشان ميداد . بالاخره ، پس از اينكه مردمانى زياد تابع خود گردانيد ، بهترين ترتيباتى را ، كه شايان رعايت و حفظ و حراست ميدانست ، به آنها آموخت . گوت‌شميد گويد ( تاريخ ايران ، صفحهء 54 ) اهميّتى ، كه به او داده ميشد ، به همان اندازه بود ، كه بمؤسس سلسله پارت داده ميشد ، در صورتى كه اهميّت او بدرجات زيادتر است ، زيرا مهرداد از يك دولت كوچكى دولتى بىاندازه مهمّ درست كرد . مهرداد مردى بود عادل ، خوش‌خلق ، شجاع . علاوه‌براين نيز مقنّن بزرگى بود و علّت اين است ، كه او هر تشكيلات خوبى ، كه از قفقاز تا فرات ميديد عين آن را براى پارتىها ايجاد ميكرد . بعد گوت‌شميد از تقسيمات دولت مهرداد حرف مىزند ، كه چون جايش در اين كتاب در قسمت تمدّنى است ، بدانجا محوّل ميداريم .\r\n\r\nطرز حكومت اشكانى\r\nعبارت آخرى ديودور مىرساند ، كه مهرداد اوّل نه فقط بكشورگشائى پرداخته ، بل در داخله دولت پارت اصلاحاتى كرده . اگرچه در قسمت تمدّنى اين كتاب مشروحا از\r\n\r\n\r\n","description":"","footnote":"\r\n( 1 ) -  Excerpt . de Virt . et vit . p . 596 - 597 \r\n","page_name":" 2232 ","page_number":292},
  {"content":"\r\n\r\nاوضاع دولت پارت و تشكيلات آن صحبت خواهيم داشت ، ولى بىموقع نيست ، كه هم از اينجا بدانيم ، طرز حكومت پارتيها ، چه بوده . در اين ترديدى نيست ، كه از ابتداى تأسيس دولت پارت در زمان اشك اوّل ( ارشك ) ترتيباتى اين شاه براى مملكت خود استوار داشته بود و اگر هم تصوّر كنيم ، كه او بىاينكه مجالى براى اين كار بدست آورده باشد ، كشته شده ، در زمان تيرداد ميبايست اين كار مهمّ انجام شده باشد . بهرحال ، چه اين كار واقعا انجام شده و چه نشده باشد ، در زمان مهرداد اوّل ، دولت پارت ميبايست داراى تشكيلاتى گردد ، چه كشورگشائىهاى اين شاه دولتى را ، كه حدودش از شهر رى تا هريرود بود ، بدولتى مبدّل ساخت ، كه از هندوكوشان تا بابل امتداد مييافت . بنابراين مهرداد براى اداره كردن چنين دولتى وسيع ميبايست تجديدنظر در ترتيبات دولت خود كند و تشكيلات نوينى ، كه با اوضاع تازه موافقت ميكرد ، براى تبعهء خود مقرّر دارد . در اين مسئله ترديدى نيست ، كه خواه اشك اوّل رئيس طايفه اپارنى بوده ، خواه بقول بعضى ، شخصى كه از باختر بپارت آمده بود ، بهرحال رئيس مردمى بوده ، كه خودشان را كمابيشى رفيق او ميدانستند و در خوشى و محن شريك يكديگر بودند . در اين موارد ، چنان كه كرارا در تاريخ ديده مىشود ، حكومت رئيس بر مرئوس ، محدود است و پادشاه داراى حكومت مطلقه نيست . توصيفى را ، كه كزنفون از حكومت ساده و محدود پارس در زمان كبوجيه پدر كوروش بزرگ مىكند ( صفحات 250 - 255 اين تأليف ) بخاطر ميآوريم .\r\nاين نظر را اطّلاعات نويسندگان عهد باستان نيز مىرساند ، چنان كه سترابون از قول پسيدونيوس گويد ( كتاب 11 ، فصل 9 ، بند 3 ) : حكومت شاه پارت محدود بود . شاه در امور هميشه با دو مجلس مشورت ميكرد و انتخاب اعضاء مجلسين با او نبود ، بل آنها برحسب نسب و مقام ، عضويّت دو مجلس مزبور را مييافتند . يكى از دو مجلس تركيب مييافت از اعضاء خانواده سلطنت ، كه بحدّ رشد رسيده بودند و ديگرى عبارت بود از مجلس سالخوردگان ، كه اعضاء آن سران روحانى و غير\r\n\r\n","description":"","footnote":"","page_name":" 2233 ","page_number":293},
  {"content":"\r\n\r\nروحانى ملّت بودند ( نويسندگان رومى اين مجلس را سنا ناميده‌اند ) . هردو مجلس ، وقتى كه بهم مىپيوست ، به مغستان موسوم ميگشت ، در آن اعضاء روحانى و غيرروحانى هردو عضويّت داشتند و اعضاء غير روحانىاش ، بطوريكه ميفهميم ، بيشتر بوده ( به نظر مؤلّف مغستان تصحيفى است ، كه نويسندگان خارجه كرده‌اند ، مغستان مهستان بوده و اين كلمه از مه آمده ، كه بمعنى بزرگ است ، پس مغستان بمعنى مجلس مغ‌ها نيست ، چنان كه بعضى تصوّر كرده‌اند ، بل بمعنى مجلس بزرگان است .\r\nبهترين دليل اين معنى آنكه اين مجلس فقط از مغ‌ها تشكيل نمىيافت ، به عكس اعضاء غيرروحانىاش بيشتر بود ) .\r\nشاه را هردو مجلس از خانواده اشكانيان انتخاب ميكردند و اين انتخاب در صورتى لازم ميآمد ، كه شاه جانشينى از اولاد خود نداشت ، تا دولت را اداره كند ، يا داشت ، ولى از جهتى لايق سلطنت نبود و الّا بعد از پدر پسر بتخت مينشست .\r\nشرح ساير ترتيبات و تشكيلات دولت پارت را بجاى خود ، كه قسمت تمدّنى است ، محوّل ميداريم . مقصود ما از مختصر مذكور فقط اين بود ، كه در طرز حكومت بين دولت پارت از يكطرف و ماد و پارس از طرف ديگر در زمانهاى تاريخى تفاوتى هست و اين تفاوت را بايد از همين‌جا در نظر گرفت . حكومت در دولت اوّلى محدود بود و در دولت‌هاى دوّمى و سوّمى وارسته و مطلق .\r\n\r\nمبحث هفتم . اشك هفتم - فرهاد دوّم\r\nاين شاه بعد از پدر بتخت نشست و نقشه پدر را در تسخير سوريّه تعقيب كرد بنابراين رفتارش با دمتريوس اسير خيلى ملايم و باملاطفت بود ، زيرا داشتن چنين كسى را ، كه پادشاه سلوكى بود ، براى موقعى كه ميخواست در امور دولت مزبور دخالت كند لازم داشت .\r\n\r\n","description":"","footnote":"","page_name":" 2234 ","page_number":294},
  {"content":"\r\n\r\n( 120 ) - سكّه‌هاى دمتريوس پادشاه سلوكى\r\nآپ‌پيان قضيّه شكست خوردن و اسير شدن دمتريوس را به زمان همين فرهاد مربوط داشته ( تاريخ سوريّه ، صفحه 132 ) ، ولى ژوستن چنين گويد ( كتاب 38 ، بند 9 ) : « دمتريوس ، چنان كه بالاتر گفتيم ، با پارتيها جنگيد و پس از اينكه در چند جدال فاتح گرديد بدامى افتاد ، قشونش معدوم و خودش اسير شد . ارشك پادشاه پارت با او با يك جوانمردى ، كه واقعا شاهانه بود ، رفتار كرد . او دمتريوس را بگرگان فرستاد و احتراماتى درباره او مرعى داشت ، كه درخور مقامش بود ، حتّى دختر خود را براى او تزويج كرد و وعده داد ، تختى را ، كه در غيابش ترىفون غصب كرده بود ، به او برگرداند .\r\nبعد از فوت ارشك ، دمتريوس از بازگشت خود بتخت مأيوس گرديد و چون از اسارت و زندگانى عادى ، كه هرچند باتجمّل بود ، خسته شده بود ، نقشهء فرار را كشيد . او در اين قصد كالّىماندر « 1 » نامى را ، كه دوستش بود ، با خود همراه كرد . كالّىماندر زمانيكه دمتريوس در اسارت بود ، از سوريّه حركت كرده با راه نمايان اجير در لباس پارتى از كويرهاى عربستان گذشته ببابل درآمد ، ولى فرهاد پسر ارشك فراريها را تعقيب كرده ، از جهت سرعت حركت سوارهايش به آنها رسيد . وقتى كه كالّىماندر را نزد شاه بردند ، نه فقط مورد عفو گرديد ، بل از جهت وفاداريش به دمتريوس بپاداشهائى رسيد ، ولى نسبت به دمتريوس شاه\r\n\r\n\r\n","description":"","footnote":"\r\n( 1 ) -  Callimandre . \r\n","page_name":" 2235 ","page_number":295},
  {"content":"\r\n\r\nبرآشفت و او را از نو بگرگان فرستاد ، كه در نزد زنش توقّف كند و كشيك پاسبانان را سخت‌تر كرد . بعد از چندى ، چون دمتريوس داراى اطفالى از زنش شد ، از بدگمانى پارتيها نسبت به او كاست و او دوباره با همان دوستش فرار كرد ، ولى در نزديكى حدود دولتش او را گرفته نزد شاه بردند . اين دفعه او از شدّت غضب نخواست دمتريوس را بپذيرد و امر كرد ، او را باز به گرگان نزد زن و اطفالش ببرند و براى آنكه او را از جهة رفتار بچّگانه‌اش سرزنش كند گفت قابى « 1 » از طلا به او هديه كنند ( مقصود اين بوده ، كه بايد دمتريوس مانند كودكان قاب‌بازى كند . م . ) . اين رحم و اعتدال پارتيها نه از تقدّس آنها بود و نه از اينكه دمتريوس با آنها خويشى داشت . پارتيها ، چون اميد داشتند ، كه سوريّه را بچنگ آرند ، ميخواستند از دمتريوس در مقابل برادرش آن‌تيوخوس بمناسبت اوضاع مساعد يا پس از غلبه در جنگى استفاده كنند .\r\n\r\nجنگ با دولت سلوكى\r\nبعد ژوستن حكايت خود را دنبال كرده چنين گويد ( همانجا ، بند 10 ) : چون آن‌تيوخوس از نقشه‌هاى پارتىها آگاه شد ( مقصود آن‌تيوخوس سىده است ، كه در تاريخ آن‌تيوخوس ششم نام دارد و از 145 تا 142 ق . م سلطنت كرد . م . ) با قشونى ، كه در جنگهاى او با همسايگان ورزيده شده بود ، بجنگ آنها رفت . تجمّلات اين سپاه با تداركات جنگىاش برابرى ميكرد ، چنان كه هشتاد هزار نفر سپاهى سيصد هزار خدمتكار داشت و اغلب آنها آشپز بودند « 2 » . طلا و نقره بقدرى زياد بود ، كه چكمه‌هاى ساده‌ترين سرباز ميخهاى طلا داشت و سپاهيان آن‌تيوخوس فلزّى را لگدمال ميكردند ، كه براى آن آنهمه مردمان بجان يكديگر ميافتند . ظروف آشپزخانه از نقره بود و چنين به نظر ميآمد ، كه اين لشكر بجنگ نميرود ، بل بسوى ميهمانى روانه است . چند پادشاه مشرق زمين ، كه از سختى پارتىها در عذاب بودند ،\r\n\r\n\r\n","description":"","footnote":"\r\n( 1 ) -  Osselet . \r\n( 2 ) - اغراق به نظر ميآيد ، شايد از تصحيف كاتب نوشته‌هاى ژوستن باشد .\r\n","page_name":" 2236 ","page_number":296},
  {"content":"\r\n\r\nباستقبال آن‌تيوخوس آمده خودشانرا با ممالكشان تسليم كردند . بعد جنگ شروع شد و چون آن‌تيوخوس در سه جنگ غالب آمد ، بابل را گرفت و خود را كبير خواند . در اين احوال تمام ممالك از اطاعت پارتىها سرپيچيدند و براى آنها مملكتى جز پارت نماند . فرهاد در اينوقت دمتريوس را با قشونى از پارتىها به سوريّه فرستاد ، تا تاج‌وتخت اين مملكت را بدست آرد و آن‌تيوخوس ببازگشت مجبور گردد . از طرف ديگر او در هرجا دامهائى براى آن‌تيوخوس گسترد .\r\nدر اين احوال آن‌تيوخوس از عدّهء سپاهيان خود دوچار رنج و تعب شده سربازانش را بشهرها تقسيم كرد ، تا زمستان را بگذرانند . اين اقدام باعث فناى آن‌تيوخوس گرديد ، زيرا از جهت بدرفتارى سربازان با اهالى و نيز بسبب اينكه اهالى مجبور بودند آذوقهء سربازان را بدهند ، مردم بستوه آمده طرفدار پارتيها گرديدند و روزى ناگهان بر سپاهيان پراكندهء پادشاه سلوكى حمله كردند . اين خبر به آن‌تيوخوس رسيد و او با لشكرى ، كه در نزديكىاش اردو زده بود ، بكمك سربازان خود بيرون رفت ، ولى در راه به فرهاد برخورد و جنگ شروع شد .\r\nدر نتيجه ، چون سپاهيان آن‌تيوخوس نخواستند ، مانند او شجاع باشند دلاورى دشمن چربيد ، سپاه او شكست خورده فرار كرد و خود آن‌تيوخوس كشته شد . فرهاد دفن شاهانه براى او ترتيب داد و بعد عاشق دختر دمتريوس ، كه در اردوى آن‌تيوخوس بود ، گرديده او را ازدواج كرد . پس از آن فرهاد از اينكه دمتريوس را بسوريّه فرستاده بود پشيمان گرديده دسته‌اى را از سواران فرستاد ، تا او را توقيف كنند ، ولى دمتريوس از آن‌جا ، كه اين قضيّه را پيش‌بينى كرده بود ، شتافته بمملكت خود رسيده بود و در نتيجه ، سواران پارتى پس از كوشش بيهوده نزد فرهاد برگشتند .\r\nدر باب عدّه افراد لشكر آن‌تيوخوس نويسندهء اوايل قرن پنجم ميلادى ارسيوس « 1 » گويد ، كه عدّهء افراد مسلّح سيصد هزار نفر بود و شماره خدمتكار سه يك آن . موافق روايت ژوستن ، كه بالاتر گذشت ، عدّهء افراد لشكر هشتاد هزار بود و شماره خدمهء\r\n\r\n\r\n","description":"","footnote":"\r\n( 1 ) -  Orosius . \r\n","page_name":" 2237 ","page_number":297},
  {"content":"\r\n\r\n( 121 ) - سكّه اشك هفتم ( فرهاد دوّم )\r\nقشون سيصد هزار ، بنابر اين‌روايت ارسيوس طبيعىتر به نظر ميآيد . روايت ديودور هم ، چنان كه پائين‌تر بيايد ، عدّه افراد لشكر آن - تيوخوس را سيصد هزار نفر قلمداد كرده .\r\nعدّهء افراد قشون فرهاد موافق عقيده موسىخورن ( تاريخ ارمنستان ، كتاب 2 ، بند 2 ) و روايت پورفير كه اوسويوس ذكر كرده ( وقايع‌نگارى كليسا ، كتاب 1 ، بند 2 ) « 1 » يكصد و بيست هزار نفر بوده . فرهاد ميخواسته عدّه‌اى را از مردمان سكائى در قشون خود داخل كند ، ولى آنها وقتى رسيده‌اند ، كه آمدنشان نتيجه نداشته ( ژوستن ، كتاب 42 ، بند 1 ) . وقتى كه اين اطّلاعات را در نظر ميگيريم و نيز اينكه پادشاهان دست‌نشاندهء ممالك ايران جانب فرهاد را رها كرده با آن‌تيوخوس همراه شده‌اند و بنابراين لشكرى براى فرهاد نفرستاده‌اند ، كمى عدّهء سپاه پارت نه فقط باعث تعجّب نيست ، بل موجب حيرت است ، كه چگونه از پارت بالاخصّ عدّهء صد و بيست هزار نفرى تدارك شده .\r\nاگرچه ژوستن در باب بعض كيفيّات جنگهاى آن‌تيوخوس با فرهاد و فرهاد با او ساكت است ، ولى از تاريخ دولت سلوكى معلوم است ، كه يهوديها در اين جنگ كمك زيادى به آن‌تيوخوس كرده‌اند و لشكرى از مردم يهود بفرماندهى ژان هيركانوس « 2 » بابل را در ابتداء گرفته و پادشاهان دست‌نشانده پارتىها ، كه از پارتيها ناراضى بوده‌اند ، در اين‌جا به او پيوسته‌اند ( يوسف فلاويوس ، تاريخ عهد قديم يهود ، كتاب 8 ، بند 8 ) . يكى از جنگها در كنار رود ليكوس « 3 » ( زاب عليا ) رويداده و سردار پارتى اين‌دات « 4 » شكست خورده ، بعد آن‌تيوخوس علائم فتح را بافتخار خود برپا داشته .\r\n\r\n\r\n","description":"","footnote":"\r\n( 1 ) -  Eusebe . Ch . can . I , 40 . \r\n( 2 ) -  Jean Hyrcanus . \r\n( 3 ) -  Lycus . \r\n( 4 ) -  Indates . \r\n","page_name":" 2238 ","page_number":298},
  {"content":"\r\n\r\nاين روايات از نيكلاى دمشقى است « 1 » . جاى دو جنگ ديگر محقّقا معلوم نيست ، بهرحال ، چنان كه ژوستن گويد ( كتاب 38 ، بند 10 ) ممالك زيردست پارت پس از اين جنگها از آن جدا شده‌اند .\r\nديودور در باب مذاكرات صلح پيش از جنگ قطعى پارتيها با آن‌تيوخوس چنين گويد ( قطعه‌اى از كتاب 35 ) « 2 » : گرماى بهار برف را ميگداخت ، درختان از خواب زمستان بيدار شده نخستين شكوفه‌شان را باز ميكردند و مردم به كارهاى بهار پرداخته بودند ، كه ارشك براى اينكه زمينهء صلح را بدست آرد ، سفارتى نزد آن‌تيوخوس فرستاد . او جواب داد ، كه صلح مىكند به اين شرط ، كه فرهاد دمتريوس را رها كند و تمام ممالكى را ، كه از او گرفته ، برگرداند و بمملكت خود ( يعنى پارت بالاخصّ ) اكتفاء كرده باج بپردازد . ارشك از اين جواب بر خود پيچيده به قصد جنگ با آن‌تيوخوس حركت كرد . دوستان آن‌تيوخوس به او گفتند ، كه با پارتيها ، كه عدّه‌شان بيشتر است ، داخل جنگ نشود ، بخصوص كه مىتوانند به جاهاى سخت كوهستانها عقب نشينند و از سواره‌نظام دشمن باكى نداشته باشند ، ولى آن‌تيوخوس اين نصيحت را نپذيرفته گفت شرم‌آور است ، كه فاتحين از كسانى بترسند ، كه مغلوب بوده‌اند . بعد او دوستان خود را بجنگ تشويق كرد و در مقابل حمله خارجيها دليرانه ايستاد . وقتى كه در انطاكيّه خبر مرگ آن‌تيوخوس انتشار يافت ، تمام شهر عزادار گرديد . صدائى جز ضجّه و ناله شنيده نميشد و مخصوصا ندبه و زارى زنان از اين قضيّه دهشتناك بيشتر بود .\r\nسيصد هزار سپاهى در دشت نبرد جان سپرد و اين عدّه غير از كسانى است ، كه در صفوف جنگ نبودند . خانواده‌اى نبود ، كه براى كسى عزادار نباشد . در ميان زنان بعضى براى برادر ، برخى براى شوهر يا پسر سوگوارى ميكردند ، جمع كثيرى از دختران و پسربچّه‌ها ، كه يتيم شده بودند ، از بيكسيشان ميناليدند و اين وضع دوام داشت ، تا آنكه وقت ، كه بهترين طبيب است ، حدّى براى عزادارى آنها نهاد .\r\n\r\n\r\n","description":"","footnote":"\r\n( 1 ) -  Nicolas de Damas . \r\n( 2 ) -  Except . de Virt . et vit , p . 105 - 106 \r\n","page_name":" 2239 ","page_number":299},
  {"content":"\r\n\r\nشرح مذكور ديودور راجع بجنگ قطعى است ، كه بعد از برگشتن مردم ايران از سلوكىها بين فرهاد و آن‌تيوخوس رويداده و مخالفتى با نوشته‌هاى ژوستن دارد : اولا از روايت ژوستن چنين استنباط مىشود ، كه در موقع زمستان اين جنگ واقع شده و از روايت ديودور روشن است ، كه در اوّل بهار رويداده .\r\nثانيا از حكايت ژوستن شخص استنباط مىكند ، كه فرهاد ناگهان بر آن‌تيوخوس تاخته و او فرصت نيافته قواء خود را از اين جهت ، كه پراكنده بوده ، جمع كند ، و حال آنكه ديودور گويد ، كه فرهاد قبلا سفارتى فرستاد ، تا شرايط صلح را بداند و بعد بجنگ آن‌تيوخوس رفت و قوّهء آن‌تيوخوس از سيصد هزار نفر سپاهى تركيب يافته بود . چون زمان زندگانى ديودور به اين واقعه نزديك‌تر بود ، بايد گمان كنيم ، كه روايت ديودور اصّح است .\r\nمحلّ اين جنگ موافق هر دو روايت معلوم نيست . بعضى از لفظ كوهستانها تصوّر كرده‌اند ، كه جنگ در حوالى كوههاى كردستان روى داده ، ولى اين تصوّر مبنائى ندارد . موافق هر دو روايت قواء پارتىها بيشتر بوده . اين مطلب از اينجا تأييد مىشود ، كه مردمان ايران از سلوكيها برگشته به طرف پارتيها رفته‌اند .\r\nدر باب عاقبت كار خود آن‌تيوخوس دو نوع روايت بما رسيده . ژوستن - يوسف فلاويوس - پورفير و ارسيوس گويند ، كه در جنگ كشته شد ، ولى آپ‌پيان ( كتاب سوريّه ، صفحهء 132 ) و اليان ( تاريخ حيوانات ، كتاب 10 ، بند 34 ) عقيده دارند ، كه خودكشى كرد . ديودور ، چنان كه گذشت ، در اين موضوع ساكت است .\r\nاوسويوس گويد ، كه دو كس از خانوادهء سلوكى اسير پارتيها شد ، يكى پسر نوجوان آن‌تيوخوس بود ، كه سلكوس نام داشت و ديگرى دختر دمتريوس يا برادرزادهء آن‌تيوخوس ، كه همراه عموى خود بجنگ آمده بود .\r\n\r\nبعد از جنگ\r\nبا اينكه فرهاد فاتح است ، قشون سيصد هزار نفرى دشمن در دشت نبرد معدوم گشته ، پادشاه سلوكى كشته شده و\r\n\r\n","description":"","footnote":"","page_name":" 2240 ","page_number":300},
  {"content":"\r\n\r\nدمتريوس هنوز بر تخت ننشسته ، باوجود اين شاه پارت جدّ دارد ، كه ملايمت خود را بدشمن بنمايد :\r\nاو دربارهء سلكوس پسر آن‌تيوخوس ، كه در اسارت است ، محبّت‌ها كرده احترامات پادشاهى براى او منظور ميدارد و نسبت بنعش آن‌تيوخوس مقتول احتراماتى بزرگ مرعى داشته ، در صندوق نقره جسد او را به سوريّه براى دفن ميفرستد ، تا مراسم دفن را موافق عادات سلوكى بجا آرند ( ژوستن ، كتاب 39 ، بند 1 ) . جهات اين رفتار را بعضى از جوانمردى فرهاد ميدانند و برخى آن را چنين تعبير ميكنند : فرهاد فكر تسخير سوريّه را در مغز خود مىپرورده و ميخواسته با خانواده سلوكى وصلت كرده ، براى دخالت در امور داخلى سوريّه در موقع مناسب بهانه‌اى داشته باشد . ممكن است ، كه هر دو جهت ، يعنى حسّ جوانمردى و هم نظر سياسى ، در رفتار فرهاد مؤثر بوده ، اما دمتريوس بر تخت سلطنت سلوكى دير نپائيد : او با شتاب خود را بسوريّه رسانيد و سواران پارتى به او نرسيدند ، بعد در سوريّه بر تخت سلطنت نشست ، ولى به زودى طورى رفتار كرد ، كه كشته شد . ژوستن گويد : مادر زنش ، كه خواهر بطلميوس پادشاه مصر بود ( بطلميوس هشتم - اورگت - 145 - 116 ق . م ) ، او را اغواء كرد ، قشون بمصر كشيده تخت مصر را تصاحب كند و بطلميوس شخصى را از مصريها فرستاد ، تا تخت سوريّه را از دمتريوس بگيرد . اين شخص ، كه پروتارك « 1 » نام داشت ، در سوريّه انتشار داد ، كه پسرخوانده آن‌تيوخوس است و از خانوادهء سلطنت . چون رفتار دمتريوس بواسطه اقامت طولانى در نزد پارتيها نخوت‌آميز بود و صوريها حاضر بودند ، هركس را بتخت سلطنت بپذيرند ، تا از دست او خلاصى يابند ، با مدّعى همدست شدند و شورشى در انطاكيّه و ساير شهرها روى داد . در اين احوال دمتريوس به صور رفته در آنجا كشته شد و بعد از او پسرش سلكوس بر تخت نشست . بعد ، چون بىاجازهء مادرش اين كار كرده بود ، به حكم او كشته شد و ملكه پس از اين كار پسر ديگر دمتريوس را ، كه از جهت درازى\r\n\r\n\r\n","description":"","footnote":"\r\n( 1 ) -  Protarque . \r\n","page_name":" 2241 ","page_number":301},
  {"content":"\r\n\r\nدماغش گريپوس « 1 » ميخواندند ، بر تخت نشاند ، تا خودش باسم او سوريّه را اداره كند ( كتاب 39 ، بند 1 ) .\r\n\r\nنتيجه جنگ\r\nچنين بود موافق روايات نويسندگان عهد قديم ، كه ذكرشان گذشت ، نتيجه اين جنگ بزرگ . با اين جنگ ايران بانى پارتيها مسلّم گرديد و ضربتى بدولت سلوكى وارد آمد ، كه ديگر دولت مذكور نتوانست از آن كمر راست كند . اين جنگ آخرين امتحان سلوكيها در ضعيف كردن پارت و برگردانيدن ممالك از دست رفته ايران بدولتشان بود . از اين ببعد سلوكيها مأيوس گشتند ، از اينكه وقتى بتوانند بايران از نو دست اندازند .\r\nاينكه سهل است از اين ببعد دولت نيرومند پارت خطرى است بزرگ ، كه وجود دولت سلوكى را در ترديد ميگذارد . يكى از نتايج اين جنگ قيام يهوديها است بر دولت سلوكى ، كه باستقلال آنها خاتمه مييابد . دولت سلوكى اين زمان ، از آن همه ممالك ، كه از درياى مغرب تا پنجاب داشت ، فقط داراى سوريّه بالاخصّ و كيليكيّه است . در داخله منازعات مدّعيان سلطنت با يكديگر و از خارج مصريها و اعراب و روميها حيات اين دولت را تهديد ميكنند .\r\nاز وقتى كه دمتريوس دوّم بسلطنت برميگردد تا زمانى ، كه دولت سلوكى ايالتى از روم مىشود ، يعنى در مدّت تقريبا شصت سال ، اين دولت بكلّى فاقد ابهّت است و همسايگان او ترسى از وى ندارند . اين مدّت را هم نميتوان جزء ايّام سلامت دولت سلوكى به حساب آورد : دولت در حال نزع و احتضار است و اگر دولت روم كارهائى در جاى ديگر نداشت ، زودتر بهرج‌ومرج داخلى آن خاتمه ميداد .\r\n\r\nقصد حمله بسوريّه\r\nاز نوشته‌هاى ژوستن و ديودور چنين مستفاد ميگردد ، كه فرهاد پس از فتحى ، كه نسبت به آن‌تيوخوس كرد ، در قصد حمله بدولت سلوكى بود . مورّخ اوّلى گويد : « فرهاد براى تنبيه سوريّه از اقداماتى ، كه آن‌تيوخوس بر ضدّ پارتيها كرد ، قصد داشت به آن مملكت حمله\r\n\r\n\r\n","description":"","footnote":"\r\n( 1 ) -  Grypus . \r\n","page_name":" 2242 ","page_number":302},
  {"content":"\r\n\r\nكند ، كه جنبش سكائى او را مجبور ساخت ، در مملكت خود براى دفاع آن بماند ( كتاب 42 ، بند 1 ) » . اما مورّخ دوّمى قصد فرهاد را مشروح‌تر نوشته و مفاد آن اين است : « ارشك پادشاه پارتىها ، وقتى كه با آن‌تيوخوس در جنگ بود ، خواست بسوريّه درآيد و تصوّر ميكرد ، كه به آسانى اين مملكت را بدست خواهد آورد ، ولى او نتوانست اين قصد خود را بموقع عمل گذارد ، زيرا تقدير براى او مخاطراتى بزرگ و عديد تدارك كرده بود . من گمان ميكنم ، كه خداوند هيچگاه كسى را هميشه سعادتمند نميدارد و خوش‌بختى و بدبختى باهم آميخته است . او عمدا در زير خوبى بدى را و در زير بدى خوبى را پنهان داشته . بهرحال بهروزى و اقبال ماهيّت خود را از دست نميدهد : وقتى كه خسته شد از اينكه عناياتش را همواره شامل شخصى كند ، او هر جنگ را داراى دنباله‌اى ميگرداند ، كه اشخاصى ، كه بلند شده‌اند ، پست ميگردند » .\r\n« ارشك پادشاه پارتىها از سلوكيها سخت مكدّر بود و نميخواست از تقصير سلوكىها از جهت آزارها و زجرهاى افتضاح‌آورى ، كه بسردار او انيوس « 1 » نام كرده بودند ، بگذرد . سلوكيها سفرائى نزد او فرستاده درخواست كردند ، گذشته را فراموش كند . چون سفراء اصرار داشتند ، كه ارشك جوابى بدهد ، او آنها را به جائى برد ، كه پىتيدس « 2 » نشسته بود . او را كور كرده بودند و پس از اينكه اين شخص را بسفراء نشان داد ، امر كرد به آنها بگويند ، كه تمامى آنها بايد همين كيفر را ببينند . سفراء پس از شنيدن اين پيغام بقدرى ترسيدند ، كه در مقابل مخاطرات حاضره دردهاى سابقشان را فراموش كردند ، زيرا بدبختىهاى تازه پرده روى گرفتاريهاى سابق ميكشد ( قطعه‌اى از كتاب 34 ) « 3 » » .\r\nچنين است نوشتهء ديودور و معلوم است ، كه اين نوشته قطعه‌اى است از شرحيكه گم شده و بما نرسيده است . از فحواى كلام او چنين برميآيد ، كه غضب فرهاد نسبت به سلوكيها از اين جهت بوده ، كه آنها انيوس سردار پارتى\r\n\r\n\r\n","description":"","footnote":"\r\n( 1 ) -  Enius . \r\n( 2 ) -  Pithides . \r\n( 3 ) -  Excerpt . Vaticans , p . 106 - 107 . \r\n","page_name":" 2243 ","page_number":303},
  {"content":"\r\n\r\nرا بعد از اسير كردن با آزارها و زجرهائى ، كه ديودور گويد افتضاح‌آور بود ، كشته بودند و فرهاد ميخواسته از سلوكيها انتقام اين كردار ناشايست را بكشد . معلوم نيست ، كه اين سردار را در چه احوال اسير كرده بودند و اين قضيّه مربوط به زمان سه جنگ اوّلى آن‌تيوخوس با فرهاد بوده با راجع بجنگ قطعى آخرى . ژوستن در اين باب ساكت است و بنابراين نميتوان نوشته‌هاى گم شدهء ديودور را جبران كرد . بهرحال از نوشته‌هاى هر دو مورّخ مذكور معلوم است ، كه فرهاد آهنگ سوريّه را كرده بوده ، كه براى او گرفتاريهاى سختى پيش‌آمده . اكنون مقتضى است بدانيم ، كه اين گرفتارى چه بود .\r\n\r\nحملهء سكاها بپارت\r\nژوستن گويد ( كتاب 42 ، بند 1 ) : وقتى كه فرهاد با آن‌تيوخوس ميجنگيد ، سكاها را بكمك خود طلبيد ، ولى آنها زمانى در رسيدند ، كه وجودشان ثمرى نبخشيد ( يعنى دير رسيدند ) . بنابراين وقتى كه حقوق و جيره‌شان را مطالبه كردند ، به آنها گفته شد ، كه چون دير رسيده‌اند ، مستحقّ پاداشى نيستند . آنها جواب دادند ، كه اين همه راه را آمده‌اند و اگر در اين جنگ نتيجه‌اى نداشتند ، فرهاد ميتواند در جاى ديگر از وجود آنها استفاده كند . پارتيها جوابى اقناع‌كننده به آنها ندادند و سكاها از نخوت پارتيها سخت آزرده‌خاطر گشته بحدود پارت تجاوز كردند ، كه بغارت بپردازند . در اين هنگام فرهاد باستقبال آنها شتافت و اداره امور مملكتش را به هىمر « 1 » نامى ، كه جوانيش را بفسق و فجور پادشاه صرف كرده بود ، سپرد . اين شخص رفتار شرم‌آور خود را و اينكه نايبى متعارف از طرف پادشاه است ، فراموش كرده بابل و شهرهاى زياد ديگر را با دست آهنين بلرزه درآورد . امّا فرهاد يكدسته سرباز يونانى را ، كه در جنگ آن‌تيوخوس اسير شده بودند ، بجنگ سكاها برد . او با اين يونانيها با نخوت و سختى رفتار ميكرد و فراموش كرده بود ، كه آتش كينهء اسراء نسبت به او نه فقط در اسارت خاموش نميشود ، بل با رفتارى سخت بيشتر مشتعل ميگردد . در موقع\r\n\r\n\r\n","description":"","footnote":"\r\n( 1 ) -  Himere . \r\n","page_name":" 2244 ","page_number":304},
  {"content":"\r\n\r\nجنگ ، وقتى كه اسراى مزبور ديدند ، كه پارتيها در فشارند ، به طرف دشمن رفتند و بوسيله كشتارى ، كه در قشون پارتى كردند و كشتن خود فرهاد انتقامشان را از او كشيدند .\r\nنوشته‌هاى ديودور راجع به اين جنگ هم گم شده و فقط قطعه‌اى از آن باقىمانده ، كه مفادش اين است ( قطعه‌اى از كتاب 34 ) « 1 » : اومر « 2 » پادشاه پارت ، كه اصلا گرگانى بود ، از حيث شقاوت از تمامى جبّاران معروف گذشت . او همه قسم زجرها را براى كوچكترين بهانه‌اى كرد ، او خانواده‌هائى بسيار از اهل بابل ببردگى داشت و آنها را به ماد فرستاد ، تا در آنجا از بهاء فروش آنها اندوخته‌اى بدست آرد ، او بازار بابل و چند معبد را بسوخت و بهترين محلّه شهر را خراب كرد .\r\nاين است روايت ديودور و اوسراو بايد همان هىمرژوستن باشد ، ولى چنان كه معلوم است او پادشاه پارت نبوده و در غياب فرهاد مملكت را اداره ميكرده .\r\nبهرحال روايت ژوستن و ديودور - هر دو - مجمل است ، باوجود اين چنين به نظر ميآيد ، كه فرهاد در بابل بوده و تداركات حمله را بسوريّه مىديده ، كه خبر تاخت و تاز سكاها در خراسان رسيده است . در اين احوال چون ميدانسته ، سكاها بچه اندازه نيرومندند ، لازم ديده خود بشخصه براى جلوگيرى از آنها بحدود ايران حركت كند .\r\nدر اين موقع چون اعتماد بدستهء اسراى يونانى نداشته آنها را هم با خود برداشته ، تا در غياب او اغتشاشى برپا نكنند و پيش خود چنين فكر كرده : در اين جا اينها ممكن است باعث اختلالى شوند ، ولى در آنجا اگر كشته شدند ، مردم خطرناكى از ميان رفته و اگر خوب جنگيدند ، كه فايده‌اش عايد من خواهد شد . در اينوقت هيچ به خيال فرهاد خطور نميكرده ، كه اين عناصر ناراضى با سكاها بسازند ، زيرا از حيث اخلاق و عادات تفاوت بين يونانيها و سكاها بقدرى بود ، كه چنين پيش‌آمدى را فرهاد بعيد ميدانسته ، ولى همين محتمل ضعيف وقوع يافته و باعث شكست فرهاد شده ،\r\n\r\n\r\n","description":"","footnote":"\r\n( 1 ) -  Excerpt . de Virt . et vit . p . 603 - 604 . \r\n( 2 ) -  Evemere . \r\n","page_name":" 2245 ","page_number":305},
  {"content":"\r\n\r\nزيرا ، همين كه يونانيها ديده‌اند ، كه لشكر پارتى در فشار سكاها است ، به طرف دشمن رفته‌اند و اين هم معلوم است ، كه هنگام كارزار رفتن دسته‌اى به طرف دشمن چه اثرى در حال روحى جنگيهاى ديگر مىكند . خلاصه آنكه اين يونانيها باعث شكست پارتىها و فناى فرهاد شده‌اند .\r\nامّا سختيها يا ، چنان كه دو مورّخ مزبور گفته‌اند ، شقاوتهاى هىمر جهتش معلوم نيست . شايد بتوان حدس زد ، كه بابلىها چون فرهاد را دور و گرفتار ديده‌اند ، خواسته‌اند شورشى برپا كنند و او ، كه نايب السّلطنهء فرهاد بوده ، بشقاوتهائى متوسّل گرديده . چون روايت هر دو مورّخ در اين‌جا خيلى مجمل است ، بيقين نميتوان چيزى گفت .\r\n\r\nخصائل فرهاد دوّم\r\nاين شاه پس از 9 سال سلطنت درگذشت : مدّت سلطنت او از 136 تا 127 ق . م بود . راجع بصفات او بايد گفت ، كه از حيث لياقت و هنرمندى بپدرش نميرسيده ، ولى باوجود اين شخصى بوده است شجاع و جنگى ، در مواقع مشكل خود را نميباخته و با تدبير و عزم بر دشمن برترى مييافته . از بعض نوشته‌هاى ژوستن و ديودور چنين به نظر ميآيد ، كه طبيعتا فرهاد تند خو و سخت بوده ، ولى از همان نوشته‌ها هم برميآيد ، كه ميتوانسته خود را اداره كند و هنگام مناسب مهربانى نشان دهد . شكست اين شاه از سكاها نتيجه بىاحتياطيش بود ، كه اسراى ناراضى را بجنگ برد . باوجود اين ، شكست مزبور در مقابل فيروزى ، كه نسبت بدولت سلوكى يافت ، اهميّتى نداشت ، زيرا سكاها دير يا زود تنبيه ميشدند ، ولى برترى كامل بر دولت سلوكى استقلال ايران را براى هميشه در مقابل سلوكيها استوار داشت ، چه از اين ببعد ، حتّى فكر دست اندازى هم به خاك ايران ، از خاطرشان خطور نميكرد .\r\n\r\n","description":"","footnote":"","page_name":" 2246 ","page_number":306},
  {"content":"\r\n\r\n\r\nمبحث هشتم - اشك هشتم - اردوان دوّم\r\nچنان كه ژوستن گويد ( كتاب 42 ، بند 2 ) بعد از فرهاد عموى او اردوان بتخت نشست . او پسر فرىياپت بود . معلوم نيست ، كه فرهاد از خود پسرى باقى نگذارده بود ، يا پسرى داشته ، ولى در سنّى بوده ، كه نميتوانسته در اوضاع سخت آن روز زمام امور مملكت را بدست گيرد . بهرحال ژوستن گويد ( همانجا ) :\r\n« اردوان را شاه كردند » و مقصود همان مجلس مغستان يا مهستان است ، كه بالاتر ذكرش گذشت و در چنين احوالى شاه را انتخاب ميكرد « 1 » .\r\nموقع پارت بعد از شكستى ، كه از سكاها خورده بود ، از دو جهت باريك بود ، يكى اينكه يونانيها و سكاها ممكن بود باهم متّحد گشته مملكت پارت را تسخير و در آنجا حكومت كنند و ديگر اينكه لشكر كارآزموده پارتى در دشت نبرد معدوم گشته بود و جمع‌آورى لشكرى جديد وقت و وسائلى زياد لازم داشت . از طرف ديگر رفتار هىمروس در بابل مردم را از اشكانيان متنفّر ساخته و ، چنان كه از مقدّمه كتاب 42 تروگ‌پومپه معلوم است ، شهر مس‌ّنيس « 2 » بر او شوريده بود و بنابراين هىمروس نميتوانست كمكى به اردوان برساند ، ولى از خوش‌بختى اشكانيان ، فاتحين در اين وقت اقداماتى ، كه خطرناك باشد ، نكردند . يونانيها باينكه انتقامى از فرهاد كشيدند ، قانع گشته معلوم نيست ، چه شدند . شايد مانند يونانيهاى زمان اردشير دوّم هخامنشى راه مغرب را پيش گرفته از ايران بيرون رفتند . اما سكاها ، چنان كه ژوستن گويد ( كتاب 42 ، بند 2 ) : « بفتح خود و قتل و غارت پارت اكتفاء كرده بمرز و بومشان برگشتند » .\r\nبنابراين موقع اردوان ، كه آنقدر سخت و باريك بود ، از جهت پراكندن قواء دشمن بهتر گرديد ، چنان كه او توانست تمامى حواس خود را به كارهاى مهمتر مصروف دارد . گفتيم كارهاى مهمتر ، زيرا در اين وقت خطرى بزرگ بالاى\r\n\r\n\r\n","description":"","footnote":"\r\n( 1 ) - بصفحهء « 2234 » رجوع شود .\r\n( 2 ) -  Messenis  ( در ميان بابل و خليج پارس واقع بود ) .\r\n","page_name":" 2247 ","page_number":307},
  {"content":"\r\n\r\n( 122 ) - سكّه‌هاى اشك هشتم ( اردوان دوّم )\r\nسر دولت جوان پارت آويخته بود . اين خطر مانند تاخت‌وتاز سكاها نبود ، كه موقّتى باشد و دير يا زود بر طرف گردد ، خطرى بود ، كه از صفحات دور دست ميآمد ، قبل از جلوس اردوان بتخت شروع شده بود و ايران در اين زمان ميبايست با آن روبرو گردد . اين بيم خطر زرد بود كه ، از اين زمان سرحدّاث شمال شرقى ايران را تهديد كرد و با فاصله‌هائى زياد در دورهء اشكانيان و بعد ساسانيان امتداد يافت ، تا آنكه در اوائل قرن هفتم هجرى پافشارىهاى 14 قرن ايرانيان در مقابل فشار اين مردمان زردپوست درهم شكست و فتنه‌اى رويداد ، كه در تاريخ نظير ندارد . در مدّت بيش از 14 قرن مردمان گوناگون ازنژاد زرد پوست يا مغول بسرحدّات شمال‌شرقى ايران هجوم آوردند و جنگ‌هاى سخت و دراز رويداد ، كه شرحش بدوره‌هاى مختلف تاريخ ايران مربوط است و در جاى خود بيايد . عجالة بايد ديد ، كه خطر مزبور از كجا بود و در اين زمان چه كرد .\r\n\r\nنهضت مردمان شمال‌شرقى\r\nدر مدخل و كتاب اوّل اين تأليف كرارا از نهضت مردمان شمالى به طرف قفقازيّه و ايران و آسياى صغير ، چه از طرف كوههاى قفقاز و چه از طرف بوسفور تراكيّه « 1 » ، صحبت داشتيم و در همانجا ذكر شد ، كه بيشتر اين مردمان از شاخهء هند و اروپائىنژاد سفيد پوست يا آريانى ايرانى بوده‌اند . فقط در باب سكاها ، كه به ماد و آسياى صغير در زمان هووخ شتر ريختند ، عقايد مختلف است و بعضى آنها را از سكاهاى پادشاهى ،\r\n\r\n\r\n","description":"","footnote":"\r\n( 1 ) - يعنى بوغاز اسلامبول .\r\n","page_name":" 2248 ","page_number":308},
  {"content":"\r\n\r\nكه هرودوت ذكر كرده ، ميدانند و اين سكاها را ازنژاد اصفر بشمار ميآورند .\r\nبعد در موقع ذكر قشون‌كشى داريوش اوّل يادآور شديم ، كه بقول هرودوت اين سفر جنگى داريوش بسكائيه براى تنبيه آنان از تاخت‌وتازشان در ماد بود .\r\nدر اين‌جا مقصود ما از جنبش مردمان شمال‌شرقى نهضت مردمان مزبور ، كه از قفقازيّه يا بوسفور تراكيّه بآسياى غربى گذشتند ، نيست ، بل ميخواهيم از مردمانى صحبت داريم ، كه از وسط آسياى وسطى يا حدود چين به طرف مغرب و جنوب رفتند و سيل نهضت آنان باعث وقايع مهم گرديد ، چه مردمانيكه در سر راه آنها بودند به حركت آمده ، دولت‌هائى را خراب و دولت‌هائى بنا كردند .\r\nشرح اين وقايع بدوره‌هاى مختلف تاريخ ايران و ممالك ديگر مربوط است . در اين‌جا فقط ميخواهيم بدانيم ، كه منشأ اين نهضت از كجا بود و بچه جهت و تقريبا از چه تاريخ حركت اين مردمان شروع گرديد .\r\nراجع بعهد قديم اطّلاعات ما بر احوال مردمان آنطرف رود سيحون كم و بل هيچ است . مورّخين و جغرافيّون عهد قديم نميدانند ، كه آنطرف سيحون چه مردمانى هستند و اگر گاهى اطّلاعاتى ميدهند گنگ و ناقص است و رويهمرفته شبيه بداستان سرائى يا افسانه گوئى است ، مثلا آريماسپ‌ها و امثال آنها ( صفحات 582 - 584 اين تأليف ) . در دوره هخامنشى نيز نميدانيم ، كه ايرانيها با همسايگان خودشان در آنطرف رود سيحون ، چه روابطى داشته‌اند و بعد از جنگ كوروش بزرگ با ماساژت‌ها ، كه بقول هرودوت مساكنشان در آنطرف رود جيحون بود ، و ملكه‌اى داشتند ، چه شد و چه وقايعى رويداد . اطّلاعات ما بر مردمان اين صفحات چنين است ، تا اسكندر برود سيحون ميرسد و باوجود نصيحت سردارانش ، كه از رود مزبور نگذرد ، از جهة نطق فرستادهء سكاها ، كه به اسكندر برميخورد ، از رود ميگذرد و سكاها پس از قدرى جنگ عقب نشسته و مقدونيها آنها را دنبال كرده و خسته شده برميگردند . بر اثر اين جنگ اسكندر ميفهمد ، كه جنگ در اين بيابانهاى بىپايان آسياى وسطى ثمرى ندارد ، ولى مخاطراتش هويدا است . بنابراين\r\n\r\n","description":"","footnote":"","page_name":" 2249 ","page_number":309},
  {"content":"\r\n\r\nزود سروته گفتگوى خود را با سكاها بهم آورده به اين طرف سيحون ميگذرد و راه هند را پيش ميگيرد . بعد باز خبرى نيست ، تا دولت يونانى باخترى تشكيل مىشود و آن‌تيوخوس سوّم سلوكى ( 223 - 187 ق . م ) براى مطيع كردن آنها بباختر لشكر ميكشد ، ولى در همين هنگام واقعه‌اى روى ميدهد ، كه مخصوصا جالب توجّه است . او ، باوجود اينكه فاتح است ، لازم ميداند ، كه دولت باختر باقى و قوى باشد . جهت اين است ، كه مردمانى از طرف شمال به حركت آمده بباختر فشار ميدهند و چنان كه ميدانيم ، دولت يونانى و باخترى اين زمان داراى سغد و صفحات شمالىتر از سغد است . بعد مىبينيم ، كه مهرداد جنگى در آنطرف جيحون كرده دو مردم را باطاعت خود درميآورد و سترابون يكى از آن دو را توريئوآ مينامد . از اين اطلاعات جسته و گريخته چه فهميديم ؟ تقريبا هيچ . آيا فهميديم ، كه آنطرف رود سيحون چه مردمانى سكنى دارند و تا كجا اين مردمان منتشرند ؟ يك ملّت‌اند يا از ملل گوناگون ؟ از يك نژادند يا نژادهاى مختلف ؟ آريانىاند يا تورانى آلتائى ، صحرا گرد صرف‌اند يا شهرهائى هم دارند ، حكومتشان حكومت كوچك ملوك الطّوايفى است يا دولتى بزرگ تشكيل كرده‌اند ، زبانشان چيست ، اخلاق و عادات و درجهء تمدّنشان چه ؟ چنين است نيز سئوالهاى ديگر ، هيچكدام از اين مسائل حل نشد .\r\nبنابراين بايد بنويسندگان يونانى و رومى اكتفاء نكرده نظرى بروايات ملّتى افكنيم ، كه همسايه اين مردمان بوده‌اند ، تا شايد از نويسندگان اين ملّت بتوان اطلاعاتى تحصيل كرد . مقصود ما از ملّت مزبور ملّت چين است و در اينجا است ، كه تاريخ ايران با تاريخ چين ارتباط مييابد . سرزمينى ، كه مردمان زردپوست شمالى را از خود بيرون داده و آنها را بسر ملل ديگر ريخته در تاريخ معروف بمغولستان است و بايد از اين مملكت شروع كنيم .\r\n\r\n","description":"","footnote":"","page_name":" 2250 ","page_number":310},
  {"content":"\r\n\r\n\r\nمغولستان\r\n\r\nنظرى بجغرافياى آن\r\nمغولستان از حيث جغرافياى طبيعى ، فلات يا سرزمين بلندى است ، كه اطراف آن را كوههائى احاطه دارد : از طرف شمال كوههاى آلتائى ، سايان و گن‌تى ، از سمت مشرق كوه هين‌گان ، از طرف جنوب كوه اين‌شان و از سمت مغرب كوه آلتائى جنوبى يا مغولى . اين مملكت از 37 درجه و 30 دقيقه تا 53 درجه و 45 دقيقه عرض شمالى و از 85 درجه 20 دقيقه تا 124 درجه طول شرقى امتداد دارد ، بنابراين حدود مغولستان از طرف شمال سيبريا است ، از طرف مشرق يك خطّ سرحدّى ، كه بين آن و منچوريا معيّن و ترسيم گرديده ، از طرف جنوب ديوار كبير چين و از طرف مغرب باز يك خطّ سرحدّى ، كه مغولستان را از ساير ممالك چين جدا ميسازد . مساحت مغولستانرا بطور تقريبى معلوم كرده‌اند ( حساب بم و واگنر ) و تصوّر ميكنند ، كه سه ميليون و سيصد و سى و هفت هزار ميل مربّع ايرانى يا همانقدر كيلومطر مربّع است ، يعنى تقريبا دو برابر ايران كنونى است . از حيث صفات ظاهرى اين مملكت بسه بخش تقسيم مىشود و هر قسمت از قسمت ديگر از حيث پست و بلنديهاى زمين و آب‌وهوا و گياهها و جاندارها تفاوت دارد . قسمت وسطى سنگلاخهاى وسيعى است ، كه وقتى ته دريا بوده و آن را براى امتياز از كوير گوبى كبير ، گوبى مغول نامند .\r\nبه اين گوبى مغولى ، كه طولش هزار و عرضش از سيصد تا پانصد كيلومطر است ، دو صفحهء ديگر از طرف شمال غربى و جنوب شرقى اتصال مييابد . صفحه اولى كوهستانهائى است ، كه در طرف شمال آن جنگلهاى وسيعى است . صفحهء دوّمى چراگاهها و زمينهاى زراعتى زياد دارد . مغولستان ، چون در راه بادهاى خشك واقع شده و اين بادها از كوههاى اطراف آن گذشته بخار خود را بكلّى گم مىكند پرآب نيست و فقط دو رود بزرگ در طرف شمال غربى آن سرچشمه ميگيرد : انىسى و سلن‌گا . بعض رودهاى ديگر ، كه بزرگ نيست ، سرچشمه از مغولستان گرفته\r\n\r\n","description":"","footnote":"","page_name":" 2251 ","page_number":311},
  {"content":"\r\n\r\nخارج از آن جريان مييابد . باقى رودها داخلى است و امتياز آنها از اين حيث است ، كه جريانى كوتاه دارند و در درياچه‌هاى نمك‌زار كوچك ميريزند ، يا در باطلاق‌ها و نمك‌زارها و كويرها فرو ميروند .\r\nدرياچه‌هاى مغولستان كوچك‌اند بجز خوسوگول ، كه طولش 130 و عرضش 120 كيلومطر است . باقى درياچه‌ها بيشتر گودال‌هائى است ، كه شكل خود را تغيير ميدهد . آب‌وهواى اين مملكت دو صفت مخصوص دارد ، يكى آنكه خشك است و ديگر ميزان الحراره نه فقط در عرض سال و فصل‌ها تغييرات كلّى نشان ميدهد ، بل در ساعات روز هم زياد تغيير مىكند . جريان رطوبى هوا از طرف درياى شمال است . بادهاى شمال‌شرقى باران‌آور است ، ولى اين بادها از شمال كوههاى آلتائى تجاوز نميكند و بنابراين طرف جنوب اين كوهها كم رطوبت دارد و عارى از گياه است . قسمت شمال غربى مغولستان از نفوذ بادهاى قطبى خيلى سرد است و ، چون بادهائى ، كه در اين قسمت ميوزد از اوقيانوس منجمد شمالى سه هزار كيلومطر مسافت را پيموده بمغولستان ميرسد ، عارى از رطوبت است . بنابراين هوا باوجود برودت بقدرى خشك است ، كه اهالى مجبورند روى خود را با نمد بپوشند ، تا پوست آن نتركد . زمستان‌ها و قسمتى از بهار خيلى سرد است و تابستانها خيلى گرم . گويند ، كه در گوبى مغولى زمستان مانند زمستان سيبريا است و تابستان مانند تابستان هند . گرما به 53 درجه بالاى صفر و سرما به همان درجه پائين صفر ميرسد . از حيث تركيب خاك بايد گفت ، كه شيب‌هاى كوههاى اطراف مغولستان ، بقدرى ، كه رو به طرف شمال است و بادهاى شمالى آنها را ميگيرد ، داراى جنگل است و باقى عارى از درخت . خود گوبى از ماسه پوشيده و بنابراين حدس ميزنند ، كه وقتى اين‌جا دريا بوده و اين دريا با اوقيانوس منجمد شمالى ارتباط داشته . از حيث گياه و روئيدنى ميتوان مغولستان را به دو بخش تقسيم كرد . شمال غربى ، كه درختان گوناگون دارد و جنوبى و جنوب شرقى ، كه عارى از روئيدنى است ، در گوبى شرايط اقليمى براى روئيدنى خيلى بد است : - گرماى زياد در تابستان -\r\n\r\n","description":"","footnote":"","page_name":" 2252 ","page_number":312},
  {"content":"\r\n\r\nسرماى سخت در زمستان ، بادهاى تند و طوفان‌ها در بهار ، ماسه ، ريك روان ، نمكى ، كه در خاك است و كلّية خشكى هوا زندگانى را سخت ميدارد . باوجود اين در طرف شمال غربى و جنوب شرقى فلات جاهاى حاصلخيز و مراتع خوب هست . اهالى مغولستان از چهار گروه تشكيل يافته‌اند : 1 - مغول‌هاى بالاخصّ ، 2 - تركها ، 3 - چينىها ، 4 - تونغوزها ، مغول‌ها عبارتند از مغولهاى شرقى ، كه غالب سكنهء اين مملكت‌اند و مغولهاى غربى يا كالميك‌ها . تركها چند تيره‌اند و يكى از تيره‌هاى آنها معروف به قرقيز مىباشد . اين‌ها بيشتر در شيب‌هاى جنوبى كوه آلتائى سكنى دارند . مساكن چينىها در شمال مغولستان است و بكشاورزى و زندگانى حضرى عادت دارند . گروه چهارم يا سلن‌ها در شمال غربى مغولستان سكنى اختيار كرده‌اند . از صفات مخصوص مغول تنبلى است ، اگرچه گويند در موقع كار طاقت زياد دارد . همه چيز را در اين مملكت عادت معيّن كرده . در حدود عادات يوميّه ، مغول با هوش و زيرك به نظر ميآيد ، ولى همين كه از اين حدّ خارج شد ، ناتوان است . شجاعت و جرئت ، كه از صفات مغول در ازمنه گذشته بود ، حالا مبدّل بسستى و ترس گرديده ، چنان كه از قتل و غارت و راه‌زنى مغول حالا اثرى نيست و جنايات آنها منحصر بدزديهاى كوچك است ، ولى رفتار وحشيانه ، كه با اسراء دارند گواهى ميدهد ، كه در خونشان هنوز شقاوتهاى سابقشان باقىمانده و نيز خوددارى از كمك كردن بنوع خودشان ، و حال آنكه مغول را از گرسنگى در حال نزع مىبينند ، دليل قساوت قلبى آنها است . اين صفت مغول را تقريبا تمام سيّاح‌هاى اروپائى تصديق كرده‌اند ، ولى بايد بيطرفانه در تمجيد آنها هم گفت ، كه غالبا از ملق و چاپلوسى عارى هستند . مذهب مغول لامائيسم « 1 » است ، كه از تبّت در قرن شانزدهم ميلادى بمغولستان جنوبى آمد و در آخر آن قرن در تمامى اين مملكت انتشار يافت . مغول بخرافات و افسانه‌ها معتقد است و قبل از انتشار مذهب لامائيسم ، عقيده داشت ،\r\n\r\n\r\n","description":"","footnote":"\r\n( 1 ) -  Lamaisme \r\n","page_name":" 2253 ","page_number":313},
  {"content":"\r\n\r\nكه گروهى از ارواح تمام رفتار و كردار انسان را اداره ميكنند . بعد از انتشار مذهب جديد ، آدابى روحانيّون اين مذهب بمغولستان داخل كردند ، كه بكلّى موافق طبيعت و معتقدات مغول بود ، يعنى از يكطرف با تنبلى و كاهلى موافقت ميكرد و از طرف ديگر به او ميآموخت ، كه با چه آورده و طلسم‌ها و غيره ارواح بد را از خود دور كند . در هيچ‌جاى دنيا به قدر مغولستان عدّه كاهنين زياد نيست مغول از دو پسر خود حتما يكى را بطبقه كاهنين داخل مىكند و در شمال مغولستان عدّه كاهنان بپنج هشت يك تمام ذكور اهالى ميرسد .\r\nشغل عمده مغول حشم دارى است . دارائى او را عدّه حشم معلوم ميدارد .\r\nحشم عبارت است : از اسب و شتر و گوسفند و بز و ساير حيوانات اهلى . اسب‌ها كوچك و زشت‌اند ، ولى از حيث بردبارى كمتر نظير دارند .\r\nمغول بصنعت تمايلى ندارد و بيشتر مال التّجاره صنعتى را از چين و همسايگان ديگر ميخرد . تا چندى پيش تجارت با معاوضه جنس بجنس به عمل ميآمد . خلاصه آنكه اهالى مغولستان جز چينىها مردمانى هستند ، كه بيشتر بچادر نشينى متمايل و در درجهء پست تمدّن واقع‌اند . چينىها به عكس حضرىاند .\r\n\r\nتاريخ\r\nابتداى تاريخ مغولستان خيلى تاريك و يگانه منبع آن روايات چينى است . اين روايات راجع بطوايفى مختلف ، كه تاريخشان با تاريخ چين ارتباطى دارد ، اطّلاعاتى ميدهد . جاى ترديد نيست ، كه زندگانى سياسى فقط در قسمت شمال غربى مغولستان نشو و نما كرده و نيز در كنارهاى شرقى و جنوبى آن ، اما گوبى يا وسط مغولستان هميشه كويرى بوده و ديگر اين مطلب روشن است ، كه در جاهاى مذكور دسته‌هائى از مغول‌ها 25 قرن قبل از ميلاد بزندگانى چادرنشينى و صحراگردى ميپرداخته‌اند ، پيشه و كار آنها حشم دارى بوده و طوايف ، بخصوص آنهائيكه در شمال و شرق ميزيستند ، از حيث قوميّت باهم تفاوتهائى داشته‌اند .\r\nاگرچه چينيها همه اين طوايف را بىدى ، يعنى وحشيهاى شمالى ، ميناميدند ، ولى\r\n\r\n","description":"","footnote":"","page_name":" 2254 ","page_number":314},
  {"content":"\r\n\r\nگمان قوى اين است ، كه در ميان بىدىها نه فقط طوايف مغول ، بل طوايف تاتار و منچو نيز بوده‌اند . نام هر قوم از اسم رئيس يا مدير خود بود و بر عدّه بوميهاى اصلى همواره مردمانى ، كه از چين ميآمدند ميافزودند ، مثلا معلوم است ، كه در 1797 ق . م يكى از شاهزادگان ملوك الطّوايف چينى ، كه گون‌لو « 1 » نام داشت ، هجرت كرده بمغولستان آمد و در اينجا بصحراگردى پرداخت طوايف همواره با يكديگر در جنگ و ستيز بودند و گاهى هم باهم پيمان يگانگى مىبستند . عادت اينها چنين بود ، كه به طرف چين براى غارت و تاخت‌وتاز بروند .\r\nبنابراين چينىها هدايائى براى طوايف فرستاده امنيّت خود را از اين راهزنان ميخريدند . در 480 ق . م ، وقتى كه چين بهفت بخش تقسيم شد ، مغول‌ها غالبا با قسمتى برضدّ قسمت ديگر همراهى ميكردند . اين وضع باعث شد ، كه طوايف مغول بيشتر در چين تاخت‌وتاز كنند . چينىها بستوه آمده متّحد شدند و مردمان مغول را به طرف شمال راندند . بعد ، سه قرن قبل از ميلاد سه قسمت چين باهم اتّحاد كرده وحشىهاى شمالى را بيرون كردند و براى دفاع خود ديوارهائى طويل كشيدند . پس از آن ، وقتى كه چين در تحت حكمرانى يكنفر شىخوآن‌دى ، كه از خانوادهء ثين « 2 » بود ، درآمد ، او اين ديوارهاى جداگانه را به يكديگر پيوست ، چنان كه يك ديوار بزرگ تركيب يافت . اين ديوار هنوز هم وجود دارد و يكى از عجايب عالم است . مغولهائى ، كه از چين به طرف شمال رانده شده بودند ، در 214 ق . م بسه امارت نيرومند ، كه هركدام را خانى اداره ميكرد ، تقسيم شدند : 1 - در مشرق مغولستان - دون‌خو ، 2 - در مغولستان وسطى - هون‌نو ، كه از همه بزرگتر بود ( هون‌نو را اكنون هون گويند ) .\r\n3 - در مغرب - يوئه‌چژى ، يا چنان كه غالبا گويند يوئه‌چى . چون پس از ساخته شدن ديوار چين مغولها نميتوانستند به آسانى در چين بتاخت‌وتاز بپردازند ، خان‌هون‌نو ( 209 - 174 ق . م ) خان‌دون‌خو را مطيع كرده و يوئه‌چىها\r\n\r\n\r\n","description":"","footnote":"\r\n( 1 ) -  Gun - lu . \r\n( 2 ) -  Tzine . \r\n","page_name":" 2255 ","page_number":315},
  {"content":"\r\n\r\nرا پراكنده تمامى مغولستان را در تحت حكمرانى خود درآورد و دولت هون را ، كه از منچورستان تا ستپ « 1 » هاى قرقيز و از ديوار بزرگ چين تا سرحدّ كنونى روسيّه امتداد مييافت ، تأسيس كرد . در 202 ق . م ، خان اين دولت مودونام تاخت‌وتاز مهيبى در چين كرده بقدرى باعث خرابى شد ، كه فغفور چين مجبور گرديد خان مغولستان را با خود مساوى بداند و تعهّد كرد ، كه شاهزاده خانم‌هاى چين را براى او بفرستد و همه ساله هدايائى به او بدهد . در زمان جانشينان مودو چينىهائى ، كه با شاهزاده خانم‌هاى چين بمغولستان ميآمدند ، بمغولها آموختند ، كه چگونه ماليات بگيرند ، نوشته‌جات و دفاتر دولتى را تنظيم و مملكت را موافق قوانين اداره كنند .\r\nاگر بخواهيم تاريخ مغولستان را از اين زمان ، كه قرن دوّم ق . م است ، دنبال كنيم ، از موضوع خارج خواهيم شد ، زيرا وقايع بعد مغولستان با دوره‌هاى ديگر تاريخ ايران مربوط است . بنابراين مقتضى است در اين‌جا ايستاده ببينيم از فشار هون‌ها به يوئه‌چىها چه نتايجى رويداد .\r\nيوئه‌چىها ، چنان كه بالاتر گفته شد ، از فشار هونها و از دست دادن مساكنشان مجبور گشتند جلاى وطن كنند و زمين‌هاى تازه براى خود بيابند . بنابراين به دو بخش تقسيم شده قسمت بزرگتر به طرف جنوب غربى رفت و بنوبت خود فشار بمردمانى داد ، كه در آسياى وسطى در هر دو طرف رود سيحون و بل جيحون سكنى داشتند . اين مردمان از طوايف مختلف بودند و ، چنان كه از تاريخ ايران ميدانيم ، مورّخين و جغرافيّون عهد قديم اينها را ساك « 2 » و داريوش اوّل سك مينامد .\r\nهرودوت و كتزياس و برس‌كلدانى از اين مردمان سه قوم را مينامند : ماساژت‌ها ، دربيك‌ها و داهيها ( صفحهء 446 - 454 اين تأليف ) . نويسندگان ديگر اسامى ماساژت‌ها و داهيها و طخاريها و آسيائى « 3 » ها يا آسيانىها « 4 » را ذكر ميكنند\r\n\r\n\r\n","description":"","footnote":"\r\n( 1 ) -  Steppe  ( جلگه‌هاى وسيع ، كه روئيدنى آن منحصر بعلف است و در تابستان تمام علف خشك شده جلگه بصحارى خشك مبدّل ميگردد ) .\r\n( 2 ) -  Sakes ( saces ) . \r\n( 3 ) -  Asii . \r\n( 4 ) -  Asiani . \r\n","page_name":" 2256 ","page_number":316},
  {"content":"\r\n\r\n( سترابون ، كتاب 11 ، فصل 8 ، بند 8 - ژوستن ، كتاب 42 ، بند 2 - مقدّمه تروگ‌پومپه ، كتاب 42 ) سترابون مردم داهى را داراى طوايفى موسوم به پىسورى « 1 » و كسانتى « 2 » ميداند و نام ماساژت را شامل مردمانى موسوم بخوارزميها و آتّاسيها « 3 » . داريوش اسم دو مردم را در جزو ايالات ايران ذكر مىكند : سك - هئوم‌ورك « 4 » - سك تيگر خئود « 5 » و هر دو در آسياى وسطى آن طرف رود سيحون‌اند ( صفحهء 1452 اين تاليف ) .\r\nبايد اعتراف كرد ، كه اطلاعاتيكه نويسندگان مزبور ميدهند گنگ است و بجز هرودوت ، كه شمّه‌اى از اخلاق و عادات و زندگانى ماساژت‌ها ، يعنى مردمان عمده صفحات آنطرف سيحون ، بيان كرده ، ديگران بذكر اسامى طوايف اكتفاء ورزيده‌اند .\r\nبهرحال يوئه‌چيها بسر اين مردمان ريخته آنها را از مساكنشان كندند ، چنان كه طوايف سكائى هم مجبور گشتند اراضى تازه بدست آورده در آنجاها بنشينند .\r\nبنابراين ، نهضت مردمان سكائى هم شروع شد و سكائى و يوئه‌چى مخلوط با يكديگر به پارت و باختر فشار آوردند . مخاطره بزرگ بود ، زيرا اين مردمان از حيث تمدّن ، از مردمان ايران و آسياى غربى كليّة ، خيلى پست‌تر بودند ( نوشته هاى هرودوت ، بصفحه 473 - 474 اين تأليف رجوع شود ) و اگر غالب ميآمدند تمدّن آسياى غربى ، كه در مدّت قرونى زياد از زندگانى سومريها و اكدّيها - بابليها و آسوريها - ماديها و پارسيها و يونانيها حاصل شده بود ، از ميان ميرفت و جاى آن را وحشيگرى و بربريّت ميگرفت ، يعنى در آسياى غربى در اين زمان همان اوضاع پيش ميآمد ، كه پس از چند قرن در اروپا در زير فشار هونها روى داد و تمدّن يونانى و رومى جاى خود را در مدّت قرونى بتوّحش واگذارد ، ولى خوشبختانه ايران پارتى بعد از جنگهاى عديد بهره‌مند گشت جلو اين سيل بزرگ را بگيرد و ميتوان گفت ، كه تمدّن ايران را نجات داد ، اما دولت يونانى باختر نتوانست\r\n\r\n\r\n","description":"","footnote":"\r\n( 1 ) -  Pissuri . \r\n( 2 ) -  Xanthii . \r\n( 3 ) -  Attasii . \r\n( 4 ) - سك‌هاى برگ هومه .\r\n( 5 ) - سك‌هاى تيز خود ( كلاه تك تيز بسر داشتند ) .\r\n","page_name":" 2257 ","page_number":317},
  {"content":"\r\n\r\nسدّى در مقابل اين مردمان گردد و از بيخ‌وبن جاروب شد ، توضيح آنكه مردمان شمالى مزبور مقاومت باختريها را درهم شكسته به طرف جنوب راندند ، سكاها در زرنگ برقرار شدند و از اين زمان زرنگ ( درانگياناى « 1 » نويسندگان يونانى ) بسيستان معروف گرديد « 2 » . اينكه سهل است سكاها به طرف مشرق حركت كرده كابل را بدست آوردند و بعد به طرف هند رانده قسمت‌هائى را از آن تسخير كردند و دولتى بوجود آمد ، كه در تاريخ بدولت هند و سكائى معروف است . اما فشار مردمان شمالى مزبور بايران و جنگهائى ، كه پارتيها با آنها كردند ، موافق نوشته‌هاى مورّخين قديم چنان بود ، كه در اين مبحث و مبحث ديگر شرحش بيايد .\r\n\r\nجنگ اردوان با طخاريها\r\nاردوان دوّم خوب اهميّت خطر مردمان شمالى را دريافت و باوجود اينكه سكاهاى همجوار ايران پارت را غارت كرده باوطانشان برگشته بودند و عجالة ضدّيتى با اردوان نداشتند ، خود را مهيّاى جنگ با آنها كرده بمملكت طخاريها قشون كشيد . اين خبر مىرساند ، كه اردوان موقع را چنين تشخيص داده ، كه بايد سكاها را بجاى خودشان بنشاند يا بايد كار دولت پارت را ساخته بداند . اينهم معلوم است ، كه جنگ تعرّضى يا جنگ را بمملكت دشمن بردن بهتر از جنگ دفاعى است . طخاريها مردمانى بودند قوى و خود طخارستان تا نهضت مردمان شمالى جزء باختر بشمار ميرفت ، زيرا دولت يونانى و باخترى در شمال تا حدود هونها پيش رفته بود . موافق گفتهء ژوستن ( كتاب 42 ، بند 2 ) اردوان بجنگ آنها رفت و در جدالى زخمى ببازو برداشته از آن درگذشت . از شرح كيفيّات اين جنگ خبرى از نويسندگان قديم بما نرسيده است و نميدانيم بعد از كشته شدن اردوان چه رويداده ، ولى چون ترتيب جنگهاى مشرق زمين اين است ، كه لشكر با مرگ پادشاه يا سردار كل سست و متزلزل مىشود ، بايد پنداشت ، كه بعد از كشته شدن اردوان پارتىها عقب نشسته بپارت برگشته‌اند . بهرحال با كشته شدن دو پادشاه پارت در دو\r\n\r\n\r\n","description":"","footnote":"\r\n( 1 ) -  Drangiana . \r\n( 2 ) - سكستان - سگستان - سجستان - سيستان .\r\n","page_name":" 2258 ","page_number":318},
  {"content":"\r\n\r\nجنگ با سكاها در مدّت چهار سال و با بىبهره‌مندى پارتىها ، موقع دولت پارت سخت گرديد ، ولى خوشبختانه بجاى اردوان شخصى نشست ، كه يكى از بزرگترين شاهان ايران است و بزرگش خوانده‌اند . او با دستى قوى مردمان شمالى را پس نشاند و دولت پارت را نه فقط نجات داد ، بل حدود آن را به جاهائى رسانيد ، كه معلوم نيست ، ايران پيش از اين زمان ، از طرف مشرق به آن حدود رسيده باشد . سلطنت اردوان دوّم از 127 تا 124 ق . م بود .\r\nدر اينجا بفصل دوّم خاتمه ميدهيم زيرا دولت پارت از اين ببعد داخل مرحلهء جديدى مىشود . در مرحلهء سابق ، پارتىها مبانى دولت خود را محكم كرده سلوكىها را بكلّى از ايران راندند . در مرحلهء جديد ايران پارتى با دولت روم يكى از دو دولتى هستند ، كه عالم آن روز را در حيطه اقتدار خود دارند .\r\nقبل از دخول بفصل سوّم لازم ميدانيم ، كه بمناسبت نهضت يوئه‌چىها به مغرب و جنوب و پس از آن سكاها بجنوب و پارتيها بمشرق ، چون ميدان عمليّات و زد و خوردها باختر است ، شمّه‌اى از دولت يونانى و باخترى بگوئيم و نيز از نويسندگان چينى راجع به اين زمان يوئه‌چيها ، باختريها و پارت . چنان كه بالاتر گفته شد ( صفحهء 2073 ) ديودوت والى باختر در زمان آن‌تيوخوس دوّم برضدّ دولت سلوكى در 256 قيام كرد ، يونانيهاى اين صفحه مستقل شدند و اين دولت از اين زمان بنام دولت يونانى و باخترى معروف گرديد . سلوكيها در ابتداء از عهدهء اين دولت بر نيامدند و بعد از ديودوت اوّل پسر او ديودوت دوّم بتخت نشست . بعد از ديودوت دوّم اوتىدموس پادشاه شد و از 222 تا 190 ق . م سلطنت كرد . آن‌تيوخوس سوّم سلوكى با او جنگيد و شكستش داد ، ولى بعد چنين صلاح ديد ، كه در مقابل مردمان تورانى زردپوست ، كه از شمال بسغد فشار ميدادند ، از او تقويت كند بنابراين پادشاهى او را شناخت . پسر او دمتريوس بناى جهانگيرى را در اين قسمت آسيا گذارد : از طرف شمال از سغد گذشته به فونيان « 1 » رسيد و بصفحهء طخاريها در آن طرف\r\n\r\n\r\n","description":"","footnote":"\r\n( 1 ) -  Faunians  ( بعضى با هونها مطابقت ميدهند )\r\n","page_name":" 2259 ","page_number":319},
  {"content":"\r\n\r\nسيحون دست انداخت و بعد براهى ، كه از تاريم « 1 » و صفحهء تاتارها ميگذشت استيلاء يافت . در جنوب هم يونانيها تا سند و پتاله رانده مملكتى وسيع بدست آوردند .\r\nمقصود يونانيهاى باختر اين بود ، كه بين اوقيانوس هند و چينىها واسطه مبادلات تجارتى باشند . در اين زمان ترّقى باختر فوق‌العاده بود . ژوستن گويد ، كه باختر هزار شهر داشت . اگرچه اين عدد به نظر اغراق ميآيد ، ولى ممكن است مقصود نويسندهء قديم مزبور باختر بالاخصّ نبوده ، او دولت باختر را ، كه از تركستان شرقى تا اوقيانوس هند امتداد داشته ، در نظر گرفته بوده ، بهرحال ديرى نگذشت ، كه براى دمتريوس يك نفر مدّعى اوكراتيد نام پيدا شد . او برضدّ دمتريوس قيام كرده تاج‌وتخت باختر را غصب كرد . اين شخص هم خيلى كارى بود ، ولى بدست پسرش هلىاكل نام ، چنان كه بالاتر گفتيم ، كشته شد .\r\nبعد مقارن اين احوال مهرداد اوّل اشكانى نظرى بباختر انداخته درصدد برآمد ، كه آن را مانند زمان قبل از اسكندر بايران ضميمه كند . چنين هم شد ، زيرا يونانيها مجبور گشتند باختر را باشكانيان داده و خودشان به طرف جنوب رفته ، در كابل برقرار شوند ( 139 ق . م ) . اين احوال تا 127 ق . م پائيد ، و در اين زمان سكاها در تحت فشار يوئه‌چيها بباختر ريختند . جهت اين نهضت ، چنان كه بالاتر ذكر شد ، هونها بودند ، آنها بسر مردمى ازنژاد زردپوست معروف بيوئه‌چيها ريخته مساكن آنها را انتزاع كردند ، اينها هم بنوبت خود بسكاها فشار آورده آنها را از مساكنشان راندند و سكاها هم چاره نداشتند ، جز اينكه به طرف جنوب بروند ، ولى چون ايران پارتى سدّى محكم بود ، ناچار بجاى اينكه بخراسان بريزند ، به طرف باختر رفتند ، و در افغانستان كنونى برقرار شدند ( تقريبا 127 ق . م ) . يونانيهاى باختر هم چاره را در اين ديدند ، كه به طرف جنوب شرقى رفته در كابل و وادى سند محكم‌تر بنشينند .\r\nدر ابتداء در اين كار بهره‌مند بودند ، چنان كه در سلطنت مناندر « 2 » نامى\r\n\r\n\r\n","description":"","footnote":"\r\n( 1 ) -  Tarim . \r\n( 2 ) -  Menandre . \r\n","page_name":" 2260 ","page_number":320},
  {"content":"\r\n\r\nحكمرانى آنها در اين‌جا بسط يافت ( بعد از 126 ق . م ) و دولتى تأسيس گشت ، كه در تاريخ موسوم است بدولت هند و يونانى . پايتخت آن در چاكله « 1 » بود ، كه بيونانى اوتىدميا ميناميدند ، ولى طولى نكشيد ، كه آنها هم تابع همان سكاها گشتند و سكاها در اينجا دولتى تأسيس كردند ، كه در تاريخ معروف بدولت هند و سكائى است . اين واقعه در سلطنت جانشين مناندر ، هرمس نامى وقوع يافت . از اين زمان يونانيها ضعيف گشته ، بمرور تحليل رفتند و تمدّن يونانى خاموش گرديد . راست است ، كه در ابتداء ، چنان كه مسكوكات يونانى نشان ميدهد ، زبان يونانى روى سكّه‌ها ، حتّى در دولت سكائى معمول است ، ولى روى اين سكّه‌ها از زمان اوكراتيد غير از زبان يونانى يك زبان ديگر هم ، كه شعبه‌اى از زبان سانسكريتى است ديده مىشود . خطّ اين سكه‌ها هم بخطّ سامى ( فينيقى ) شباهت دارد ( شايد خطّ آرامى باشد ، كه در آسياى غربى رواج داشت ) . بنابر مختصر مذكور اين نتيجه حاصل مىشود ، كه دولت باختر و يونانى 150 سال تقريبا پائيد و بعد جزء دولت هند و سكائى گرديد . زبان يونانى چنان كه گوت‌شميد گويد تا يكصد ميلادى استعمال ميشد ، ولى بعد از آن از ميان رفت و فقط خطوط يونانى بىمعنى استعمال ميكردند . در باب تاريخ آن اطّلاعات خيلى كم بود ، زيرا نويسندگان يونانى چيزهاى كمى از آن گفته بودند ، ولى از وقتى كه كاوشهائى در افغانستان شده و مسكوكاتى بدست آمده ، بعض مطالب روشن‌تر گشته ، ولى باز به قدر كفايت روشن نيست و سئوالات زياد بىجواب ميماند . چيزى كه معلوم مىباشد ، اينست ، كه يونانيها در زمان سلطنت دمتريوس و اوكراتيد فعاليّت زياد بروز دادند و چنان كه بالاتر از قول ژوستن گفته شد ، باختر داراى هزار شهر بود ، ولى اين را هم بايد گفت ، كه جنگهاى زيادى ، كه يونانيها در شمال با سغد و در جاهاى ديگر با هرات و زرنگ و رخّج « 2 » و مردمان ساحل سند نمودند اين‌ها را ضعيف كرد و در نتيجه در مقابل پارتيها نتوانستند مقاومت كنند .\r\n\r\n\r\n","description":"","footnote":"\r\n( 1 ) -  Tschakala . \r\n( 2 ) -  Aria , Drangiana , Arachosia , \r\n","page_name":" 2261 ","page_number":321},
  {"content":"\r\n\r\nدر باب حدود دولت پارت در اين قسمت ايران قديم ، بايد گفت ، كه عقيده يكى نيست . بعضى گويند ، كه دولت پارت تا كوههاى هندوكوشان و هيمالايا و رود سند بسط مييافت ، ديودور گويد ، كه مهرداد اوّل بهند لشكر كشيد ، ولى برخى عقيدهء ژوستن را ترجيح ميدهند و معتقدند ، كه اگر هم مهرداد هند شرقى را تصرّف كرده حكمرانى او در اين‌جا بواسطه دورى دير نپائيده ( گوت‌شميد ، تاريخ ايران الخ ، صفحه 50 ) و دولت پارت در مشرق از پاراپاميزاد بآنطرف تجاوز نميكرد .\r\nمقصود از نگارش اين سطور دولت يونانى و باخترى بود ، كه علمدار تمدّن يونانى در مشرق ايران بشمار ميرفت و بواسطه نهضت پارتيها بمشرق و سكاها بجنوب منقرض شد .\r\nدر خاتمه باز بايد بگوئيم ، كه زبان يونانى در سكّه‌هاى دولت هند و سكائى زمانى پس از انقراض دولت يونانى و باخترى معمول بود و بنابراين بايد حدس زد ، كه معرفت يونانى در رديف معرفت هندى در اينجا مدّتى دوام داشت ( گوت‌شميد ، تاريخ ايران الخ ، صفحهء 44 - 50 ) « 1 » .\r\nبودن سكاها در آنطرف رود سيحون مضمون لوحه‌هاى داريوش اوّل را ، كه در 1304 در همدان و در 1312 در تخت‌جمشيد پيدا شده « 2 » تأييد مىكند ، زيرا داريوش اوّل در لوحه‌هاى مزبور ميگويد حدود ممالك او از سكاها ، كه آنطرف سغد سكنى دارند تا كوشا ( حبشه ) است . آنطرف سغد با شمال‌شرقى سمرقند يا مشرق خوقند مطابقت مىكند و اين صفحه را حالا فرغانه مينامند . در اين لوحه‌ها ، داريوش سكاها را نمينامد ، ولى در كتيبه نقش رستم در جزء مردمانى ، كه به او باج ميدهند ، اسم دو قوم سكائى را ميبرد : سك هئوم‌ورك - سك تيگر - خود . نويسندگان يونانى ( مثلا سترابون ) اينها را ساكاروك يا ساكارولى مينامند ،\r\n\r\n\r\n","description":"","footnote":"\r\n( 1 ) -\r\n Alfred Gutschmid . Geschichte Irans und seiner Nachlarlander Von Alexander dem grossen bis Zum untergang der Arsaciden . Tubingin , 1888 . \r\n( 2 ) - مضمون لوحه‌هاى تخت‌جمشيد كاملا مثل مضمون لوحه‌هاى همدان است ، كه در صفحهء 1613 اين تأليف ذكر شده .\r\n","page_name":" 2262 ","page_number":322},
  {"content":"\r\n\r\nولى حالا اين عقيده قوّت يافته ، كه اين سكاها همان طخاريها بودند ، كه در قرون اوّل اسلامى اعراب آنها را در باختر يافتند . اگرچه بالاتر گفتيم باز تكرار زائد نيست ، كه در همين زمان سكاها به زرنگ ريخته و اين صفحه اسم خود را بسكستان تبديل كرد و سكستان بمرور بسيستان مبدّل شد . يكى از پادشاهان نامى سيستان گون‌دوفار « 1 » نام داشته و موافق يك داستان هندى ، توماس يكى از حواريّون مسيح در زمان او در سال 29 ميلادى بهند رفته . اين پادشاه جاهاى زياد در تحت حكمرانى داشته و سكّه‌هاى او در هرات و قندهار و سيستان بدست آمده و نيز بندرت در پنجاب هند ( گوت‌شميد ، تاريخ ايران الخ ) .\r\nاطّلاعاتيكه ذكر شد از نوشته‌هاى يكنفر مورّخ چينى بدست آمده و او از اطّلاعات يكنفر تاجر چينى ، كه به اين صفحات آمده ، استفاده كرده و ديگر اينكه فغفور چين نماينده‌اى نزد يوئه‌چيها فرستاد ، كه بمساكن قديمشان برگردند ، زيرا اميدوار بود ، كه بواسطهء ضديت اينها با هونها ، راه كاروان‌رو از چين بباختر و رّخج باز شود ، ولى يوئه‌چيها بقدرى از مساكن تازه‌شان راضى بودند ، كه اين تكليف را قبول نكردند و نماينده مزبور ، كه نامش چانك‌كىين بود ، در سال 126 ق . م بىانجام مقصود بچين برگشت و در راه دو دفعه دوچار هونها گرديد . اين شخص اطّلاعاتى نيز راجع بپارت ميدهد . چون اطّلاعات مزبور براى تاريخ پارت بى اهميّت نيست ، ذكر ميكنيم . او گويد : ، كه سرحدّ آن سى ( يعنى پارت ) در اين زمان رود وى ( جيحون ) بود ، مردم پارت بوسيله گارى و كشتى با مردم همجوار مراوده داشته و گاهى تا هزارلى ( تقريبا پانصد و پنجاه كيلومطر ) داخل مملكت همجوار ميشدند ، پارتيها سكّه با صورت شاه ميزدند ، روى پوست آهو مينوشتند و نوشته‌ها افقى بود ( در چينى عمودى است ) . بعد نمايندهء چين از ممالكى حرف مىزند ، كه در ساحل درياى مغرب واقع شده و مردم آن صفحات بزراعت عشق دارند و برنج زياد ميكارند ، زيرا هوا مرطوبى است . معلوم است ، كه مقصود از\r\n\r\n\r\n","description":"","footnote":"\r\n( 1 ) -  Gondophare . \r\n","page_name":" 2263 ","page_number":323},
  {"content":"\r\n\r\nدرياى مغرب درياى گرگان است و از صفحات ، مازندران و گيلان . از اينجا معلوم مىشود ، كه دولت پارت به اين صفحات هم دست انداخته بوده و بايد اين كار در زمان مهرداد اوّل شده باشد . چينى مزبور از دولت يونانى و باخترى نيز حرف مىزند و آن را تاهىيا « 1 » مينامد . او ميگويد كه در شمال بعد از تاهىيا يوئه‌چيها هستند و تا آن‌سى ( يعنى پارت ) مردمانى زندگانى ميكنند ، كه چشمانشان گرد است ، ريشهاى پرپشت دارند و سبيل‌هايشان نيز همان‌طور است . لهجه‌شان مختلف است ، ولى همه يكديگر را ميفهمند ، تجّار زيرك دارند ، ابريشم و رنگ برقيرا درست ميكنند ، ولى از آن‌سىها عقب هستند . بعد در زمان ديگر از منابع چينى اينطور مستفاد مىشود ، كه وقتى كه دولت يونانى و باخترى بكابل و وادى سند منتقل شده بود ، فغفوز چين مأمورينى به آن دولت فرستاد ، ولى مأمورين مزبور بعد از چندى بچين برگشتند و بر اثر راپورتهاى آنها ، دولت چين بواسطه دورى آن از دولت هند و يونانى روابط را با آن قطع كرد ( گوت‌شميد ، تاريخ ايران الخ ، صفحهء 65 - 102 ) .\r\nاز شرح مذكور روشن است ، كه در اين زمان ايرانيها با سكاها در گيرودار بوده‌اند و چنين به نظر ميرسد ، كه جنگ ايران و توران ، كه در داستانهاى ما به زمان كيانيان نسبت داده شده ، همين جنگها بوده ، يوئه‌چيها طخاريها را به حركت آورده‌اند و طخاريها بسر باختريها ريخته‌اند ، بعد جنگهاى ايران و توران شروع شده است .\r\nباختر اين زمان هم ، چنان كه گفته شد ، در شمال شامل باختر و مرو و سغد و آنطرف سغد بوده . در قرون بعد در داستانهاى ما محلها محفوظ مانده ، ولى چون دوره اشكانى را در دوره ساسانى دوست نداشته‌اند ، وقايع اين زمان را بدوره كيانى نسبت داده كارهاى مهرداد دوّم را به كيخسرو داستانى بسته‌اند ، يا اينكه از روى سهو و اشتباه ، زمان را تغيير داده‌اند . بهرحال تاريخ نشان نميدهد ، كه در زمان هخامنشىها تورانيها خواسته باشند بايران بيايند ، بلكه به عكس در دورهء مزبور ايرانيها ميخواستند بآنطرف حمله كنند ، چنان كه كردند و دو قوم\r\n\r\n\r\n","description":"","footnote":"\r\n( 1 ) -  Tahia . \r\n","page_name":" 2264 ","page_number":324},
  {"content":"\r\n\r\nسكائى هم تابع شدند « 1 » . يك چيز هم نظرى را ، كه اظهار كرديم ، تأييد مىكند :\r\nمردان داستانها را پهلوان مينامند و حالا براى ما روشن است ، كه پهلوان يعنى منسوب بپارت . الف و نون علامت نسبت است نه علامت صيغه جمع و نظاير آن در پارسى زياد است « 2 » . در اسامى پهلوانان هم اگر دقيق شويم ، مىبينيم ، كه بعضى از پهلوانان شاهان اشكانيند ، مثلا گودرز پسر گيوشاه اشكانى است ( پائين‌تر بيايد ) ، قارن رئيس يكى از خانواده‌هاى اشكانى است ( پائين‌تر بيايد ) ، فرهاد اسم پنج شاه اشكانى است ، ميلاد مصحّف مهرداد است « 3 » . در دوره اشكانى به تمام اين اسامى برميخوريم و در اين كتاب هم اين اسامى ذكر شده و خواهد شد .\r\nهرچه پيشتر رويم اين نظر ثابت‌تر خواهد شد ، كه دوره پارتى همان دوره پهلوانى است و مردان آن دوره شاهان اشكانى يا پارتيها هستند ، مخصوصا وقتى كه بمدارك ارمنى دورهء پارتى رسيديم ، اين نظر روشن‌تر خواهد بود .\r\nدر اينجا بعلاوه تذكّرى ، كه داديم ، لازم ميدانيم يك تذكر ديگر نيز بدهيم و آن مربوط بلفظ تورانى است . اكنون وقتى كه ميگوئيم تورانى بايد يك كلمه هم به آن بيفزائيم آلتائى يا غير آلتائى ، زيرا تورانيهاى آلتائى ازنژاد زردپوست‌اند و غير آلتائى همان آريانها ميباشند ( نظرى بصفحهء 154 اين تأليف ) . چون ايرانيها بيشتر با طخاريها سروكار داشته‌اند و اينها از آريانهاى سكائى بوده‌اند ، پس ميتوان گفت ، كه ايرانيها با تورانيهاى غير آلتائى در زدوخورد بوده‌اند و آنها بباختر ريخته‌اند . اما اينكه طخاريها از زردپوست‌ها نبوده‌اند اين نكته ثابت شده است .\r\nاولا از زبان آنها اين نكته مسلّم است و ديگر چند سال قبل در تورفان ، كه از مستملكات غربى چين است ، كتابهائى بدست آمد و سه زبان در اين كتابها يافتند ، يكى از آنها طخارى است و اين زبان هم بزبانهاى ايران شمالى نزديك است .\r\nما در اين باب در جاى خود صحبت خواهيم داشت . عجالة براى اينكه از\r\n\r\n\r\n","description":"","footnote":"\r\n( 1 ) - سك هومه‌ورك - سك تيگر خود .\r\n( 2 ) - مثل مازندران - گيلان - بامدادان - صبحگاهان - توران و غيره و غيره .\r\n( 3 ) - مهرداد در ابتداء ميرداد ، بعد ميراد و بعدتر ميلاد شده .\r\n","page_name":" 2265 ","page_number":325},
  {"content":"\r\n\r\nموضوع خيلى دور نرفته باشيم ، به اين مختصر تذكّر اكتفاء ميورزيم . پس مردمانى ، كه بباختر ريخته‌اند آريانى بوده‌اند . اين نكته براى تعيين‌نژاد افغانها اهميّت دارد : اهالى باختر تا اين زمان از آريانهاى ايرانى بوده‌اند ( صفحهء 155 اين تأليف ) . در اين زمانهم آريانها به آن سرزمين رفته‌اند ، زبان كنونى افغانها ، كه پختو يا پشتو و تقريبا همان زبان پارسى است ، يكى از دلايل اين نظر است .\r\n\r\nفصل سوم - اوج اعتلاى دولت پارت\r\n\r\nمبحث اوّل . اشك نهم - مهرداد دوّم ( بزرگ )\r\nمهرداد يكى از شاهان بزرگ ايران است و ژوستن گويد ( كتاب 42 ، بند 2 ) :\r\n« از جهت بزرگى كارهايش او را كبير خواندند . او ميخواست با نياگان خود برابرى كند ، ولى از جهت لياقتش از آنها گذشت ، شجاعت خود را در جنگهاى عديد با همسايگان خود نشان داد و مردمانى چند باطاعت دولتش آورد . او سكاها را مغلوب ساخت و لكّه افتضاحى را ، كه روى خانواده‌اش گذارده بودند ، شست » .\r\nبعد ژوستن به كارهاى ارمنستان ميگذرد ، كه در جاى خود بيايد . راجع باطّلاعاتى ، كه ژوستن ميدهد ، بايد گفت ، كه متاسّفانه خيلى مجمل است و فقط نتايج را باختصار ذكر كرده ، ولى باوجود اين ميتوان بىترديد دانست ، كه مهرداد لشكر بصفحات سكائىنشين كشيده و آنها را مستأصل كرده . اينكه سهل است از همين مردمان عدّه‌اى را باطاعت درآورده . بنابراين مهرداد با فتوحات خود جلو جنبش مردمان شمال‌شرقى را ، كه سكاها پيش آهنگان آنها بوده‌اند ، گرفته اين مردمان را ، كه بخراسان هم فشار ميآورده‌اند ، عقب رانده و آنها مجبور گشته‌اند به طرف باختر بروند . بنابراين در سلطنت مهرداد خطر زرد از ايران گذشت .\r\n\r\n","description":"","footnote":"","page_name":" 2266 ","page_number":326},
  {"content":"\r\n\r\n( 123 ) - سكّه اشك نهم ( مهرداد دوّم )\r\nاين خطر در ادوار ديگر هم ايران را تهديد كرده است ولى شرح وقايع بدوره‌هاى ديگر تاريخ ايران مربوط است و در جاى خود بيايد . اگرچه صراحتى در اخبار اين زمان نيست ، ولى ميتوان گفت ، كه مهرداد به عقب راندن مردمان شمالى اكتفاء نكرده قسمتى را از باختر و نيز سيستان را باطاعت درآورده . خبر اوّل از نوشته‌هاى سترابون برميآيد ( كتاب 11 ، فصل 9 ، بند 2 ) و خبر دوّم از ايزيدور خاراكسى ( كتاب پارت ، بند 18 ) . ژوستن هم چنان كه گذشت اين اخبار را تأييد مىكند ، زيرا گويد ، كه چند مردم را باطاعت خود درآورد .\r\nآثارى دلالت دارد بر اينكه مهرداد از طرف مشرق بقدرى پيش رفته ، كه حدود ايران را بكوههاى هيمالايا رسانيده : سكّه‌هائى از شاهزادگان اشكانى در اينجاها يافته‌اند و معلوم است ، كه اين شاهزادگان در اين صفحات حكمرانى داشته‌اند . مهرداد پس از تسويه امور شرقى متوجّه ارمنستان گرديد و بايد قبل از ذكر وقايع ببينيم مقصود از ارمنستان چه مملكتى است ، خطوط نمايان تاريخش تا اين زمان چيست و سوابق ايرانيان با ارامنه چه بوده .\r\n\r\nارمنستان و ارامنه\r\nارامنه تاريخ خودشان را موافق داستانها و روايات قديم چنين بيان ميكنند :\r\nارمنستان وقتى مركز عالم بوده و چهار رود بزرگ از اين مملكت جريان مييافته :\r\n\r\n","description":"","footnote":"","page_name":" 2267 ","page_number":327},
  {"content":"\r\n\r\nفرات - دجله - ارس و كور « 1 » . اين بهشت روى زمين بعد از طوفان نوح مهد دوّم بشر گرديد . نژاد خود را ارامنه بشخصى ميرسانند ، كه هايكا نام داشته و گويند ، كه او پسر همان كس بود ، كه در تورية او را تجرمه ناميده‌اند ( كتاب پيدايش ، باب دهم ) . بنابراين ارامنه خودشان را هايك و ارمنستان را هايستان مينامند .\r\nيكى از اعقاب هايكا آرام نام داشت . او حدود ارمنستان را توسعه داد و آن را بارمنستان بزرگ و كوچك تقسيم كرد . ارامنه گويند ، كه او معاصر نينوس پادشاه آسور بود و چون مغلوب او نشد ، نينوس او را بعد از خودش اوّل كس دانست و نام ارمنستان از او يا از آرمناك « 2 » پسر هايكا است . يونانيها و رومىها اين اسم را فريگى دانسته تصوّر ميكردند ، كه از اسم آرم‌نيوس تسّالى است و اين شخص ، وقتى كه يازون ، موافق داستانهاى يونانى ، براى تحصيل پشم زرّين به كلخيد رفته ، رفيق او بوده .\r\nبعد ارامنه گويند : وقتى كه آراى پسر آرام در جنگى با سميراميس « 3 » ملكه آسور كشته شد ، ارمنستان تابعيّت آسور را پذيرفت . سپس ( پاروىرا ) استقلال ارمنستان را برگردانيد و عنوان پادشاهى اختيار كرد ، ولى بعدها اعقاب او گويا تابع پادشاهان بابل گشتند . هايك دوّم متّحد بخت النّصر دوّم بود و با او بيت المقدس يا اورشليم را در محاصره داشت . در ميان اسرائى ، كه از يهود آوردند ، خانواده‌اى شامبات نام بود و پسر شامبات را باگارات ميناميدند . ارامنه گويند ، كه اينخانواده از جهت عقل و زرنگى خيلى بلند شد و بعدها در قرن نهم ميلادى بسلطنت ارمنستان و گرجستان رسيد . در گرجستان هنوز كسانى هستند ، كه خودشان را اعقاب باگارات دانسته با گراتيون نامند .\r\n\r\n\r\n","description":"","footnote":"\r\n( 1 ) - رودى است ، كه در قفقاز جريان دارد و به ارس ميريزد . گويند ، كه نام اين رود از كوروش بزرگ است . يك رود ديگر هم در پارس است ، كه نام خود را از كوروش گرفته و حالا معروف به بند امير است .\r\n( 2 ) -  Armenak . \r\n( 3 ) - كرارا در اين تأليف گفته‌ايم ، كه سميراميس ملكهء آسور شخص تاريخى نيست .\r\n","page_name":" 2268 ","page_number":328},
  {"content":"\r\n\r\nدر نيمهء قرن ششم ق . م تيگران ، كه از خانواده هايك بود ، ارمنستان را از قيد خارجيها رهانيد ، ولى پس از آن طولى نكشيد ، كه ارمنستان جزء دولت پارس گرديد .\r\nچنين است اجمالا عقايد ارامنه در باب ابتداى تاريخشان ، ولى بايد گفت ، كه تاريخ سرزمينى ، كه اكنون آن را ارمنستان ميناميم غير از تاريخ ارامنه است .\r\nاگر اين گفته‌ها را شامل سرزمين بدانيم ، شايد چنين باشد ، زيرا ترديدى نيست ، كه صفحه ارمنستان از زمانى خيلى قديم مسكون بوده و تاريخ آن ارتباط با گفته‌هاى تورية و تاريخ قديم آسور و بابل مييافته ، ولى اگر بخواهيم سكنه آنزمان ارمنستان كنونى را نياگان ارامنه امروزى بدانيم ، مداركى براى چنين فرض نداريم . براى روشن بودن مطلب تاريخ ايران را مثل ميآوريم : اگر بخواهيم تاريخ سرزمينى را بنويسيم ، كه اكنون موسوم بايران است ، تاريخ عيلام در چنين تاريخى داخل است ، ولى اگر مقصود نوشتن تاريخ آريانهاى ايرانى يا ايرانىهاى كنونى باشد ، از حدود آن خارج است زيرا عيلاميها از حيث‌نژاد ايرانى نبوده‌اند . آسوريها در كتيبه‌هاشان اسامى مردمانى را ذكر ميكنند ، كه در ارمنستان كنونى سكنى داشتند و با آنها در جنگ و ستيز بوده‌اند ، مانند ناايرى « 1 » ، اوراردا « 2 » ، مين‌نى « 3 » و غيره و بعد هرودوت اسم آلارود « 4 » را ميبرد ، ولى نميتوان گفت ، كه اين مردمان ارامنه بوده‌اند . هرچند آلارود هرودوت يا اوراردوى آسوريها مردمان آرارات هستند ، اما نه مردمانى ، كه در قرن هفتم يا اوايل قرن ششم ق . م آمده در اين‌جاها بر بوميها غلبه كرده برقرار شدند ، بل مردمانى ، كه قبل از آمدن آنها باينجاها بوميهاى اين صفحات بوده‌اند و نژادشان تا حال معلوم نشده و ليكن محقّق است ، كه آريانى نبوده‌اند . پس اينها را نميتوان نياگان ارامنه قرار داد ، زيرا ارامنه از گروه مردمان هند و اروپائى يا بعقيده بعضى ايرانىاند ، كه بعدها در اوايل قرن ششم ق . م بارمنستان كنونى آمده‌اند موافق\r\n\r\n\r\n","description":"","footnote":"\r\n( 1 ) -  Nairi . \r\n( 2 ) -  Urarda . \r\n( 3 ) -  Minni . \r\n( 4 ) -  Alarode . \r\n","page_name":" 2269 ","page_number":329},
  {"content":"\r\n\r\nعقيده علماء كنونى تاريخ ، ارامنه ملّتى هستند آريانىنژاد بمعنى اعمّ ، يعنى هندو اروپائى ( بعضى هم گويند آريانى ايرانى ) ، كه از راه بوسفور تراكيّه ( بوغاز اسلامبول ) از اروپا بآسياى صغير گذشته‌اند . اينها مدّتى با فريگىها در آسياى صغير ميزيستند و با آنها هم آمده بودند . بعد با هيت‌ها آميزش و اختلاط يافتند و بعض آثار هيتى در آنها باقى ماند ، از جمله تصوّر ميكنند ، كه هايك ، يعنى اسمى ، كه ارامنه خود را بدان مينامند ، از آثار هيتى است . در اوايل قرن ششم ق . م ارامنه از كاپادوكيّه به طرف مملكت آرارات ، يا چنان كه در كتيبه‌هاى آسورى ذكر شده ، به اوراردو رفتند و دولت وان يا آرارات را منقرض ساخته ، بر مردمان بومى ، يعنى آلاروديها استيلا يافته در اين مملكت برقرار شدند . در لشكركشى هووخ‌شتر شاه ماد بجنگ ليديّه يا پس از صلح او با آليات پادشاه ليدى ، ارمنستان جزء دولت ماد گرديد ( صفحات 197 - 199 اين تأليف ) و بعد در زمان كوروش بزرگ جزء دولت هخامنشى شد . داريوش اوّل در كتيبه‌هاى بيستون و تخت‌جمشيد و نقش رستم ارمنستان را ارمينا ناميده و آن را يكى از ممالك جزء دولت خود دانسته . در به دو سلطنت داريوش اوّل ، چنان كه در صفحات 542 - 543 گذشت ، ارمنستان يكى از ممالكى بود ، كه شوريد و بعد از جنگهاى عديد تابع شد . بعد از اين شورش ، ديگر ديده نميشود ، كه ارامنه بر دولت هخامنشى قيام كرده باشند . آنها باجشان را ميپردازند و در موقع حاجت لشكر ميفرستند . بنابراين بايد گفت ، كه ارامنه از دولت هخامنشى راضى بودند ، زيرا حتّى در مواردى ، كه بواسطه ضعف مركز ( مثلا در زمان اردشير دوّم ) ايالات غربى ايران در آسياى صغير و قبرس و مصر استقلال‌طلبى نشان ميدادند ، ارمنستان ساكت بود . جهت معلوم است : ارامنه از حيث‌نژاد و اخلاق و عادات تفاوت‌هاى اساسى با ايرانيان نداشتند و بنابراين جهتى براى انفكاك وجود نداشت .\r\nاحوال ارمنستان چنين بود ، تا اسكندر به آسيا آمد ، ولى بارمنستان نرفت .\r\n\r\n","description":"","footnote":"","page_name":" 2270 ","page_number":330},
  {"content":"\r\n\r\nبعد از اسكندر جانشينان او ارمنستان را جزء امپراطورى اسكندر ميدانستند .\r\nپس از آن وقتى كه دولت اسكندر رسما تقسيم شد ، ارمنستان به سهم سلكوس اوّل نيكاتور افتاد و در اينجا ولاتى از جانب سلوكىها حكومت كردند . اين احوال پائيد ، تا اينكه آن‌تيوخوس سوّم با روميها درافتاد و در ماگنزيا « 1 » شكست خورد .\r\nدر اينوقت ارامنه از موقع استفاده كرده مستقل شدند ، دو نفر از ولات ارمنستان - آرتاكسياس ( آرتاشس ) و زاريادرس نامان ارمنستان را بين خودشان تقسيم كردند و ارمنستان بزرگ به سهم آرتاكسياس افتاد ( 223 - 190 ق . م ) . حدود ارمنستان بزرگ در آنزمان اين بود : از طرف شمال پنت ، كه ذكرش بالاتر گذشت و كلخيد ( لازستان قرون بعد ) و ايبرى « 2 » ( گرجستان ) و آلبانى ( ارّان ) .\r\nاز سمت مشرق ماد و كوههاى آذربايجان . از طرف جنوب : آسور قديم ( موصل كنونى ) . از سمت مغرب فرات ، كه ارمنستان بزرگ را از ارمنستان كوچك جدا ميكرد . بعد ، از نوشته‌هاى آپ‌پيان ( كتاب سوريّه ، صفحه 117 ) چنين استنباط مىشود ، كه در سلطنت آن‌تيوخوس چهارم اپىفان سلوكيها براى برگردانيدن ارمنستان با ارامنه جنگيده‌اند و اين مملكت دوباره بتابعيّت آنها درآمده ( 165 ق . م ) .\r\nپس از آن ارمنستان در اين‌حال بماند ، تا مهرداد اوّل اشكانى ايالات غربى ايران ، يعنى ماد و خوزستان و بابل را ، از دولت سلوكى انتزاع كرد . در اين وقت ارمنستان هم بر دولت سلوكى شوريده جدا گرديد . در اين زمان موافق منابع ارمنى شاهزاده‌اى واگارشك يا وال‌ارشك نام با حمايت مهرداد بر تخت ارمنستان نشست و هرچند در زير نفوذ شاه پارت بود ، باوجود اين اجازه داشت مستقلا ارمنستان را اداره كند ( بصفحات 94 - 96 اين تأليف رجوع شود ) . گويند ، كه او 22 سال سلطنت كرد و در اين زمان حدود ارمنستان از كوههاى قفقاز تا نصيبين امتداد مييافت ( موسىخورن ، تاريخ ارمنستان ، كتاب 2 ، بند 3 ) .\r\n\r\n\r\n","description":"","footnote":"\r\n( 1 ) -  Magnesia . \r\n( 2 ) -  Iberie . \r\n","page_name":" 2271 ","page_number":331},
  {"content":"\r\n\r\nبعد از او پسرش آرداشس بتخت نشست و ظن قوى ميرود ، او همان كسى است ، كه ژوستن ، چنان كه پائين‌تر بيايد ، او را ارتوآديس‌توس « 1 » مينامد و معاصر مهرداد دوّم ( بزرگ ) بود .\r\n\r\nمهرداد بزرگ و ارمنستان\r\nچنين بود احوال ارمنستان ، وقتى كه مهرداد دوّم اسلحه خود را متوجه اين مملكت داشت . پادشاه آن ، از شرحيكه بالاتر گفته شد ، معلوم است ، كه اشكانى و از اقرباى مهرداد بوده ، زيرا موافق روايتى ، كه موسىخورن از مارآپاس‌كاتىنا نقل مىكند ، وال - ارشك برادر شاه اشكانى ايران بود ( صفحهء 94 - 95 اين تأليف ) . از كيفيّات اين جنگ اطلاعى نداريم ، زيرا ژوستن در اين باب ساكت است و فقط گويد ، كه مهرداد به ارتوآديست پادشاه ارمنستان حمله كرد ( كتاب 42 ، بند 2 ) ، ولى سترابون گويد ( كتاب 11 ، فصل 14 ، بند 15 ) ، كه تيگران پادشاه ارمنستان ، قبل از اينكه بتخت نشيند ، گروكان ارامنه در نزد پارتىها بود و از اين عبارت بايد چنين استنباط كرد ، كه ارتوآديست نخواسته مانند اسلافش از دولت پارت تمكين كند ، كار بجنگ كشيده و بعد از شكست او و صلحى ، كه بين پارت و ارمنستان برقرار گشته ، براى اطمينان از تمكين ارمنستان در آتيه ، تيگران مانند گروى در دربار پارت اقامت گزيده . در باب تاريخ اين واقعه ، يعنى جنگ با ارمنستان ، بايد گفت ، كه تعيين آن فقط بطور تقريبى ممكن است :\r\nتيگران تا سنه 55 ق . م ميزيست و وقتى كه درميگذشت ، 85 سال داشت ( راولين‌سن ، ششمين دولت بزرگ مشرق ، صفحه 131 ) . پس در 140 ق م تولّد يافته و زودتر از 20 سالگى هم نميتوانسته مانند گروكان بدربار پارت روانه شود . بنابراين جنگ مهرداد دوّم با ارمنستان در حدود 120 ق . م وقوع يافته .\r\n\r\nنخستين ارتباط ايران با روم\r\nدر زمان مهرداد بزرگ دولت ايران با جمهورى بزرگ روم ارتباط مييابد . اين ارتباط در بادى امر دوستانه است و مهرداد ميخواهد در مقابل مشكلاتى ، كه براى دولت پارت\r\n\r\n\r\n","description":"","footnote":"\r\n( 1 ) -  Ortoadistus . \r\n","page_name":" 2272 ","page_number":332},
  {"content":"\r\n\r\nو جمهورى روم در آسياى صغير و ارمنستان پيش‌آمده ، هر دو دولت دست يگانگى به يكديگر داده منافعشان را حفظ كنند ، ولى ديرى نميگذرد ، كه اين روابط دوستانه بمعارضه و جنگ و ستيز مبدّل ميگردد ، دولت پارت در مدّت سه قرن با فاصله‌هائى ، كه گاهى از پنجاه سال هم تجاوز ميكرد ، با دولت روم دست‌وگريبان مىشود و در نتيجه ، اگر دولت پارت در كنار فرات متوقف ميگردد ، دولت روم هم ، كه در همه‌جا فاتح است ، حدّى براى جهانگيريهاى خود مييابد ، چنان كه روميها اعتراف ميكنند ، كه دولت پارت حريف پر زور آنها است و بهترين قياصره روم عقيده دارند ، كه از فرات نبايد تجاوز كنند . شرح اين وقايع پائين‌تر بيايد . عجالة صحبت از ارتباطى است ، كه در دفعه اولى ايران پارتى با روم مييابد .\r\nدولت روم بعد از فتح ماگنزيا ( 190 ق . م ) يعنى جنگى ، كه با آن‌تيوخوس سوّم سلوكى كرد ، نخواست يكوجب زمين در سوريّه يا آسياى صغير داشته باشد و بنابراين غرامتى از پادشاه مزبور گرفت . جهت اين بود ، كه روميها نظر بسياست عمومى و اوضاع آن زمان نميخواستند در آسياى يونانى دخالتى داشته مشكلاتى براى خود تدارك كنند ، ولى پس از اينكه مقدونيّه و يونان مطيع گرديدند ( 168 ق . م ) قرطاجنه از پاى درآمد و دولت سلوكى در انحطاط افتاد ( 148 - 146 ق . م ) . اوضاع بكلّى تغيير كرد و دولت روم خواست دولت آسيائى نيز گردد . در ابتداء دسايس روميها از دولت پرگام شروع گرديد و در نتيجه آتّالوس سوّم ، چنان كه بالاتر گذشت ، در وصيّت‌نامه‌اى ممالك خود را بروم واگذارد و هرقدر آريستونيكوس برادر آتّالوس صحّت اين وصيّت‌نامه را تكذيب كرد ، نتيجه نگرفت ، تا آنكه بمقام ستيزه برآمد و در اين احوال از جهت همراهى مهرداد ششم پنت با روميها ، شكست خورد و روميها فريگيّه را به مهرداد پنت در ازاى همراهى او داده باقى ممالك پرگام را جزء دولت روم دانستند ( ژوستن ، كتاب 36 ، بند 4 - كتاب 37 ، بند 1 ) . از اين زمان دولت روم در آسياى صغير داراى ابهّتى شد و با دخالتش در روابط دول آسياى صغير با\r\n\r\n","description":"","footnote":"","page_name":" 2273 ","page_number":333},
  {"content":"\r\n\r\nيكديگر ، مقام خود را محكم كرد . در اين وقت هنوز روابطى بين دولت روم با دولت پارت نبود ، زيرا بين اين دو دولت مستملكات سوريّه سلوكى و نيز كاپادوكيّه و ارمنستان واقع شده بودند ، ولى بسط دولت روم از جانب مغرب و توسعه دولت پارت از طرف مشرق هر دو را به يكديگر نزديكتر ميكرد و از اين نزديكى در بادى امر اشتراك منافع حاصل ميشد ، زيرا دولت پنت نيرومند ميگشت و ممالكى را بمستملكات خود ميافزود . از جمله ، چنان كه بالاتر در باب دولت پنت ذكر شد ، اين دولت نفوذ و استيلاى خود را در ارمنستان كوچك برقرار كرد ، كلخيد و سواحل شرقى درياى سياه و خرسونس توريد ( يا دولت بوسفور ) و صفحات شمالى را تا رود دنيستر بتصرّف خود درآورد ( ژوستن ، كتاب 37 ، بند 3 - سترابون ، كتاب 7 ، فصل 4 ، بند 3 ) . بعد دولت پنت به اين توسعه زياد اكتفاء نكرده نصف پافلاگونيّه را از نيكومد پادشاه بىتىنيّه گرفته ، گالاثيّه را نيز تصرّف كرد و خواست كاپادوكيّه را هم در تحت نفوذ درآرد . در اقدام اخير ، تيگران پادشاه ارمنستان به او كمك ميكرد ، زيرا مهرداد ششم پنت كلئوپاتر دختر خود را به او داده بود ( آپ‌پيان ، مهرداد ، صفحه 180 - پلوتارك لوكولّوس ، بند 4 - ژوستن ، 38 ، بند 3 ) . اگرچه دولت روم در اين زمان هنوز مصمّم نگشته بود ، با دولت پنت بجنگد ، باوجود اين ميخواست كارهاى مهرداد ششم پنت را در كاپادوكيّه عقيم گذارد ، يعنى طورى كند ، كه آرىبرزن پادشاه سابق كاپادوكيّه بتخت برگردد و گرديوس را ، كه مهرداد ششم و تيگران بر تخت كاپادوكيّه نشانده بودند ، از تخت محروم گرداند . در اين احوال دولتين پارت و روم منافع مشترك داشتند ، زيرا هر دو از اقدامات تيگران پادشاه ارمنستان و همراهى او با دولت پنت نگران بودند و مهرداد بزرگ شاه پارت مخصوصا از تيگران سخت مكدّر شده بود ، چه او ، چنان كه بالاتر گذشت ، سابقا گروكان ارامنه در نزد او بود و بحمايت مهرداد اشكانى بجاى پدر بتخت ارمنستان نشسته بود ، ولى پس از اينكه خود را بر تخت پدر ديد ، ولاياتى را ، كه برحسب معاهده به مهرداد داده بود ، پس ، گرفت و صفحاتى\r\n\r\n","description":"","footnote":"","page_name":" 2274 ","page_number":334},
  {"content":"\r\n\r\nرا ، كه جزء دولت پارت ميشناختند ، غارت كرد ( سترابون ، كتاب 11 ، فصل 14 ، بند 15 - ژوستن ، كتاب 38 ، بند 3 ) . سترابون گويد ، كه اين صفحات در نزديكى نينوا و اربيل واقع بود . بنابراين وقتى كه مهرداد دوّم پارت شنيد ، كه سولّا از طرف سناى روم بآسياى صغير بسفارت ميآيد ، تا مسئله كاپادوكيّه را تسويه كند ، سفيرى اربازوس نام نزد وى فرستاد ، تا پيشنهاد كند ، كه يك پيمان تعرّضى و دفاعى بين دولتين بسته شود . سولّا از پذيرفتن چنين پيشنهادى شانه خالى كرد و به اين عذر ، كه چنين اختياراتى از طرف سناى روم ندارد ، مسئله را مسكوت گذارد ، ولى روابط دوستانه‌اى بين دولتين برقرار گرديد .\r\nقابل ذكر است ، كه چون ارباز سفير مهرداد بايران برگشت و اين شاه دانست ، كه سولّا سفير روم مقام محترم را بين پادشاه كاپادوكيّه و سفير ايران اشغال ميكرده ، از سفيرش سلب حيات كرد ، كه چرا مقام دولت پارت را حفظ نكرده ( پلوتارك ، كتاب سولّا ، بند 6 ) .\r\nبعد تيگران بر تعرّضات خود نسبت بپارت افزود ( پلوتارك ، لوكولّوس ، بند 14 ) و كردون ( كردستان ) را ، كه دولت تحت الحمايه پارت بود ، از آن انتزاع كرد ، ولى كيفيّات اين جنگ را نميدانيم ، حتّى معلوم نيست ، كه اين واقعه در سلطنت مهرداد بزرگ رويداده يا بعد از او . چون ژوستن مهرداد دوّم را با مهرداد سوّم مخلوط كرده ، حل مسئله مشكلتر گرديده . محقّقين سلطنت مهرداد دوّم را بين 124 و 76 ق . م ميدانند . بنابراين سلطنت او 48 سال دوام يافته .\r\nمهرداد دوّم يكى از شاهان بزرگ پارت بود و هرچند در مقابل تيگران بهره‌مندى نداشت ، ولى شكستى ، كه به سكاها در مشرق ايران داد ، خيلى مهم بود ، زيرا خطر مردمان شمالى را از آسياى غربى ردّ كرد . بنابراين او را يكى از شاهان بزرگ ايران بايد دانست .\r\n\r\n","description":"","footnote":"","page_name":" 2275 ","page_number":335},
  {"content":"\r\n\r\n\r\nمبحث دوّم . اشك دهم - سنتروك\r\nبعد از مهرداد بزرگ تاريخ پارت روشن نيست و چنين به نظر ميآيد ، كه بعد از مهرداد تا زمانى ، كه ارد بتخت نشسته ، عدّه شاهان پارت منحصر بسه نفر نبوده ، زيرا خلاصه‌كنندهء كتاب تروگ پومپه در كتاب 42 نوشته بعد از مهرداد شاهان زيادى بوده‌اند ، تا اينكه سلطنت به ارد رسيده و معلوم است ، كه عبارت « شاهان زياد » فقط بسه نفر ، يعنى سنتروك - فرهاد سوّم و مهرداد سوّم اطلاق نميشود و بايد اشخاصى ديگر هم سلطنت كرده باشند . لوسيان ( لوكيان ) گويد ، كه شخصى ماناس‌ثيراس « 1 » نام بتخت سلطنت پارت نشست و در سن 96 سالگى درگذشت .\r\nاز اين‌روايت و از گفتهء پلوتارك ( در كتاب لوكولّوس بند 36 ) چنين به نظر ميآيد ، كه بعد از مهرداد منازعاتى در ميان چند نفر مدّعيان سلطنت بوده يا آنكه در مجلس مهستان آراء انتخاب كنندگان تشتّت يافته و در نتيجه چند نفر خودشان را لايق سلطنت دانسته‌اند . بهرحال مسئله روشن نيست و هرچه گفته شود حدسى خواهد بود ، كه ممكن است بحقيقت نزديك باشد يا دور از آن . گوت‌شميد ( تاريخ ايران الخ ، صفحه 81 ) عقيده دارد ، كه بعد از مهرداد اردوان نامى بتخت نشسته و او را اردوان دوّم خوانده . در باب ماناس‌ثيراس صاحب دررالتّيجان حدس زده ، كه اين اسم تصحيف منوچهر است ( دررالتّيجان ، ج 2 ، صفحه 101 ، طبع طهران ، سنه 1309 هجرى ) . اين حدس بايد صحيح باشد ، زيرا ( آس ) علامت تعريف است ، كه در آخر اكثر اسامى يونانى ديده مىشود و ديگر ، چون يونانيها و روميها در الف‌باشان حرف ( چ ) نداشتند ، مجبور بودند آن را به ( ث ) يا حرفى ديگر مبدّل كنند و نيز محقّق است ، كه اسامى خارجه را تصحيف ميكرده‌اند .\r\nاسم سنتروك را نويسندگان عهد قديم چنين نوشته‌اند : سيناتروكس « 2 » ( فله‌گون ) « 3 » سين‌تروكس « 4 » ( آپ‌پيان ، مهرداد ، صفحهء 242 ) ، ولى املاء روى سكّه‌ها بيونانى\r\n\r\n\r\n","description":"","footnote":"\r\n( 1 ) -  Manasciras . \r\n( 2 ) -  Sinatrokes . \r\n( 3 ) -  Phlegon . \r\n( 4 ) -  Sintrokes . \r\n","page_name":" 2276 ","page_number":336},
  {"content":"\r\n\r\nسان‌تروىكس « 1 » است . نسب او محقّقا معلوم نيست ، ولى ظنّ قوى اين است ، كه برادر اشك ششم مهرداد اوّل و اشك هفتم فرهاد دوّم بوده ( يوستى ، نامهاى ايرانى ، صفحه 412 ) .\r\n( 124 ) - سكّه اشك دهم ( سنتروك )\r\nگمان ميكنند ، كه در موقع شكست پارتيها از سكاها ، اين شخص اسير گشته و مدّتها در اسارت مانده و بعد بهمراهى طايفه‌اى از سكاها موسوم به ساكوراكه « 2 » ( لوكيان ) يا ساكورالى « 3 » ( سترابون ) بر تخت نشسته . ساكورالى جمع ساكورال است و سترابون سكاها را چنين مينامد . بهرحال او اين طايفه را با طخاريها و آسيانيها اسم ميبرد .\r\nوقتى كه سنتروك بتخت نشست پيرمرد 80 ساله و ناتوان بود و پارت از جهت منازعات درونى در مقابل تيگران ولاياتى را از دست داده بود . اين دو ولايت را كردون و آديابن ميناميدند . اوّلى بقسمت شمالى كردستان اطلاق ميشد ، دوّمى به آسور قديم .\r\nدر باب آذربايجان يا ( ماد آتروپاتن ) هم ظنّ قوى اين است ، كه در اين زمان جزء ممالك پارت نبوده ( سترابون ، كتاب 11 ، فصل 14 ، بند 16 - پلوتارك ، لوكولّوس ، بند 21 - 26 ) . بايد در نظر داشت ، كه در اين زمان جنگ مهرداد ششم پنت با روميها شروع شده بود ، هنوز روميها بنتيجه قطعى نرسيده بودند و تيگران پادشاه ارمنستان داماد و متّحد مهرداد ششم بود . از اين جهت و نيز از جهت لياقت و زرنگى تيگران همواره بر نيروى ارمنستان ميافزود و اين مملكت توسعه مييافت ، چنان كه بعد از شكست آرتانس « 4 » پادشاه سوفن ( ارمنستان كوچك ) تيگران اين ارمنستان را هم بارمنستان بزرگ ضميمه كرد و كردون و نيز آديابن را ، كه در جريان وسطاى دجله واقع و تازاب سفلى امتداد مييافت ، بتصرّف\r\n\r\n\r\n","description":"","footnote":"\r\n( 1 ) -  Santroikos . \r\n( 2 ) -  Sacauracae . \r\n( 3 ) -  Sacaurali \r\n( 4 ) -  Artanes . \r\n","page_name":" 2277 ","page_number":337},
  {"content":"\r\n\r\nآورد . آذربايجان هم ، كه از زمان اسكندر در خانواده آثروپاتها بود و ، چنان كه بالاتر گذشت ، در اوايل قرن سوّم ق . م استقلال يافت ، در اين اوان جزء دولت تيگران گرديد . بعد ، چنان كه در تاريخ سلوكيّه گفته شد ، او از منازعات درونى سلوكيها استفاده كرده كيليكيّه و سوريّه و فينيقيّه را تصرّف كرد و حتّى بر تخت سلوكى نشست ( 84 - 69 ق . م ) . اين معنى از نوشته‌هاى آپ‌پيان ( كتاب سوريّه صفحه 133 ) و پلوتارك ( كتاب لوكولّوس ، بند 14 ) و ژوستن ( كتاب 40 ، بند 1 ) روشن است . در حدود هشتاد قبل از ميلاد تيگران خواست شهرى بنا كند و قلعه‌اى بنا كرد ، كه موسوم به تيگران‌ثرت « 1 » ، يعنى قلعه تيگران گرديد .\r\nاين قلعه از حيث استحكام ، قلاع محكم آسوريها را بخاطرها ميآورد . آپ‌پيان گويد ، كه بلندى ديوارهاى آن 75 پا ارتفاع داشت و موافق نوشته‌هاى كزنفون قلاع آسورى از 100 تا 150 پا ارتفاع داشته ( كتاب عقب‌نشينى ، فصل 3 ) .\r\nاين شهر با چنين قلعه‌اى متين در كردون بنا شده بود و دولت پارت را تهديد ميكرد . از اينجا ميتوان استنباط كرد ، كه تيگران بتسخير ممالكى ، كه بالاتر ذكر شد ، قانع نبوده و ميخواسته بساير قطعات ايران دست اندازد . اين تهديد نيز از اين معنى استنباط مىشود ، كه تيگران خود را شاهنشاه بمعنى اعمّ ( يعنى شاه شاهان ايران ) ميخواند و حال آنكه عنوان شاهنشاهى بعد از هخامنشىها بشاهان پارت اختصاص داشت ( پلوتارك ، كتاب لوكولّوس ، بند 21 )\r\nبا در نظر گرفتن تمامى اين احوال ، جاى حيرت نيست ، كه چرا در جنگهاى مهرداد ششم پنت با روميها سنتروك بىطرف است و كمكى به مهرداد يا تيگران متّحد وى نميكند ، و حال آنكه بقول آپ‌پيان ( مهرداد ، صفحه 180 ) يكى از شاهان پارت قبل از سنتروك متّحد مهرداد ششم پنت بود . كمك كردن به مهرداد و تيگران مساوى بود باينكه روميها بهره‌مند نشوند و اين احوال را دولت پارت در صلاح خود نميديد ، چه جاى ترديد نبود ، كه مهرداد پنت در صورت بهره‌مندى از\r\n\r\n\r\n","description":"","footnote":"\r\n( 1 ) -  Tigranocerte  ( ثرت به زبان ارمنى همان گرد پارسى است ) .\r\n","page_name":" 2278 ","page_number":338},
  {"content":"\r\n\r\nتيگران حمايت خواهد كرد و تيگران هم ميخواست ايالاتى جديد از دولت پارت بدست آرد . از طرف ديگر پارت نميخواست بروميها هم كمك كند ، زيرا ، چنان كه پلوتارك گويد و نيز ژوستن ( كتاب 38 ، بند 4 - 7 ) تمام پادشاهان آسيا از آمدن روميها به اين قارّه نگران بودند و ميترسيدند ، كه دوام دولت مزبور در اين قارّه بيش از دوام مقدونيّه باشد ، و حال آنكه تازه دست دولت مقدونيّه و سلوكى را كوتاه كرده بودند . بنابراين ، حسّيّات اين پادشاهان بر ضدّ روميها بود ، بخصوص از وقتى كه آنها از كمى سن مهرداد ششم استفاده كرده فريگيّه را از پنت ربودند و ديگر سنتروك ، كه ميديد ، مهرداد پادشاه پنت با نيروئى ، كه دارد و با تداركات خود در جنگ اوّلش با روميها ( 88 - 84 ق . م ) از عهدهء آنها برنيامد ، ميترسيد ، كمكى بروميها كند ، زيرا ترديد نداشت ، كه در صورت بهره‌مندى قطعى ، روميها به طرف مشرق پيش رفته با خود دولت پارت طرف خواهند شد . سنتروك در سنه 74 ق . م به اين عقيده بود ، كه بيطرف بماند و وقتى كه مهرداد پنت در 72 ق . م كمك او را درخواست كرد ، جواب ردّ شنيد و بروميها هم وعده‌اى نداد ، ولى بمرور صفحات جنگ بحدود ايران نزديك‌تر گشت و حفظ بيطرفى مشكل گرديد . در اينوقت سنتروك وعده‌هائى به طرفين ميداد ، ولى خيال نداشت راجع بهيچكدام وعده‌هاى خود را انجام دهد ، يعنى مماطله و امرار وقت ميكرد ( آپ‌پيان - مهرداد صفحهء 230 ) . اگرچه مم‌نن گويد ( قطعه 58 ، بند 2 ) ، كه فرهاد وعده‌هائى به طرفين ميداد ، ولى از منابع ديگر معلوم است ، كه در باب شاه پارت او اشتباه كرده و آن شاه پارت ، كه وعده‌هائى بمهرداد پنت و لوكولّوس ميداد ، سنتروك بوده نه فرهاد . از نوشته‌هاى پلوتارك استنباط مىشود ، كه اين رفتار سنتروك بقدرى بالاخره باعث تكدّر لوكولّوس سردار رومى شده ، كه او ميخواسته جنگ را با مهرداد ششم پنت و تيگران پادشاه ارمنستان موقوف داشته ، بپارت حمله كند ( لوكولّوس ، بند 30 ) و نيز معلوم است ، كه سردار رومى با اينمقصود به نصيبين حمله و آن را محاصره كرد ، ولى ايرانيها پا فشردند و محاصره به طول انجاميد و چون مهرداد پنت\r\n\r\n","description":"","footnote":"","page_name":" 2279 ","page_number":339},
  {"content":"\r\n\r\nقوّت يافت ، روميها از گرفتن شهر مأيوس و به طرف شمال متوجّه گرديدند . پس از آن دولت پارت توانست باز سالى چند بيطرفى خود را حفظ كند .\r\nدر خلال اين احوال سنتروك پير درگذشت و بجاى او پسرش فرهاد سوّم بتخت نشست . سلطنت سنتروك را محقّقين از 76 تا 67 ق . م ميدانند ( يوستى ، نامهاى ايرانى ، صفحه 412 ) ، ولى چنان كه بالاتر گفته شد ، گمان قوى اين است ، كه بعد از مهرداد دوّم بزرگ ، او بلافاصله بتخت ننشسته و بنابراين سنين سلطنتش بايد چند سالى كمتر باشد يا مهرداد بزرگ زودتر از 76 ق . م درگذشته است .\r\nدرباره اين شاه بايد گفت ، كه بعد از شاهانى مانند مهرداد اوّل و فرهاد دوّم و مهرداد بزرگ ، دولت پارت در زمان اين شاه نيروى سابق را ندارد . جهت اين احوال را بواسطه فقدان مدارك نميتوان درست تشخيص داد : آيا از منازعات درونى بعد از مهرداد بزرگ اين حال رويداد ، يا در مقابل اتّحاد دو پادشاه قوى مانند تيگران ارمنى و مهرداد ششم پنت ، دولت پارت نميتوانست سياست تعرّضى خود را نسبت بهمسايگان ادامه دهد و يا بالاخره پيرى سنتروك باعث اين وضع گرديد ؟\r\nشايد تمامى اين جهات دست بهم داده و موقتا دولت پارت را مانع از توسعه گرديده .\r\nاينكه سهل است دولت پارت در اين زمان دو ولايت خود ، يعنى كردون و آديابن ، را از دست داد .\r\nقبل از اينكه از اين مبحث بگذريم ، مقتضى است براى نمودن احوال روحى مهرداد ششم پنت ، كه در اين اوان ميخواست با دولت قوىپنجه جهانى ، يعنى روم ، دست‌وگريبان گردد ، كلمه‌اى چند بگوئيم ، زيرا اگرچه مستقيما بايران مربوط نيست ، ولى بطور كلّى حسّيّات اهالى آسياى صغير را مينمايد و اين نكته در بيطرف ماندن سنتروك مؤثّر بوده .\r\nژوستن گويد ( كتاب 38 ، بند 4 ) : « مهرداد سربازانش را مخاطب داشته چنين ميگفت : بايد فكر كرده جنگ يا صلح را با روم اختيار كنيم ، ولى هركس بما حمله كند ، بايد پا فشاريم . اين اصلى است ، كه در آن باب ترديدى نميتوان\r\n\r\n","description":"","footnote":"","page_name":" 2280 ","page_number":340},
  {"content":"\r\n\r\nداشت ، مگر اينكه از فتح مأيوس باشيم . هركس شمشير خود را بر ضدّ راهزنى به كار ميبرد ، تا اگر زندگانيش را نجات ندهد ، لااقل انتقام مرگ خود را بكشد .\r\nوقتى كه كينه‌ها بجدال خاتمه يافت ، ديگر موقع آن نيست ، كه فكر كنيم ، كه آيا صلح ميسّر است يا نه . در اينوقت بايد فكر كرد و يافت ، كه اميدها و وسايل امتداد جنگ در چيست . اما من از بهره‌مندى خودمان مطمئن هستم ، ولى به شرط اينكه داراى جرئت باشيم . شما به قدر من ميدانيد ، كه روميهائى ، كه در بىتىنيّه آكوىليوس « 1 » و در كاپادوكيّه مالتىنوس « 2 » را شكست دادند ، غير مغلوب نيستند . اگر در ميان شما كسانى باشند ، كه از تجربيّات خودشان كمتر متأثّر ميشوند ، تا از آزمايشهاى ديگران ، بايد در نظر گيرند ، كه آيا پيرّوس پادشاه اپير فقط با پنجهزار نفر مقدونى در سه جدال روميها را مغلوب نساخت . آيا نميگويند هان‌نىبال در مدّت 16 سال در ايطاليا فاتح بشمار ميآمد و اگر متوقف گشت ، نه از نيروى روميها بود ، بل از رقابت و حسد درونى مردان قرطاجنه . مردمان گالّى ، كه آنطرف آلپ سكنى دارند ، داخل ايطاليا گرديده در آنجا شهرهاى عمده و نيرومند را تصاحب كردند . مقدار اراضى ، كه گالّىها در ايطاليا بدست آوردند ، بيش از زمين‌هائى بود ، كه در آسيا تصرّف كردند ، و حال آنكه ميگفتند ، آسيا مدافعى نداشت .\r\nروميهائى ، كه از گالّيها نه فقط شكست خورده ، بل شهرشان را از دست داده بودند ، فقط تپّه‌اى براى پناهگاه خود داشتند و آنها اين دشمن مهيب را با طلا از خود دور كردند نه با آهن . . . . . . . ( سپس مهرداد از وقايع بعد ايطاليا و كارهاى روميها صحبت ميدارد ، ولى ، چون براى مقصود ما اهميّت ندارد ، ميگذريم ) .\r\nبعد مهرداد گويد : امّانژاد خود را ، كه از طرف پدر به كوروش و داريوش بانيان دولت پارس و از طرف مادر به اسكندر بزرگ و سلكوس نيكاتور مؤسّس دولت مقدونى ( يعنى سلوكى ) ميرسد ، آيا ميتوانم بانژاد اين دسته درهم‌وبرهم خارجيها مقايسه كنم و اگر ملّتم را با روميها بسنجم مىبينم ، كه نه فقط با آنها\r\n\r\n\r\n","description":"","footnote":"\r\n( 1 ) -  Aquilius . \r\n( 2 ) -  Maltinus . \r\n","page_name":" 2281 ","page_number":341},
  {"content":"\r\n\r\nمساوى است ، بل در مقابل خود مقدونيها پا فشرد . مللى ، كه در اطاعت من‌اند ، هيچكدام يك دفعه هم مطيع خارجى نشده‌اند ، هيچكدام تبعه شاهى نبوده‌اند ، كه از خودش بيرون نيامده باشد . اگر پافلاگونيّه ، كاپادوكيّه يا پنت و بىتىنيّه و يا ارمنستان بالا و پائين را در نظر گيريد ، خواهيد ديد ، كه نه اسكندر توانست خللى به اينها وارد آرد ، نه هيچكدام از جانشينان او . امّا سكاها ، دو پادشاهى ، كه قبل از من بودند ، يعنى داريوش و فيليپ ، خواستند داخل مملكت آنها شوند و با زحمت زياد توانستند از آنجا بيرون روند و چنين مردمى امروز در مقابل روميها قويترين كمك من‌اند . من جنگهاى پنت را با رعبى بيشتر و اعتمادى كمتر شروع كردم ، زيرا جوان و نسبت باسلحه بيگانه بودم ( مقصود جنگهائى است ، كه در شمال قريمه و جنوب روسيّه كنونى كرد و با عدّه بالنّسبه كمى شكستى بزرگ بلشكر كثيرالعدّه سكاها و سارماتها داد . م . ) .\r\nبا صرف‌نظر از اين نكته ، سكاها علاوه بر شجاعت و خوبى اسلحه‌شان ، در حمايت بيابانهاى لم‌يزرع وسيع و سختى آب‌وهوايشان بودند . اين اوضاع و احوال باعث جنگى سخت و خطرناك براى دشمنانشان ميگشت و در ميان اينهمه خطرات اميدى براى بدست آوردن غنائمى نبود ، زيرا از مردمانى صحراگرد ، كه نه نقره دارند و نه طلا ، چه اميدى ميتوان داشت ؟\r\nچنين بود احوال سكاها ولى جنگى ، كه امروز در پيش داريم ، بكلّى شرايط و احوالى ديگر دارد . هر صفحه‌اى ، كه در نظر گيريد ، از حيث اعتدال آب‌وهوا ، حاصلخيزى زمينها و عدّه شهرهايش ، از آسيا پست‌تر است ، هر روز جنگ تقريبا در تعيّشات خواهد گذشت ، نه در جنگ و جدال ، يك سفر جنگى آسان‌تر از ديگرى خواهد بود و مقدار غنائمش از سهولت جنگ هم بيشتر . آيا نشنيده‌ايد چه صحبتها از ثروت آتّال ( پادشاه پرگام ) و وفور نعم يونيّه و ليديّه ميكنند ؟ همهء اين ثروتها بىجنگ از آن ما خواهد بود . آسيا با كمال بيطاقتى مرا ميطلبد ، زيرا ظلم تحصيلداران روم - حرص و طمع پروقنسول « 1 » هاى آن ، بىعدالتى قضاتش\r\n\r\n\r\n","description":"","footnote":"\r\n( 1 ) -  Proconsul  ، والى رومى در ايالات .\r\n","page_name":" 2282 ","page_number":342},
  {"content":"\r\n\r\nمردمرا از سم روم متنفّر داشته . براى شما كافى است ، كه از دنبال من بيائيد و فكر كنيد ، كه لشكرى نيرومند با سردارى ، كه بىكمك حتّى يكنفر سرباز ، كاپادوكيّه را پس از كشتن پادشاهش باطاعت درآورد و اوّل شخصى بود كه پنت و سكائيّه را مسخّر داشت ، چه كارها تواند كرد . اما راجع بجوان‌مردى و عدالتم ، من بشهادت سربازانم ، كه اين هر دو صفت مرا آزموده‌اند ، استناد ميكنم . يادگاريهاى جوانمردى و عدالتم را در ممالكى خواهند يافت ، كه بيگانه بودند و بممالك نياكان من افزودند ، از تمامى پادشاهان من يگانه شخصى بودم ، كه كلخيد و پافلاگونيّه و بوسفور را در ازاء خوبيهايم بدست آوردم » .\r\nچنين است نطقى ، كه موافق روايت ژوستن مهرداد ششم پنت خطاب بسربازانش براى تشجيع و تحريص آنها بجنگ كرده . اين نطق را در اينجا گنجانيديم تا روشن باشد ، كه چرا سنتروك مقام بيطرفى را اختيار كرد . او ميديد ، كه اهالى آسياى صغير از روم متنفّرند و باطنا طرفدار پادشاهى ، كه روم را بمبارزه ميطلبد و نميخواست با چنين كسى درافتد . از طرف ديگر در مقابل سياست تعرّضى تيگران پادشاه ارمنستان در صلاح خود هم نميديد ، كه به مهرداد كمك كند .\r\n\r\nمبحث سوّم . اشك يازدهم - فرهاد سوّم\r\nپس از فوت سنتروك پسرش فرهاد بتخت نشست . او در ابتداء مانند پدرش ميخواست در جنگهاى مهرداد ششم پنت با روميها بيطرف بماند ، ولى وقتى كه پومپه سردار نامى روم بآسياى صغير آمد ، جدالهاى سنه 66 ق . م شروع گرديد و هريك از طرفين باز درصدد برآمد ، كه دولت پارت را به طرف خود جلب كند و هركدام سفيرى بدربار فرهاد گسيل داشت ، ايندفعه فرهاد به طرف روم رفت ، زيرا پوميه به او وعده داد ، كه در ازاى همراهى دو ولايتى را ، كه تيگران از دولت پارت ، گرفته بود ،\r\n\r\n","description":"","footnote":"","page_name":" 2283 ","page_number":343},
  {"content":"\r\n\r\nبه فرهاد برگرداند . از نوشته‌هاى ديوكّاسيوس « 1 » چنين برميآيد ، كه مفاد پيشنهاد پومپه و مهرداد به فرهاد يكى بوده ، بنابراين بايد استنباط كرد ، كه مهرداد هم برگردانيدن دو ولايت مزبور را شرط دخول او بجنگ بهمراهى خود قرار ميداده .\r\nاما اينكه چه شده ، كه فرهاد طرفدار پومپه گشته ، اگرچه تصريحى در نوشته‌هاى نويسندگان قديم نيست ، ولى از جريان وقايع ميتوان حدس زد ، كه جهت آن برترى روم بر مهرداد بوده ، زيرا از تاريخ معلوم است ، كه چون سرداران رومى مانند لوكولّوس و ديگران ، كه قبل از پومپه بآسياى صغير آمده بودند ، نتوانستند از عهدهء مهرداد برآيند ، سناى روم پومپه را بجنگ او فرستاد و پومپه سردارى بود نامى . با ورود او و جنگى ، كه با مهرداد كرد ، معلوم شد ، كه بالاخره نسيم فتح بپرچم كدام طرف خواهد ورزيد . با اينوضع روشن است ، كه سياست به فرهاد اجازه نميداده با طرفى ، كه بالاخره برترى خواهد يافت ، درافتد . بهرحال فرهاد به پومپه وعده داد ، كه اگر او مهرداد را در فشار گذارد ، فرهاد هم تيگران را در ارمنستان مشغول خواهد داشت . مقارن اين احوال پسر ارشد تيگران پادشاه ارمنستان ، كه نيز تيگران نام داشت ، با برادرش بر پدرش ياغى شد و ، چون شكست خورد ، بدربار فرهاد پناهنده گرديد . او از موقع استفاده كرده تيگران جوان را خوب پذيرفت و دخترش را به او داده با قشونى بارمنستان فرستاد . بدين ترتيب جنگ درونى در اين مملكت شروع گرديد . فرهاد به اين جنگ دامن ميزد ، زيرا يقين داشت ، كه با ايجاد دو دستگى در ارمنستان بهتر ميتواند تعهّدات خود را نسبت بروم بجا آرد . بعد وقتى كه جنگ بين پدر و پسر در ارمنستان درگرفت ، فرهاد با قشونى بكمك تيگران جوان رفته شهر آرتاكساتا پاىتخت ارمنستان را ، محاصره كرد و تيگران پير فرار كرده بكوهستان رفت ( آرتاكساتا مصحّف اردشاد است .\r\nگويند اين شهر را ارامنه در 180 ق . م بنصيحت هان‌نىبال سردار نامى قرطاجنه بنا كرده بودند و در كنار شمالى رود ارس واقع بود ، بعضى آن را با\r\n\r\n\r\n","description":"","footnote":"\r\n( 1 ) -  Dio Cassius . \r\n","page_name":" 2284 ","page_number":344},
  {"content":"\r\n\r\n( 125 ) - سكّه‌هاى اشك يازدهم ( فرهاد سوّم )\r\nايروان مطابقت ميدهند . م . ) . اين محاصره به طول انجاميد و چون فرهاد ديد ، كه پادشاه ارمنستان فرار كرده و پاىتخت هم در محاصره است ، كار را تمام شده پنداشته و توقّف خود را در ارمنستان زايد دانسته ، بقدريكه تيگران جوان ميخواست ، قشونى به او داد ، كه محاصره را بپايان برساند و خود بايران برگشت .\r\nبعد ، همين كه تيگران پير از مراجعت فرهاد اطّلاع يافت ، برگشته قشون تيگران جوان را درهم شكست . پس از آن ، چون تيگران جوان از جهت شكستش روى برگشتن بدربار ايران نداشت ، در ابتداء به مهرداد ششم پنت پناه برد ، ولى بعد ، از ترس اينكه مبادا پادشاه مزبور ، كه با تيگران پير دوستى دارد ، او را گرفته بارمنستان بفرستد ، از دربار مهرداد فرار كرده نزد پومپه سردار روم رفت . او تيگران جوانرا خوب پذيرفت ، ولى همين كه تيگران پير اين خبر بشنيد ، سخت نگران گشته نزد پومپه رفت و خواستار صلح گرديد . اگرچه پومپه او را هم خوب پذيرفت ، ولى ملق او سردار رومى را خوش نيامد : چنان كه پلوتارك گويد ( كتاب پومپه ، بند 36 ) به او روميها گفته بودند ، كه سواره نميتوان داخل اردوى روم شد . بنابراين تيگران نه فقط از اسب به زير آمد ، بل شمشير خود را باز كرده بيكى از رومىها داد و بعد ، وقتى كه نزد پومپه درآمد ، تاج خود را برداشته بپاى او گذارد و سپس\r\n\r\n","description":"","footnote":"","page_name":" 2285 ","page_number":345},
  {"content":"\r\n\r\nخم شد ، كه زانوهاى پومپه را ببوسد ، ولى سردار رومى مانع گرديد ، دست او را گرفته بخيمه‌اش برد و پهلوى خود نشاند . بعد به او گفت : تيگران ، شما بواسطه لوكولّوس اين همه ايالات خود را گم كرده‌ايد ، سوريّه و فينيقيّه و گالاثيه و كيليكيّه و سوفن را او از شما گرفت . من تمامى ولاياتى را ، كه در زمان آمدن من به اين صفحات داشتيد ، بشما رد ميكنم ، به شرط آنكه 6 هزار تالان « 1 » بپردازيد و سوفن ( ارمنستان كوچك ) را هم بپسرتان مىدهم . تيگران بقدرى از اين حرف پومپه مشعوف گرديد ، كه وعده كرد بهر سرباز رومى نيم مين « 2 » ، بهر صاحبمنصب زير دست ده مين و بهر صاحبمنصب ارشد يك تالان « 3 » بدهد . اما تيگران جوان از اين رفتار پومپه ناراضى گشت و بسر ميز او حاضر نشده چنين گفت « من احتياجى به پومپه ندارم ، احتراماتى ، كه به من مىكند ، از آن خودش باشد ، من ميتوانم روميهاى ديگرى ، كه به من وقعى بيشتر ميگذراند بيابم » . پومپه از اين جواب در خشم شده ، امر كرد تيگران جوان را در زنجير كنند ، تا او را براى جشن فتحش « 4 » با خود بروم ببرد . پس از مدّت كمى فرهاد رسولى نزد پومپه فرستاده تيگران را به اين عنوان ، كه دامادش است ، استرداد كرد و نيز به پومپه پيغام داد ، كه فرات بايد سرحدّ دولتين روم و پارت باشد . سردار رومى جواب داد ، كه تيگران جوان پسر تيگران پير است و حق پدر نسبت بپسر بيش از حق پدرزن نسبت بداماد است .\r\nامّا راجع بسرحدّ دولتين ، تنها عدالت ميتواند معلوم دارد ، كه حدّ فتوحات من كجا بايد باشد ( در اين‌جا بايد بگوئيم ، كه اين جواب پومپه راجع بسرحدّ دولتين به نظر مؤلف غريب آمد ، زيرا او بردبارى زياد در مقابل فرهاد نشان ميداد و صلاح خود را در اين نميدانست ، كه با دولت پارت درافتد . بنابراين بمقام تحقيق برآمده ديديم ، كه راولين سن اين جواب پومپه را باستناد همان جاى كتاب پلوتارك طور ديگر نوشته ( ششمين دولت بزرگ مشرق ، صفحه 146 ) ، نويسنده مزبور گويد :\r\n\r\n\r\n","description":"","footnote":"\r\n( 1 ) - 33 ميليون فرنگ طلا يا 166 ميليون ريال .\r\n( 2 ) - 92 فرنگ طلا .\r\n( 3 ) - 5657 فرنگ طلا .\r\n( 4 ) -  Triomphe . \r\n","page_name":" 2286 ","page_number":346},
  {"content":"\r\n\r\n« پومپه سعى داشت ، كه نگذارد فرهاد با سرزنشها و حرفهاى ديكتاتورى « 1 » يا اقدامات جسورانه‌اش او را بجنگ بكشد . بنابراين ، وقتى كه فرهاد به پومپه گفت ، فرات سرحدّ دولتين است و شما نبايد به اين طرف رود پا بگذاريد ، او جواب داد ، كه سرحدّ صحيح جائى است ، كه ما در آن هستيم » . بنابراين ظن قوى ميرود ، كه عبارت پلوتارك چون گنگ بوده هريك از مترجمين ، چنان كه فهميده ترجمه كرده ، و مقصود پومپه چنين بوده ، كه نظر فرهاد صحيح است و فرات سرحدّ خواهد بود ، چه در اين زمان روميها در آنطرف رود فرات بودند . غير اين جواب نقض غرض پومپه ميبود ، زيرا او از جنگ ميخواسته است ، احتراز كند . م . ) .\r\nبايد دانست ، كه اين وقايع و تسليم شدن تيگران وقتى روى داد ، كه پومپه شكستى به مهرداد ششم پنت داده و او براى جمع‌آورى قوائى جديد بخرسونس توريد ( قريم ) رفته بود . بعد پومپه ، چنان كه بالاتر گفته شد ، در تعقيب او به طرف قفقازيه متوجه گشت و باميد بدست آوردن مهرداد تا رود كورا تاخت و با مردم آلان جنگ كرد ( اينها آريانى ايرانى بودند و در آنطرف كوه قفقاز تا دربند داريال سكنى داشتند . م . ) . بعد به طرف درياى سياه رفت و باز اثرى از مهرداد نيافت . در اين حال تصميم كرد به طرف درياى خزر برود و ليكن در عرض راه ديد ، كه بايد با مارها جنگ كند ( شايد مقصود دشت مغان باشد ، كه در تابستان مارهاى زياد دارد ) اين بود ، كه برگشت . در اين احوال كدورتى ، كه بين فرهاد و پومپه رويداده بود ، شديدتر گرديد . توضيح آنكه ، چون پادشاهان دست‌نشاندهء ماد ، پارس و خوزستان دانستند ، كه بين فرهاد و پومپه كدورتى است ، خواستند از موقع استفاده كرده از تابعيّت دولت پارت بيرون آيند . اين بود ، كه سفرائى نزد پومپه فرستاده اظهار كردند ، تمكين ما از شاهان اشكانى از راه اضطرار و ناچارى است ، اگر كمكى بما شود ، با او ضدّيّت خواهيم كرد و اكنون از پومپه همين درخواست را داريم . فرهاد اين خبر را شنيد ، ولى در ابتداء نهراسيده بارمنستان درآمد ، تا به كردون حمله كند . سردار رومى آفرانيوس « 2 » نامى را فرستاد ، تا اين\r\n\r\n\r\n","description":"","footnote":"\r\n( 1 ) - تحكّم‌آميز .\r\n( 2 ) -  Afranius . \r\n","page_name":" 2287 ","page_number":347},
  {"content":"\r\n\r\nولايت را حفظ كرده بارمنستان بدهد . فرهاد تا اربيل عقب نشست و بعد شنيد ، كه فابيوس « 1 » سركرده ديگر رومى مأمور است از رود دجله عبور كرده بايران حمله كند . در اين احوال او انديشناك گرديد ، زيرا پادشاهان دست‌نشانده ممالكى ، كه مذكور گشت ، با پومپه در باطن سازشى داشتند و با اين حال و مطمئن نبودن از پشت‌سر صلاح فرهاد سوّم نبود ، با سردار نامى روم ، كه بحسن تدبير و رزانت رأى و متانت معروف بود ، درافتد . بنابراين اقتضاى موقع را چنين دانست ، كه از در دوستى و صلح درآيد . پومپه ، از غروريكه در اين اوان داشت ، مأمور فرهاد را نپذيرفت و آفرانيوس را مأمور كرد ، تا آنچه را كه پارتيها از ارمنستان تسخير كرده‌اند ، پس گرفته بارمنستان رد كند و ضمنا ، چنان كه پلوتارك گفته ، نخواست فرهاد را شاهنشاه بخواند ( پومپه ، بند 28 ) .\r\nباوجود اين كدورت‌ها باز جنگى بين پومپه و فرهاد روى نداد ، ولى در سال 64 ق . م ، وقتى كه پومپه در سوريّه بود ، فرهاد باز بارمنستان قشون كشيد . پيش قراول او برادر همان تيگران جوان بود ، كه در اردوى پومپه محبوسش داشته بودند . اين شخص ، كه سارىاستر نام داشت و نيز داماد فرهاد بود ، آزاد زندگانى ميكرد . قشون ايران در ابتداء شكست خورد ، ولى در چند جدال بعد فتح كرد . در اينوقت تيگران پير ، چون خود را مستأصل ديد ، باز به پومپه متوسّل گشت . فرهاد هم مأمورى فرستاد تا پيغامات او را به پومپه برساند ، مفاد پيغامات معلوم نيست ، ولى چيزى كه محقّق مىباشد ، اين است ، كه پومپه ، چون از درافتادن با فرهاد نگرانى داشت ، كمكى بپادشاه ارمنستان نكرد و سه نفر را فرستاد ، تا طرفين بحكميّت آنها اختلافاتشان را رفع كنند . بعد فرهاد و تيگران ملتفت شدند ، كه صلاح آنها نيست روميها را بين خودشان حكم قرار دهند ، چه نفع روميها در درانداختن اين دو پادشاه با يكديگر بود . بنابراين خودشان دوستانه موادّ اختلاف و نزاع را حل و تسويه كردند ( 63 ق . م ) .\r\n\r\n\r\n","description":"","footnote":"\r\n( 1 ) -  Fabius . \r\n","page_name":" 2288 ","page_number":348},
  {"content":"\r\n\r\nروابط دربار پارت با ارمنستان ملايم گشت ، ولى كدورت بين فرهاد و روميها ممكن نبود بر طرف گردد . جهات كدورت يكى اين بود ، كه روميها بر خلاف قولى ، كه داده بودند ، كردون را بپارتيها ندادند . دوّم - فرهاد را پومپه شاهنشاه خطاب نميكرد ، و حال آنكه بقول پلوتارك همه اين عنوان را دربارهء او استعمال ميكردند . سوّم - پومپه با پادشاهان دست‌نشاندهء ممالكى ، كه تابع دولت پارت بودند ، روابطى ايجاد كرده بود . روميها هم از حمله فرهاد بارمنستان و كردون مكدّر بودند ، ولى باوجود اين كدورت‌ها پومپه با حوصله و بردبارى رفتار ميكرد ، بخصوص از زمانيكه بسوريّه رفته بود ، زيرا مىبينيم ، در جواب تيگران پير ، كه ميگويد ، از وقتى كه من متّحد روميها شده‌ام ، فرهاد به من همواره حمله مىكند ، پومپه جواب ميدهد ، خيلى مايلم ، كه حكمهائى معيّن گردند ، تا مواد اختلاف را بين شما حل كنند ( پلوتارك ، پومپه ، بند 36 ) و نيز وقتى كه فرهاد پومپه را سرزنش مىكند ، كه وعده خود را انجام نداده و ولايت كردون را ردّ نكرده ، پومپه جواب ميدهد ، كه اينمسئله بحدود روم و ارمنستان راجع نيست ، بل بدولت پارت و ارمنستان مربوط است ( ديوكاسّيوس ، كتاب 38 بند 7 د ) . جهات بردبارى پومپه اين بود ، كه دولت روم به او اجازه نميداد با پارتيها درافتد و او هم نميتوانست عاقبت چنين جنگى را پيش‌بينى كند و ، اگر شكست مىخورد ، دشمنانش در روم از موقع استفاده كرده روزگارش را تباه ميكردند . عاقبت جنگ را نميدانست ، زيرا پارتيها را از نزديك ديده بود و براى او روشن بود ، كه اينها در موقع شكست تسليم نخواهند شد و عقب نشسته روميها را به جاهاى سخت خواهند كشانيد و بعد ، از قحط آذوقه و سختى راهها آنها را مستأصل خواهند كرد . فىالواقع براى پارتيها چه اهميّت داشت ، تا گرگان و آنطرف اترك هم اگر لازم ميشد ، عقب نشسته آذوقه را معدوم و قنوات را كور كنند و بعد به روميها از هر طرف بتازند . اين بود جهات بردبارى پومپه ، ولى باوجود اين ، تمامى اوضاع و احوال دلالت ميكرد ، بر اينكه در زمانى نزديك هر دو دولت با يكديگر درخواهند افتاد . فرهاد را دو پسرش مهرداد و ارد همدست شده\r\n\r\n","description":"","footnote":"","page_name":" 2289 ","page_number":349},
  {"content":"\r\n\r\n( 126 ) - سكّه‌هائى كه معلوم نيست متعلّق بكدام‌يك از شاهان اشكانى است\r\nمسموم كردند . جهة و چگونگى اينواقعه معلوم نيست . بهر حال سلطنت او از 67 تا 60 ق . م بود . از وقايعى ، كه ذكر شد ، ميتوان دربارهء شخص او چنين نتيجه گرفت ، كه شاهى بوده عاقل و شجاع و در مواقع مشكل خود را مانند تيگران پير نميباخته . پومپه ، چنان كه از تاريخ روم معلوم است ، يكى از مردان و سرداران نامى روم بود و پس از اينكه اين سردار شخصى را مانند مهرداد ششم پنت مستأصل كرد ، مانعى در پشت‌سر نداشت و ميتوانست بايران حمله آرد ، ولى فرهاد حاضر نشد فروتنى كند و بقول راولين‌سن سخنانش خطاب به پومپه « ديكتاتوريانه » بود ( ششمين دولت بزرگ مشرق ، صفحه 146 ) « 1 » . فرهاد سوّم نخستين پادشاه پارت بود ، كه بدست پسرش كشته شد . از اينزمان پدركشى و بعد برادر كشى در خانوادهء اشكانى شروع شد .\r\n\r\nمبحث چهارم . اشك دوازدهم - مهرداد سوّم\r\nمهرداد سوّم پدركش ، پس از اينكه بتخت نشست ، بفكر جنگ با ارمنستان افتاد ، تا كردون را پس بگيرد و با اين مقصود لشكر به ارمن كشيد ( ژوستن ، كتاب\r\n\r\n\r\n","description":"","footnote":"\r\n( 1 ) -\r\n G . Rawlinson . The six great Oriental Monarchy , p , 146 . \r\n","page_name":" 2290 ","page_number":350},
  {"content":"\r\n\r\n42 ، بند 4 ) . در اينجا بايد گفت ، كه چون مهرداد دوّم و سوّم هر دو لشكر بارمن كشيده‌اند ، ژوستن اين دو مهرداد را با يكديگر مخلوط كرده . بعضى تيگران جوان را محرّك مهرداد سوّم در لشكركشى او به ارمن ميدانند و گويند ، كه او از روم فرار كرده خود را بايران رسانيد و مهرداد سوّم را اغواء كرد ، قشونى به او بدهد ، تا بارمنستان حمله كند . بعد بدين ترتيب اين جنگ درگرفت . نتيجهء جنگ چنين بود ، كه مهرداد سوّم كردون را پس گرفت . اما در غياب مهرداد برادر او ارد با رجال دولت ساخته خود را شاه ايران خواند و چون اين خبر در ارمن به مهرداد رسيد ، شتابان عازم ايران گرديد و ارد ، همين كه شنيد ، برادرش با لشكرى درميرسد ، فرار كرد و مهرداد سوّم از همراهان او هركس را يافت از دم شمشير گذرانيد .\r\nاز روايت پلوتارك ( كتاب كراسّوس ، بند 21 ) چنين استنباط مىشود ، كه مهرداد ارد را تبعيد كرد . آپ‌پيان نيز اين خبر را تأييد كرده ( كتاب پارت ، صفحه 141 ، آ ) .\r\nبعد مهرداد بقدرى در سختى و سفّاكى افراط كرد ، كه بزرگان مملكت بر او شوريده به حكم مجلس مهستان بيرونش كردند ، ارد را طلبيده بر تخت نشاندند ( ژوستن ، كتاب 42 ، بند 4 ) و براى اينكه مهرداد با روميها همدست نشود ، قرار دادند ، حكمرانى دو مملكت ، يعنى ماد بزرگ و نيز كلدهء قديم ( عراق عرب قرون بعد ) با او باشد . اين اقدام مهرداد را راضى نكرد و او بناى تعرّض را ببرادر گذارد ، تا اينكه بالاخره ارد او را شكست داد . ديوكاسّيوس گويد ، كه ارد از او ظنين گرديده از حكمرانى خلعش كرد ( كتاب 39 ، بند 56 ) . بهرحال مهرداد فرار كرده نزد گابىنيوس سردار رومى ، كه در سوريّه بود ، رفت ( 55 ق . م ) .\r\nسردار مزبور در ابتداء ميخواست به مهرداد كمك كند ، ولى در اين اوان بطلميوس سيزدهم آولت « 1 » پادشاه مصر را ( 80 - 51 ق . م ) تبعه‌اش از مصر بيرون كرده بودند\r\n\r\n\r\n","description":"","footnote":"\r\n( 1 ) - ؟ ؟ ؟\r\n","page_name":" 2291 ","page_number":351},
  {"content":"\r\n\r\n( 127 ) - سكّه‌هاى اشك دوازدهم ( مهرداد سوّم )\r\nو او نزد گابىنيوس آمده بود ، تا كمكى از او گرفته بمصر برگردد . پومپه هم سفارش او را به گابىنيوس كرده بود و بعلاوه پول وافرى هم داشت ، كه خرج كند ( بروايتى دوازده هزار تالان « 1 » به گابىنيوس ميداد ، كه به او كمك كند ) .\r\nبنابراين او موفّق گرديد ، كه گابىنيوس را از كمك كردن به مهرداد سوّم منصرف دارد ( آپ‌پيان ، كتاب سوريّه ، صفحه 120 ) . بر اثر اين وضع گابىنيوس مهرداد را توقيف كرده ، خود به طرف مصر حركت كرد و بعد ، كه ديد دولت روم اين رفتار او را نپسنديده ، از ترس شكايت مهرداد سوّم پولى در نهان گرفته او را فراراند . مهرداد بقبايل عرب در حوالى بابل پناه برد و بعد بكمك آنها بابل و سلوكيّه را گرفت ، ولى سورنا سردار نامى ارد ، كه ذكرش پائين‌تر بيايد ، به او شكستى داد ( پلوتارك ، كتاب كراسّوس ، بند 21 ) و پس از اينكه مهرداد در بابل متحصّن و بالاخره بواسطه فقدان آذوقه تسليم گرديد ، بامر ارد نابود شد . در تاريخ پارت اين نخستين دفعه است ، كه جنگ خانگى در خانواده سلطنت روى ميدهد .\r\nبروايت ديگر مهرداد را گابىنيوس توقيف نكرد و او ، پس از اينكه از كمك\r\n\r\n\r\n","description":"","footnote":"\r\n( 1 ) - تقريبا 67 ميليون فرنگ طلا يا 335 ميليون ريال .\r\n","page_name":" 2292 ","page_number":352},
  {"content":"\r\n\r\nگابىنيوس مأيوس شد ، به طرف بابل رفت و پس از شكست به خود ارد پناه برد ، ولى او بقول ژوستن ( كتاب 42 ، بند 4 ) منافع وطن را بر قرابت نزديك ترجيح داده برادر را ، از اينكه بروميها ملتجى شده بود ، خائن خواند و بعد حكم قتل او را داد . پس از آن سلطنت ارد بر تمامى ايران مسلم گرديد ( 56 - 55 ق . م )\r\nبنابر آنچه ذكر شد ، سلطنت مهرداد سوّم از 60 تا 56 يا 55 ق . م بوده .\r\nاو يكى از شاهان بد ايران است . در ابتداء مرتكب بزرگترين جنايت شده پدر را كشت . بعد بجان مردم افتاده باعث جنگ‌هاى درونى گرديد و بالاخره حيثيّت خود را از دست داده بر خلاف رويهء نياگان خود ، كه هيچگاه در مقابل سلوكيها و روميها فروتنى نشان نداده بودند ، بروميها پناه برد ، تا به نيروى آنها بر تخت نشيند و معلوم است ، كه اگر بهره‌مند ميگرديد ، دولت پارت مانند آن همه دول ديگر آسياى صغير تابع روميها ميشد . ممكن است بر له او گفته شود ، كه كردون را به ايران برگردانيد ، ولى اين كار خوب طرف مقايسه با كارهاى بد او نيست : نداشتن كردون براى ايران بمراتب بهتر از جنگ خانگى بود ، كه او ايجاد كرد و نزديك بود ، مملكت را تابع روم گرداند .\r\nكلّية بايد گفت ، كه بقدريكه وقايع دولت پارت در تاريخ ضبط شده ، اين اوّل دفعه‌ايست ، كه در خانواده اشكانى نزاع و جنگ بين دو برادر رويداده . تا اين زمان اعضاى خانواده اشكانى متّحد و متّفق بودند و حتّى ، چنان كه گذشت ، شاهى از نظر منافع و مصالح عمومى برادرش را بر پسرش ترجيح ميداد ( فرهاد اوّل ، كه مهرداد اوّل را جانشين خود قرار داد ) . جهت بايد از اينجا باشد : در ابتداى دولت پارت اشكانيان حس ميكردند ، كه دولت جوانشان هنوز ريشه ندوانيده و مراقبتى بسيار لازم دارد ، ولى از زمان مهرداد اوّل و دوّم ببعد ، كه دولت پارت دولتى بزرگ شد و حكومت و اقتدار اشكانيان محكم گرديد ، آنها نگرانىهاى سابق را فراموش كرده از اين زمان بجان يكديگر افتادند . پائين‌تر خواهيم ديد ،\r\n\r\n","description":"","footnote":"","page_name":" 2293 ","page_number":353},
  {"content":"\r\n\r\nكه يكى از جهات اصلى انقراض اشكانيان همين نكته بود . بنابراين ضدّيت و نقار درونى در هر موقع ، كه شروع شود ، اثرات خود را مىبخشد ، منتها در ابتداء سلطنتى زود ، ولى بعدها قدرى ديرتر .\r\n\r\nمبحث پنجم . اشك سيزدهم - ارد اوّل\r\nاين شاه پس از برادر بتخت سلطنت تمام ايران نشست . در باب سنهء جلوس او اختلاف است ، بعضى 56 و برخى 55 ق . م نوشته‌اند ولى ظن قوى ميرود ، كه سال دوّم صحيح‌تر است ، زيرا گابىنيوس زودتر از 56 ق . م پروقونسول ( والى ) نبود و براى وقايع بعد ، چنان كه بالاتر ذكر شد ، لااقل يكسال وقت لازم بود . بنابراين مهرداد سوّم زودتر از 55 ق . م كشته نشده .\r\nارد نخستين شاه ايران است ، كه در زمان سلطنتش دولت ايران مجبور گرديد ، با دولت روم پنجهء دليرانه نرم كند . شرح چگونگى و نتيجهء اين جنگ بزرگ و مهم چنين است ، كه از قول پلوتارك و ديگران ذكر مىشود :\r\n\r\nمقدّمه\r\nچنان كه از تاريخ روم معلوم است در اين زمان سه نفر از سرداران بزرگ روم ترقّى كرده سه زمامدار دولت روم گرديده بودند « 1 » : يكى از اين سه نفر پومپه بود ، كه با كارهاى او در جنگ با مهرداد ششم پنت آشنا گشتيم « 2 » ، ديگرى يوليوس سزار « 3 » ( يعنى يوليوس قيصر ) و سوّمى ماركوس كراسّوس « 4 » . اين سه نفر با اينكه عهد و پيمان بسته بودند ، كه باهم زمامدارى كنند ، در باطن رقيب يكديگر بودند و هريك از آنها ميخواست دو رقيب ديگر را از ميان برداشته تنها زمامدار روم باشد . يوليوس سزار در اينوقت مملكت گالّيها ، يعنى فرانسه امروزى را فتح كرده بود و آن را با فرماندهى قسمتى از عساكر روم داشت . پومپه حكمرانى اسپانيا را با سمت سردارى از سنا گرفته\r\n\r\n\r\n","description":"","footnote":"\r\n( 1 ) -  Triumvirat  ، حكومت اين سه مرد را در تاريخ روم حكومت سه مرده اوّل گويند .\r\n( 2 ) - بصفحهء « 2143 » رجوع شود .\r\n( 3 ) -  Julius Cesar . \r\n( 4 ) -  Marcus Crassus . \r\n","page_name":" 2294 ","page_number":354},
  {"content":"\r\n\r\n( 128 ) - سكّه‌هاى اشك سيزدهم ( ارد اوّل )\r\nبود و كراسّوس ، كه خود را زمامدار سوّم و با دو زمامدار ديگر برابر ميدانست ، از طرف سنا بحكمرانى سوريّه و سردارى سپاهى ، كه ميبايست بدان مملكت برود ،\r\n\r\n","description":"","footnote":"","page_name":" 2295 ","page_number":355},
  {"content":"\r\n\r\nمأمور گرديد . كراسّوس مردى بود خسيس و طمّاع . حرص و طمع او مخصوصا باعث هلاك او گرديد . پلوتارك گويد ، كه مردم روم ميگفتند ، او عيبى جز خسّت ندارد ، ولى من گمان ميكنم ، كه اين عيب ساير معايبش را پوشيده بود ( كراسّوس ، بند 1 ) . راجع بطمع او مورّخ مزبور گويد ( همانجا ) : زمانيكه كراسّوس داخل كار شد ، بيش از سيصد تالان نداشت ، ولى وقتى كه حكمران سوريّه گشت و قبل از حركت خواست مقدار دارائى خود را بداند ، معلوم گرديد ، كه باوجود اينكه ده يك مال خود را وقف بر هركول ( نيم خداى روميها ) كرده و ضيافتى به شهر روم داده ، كه بهريك از سكنه آن شهر نان سه ماهشان رسيده ، باز دارائى او بهفت هزار تالان بالغ بود « 1 » . بزرگترين قسمت اين ثروت را او با آتش و آهن يافته بود و بدبختى مردم سرچشمه بزرگ اندوخته‌هاى او بود . . . . . . بعد پلوتارك مواردى زياد از حرص و طمع او ذكر مىكند ، ولى چون خارج از موضوع است ، ميگذريم . همينقدر بايد دانست ، كه كراسّوس از حيث حرص و آز تحصيل ثروت ( بهر وسيله‌اى ، كه بود ) ، كمتر نظير داشت . اما در باب ساير صفاتش بايد گفت ، كه طمع او مجالى نداد ، تا نمايان گردد ، اگرچه اين نكته معلوم است ، كه بهرحال كراسّوس در لياقت و كاردانى به دو زمامدار ديگر روم نميرسيد ، خصوصا يوليوس‌سزار ، كه اعجوبه زمان خود بود و بعضى او را با دو نفر ديگر سه سردارى ميدانند ، كه تاريخ عالم چهارمينشان را نشان نميدهد « 2 » .\r\nپلوتارك گويد ( كراسّوس ، بند 19 ) سناى روم حكمرانى سزار را در گالّيا براى پنجسال تجديد كرد و اسپانيا را به پومپه داد با اين شرط ، كه در روم بماند ، زيرا مردم روم او را دوست داشتند و بعلاوه ، چون پومپه زن خود را خيلى دوست ميداشت ، ميخواست در روم بماند . هم در اينوقت كراسّوس بحكمرانى سوريّه منصوب گرديد ، ولى سنا اجازه نداد ، كه با دولت پارت جنگ كند .\r\n\r\n\r\n","description":"","footnote":"\r\n( 1 ) - تقريبا 42 ميليون فرنگ طلا يا 210 ميليون ريال .\r\n( 2 ) - هان‌نىبال قرطاجنه‌اى ، يوليوس سزار رومى و ناپلئون اوّل فرانسوى .\r\n","page_name":" 2296 ","page_number":356},
  {"content":"\r\n\r\nاين شغل بقدرى كراسّوس را خوش آمد ، كه از فرط شعف و شادى نميتوانست خوددارى كند و بر خلاف اقتضاى سنّ و متانتى ، كه تا آنوقت مينمود ، حرفهائى ميزد ، كه جز خود - ستائى و خودنمائى بچّگانه معنى نداشت . او ميگفت جنگ لوكولّوس با تيگران و فتح پومپه نسبت به مهرداد ششم ( پنت ) در مقابل كارهائى ، كه من خواهم كرد بازيهاى كودكان است . من پس از اينكه در سوريّه برقرار شدم ، بپارت خواهم تاخت و بعد بباختر و هند درآمده درياهاى خارجى ( اوقيانوسها ) را بتصرّف خواهم آورد ، ولى همه ميدانستند ، كه اينحرفها از سبك مغزى او ناشى است . فقط سزار از گالّيا نامه‌هائى به او نوشته او را تمجيد و به اين جنگها تشويق ( 129 ) - مجسّمه يوليوس‌سزار ( از كتاب اسكاريگر ، تاريخ عمومى )\r\nميكرد . در اينوقت ، كه كراسّوس نقشه‌هاى خودش را براى مردم بيان ميكرد ، آته‌يوس « 1 » نامى ، كه ترىبون « 2 » بود ، خطر او را براى روم پيش‌بينى كرده با جمعى خواست مانع از حركت كراسّوس شود . اينها ميگفتند ، براى چه با مردمانى ، كه با روم جنگى ندارند ، درافتيم و مخاطراتى براى روم تدارك كنيم . كراسّوس ، چون احوال را بدين منوال ديد ، نزد پومپه ، كه با او دوست بود ، رفته خواهش كرد ، كه او را تا بيرون شهر روم مشايعت كند و پومپه چنين كرده در جلو كبكبه كراسّوس افتاد ، تا او را از شهر خارج سازد ( در نفع او هم بود ، كه كراسّوس در روم نباشد ) . اما آته‌يوس در ابتداء خواست از خارج شدن كراسّوس از روم مانع شود و ، چون ساير تريبونها ، از جهت همراهى پومپه ، مانع شدند ، او دويده دم\r\n\r\n\r\n","description":"","footnote":"\r\n( 1 ) -  Ateius . \r\n( 2 ) -  Tribun  ( مأموريكه حفظ حقوق مردم را بر عهده داشت ) .\r\n","page_name":" 2297 ","page_number":357},
  {"content":"\r\n\r\nدروازه ايستاد و وقتى كه كراسّوس دررسيد ، آتش‌دانى به زمين گذارده عطرياتى در آتش افكند و شرابى به زمين ريخته او را نفرين كرد . پلوتارك گويد ، عقيده روميها چنين بود ، كه چنين كردارى بر ضدّ هركس ، كه بوقوع يابد ، شوم است و اثرات آن نه فقط دامنگير شخصى ، كه مورد نفرين است ، ميگردد ، بل براى روم نيز مشئوم است . بنابراين آته‌يوس ، كه در منفعت روم نميخواست كراسّوس بسوريّه برود ، كارى كرد ، كه اثر اتش شامل خود روم هم ميشد ( همان‌جا ، بند 19 ) .\r\n\r\nحركت به طرف سوريّه\r\nكراسّوس روانه شد و ببندر بروم دوزيوم « 1 » درآمد . بعد ، باوجود اينكه موسم براى سفر دريائى مساعد نبود ، نخواست منتظر موقع مناسبى شود ، بكشتى نشست و از جهت هواى بد چند كشتىاش غرق گرديد . در اين احوال او بقيّه قشونش را جمع كرده به گالاثى « 2 » درآمد و ديد ، پادشاه آن جوتاروس « 3 » ، كه پير بود ، قصرى ميسازد . در اينوقت او پادشاه را مخاطب قرار داده بطور مزاح گفت : چه ميكنيد ؟ در ساعت دوازده روز شروع بساختمان كرده‌ايد ( ساعت دوازده روز ، يعنى آخر روز . كراسّوس ميخواسته بگويد ، اين چه كارى است ، كه در آخر عمر ميكنيد ) . پادشاه گالاثى خنديده فورا جواب داد : سرداد ، شما هم زود وقت بجنگ پارتيها عازم نشده‌ايد ( همان‌جا ، بند 21 ) ، كراسّوس در اينوقت بقول پلوتارك 60 سال داشت .\r\n\r\nرفتن ببين النّهرين\r\nبعد مورّخ مذكور گويد ( كراسّوس ، بند 21 ) كارهاى اوّلى كراسّوس اميدواريهاى او را تأييد ميكرد ، زيرا پس از ورودش بسوريّه روى فرات پلى ساخت و چند شهر در بين النّهرين طوعا تابع شدند . فقط يك شهر ، كه يونانيها آن را زنودوتى « 4 » ميناميدند ، پا فشرد و جبّار آن آپولّونيوس صد نفر رومى را كشت ، ولى كراسّوس بقيّه قشون خود را به شهر نزديك كرده آن را گرفت و تمام اموال و ثروت امكنه را غارت كرده اهالى را مانند بردگان فروخت .\r\n\r\n\r\n","description":"","footnote":"\r\n( 1 ) -  Brumdusium . \r\n( 2 ) -  Galatie  ( در آسياى صغير ، فريگيه سابق ) .\r\n( 3 ) -  Djotarus . \r\n( 4 ) -  Zenodotie . \r\n","page_name":" 2298 ","page_number":358},
  {"content":"\r\n\r\nپس از اين كار كراسّوس پذيرفت ، كه در ازاى چنين پيشرفت كوچكى سربازانش او را امپراطور خوانند . علاوه بر اينكه اين عنوان براى او باعث شرمسارى بود ، نشان ميداد ، كه او اميد بهره‌منديهاى بزرگترى را ندارد ، زيرا براى پيشرفتى اينقدر حقير اين عنوان را پذيرفت .\r\n\r\nمراجعت بسوريّه\r\nبعد كراسّوس هفتهزار سپاهى بطور ساخلو در شهرهائى ، كه تسخير كرده بود ، گذارده براى زمستان بسوريّه برگشت .\r\nدر اين وقت پسر او ، كه در گالّيا در زير دست سزار خدمت ميكرد و از جهت شجاعتش بافتخاراتى نائل آمده بود ، وارد شده هزار سوار زبده با خود آورد ( اينسواران از اهل گالّيا بودند ) .\r\nمراجعت كراسّوس بسوريّه خبطى بود بزرگ : پس از اينكه دولت پارت را بجنگ طلبيد ، نه شهر بابل را گرفت و نه سلوكيّه را ، و حال اينكه هردو هميشه بر ضدّ پارتيها بودند . بنابراين بپارتيها فرصت داد ، كه خودشان را براى جنگ حاضر كنند . خبط ديگرش اين بود ، كه بعد از خبط اوّلى ، بجاى اينكه خود را سردارى قابل نشانداده لشكرش را همه روزه بورزشهائى وادارد و آنها را آماده جنگ سازد ، مانند تاجرى رفتار كرد : خود بشخصه بشمردن نقود و كشيدن ذخاير معبد الهه هىيروپوليس « 1 » با ترازو پرداخت ، بعد مأمورينى فرستاده از شهرها سپاهى خواست و پس از آن بعض آنها را در ازاى وجهى ، كه ميدادند ، مرخّص كرد . اين رفتارش او را در انظار مردم پست كرد و حتّى اشخاصى ، كه مرخص ميشدند ، او را حقير ميشمردند . اوّلين تطيّر بدبختىهاى او در معبد همين ربة النّوع وقوع يافت ، توضيح آنكه روزى در معبد مزبور پسر كراسّوس در آستانه معبد افتاد و كراسّوس هم روى او غلطيد ( پلوتارك كتاب كراسّوس ، بند 22 ) .\r\n\r\nآمدن سفراى ارد\r\nبعد موقعى رسيد ، كه كراسّوس مقتضى ديد سپاهيان خود را از قشلاق‌ها جمع كند . در اين وقت سفرائى از ارشك\r\n\r\n\r\n","description":"","footnote":"\r\n( 1 ) -  Hieropolis . \r\n","page_name":" 2299 ","page_number":359},
  {"content":"\r\n\r\nپادشاه پارتيها رسيدند و با كلماتى كم ، موضوع مأموريت خود را بيان كردند .\r\nمضمون نطق آنها چنين بود : « اگر اين لشكر را روميها فرستاده‌اند ، پادشاه ما با آن جنگ خواهد كرد و به كسى امان نخواهد داد ، ولى ، اگر چنان كه بما گفته‌اند ، اين جنگ بر ضدّ اراده روم است و شما براى منافع شخصى با اسلحه داخل مملكت پارتيها شده شهرهاى ما را تصرّف كرده‌ايد ، ارشك براى نشان دادن اعتدال خود حاضر است ، كه رحم به پيرى شما كرده ، بروميهائيكه در شهرهاى او هستند ، اجازه بدهد بيرون روند ، زيرا پادشاه ما اين روميها را محبوسين خود ميداند نه ساخلو شهرها » . كراسّوس با تكبّر جواب داد : « نيّتم را در سلوكيّه بشما اعلام خواهم كرد » . پس از اين جواب مسّن‌ترين سفرا ، كه ويزىگس « 1 » نام داشت ، بناى خنده را گذارده و كف دست خود را نشان داده گفت : « كراسّوس ، اگر از كف دست من موئى خواهد روئيد ، تو هم سلوكيّه را خواهى ديد » . پس از آن فرستادگان بيرون رفتند و نزد هيرود « 2 » پادشاهشان برگشته گفتند : « بايد فقط در فكر جنگ بود » ( پلوتارك ، كتاب كراسّوس بند 22 ) .\r\n\r\nرسيدن اخبار موحش\r\nدر اين احوال چند نفر از سربازان رومى ، كه از ساخلو شهرهاى بين النهرين با مخاطرات زياد فرار كرده بودند ، براى كراسّوس خبرهاى وحشتناك آوردند . آنها ميگفتند ، ما با چشمان خودمان ديديم ، كه عدّه دشمن خيلى زياد است و جدال آنها را در موقع حمله بشهرها تماشا كرديم . بعد ، چنان كه در مواقع ترس عادت مردم است ، مخاطرات را بيش از حقيقت آن بزرگ كرده ميگفتند : « پارتيها مردمى هستند ، كه از تعقيب آنها نميتوان جان بدر برد و اگر فرار كنند ، نميتوان به آنها رسيد .\r\nتيرهائى دارند ، كه روميها با آن آشنا نيستند و با نيروئى تير مياندازند ، كه نميشود ، سرعت آن را مشاهده كرد و ، قبل از اينكه شخص دررفتن تير را از كمان ببيند ،\r\n\r\n\r\n","description":"","footnote":"\r\n( 1 ) -  Visiges . \r\n( 2 ) - پلوتارك ارد را هيرود مينويسد . اين كلمه تصحيف ارد است .\r\n","page_name":" 2300 ","page_number":360},
  {"content":"\r\n\r\nتير به او خورده . اسلحه تعرّضى سوارهايشان همه‌چيز را شكسته ، از هرچيز ميگذرد و باسلحه دفاعيشان چيزى كارگر نيست » .\r\nاين خبرها باعث پژمردگى سربازان رومى شد ، زيرا پيش از اين آنها گمان ميكردند ، كه پارتيها هم مانند اهالى ارمنستان و كاپادوكيّه‌اند ، چه لوكولّوس آنها را بقدرى ميراند ، كه بالاخره خسته ميشد . آنها به خود نويد ميدادند ، كه بزرگترين اشكال اين سفر جنگى فقط طول راه است و تعقيب دشمنى ، كه هيچگاه جرئت نخواهد كرد ، با روميها روبرو گردد ، ولى اكنون ميديدند ، كه بايد براى جدالها و مخاطرات بىپايان حاضر گردند . بنابراين عدّه زيادى از صاحبمنصبان عمده عقيده‌شان چنين بود ، كه كراسّوس دور تر نرفته اقدام خود را موضوع مشورت قرار دهد . يكى از صاحبمنصبان كاسّيوس بود . غيب‌گوها نيز آهسته ميگفتند ، كه در قربانيها علامات تطيّر را مىبينند و هرچه ميكنند خدايان با اين سفر جنگى مساعد نميشوند ، ولى كراسّوس اعتنائى باينحرفها نداشت و فقط گوش به حرف كسانى ميداد ، كه ميگفتند ، بايد حركت را تندتر كرد ( پلوتارك ، كتاب كراسّوس ، بند 23 ) .\r\n\r\nآمدن پادشاه ارمنستان نزد كراسّوس\r\nچيزى كه اعتماد كراسّوس را تأييد كرد ، اين بود ، كه ارته‌باذ پادشاه ارمنستان با شش هزار سوار وارد شد ، اين سواران مستحفظين شخصى او بودند . پادشاه وعده ميداد ، ده هزار اسب جوشن‌دار و سى هزار پياده ، كه با مخارج او تجهيز شده‌اند ، بدهد . او به كراسّوس نصيحت داد ، كه از طرف ارمنستان داخل دولت پارت گردد و ميگفت در اين صفحات آذوقه وافر است و در اين‌جا بواسطه كوهستانها با امنيّت خاطر ميتوانيد حركت كنيد ، زيرا قواى پارتيها ، كه سواره‌نظام است ، در اينجاها آزادى عمليّات را نخواهد داشت . كراسّوس تشكّر سردى از پادشاه ارمنستان كرده گفت : من از بين النهرين خواهم گذشت ، زيرا عدّه زيادى از روميهاى شجاع را در آنجا گذارده‌ام . پس از اين جواب پادشاه ارمنستان برگشت\r\n\r\n","description":"","footnote":"","page_name":" 2301 ","page_number":361},
  {"content":"\r\n\r\n( كراسّوس ، بند 23 ) .\r\n\r\nعبور از فرات\r\nكراسّوس بفرات رسيده امر كرد از پلى ، كه در نزديكى زگما « 1 » ساخته بود ، عبور كنند . در اين احوال رعدوبرقى رويداد و برق به صورت سربازان زد ، بعد تندبادى برخاست و پس از آن رعد غرّيدن گرفت و برق قسمت بزرگى را از پل خراب كرد . به به جائى كه كراسّوس براى زدن اردو انتخاب كرده بود دو دفعه برق افتاد ، يكى از اسب‌هاى او ، كه يراقى عالى داشت ، ميرآخور را برداشته خود را برود انداخت و غرق شد . وقتى كه عقاب گروهان اوّل را برداشتند ، تا علامت فرمان حركت باشد ، اين عقاب به خودى خود به عقب برگشت و نيز پس از عبور از رود فرات ، چون خواستند جيره سربازان را تقسيم كنند ، از نمك و عدس شروع كردند ، و حال آنكه اين دو چيز علامت عزا بود و روميها آن را در موقع دفن جنازه استعمال ميكردند . كراسّوس در نطقى ، كه خطاب بسربازان كرد ، عبارتى اداء كرد ، كه باعث آشفتگى حال آنها گرديد ، توضيح آنكه گفت : « من پل را خراب كردم ، تا يكنفر سرباز نتواند برگردد » و پس از آنكه دريافت ، كه اظهار اين معنى چقدر بىموقع بوده ، بجاى اينكه آن را تصحيح يا توضيح كند ، تا اعتماد اشخاص كم‌جرئت را برگرداند ، از جهت طبيعت سركشى ، كه داشت ، به بىاعتنائى گذرانيد . بالاخره هنگام قربانيهاى كفّاره ، كه براى قشون به عمل ميآمد ، روده‌هائى را ، كه از دست كاهن هاتف گرفت ، از دستش افتاد و بعد ، چون ديد ، كه اين قضيّه اثر بدى در حضّار كرد ، خنده‌كنان گفت : « اين نتيجه پيرى است ، ولى اسلحه از اين جهت از دستم نخواهد افتاد » .\r\nبارى بعد از عبور از فرات با هفت لژيون ( فوج رومى ) پياده و تقريبا چهار هزار نفر سوار و همانقدر سپاهيان سبك‌اسلحه به طول آن حركت كرد . چند نفر سوار ، كه براى تفتيش و شناسائى محل فرستاده بود ، برگشته گفتند ، كسى را در صحرا نديدند ، ولى آثارى ديدند ، كه دلالت بر عدّه زياد سواره‌نظام مىكند و مثل اين است ،\r\n\r\n\r\n","description":"","footnote":"\r\n( 1 ) -  Zeugma . \r\n","page_name":" 2302 ","page_number":362},
  {"content":"\r\n\r\nكه اين عدّه را تعقيب كرده‌اند و فرار كرده . اين خبر باعث اميدوارى كراسّوس بنتيجهء جنگ گرديد و سربازان او هم با نظر حقارت بپارتىها نگريسته يقين حاصل كردند ، كه هرگز آنها با روميها مواجه نخواهند شد ، ولى كاسّيوس باز به كراسّوس گفت :\r\nبايد در يكى از شهرها ، كه داراى ساخلو رومى است ، بقشون استراحت دهيد و بعد كسانى را بفرستيد ، كه خبرهاى صحيح از دشمن آرند و اگر اين عقيده را نمىپسنديد ، به طول ساحل فرات حركت كرده خودتانرا بسلوكيّه برسانيد ، زيرا در آنجا ميتوانيد آذوقهء وافر از كشتىهائى ، كه اردوى شما را متابعت خواهند كرد ، بيابيد . ديگر اينكه فرات مانع خواهد بود از اينكه دشمن شما را احاطه كند و در اينوقت شما با دشمن از جبهه طرف خواهيد شد . اين نكته در نفع شما است .\r\n( همانجا ، بند 24 ) .\r\n\r\nآمدن آريام‌نس « 1 »\r\nكراسّوس در مجلس مشورت در باب پيشنهاد كاسّيوس مشغول مذاكره بود ، كه ديد يك شيخ عرب موسوم به آريام‌نس وارد شد . او شخصى بود ، كه بقول پلوتارك ، از تمام بدبختىهائى ، كه روزگار براى كراسّوس تدارك ميكرد ، بزرگتر و قطعىترين آنها بود . بعض صاحبمنصبان ، كه با پومپه در اين صفحات خدمت كرده بودند ، ميدانستند ، كه دوستى اين شيخ براى او بيفايده نبود و او دوست روميها بشمار ميآمد ، ولى در اين وقت او را سرداران پادشاه پارت ، كه با شيخ روابطى داشتند فرستاده بودند ، كه كراسّوس را تا بتواند از فرات و كوهستانها دور تر گرداند و او را بجلگه‌هاى وسيع هدايت كند ، زيرا در جلگه‌ها پارتىها ميتوانستند او را احاطه كنند و الا بدترين نقشه براى آنها اين بود ، كه بروميها از جبهه حمله كنند . اين خارجى ، كه بىفصاحت بيان نبود ، در ابتداء پومپه را ولىنعمت خود خواند و تمجيدى زياد از او كرد . بعد كراسّوس را از جهت خوبى وضع و احوال لشكرش ستوده سپس او را سرزنش كرد ، كه چرا جنگ را به اين اندازه بدرازا ميكشاند و وقت خود را در تداركات گم مىكند ، مثل اينكه احتياج او باسلحه است ، نه بدست‌ها و پاهاى چابك و نميداند ،\r\n\r\n\r\n","description":"","footnote":"\r\n( 1 ) -  Ariamnes . \r\n","page_name":" 2303 ","page_number":363},
  {"content":"\r\n\r\nكه دشمن از ديرگاهى فقط در اين صدد است ، كه عزيزترين اشخاص رومى را با گرانبهاترين اشياء آنها بربايد و تا بتواند زودتر بصفحات سكاها يا گرگانيها فرار كند . شيخ در پايان نطقش افزود : اگر ميخواهيد جنگ كنيد بايد بشتابيد ، كه تا پادشاه پارتيها جرئت نيافته و قواء خود را جمع نكرده ، با او مواجه شويد زيرا او سيل‌لاكس « 1 » و سورنا را بين خود و شما حائل داشته ، تا شما نتوانيد او را تعقيب كنيد . او در جائى ديده نميشود ( كراسّوس ، بند 25 ) . هيچيك از حرفهاى شيخ صحيح نبود . هيرود قشون خود را به دو قسمت كرده در رأس يكى بارمنستان رفت ، تا انتقام رفتار ارته‌باذ را بكشد و قسمت ديگر را با سورنا سردار خود جلو روميها فرستاد و اين اقدام او نه از تحقير كراسّوس بود ، چنان كه ميگويند ، زيرا هيرود بىعقل نبود ، كه اعتنائى بدشمنى چون كراسّوس ، كه يكى از رجال اوّل درجه روم بشمار ميرفت ، نكند و رفتن بارمنستان و زيان رسانيدن به آن را ترجيح دهد ، بل مقصود هيرود چنين بود ، كه ناظر بوده در انتظار وقايع باشد ، ضمنا بخت‌آزمائى كرده جلو دشمنرا هم بگيرد .\r\nسورنا ، از حيث‌نژاد و ثروت و نام ، بعد از پادشاه مقام اوّل را داشت . از جهت شجاعت و حزم در ميان پارتيها اوّل كس بود و از حيث قد و قامت از كسى عقب نميماند . وقتى كه مسافرت ميكرد هزار شتر باروبنهء او را حركت ميداد ، دويست ارّابه حرم او را نقل ميكرد و هزار سوار غرق آهن و پولاد و بيش از آن سپاهيان سبك‌اسلحه همراه او بودند ، زيرا دست‌نشانده‌ها و بردگانش ميتوانستند ده هزار سوار براى او تدارك كنند ( مقصود پلوتارك از دست‌نشانده‌ها مالكين درجه دوّم است ، كه در تيولات وسيعهء او ميزيستند و مقصود از بندگان رعاياى او . م . ) . نجابت خانوادگىاش اين حق ارثى را به او داده بود ، كه در روز جشن تاجگذارى پادشاهان پارت ، كمربند شاهى را ببندد . اين سردار ارد را بر تخت نشاند ، و حال آنكه او را رانده بودند . او شهر سلوكيّه را گرفت و اوّل\r\n\r\n\r\n","description":"","footnote":"\r\n( 1 ) -  Syllaces . \r\n","page_name":" 2304 ","page_number":364},
  {"content":"\r\n\r\nكسى بود ، كه بر ديوار شهر برآمده با دست خود اشخاصى را ، كه مقاومت ميكردند ، به زير افكند . او در اين وقت سى سال نداشت و باوجود اين حزم و عقل او باعث نامى بزرگ براى او شده بود و اساسا احتياط و حزم او بود ، كه كراسّوس را درهم شكست ، زيرا در ابتداء جسارت و نخوت كراسّوس و بعد يأسى ، كه از بدبختيهايش حاصل شد ، به آسانى او را در دامهائى افكند ، كه سورنا برايش گسترده بود ( كراسّوس ، بند 26 ) .\r\n\r\nراهنمائى آريام‌نس\r\nآريام‌نس خارجى ، پس از اينكه كراسّوس را مطمئن ساخت ، كه از رود بايد دور شود ، او را بجلگه‌هاى وسيع برد . در ابتداء راه صاف بود ، ولى به زودى سخت گرديد و غير از ماسه و ريگ روان عميق و صحراهائى ، كه عارى از درخت و آب بود چيزى ديده نميشد ، تا بتوان بيافتن آرامگاهى اميدوار شد . تشنگى و خستگى و نيز چيزهائى ، كه روميها ميديدند ، باعث يأس آنها گرديد . در جائى درخت يا جويبار و يا تپه و سبزه‌اى نميديدند و تا چشم كار ميكرد ، از همه طرف درياى ريگ روان آنها را در احاطه داشت . در اين حال روميها ظنين شدند ، كه به آنها خيانت كرده‌اند و بعد در اين گمان يقين حاصل كردند ، زيرا ارته‌باذ كس فرستاده اطلاع داد ، كه چون هيرود با قوائى نيرومند بارمنستان تاخته ، من نميتوانم كمكى براى شما بفرستم و بنابراين شما به طرف ارمنستان بيائيد ، تا باهم جنگ كنيم و اگر نميخواهيد اين نصيحت مرا بشنويد ، لااقل از جاهائى ، كه براى سواره‌نظام مناسب است ، احتراز كنيد و هميشه بكوهستانها نزديك شويد . كراسّوس ، كه بر چشمانش خشم و غضب پرده كشيده بود ، نخواست جواب نامه پادشاه ارمنستان را بدهد و بچاپارها شفاها گفت :\r\nمن حالا وقت ندارم ، كه در فكر ارمنستان باشم ، ولى به زودى بارمنستان خواهم آمد ، تا از ارته‌باذ انتقام خيانت او را بكشم . كاسّيوس از اين جواب به خود پيچيد ، ولى چون ديد ، كه كراسّوس پيشنهادات او را بد ميپذيرد ، خوددارى كرد ، ولى آريام‌نس را كنار برده توبيخ و ملامتش كرده چنين گفت : اى نامردترين\r\n\r\n","description":"","footnote":"","page_name":" 2305 ","page_number":365},
  {"content":"\r\n\r\nمردمان ، كدام عفريت تو را بميان ما آورد و با چه سحر و جادو تو كراسّوس را با قشونش به اين جلگه‌هاى ريگ روان و كويرها و راههاى بىآب و علف افكندى ، و حال آنكه اين جلگه‌ها با راهزنان صحراگرد بيشتر مناسبت دارد ، تا با سردار رومى . بعد پلوتارك گويد : بيگانهء دغا و حيله‌ور با فروتنى كاسّيوس را مطمئن ساخت ، كه به زودى اين حركت سخت و دشوار بپايان خواهد رسيد . بعد خود را داخل صف سربازان كرده و با آنها راه پيموده با آهنگى سخريّه‌آميز گفت : آيا تصوّر ميكنيد ، كه در جلگه‌هاى زيباى كامپانى ( در ايطاليا ) حركت ميكنيد و ميخواهيد در اينجا همان چشمه‌ها و جويبارها و سايه‌ها و حتّى همان حمّامها و ميهمانخانه‌ها را ، كه آن صفحه را پوشيده ، بيابيد و فراموش كرده‌ايد ، كه شما در حدود عربستان و آسور هستيد ؟ ( كراسّوس ، بند 27 ) .\r\nپس از اينكه بيگانه سعى كرد سربازان را نرم كند و قبل از اينكه خيانتش آشكار شود ، از اردو بيرون رفت و كراسّوس را مطمئن ساخت ، كه اكنون ميرود به او خدمت كرده در ميان دشمنانش اختلال اندازد . كراسّوس ، وقتى كه ميخواست بميان مردم آيد ، بجاى اينكه موافق عادت سرداران روم لباس ارغوانى پوشد ، جامه سياه در بر كرد و بعد ، كه ملتفت آن شد ، لباس را تغيير داد . صاحب‌منصبان ، وقتى كه ميخواستند درفشها را بردارند و فرمان حركت دهند ، بقدرى برداشتن آن برايشان دشوار بود ، كه گفتى درفش‌ها در زمين ريشه دوانيده است .\r\nكراسّوس اين پيش‌آمد را به شوخى تلقّى كرد و براى تسريع حركت فرمان داد ، پياده‌ها دنبال سواران بروند .\r\n\r\nخبر در رسيدن پارتيها\r\nپس از آن چيزى نگذشت ، كه چند چابك سوار مفتّش برگشته گفتند ، كه چند نفر رفقاى آنها را پارتيها كشتند ، اين‌ها با زحمت فرار كردند و قشون پارت ، كه جسور است و عدّه‌اش زياد ، در حركت است و حمله مىكند . اين خبر در تمامى سپاه باعث آشفتگى گرديد و بقدرى كراسّوس از اين‌حال در حيرت شد ، كه خود را باخته و در\r\n\r\n","description":"","footnote":"","page_name":" 2306 ","page_number":366},
  {"content":"\r\n\r\nحالى ، كه فكرش درست قضايا را نمىسنجيد ، شتابان صفوف سپاهش را براى جنگ بياراست : اولا بنصيحت كاسّيوس او صفوف پياده‌نظام را خيلى كشيد ، تا مسافتى زياد بگيرد و احاطه كردن آن مشكلتر باشد . پس از آن سواره‌نظام را در جناحين قرار داد ، ولى بعد تغيير عقيده داده پياده‌نظام را جمع و فالانژ مربعى تشكيل كرد . اين فالانژ عمقى زياد داشت و از هرطرف با دشمن مواجه ميشد .\r\nهر طرف دوازده دسته داشت و آن را يك گروهان سوار تقويّت ميكرد . او ميخواست ، كه هر قسمت اين فالانژ را سواره‌نظام تقويت كند و تمام سپاه جنگى ، كه بيك اندازه تقويت خواهد شد ، بااطمينان حمله برد . كراسّوس فرماندهى يك جناح را به كاسّيوس داد ، پسرش را برياست جناح ديگر مأمور كرد و خودش در قلب قرار گرفت . آنها بدين ترتيب حركت كرده بكنار جوىبارى ، باليس‌سوس « 1 » نام ، رسيدند . اگرچه اين جوى آب فراوانى نداشت ، باوجود اين سربازان لذّت بزرگى بردند ، چه از خشكى و گرماى فوق‌العاده سخت خسته شده بودند ( كراسّوس ، بند 28 ) .\r\n\r\nجنگ\r\nبيشتر صاحبمنصبان پيشنهاد كردند ، كه در همينجا اردو زده شب را بگذرانند ، تا به قدر امكان عدّهء دشمنان و ترتيب جنگى آنان را بدانند و در طليعهء صبح حمله برند ، ولى كراسّوس حرارت پسرش و سواره نظامى را ، كه او فرمان ميداد ، ديده نظر باصرار آنها ، كه جنگ را شروع كنند ، امر كرد ، اشخاصيكه ميخواهند غذا بخورند ، سرپا ، بىاينكه از صف خارج شوند ، اين كار كنند . حتّى او فرصت نداد ، كه سير شوند ، آنها را به حركت آورد و بجاى اينكه سپاهيان را قدم‌قدم پيش ببرد ، چنان كه معمول بردن لشكر بجنگ است ، و گاهى براى استراحت به آنها فرصت دهد ، سپاهيان را با قدمهاى سريع ميبرد و فقط وقتى ايستادند ، كه پارتيها را ديدند . در اين وقت قشون پارت ، بر خلاف انتظار روميها نه زياد بنظرشان آمد و نه مهيب ، و حال آنكه چيزها در اين باب شنيده بودند . جهت اين بود ،\r\n\r\n\r\n","description":"","footnote":"\r\n( 1 ) -  Balissus . \r\n","page_name":" 2307 ","page_number":367},
  {"content":"\r\n\r\nكه سورنا قسمت بزرگ لشكرش را پشت صفوف اوّل قرار داده بود و براى اينكه درخشندگى اسلحه سپاهيانش را پنهان دارد ، امر كرده بود اسلحه‌شان را با پوستى بپوشند يا ردائى در بر كنند ، ولى همين كه اين سپاهيان بروميها رسيدند بفرمان سورنا در تمام دشت فريادهاى وحشت‌آور و صداهاى مهيب برخاست ، زيرا پارتيها براى تحريص سپاهيان خود بجنگ عادت ندارند ، ناى يا شيپور استعمال كنند ، آنها آلتى دارند تهى ، كه روى آن پوستى كشيده‌اند و دور آن زنگهائى از مفرغ است . پارتيها اين آلت را ميكوبند و صدائى وحشت‌آور بلند مىشود .\r\nاين صدا شبيه نعرهء جانوران درنده است ، كه با غرّش رعد آميخته باشد . آنها خوب دريافته‌اند ، كه قوّهء سامعه آسان‌تر از حواسّ ديگر در روح اثر مىكند ، تندتر شهوات ما را بهيجان ميآورد و با سرعت انسان را از حال طبيعى خارج ميسازد ( كراسّوس ، بند 29 ) .\r\nروميها از اين صداى فوق‌العاده مرعوب شده بودند ، كه ناگاه پارتيها روپوش‌هاشانرا كنده ، بسبب كلاه‌خودها و جوشن‌هاى رخشان ، مانند شعله‌هائى از آتش درخشيدند . در رأس آنها سورنا از جهت صباحت منظر و قدّ و قامتش نمايان بود ، صورت لطيفش مينمود ، كه بر خلاف نام جنگيش است ، زيرا آن را مانند ماديها ميآراست ( يعنى گلگون ميكرد ) « 1 » و موهاى روى پيشانى را از يكديگر جدا ميساخت ( مقصود فرق سر است ) و حال آنكه پارتيها مانند سكاها ميگذارند اين موها به حال طبيعى برويد ، تا مهيب‌تر به نظر آيند . در ابتداء پارتيها خواستند با نيزه بروميها حمله كرده صفوف اوّلى دشمن را بشكافند ، ولى وقتى كه عمق صفوف را دانسته ديدند ، كه روميها محكم ايستاده و تنگ بهم چسبيده‌اند ، بمسافتى عقب نشسته وانمودند ، كه پراكندند و ترتيب جنگيشان بهم خورد ، ولى چنان به زودى گروهان مربّع روميها را از هر طرف احاطه كردند ، كه اينها فرصت نيافتند از نيّت پارتيها آگاه شوند . كراسّوس در اين‌حال فرمان داد ، كه سپاهيان سبك‌اسلحه\r\n\r\n\r\n","description":"","footnote":"\r\n( 1 ) - باصطلاح كنونى بزك ميكرد .\r\n","page_name":" 2308 ","page_number":368},
  {"content":"\r\n\r\nحمله برند ، ولى آنها نتوانستند پيش روند ، زيرا تگرگ تير بر آنها باريدن گرفت و مجبور گشتند برگشته بحمايت پياده‌نظامشان متوسّل گردند . اما خود پياده نظام ، وقتى كه سختى و نيروى تيرهاى پارتى را ديد و دانست ، كه اين تيرها از همه چيز ميگذرد و چيزى در مقابل آن ياراى مقاومت ندارد ، خودش هم در وحشت افتاد و آشفته‌حال گرديد . پارتيها ، كه دور شده بودند از هر طرف تير ميانداختند بىاينكه به كسى نشانه روند ، و روميها چنان تنگ بهم چسبيده بودند ، كه ممكن نبود ضربتى از ضربتهاى پارتى به كسى اصابت نكند و اين ضربتها وحشت‌انگيز بود :\r\nبزرگى و نيرو و نرمى كمان پارتى باعث ميشد ، كه زه را بيشتر بكشند و وقتى كه زه را رها ميكردند ، تير با چنان قوّت پرتاب ميشد ، كه بعمقى بسيار به گوشت مينشست .\r\nروميها در اينوقت در حال پرملالى بودند ، زيرا اگر محكم در صفوفشان ميماندند ، زخمى پس از زخم برميداشتند و اگر بدشمن حمله ميكردند ، نميتوانستند به آن آسيبى رسانند و خسارتى هم ، كه تحمّل ميكردند ، كم نبود . همين كه روميها بپارتيها حمله ميكردند ، آنها راه فرار پيش ميگرفتند ، بىاينكه از تيراندازى دست بردارند . اين يكنوع جدالى است ، كه پارتيها پس از سكاها ، بهتر از مردم ديگر روى زمين ميدانند .\r\nاين عملى است ، كه ماهرانه انديشيده‌اند ، زيرا آنها در حال فرار هم از خود دفاع ميكنند و ، بنابراين فرار چيزى نيست ، كه شرم‌آور باشد . تا وقتى كه روميها اميدوار بودند ، كه پارتيها پس از تمام شدن تيرهايشان ، از جدال دست خواهند كشيد ، يا جنگ تن‌بتن خواهند كرد ، در تحمّل رنج و محن پافشارى داشتند ، ولى همين كه دانستند ، كه در پس قشون پارتى شترهائى هستند ، كه بارشان تير است و صفوف اوّل ، كه دور ميزنند ، به قدر حاجت تير برميدارند ، كراسّوس فهميد ، كه نهايتى براى رنج و تعب نيست و بپسرش پيغام داد ، كه بايد آنچه لازم است بكند ، تا بدشمن برسد و قبل از اينكه او را احاطه كنند حمله كند ، زيرا يكى از جناحين سواره‌نظام دشمن بدست پسر كراسّوس از جاهاى ديگر نزديك‌تر شده ميخواست پشت آن را بگيرد . كراسّوس جوان فورا هزاروسيصد نفر سوار ، كه هزار سوارى ،\r\n\r\n","description":"","footnote":"","page_name":" 2309 ","page_number":369},
  {"content":"\r\n\r\nكه سزار به او داده بود جزء آن بود ، با پانصد نفر كماندار و هشت دسته پياده‌نظام برداشته به طرف دشمنى ، كه ميخواست او را احاطه كند ، تاخت ، ولى در اينحال يا از جهت ترس ، چنان كه گويند ، يا براى اينكه كراسّوس جوان را از پدرش دور سازند ، پارتيها فرار كردند . پسر كراسّوس درحال فرياد زد ، كه دشمن نتوانست پا فشارد و با سن‌زريپوس « 1 » و مگاباكّوس « 2 » به طرف دشمن تاخت . مگاباكّوس از حيث شجاعت و نيرو ممتاز بود و سن‌زريپوس از حيث مقام سناتورى « 3 » . هر دو دوست كراسّوس و تقريبا با او هم‌سن بودند . چون سواره‌نظام ، دشمن را تعقيب كرد ، پياده‌نظام هم نخواست در حرارت و اظهار شعف از او عقب بماند و همه اميدوار بودند ، كه فتح كرده‌اند و كار فاتح تعقيب دشمن است ، ولى وقتى كه از ساير قسمتهاى لشكر خيلى دور شدند ، دانستند ، كه پارتيها حيله جنگى به كار برده وانموده‌اند ، كه فرار ميكنند ، زيرا با عدّه زيادى از سواران برگشتند ( مترجم پلوتارك گويد « تقلّب كرده وانموده‌اند » ، ولى چون اين عمل را نميتوان تقلّب ناميد ، مؤلف لفظ حيله را ، كه موافق حقيقت است ، ترجيح داده . فى الواقع فنّ جنگ گريز يك اسلوب « 4 » جنگى است نه تقلّب . اگر بخواهيم در قضاوتمان خيلى سخت باشيم ، منتها بتوانيم اين عمل را حيله بناميم . م . ) .\r\nروميها باميد اينكه پارتىها ، چون عدّه كم آنها را بينند ، جنگ تن‌بتن خواهند كرد ، ايستادند ولى پارتيها اسب‌هاى جوشن‌دار خود را در مقابل روميها داشته سواره‌نظام سبك‌اسلحه‌شان را در جلگه به حركت آوردند . در اين وقت گردوغبار ريگ روان و ماسه چنان دشت را فروگرفت ، كه روميها نه ميتوانستند يكديگر را ببينند و نه باهم حرف بزنند .\r\nدر اين‌حال در فضاى كوچكى جمع شده و به يكديگر فشار داده از تيرهاى پارتى ميافتادند و از جراحت‌هاى دردناك باتأنّى جان ميدادند . آنها درحالى ، كه\r\n\r\n\r\n","description":"","footnote":"\r\n( 1 ) -  Sensoripous . \r\n( 2 ) -  Megabacchus . \r\n( 3 ) - عضويّت سنا ، يعنى مجلس شيوخ در روم .\r\n( 4 ) -  Methode . \r\n","page_name":" 2310 ","page_number":370},
  {"content":"\r\n\r\nتيرها ببدنشان بعمق نشسته بود ، بر ماسه و ريگ روان ميغلطيدند ، از زجرهاى وحشت‌آور ميمردند و اگر ميخواستند تيرهاى نوك برگشته را از بدنشان بيرون آرند ، زخم‌ها بازتر ميگشت و درد و المشان بمراتب بيشتر ( كراسّوس ، بند 31 ) . از اين حمله مرگ‌بار پارتيها عدّهء زيادى از روميها تلف گرديد و اشخاصى ، كه زنده مانده بودند ، نميتوانستند از خود دفاع كنند . وقتى كه كراسّوس جوان به آنها ميگفت ، بسواره‌نظامى ، كه غرق آهن است حمله كنيد ، روميها دست‌هايشان را ، كه بسپر دوخته بود و پاهايشان را ، كه تير سراسر آن را گذشته به زمين ميخكوب كرده بود ، نشان ميدادند . خلاصه آنكه روميها بيك اندازه عاجز بودند ، كه جنگ يا فرار كنند . در اينوقت كراسّوس بسواره‌نظام نهيب داده خود را بميان دشمن افكند و سخت حمله كرد ، ولى اين جدال ، چه در حال حمله و چه هنگام فرار ، جدال دو طرف مساوى نبود . روميها با زوبين‌هاى كوتاه و سست ضربت‌هائى بجوشن‌هائى از آهن يا پوست ميزدند ولى پارتيها ، كه با نيزه‌هاى قوى مسلّح بودند ، ضربت‌هاى وحشت‌انگيز بجسم گالّىهائى ، كه تقريبا برهنه يا سبك اسلحه بودند ، وارد ميآوردند . بيش از همه اعتماد كراسّوس جوان به اين سوارها بود و با آنها رشادتهاى حيرت‌آورد كرد . آنها نيزه‌ها را با دست ميگرفتند و بعد پارتيها را از اسب به زير ميكشيدند و چون آنها به زمين ميافتادند ، بواسطه سنگينى اسلحه‌شان نميتوانستند برخيزند . عدّه زيادى از گالّىها از اسب پياده شده زير اسب دشمن ميرفتند و با شمشير شكم آنها را ميدريدند .\r\nدر اين‌حال اسب بلند شده سوارش را به زمين زده و او را با دشمن لگدمال كرده در همانجا سقط ميشد . باوجود اين چيزى مانند گرما و تشنگى گالّىها را عاجز نميكرد ، زيرا آنها به اين چيزها عادت نكرده بودند . چندين سوار خودشانرا بميان پارتيها ميانداختند و تنشان از نيزه‌ها سوراخ‌سوراخ ميگرديد و ميافتادند .\r\nبالاخره سوارهاى گالّى مجبور گشتند عقب نشسته بپياده نظامشان پناه برند و كراسّوس جوان را ، كه از شدّت درد زخمها بر خود مىپيچيد ، با خودشان بردند .\r\n\r\n","description":"","footnote":"","page_name":" 2311 ","page_number":371},
  {"content":"\r\n\r\nوقتى كه در نزديكى خود تپه كوچكى از ريگ روان ديدند ، بدانجا عقب نشستند و اسب‌هايشان را در وسط جمع كرده از سپرهايشان حصارى ساختند ، باميد اينكه در اينجا بهتر مىتوانند در مقابل دشمن از خود دفاع كنند ، ولى اين اقدام بكلّى نتيجه معكوس بخشيد ، زيرا در زمينى صاف صفوف مقدّم صفوف موخّر را ميپوشد ، اما در اينجا ، چون مسطّح نبودن زمين صفى را بالاى صف ديگر قرار داد ، و صفوف آخر بيش از صفوف ديگر بىحفاظ ماند ، ضربت‌ها به همه وارد ميشد .\r\nدر اين احوال همه از بدبختى خودشان ميناليدند ، چه بىافتخار ميمردند و نميتوانستند از كسى انتقام بكشند ( كراسّوس ، بند 32 ) .\r\nكراسّوس جوان دو نفر از يونانيهائى ، كه در كارّه ( شهر اين صفحه ، حرّان قرون بعد ) ميزيستند ، نزد خود داشت . يكى را هىيرونيموس « 1 » و ديگرى را نىكوماخوس « 2 » ميناميدند ( از اينجا معلوم است ، كه اين جنگ نزديك حرّان در بين النهرين رويداده ) ، اين دو يونانى به او تكليف كردند ، كه فرار كرده به شهر ايشن « 3 » ، كه نزديك و طرفدار روميها بود بروند ، ولى او جواب داد : مرگى نيست ، كه ترس آن باعث شود سربازانى را ، كه براى من جان ميدهند ، رها كنم ، ولى به آنها پند داد ، كه فرار كنند و بعد آنها را بآغوش كشيده مرخّص كرد . سپس ، چون نميتوانست دست خود را به كار اندازد ، زيرا تيرى از آن گذر كرده بود ، پهلويش را به طرف ميرآخورش برگردانيده ، امر كرد شمشيرش را بتن او فروبرد . گويند ، كه سن - زورىپوس هم به همين منوال مرد و مگاباكّوس بدست خودش انتحار كرد و كسانى كه باقى ماندند ، پس از رشادت‌هائى ، كه نمودند ، از آهن دشمن كشته شدند . پارتيها بيش از پانصد نفر اسير نگرفتند ( مقصود اين است ، كه باقى كشته شده بودند ) . آنها سر كراسّوس جوان را بريده فورا به طرف پدرش حمله بردند . اما شرح اقدامات كراسّوس چنين بود . او پس از اينكه بپسرش امر كرد بپارتيها حمله كند ، طولى نكشيد ، كه خبر فرار پارتيها و تعقيب آنها را شنيد . بعد ، كه\r\n\r\n\r\n","description":"","footnote":"\r\n( 1 ) -  Hieronymus . \r\n( 2 ) -  Nicomachus . \r\n( 3 ) -  Ischnes . \r\n","page_name":" 2312 ","page_number":372},
  {"content":"\r\n\r\nديد ، چون بيشتر پارتيها بپسر او حمله ميكنند ، به خود او فشار نميآورند ، قدرى جرئت يافت و قشون خود را جمع كرد با اين اميد ، كه پسرش بر اثر تعقيب پارتيها به زودى به او ملحق خواهد شد . كراسّوس جوان چابك سوارانى نزد پدرش فرستاده بود ، كه او را از وضع خطرناك خود و قشونش آگاه دارند . از اينها ، اوّلىها در راه كشته شدند و آخرىها ، كه از دست دشمن با زحمت نجات يافتند ، به كراسّوس گفتند ، كه اگر كمكى نيرومند فورا بپسرش نرساند ، معدوم خواهد شد ( كراسّوس ، بند 33 ) .\r\nاين خبر بقدرى كراسّوس را آشفته حال كرد ، كه از حسّيّات متّضاد نميدانست چه تصميمى گيرد . مدّتى بين اين واهمه ، كه هرچه هست ببازد و ميل رفتن بكمك پسرش مردّد بود ، تا آنكه بلشكرش امر كرد پيش برود . اين لشكر تازه به راه افتاده بود ، كه پارتيها دررسيدند . فريادهاى زيل و آوازهاى ظفرمندى ، آنها را مهيب‌تر ساخته بود . اين‌ها صداهاى موحش طبل را به گوش روميهائى ، كه اين صداها را علامت جدالى تازه ميدانستند ، رسانيدند . پارتيهائى ، كه سر كراسّوس جوان را سر نيزه ميبردند ، بروميها نزديك شده و با استهزاء آنها را توهين كرده ميپرسيدند ، كه اقوام و خانوادهء اين جوان كىها هستند ، زيرا ممكن نيست ، كه جوانى چنين شجاع و اينقدر دلاور ، پدرى بىحميّت و فقير مانند كراسّوس داشته باشد . اين منظره بيش از تمامى دردهاى سابق روميها را مأيوس كرد و بجاى اينكه غضب آنها را مشتعل سازد و حس كشيدن انتقام را تيزتر كند ، از ترس و وحشتى ، كه بر آنها استيلا يافته بود ، خونشان در عروقشان منجمد گشت .\r\nكراسّوس در اين بدبختى بزرگ شجاعتش را بيش از آنچه سابقا نموده بود ، نشان داد : او از صفوف قشونش گذشته فرياد زد : روميها ، اين شكست فقط به من مربوط است ، تا شما زنده هستيد اقبال و نام پرافتخار روم پاينده است و بر شما نميتوان غلبه كرد ، ولى اگر بدبختى پدرى ، كه پسرش را از دست داده - آن هم پسرى ، كه اينقدر لايق احترام است - شما را برقت آورده ، شركت خودتان را در اين\r\n\r\n","description":"","footnote":"","page_name":" 2313 ","page_number":373},
  {"content":"\r\n\r\nمصيبت من با خشم خودتان نسبت بدشمنان بنمائيد ، اين شادى وحشيانه را از آنها بگيريد . جزاى آنها را در ازاى شقاوتشان در كنارشان بگذاريد ، و از بدبختى من اينقدر افسرده و مأيوس نشويد . وقتى كه شخص در جستجوى چيزهاى بزرگ است ، بايد تحمّل بدبختيها را داشته باشد . لوكولّوس خون روميها را ريخت ، تا بر تيگران غلبه كرد . سىپيون « 1 » به همين وسيله بر آن‌تيوخوس فائق آمد ، نياگان ما هزار كشتى در درياى سيسيل از دست دادند و مرگ چندين سردار و سركردگانشان را در ايطاليا ديدند ، باوجود اين شكست‌هايشان مانع نبود ، از اينكه فاتحينشان را مطيع گردانند . قدرتى ، كه اكنون روميها دارند از عنايت اقبال نيست ، از شكيبائى و شجاعتى است ، كه در موقع ادبار نشان داده‌اند ( كراسّوس ، بند 34 ) .\r\nاين تشويق كراسّوس اثر كمى در عدّه زياد سپاهيان كرد و وقتى كه او فرمان داد ، فرياد شروع بجنگ را برآرند ، از صداى ضعيف و آهنگ غيرمساوى سپاه دريافت ، كه سربازان او افسرده و مأيوس‌اند . چه تفاوتى بزرگ بين اينفريادها و فريادهاى محكم و نيرومند پارتيها بود . حمله شروع شد ، سواران سبك‌اسلحهء پارتى در پهلوهاى روميها پديدار گشتند و تگرگ تير بر آنها باريدند . بعد سواران سنگين اسلحه با نيزه‌هايشان از جبهه حمله آورده روميها را مجبور كردند در فضائى تنگ جمع شوند . چند نفر رومى براى اينكه از مرگ خلاصى يابند ، با كمال يأس خودشانرا بميان پارتىها ميافكندند ، نه از اين جهت ، كه ضررى زياد بپارتيها رسانند ، بل براى اينكه از نيزه‌هاى پارتيها زخمهاى عريض و عميق بيابند و زودتر بميرند . ضربت اين نيزه‌ها چنان سخت و قوى بود ، كه غالبا تن دو سوار را ميشكافت . چنين جدالى تا شب امتداد يافت و بعد پارتيها باردويشان برگشتند .\r\nوقتى كه ميرفتند ، گفتند ، كه يك شب به كراسّوس فرصت ميدهند ، تا براى پسرش نوحه و زارى كند ، مگر اينكه ، تا او را كشان‌كشان نزد ارشك نبرده‌اند ، خودش تصميمى عاقلانه گرفته نزد او برود . پارتيها نزديك روميها اردو زدند و اميدوار\r\n\r\n\r\n","description":"","footnote":"\r\n( 1 ) -  Scipion . \r\n","page_name":" 2314 ","page_number":374},
  {"content":"\r\n\r\nبودند ، كه روز ديگر روميها را معدوم سازند . اين شب بسپاهيان كراسّوس خيلى بد و سخت گذشت . آنها نه در فكر دفن كشتگان بودند ، و نه در خيال بستن زخمهاى مجروحينى ، كه از شديدترين دردها جان ميسپردند . هركس ببدبختى خود ميناليد و همه اين بدبختيها را حتمى ميدانستند ، چه منتظر روز باشند يا در جلگه‌هاى بىپايان متفرّق شوند . مجروحين آنها نيز باعث آشفتگى احوالشان بودند ، اگر آنها را با خودشان ميبردند ، فرار كندتر ميشد و هرگاه در محل ميگذاشتند ، فريادهاى آنان پارتيها را از فرار سپاهيان آگاه ميساخت . باوجود اينكه ميدانستند ، كراسّوس باعث بدبختى آنها بود ، باز ميخواستند او را ببينند و حرفهاى او را بشنوند ، ولى او در گوشه تاريكى خوابيده و سر را با كلاه پوشيده به اين جمعيّت نمونهء نمايانى از تلوّن اقبال مينمود و بمردم عاقل از نتايج ديوانگى و جاه‌طلبى نمايشى ميداد ، زيرا باوجود اينكه در ميان هزاران نفر شخص اوّل بود ، جاه‌طلبى به او ميگفت ، كه تو چيزى نيستى ، زيرا دو نفر را بر تو ترجيح ميدهند « 1 » ( كراسّوس ، بند 35 ) .\r\nاكتاويوس « 2 » ، يكى از نايبان كراسّوس ، و كاسّيوس خواستند او را بلند و تشجيعش كنند ، ولى چون ديدند ، كه حرف‌هاى آنان اثرى در او نميكند ، رؤساء و دسته‌هاى صد نفرى و ساير دسته‌ها را جمع كرده شتابان مجلس مشورتى آراستند و تصميم حركت را گرفته اردو را بلند كردند ، بىاينكه شيپورى بدمند . در ابتداء نظم و ترتيب در خاموشى اجراء ميشد ، ولى همين كه مجروحين دريافتند ، كه آنها را بخودشان واميگذارند ، فريادها و ناله‌هاشان تمام اردو را فروگرفت و باعث اختلال و بىنظمى عجيبى گرديد . سپاهيانى ، كه اوّل حركت كرده بودند ، چون اين صداها را شنيدند پنداشتند ، كه دشمن شبيخون زده ، اين بود ، كه برگشته صف بستند ، مجروحينى را ، كه در دنبال آنها بودند ، بمالها حمل كردند ، اشخاصى را ، كه كمتر مريض بودند از مالها به زير آوردند و وقت گران‌بهاء را بدين ترتيب از دست\r\n\r\n\r\n","description":"","footnote":"\r\n( 1 ) - مقصود پلوتارك پومپه و يوليوس سزار است .\r\n( 2 ) -  Octavius . \r\n","page_name":" 2315 ","page_number":375},
  {"content":"\r\n\r\n( 130 ) - مجسّمه اكتاويوس ( اگوست ) ( از كتاب اسكاريگر ، تاريخ عمومى )\r\nدادند . فقط سيصد نفر سوار در تحت رياست ايگ‌ناتيوس « 1 » در نيمه‌شب به كارّه ( حرّان ) رسيدند . اين صاحبمنصب به زبان خود قراولان بارو را صدا زد و پس از\r\n\r\n\r\n","description":"","footnote":"\r\n( 1 ) -  Ignatius . \r\n","page_name":" 2316 ","page_number":376},
  {"content":"\r\n\r\nاينكه جواب رسيد ، گفت به كاپونيوس « 1 » كوتوال قلعه بگوئيد ، كه كراسّوس نبردى بزرگ با پارتيها كرد و پس از آن ، بىاينكه چيزى بگويد و خود را بشناساند ، به طرف پلى ، كه كراسّوس بر فرات ساخته بود ، رفته با سوارها نجات يافت ، ولى او را از اينكه سردارش را گذارده فرار كرده بود ، توبيخ كردند . امّا خبرى ، كه او به كاپونيوس داد ، براى كراسّوس مفيد افتاد . اين صاحب‌منصب از پيغام مبهم فهميد ، كه خبر خوب نيست ، و بر اثر آن ساخلو را مسلّح كرد و همين كه شنيد ، كراسّوس در حركت است باستقبالش رفته او را با قشونش به شهر آورد . پارتىها ، اگرچه از فرار روميها آگاه شدند ، نخواستند شبانه او را تعقيب كنند . در طليعه صبح آنها باردو ريخته مجروحين را بعدّه چهار هزار نفر از دم شمشير گذرانيدند و سواره نظامشان جلگه‌ها را پيموده كسان زيادى را ، كه راه را گم كرده بودند ، گرفتند . ورگون‌تينوس « 2 » ، يكى از نوّاب كراسّوس ، در باب راه اشتباه كرده با چهار دسته به طرف تپه‌اى رفت ، روز ديگر پارتيها رسيده به او حمله كردند و باوجود دفاع سخت همه را كشتند . فقط 20 نفر شمشير بدست خودشان را بميان دشمن انداختند ، تا مگر از ميان قشون راهى بيابند . در اينوقت پارتىها از شجاعت آنها در حيرت شده صفوف خود را گشودند ، تا آنها بگذرند و بدين ترتيب اين 20 نفر جان بسلامت در برده به كارّه ( حرّان ) رسيدند ( كراسّوس ، بند 35 ) .\r\nدر اين احوال به سورنا خبر كذبى رسيد ، كه كراسّوس با بهترين قسمت قشون خود فرار كرده ، در كارّه فقط مردمى هستند ، كه برحسب اتّفاق جمع شده‌اند و شايان آن نيستند ، كه مورد توجه گردند . در ابتداء او تصوّر كرد ، كه ثمر جنگ را از دست داده ، ولى بعد ، چون ترديدى در باب اين خبر داشت ، صلاح را در اين ديد ، كه در اين باب تحقيقاتى كند ، تا معلوم گردد ، كه بايد كارّه را محاصره كند يا اين شهر را رها كرده بتعقيب كراسّوس بپردازد . با اين مقصود ترجمانى را ، كه دو زبان ميدانست ، انتخاب كرده به او دستور داد ، كه به ديوار شهر كارّه نزديك\r\n\r\n\r\n","description":"","footnote":"\r\n( 1 ) -  Caponius . \r\n( 2 ) -  Vergontinus . \r\n","page_name":" 2317 ","page_number":377},
  {"content":"\r\n\r\nشده كراسّوس و كاسّيوس را بخواند و بگويد ، كه سورنا ميخواهد با آنها مذاكره كند .\r\nمترجم مأموريت خود را انجام داد و كراسّوس با ميل پيشنهاد ملاقات را پذيرفت .\r\nكمى پس از آن اعرابى ، كه سابقا كراسّوس و كاسّيوس را ديده با آنها آشنا بودند ، وارد شدند و چون كاسّيوس را ديدند ، روى ديوار شهر به او گفتند ، كه سورنا ميخواهد با روميها داخل مذاكره شود . او اجازه خواهد داد ، كه روميها عقب نشسته بروند ، به شرط اينكه روابط حسنه با پادشاه پارت برقرار كنند و بين النّهرين را به او واگذارند . ضمنا گفتند ، كه صلح بهتر از جنگ است . كاسّيوس به اين امر راضى شد و خواست ، كه روز و محل ملاقات كراسّوس با سورنا معيّن شود . اعراب گفتند ، كه بايد موضوع را به سورنا اطّلاع داد و پس از آن رفتند ( كراسّوس ، بند 37 ) .\r\nسورنا ، از اينكه روميها در كارّه هستند و نخواهند توانست از محاصره بيرون جهند ، مشعوف گشت . روز ديگر پارتيها به شهر نزديك شده و بروميها فحش داده گفتند ، كه اگر كراسّوس را در زنجير تسليم نكنند ، قراردادى منعقد نخواهد شد . روميها فوق‌العاده از اين رفتار مكدّر گشته به كراسّوس گفتند ، بيهوده منتظر كمكى از طرف ارمنستان مباش و فقط در فكر فرار باش . براى بهره‌مندى لازم بود ، مسئله فرار را از تمام اهالى كارّه مكتوم دارند ، تا وقت اجراى آن برسد . ولى آن‌دروماخوس « 1 » ، خائن‌ترين مردمان ، از خود كراسّوس ، كه او را رازدار و رهنماى خود قرار داده بود ، اين سرّ را دانسته به پارتيها رسانيد و ، چون پارتيها شب جنگ نميكنند و اين كار براى آنها آسان هم نيست ، آن‌دروماخوس ، از ترس اينكه مبادا پارتيها به كراسّوس نرسند ، كراسّوس را از راه‌هاى مختلف برد و بالاخره بباتلاقها و راه‌هائى انداخت ، كه دره‌هائى آن را قطع مىكند ، تا مجبور شوند ، همواره برگشته از اين راه براهى ديگر افتند و بدين ترتيب وقت را بواسطه اشكال حركت از دست بدهند . جمعى از روميها سوءظن از\r\n\r\n\r\n","description":"","footnote":"\r\n( 1 ) -  Andromachus . \r\n","page_name":" 2318 ","page_number":378},
  {"content":"\r\n\r\nآن‌دروماخوس حاصل كرده نخواستند او را پيروى كنند . خود كاسّيوس راه كارّه را پيش گرفت . در اينوقت اعرابى ، كه با او بودند ، گفتند ، تامّل كنيد ، تا ماه از عقرب بيرون آيد ، او جواب داد : « من از قوس بيشتر ميترسم » ( اشاره بكمان پارتى . م . ) و شتافته خود را با پانصد سوار به آسور رسانيد . ديگران ، كه راهنمايان خوبى داشتند ، به كوه سينّاك « 1 » رسيدند و قبل از طلوع آفتاب در امنيّت بودند . عدّه اينها پنج هزار نفر بود و رئيسشان صاحبمنصب خوبى اكتاويوس نام ( كراسّوس ، بند 38 ) .\r\nچون روز شد ، كراسّوس از خيانت آن‌دروماخوس ، كه او را در چنين باتلاقهاى سختى افكنده بود ، در حيرت فرورفت . او چهار دسته پياده‌نظام و عدّه كمى سوار و پنج نفر ليكتور « 2 » همراه داشت ، بشاهراهى ورود كرده بود و بيش از 12 استاد ( تقريبا نيم فرسنگ ) در پيش نداشت ، تا به اكتاويوس برسد .\r\nدر اين وقت دشمنان به او رسيدند و او بقلّه ديگر كوههائى رسيد ، كه صعود به آن آسانتر ، ولى امنيّت جاها كمتر است و نيز از حيث بلندى از سينّاك پست‌تر به نظر ميآيد . اين كوهها بوسيله زنجيرهء دراز بكوه سينّاك اتّصال مييابد . در اين وقت چون اكتاويوس ديد ، كه كراسّوس در خطر است ، اوّل شخصى بود ، كه با عدّه كم همراهانش بكمك او رفت . بعد ديگران از او پيروى كردند و اينها از بىحميّتى خودشان نادم گشته و به پارتيها حمله برده آنها را از تپه كوچكى به زير راندند . بعد دور كراسّوس را گرفته گفتند ، كه تيرى از دشمن بسردارشان اصابت نخواهد كرد ، مگر اينكه بدوا تمامى آنها كشته شوند . سورنا ، چون ديد ، كه پارتيها حرارت سابق را بجنگ كردن ندارند و ، اگر شب دررسد و روميها بكوهها برسند ، ديگر اسير كردن روميها محال است ، باز بحيله متوسّل گشت ، تا كراسّوس را فريب دهد .\r\nاو چند نفر اسير رومى را فراراند و قبلا بقراولان دستور داد ، در حضور اينها\r\n\r\n\r\n","description":"","footnote":"\r\n( 1 ) -  Sinnaques . \r\n( 2 ) -  Licteurs  ( صاحب‌منصبانى ، كه پيشاپيش رجال عمدهء روم حركت ميكردند و تبرى بدست داشتند ) .\r\n","page_name":" 2319 ","page_number":379},
  {"content":"\r\n\r\nصحبت كرده بگويند ، كه پادشاه پارت نميخواهد با روميها جنگى امان‌ناپذير كند ، به عكس او ميخواهد مورد دوستى روميها گردد و نسبت به كراسّوس انسانيّت خواهد كرد . بنابراين پارتيها حمله‌شان را موقوف داشتند و سورنا آرام با صاحبمنصبان عمدهء خود بتپه نزديك شده زه كمانش را باز و دست خود را به طرف كراسّوس دراز كرده او را طلبيد ، تا داخل مذاكره گردد و به او اطمينان داد ، كه پادشاه بر خلاف ميلش شجاعت و نيروى خود را بروميها نشان داد ، ولى اكنون حاضر است ، كه ملايمت و عنايت خود را بروميها نموده با آنها صلح كند و بعد اجازه دهد ، كه روميها عقب نشينند ( كراسّوس ، بند 39 ) .\r\nتمامى قشون رومى سخنان سورنا را با شعف اصغاء كردند ، ولى كراسّوس ، كه تا اين زمان جز خدعه چيزى از پارتيها نديده بود و جهتى هم براى تغيير حال پارتيها نميديد ، اين سخنان را باور نكرد و با صاحبمنصبان خود بشور پرداخت ، اما سربازان فريادكنان فشار ميآوردند ، كه كراسّوس بملاقات سورنا برود و او را دشنام داده ميگفتند ، تو ما را به طرف مرگ ميبرى ، زيرا ميخواهى با دشمنى جنگ كنيم ، كه تو از روبرو شدن و مذاكره با آن هم واهمه دارى . كراسّوس در ابتداء خواست آنها را با ملايمت و خواهش نرم كند و به آنها گفت ، كه اگر در بلنديهائى ، كه دشمن به آسانى به آن دست نخواهد يافت ، باقى روز را بمانيد ، شب ميتوانيد به آسانى فرار كنيد . حتّى به آنها راهى را ، كه ميبايست اختيار كنند ، نشان داده نصيحت كرد ، كه اين اميد نزديك را نبايد فداى ترس كنند ، ولى ، وقتى كه ديد ، سربازان در حال طغيان‌اند و با تهديد اسلحه‌شان را به يكديگر ميزنند ، از ترس اينكه مبادا دست بسردارشان بلند كنند ، از تپه به زير آمد و به طرف قشون برگشته اين كلمات را بطور ساده گفت : « اكتاويوس و پترونيوس و شما اى صاحبمنصبان رومى ، مىبينيد ، كه چگونه مرا در فشار ميگذارند ، كه نزد دشمن بروم ، شما شاهديد ، كه چه عنف و اجبارى نسبت به من روا ميدارند . اگر شما از اين خطر نجات يافتيد ، به تمام مردم بگوئيد ، كه بواسطه خدعه دشمن من كشته شدم . نه از جهت خيانت\r\n\r\n","description":"","footnote":"","page_name":" 2320 ","page_number":380},
  {"content":"\r\n\r\nهموطنانم » . اكتاويوس نخواست او را تنها بگذارد و با او از تپّه پائين آمد و كراسّوس ليكتورهاى خود را ، كه ميخواستند از دنبال او روند ، برگردانيد ( كراسّوس ، بند 40 ) .\r\nاز طرف بيگانگان اوّل اشخاصى ، كه باستقبال كراسّوس آمدند ، يونانىهاى دورگه بودند ( يعنى اولاد يونانيهائى ، كه زنان بومى گرفته بودند . م . ) . اينها از اسب فرود آمده كراسّوس را تكريم كردند و به زبان يونانى به او گفتند ، كس بفرستيد ، تا ببينند ، كه سورنا و همراهان او هيچگونه اسلحه ندارند . كراسّوس جواب داد ، كه اگر من قدر و قيمتى پست براى زندگانى خود قرار ميدادم ، نمىآمدم كه خود را بشما تسليم كنم و بعد او ، روس‌سيوس « 1 » و برادر او را فرستاد ، تا بداند ، كه در چه باب بايد مذاكره كنند و اين ملاقات چقدر طول خواهد كشيد سورنا فورا اين دو برادر را توقيف كرد و خودش سواره با صاحبمنصبان عمده‌اش حركت كرده ، همين كه به كراسّوس رسيد ، گفت : « عجب ! سردار رومى پياده است ، و ما سواريم » . اين بگفت و امر كرد اسبى بياورند . كراسّوس جواب داد : « اينحال ما نه تقصير شما است و نه تقصير من . هركدام از ما موافق عادات مملكتش رفتار كرده » . سورنا پس از آن گفت : « از اين زمان بين هيرود شاه و روميها عهد دوستى و اتحاد منعقد است ، ولى شرايط اين عهد را بايد در كنار فرات معيّن كرد ، زيرا شما روميها شرايط قراردادى را ، كه مىبنديد ، هميشه بخاطر نمىسپاريد » .\r\nسورنا بعد از اين سخنان دست خود را به طرف كراسّوس دراز كرد . كراسّوس ميخواست كس بفرستد ، تا اسبى براى او آرد ، ولى سورنا گفت لزومى ندارد :\r\nپادشاه اين اسب را بشما هديه مىكند . در اين لحظه اسبى آوردند ، كه دهنه آن طلا بود . ميراخوران به كراسّوس كمك كردند ، تا باسب بنشيند و بعد اسب را زدند ، تا او تندتر حركت كند . اكتاويوس در اين‌حال زمام اسب را گرفت و پترونيوس نيز . ديگران هم ، كه با كراسّوس بودند ، دور او را گرفتند تا نگذراند\r\n\r\n\r\n","description":"","footnote":"\r\n( 1 ) -  Roscius . \r\n","page_name":" 2321 ","page_number":381},
  {"content":"\r\n\r\nميراخوران اسب را برانند . در نتيجه طرفين به يكديگر فشار دادند و همهمه و غوغائى بلند شد . پس از آن ديرى نگذشت ، كه طرفين بهم افتادند و اكتاويوس شمشير خود را كشيده يك مهتر بيگانه را كشت و بعد ضربتى از پشت به او آمد و افتاد و مرد . پترونيوس ، كه سپر نداشت ضربتى بجوشن برداشت و از اسب به زير جست ، بىاينكه زخمى بردارد . كراسّوس را بروايتى يك نفر پارتى موسوم به پوماكسارث « 1 » كشت . بروايت ديگر يك پارتى ديگر ضربت مهلكى به او زد و پوماكسارث سرش را بريد ( كراسّوس ، بند 41 ) .\r\n\r\nپس از كشته شدن كراسّوس\r\nمضامين نوشته‌هاى پلوتارك راجع به اين جنگ چنان است ، كه ذكر شد . اما در باب كشته شدن كراسّوس ، چون خود پلوتارك هم حس كرده ، كه اين روايت مصنوعى به نظر ميآيد و شلاق زدن ميراخوران باسب و راندن آن چگونه ميتوانست باعث جنگ شود ، در بند 42 اين كتابش گويد : ولى روايات موافق حدسيّاتى است نه اطلاعات صحيح ، زيرا از تمامى اشخاصى ، كه حاضر بودند ، بعضى هنگام جدال كشته شدند و برخى فرصت يافتند ، كه به طرف تپّه فرار كنند . بعد مورّخ مزبور گويد :\r\nپارتيها به زودى بعد از آنها به تپّه رسيدند و گفتند ، كه كراسّوس از جهت خيانتش بجزاى خود رسيد ، اما سورنا شما را دعوت مىكند ، كه بىترس نزد او رويد .\r\nپس از آن بعضى از تپه پائين آمده تسليم پارتيها شدند و برخى ، همين كه شب در رسيد ، بپراكندند . از اينها فقط عدّه كمى نجات يافتند ، زيرا بيشتر اشخاص را اعراب تعقيب كرده كشتند . گويند ، كه اين سفر جنگى براى روميها بمرگ بيست هزار و باسارت ده هزار نفر سپاهى تمام شد . سورنا سر و دست كراسّوس را نزد هيرود پادشاه ، كه در ارمنستان بود ، فرستاد و در همانوقت به سلوكيّه چاپارهائى روانه كرد ، كه باهالى بگويند ، او كراسّوس را زنده بدانجا ميبرد . بعد دبدبه غريبى تدارك كرد و اين طنطنه را بطور استهزاء جشن فتح خود خواند ( مقصود اين است ، كه ،\r\n\r\n\r\n","description":"","footnote":"\r\n( 1 ) -  Pomaxarthe . \r\n","page_name":" 2322 ","page_number":382},
  {"content":"\r\n\r\nچون سرداران رومى عادت داشتند ، جشن فتح خودشان را در روم بگيرند و بعد از غلبه بر بعض پادشاهان آسياى صغير و ممالك ديگر ، اين پادشاهان را مجبور ميكردند ، با حال فلاكت‌بار شخصى مغلوب و ذليل در اين جشنها شركت كنند ، سورنا خواست همين رفتار را دربارهء شبيه « 1 » كراسّوس مجرى دارد و چون چنين جشنى در ميان پارتيها معمول نبود ، در اين مورد سورنا بطور مضحك تقليد روميها را درآورد ( براى فهميدن معنى اين رفتار بايد در نظر داشت ، كه اهالى سلوكيّه يونانى بودند و معلوم است ، كه روميها را بر اهالى مشرق زمين ترجيح ميدادند . م . ) . بعد پلوتارك گويد : سورنا از ميان اسراء شخصى را كايوس پاك‌سيانوس « 2 » نام ، كه كاملا به كراسّوس شبيه بود ، برگزيد ، به اين شخص لباس پارتى پوشيد و به او آموختند ، كه هرزمان او را كراسّوس نامند يا امپراطور خطاب كنند ، جواب بدهد . ترتيب حركت چنين بود : او بر اسبى نشسته بود و چند نفر شيپورچى و فرّاش ، كه بر شترها سوار بودند ، دسته‌اى از چوب و تبرى بدست داشتند ( تقليد ليكتورهاى رومى ) از اين چوب‌ها همبانهائى آويخته بود و بر تبرها سرهاى روميهائى ، كه تازه كشته شده بودند ، نصب شده بود . از عقب پاك‌سيانوس دسته‌اى از زنان بدعمل سلوكيّه ، كه تماما سازنده و خواننده بودند ، ميآمدند و آوازهائى ميخواندند ، كه تماما توهين و استهزاء كراسّوس بود و دلالت بر بىحميّتى و لهوولعب او ميكرد .\r\nاين نمايش سخره‌آميز را براى مردم عوام ترتيب داده بودند ، ولى سورنا براى خواصّ چنين كرد : او سناى سلوكيّه را منعقد داشته امر كرد كتاب هزليّات آريستيد « 3 » را ، كه مىل‌زياك « 4 » نام داشت ، بياورند ، اين كتاب را در ارّابه روس‌تيوس « 5 » يافته بودند و سورنا ميخواست ، به اعضاى سناى سلوكيّه نشان دهد ، كه رومىها تا چه اندازه از حيث اخلاق مردمانى پست‌اند ، كه حتّى در وقت جنگ ، از خواندن هزليّات و از اشتغال به كارهاى شنيع ، خوددارى ندارند . سناى سلوكيّه در اينمورد\r\n\r\n\r\n","description":"","footnote":"\r\n( 1 ) - شبيه گوئيم ، پائين‌تر جهت استعمال اين لفظ روشن خواهد بود .\r\n( 2 ) -  Caius Paccianus . \r\n( 3 ) -  Aristide . \r\n( 4 ) -  Milesiaques . \r\n( 5 ) -  Rostius . \r\n","page_name":" 2323 ","page_number":383},
  {"content":"\r\n\r\nفهميد ، كه معنى حكايت بزاس « 1 » كه ازوپ « 2 » يونانى نوشته ، چقدر صحيح است . او ديد ، كه سورنا اين كتاب هزليّات را در جيب پيش گذارده و در جيب عقب يكدستگاه شهوت‌رانى را ، كه از دنبال خود ميكشد ، جا داده و اين دستگاه دلالت مىكند بر اينكه حتّى در مملكت پارتيها سىباريس « 3 » نوين پديد آمده ( اين عبارت پلوتارك را بايد روشن كنيم . در ايطاليا در قسمتى موسوم به لوكانى « 4 » شهرى بود ، كه آن را سىباريس ميناميدند . اين شهر در 510 ق . م خراب شد . اهالى شهر مزبور از حيث تن‌پرورى و زندگانى بسيار ملايم معروف بودند . مانند مثل گويند :\r\nبقدرى اينها بتن‌آسانى خو كرده بودند ، كه شخصى ، چون ديد ، غلامى هيزم ميشكند ، عرق كرد و ديگرى شكايت ميكرد ، كه شب گذشته نتوانست بخوابد ، زيرا يكى از گلهاى سرخ ، كه بر بسترش پاشيده بودند ، از وسط تاه خورد . مقصود پلوتارك اين است ، كه زنانى ، كه از دنبال قشون سورنا حركت ميكردند ، اشخاصى مانند سىباريسها بودند . م . ) . اين ارّابه‌هاى زياد ، كه زنان غيرعقدى سورنا را حمل ميكرد ، لشكر او را شبيه افعيها و نيز مارهائى ميداشت ، كه سىتال « 5 » نامند ، زيرا سر اين لشكر از حيث نيزه و پيكان و اسبهاى جنگى وحشت‌آور بود و دم آن بزنان بدعمل و روسبى ، با آلات موسيقى ، خاتمه مييافت و تمامى شب با آوازها و لهوولعب و عيش‌وعشرتها در مجلس چنين زنانى بدعمل بسر ميرفت . روس‌تيوس بىترديد مستحق توبيخ است ، ولى پارتيها چقدر بىحياء بودند ، كه لهوولعب رومىها را استهزاء ميكردند ، و حال آنكه پادشاهان اشكانى آنها غالبا از زنان بدعمل شهر مىلت ( شهر يونانى در آسياى صغير . م . ) و شهرهاى ديگر يونيّه‌زاده بودند ( كراسّوس ، بند 42 ) .\r\nچنين است نوشته‌هاى پلوتارك . او ندرتا قلم را تابع حسّيّات مىكند ، ولى در اينجا متانت را از دست داده . بنابراين بايد گفت ، كه فتح سورنا نسبت به\r\n\r\n\r\n","description":"","footnote":"\r\n( 1 ) -  Besace . \r\n( 2 ) -  Esope  ( اين نويسندهء يونانى حكايتهائى نوشته ، كه شبيه كليله و دمنه بيدپاى هندى است ) .\r\n( 3 ) -  Sybaris . \r\n( 4 ) -  Lucanie . \r\n( 5 ) -  Scytale . \r\n","page_name":" 2324 ","page_number":384},
  {"content":"\r\n\r\nكراسّوس و بعد اظهارات او در مجلس سناى سلوكيّه بر پلوتارك بقدرى ناگوار آمده ، كه نتوانسته است حسّيّات خود را ، چنان كه شايان مورّخى است ، اداره كند و الّا ، بجاى اين همه عبارت پردازى و تشبيهات غيرمناسب ، كافى بود بگويد :\r\nتوبيخ روميها به سورنا نميبرازيد ، زيرا خودش هم مانند آنها عشرت‌پرست بود يا بدتر از آنها .\r\nپس از آن پلوتارك گويد ( كراسّوس ، بند 43 ) وقتى كه سورنا نمايشى در سلوكيّه ميداد ، هيرود پادشاه با آرتاواسد « 1 » پادشاه ارمنستان صلح كرد و خواهر او را براى پسر خود پاكروس گرفت . در اينموقع دو پادشاه ضيافتهائى براى يكديگر ميدادند و در موقع مهمانيها تصنيفاتى از ادبيّات يونان ميخواندند ، زيرا هيرود نسبت به زبان و ادبيّات يونانى بيگانه نبود و آرتاواسد در اين زبان نمايشاتى حزن‌انگيز و خطابه‌ها و چيزهائى راجع بتاريخ نوشته بود . وقتى كه حاملين سر كراسّوس بدرب طالار پذيرائى رسيدند ، ميهمانان از سر ميز برخاسته بودند و بازيگرى از شهر ترال « 2 » كه ژازن « 3 » نام داشت ، بازى آگاوه « 4 » را از تصنيف اورىپيد « 5 » ، موسوم به باكّانت ، نمايش ميداد و تمام حضّار با لذّتى هرچه تمامتر بسخنان او گوش ميدادند .\r\nدر اين حين سيلّاس بطالار وارد شده در پيش پادشاه به خاك افتاد و سر كراسّوس را بپاى او انداخت . در حال هلهله شادى و كف زدنهاى ميهمانان شروع گرديد و خدمه بامر پادشاه سيلّاس را سر ميز نشاندند ، اما ژازن ، كه بيكى از آوازخوانان لباس پانته را پوشانده بود ، فورا سر كراسّوس را برداشت و اين اشعار ، آگاوه را خواند :\r\n« از بلندى كوهستانهايمان اين بچه شير را ، كه آفت جلگه‌هاى ما است ، باينجا آورديم . از اين صيد ، كه باعث سعادت است ، فاتح را مفتخر ميدانيم » . از اين مناسب‌خوانى ، تمامى حضّار لذّت بردند و نمايش دهندگان دنباله اين شعر را خواندند ، يعنى آنجائى را ، كه آوازخوانان مىپرسند : « چه دستى او را زد ؟ »\r\n\r\n\r\n","description":"","footnote":"\r\n( 1 ) -  Artavasde  ( ارته‌باذ ) .\r\n( 2 ) -  Tralles . \r\n( 3 ) -  Jason . \r\n( 4 ) -  Agavee . \r\n( 5 ) -  Eurypide . \r\n","page_name":" 2325 ","page_number":385},
  {"content":"\r\n\r\nو آگاوه جواب ميدهد : « دست من شرف اين كار را داشت » . در اين حين پوماكسارث از سر ميز برخاسته و سر كراسّوس را برداشته گفت : اين قطعه‌اى را ، كه ژازن خواند ، بيشتر به من راجع است ( چنان كه بالاتر گفته شد ، پوماكسارث موافق روايتى قاتل كراسّوس بوده ) .\r\nچنين است نوشتهء پلوتارك در بند 43 كتاب كراسّوس و چون او يونانى بود و كتابش را بيونانى نوشته ، لازم نديده ، توضيحاتى بدهد ، ولى ما بايد جاهاى تاريك نوشته‌هاى او را براى خوانندگان اين كتاب روشن سازيم و بنابراين گوئيم :\r\nاورىپيد ، يكى از شعراى نامى يونان است ، كه از 480 تا 405 ق . م ميزيست و نمايشاتى حزن‌انگيز ساخته . او با سقراط حكيم معاصر و دوست بود ، مانند حكيم مزبور اعتقاد بارباب انواع يونانى نداشت و گفته‌هاى يونانىها را جزء خرافات و افسانه‌ها ميدانست . چنان كه معلوم است سقراط را آتنىها از جهت عقيده‌اش بخداى يگانه باعدام محكوم كرده زهرش دادند . امّا اورىپيد ، كه رشادت و ثبات سقراط را نداشت ، ترسيد ، كه مبادا طالع حكيم مزبور دامن‌گير او هم بشود و خواست كارى كند ، كه در نزد مردم پاك گردد و همه بدانند ، كه او بخداى يگانه معتقد نيست . بنابراين براى هريك از ارباب انواع تصنيفى نوشت . از جمله باكّوس « 1 » ربّ النّوع شراب بود ، كه يونانيها او را پسر زوس ( ژوپىتر ) خداى بزرگ ميدانستند . اين ربّ النّوع يونانى مانند ساير ارباب انواع معابدى داشت و زنانى ، كه كاهنات معبد او بودند ، باكّانت نام داشتند . براى باكّوس همه ساله جشنى ميگرفتند و در اين جشنها مرد و زن باهم مخلوط گشته با عربده‌هاى مستى و غوغا بهم ميافتادند و مرتكب فسق و فجور گوناگون ميشدند .\r\nگاهى هم در موقع اين جشنها و شب‌نشينىها قتلى اتفاق ميافتاد . اين مجالس جشن را باكانال « 2 » ميناميدند . بارى اورىپيد براى باكّوس تصنيفى كرد موسوم به باكّانت ، كه مفادش اين است : پانته پادشاه شهر تب در زمان حكمرانى خود عبادت\r\n\r\n\r\n","description":"","footnote":"\r\n( 1 ) -  Bacchus . \r\n( 2 ) -  Bacchanales . \r\n","page_name":" 2326 ","page_number":386},
  {"content":"\r\n\r\nباكوس را با آن اعمال قبيح و زشت منع كرد . عبادت چنين بود ، كه در هر سال در مدّت چند روز معيّن زنان شهر از هر طبقه عريان گرديده ، پوست ببر يا پلنگى را به خود بسته ، سر و پا برهنه بكوهستانها رفته شراب زياد ميخوردند و به همه قسم فسق و فجور ميپرداختند . از جمله آگاوه مادر پادشاه در ايّام اين جشنها با زنان ديگر به همان كارها اشتغال ميورزيد . پانته براى منع مادرش از اين كارها بكوهستانى ، كه در آنجا عيد باكّوس را گرفته بودند ، رفت ، ولى بهره‌مند نشد ، زيرا مادر پادشاه با زنان ديگر او را گرفته كشتند و از فرط مستى و قوّت شهوت ندانستند ، كه او پادشاه تب است . پس از كشته شدن پانته سرش را بريده به شهر بردند و بمردم گفتند « اين گرازى يا بچه‌شيرى بود ، كه در كوهستان پديد آمد و مجلس عيش ما را بهم زد . ما هم بقوّت باكّوس او را گرفته سرش را بريديم » .\r\nاورىپيد ميخواسته در ضمن اين تصنيف بمردم بفهماند ، كه دين باكّوس بقدرى محكم و قوى است ، كه اگر پادشاهى هم بر ضدّ آن باشد ، مادرش سر او را ميبرد .\r\nپس از اين توضيح معلوم است ، كه مناسب‌خوانى يا بازى مناسب در مجلس ضيافت ارد و پادشاه ارمنستان اين بوده ، كه زنى كه ميبايست بجاى آگاوه سر گراز يا بچه‌شيرى را بمجلس آورده بحضّار نشان دهد ، در اين موقع سر كراسّوس را برداشته بمجلس آورده و آن را بپاى ارد ( يا هيرود پلوتارك ) انداخته ، بعد اشعارى را هم ، كه اورىپيد از قول آگاوه نوشته است ، خوانده ( ترجمه اشعار بالاتر ، در صفحه 2325 - سطر 19 ذكر شد ) .\r\nبعد پلوتارك گويد ( كتاب كراسّوس ، بند 44 ) : پادشاه را رقابت پوماكسارث چنان خوش آمد ، كه امر كرد هديه‌اى را ، كه قانون مملكت پاداش كشتن سردارى قرار داده ، به او بدهند و يك تالان « 1 » هم به ژازن داد . چنين بود خاتمهء سفر جنگى كراسّوس ، كه آخرش را بايد حزن‌آور دانست ، ولى . . . . . . ( از اينجا پلوتارك بمطلب ديگر ميپردازد ، كه در جاى خود بيايد . م . ) .\r\n\r\n\r\n","description":"","footnote":"\r\n( 1 ) - تقريبا 28 هزار ريال .\r\n","page_name":" 2327 ","page_number":387},
  {"content":"\r\n\r\n\r\nگفته‌هاى بعض مورّخين ديگر\r\nآنچه ، كه تا اينجا در باب سفر جنگى كراسّوس به طرف مشرق و جنگ حرّان گفته شد ، از قول پلوتارك بود ، كه با شرح و بسط چگونگى را ذكر كرده . بعض نويسندگان ديگر هم چيزهائى نوشته‌اند ، كه اگرچه بپاى نوشته‌هاى مبسوط پلوتارك نميرسد ، باز بايد ذكر كرد ، زيرا اطّلاعاتى ميدهند ، كه پلوتارك بسكوت گذرانيده : كراسّوس وقتى كه بايالت سوريّه منصوب گرديد ، يعنى پروقنسول گرديد ، در روم سمت قونسوليرا داشت و اينسال مطابق 55 ق . م است ( ديوكاسّيوس ، كتاب 39 ) .\r\nآبگاروس « 1 » ( بعضى آكباروس و آوگاروس نوشته‌اند ، بايد آكباروس صحيحتر باشد ، زيرا مصحّف اكبر عربى است . م . ) پادشاه اسران « 2 » ( خسرون ) ، وقتى كه پومپه در آسيا بود ، متّحد روم گرديد ، ولى پس از رفتن او قوّت پارت را حس كرده به طرف ارد رفت ( ديوكاسّيوس ، كتاب 40 ) .\r\nالخودونيوس « 3 » ، يكى از مشايخ عرب ، نيز در ابتداء متّحد روم بود ، ولى همين كه ديد پارت قوىتر است ، طرفدار آن گرديد ( ديوكاسّيوس ، بند 40 ) . براى روشن ساختن فكر ديوكاسّيوس لازم است توضيح دهيم ، كه اگر كراسّوس بارمنستان رفته بود و در آنجا با ارد ميجنگيد ، اتحاد يا عدم اتحاد آبكاروس و الخودونيوس اهميّتى نميداشت ، زيرا جنگ در جلگه‌هاى بين النهرين وقوع نمييافت و ارمنستان ميدان جنگ ميشد ، ولى ارد ، چون خطر روميها را در بين النهرين دريافت ، پادشاه اسران و اعراب سنيت « 4 » را ( كه قبيله‌اى بود . م . ) به طرف خود جلب كرد .\r\nرفتن ارد هم به طرف ارمنستان خيلى مهم بود ، زيرا ارمنستان را اشغال كرده نگذاشت سواره‌نظام آن ، كه قوى بود ، بقوّهء كراسّوس ملحق شود .\r\nقشون پارتى فقط از سواره‌نظام تشكيل شده بود و نميتوان گفت ، كه عادت پارتيها چنين بوده ، كه فقط سواره‌نظام را در جنگها به كار برند ، زيرا در مواردى ، كه ذكرش بيايد ، پياده‌نظام نيز در جنگها داشته‌اند . بنابراين تشكيل قشون پارتى\r\n\r\n\r\n","description":"","footnote":"\r\n( 1 ) -  Abgarus . \r\n( 2 ) -  Osrhoene . \r\n( 3 ) -  Alchaudonius . \r\n( 4 ) -  Scenite . \r\n","page_name":" 2328 ","page_number":388},
  {"content":"\r\n\r\nفقط از سواره‌نظام ، در اين جنگ از روى فكر و حساب بوده و مم‌زن « 1 » گويد ، كه اين فكر سورنا فكرى بوده عميق و عالى . از طرف ديگر براى اشغال ارمنستان كوهستانى پياده‌نظام بيشتر مناسبت داشت و ارد پياده‌نظام را بدانجا برد ، تا در كوهستانهاى آنمملكت خوب بتواند حركت كند . اگرچه در قسمت تشكيلات دولت پارت از قشون صحبت خواهد بود ، ولى ، تا بدانجا برسيم ، بمناسبت جنگ حرّان ، بايد هم‌اكنون شمّه‌اى از سواره‌نظام پارتى بگوئيم . سواره‌نظام پارت از دو قسمت متمايز تشكيل ميشد : قسمتى سواره‌نظام سبك‌اسلحه بود و اسلحه دفاعى . يعنى جوشن و زره و غيره ، نداشت . اينها فقط با تيروكمان مسلّح بودند و كارشان اين بود ، كه بچابكى پيش روند يا عقب بنشينند . اينها هيچگاه جنگ تن‌بتن نميكردند ، زيرا اسلحه دفاعى نداشتند ، فقط از دور تير ميانداختند و وقتى كه دشمن اينها را تعقيب ميكرد ، چون سبك‌اسلحه بودند بچابكى عقب مينشستند و در اينوقت قيقاج بدشمن تير ميانداختند ، يعنى جنگ‌كنان فرار ميكردند . بنابراين دشمن تلفات ميداد ، بىاينكه بتواند تلفاتى وارد آورد و بالاخره خسته شده مىايستاد . در اينوقت سواران پارتى برگشته باز باران تير بدشمن مىباريدند و همين كه او حمله ميكرد ، دوباره عقب نشسته قيقاج تير ميانداختند و هيچگاه داخل جنگ تن‌بتن نميشدند كار ديگر اينها بلند كردن گردوخاك بود ، تا دشمن نتواند تمييز بدهد ، كه بكدام طرف فرار ميكنند . قسمت ديگر قشون ، سواره‌نظام سنگين اسلحه بود ، يعنى قسمتيكه غرق آهن و پولاد ميگشت و كلاه‌خود و زره يا جوشن و بازوبند و زانوبند و غيره داشت و حتّى اسبهايشان غرق آهن بودند . اسلحه تعرّضى اينها كامل بود و نيزه و شمشير و خنجر داشتند . اين سواره‌نظام براى حمله و داخل شدن در جنگ تن‌بتن تدارك شده بود .\r\nپارتيها چون ميدانستند ، كه پياده‌نظام روم خيلى ورزيده و مشق كرده و\r\n\r\n\r\n","description":"","footnote":"\r\n( 1 ) -  Mommsen  ( مورّخ معروف آلمانى ، كه تاريخ روم را نوشته . كتاب او يكى از كتب نامى و داراى شهرت است ) .\r\n","page_name":" 2329 ","page_number":389},
  {"content":"\r\n\r\nداراى ديسيپلين سخت است ، در صلاح خود نميديدند ، كه جنگ را با حمله و جدال تن‌بتن شروع كنند . بنابراين در ابتداء جنگ سواره‌نظام سبك‌اسلحهء خود را به كار انداخته بقدرى جدال را امتداد ميدادند ، كه دشمن خسته ميشد و نميدانست ، چگونه حريف را بجنگ تن‌بتن مجبور دارد . بعد ، پس از اينكه اين حال براى دشمن افسرده و فرسوده روى ميداد ، آنگاه سواره‌نظام سنگين اسلحه حمله خود را شروع ميكرد و تلفاتى زياد وارد آورده غالب ميآمد .\r\nپلوتارك گويد ، كه روز اوّل جنگ پارتيها پانصد نفر اسير رومى گرفتند ، ولى ديوكاسّيوس گويد ، كه روز اوّل اسيرى نگرفتند ( كتاب 40 ، بند 24 ) .\r\nپادشاه اسران ، كه در قشون رومى بود ، تا پس از مرگ پسر كراسّوس با روميها بماند و بعد ، وقتى كه پارتيها از جبهه بروميها حمله كردند ، او از پس بر آنها حمله كرد ( ديوكاسّيوس ، كتاب 40 ، بند 23 ) .\r\nژوستن در تمجيد پارتيها گويد ( كتاب 41 ، بند 1 ) : « بايد با حيرت بشجاعت پارتيها نگريست ، اين شجاعت آنها را بقدرى بلند كرد ، كه مردمانى ، كه آقاى آنها بودند ، تابع آنها شدند ، حتّى روم در زمان اعلى درجه اقتدارش سه دفعه با بهترين سردارانش به آنها حمله كرد و در نتيجه دانست ، كه از تمام ملل و مردمان اينها يگانه مردمى هستند ، كه نه فقط با روميها برابرند ، بل فاتح آنهايند . بايد اينرا هم گفت ، كه براى پارتيها حمله رومىها را دفع كردن آنقدر باعث افتخار نبود ، كه در ميان مردمانى مانند آسوريها ، ماديها و پارسىها ، يعنى مردمانى ، كه داراى آنهمه نام بودند ، بلند گشتند و هزار شهر دولت باختر را تسخير كردند ، و حال آنكه سكاهائى ، كه همسايگان پارتيها بودند آنهمه فشارهاى سخت به آنها ميدادند و آنهمه جنگهاى پىدرپى ميكردند » ( مقصود ژوستن اين است ، كه پارتيها در دو جبهه با مردمان قوى جنگ ميكردند و باوجود اين فاتح بيرون ميآمدند . در جبهه غربى با روميها و در جبهه شمال‌شرقى با سكاها و مردمان ديگر ، كه بايران فشار ميآوردند ) .\r\n\r\n","description":"","footnote":"","page_name":" 2330 ","page_number":390},
  {"content":"\r\n\r\nديوكاسّيوس گويد ، كه جنگ حرّان در اواسط سال 53 ق . م رويداد ، ولى اويد « 1 » ، كه يكى از نويسندگان قديم است ، تاريخ آن را در ماه ژون سال مذكور ( 10 خرداد - 10 تير ) ضبط كرده .\r\n\r\nنتايج جنگ حرّان\r\nنتايج اين جنگ براى پارتيها چنين بود : 1 - بين النهرين را تا انتهاى آن ، كه رود فرات است ، روميها گم كردند و متعلّق به پارت شد . 2 - ارمنستان تا مدّتى بكلّى از تحت نفوذ روميها بيرون آمد و تابع دولت پارت گرديد . 3 - تمام مشرق از اين فتح پارتيها متأثّر گرديد و تا اندازه‌اى بجنب‌وجوش آمد و يهوديها ، كه قيد خارجه را با سختى تحمّل ميكردند و از دست‌برد كراسّوس بذخاير معبدشان متنفّر و مغموم بودند ، اسلحه برداشتند ، ولى بايد گفت نتايجى ، كه از اين جنگ حاصل شد ، كمتر از اهميّت آن بود ، زيرا در اينوقت ميشد ، تمام آسياى صغير ، يعنى كاپادوكيّه و فريگيّه و كيليكيّه و ساير قسمتهاى آن را به حركت آورد و اگر چنين ميشد ، كار روميها در اين صفحات خيلى سخت ميگشت ، زيرا اين ممالك مهيّج بيطرف نمانده جنگ تعرّضى را پيش ميگرفتند و با اين‌حال معلوم است ، كه روم موقعش سخت ميشد و مجبور ميگشت آسيا را تخليه كند ، ولى اين نتيجه با اينكه طبيعى بود ، حاصل نشد ، جهت آن چيست ؟ جهت اين است ، كه در اين زمان پادشاهى مانند مهرداد ششم پنت وجود نداشت و ارد پادشاهى نبود ، كه بتواند چنين نهضتى را اداره كند .\r\nامّا در داخلهء پارت ، اين جنگ براى سورنا ، كه فاتح آن بود نتيجه معكوس بخشيد :\r\nبجاى اينكه ارد پاداشهاى خوب به او بدهد ، بنامش رشك برده نابودش كرد و پس از او دولت پارت سردارى بلياقت و رشادت او نيافت ، زيرا سيلّاك ، كه پس از او ميآمد ، كار نمايانى در جنگ پارتيها با كراسّوس نكرده بود . ارد حق‌ناشناسى غريبى نسبت به سورنا بروز داد بخصوص ، كه او مهرداد سوّم اشكانى را شكست داده ارد را بر تخت نشانيده بود . سورنا مظلوم واقع شد ، ولى در تاريخ ايران\r\n\r\n\r\n","description":"","footnote":"\r\n( 1 ) -  Ovide . \r\n","page_name":" 2331 ","page_number":391},
  {"content":"\r\n\r\nو روم اهميّتى بسزا دارد . اما اينكه بچه وسيله سورنا را كشتند ، در درر التيجان ذكر شده ، كه با جزاى سنمّارى « 1 » كشته شد ( جلد دوّم ، صفحهء 145 ) ، ولى چون مدرك اين خبر را صاحب كتاب مذكور ننموده ، فقط بذكر آن اكتفاء مىشود .\r\n( العهدة على الرّاوى ) .\r\n\r\nاهميّت اين جنگ\r\nجنگ كارّه يا حرّان در تاريخ ايران نظير ندارد . اين اوّل دفعه‌اى بود ، كه ايرانيها با روميهاى عالمگير طرف شدند و فاتح بيرون آمدند . ممكن است گفته شود ، كه ساسانيان نيز روميها را مغلوب ساختند و كرارا بروم شرقى يا يونانيان شكستهاى فاحش دادند ، ولى با قدرى دقت معلوم خواهد شد ، كه اين نظر صحيح نيست . روميهاى دوره ساسانيان غير از روميهاى اين زمان بودند و يونانيهاى روم شرقى وراى يونانيهاى زمان داريوش اوّل و خشيارشا .\r\nدر اين زمان روميها هنوز از حيث اخلاق فاسد نشده بودند و بعلاوه ، چون فتحى پس از فتح كرده بودند ، روحشان چنان قوى بود ، كه خودشان را غير مغلوب ميدانستند : قرطاجنه را از پا درآورده ، دولت مقدونيّه و يونان را تابع كرده ، از دولت‌هاى بطالسه مصر و سلوكىهاى سوريّه ايالاتى ساخته ، پادشاهان آسياى صغير را يكايك دست‌نشانده كرده ، حتّى اعجوبه‌اى را مانند مهرداد ششم پنت بدست خودش نابود ساخته ، مملكت گالّىها را تسخير و اسپانيا و بسيارى از ممالك ديگر را بلعيده بااين‌حال برود فرات رسيده بودند . در چنين حالى جنگ آنها با پارتها درگرفت و در اينجا بيچاره شدند . راست است ، كه كراسّوس خبطهائى كرد ، ولى از طرف ديگر قوّت روح و متانت و ديسيپلين لژيونهاى رومى و ورزيدگى آنان و حضور سواران گالّى ، كه از حيث شجاعت معروف بودند ، و سردارى مانند پوبليوس « 2 » پسر كراسّوس ، كه زيردست ژول‌سزار بزرگترين سردار آنزمان تربيت يافته و خودش هم جنگى و شجاع بود مزايائى است ، كه در ترازوى شرايط جنگ كفّه روميها را بىاندازه سنگين ميساخت و بايد تمامى اين نكات\r\n\r\n\r\n","description":"","footnote":"\r\n( 1 ) - سنمّارى بىخوابى است .\r\n( 2 ) -  Publius . \r\n","page_name":" 2332 ","page_number":392},
  {"content":"\r\n\r\nرا در نظر گرفت . وقتى كه اين اوضاع و احوال را مىسنجيم ، مىبينيم ، كه روميها باعلى درجه قوى بوده‌اند ولى نيروى پارتيها در جنگ ، مهارت آنها در تيراندازى و اسلوب جنگيشان روميها را عاجز كرده ، پس از آن هرچه كرده‌اند از عهده حريف برنيامده‌اند و بالاخره افسرده و مأيوس گرديده از حيّز انتفاع افتاده‌اند .\r\nاهميّت اين جنگ در تاريخ زياد است . اين جنگ تاريخ ايران و ماوراء آن را از طرف مشرق بجريانى ديگر انداخت و فتوحات ديگر پارتىها نسبت ، به رومىها ، كه پائين‌تر ذكرش بيايد ، گروكان اين جنگ بود . اگر پارتيها در اين جنگ مغلوب ميشدند ، ديگر نميتوانستند جلو روميها را بگيرند ، چنان كه شكست‌هاى ديگر روميها نتيجه مرعوب شدن آنها در اين جنگ مىباشد . بنابراين قوم جوان و تازه‌نفس ايرانى ، كه نامش در تاريخ بپارتى معروف است ، تا اين زمان سه كار بزرگ تاريخى انجام داد : يكى اينكه سلوكيها را از ايران راند و نقشه آسياى غربى را تغيير داد ، ديگر اينكه در جلو مردمان شمالى ، كه ميخواستند بايران بريزند ، سدّى متين شد و تمدّن ايران را نجات داد . سوّم - روميها را در آن طرف فرات متوقف ساخته بجهانگيريهاى آنها خاتمه داد و تاريخ را بمجرائى ديگر انداخت .\r\nدر باب سورنا بايد از روى انصاف گفت ، كه بزرگترين سردار ايران تا اين زمان است ، زيرا سرداران دوره هخامنشى ، باستثناى بغابوخش ، رام‌كننده مصر ، در مقابل يونانيها بهره‌مندى نداشتند و دولت هخامنشى بالاخره با سياست و پول يونان را مجبور كرد ، در مدار اميال دربار ايران بگردد . اما نسبت‌هاى تقلّب ، كه پلوتارك به سورنا ميدهد ، چنان كه بالاتر گفتيم ، صحيح نيست . سرداريرا ، كه قوّه خود را كمتر بدشمن مينمايد يا اسلحه آن را بدتر از آنچه هست نشان ميدهد ، متقلّب نميتوان ناميد . امروز هم اين نوع كارها را حيله جنگى نامند نه تقلّب ، تا چه رسد بدوهزار سال قبل . در باب كشته شدن كراسّوس بايد بگوئيم ، كه اگر شرح قضيّه چنان بوده ، كه پلوتارك نوشته ، البتّه چنين كارى نامردى بوده و خيانت ، ولى ، در صورتى كه پلوتارك خودش گويد ، كه اين گفته‌ها حدسيّاتى است و\r\n\r\n","description":"","footnote":"","page_name":" 2333 ","page_number":393},
  {"content":"\r\n\r\nاطّلاعات صحيح نداريم ( كتاب كراسّوس ، بند 42 ) ، آيا ميتوان بىمدرك و مبنا اين گفته‌ها را صحيح دانست . پس بايد در اين باب گفت ، كه جهات و چگونگى را نميدانيم .\r\n\r\nپس از جنگ حرّان\r\nپس از اين جنگ پارتيها بآنطرف فرات گذشته در عوض خساراتى ، كه روميها به پارتىها وارد آورده بودند ، بغارت پرداختند ، ولى كاسّيوس ، كه باقىمانده قشون رومى را بآنطرف فرات برده بود ، جلوگيرى كرد و بعد از آن پارتيها بپراكندند . پارتيها به قصد تسخير صفحاتى به آن طرف فرات نرفته بودند ، زيرا دسته‌هاى ضعيفى بودند ، كه براى غارت كردن و اضرار بدشمن تدارك شده بود ، بنابراين پافشارى نكرده پراكندند ( ديوكاسّيوس كتاب 41 ، بند 28 ) .\r\n\r\nحملهء پارتيها بسوريّه\r\nدر سال بعد ( 51 ق . م ) ارد پسر خود پاكر را ، كه در صغرسنّ بود ، بسردارى معيّن كرده به طرف سوريّه فرستاد و چون او جوان و بىتجربه بود ، شاه سردارى را سالخورده و مجرّب ، كه اوساك « 1 » نام داشت معاون پاكر قرار داد . لشكر پارتى از فرات گذشت و كاسّيوس حاكم سوريّه ، چون ديد نميتواند با پارتيها روبرو شود ، بدفاع شهرها پرداخت . پارتيها صفحات سوريّه را تصرّف كردند و هيجانى در ايالات رومى پديد آمد ( راپورت سيسرون بسناى روم ) . روميها در اين زمان قشونى زياد در آسيا نداشتند ، زيرا پومپه و سزار ميخواستند افواج رومى را نزديك خودشان نگاه دارند . از طرف ديگر آسيائيها تمايلشان بپارتيها بود و آنها را برادر و ناجيان خود ميخواندند ( ديوكاسّيوس ، كتاب 41 ، بند 28 ) ، چقدر رفتار روميها در ايالاتشان با مردم بد بوده ، كه اهالى شرق پارتىها را ، كه در تمدّن از ماديها و پارسىها پائين‌تر بودند ، برومىها ترجيح ميدادند . فقط ديوتاروس « 2 » گالاثى و آرىبرزن كاپادوكى با روميها بودند ، ولى كاپادوكيّه در مقابل پارتيها نميتوانست كارى بكند ، زيرا از\r\n\r\n\r\n","description":"","footnote":"\r\n( 1 ) -  Osaces . \r\n( 2 ) -  Deiotarus . \r\n","page_name":" 2334 ","page_number":394},
  {"content":"\r\n\r\nطرف ارمنستان سرحدّاتش باز بود و ممكن بود مورد حمله گردد . از اين جهت است ، كه مىبينيم سىسرون نطّاق معروف روم ، كه در آن زمان حاكم كيليكيّه بود ، شكوه مىكند از اينكه روم دوستى در آسيا ندارد . اگر در اين مورد ارد با آرتاواسد پادشاه ارمنستان متّفقا اقدام ميكردند ، ميتوانستند كاپادوكيّه و كيليكيّه را تصاحب كنند و در اين صورت هيجان آسياى صغير شدّت يافته كار رومىها نيك بد ميشد ، ولى چون ارد مدير خوبى نبود ، اين موقع از دست رفت و سىسرون ، چون ديد ، هيجان اهالى آسياى صغير باعلى درجه است ، به طرف كاپادوكيّه حركت كرد و ديوتاروس را با گالاثىها بكمك خود طلبيده در همانوقت از سناى روم با تضرّع خواستار شد ، كه قشونى به آسيا بفرستد ( ديوكاسّيوس ، كتاب 41 ، بند 29 ) . در اينوقت پارتيها در سوريّه همواره پيش ميرفتند و كاسّيوس در انطاكيّه نشسته جرئت نميكرد بيرون آيد ، بنابراين قشون پارتى از سوريّه گذشته به كيليكيّه رسيد ، ولى پارتيها مرتكب خبطى شدند ، كه رومىها را نجات داد ، توضيح آنكه پارتىها بقدرى ، كه در دشت باز قوى بودند و روميها را عاجز ميكردند ، در فنّ محاصره ضعيف بودند ، زيرا آلات قلعه‌گيرى نداشتند و اگر هم ميداشتند ، در استعمال آن ماهر نبودند . بنابراين ميبايست نقشه جنگ را چنين ريخته باشند ، كه اهالى آسياى صغير را بر ضدّ روميها برانگيخته با قشون آنها شهرها را محاصره و تسخير كنند و خودشان در دشت باز با روميها مواجه گردند . بجاى اين كار ، پارتيها بمحاصرهء شهرها پرداختند و خودشان را در وادى تنگ ارن‌تس محدود ساختند . در اينوقت كاسّيوس از بدى موقع پارتيها استفاده كرده اوّل آنها از انطاكيّه عقب نشاند و بعد لشكر پارتى را بكمين گاهى كشيده تلفات زياد به آن وارد آورد . در اين جنگ اساك سردار پارتى ، كه معاون پاكر بود ، كشته شد و اين ضايع براى پارت اهميّت داشت ، زيرا بعد از سورنا او سردارى مجرّب و ماهر بود ( ديوكاسّيوس ، كتاب 41 ، بند 29 ) .\r\nدر نتيجه پارتيها از اطراف انطاكيّه عقب نشسته به سيرّستىكا « 1 » ، يعنى به آن قسمت\r\n\r\n\r\n","description":"","footnote":"\r\n( 1 ) -  Cyrrhestica . \r\n","page_name":" 2335 ","page_number":395},
  {"content":"\r\n\r\nسوريّه ، كه بلافاصله بعد از كوه آمانّ واقع است ، براى گذرانيدن زمستان رفتند ، كه در موسم بهار جنگ را دنبال كنند ، ولى بىبولوس « 1 » والى جديد روم ، چون ميدانست ، كه نميتواند با پارتيها در دشت نبرد روبرو شود ، پرداخت باينكه در ميان آنان نفاق اندازد و حواس پاكر را به طرف ديگر متوجه دارد . بنابراين روابطى با ارن‌داپانت « 2 » نام ، يكى از نجباى پارتى ، ايجاد كرده به پاكر رسانيد ، كه در صلاح او نيست ، با روميها بجنگد ، زيرا كارى خيلى بهتر از اين ميتواند انجام دهد .\r\nلياقت او بتخت و تاج پارت خيلى بيش از لياقت پدرش است و بااين‌حال چرا قشون خود را در اين راه ، كه پدر را از تخت به زير كشد ، به كار نمياندازد ( ديوكاسّيوس ، كتاب 41 ، بند 30 ) . اين دسيسه ، اوّل نتيجه‌اى ، كه داشت اين بود ، كه جنگ بدرازا كشيد و برومىها فرصت داد ، خودشان را جمع‌آورى كنند و بعد باعث شد ، كه خبر اين روابط پاكر با والى رومى در سوريّه به ارد رسيد و او پسرش را با لشكرش احضار كرد . در اين موقع پاكر چاره‌اى جز تمكين نداشت ( ژوستن ، كتاب 42 ، بند 4 ) . بنابراين قشون پارتى به اين طرف فرات برگشت و حمله پارتيها به سوريّه از جهت دسايس رومى بىنتيجه ماند ، ولى نيز بايد گفت ، كه اگرچه جنگ اوّل روميها با پارتىها چهار سال به طول انجاميد ، باوجود اين آنها نتوانستند شكستى را ، كه در حرّان خورده بودند ، تلافى كنند ( 50 ق . م ) .\r\nپاكر ، از جهت فروتنى و اطاعت ، كه نسبت بپدرش نشان داد ، غضب ارد را فرونشاند و حتّى پس از آن ، چنان كه بيايد ، سپهسالارى قشون پارت در جنگ دوّم پارتيها با روميها به او محوّل گرديد . از سكّه‌هاى ارد چنين استنباط مىشود ، كه در اواخر سلطنتش او با پاكر معا امور دولتى را اداره ميكردند . 9 سال بعد از احضار پاكر از سوريّه پارت باز با رومىها داخل جنگ شد .\r\nدر اين 9 سال دولت پارت چه ميكرد معلوم نيست ، ولى از آنجا ، كه خبرى نيست ، بايد استنباط كرد ، كه واقعه مهمّى روى نداده و اين نظر با حال ارد موافقت\r\n\r\n\r\n","description":"","footnote":"\r\n( 1 ) -  Bibolus . \r\n( 2 ) -  Ornodapantes . \r\n","page_name":" 2336 ","page_number":396},
  {"content":"\r\n\r\nمىكند : او جاه‌طلب نبود و ميخواست بافتخارى ، كه در جنگ حرّان يافته بود ، قناعت ورزيده گرفتاريهاى جديد براى خود تدارك نكند . بايد گفت ، كه او حق داشته چنين باشد ، زيرا كار ديگر ، يعنى راندن روم از آسيا قائد يا مديرى غير از ارد لازم داشت و اين شاه براى چنين كارى ساخته نشده بود . ديگر اينكه دولت پارت اگر هم آسياى صغير و سوريّه را تسخير ميكرد ، نميتوانست اين دو مملكت را از حملات رومىها حفظ كند ، زيرا روم بر درياها مسلّط بود و دولت پارت دولت دريائى نبود . .\r\n\r\nروابط ارد با روم\r\nدر اينوقت ، چنان كه از تاريخ روم معلوم است ، جنگ داخلى در دولت روم بين پومپه و سزار شروع گرديده بود و ارد ميتوانست در اين موقع استفاده‌هاى بزرگ از اوضاع روم كند ، ولى او ، چنان كه گفته شد ، نميخواست داخل نقشه‌هاى بزرگ گردد . اينهم معلوم است ، كه او از گرفتارى روم بجنگ داخلى خوشنود بود ، زيرا ، وقتى كه پومپه كمك ارد را بر ضدّ رقيب خود سزار طلبيد ( ديوكاسّيوس ، كتاب 41 ، بند 55 ) شاه اشكانى جواب داد ، كه حاضر است با پومپه عقد اتّحادى ببندد ، به شرط اينكه او سوريّه را بدولت پارت واگذارد ، و الّا براى كمكى حاضر نخواهد شد . پومپه اين شرط را قبول نكرد . باوجود اينكه مذاكرات نتيجه‌اى نداد و سفير پومپه هيرّوس « 1 » توقيف گرديد ، بازپس از چند ماه ، وقتى كه جدال فارسال « 2 » بين پومپه و سزار بشكست اوّلى خاتمه يافت ( 48 ق . م ) و مغلوب خواست در مقابل دشمن بزرگ خود پناهگاهى بيابد ، در اين صدد برآمد ، كه خود را بحمايت ارد بسپارد .\r\nشايد اميدوار بود ، كه در اين صورت قشون پارتى بكمك او درآيد ، ولى دوستان پومپه اين نظر او را صلاح ندانسته گفتند ، خطر اين كار براى خود پومپه و زنش كرنليا « 3 » موافق عقل نيست و پومپه از اين قصد خود منصرف شد . اين نصيحت دوستان پومپه براى ارد هم نافع بود ، زيرا اگر پومپه بدربار ايران پناه ميآورد ، يقين است ،\r\n\r\n\r\n","description":"","footnote":"\r\n( 1 ) -  Hirrus . \r\n( 2 ) -  Pharsale  ( شهرى بود در تسّالى يونان ) .\r\n( 3 ) -  Cornelia . \r\n","page_name":" 2337 ","page_number":397},
  {"content":"\r\n\r\nكه ارد در موقع مشكلى واقع ميشد : هرگاه كمك نميكرد ، بر خلاف شئونات وى ميبود و اگر ميكرد با شخصى مانند سزار ، كه اوّل سردار زمان خود بود ، طرف ميگرديد ، بخصوص ، كه سزار ، از آنجا ، كه در جنگ حرّان پوبليوس پسر كراسّوس كشته شده بود و او ، چنان كه ميدانيم ، زيردست سزار در گالّيا تربيت يافته بود ، با ارد و پارتيها باطنا خوب نبود و انتظار فرصتى را داشت ، كه اين شكست رومىها را تلافى كند .\r\nبارى سزار بعد از غلبه بر پومپه از يونان رفت ، بىاينكه داخل مذاكراتى با ارد گردد ( 47 ق . م ) . ديوكاسّيوس گويد ( كتاب 44 ، بند 46 ) ، كه در اين وقت سزار قصد جنگى را با پارتيها داشت ، تا تاخت‌وتاز پارتىها را در سوريّه و شكست حرّان را تلافى كند ، ولى ، چون گرفتار كارهاى ديگر بود و پارت هم يكعامل قوى براى ادامه صلح در مشرق بشمار ميآمد ، نيّت خود را آشكار نكرد و فقط پس از اينكه بجنگهاى افريقا و اسپانيا خاتمه داده ديد ، وقت آن رسيده ، كه با پارت داخل جنگ گردد ، آشكارا از جنگ با پارتيها صحبت داشت .\r\nچهار سال پس از جنگ فارسال سزار موفق گرديد ، كه دشمنان داخلى خود را قلع‌وقمع كند و بروم وضع رضايت‌بخشى بدهد . اين بود ، كه بميل او فرمانى صادر و جنگ پارت به عهده او واگذار گرديد ( ديوكاسّيوس ، كتاب 43 ، بند 51 ) .\r\nپس از آن لژيونهاى رومى به حركت آمده از راه درياى آدرياتيك بجانب مشرق رهسپار گشتند . نقشه جنگى سزار چه بوده ، معلوم نيست ، ولى پلوتارك گويد ( يوليوس سزار ، بند 58 ) ، كه او ميخواست ، بعد از فتح پارت از راه درياى خزر و قفقازيه به سكائيّه برود و از سكائيّه به ژرمانيّه ( مملكت ژرمنها ) تاخته از آنجا بايطاليا برگردد . خطّ قشون‌كشى را ، چنان كه سوئه‌تونيوس در كتاب خود ( يوليوس سزار ، بند 44 ) گفته ، سزار چنين قرار داده بود ، كه از ارمنستان كوچك بپارت حمله كند و قبل از اينكه داخل جنگ گردد ، پارتيها را بشناسد . اگر روايت پلوتارك صحيح باشد ، در اينكه سزار در اينقصد خود موفق نميشد ، ترديدى نيست ،\r\n\r\n","description":"","footnote":"","page_name":" 2338 ","page_number":398},
  {"content":"\r\n\r\nزيرا از راه قفقاز قشون‌كشى بسكائيّه و گذشتن از آن و رفتن بآلمان كنونى نقشه‌اى نبود ، كه انجام شدنى باشد و بواسطه راههاى بد و قحطى آذوقه پارتيها ، آلانها ، سارماتها و سكاها ، قبل از اينكه سزار بژرمانيّه برسد ، از روميها چيزى باقى نميگذاشتند ، ولى در اينهم شكّى نيست ، كه بپارتيها و اهالى ايران ضررهاى جانى و مالى فوق‌العاده وارد ميآمد و كار بر ايرانيها سخت ميشد . بهرحال قبل از اينكه سزار از روم به طرف ايران حركت كند خنجر « آزادكنندگان روم » ، چنان كه قاتلين او خودشانرا ميخواندند ، بآمال و آرزوهاى اين سردار نامى روم خاتمه داد ( مارس 44 ق . م ) .\r\nبعد از كشته شدن قيصر ( سزار ) ، در روم هرج‌ومرجى رويداد و طرفداران مقتول ، يا سلطنت‌طلبان ، با جمهورىخواهان سخت درافتادند . از اخبار چنين مستفاد ميگردد ، كه دولت پارت از اين وضع روم خوشنود بوده و در اغتشاشات آن دولت دست داشته . براى فهم وقايع بايد قدرى پيشتر از اينزمان شروع كرده بگوئيم ، كه در 46 ق . م ، يعنى دو سال قبل از كشته شدن قيصر ، يكنفر باسّوس « 1 » نام رومى خواست حكومتى مستقل در جائى از سوريّه براى خودش دست‌وپا كند ، از دربار پارت كمك طلبيد و دسته كوچكى از كمانداران سواره پارتى بكمك او رفت .\r\nچندى بعد ( 43 ق . م ) ، وقتى كه اكتاويوس و آن‌تونيوس « 2 » و لپيدوس « 3 » سه زمامدار دولت روم بودند ( حكومت اينها را حكومت سرمرده دوّم « 4 » در تاريخ روم مينامند ، چنان كه زمامدارى پومپه و قيصر و كراسّوس را حكومت سه‌مرده اوّل ناميده‌اند . م . ) دسته‌اى از سپاهيان باسّوس به طرف كاسّيوس ، كه در مشرق قشونى بر ضدّ آن‌تونيوس و اكتاويوس جمع ميكرد ، رفت . كاسّيوس همان شخصى بود ، كه توطئه‌اى برضدّ قيصر ترتيب داده باعث كشته شدن او گرديد و بعد ، چون خود را در امنيّت نميديد ، در سوريّه ، كه سابقا در آنجا والى بود ، اقامت گزيد . بعد وقتى كه كاسّيوس پارتيها را ديد ، به اين خيال افتاد ، كه لشكرى\r\n\r\n\r\n","description":"","footnote":"\r\n( 1 ) -  Bassus . \r\n( 2 ) -  Antonius . \r\n( 3 ) -  Lepidus . \r\n( 4 ) -  Triumvirat II . \r\n","page_name":" 2339 ","page_number":399},
  {"content":"\r\n\r\n( 131 ) - مجسّهء آنتونيوس ( آنتوان ) ( از كتاب اسكاريگر ، تاريخ عمومي )\r\nاز اين سپاهيان رشيد گرفته با دشمنان خود بجنگد . بنابراين بهريك از پارتيها مبلغى داده آنها را روانه خانه‌شان كرد ، تا در ايران بدانند ، كه او قدر خدمت را ميداند و در همين اوان موقع را غنيمت شمرده بعض صاحب‌منصبان خود را به سمت سفارت نزد ارد فرستاد ، تا از او كمك بطلبند ( آپ‌پيان ، جنگ درونى ، كتاب 6 ) . جواب ارد بپيشنهاد كاسّيوس صريحا معلوم نيست . ديوكاسّيوس گويد ، كه ارد جواب قطعى از آرى يا نه نداد ( كتاب 48 ، بند 24 ) ، ژوستن نوشته ، كه پارتيها به بروتوس « 1 » و كاسّيوس دو نفر از قتله قيصر كمك كردند ( كتاب 42 ، بند 4 ) و باز آپ‌پيان گويد ، كه پارتيها در جنگ فىليپ‌پى « 2 » در قشون بروتوس و كاسّيوس بودند ( جنگ درونى ، صفحه 649 ) .\r\nاما سبب دخالت ارد در جنگهاى درونى روم از دو جهت بود : يكى اينكه ، چون طرفداران سلطنت قويتر بودند ، ميخواست جمهورىطلبان مضمحل نشوند و جنگهاى داخلى بيشتر امتداد يابد ، چه هرقدر اين منازعات دامنه مييافت و بيشتر به طول مىانجاميد ، دولت روم ضعيف‌تر ميگشت و اينوضع در صلاح دولت\r\n\r\n\r\n","description":"","footnote":"\r\n( 1 ) -  Brutus . \r\n( 2 ) -  Philippi ( Philippes )  ( فىليپ‌پى يا فيليپ شهرى بود در مقدونيّه نزديك تراكيّه ، كه در آنجا بين اكتاويوس و آن‌تونيوس از يكطرف با كاسّيوس و بروتوس از طرف ديگر جنگى رويداد و بشكست دو نفر آخرى خاتمه يافت - 42 ق . م ) .\r\n","page_name":" 2340 ","page_number":400},
  {"content":"\r\n\r\nاشكانى بود زيرا ارد به خوبى حس ميكرد ، كه رومىها ، ما دامى كه گرفتار امور داخلى نباشند ، حدّى براى جهانگيريشان قرار نخواهند داد و ايران پارتى هم يگانه دولت عالم آن زمان است ، كه در مقابل روم ايستاده . ديگر اينكه هواخواهان جمهورى « يا آزادكنندگان « 1 » » كسانى بودند ، كه قتل قيصر را باعث شدند و قيصر ، اگر كشته نميشد ، براى دولت پارت زحماتى بزرگ تدارك ميكرد ، پس ارد ، علاوه بر نظر سياسى ، مرهون آزادكنندگان نيز بود . بارى جنگ واقع شد و « آزادكنندگان » معدوم گشتند . البتّه اين فتح سلطنت‌طلبان براى ارد ، از نظر سياسى و منافع مشتركى ، كه با طرف مغلوب داشت ، بد بود ، ولى وضع روم بواسطه اين فتح از هرج‌ومرج بيرون نيامد و اگرچه جنگ جمهورىطلبان با هواخواهان سلطنت خاتمه يافت ، ولى در روم بر خلاف انتظارى ، كه ميرفت يگانگى حاصل نشد ، بل ضدّيت‌هاى درونى شديدتر گشت . توضيح آنكه سه نفر از رجال روم باهم متّفق گرديده حكومت سه‌مرده را تشكيل كردند ( بالاتر اين سه نفر را ناميده‌ايم ) . دو نفر از اينها ، يعنى اكتاويوس و آن‌تونيوس باطنا باهم خوب نبودند ، چه هريك ديگرى را رقيب خود ميدانست و نميخواست غير از خودش ديگرى قوى شود .\r\nبنابراين به زودى منازعه اين‌ها هم با يكديگر سخت شروع گرديد و هريك ديگرى را بدترين دشمن خود دانست .\r\nاز اين دو نفر اكتاويوس در ايطاليا بود و سعى ميكرد ، حكومت خود را محكم و شورشى را ، كه برضدّ او شده بود ، بر طرف كند . ديگرى در مصر در عيش و نوش فرورفته اوقات خود را بعيّاشى و شهوترانى بىپايان ميگذرانيد . در اينوقت دولت پارت ميتوانست از وضع روم استفاده‌هاى زياد كند ، بخصوص ، كه در مشرق حكومت سه‌مرده طرفدار نداشت و جهت آن از اين‌جا بود ، كه هريك از سه زمامدار مزبور ميبايست طرفداران و بستگان و كسان خود را راضى كند ، رضايت آنان ميبايست با ثروت تحصيل شود و ثروت از ايالات بدست آيد و در\r\n\r\n\r\n","description":"","footnote":"\r\n( 1 ) -  Liberatores ( liberateurs ) . \r\n","page_name":" 2341 ","page_number":401},
  {"content":"\r\n\r\nميان ايالات هم ايالات آسيائى چنان كه ميدانيم ، مخصوصا خيلى ثروتمند بودند و به از ساير ايالات ميتوانستند بر آتش حرص‌وطمع روميها آبى پاشيده تا اندازه‌اى آن را فرونشانند . بنابراين ممالك آسياى صغير و سوريّه از ترس آز و حرص رومىها باطنا طرفدار پارتيها بودند .\r\n\r\nحملهء دولت پارت بروم\r\nچنان بود وضع دولت روم ، كه ذكر شد و دولت پارت ميخواست در اين موقع ناظر وقايع نگشته آتيه خود را تأمين كند .\r\nاكنون بايد ديد ، كه چه كرد و چه نتيجه گرفت . در اينوقت سورنا وجود نداشت ، ولى از حسن اتفاق دولت پارت سردارى يافت ، كه ميتوانست بر اوضاع حاكم باشد . اين شخص يكنفر صاحب‌منصب رومى ، لابىنيوس « 1 » نام بود ، كه در خدمت دولت پارت ميزيست و از ترتيب سپاه آرائى و طرز جنگ روميها اطلاعاتى بكمال داشت . او پسر تيتوس ، مأمور سزار در گالّيا ، بود ، بعدها بروتوس و كاسّيوس او را نزد ارد بسفارت فرستادند و در دربار ايران متوقف بود ، كه خبر شكست دو نفر مزبور در فىليپ‌پى رسيد و چون از تعقيب فاتحين ترسيد ، خواست در دربار ايران بماند و بعد داخل خدمت دولت پارت گرديد ( ديوكاسّيوس ، كتاب 48 ، بند 24 ) . بنابر آنچه گفته شد ، در سال 40 ق . م ، وقتى كه اكتاويوس قلعه پروسيا « 2 » را ، كه از مشرق دور بود ، محاصره كرده و آن‌تونيوس در مصر در تعيّشات خود غوطه‌ور بود ، لشكر پارت در تحت سردارى لابىنيوس و پاكر پسر ارد به طرف سوريّه به حركت آمد . اين لشكر قويتر از قشونهائى بود ، كه سابقا پارتيها به سوريّه فرستاده بودند . پارتيها بر صفحاتى ، كه بين فرات و انطاكيّه واقع بود ، استيلا يافتند ، ولى نسبت بشهرها ، چنان كه هميشه پيش ميآمد ، دوچار بعضى اشكالات شدند ( زيرا در فن محاصره قوى نبودند ) : اوّلا از آپام‌آ « 3 » ، كه مانند شبه‌جزيره‌اى تقريبا از هر طرف برود ارن‌تس محاط بود ، در ابتداء عقب نشستند ، ولى پس از آن بوالى سوريّه دسىديوس ساكسا « 4 » شكستى در دشت بازداده آپام‌آ\r\n\r\n\r\n","description":"","footnote":"\r\n( 1 ) -  Labienus . \r\n( 2 ) -  Perusia . \r\n( 3 ) -  Apamea . \r\n( 4 ) -  Decidius Saxa . \r\n","page_name":" 2342 ","page_number":402},
  {"content":"\r\n\r\nو انطاكيّه را تسخير كردند . شهر آخرى را ، كه پايتخت سوريّه بود ، ساكسا ، همين كه از نزديك شدن پارتيها اطلاع يافت ، رها كرده به كيليكيّه فرار كرد ( ديوكاسّيوس ، كتاب 38 ) . بعد از اين بهره‌مندى پاكرولابىنيوس نقشه جنگ را چنين ريختند : قشون پارتى را به دو قسمت كرده يكى را پاكر براى تسخير بقيّهء سوريّه و تمام فينيقيّه و فلسطين به كار برد و ديگرى را لابىنيوس فرمان داده به طرف آسياى صغير حركت داد ، تا جاهاى حاصلخيز اينمملكت را از رومىها بگيرد . هر دو سردار كاملا بهره‌مند شدند ، توضيح آنكه پاكر تمام سوريّه و فينيقيّه را گرفت ، فقط شهر صور مقاومت كرد و چون پاكر بحريّه نداشت ، از تسخير آن منصرف گرديد ( همانجا ، بند 26 ) . پس از آن به طرف فلسطين رفت و ديد ، كه منازعات داخلى در اين مملكت دوام دارد ( يوسف فلاويوس كتاب 15 ، بند 14 ) .\r\nهيركانيوس « 1 » پادشاه يهود با آن‌تىگون برادرزادهء خود « 2 » در سر تاج‌وتخت سلطنت رقابت و منازعه داشت ، چون هيركانيوس آن‌تىگون را رانده بود او حاضر بود ، كه طرفدار پارتيها شده ، مانند پادشاه دست‌نشانده باج بدهد . علاوه بر آن او هزار تالان « 3 » پول نقد و پنج هزار نفر زن يهودى به پاكر تقديم ميكرد ، كه او اين شاهزاده را بجاى عمويش بر تخت نشاند .\r\nپاكر اين شرايط را پذيرفت و بكمك پارتيها انقلابى در اورشليم رويداد ، كه در نتيجه هيركانيوس از سلطنت افتاد . پس از آن ، آن‌تىگون پادشاه روحانى يهود گرديد و مانند والى دولت پارت در اينجا در مدّت سه سال سلطنت كرد ( 40 - 37 ق . م ) .\r\nچنين بود كارهاى پاكر در سوريّه و غيره ، اما لابىنيوس تمام دشمنان را جاروب كرده ، همواره پيش رفت : اوّلا در كيليكيّه ساكسا خواست با او جنگ كند ، ولى نه فقط آن را باخت ، بل خودش هم كشته شد ( ديوكاسّيوس ، كتاب 38 ، بند 25 ) .\r\n\r\n\r\n","description":"","footnote":"\r\n( 1 ) -  Hyrcanius . \r\n( 2 ) -  Antiogonus . \r\n( 3 ) - پنج ميليون و ششصد هزار فرنگ طلا يا 28 ميليون ريال .\r\n","page_name":" 2343 ","page_number":403},
  {"content":"\r\n\r\nبعد لابىنيوس پام‌فيليّه و ليكيّه و كاريّه را مسخّر كرد و پس از آن شهر ستراتونيكيّه « 1 » در محاصره افتاد ، دو شهر معروف ميلاسا و آلاباندا بتصرّف آمدند و موافق روايتى پارتىها ليديّه و يونيّه را غارت كرده ، بر تمامى اين صفحات تا هلّس‌پونت ( بوغاز داردانل ) استيلا يافتند ( پلوتارك ، آن‌تونيوس ، بند 30 - آپ‌پيان ، كتاب پارت ، صفحه 156 ) . بنابراين بايد گفت ، كه در اين زمان روميها تمامى ممالك را از رود فرات تا بحر الجزاير و درياى مغرب فاقد شدند و دولت پارت ، باستثناى مصر ، تقريبا بحدودى ، كه دولت هخامنشى بعد از جنگهاى ايران و يونان داشت ، رسيد ( 40 - 39 ق . م ) .\r\nپس از اين بهره‌منديهاى پارتيها ، ديرى نگذشت ، كه در ميزان جنگ كفّه روميها سنگينى كرد و اقبال به طرف آنها رفت : در زمستان 39 ق . م آن‌تونيوس نايب خود را ، كه پوبليوس ون‌تىديوس « 2 » نام داشت ، به طرف مشرق فرستاد ، تا با لابىنيوس و پارتيهاى فاتح بجنگد ( ديوكاسّيوس ، كتاب 38 ، بند 39 ) . اين سردار ناگهان بآسياى صغير حمله كرد و باعث وحشت لابىنيوس گرديد ، زيرا در اينوقت او لشكر پارتى با خود نداشت . بنابراين او مجبور گرديد ممالكى را ، كه گرفته بود تخليه كرده به طرف كيليكيّه عقب نشيند و در همانوقت كس فرستاده از پاكر استمداد كرد و او دسته‌اى از سواران پارتى را بكمكش فرستاد ، امّا اين دسته بجاى اينكه در تحت فرمان لابىنيوس درآيد ، خواست مستقلا عمليّاتى كند و در نتيجه شكست خورد و لابىنيوس را رها كرده به طرف كيليكيّه رفت ( ديوكاسّيوس ، همانجا ، بند 40 ) .\r\nدر اين‌حال لابىنيوس مأيوس گرديده چاره را در فرار ديد ، ولى عقب‌نشينى او را دشمنانش دريافته تعقيبش كردند و او را گرفته كشتند ( ديوكاسّيوس ، همانجا ) .\r\nدر باب اين سردار بايد گفت ، كه چنان كه سترابون ذكر كرده ( كتاب 15 ، فصل 2 ، بند 24 ) و نيز ديوكاسّيوس ( كتاب 38 ، بند 26 ) او خود را امپراطور\r\n\r\n\r\n","description":"","footnote":"\r\n( 1 ) -  Stratonicea  ( از اسم ستراتونيس ) .\r\n( 2 ) -  Publius Ventidius . \r\n","page_name":" 2344 ","page_number":404},
  {"content":"\r\n\r\nپارت ميخواند « 1 » ، ولى نبايد تصوّر كرد ، كه امپراطور در اين مورد بمعنى پادشاه است .\r\nدر روم سپهسالار قشون را امپراطور ميخواندند و بعدها ، چون فياصرهء روم فرماندهى قشون را هم داشتند ، اين عنوان با عنوان قيصر توأم گرديد . بنابراين استهزاء بعض نويسندگان جديد درباره لابىنيوس مورد ندارد . او سپهسالار قشونى بود ، كه از طرف دولت پارت به آسياى صغير رفته بود و به زبان لاطين حق داشت ، خود را امپراطور پارت بخواند . اگر او خود را سپهسالار پارت ميخواند ، گمان نميكنيم ، كه كسى اين عنوان او را منكر ميشد ، يا استهزاء ميكرد ، پس جهت ندارد ، عنوان امپراطورى او را ، كه به زبان لاطين همان سپهسالارى بود ، استهزاء كنيم . « 2 »\r\nبارى پارتىها چون وضع را چنين ديدند ، آن‌تىگون را مأمور كردند منافع آنها را در فلسطين حفظ كند و قشون خود را به طرف شمال سوريّه و كمّاژن كشيدند ، زيرا صلاح ديدند ، كه در اينجا منتظر روميها گردند . در اينجا اوّل كارى ، كه كردند ، فرناپات را با دسته‌اى قوى از پارتيها بحفاظت دربند سوريّه ، كه از كيليكيّه بسوريّه هدايت مىكند ، گماشتند . ون‌تىديوس سركرده‌اى را ، پومپه‌ديوس « 3 » نام ، مأمور كرد راه ، قشون او را باز كند . اين سركرده خواست با فرناپات بجنگد ، ولى در وضع بدى افتاد و داشت شكست مىخورد ، كه ون‌تىديوس بعد از حركت سركرده‌اش نگران گشته ، خودش از عقب او روانه گرديد و بموقع رسيده شاهد فتح را بآغوش كشيد و فرناپات هم كشته شد ( ديوكاسّيوس ، كتاب 38 ، بند 40 - پلوتارك هم اين خبر را تأييد كرده ) . بعد وقتى كه خبر اين واقعه به پاكر رسيد ، صلاح را در آن ديد ، كه عقب نشيند و به اين طرف فرات گذشت . روميها او را تعقيب نكردند ، ولى معلوم است ، كه به سوريّه درآمده آن را از نو باطاعت روم درآوردند ( 39 يا 38 ق . م ) . چنين بود جنگ پاكر با سردار رومى ، ولى نبايد تصوّر كرد ، كه پاكر از\r\n\r\n\r\n","description":"","footnote":"\r\n( 1 ) -  Imperator Particus . \r\n( 2 ) - اسم كسى را ، كه استهزاء كرده است ، نبرديم ، زيرا مقصود ما ايراد نيست ، بل توضيح مطلب است .\r\n( 3 ) -  Pompedius . \r\n","page_name":" 2345 ","page_number":405},
  {"content":"\r\n\r\nجهانگيرى منصرف شد . او ميدانست ، بواسطه رفتار خوبى ، كه با اهالى در سوريّه داشت و نيز از جهت حسن اداره‌اش سوريها او را بر روميهاى طمّاع و حريص ترجيح ميدادند ( ديوكاسّيوس ، كتاب 49 ، بند 20 ) و نيز خوب تشخيص داده بود ، كه پادشاهان كوچك دست‌نشانده ، كه در بين دولت پارت و دولت روم در ممالكى حكمرانى داشتند مثلا آن‌تيوخوس « 1 » پادشاه كمّاژن « 2 » ، لىزانياس « 3 » امير اىتوره‌آ « 4 » ، مال‌خوس « 5 » شيخ اعراب نبطى ، خاونه‌اوس « 6 » و آن‌تىگون و ديگران متّحدين او بودند ( ديوكاسّيوس ، كتاب 19 ، بند 32 ) و آن‌تىگون كه بدست پاكر بر تخت يهود نشسته بود ، بعد از عقب‌نشينى پارتيها در مقابل رومىها ، كه ميخواستند پسر هيركانوس را بر تخت نشانند ، ايستاد ، و حال آنكه اكتاويوس و آن‌تونيوس او را بپادشاهى يهود نامزد كرده بودند . بنابراين پاكر خود را براى سفر جنگى ديگر حاضر كرده پس از گذشتن زمستان ، زودتر از آنكه دشمنانش انتظار داشتند ، از فرات گذشت . اگر پارتيها در اين موقع در جائى از فرات گذشته بودند ، كه همه ميگذشتند مزايا با آنها ميبود ، زيرا روميها در قشلاقهاى خود در حوالى سلسله كوههاى توروس اقامت داشتند و براى جنگ حاضر نبودند ، ولى ون‌تىديوس با حيلهء جنگى پارتيها را باشتباه انداخت و آنها خواستند در جائى از فرات بگذرند ، كه خيلى پائين‌تر از جريان رود بود و از جهت اشكالات عبور فرصتى زياد از دست دادند ، در نتيجه ، وقتى كه پارتيها به طرف راست فرات گذشتند ، ون‌تىديوس قواى پراكندهء خود را جمع كرده حاضر جنگ بود . او عدّه‌اى زياد فلاخن‌دار با خود داشت و بر تپه‌اى ، بمسافت كمى از رود ، موقع گرفته خندقهائى دور خود كنده بود ( ديوكاسّيوس ، كتاب 49 ، بند 91 ) .\r\nپارتيها چون ديدند ، كه روميها بر بلندى جا گرفته و دور خود خندقهائى كنده‌اند ، اشغال چنين موقعى را بر كمى عدّه يا ترس آنها حمل كرده تصميم گرفتند ،\r\n\r\n\r\n","description":"","footnote":"\r\n( 1 ) -  Antiochus . \r\n( 2 ) -  Commagene . \r\n( 3 ) -  Lisanias . \r\n( 4 ) -  Iturea . \r\n( 5 ) -  Malchus . \r\n( 6 ) -  Chavnaeus . \r\n","page_name":" 2346 ","page_number":406},
  {"content":"\r\n\r\nكه بتپّه يورش برده آن را بگيرند ، ولى پس از اينكه اين كار شروع شد ، بقوّه حاضر جنگ روميها برخوردند و آنها در شيب تپه بنوبت خود حملهء سختى بپارتيها كردند و چون روميها از بالا به زير حمله ميكردند ، پارتيها در شيب تپه موقعى بد داشتند .\r\nبعد ، جدال در جلگه امتداد يافت و سواره‌نظام سنگين‌اسلحه پارتى مقاومت سختى كرد ، ولى فلاخن‌داران رومى تلفات زياد بپارتيها وارد كردند . باوجود اين قشون پارتى ايستاده بود ، ولى در اينوقت پاكر در ميان گيرودار جنگ كشته شد و چنان كه عادت لشكر ايران بود ، بعد از كشته شدن او ، جنگىهاى نزديك متزلزل گشته رو بفرار گذاشتند و بعد اين فرار بساير قسمتها سرايت كرده عمومى شد و در نتيجه پارتىها اين جدال را باختند ( ديوكاسّيوس ، كتاب 49 ، بند 20 ) . در اينحال پارتىها به دو قسمت شدند : قسمتى به طرف پلى ، كه با كرجىها بر فرات زده بودند ، رفت ، تا به اين طرف بگذرد ، ولى اين قسمت را روميها نابود كردند .\r\nقسمت ديگر به طرف كمّاژن رفته به آن‌تيوخوس پادشاه اين صفحه پناه برد و او حاضر نشد آنها را بروميها تسليم كند . پلوتارك گويد ( كتاب آن‌تونيوس ، بند 35 ) ون‌تىديوس ، چون ميديد ، كه آن‌تونيوس بپيشرفتهاى سردارانش رشك ميبرد و ميخواهد بهره‌مندى روميها باسم او تمام شود به آن‌تيوخوس گفت ، با خود آن‌تونيوس داخل مذاكره گردد .\r\nدر ابتداء آن‌تونيوس راضى نشد به اين شرايط معاهده بسته شود ، ولى بعد ، كه محاصرهء ساموسات « 1 » پايتخت كمّاژن به طول انجاميد و سكنهء آن براى مقاومت و دفاع سخت حاضر شدند ، آن‌تونيوس از اينكه شرايط اوّلى را نپذيرفته ، نادم و خجل گرديد و با كمال شعف بگرفتن سيصد تالان قناعت ورزيد .\r\nبعد مورّخ مذكور گويد ، كه ون‌تىديوس تا زمان ما يگانه سردار رومى بود ، كه نسبت به پارتيها فاتح گرديد ( همان كتاب ، بند 35 ) . اين عبارت مىرساند ، كه سرداران ديگر روم چه قبل و چه بعد از اين جنگ تا قرن دوّم ميلادى شكست\r\n\r\n\r\n","description":"","footnote":"\r\n( 1 ) -  Samosate . \r\n","page_name":" 2347 ","page_number":407},
  {"content":"\r\n\r\n( 132 ) - سكّه‌هاى پاكر برادر اشك سيزدهم ( ارد اوّل )\r\nخورده‌اند ، زيرا پلوتارك چنان كه در صفحهء 84 اين تأليف گفته شد ، بين پنجاه و يكصد و بيست ميلادى ميزيست .\r\nكشته شدن پاكر و شكست پارتيها در سال 39 ق . م رويداد . تلفات پارتيها را در اين جنگ از قول ارزيوس مورّخ بيست هزار نوشته‌اند و ژوستن گويد ، كه تلفات پارتيها در جنگى هيچگاه از اين عدّه تجاوز نكرد ( كتاب 42 ، بند 4 ) .\r\nاز گفته‌هاى مورّخين چنين استنباط مىشود ، كه پاكر شخصى جوانمرد و با علوّ همّت بوده ، به همين جهت مردم سوريّه باطنا به او متمايل بودند و او را پادشاه حقيقى خود ميدانستند و نيز معلوم است ، كه از پسران ارد هيچيك نام نيك و خوى خوب و رفتار جذّاب و دلپسند او را نداشت . موافق روايتيكه مدركش ذكر نشده ، سردار رومى پس از كشته شدن پاكر سر او را از بدن جدا ساخته امر كرد سرش را در سوريّه بگردانند و بمردم نشان دهند ، تا اهالى ترسيده از پاكر و پارتىها مأيوس شوند . چون مدرك اين روايت معلوم نيست ، نميتوانيم در باب صحّت يا سقم آن چيزى بگوئيم « 1 » .\r\nمعلوم است ، كه پاكر مصحّف اسم اين پسر ارد بوده و اسم صحيح او همان است ، كه بعض مورّخين شرقى ضبط كرده‌اند ( چنان كه بيايد ) « 2 »\r\n\r\n\r\n","description":"","footnote":"\r\n( 1 ) - درر التيجان ، جلد دوّم ، صفحهء 154 - 155 .\r\n( 2 ) - مورّخين شرقى اين اسم را مختلف نوشته‌اند : فقور ، فغور ، افقور و غيره .\r\n","page_name":" 2348 ","page_number":408},
  {"content":"\r\n\r\nچنين بود حملهء بزرگ پارتىها به سوريّه و آسياى صغير ، كه از جهت كشته شدن پاكر و فقدان اطاعت نظامى ( ديسيپلين ) محكم در قشون پارتى بىنتيجه ماند . اين جنگ نشان داد ، كه قشونى پارتى براى جنگ دفاعى ساخته شده است و در اين نوع جنگ بسيار قوى است ، ولى در جنگ تعرّضى و حمله شرايطى را ، كه بايد واجد باشد ، نيست . جهات اين وضع در جائى ، كه از سپاه پارت صحبت خواهيم داشت ، بيايد .\r\n\r\nقتل ارد\r\nمرگ پاكر بقول ژوستن ( كتاب 42 ، بند 4 ) باعث غصّه و اندوهى بزرگ براى ارد شد ، چنان كه او از حرف زدن و خوردن امتناع ميورزيد . بعد او بحالى افتاد ، كه پنداشت پاكر از جنگ برگشته و او را مىبيند و حرفهايش را مىشنود . در اين‌حال او كلمه‌اى جز نام پسرش بر زبان نميآورد . گاهى از اينحال بيرون آمده حقيقت را در مييافت ، در اينوقت گريه و زارى او را حدّى نبود و همواره اشك ميريخت . بعد كم‌كم اين احوال او بر طرف شد ، ارد به كارهاى دولتى پرداخت و بفكر تعيين جانشين خود افتاد .\r\nاو سى پسر داشت ، ولى هيچيك از آنها كار نمايانى نكرده بودند . ارد تصميم گرفت ، كه پسر ارشدش فرهاد را وليعهد خود قرار دهد ، زيرا مىپنداشت ، كه مجلس مهستان با اين نقشهء او ضدّيت نكند . بعد براى اينكه مقام پسرش محكم گردد ، صلاح را در آن ديد ، كه از سلطنت استعفاء و كارها را بپسرش تفويض كند ، ولى اين كار باعث مرگ او شد ، توضيح آنكه فرهاد ، چون زمام امور را بدست گرفت ، يكى از برادرانش را ، كه از شاهزاده خانمى تولّد يافته بود ، رقيب خود دانسته كشت ( جهت رقابت اين بود ، كه مادر فرهاد رامشگر « 1 » يونانى و زن غير عقدى ارد بود . م . ) و چون ارد پسرش را ملامت كرد ، خود نيز كشته شد .\r\nروايت پلوتارك هم‌چنين است ( كراسّوس ، بند 44 ) . او گويد كه در ابتداء فرهاد به ارد زهر داد ، ولى به جهتى زهر براى مزاج ارد مفيد افتاد . اين بود ، كه فرهاد\r\n\r\n\r\n","description":"","footnote":"\r\n( 1 ) - سازنده .\r\n","page_name":" 2349 ","page_number":409},
  {"content":"\r\n\r\nراه را كوتاه‌تر و پدرش را خفه كرد .\r\nژوستن گويد ، كه فرهاد تمام برادرانش را كشت و براى اينكه بزرگان كسى را نيابند ، كه بجاى او بنشانند ، يكى از پسران بالغ خود را هم نابود كرد ( كتاب 42 ، بند 5 ) .\r\nچنين بود عاقبت زندگانى و سلطنت ارد . اگرچه روزهاى آخر عمرش حزن‌آور است ، ولى چون نيك بنگريم ، او بجزاى اعمالش رسيد : با او همان كردند ، كه او با پدر و برادر خود و با سورنا كرده بود ( اخبارى ، كه مذكور افتاد نيز موافق بند 23 كتاب 49 ديوكاسّيوس است ) . سلطنت ارد از 56 تا 37 ق . م بود .\r\n\r\nسلطنت ارد\r\nزمان سلطنت ارد مهمترين قسمت دوره پارتى تاريخ ايرانست .\r\nدر اين زمان جنگ حرّان وقوع يافت و هم در اينوقت جنگ تعرّضى و حمله دولت پارت به طرف مغرب رويداد و اگرچه در بادى امر پارتىها پيشرفت‌هاى سريع كردند ، ولى بعد ، اين جنگ را باختند . دو جنگ مزبور اين مسئله را ، كه حدود دو دولتى ، كه عالم آن روز را در حيطه اقتدار خود داشتند ، كجا بايد باشد ، حل كرد و رود فرات را حدّ فاصل قرار داد ، زيرا روشن گرديد ، كه پيشرفتهاى روم در اين طرف فرات و بهره‌منديهاى دولت پارت در آنطرف رود مزبور موقتى است . نيز معلوم گرديد ، كه دولت پارت از رسانيدن خود بدرياى مغرب و بحر الجزاير بايد صرفنظر كند ، چنان كه دولت روم هم از مطيع كردن ايران و تاختن به طرف هند و آسياى وسطى بايد مأيوس باشد .\r\nراست است ، كه اين عقيده براى طرفين دفعة حاصل نشد و پارت و روم يا به عكس روم و پارت جنگهاى عديد ، كه شرحش پائين‌تر بيايد ، با يكديگر كردند ، ولى نتيجه تا آخر دوره پارتى همان بود ، كه گفته شد . گوئى ، كه اين دو جنگ خبر داد ، كه نتيجهء روابط دو دولت مذكور با يكديگر و اوضاع و احوالى ، كه از اين‌روابط حاصل خواهد شد ، چه خواهد بود : بروم گفته شد ، در كنار فرات بايست ، زيرا از عهدهء ايران پارتى برنيائى و بايران پارتى - تو هم بايست ، چه بحدود ايران هخامنشى از طرف مغرب نرسى .\r\n\r\n","description":"","footnote":"","page_name":" 2350 ","page_number":410},
  {"content":"\r\n\r\n\r\nمبحث ششم . اشك چهاردهم - فرهاد چهارم\r\nبعض مورّخين اروپائى ارد را اشك سيزدهم و پاكر را اشك چهاردهم دانسته‌اند و اين نظر بيمدرك نيست ، ولى چون او در ايران وليعهد بود و بتخت ننشست ، بايد فرهاد چهارم را اشك چهاردهم بدانيم . اگر بخواهيم زمان فتوحات او را در سوريّه و آسياى صغير از 38 تا 37 ق . م مدّت سلطنت او بدانيم ، اين نظر هم بىمبنا نيست ، ولى ، چون پدرش ارد در اين زمان شاه بود و باسم او اين جنگها ميشد ، باز او را نميتوان اشك چهاردهم دانست و اين اشك همان فرهاد چهارم است .\r\nفرهاد پس از كشتن برادرها و پدرش باينقدر خونريزى اكتفاء نكرده ، ببزرگان پارت پرداخت و عدّه‌اى زياد از اينها كشته شدند ( ديوكاسّيوس ، بند 23 ) . معلوم است ، كه اين رفتار ظالمانه باعث وحشت فوق‌العاده و اضطراب نجباء گرديد و هركس توانست به طرفى برود ، فرار كرد ، تا در گوشه‌اى بسلامت روزگار خود را به آخر برساند . از جملهء فراريها چند نفر هم به آن‌تونيوس پناه بردند و نامىترين اين چند نفر شخصى بود مونه‌زس « 1 » نام ، كه از نجباى درجه اوّل بشمار ميآمد ( پلوتارك ، آن‌تونيوس ، بند 38 ) .\r\nاين شخص در جنگهاى پاكر در سوريّه نامى نيك يافته بود و از دوستان نزديك وى بود .\r\nاو به آن‌تونيوس پيشنهاد كرد ، كه چون قلوب مردم از جهت ظلم و تعديّات فرهاد از او برگشته ، به آسانى ميتوان در ايران انقلابى برپا كرد و اگر روميها از او تقويت كنند ، ميتواند بپارت حمله برد و قسمت بزرگ آن را تصاحب كند . در اين صورت او حاضر است ، كه تاج سلطنت را از دست روميها بگيرد و هميشه نسبت به آنها سپاسگذار و باوفا باشد . آن‌تونيوس را اين پيشنهاد خوش آمد و خواست از موقع استفاده كرده دولت پارت را مطيع گرداند . پلوتارك گويد ، كه آن‌تونيوس سه شهر لاريس ، آره‌توز و هىيروپوليس « 2 » را به مونه‌زس داد ، تا با اردشير اوّل ( درازدست ) ، كه بواسطه جوانمردى ، تميستوكل يونانى را پناه داد و معاشش را مرتّب كرد ،\r\n\r\n\r\n","description":"","footnote":"\r\n( 1 ) -  Monaeses . \r\n( 2 ) -  Iarisse , Arethuse , Hieropolis . \r\n","page_name":" 2351 ","page_number":411},
  {"content":"\r\n\r\n( صفحات 911 - 922 اين تأليف ) رقابت كرده باشد ( آن‌تونيوس ، بند 38 ) بارى آن‌تونيوس در تهيّه سفر جنگى بايران گرديد و با آرتاواسد « 1 » پادشاه ارمنستان داخل مذاكره شد ، كه او هم در اين جنگ شركت جويد . پادشاه مزبور ، چون در اينوقت از روم بيشتر ميترسيد ، اين تكليف آن‌تونيوس را پذيرفت . وقتى كه اين خبر به فرهاد رسيد ، سخت نگران شد و كس نزد مونه‌زس فرستاده او را استمالت كرد و وعده داد ، كه اگر او بايران برگردد ، گذشته‌ها را فراموش و نيكىهاى زياد درباره او خواهد كرد . پس از آن مونه‌زس به آن‌تونيوس گفت ، كه اگر من بطور مسالمت‌آميز برگردم ، شايد بتوانم بيش از آن بشما خدمت كنم ، كه با اسلحه مقدور بود . اين حرف آن‌تونيوس را خوش نيامد و مورد اعتماد او نگشت ، ولى احتياط را در اين ديد ، كه به روى خود نياورد و گفت ، كه شايد بتوانيم بىجنگ روابطمان را با پارت بطور صحيح مرتّب داريم . بعد وقتى كه مونه‌زس به طرف ايران حركت ميكرد ، آن‌تونيوس سفراى خود را بدربار ايران فرستاد و به آنها گفت چيزى از دولت پارت نخواهيد ، مگر اينكه بيرقهاى روميرا ، كه پارتيها در جنگ حرّان گرفته‌اند و نيز اسرائى را ، كه هنوز زنده‌اند ، پس بدهند ( ديوكاسّيوس ، كتاب 49 ، بند 24 ) .\r\nاين چيزها همه ظواهر كار بود و باطنا آن‌تونيوس تداركات جنگى را با دولت پارت ميديد . يكى از جهات آن را چنين تعبير ميكنند ، كه آن‌تونيوس نسبت بپيشرفت‌هاى سردارانش ، مانند باسّوس و نيز ون‌تىديوس ، كه جشن فتحش را در روم گرفته بود ، رشك ميبرد و ميخواست فتوحاتى بنام او اختصاص داشته باشد و نام او برتر از نام زيردستانش قرار گيرد [ پلوتارك گويد : مردم ميگفتند ، كه قيصر ( يعنى اكتاويوس ) و آن‌تونيوس ، وقتى كه بوسيله سردارانشان جنگ ميكنند ، خوشبخت‌تر از مواردى هستند ، كه خودشان رأسا بجنگ ميروند ( كتاب آن‌تونيوس ، بند 35 ) 
  ] .\r\nآن‌تونيوس در شروع كردن اين جنگ دو مقصود داشت : يكى اينكه از جهت\r\n\r\n\r\n","description":"","footnote":"\r\n( 1 ) -  Artavasde  ، بايد ارته‌باذ باشد .\r\n","page_name":" 2352 ","page_number":412},
  {"content":"\r\n\r\n( 133 ) - سكّه‌هاى اشك چهاردهم ( فرهاد چهارم )\r\n\r\n","description":"","footnote":"","page_name":" 2353 ","page_number":413},
  {"content":"\r\n\r\nشكست پارتيها در آنطرف فرات ، رعب روميها از آنها زائل شده بود و با طرز جنگ كردن و ترتيبات قشونى پارتيها آشنا گشته دريافته بودند ، كه از چه حيث پارتيها قوى ، از چه جهات ضعيف‌اند و بنابراين ميتوان ترتيب قشون روم را طورى داد ، كه مزايا با روميها باشد . ديگر آن‌تونيوس ميخواست نسبت برقيب خود ، يعنى اكتاويوس قوى گردد و چنين ميپنداشت ، كه فتح او در ايران و مطيع كردن پارتيها نام وى را فوق‌العاده بلند خواهد كرد . تداركات آن‌تونيوس اين بود ، كه پادشاه ارمنستان آرتاواسدس را با خود همراه كرد و او وعده داد هفت هزار پياده و ششهزار سوار بدهد .\r\nپس از آن ، او قشونى آماده ساخت ، كه داراى شصت هزار پياده رومى ، ده هزار سوار از گالّيا و ايبرى « 1 » ( گرجستان ) و سى هزار نفر سوار سبك‌اسلحهء متّحدين آسيائى روم بود ( پلوتارك ، آن‌تونيوس ، بند 37 ) . بنابراين عدّه سپاهيان او بيكصد هزار نفر ميرسيد .\r\n\r\nجنگ دوّم روم با دولت پارت\r\nاز مورّخين قديم پلوتارك چگونگى اين جنگ را مشروحتر از ديگران نوشته ، بنابراين روايت او را متابعت خواهيم كرد و اگر اخبارى هم مورّخين ديگر ذكر كرده باشند ، كه در روايت پلوتارك نباشد ، نوشته خواهد شد . مورّخ مزبور گويد ( كتاب آن‌تونيوس ، بند 38 ) ، آن‌تونيوس پس از اينكه ملكه مصر كلئوپاتر را ( كه معشوقه‌اش بود ) بمصر روانه كرد از راه عربستان و ارمنستان عازم جنگ گرديد . قشون متّحدين او بسپاهش ملحق شدند و وقتى كه او سان قشون ديد ، عدّه نفرات آن بيكصدوسيزده هزار ميرسيد ( در باب ده هزار نفر گالّى پلوتارك گويد ، كه اين عدّه از گالّيا و اسپانيا بود و خودشان را رومى ميدانستند ) .\r\nبعد ، او گويد ، كه سپاهى به اين عظمت آسيا را بلرزه درآورد و هنديهاى آنطرف باختر را متوحّش ساخت ، ولى از جهت عشقى ، كه آن‌تونيوس به كلئوپاتر ميورزيد ،\r\n\r\n\r\n","description":"","footnote":"\r\n( 1 ) -  Iberie . \r\n","page_name":" 2354 ","page_number":414},
  {"content":"\r\n\r\nاز اين قدرت نتيجه‌اى نگرفت . چون آن‌تونيوس با بىطاقتى ميخواست زمستان را با ملكهء مصر بگذراند ، جنگ را قبل از موسم مناسب شروع و در هر كار عجله كرد . حال او حال كسى بود ، كه قادر نباشد عقل را به كار برد ، يا چيزى به او خورانده و يا با جادو و سحر او را تسخير كرده باشند . همواره نظر خود را به طرف اين زن مىافكند و بيشتر در فكر اين بود ، كه زودتر خود را بملكه برساند . او ميبايست در قشلاقهاى ارمنستان اردو زند و بقشونى ، كه هشت هزار استاد ( 266 فرسنگ ) را پيموده بود ، استراحت بدهد و قبل از اينكه پارتيها از اقامتگاههاى موقّتى خود بيرون آيند ، ماد را در اوّل بهار تصرّف كند ، ولى بجاى اين اقدامات او قشون خود را مجبور كرد ، حركت كند و ارمنستان را در طرف چپ خود گذاشته ، بآذربايجان درآمد و آن را غارت كرد . او آلات محاصره و قلعه‌گيرى را بر سيصد ارّابه حمل كرده بود . در ميان اين آلات اسبابى داشت ، كه طول آن هشتاد پا بود و اگر يكى از اين آلات ميشكست ، مرمّت آن امكان نداشت ، زيرا در اين صفحات چوبى به اين طول و به اين سختى يافت نميشود . آن‌تونيوس بقدرى شتاب در شروع بجنگ داشت ، كه اين ماشين و آلات را باعث كندى دانسته آنها را در تحت نظارت صاحبمنصبى تاتيانوس « 1 » نام در محلّى گذارد و خود به طرف ( فراد ) رفت تا آن را محاصره كند ( اينمحل كرسى آذربايجان بود و آن را پرسپه ، كه مخفّف فراداسپ است ، نيز ناميده‌اند ، محلّ مزبور را با تخت سليمان كنونى در 25 فرسنگى درياچه اروميّه از طرف جنوب شرقى مطابقت ميدهند ) . اين شهرى بود بزرگ ، و زنان و اطفال پادشاهان ماد ( آذربايجان ) در اينجا اقامت داشتند . در حين محاصرهء اين شهر ، آن‌تونيوس بآلات محاصره احتياج يافت و فهميد ، كه نياوردن آنها بدينجا چه خبطى بزرگ بوده . بنابراين وقت زيادى را در تدارك سنگرها و غيره گم كرد ( آن‌تونيوس ، بند 39 ) . فرهاد ، كه با قشونى زياد ميآمد شنيد ، كه آن‌تونيوس آلات محاصره را در عقب خود گذارده و بر اثر اين خبر سواره‌نظامى را مأمور كرد ، رفته اين\r\n\r\n\r\n","description":"","footnote":"\r\n( 1 ) -  Tatianus . \r\n","page_name":" 2355 ","page_number":415},
  {"content":"\r\n\r\nآلات را بگيرند . پارتيها تاتيانوس را محاصره كردند و او با ده هزار نفر در حين جنگ كشته شد . پس از آن بيگانگان ( يعنى پارتيها ) اين آلات را خرد كردند و اسراى زياد برگرفتند . در ميان اسراء پادشاهى پوله‌مون نام بود ( يكى از پادشاهان دست‌نشانده و متّحد روم ) . اين شكست غيرمترقب ، در اوّل جنگ باعث حزن و اندوه روميها گرديد و آرتاواسد پادشاه ارمنستان ، باوجود اينكه اوّل كسى بود ، كه محرّك جنگ شده بود ، از كارهاى آن‌تونيوس مأيوس گشته با قشونش بارمنستان برگشت . پس از آن پارتيها ، مغرور و رجزخوانان ، در جلو محاصرين پديد آمدند و آن‌تونيوس ، چون نميخواست ، قشونش را بيكار گذاشته بيأس سوق دهد ، عدّه‌اى از قشون سنگين‌اسلحه خود را با سواران برداشته به طرف چراگاهها رفت . او تصوّر ميكرد ، كه براى بيرون آوردن محصورين از سنگرهايشان اين كار وسيله مطمئنّى است و بعد ميتوان بجدالى در دشت باز نائل شد . پس از آن به قدر يك روز راه دور شده بود ، كه ديد پارتيها در اطراف او پراكنده‌اند و ميخواهند بقشون آن‌تونيوس در حال حركت حمله كنند . در ابتداء او علامت جدال را بلند كرد ، ولى بعد امر كرد خيمه‌ها را برچينند ، مثل اينكه نميخواهد جنگ كند و قصدش اين است ، كه با قشونش برگردد . او از پيش قشون پارتى گذشت و امر كرد ، همين كه پياده‌نظام بمسافتى از دشمن واقع شد ، كه توانست حمله برد ، حمله را شروع كند . قشون پارتى صف خود را به شكل هلال بسته بود و از نظم و ترتيب قشون رومى ، كه هيچگاه صفوفش بهم نميخورد و سپاهيان در وقت حركت فواصل را رعايت ميكردند ، در حيرت بود . پارتيها زوبين‌هاشان را حركت ميدادند و خاموش ايستاده بودند ( آن‌تونيوس ، بند 40 ) .\r\nهمين كه فرمان جنگ داده شد ، سواره‌نظام رومى فريادكنان بر پارتىها تاخت ، باوجود اينكه روميها از تيررس گذشته بودند ، پارتيها سخت پا فشردند و در اين حين پياده‌نظام رومى هم فريادكنان و اسلحه خود را بهمزنان حمله برد و اسبهاى پارتى از فريادها و صداى اسلحه ترسيده روى دو پا بلند شدند . پس از آن سواره\r\n\r\n","description":"","footnote":"","page_name":" 2356 ","page_number":416},
  {"content":"\r\n\r\nنظام پارتى از جدال رو تافته فرار كرد . آن‌تونيوس با جدّ بتعقيب فراركنندگان پرداخت با اين اميد ، كه با يك جدال نتيجه جنگ را معلوم خواهد داشت يا آن را بخاتمه نزديك خواهد كرد . پس از آن ، كه پياده‌نظام پنجاه استاد ( فرسنگ و ثلث ) و سواره‌نظام سه برابر اين مسافت دشمن را تعقيب كرد ، آن‌تونيوس خواست بداند ، كه عدّه كشتگان و اسراى پارتى چيست و پس از رسيدگى معلوم گشت ، كه عدّه كشتگان سى و عدّهء اسراء هشتاد است . اين نتيجه باعث دماغ سوختگى و يأس عموم روميها گرديد ، زيرا ميديدند ، كه عدّه كشتگان پارتى اينقدر كم است ، و حال آنكه پارتيها ، وقتى كه تاتيانوس را محاصره كردند ، آنهمه سپاهى رومى را كشتند . بنابراين روز ديگر روميها باروبنه خود را بسته راه فراد را پيش گرفتند . در بين راه پارتيها ، در ابتداء بعدّهء كمى بعد بعدّهء بيشترى و بالاخره با تمام قشون ، بروميها حمله ميكردند ، مثل اينكه اينها هيچ شكست نخورده‌اند و قشون تازه‌نفسى هستند . اذيّت و آزارى ، كه اينها بروميها ميرسانيدند و زدوخوردهاى كوچكى ، كه روى ميداد ، مراجعت روميها را باردويشان سخت و پر از رنج و تعب داشته بود ( آن‌تونيوس ، بند 41 ) .\r\nدر اين زمان ماديهاى محصور شهر ( يعنى فراد ) بيرون آمده بقدرى باعث وحشت روميها شدند ، كه آنها روبفرار گذاشتند . آن‌تونيوس سخت در خشم فرو رفته نسبت به آنها مجازات قديم روميها را اعمال كرد ، توضيح آنكه امر كرد آنها را بقسمتهاى ده‌نفرى تقسيم كنند و از هريك از اين قسمتها بقرعه يكنفر را بكشند و نيز فرمان داد ، كه جيرهء آنهائى را ، كه زنده مانده‌اند ، بجاى گندم جو بدهند .\r\nآتيه جنگ را هريك از طرفين تيره و تاريك تصوّر ميكرد : آن‌تونيوس را قحطى نزديك تهديد ميكرد و او نميتوانست بچراگاه برود ، بىاينكه عدّه كثيرى از مردگان و مجروحين را با خود ببرد ، فرهاد از نزديك شدن زمستان واهمه داشت و چون ميدانست ، كه تا چه‌اندازه پارتيها مقيّدند ، زمستان را در شهرها بسر برند ، ميترسيد ، كه اگر روميها باقامتشان در اين صفحه امتداد دهند ، از جهت\r\n\r\n","description":"","footnote":"","page_name":" 2357 ","page_number":417},
  {"content":"\r\n\r\nسرمائى ، كه داشت شروع ميشد ، پارتىها او را به خودش واگذارده بروند . بنابراين فرهاد دستور داد ، كه پارتيها بروميهائى ، كه براى تحصيل علوفه يا در موارد ديگر به اطراف ميروند ، ملايمتر حمله كنند و به آنها بگويند ، كه خود پادشاه پارت شجاعت آنها را مىستايد و آنها را بهترين جنگى ميداند . صاحبمنصبان پارتى ، موافق اين دستور ، سواره برومىها نزديك ميشدند و داخل صحبت با آنها گشته به آن‌تونيوس ناسزا ميگفتند ، كه چرا با فرهاد صلح نميكند و آنهمه اشخاص دلير ( يعنى روميها را ) بكشتن ميدهد ، او لجاجت مىكند ، و حال آنكه دو دشمن قوى در پيش دارد : يكى زمستان است و ديگرى قحطى . بالاخره كار را به جائى خواهد رسانيد ، كه اگر فرهاد بخواهد هم تسهيلاتى براى روميها فراهم آرد ، كارى نتواند كرد ( آن‌تونيوس ، بند 42 ) .\r\nاين سخنان پارتيها را دوستان آن‌تونيوس به او رسانيدند و اگرچه باعث اميدواريش گرديد ، باوجود اين نخواست در صلح را بكوبد ، ولى خواست بداند ، كه اين سخنان را خود شاه قبول دارد يا نه . پارتىها جواب دادند بلى و برومىها گفتند از چيزى نترسيد و بشاه اطمينان داشته باشيد . پس از آن ، آن‌تونيوس ، براى اينكه فرهاد تصوّر نكند ، كه او خوشبخت است ، بهرقيمتى ، كه باشد ، از دست پارتىها جان بدر برد ، چند نفر از دوستان خود را نزد فرهاد فرستاد ، تا از او بخواهند بيرقهاى رومى را ، كه در جنگ كراسّوس گرفته‌اند ، پس بدهد و اسراء را ردّ كند . فرهاد جواب داد ، كه چيزى يا كسى را ردّ نخواهد كرد ، ولى اگر آن‌تونيوس بخواهد ، فورا عقب بنشيند ، او براى صلح حاضر است و خطّ عقب‌نشينى روميها را تأمين خواهد كرد ، آن‌تونيوس راضى شد و چند روز بعد باروبنه خود را بسته حركت كرد .\r\nاو شخصى بود ، كه از هركس ديگر بهتر ميتوانست با جماعتى حرف بزند و قشونى را با نطق خود اداره كند ، ولى در اينمورد از جهت شرمسارى و نيز يأسى ، كه بر او غلبه كرده بود ، رأسا از تشويق سربازان خوددارى كرد و اين كار را به دومىثيوس - انوباربوس « 1 » محوّل داشت .\r\n\r\n\r\n","description":"","footnote":"\r\n( 1 ) -  Domitius Enobarbus . \r\n","page_name":" 2358 ","page_number":418},
  {"content":"\r\n\r\nاشخاصى سكوت آن‌تونيوس را چنين تعبير كردند ، كه او سربازان خود را حقير ميشمارد و از اين رفتار رنجيدند ، ولى سايرين جهت سكوت را فهميده از رنج و الم او متأثر گشتند و اين معنى باعث شد ، كه او را بيشتر محترم و مطاع دارند .\r\nبعد ، وقتى كه آن‌تونيوس ميخواست از راهى ، كه آمده بود ، برگردد و از جلگهء باز و بيدرختى حركت ميكرد ، ناگهان ديد يكنفر ماردى « 1 » ، كه با اخلاق پارتىها خوب آشنا بود و در موقعى كه پارتيها آلات محاصره روميها را ميگرفتند ، به آنها ( يعنى روميها ) كمكى كرده بود ، آمده به او گفت راه كوهستان را پيش گيرد و در جلگه‌هاى باز و بيدرخت وارد نشود ، زيرا در اينجاها هدف تيرهاى پارتى خواهد بود . بعد او افزود ، كه فرهاد اينقدر مساعدت براى انعقاد عهد صلح كرد ، تا شما محاصرهء ( فراد ) را ترك كنيد و اگر بخواهيد ، من ميتوانم راهنماى شما واقع شده ، شما را از راهى ببرم ، كه نزديكتر است و در آن راه هرچيز ، كه لازم باشد ، بحدّ وفور بدست ميآيد ( آن‌تونيوس ، بند 43 ) .\r\nآن‌تونيوس پس از شنيدن حرفهاى ماردى با دوستانش شور كرد . او نميخواست پس از عهدى ، كه با پارتيها بسته بود ، عدم اعتماد به آنها نشان دهد ، ولى چون ميخواست راهى نزديك اختيار كند و از دهاتى بگذرد ، كه آذوقه و علوفه وافر داشته باشد ، از ماردى پرسيد ، كه چه وثيقه‌اى براى درستى قولش ميدهد . او جواب داد :\r\nبگوئيد مرا مقيّد دارند ، تا وقتى كه قشون را بارمنستان برسانم . پس از آن ماردى دست بسته ، رهبر لشكر گرديد و در دو روز اوّل چيزى باعث تشويش سپاهيان نگرديد .\r\nروز سوّم درحالى ، كه آن‌تونيوس نگرانى از پارتيها نداشت و با اعتماد و بىقيدى حركت ميكرد ، شخص ماردى ناگاه ديد ، كه سدّ رودخانه را شكسته‌اند و راهى را ، كه بايد قشون بپيمايد ، آب گرفته و نيز فهميد ، كه اين كار پارتيها است و آنها خواسته‌اند ، حركت قشون را كند گردانند . او فورا آن‌تونيوس را آگاه داشته گفت ، كه بايد با احتياط پيش رود ، زيرا پارتيها نبايد دور باشند . ظنّ ماردى صحيح بود و همين كه آن‌تونيوس قشون خود را بياراست و فلاخن‌داران و\r\n\r\n\r\n","description":"","footnote":"\r\n( 1 ) -  Marde  بصفحهء « 2215 » رجوع شود .\r\n","page_name":" 2359 ","page_number":419},
  {"content":"\r\n\r\nكمانداران را در وسط صفوف قرار داد ، پارتيها از هرطرف پديد آمده خواستند روميها را احاطه كنند و اختلال در صفوف اندازند ، ولى سپاهيان سبك‌اسلحهء رومى به آنها حمله كردند و پارتيها چند نفر را با تير زخمى كرده و چند نفرشان از فلاخن‌داران رومى زخم برداشته ، بمسافتى عقب نشستند و بعد باز برگشته حمله آوردند ، ولى سواران گالّى طورى با شدّت به آنها حمله كردند ، كه ايندفعه فرار كرده ديگر برنگشتند ( همانجا ، بند 44 ) .\r\nپس از اين قضيّه آن‌تونيوس از قصد پارتيها آگاه شد و فلاخن‌داران را در پس قراول و پهلوهاى قشون جا داد . در اين‌حال لشكرش به شكل گروهان مربع بود . بعد او بسواره‌نظام دستور داد ، كه اگر پارتيها حمله كردند ، آنها را دفع كند ، ولى بتعقيب دشمن نپردازد . چهار روز در اين احوال گذشت و پس از آن پارتيها ، نظر باينكه همانقدر از روميها زيان ميديدند ، كه خودشان بروميها وارد ميكردند ، ببهانهء زمستان به كار عقب‌نشينى مشغول گشتند . روز پنجم فلاويوس - گالّوس « 1 » ، كه شجاع بود و رياست قسمتى را از قشون برعهده داشت ، نزد آن‌تونيوس رفته اظهار كرد ، كه اگر بزرگترين قسمت سپاه سبك‌اسلحه پس‌قراول و يكقسمت سواره‌نظامى را ، كه در جبهه قشون است ، به او بدهند ، ميتواند كارهاى بزرگ انجام دهد . آن‌تونيوس اين قسمتها را به او داد و او حمله پارتيها را دفع كرد ، ولى بجاى اينكه موافق دستور آن‌تونيوس پارتيها را تعقيب نكند و به طرف پياده‌نظام عقب نشيند ، او جسارت را بر احتياط ترجيح داد . در اينوقت صاحبمنصبان پس‌قراول ، چون ديدند ، كه او از آنها جدا گشته ، كس فرستاده او را طلبيدند ، ولى او اعتنائى به حرف آنها نكرد . در اين‌حال يكى از تحويل‌داران ، كه تىثيوس « 2 » نام داشت ، بيرقى را برگرفته خواست بيرقدار را برگرداند و به گالّوس از اين جهت ، كه ميخواهد آنهمه مردان دلير را بى جهت بكشتن بدهد ، دشنامى زياد داد . گالّوس هم به او دشنام داد و بسپاهيانش امر كرد ، نزد او بمانند . پس از آن ، تىثيوس برگشت و گالّوس\r\n\r\n\r\n","description":"","footnote":"\r\n( 1 ) -  Flavius Gallus . \r\n( 2 ) -  Titius . \r\n","page_name":" 2360 ","page_number":420},
  {"content":"\r\n\r\nدر تعقيب پارتيها همواره پيشرفت ، بىاينكه دريابد ، كه از عقب او را احاطه ميكنند .\r\nبالاخره هنگامى رسيد ، كه گالّوس ديد ، پارتيها از هر طرف به او حمله ميكنند و در اين‌حال از آن‌تونيوس كمك طلبيد ( همانجا ، بند 45 ) . فرماندهان لژيونها ، كه يكى از آنها كانديديوس « 1 » نامى بود و آن‌تونيوس به او اعتماد داشت ، در اين موقع خبطى بزرگ كردند : بجاى اينكه كمكى قوى براى گالّوس بفرستند ، دسته‌هاى ضعيفى فرستادند و اينها يكى از پس ديگرى شكست خوردند . خبر اين شكست‌هاى جزئى در اردو پيچيد و بقدرى باعث وحشت روميها گرديد ، كه اگر آن‌تونيوس از جبهه قشون با پياده‌نظام نرسيده و با لژيون سوّم راهى از ميان فراركنندگان باز نكرده از حمله و تعقيب پارتىها مانع نشده بود ، اين فرار به تمام قشون رومى سرايت ميكرد . در اينجدال سه هزار نفر رومى كشته شد و عدّهء مجروحين پنجهزار نفر بود . خود گالّوس ، كه چهار جراحت تير برداشته بود ، به زودى از اين زخمها درگذشت . آن‌تونيوس بعيادت ساير زخميها رفت ، گريهء زياد كرده به آنها تسلّى داد و همدردى خود را نمود . مجروحين ، باوجود رنجى شديد ، راضى بودند و آنتونيوس را قسم ميدادند ، كه مراجعت كرده براى آنان خود را زحمت ندهد . بعد او را امپراطور خود خوانده ميگفتند ، ما دامى كه او سالم است ، زندگانيشان را مأمون مىپندارند .\r\nكليّة بايد گفت ، كه در اينزمان امپراطورى ( سپهسالارى ) مانند آن‌تونيوس لشكرى مرتّب نكرده بود و افراد لشكر كسى باينعدّه نميرسيد ، يا افراد جوانش درخشنده‌تر و در مشكلات و محن بردبارتر از افراد قشون او نبود ، اينها از حيث احترام بسردارشان و اطاعت و محبّتى ، كه نسبت به او ميورزيدند ، از روميهاى قديم پست‌تر نبودند و از صاحبمنصب گرفته تا سرباز ، از نجباء تا مردمانى ، كه نسبشان تاريك بود ، احترام و عنايت آن‌تونيوس را بر امنيّت شخصى و حتّى بر زندگانيشان ترجيح ميدادند .\r\nجهات اينوضع را ما گفته‌ايم : نسب عالى آن‌تونيوس ، قوّت بيان او ، سادگى ، سخاوت ، جلال ، شيرينى مزاجهايش و دست‌رسى داشتن به او علل گرويدن مردم\r\n\r\n\r\n","description":"","footnote":"\r\n( 1 ) -  Candidius . \r\n","page_name":" 2361 ","page_number":421},
  {"content":"\r\n\r\nبه او بود . خصوصا در اينموارد : همدردى ، كه او نسبت بمجروحين و مرضى از جهت دردها و محنشان نشان ميداد ، جوانمردى ، كه در مقابل حوائجشان مينمود ، آنها را مجبور ميداشت ، بيش از اشخاصى ، كه محنتى نديده بودند ، اطاعت ورزند ( همانجا ، بند 46 ) . « 1 »\r\nپارتيها ، كه از حمله‌هاى پىدرپى خسته بودند و ميخواستند حملاتشان را موقوف دارند ، پس از اين فتح بقدرى اميدوار شده با حقارت بروميها نگريستند ، كه شب اردوشان را نزديك اردوى رومى زدند و يقين داشتند ، كه صبح اردوگاه رومى از سپاهيان خالى خواهد بود و پارتيها بغارت كردن ثروتهاى آن خواهند پرداخت . بنابراين عدّه پارتيها در طليعه صبح بيش از روز قبل بود . اطمينان ميدهند ، كه عدّهء آنها در اينوقت بچهل هزار بالغ ميگشت و شاه ، حتّى قراولان خود را فرستاد ، تا در فتح حتمى شركت كنند . اما خود شاه هيچگاه در جنگى شركت نكرد . آن‌تونيوس ، كه ميخواست نطقى خطاب بلشكر كند ، جامهء سياه طلبيد ، تا منظره‌اش سپاهيان را بيشتر متأثر دارد ، ولى ، چون دوستانش مانع شدند ، در جوشن سردارى در پيش لشكرش نمودار گرديد . در خطابه ، خود او از سربازانى ، كه غالب آمده بودند ، تمجيد و آنهائى را ، كه فرار كرده بودند ، تقبيح كرد . سپاهيان خواستار گشتند ، كه نسبت به آنها اعتماد داشته باشد ، اينها چيزهائى در تبرئه خود گفته افزودند ، كه براى مجازات موافق ترتيب ده‌نفرى و هر جزاى ديگر حاضرند و در خاتمه خواستند ، كه آن‌تونيوس حزن و اندوه را از خود دور دارد . در اينوقت او دستهاى خود را به آسمان بلند كرده از خدايان خواست ، كه اگر بجبران سعادت سابقش ، بايد تحمّل بدبختىهائى كند ، اين بدبختى و نكبت به سهم او افتد و فتح و ظفر به سهم لشكر او « 2 » ( همانجا ، بند 47 ) .\r\nروز ديگر روميها ، پس از اينكه پهلوهاى لشكر را محكم كردند ، به راه افتادند\r\n\r\n\r\n","description":"","footnote":"\r\n( 1 ) - از اين عبارات پلوتارك معلوم است ، كه قشون رومى خيلى نيرومند بوده . باوجود اين پارتيها آن را عاجز كرده بودند .\r\n( 2 ) - براى فهم استغاثه آن‌تونيوس بصفحهء 1217 اين تأليف رجوع شود .\r\n","page_name":" 2362 ","page_number":422},
  {"content":"\r\n\r\nو پارتيها ، كه براى حمله حاضر شده بودند ، ديدند ، وضع بكلّى غير از آن است ، كه آنها مىپنداشتند . آنها تصوّر ميكردند ، كه آن روز جدالى در پيش نخواهند داشت ، بل اردوى روم را غارت خواهند كرد و غنائمى خواهند ربود ، ولى روميها بر آنها تگرگ تير بباريدند و بقدرى دلاورى نمودند ، كه دشمن مأيوس گرديد ، امّا چون روميها ميبايست از تپه‌اى به زير آيند و شيب آن تند بود ، نميخواستند با سرعت حركت كنند و پارتيها با تيروكمان حمله ميكردند . در اين وقت سربازان لژيونها رو بدشمن كرده پياده‌نظام سبك‌اسلحه را در صفوف خود بدين ترتيب داخل كردند : صف اوّل زانو به زمين زده سپرها را بالاى سر گرفت ، صف دوّم نيز به زانو درآمده سپرهاى خود را بالاى سر صف اوّل داشت ، صف سوّم نيز چنين كرد و سپرهاى خود را بالاى سر صف دوّم بلند كرد . بدين ترتيب سپرها ، كه شبيه بامى بود ، منظره پلّه‌هاى طآطرى « 1 » را داشت و براى سربازان پناهگاه مطمئنّى از تيرهاى پارتى ايجاد ميشد ، زيرا تيرهاى آنان به اين بام آهنى آمده از سطح آن ميلغزيد ( بايد در نظر داشت ، كه قبلا پلوتارك گفته ، لشكر رومى از شيبى تند پائين ميآمد ) . دشمنان به زانو درآمدن روميها را بخستگى آنها حمل كرده با نيزه حمله آوردند و در اينوقت روميها برخاسته فريادكنان بپارتيها با نيزه‌هاى كوتاهشان « 2 » ضربتهائى زدند و آنهائى را ، كه نزديك بودند ، به زمين افكندند . ديگران فرار كردند و چون روميها مجبور بودند اين عمل را روزهاى ديگر هم بكنند ، نتوانستند راه زيادى بپيمايند ( همانجا ، بند 48 ) .\r\nدر اين احوال قحطى كار خود را ميكرد ، زيرا سپاهيان نميتوانستند بىجدال گندم بدست آرند و براى آرد كردن گندم هم آسياب نداشتند ، زيرا اين اسباب را جا گذاشته بودند . جهت اين بود ، كه بيشتر مال بنه تلف شده بود و باقى براى حمل مجروحين به كار ميرفت . گويند قسمت مشروب آتّيك ، كه از گندم ميسازند ،\r\n\r\n\r\n","description":"","footnote":"\r\n( 1 ) -  Theatre  ( نمايشگاه ) .\r\n( 2 ) -  epieu  ( چوبى بود به طول 4 يا 7 ارش ، كه نوك آهنين داشت - پوليپ ، كتاب 6 )\r\n","page_name":" 2363 ","page_number":423},
  {"content":"\r\n\r\nدر اردو به پنجاه درهم « 1 » رسيده بود و نان جوين به قيمت وزن آن از نقره به فروش ميرفت . بنابراين روميها به خوردن ريشه‌هاى درختان و نيز گياه پرداختند و چون سربازان كمى عادت داشتند ، چنين غذائى بخورند ، بيشتر آنان گياه‌هائى ميخوردند ، كه خاصّيّت آن را نميدانستند . در ميان اين گياهها يكى عقل خورنده را ميربود و او را ميكشت . كسانى ، كه از اين علف خوردند ، حافظه را فاقد شدند و جز اينكه سنگى را از جائى به جائى بگردانند ، كارى نميكردند ، مثل اينكه چنين كارى باعلى درجه مهم مىباشد و فقط اين كار شايسته سربازان است . تمام جلگه پوشيده بود از سربازانى ، كه خم گشته سنگ‌ها را از جائى به جائى ميبردند .\r\nبالاخره اين اشخاص ، پس از اينكه صفراى زيادى استفراغ كردند ، ناگهان مردند ، شراب دواى اين سم بود و از وقتى كه اين مشروب ناياب گرديد ، مخصوصا اين احوال شديدتر شد . كسانى زياد از اين احوال مردند و وقتى كه آن‌تونيوس ميديد ، كه پارتيها دست از روميها برنميدارند ، فرياد ميكرد : « آخ - عقب‌نشينى ده هزار نفر » . او ميخواست تقديس خود را نسبت بيونانيهائى ، كه در تحت فرماندهى كزنفون ميبايست بيش از روميها راه بپيمايند و با دشمنانى بيشتر مواجه شوند ، تا از بابل بيونان برسند ، اظهار دارد ( همانجا ، بند 49 ) ( در اينجا عبارت پلوتارك تاريك است و بايد آن را روشن سازيم . مقصود او اين نيست ، كه مسافت كونّاكسا ، يعنى محلّ جنگ اردشير دوّم با كوروش كوچك ، از يونان بيش از مسافت آذربايجان از ايطاليا است ، بلكه او ميخواهد بگويد ، كه روميها چون مستملكاتى در آسياى صغير در آنطرف فرات داشتند ، ميتوانستند خودشان را بدانجا يا بارمنستان برسانند و از رنج و تعب برهند ، ولى يونانيها چنين جاهائى نداشتند ، پس راه روميها كوتاه‌تر از راه يونانيها بوده ، ولى او يكچيز را فراموش كرده : يونانيهاى آن روز را قشونى مانند لشكر پارتى تعقيب نميكرد ، ولات ايران مأمور بودند مراقب باشند ، كه آنها از ايران و مستملكات آن خارج شوند ( صفحه 1094\r\n\r\n\r\n","description":"","footnote":"\r\n( 1 ) - درهم معادل 95 سانتيم فرنگ طلا .\r\n","page_name":" 2364 ","page_number":424},
  {"content":"\r\n\r\nاين تأليف ) ، ولى در اين زمان روميها از تعقيب و حملات پارتيها راحت نبودند .\r\nبهترين دليل اين نظر آنكه يونانيها چندى آذوقه را از تيسافرن ميگرفتند و بعد هم از محلّها تحصيل ميكردند ، ولى در اين زمان پارتيها نميگذاشتند ، روميها آذوقه تحصيل كنند و به همين جهت قحطى در اردوى آنها افتاده بود . م . ) .\r\nبعد پلوتارك گويد : پارتيها چون ديدند ، كه نميتوانند ترتيب لشكر رومى را بهمزنند و چند دفعه مجبور شدند فرار كنند ، مجدّدا بحيله متوسّل شدند ( فرار پارتيها را ميدانيم ، كه عقب‌نشينى بوده نه فرار حقيقى . اسلوب جنگ آن‌ها اين بود ، كه دشمن را راحت نگذارند و داخل جنگ هم نشوند . م . ) با اينمقصود با روميهائى ، كه در جستجوى آذوقه بودند ، مخلوط گشتند و مانند ايام صلح دوستانه با آنها صحبت داشته و كمانهايشان را ، كه بىزه بود ، نشان داده ميگفتند ، خيال دارند ، روميها را ديگر تعقيب نكنند و باوطانشان برگردند . فقط در مدّت دو روز چند نفر مادى مراقب آنها خواهد بود ، كه دهات را غارت نكنند ، ولى آنها هم داخل جنگ نخواهند شد . اين حرفها را بوداع خاتمه ميدادند و چنان صميميّت مينمودند ، كه روميها سخنان آنها را باور ميداشتند . پس از آن ، آن‌تونيوس بر اثر اين حرف‌ها مايل گشت ، راه جلگه را پيش گيرد ، زيرا در كوهستانها آب نمييافت . او در اين خيال بود ، كه ناگاه يك صاحبمنصب پارتى ، كه مهرداد نام داشت ، وارد اردو گرديد . اين شخص پسرعموى همان مونه‌زس بود ، كه چندى در نزد آن‌تونيوس اقامت گزيد و از او سه شهر را به تيول گرفت . او ميخواست با يك نفر رومى ، كه زبان پارتى يا سريانى را بداند ، حرف بزند و آلكساندر آن‌تيوخوس ، يكى از دوستان آن‌تونيوس ، بملاقات او رفت . مهرداد به دو گفت :\r\n« من از طرف مونه‌زس آمده‌ام و او ميخواهد حق‌شناسى خود را نسبت به آن‌تونيوس ، كه نيكىها درباره او كرده ، بنمايد . بعد ، از آلكساندر پرسيد ، كه آيا در آن دورها زنجيره كوههائى را مىبيند ؟ و وقتى كه او جواب داد آرى ، گفت ، در پاى اين كوهها پارتيها با تمام قواى خود براى شما دامى ميگسترند . در پائين\r\n\r\n","description":"","footnote":"","page_name":" 2365 ","page_number":425},
  {"content":"\r\n\r\nكوههاى مزبور جلگه‌هاى وسيعى است و پارتيها ميخواهند ، شما را مطمئن ساخته به اين جلگه‌ها بكشانند . راست است ، كه در كوهستان شما از تشنگى در عذابيد ، ولى بالاخره با اين وضع خو كرده‌ايد . اما اگر بجلگه‌ها درآئيد ، طالع كراسّوس دامن‌گير شما هم خواهد شد » . مهرداد اين بگفت و وداع كرده برفت ( همانجا ، بند 50 ) .\r\nآن‌تونيوس بر اثر اين خبر دوستان خود را جمع كرده از ماردى پرسيد ، كه عقيدهء او چيست . او جواب داد ، كه با صاحبمنصب پارتى هم‌عقيده است و افزود :\r\n« از تجربه ميدانم ، كه اگر هم دشمنانى نداشته باشيد ، باز راه جلگه براى شما خيلى سخت است ، زيرا در پيچ‌وخم‌ها اثرى از راهى ، كه كوبيده شده باشد ، نيست ، و حال آنكه در كوهستان رنج شما فقط از اين حيث است ، كه يك روز بى آب ميمانيد » . بر اثر اين جواب ، آن‌تونيوس عقيدهء خود را تغيير داده همين كه شب در رسيد ، به راه افتاد و قبلا دستور داد ، كه سربازانش آب با خود بردارند ، ولى چون غالب آنها ظرفى براى آب نداشتند ، گفت كلاهخودها يا مشك‌ها را از آب پر كنند . پارتيها چون از حركت روميها آگاه شدند ، بر خلاف عادتشان ، شبانه بتعقيب آنها پرداختند و در طليعه صبح بپس قراول رومى رسيدند .\r\nسپاهيان آن‌تونيوس ، چون 240 استاد ( هشت فرسنگ ) راه رفته بودند ، از بى خوابى و خستگى رمقى نداشتند و بنابراين از پيدا شدن دشمن سخت افسردند ، زيرا هيچ انتظار نداشتند ، كه پارتيها در تعقيب آنها باشند . جدالهائيكه روميها مجبور بودند در هر قدم بكنند ، بر تشنگى آنها همواره ميافزود . بعد ، آنهائى ، كه در صفوف اوّل حركت ميكردند ، پيش از همه برودى رسيدند ، كه آب آن خنك و تازه ، ولى شور و مضرّ بود : همين كه از اين آب ميآشاميدند ، دردهائى شروع ميگشت و تشنگى تحريك ميشد . شخص ماردى اين خاصّيّت آب را بسربازان گفت ، ولى ممكن نبود ، سپاهيان را از خوردن آن مانع گردند . آن‌تونيوس از صفوف سپاهيان گذشته آنها را قسم ميداد ، كه قدرى تحمّل تشنگى كنند ، زيرا به زودى\r\n\r\n","description":"","footnote":"","page_name":" 2366 ","page_number":426},
  {"content":"\r\n\r\nبآبى خواهند رسيد ، كه سالم است و چون باقى راه شيب‌هاى تند دارد و براى سواره‌نظام مساعد نيست ، دشمن عنقريب دست از تعقيب برخواهد داشت . در همين‌وقت او فرمان داد ، روميهائيكه جنگ ميكنند ، برگردند و چادرها را بزنند ، تا سپاهيان بتوانند در سايه استراحت كنند ( همانجا ، بند 51 ) .\r\nچادرها را تازه زده بودند و پارتيها موافق عادتشان عقب نشسته رفته بودند ، كه مهرداد در دفعه دوّم آمده به آلكساندر گفت به آن‌تونيوس بگويد ، كه همين كه قشونش قدرى استراحت كرد ، حركت كرده سريعا خود را برود برساند ، زيرا پارتيها از رود نخواهند گذشت و تعقيبشان در آنجا خاتمه خواهد يافت . آلكساندر رفت اين خبر را به آن‌تونيوس برساند و او مقدار زيادى جام و تنگ طلا به او داده مأمورش كرد اين اشياء را به مهرداد بدهد . اين صاحب‌منصب از اشياء مزبور ، بقدرى ، كه ميتوانست زير لباسش پنهان كند ، برداشت و رفت . بعد هنوز شب نرسيده بود ، كه روميها خيمه‌ها را برچيده حركت كردند ، بىاينكه پارتيها آنها را آزار كنند ، ولى آنشب را ببدترين وضع ، يعنى در اضطرابى ، كه تا آنوقت نظيرش را حس نكرده بودند ، گذرانيدند . سربازان اشخاصى را ، كه مأمور حفظ طلا و نقرهء سپاه بودند كشتند ، و اين ثروت را با آنچه ، كه مالهاى بنه حمل ميكردند ، غارت كردند . بعد به بنهء آن‌تونيوس پرداخته ظروف و ميزهاى او را ، كه خيلى قيمتى بود ، شكسته بين خودشان تقسيم كردند . سپاه از اين وضع در وحشت و اضطراب غريبى افتاد ، زيرا تصوّر كرد ، كه پارتيها شبيخون زده اردو را پراكنده‌اند . در اينوقت آن‌تونيوس يكى از قراولان خود را ، كه راموس « 1 » نام داشت و آزاد شده‌اش بود طلبيد و قسم داد ، كه بمحض اينكه فرمان بدهد ، شمشيرش را بتن او فروبرد و بعد سرش را از بدن جدا سازد ، تا نه زنده‌اش بدست دشمن افتد و نه پس از مرگ كسى او را بشناسد .\r\nدوستانش در اينحال دور او را گرفته گريه ميكردند و شخص ماردى سعى ميكرد ، او را اطمينان دهد ، كه از شب كمى مانده است و از هواى خنك و رطوبى ، كه تنفّس\r\n\r\n\r\n","description":"","footnote":"\r\n( 1 ) -  Rhamus . \r\n","page_name":" 2367 ","page_number":427},
  {"content":"\r\n\r\nرا آسان‌تر كرده ، استشمام مىكند ، كه رود نزديك است . در همين‌وقت آمده ، به آن‌تونيوس خبر دادند ، كه اغتشاش اردو از حرص و طمع چند نفر سرباز بوده و جهتى ديگر نداشته . پس از آن براى استقرار نظم در لشكرى ، كه از اختلال و ترس بچنان حالى افتاده بود ، آن‌تونيوس فرمان داد اردو بزنند ( همانجا ، بند 52 ) .\r\nروز در رسيد و لشكر داشت ترتيب و آرامش خود را از نو مييافت ، كه ناگاه پس‌قراول رومى دريافت ، كه پارتىها با تير حمله ميكنند و فورا آن‌تونيوس بسپاهيان سبك‌اسلحه فرمان جنگ داد . پياده‌نظام ، چنان كه سابقا كرده بود ، با سپرها خود را پوشيد و بدين جهت از تيرهاى پارتى زيانى نيافت و آنها نتوانستند نزديك شوند . سربازانى ، كه در صفوف اوّل بودند ، رود را ديدند و كم‌كم پيش رفتند . آن‌تونيوس سواره‌نظام را كنار رود جا داد ، تا در جلو دشمن بايستد و در ابتداء مجروحين را به آن طرف فرستاد . بعد آنهائى ، كه در مقابل حملات پارتى بودند ، توانستند بىنگرانى آب بياشامند ، زيرا پارتيها ، همين كه رود را ديدند ، زه كمانشان را باز كرده بروميها گفتند ، با آرامش بآنطرف بگذرند و شجاعت آنها را ستودند ( ترتيب پارتيها چنين بود ، كه وقتى ميخواستند ، داخل مذاكره با دشمن گردند يا متاركه كنند ، زه كمانشان را باز ميكردند . م . ) .\r\nپس از آنكه روميها بىمانع از رود گذشتند ، راه خود را دنبال كردند ، بىاينكه از پارتيها مطمئن باشند . بالاخره روز ششم برود ارس رسيدند . اين رود ارمنستان را از آذربايجان جدا مىكند و به نظر روميها چنين آمد ، كه از جهت عمق آن و تندى آبش گذشتن از آب مشكل است . در اين وقت خبرى در سپاه انتشار يافت ، كه پارتيها در كمين‌گاههاى حول‌وحوش هستند ، تا در حين عبور حمله كنند ، ولى اين خبر تحقّق نيافت و پس از اينكه روميها با امنيّت خاطر از رود عبور كرده داخل ارمنستان شدند ، مثل اينكه پس از دريانوردى به خاك رسيده باشند ، آن را پرستيدند ( يعنى به خاك افتاده آن را بوسيدند ) و از فرط شادى گريسته يكديگر را بآغوش كشيدند . بعد ، چون از مملكتى غنى و حاصلخيز ميگذشتند و از قحطى\r\n\r\n","description":"","footnote":"","page_name":" 2368 ","page_number":428},
  {"content":"\r\n\r\nبيرون آمده بودند ، زياد خوردند و دوچار استسقا و قولنج‌هاى شديد گشتند ( همانجا ، بند 53 ) .\r\nآن‌تونيوس سان قشون ديده معلوم كرد ، كه بيست هزار نفر پياده و چهار هزار سوار تلف شده‌اند . از اين عدّه كمتر از نصفش از اسلحه دشمن و باقى از امراض مرده بودند . قشون رومى اين راه را از فراد تا ارمنستان در 27 روز طى كرد و در اين مدّت 17 دفعه پارتيها را شكست داده بود ، ولى اين فتوحات نتيجه كامل نداد ، زيرا قشون رومى قادر نبود پارتيها را خيلى دور براند . از اين جهت است ، كه گفته‌اند آرتاواسد پادشاه ارمنستان به تنهائى مسئول عدم بهره‌مندى سردار رومى بود و او را از نامى ، كه ميخواست تحصيل كند ، محروم ساخت . اگر شانزده هزار سوارى ، كه او به ماد آورده بود ، در نزد آن‌تونيوس ميماندند ، چون ، مانند پارتيها مسلّح بودند و عادت جنگيدن را با آنان داشتند ، وقتى كه روميها پارتيها را مىراندند ، آنها ميتوانستند بتعقيب پارتيها پرداخته نگذارند ، آنقدر زود زود برگشته حمله آرند . بنابراين تمام روميها از كينه‌اى ، كه داشتند ، به آن‌تونيوس فشار ميآوردند ، كه اين ارمنى را مجازات دهد ، ولى آن‌تونيوس ، احتياطش بيشتر بود و عقلش نيز ، كه نخواست خيانت او را برو آرد و كمتر از سابق اظهار محبّت و عنايت بوى نكرد ، زيرا ضعف قشونش و احتياجات آن مدارا را اقتضاء ميكرد . . . . . . . ( همانجا ، بند 54 ) .\r\nچنين است گفتهء پلوتارك در بند 54 كتابش و ما در حيرتيم ، كه چه چيز را او فتح روميها ميدانسته ، كه ميگويد 17 فتح كردند . اگر وقايعى را ، كه او ذكر كرده ، خلاصه كنيم ، نتيجه چنين است : روميها داخل آذربايجان گرديده ده هزار نفر كشته دادند و آلات محاصره رومى را هم پارتيها گرفته خرد كردند . رومىها فراد را محاصره كردند و نتوانستند آن را بگيرند . در اينوقت زمستان داشت در ميرسيد و قحطى روميها را تهديد ميكرد . بنابراين آن‌تونيوس از عدم بهره‌منديهايش افسرد و داخل مذاكره شد ، كه عقب نشيند . او بسفراى خود گفت ، از فرهاد\r\n\r\n","description":"","footnote":"","page_name":" 2369 ","page_number":429},
  {"content":"\r\n\r\nجز پس دادن بيرقها و اسراى رومى ، كه پارتيها در جنگ كراسّوس گرفته‌اند ، چيزى نخواهيد . فرهاد اين تقاضا را هم نپذيرفت ، ولى او وعده كرد ، كه قشون رومى را تعقيب نكند . باوجوداين آن‌تونيوس بعقب‌نشينى راضى گشته آن را شروع كرد . بعد در موقع عقب‌نشينى ، پارتيها روميها را آزار كردند ، به اين معنى ، كه سواران سبك‌اسلحه آنها روميها را در جلگه‌ها راحت نميگذاردند ، طرز جنگ آنها هم ، چنان كه ميدانيم ، چنين بود : با تير حمله كرده باران تير بر دشمن ميباريدند ، ولى همين كه دشمن حمله ميكرد ، عقب مينشستند . اين عقب‌نشينى فرار نبود ، يا صحيح‌تر گفته باشيم ، اين فرار اسلوب جنگى آنها بود ، كه بعد برگشته باز حمله ميكردند و باز عقب مىنشستند ، تا در جاى ديگر باز حمله كنند . مقصود اينها جدال مرتّب نبود ، بل ميخواستند دشمن را خسته و فرسوده سازند ، زيرا سواره نظامشان سبك‌اسلحه بود ، نه سنگين‌اسلحه‌اى ، كه در موقع جنگ تن‌بتن به كار ميرود . اگر روميها دفاع كرده پارتيها را ميراندند ، اين كمترين چيزى بود ، كه ميبايست بكنند . كسى ساكت نمىنشيند ، كه دشمن ضربتهائى به او وارد آورد و برايگان بميرد . بنابراين 17 فتح در كجا رويداده ، از روايت خود پلوتارك ، كه فتحى نمىبينيم و مورّخ ديگر هم نگفته . اگر روميها فاتح بودند ، براى چه ميخواستند ، از ايران بروند ، حتّى بىاينكه ، بيرقها و اسرايشان را پس گرفته باشند ، بچه سبب وقتى كه از ارس گذشتند ، خاك را بقول پلوتارك پرستيدند ، يعنى آن را بوسيدند و چرا از فرط شادى گريستند و يكديگر را بآغوش كشيدند . هيچكدام از اين احوال در فاتح ديده نميشود . 17 فتح پلوتارك 17 دفعه دفاع روميها از پارتيها بوده و بالاخره با احوالى فلاكت‌بار از ايران خارج شده‌اند . بنابراين جنگ دوّم روميها هم با ايران بشكست آنها خاتمه يافت و اين شكست به جهتى مهمتر از شكست حرّان بود ، زيرا در جنگ حرّان عدّه رومىها چهل هزار بود ، ولى در اين‌جا يكصد و سيزده هزار . در آنجا رومىها كراسّوس را دوست نداشتند و در اين‌جا آنها آن‌تونيوس را ميپرستند و خود پلوتارك گويد ، كه از اين لشكر آسيا بلرزه درآمد .\r\n\r\n","description":"","footnote":"","page_name":" 2370 ","page_number":430},
  {"content":"\r\n\r\nبعد پلوتارك روايت خود را دنبال كرده چنين گويد : چون آن‌تونيوس با بى طاقتى ميخواست زودتر بمصر برسد ، بقدرى در موسم زمستان در ميان برف‌ها شتاب كرد ، كه هشت هزار نفر از سپاهش تلف شدند و با عدّه بسيار كمى بقريه ل‌كوكمى « 1 » ( قريهء سفيد ) ، كه در ميان بيروت و صيدا واقع است ، رسيد . در اينجا منتظر كلئوپاتر شد و چون او در ورودش تأخير كرد ، آن‌تونيوس در حزن و اندوه فرورفت و براى اينكه تفريحى بيابد ، بزياده‌رويهاى سرميز ( يعنى به خوردن و آشاميدن زياد ) خود را مشغول داشت ، ولى در اينحال هم نميتوانست راحت بنشيند و همواره از سر ميز برخاسته بساحل ميرفت ، تا ببيند كلئوپاتر ميآيد يا نه . بالاخره او آمد و لباس و پول براى سربازان آورد . بعض نويسندگان گفته‌اند ، كه او فقط لباس آورد ، ولى آن‌تونيوس پولى بسربازان داده گفت ، اينرا كلئوپاتر بشما ميدهد .\r\nدر اينوقت ميان پادشاه ماد ( آذربايجان ) و فرهاد شاه پارت نزاعى رويداد .\r\nجهت آن گويند ، در ابتداء از تقسيم غنائم رومى بود ، زيرا پادشاه ماد از مقدار سهم خود رضايت نداشت ، ولى بعد اين نقار شديدتر گشته بدرجه‌اى رسيد ، كه پادشاه ماد ترسيد ، سلطنتش را از دست بدهد . بنابراين او سفرائى نزد آن‌تونيوس فرستاده وعده داد با او همه نوع همراهى كند . آن‌تونيوس از اين پيشنهاد اميدوار گرديد ، زيرا با اين پيش‌آمد ، او داراى چيزهائى ميشد ، كه در سفر جنگى اوّل نداشت ، يعنى سواره‌نظام و كمانداران خوب و اين چيزها را بىخواهش آن‌تونيوس ، پادشاه ماد بصرافت طبع در اختيار او ميگذاشت . از اين جهت او حاضر شد ، كه پيشنهاد پادشاه ماد را بپذيرد و قبلا با او در كنار ارس ملاقاتى كرده بعد جنگ را با پارتىها شروع كند ( همانجا ، بند 55 ) .\r\nپلوتارك از اينجا ببعد بيشتر بامور داخلى روم ميپردازد و نيز بشرح نزاعى ، كه بين آن‌تونيوس و اكتاويوس رويداد و بفتح دوّمى تمام شد . در اينجا ضمنا\r\n\r\n\r\n","description":"","footnote":"\r\n( 1 ) -  Leucocomie . \r\n","page_name":" 2371 ","page_number":431},
  {"content":"\r\n\r\nمورّخ مزبور از جنگ دوّم آن‌تونيوس با پارتيها كلمه‌اى چند ميگويد . چون نوشته‌هاى او راجع بامور داخلى روم و جنگ خانگى دو نفر رومى با يكديگر بتاريخ ايران مربوط نيست و از طرف ديگر گفته‌هاى او راجع بجنگ دوّم آن‌تونيوس خيلى مجمل است ، روايت پلوتارك را كنار گذاشته بروايات نويسندگانى ، كه مشروح‌تر و روشن‌تر جنگ دوّم آن‌تونيوس را با پارتيها ذكر كرده‌اند ، خواهيم پرداخت و فقط نظرى به آن خواهيم داشت . قبلا بايد ديد ، كه نويسندگان ديگر راجع بجنگ اوّل آن‌تونيوس با پارتيها چه گفته‌اند و اگر چيزهائى باشد ، كه پلوتارك بسكوت گذرانيده ، ذكر كنيم .\r\n\r\nروايات ديگر :\r\n1 - آن‌تونيوس در ابتداء ميخواست از فرات در بين النهرين گذشته راه كراسّوس را بپيمايد ، ولى چون بفرات رسيد ( وسط تابستان 37 ق . م ) ديد ، كه پارتيها چنان تداركاتى براى مقاومت ديده‌اند ، كه عبور مشكل است . بنابراين صلاح را در اين ديد ، كه به طرف ارمنستان رفته اين مملكت را تكيه‌گاه عمليّات جنگى خود قرار دهد و از مزاياى اتّحاد با پادشاه ارمنستان استفاده كند ( اين نظر از نوشته‌هاى ديوكاسّيوس حاصل مىشود - كتاب 49 ، بند 25 ) .\r\n2 - پادشاه ارمنستان به آن‌تونيوس گفت ، كه چون قشون پادشاه ماد بكمك پارتيها بكنار فرات رفته و پرسپه ( فراد پلوتارك ) بىساخلو است ، او ميتواند به آسانى آذربايجان را اشغال كند و اين شهر را بگيرد . آن‌تونيوس را اين حرف خوش آمد و قشون خود را به دو قسمت كرده قسمتى را به اپ‌پيوس ستاثيانوس « 1 » سردار خود داد ، كه با آلات محاصره و قلعه‌كوبى از دنبال او بيايد و خود به طرف پرسپه روانه شد ( ديوكاسّيوس ، همانجا ) « 2 » .\r\n3 - شهر پرسپه در سيصد ميلى سرحدّ ارمنستان واقع است و راهى ، كه\r\n\r\n\r\n","description":"","footnote":"\r\n( 1 ) -  Oppius Statianus . \r\n( 2 ) - ديوكاسّيوس اسم اين سردار را چنين نوشته ، ولى پلوتارك اسم او را تاتيانوس ذكر كرده .\r\n","page_name":" 2372 ","page_number":432},
  {"content":"\r\n\r\nبه اين شهر هدايت مىكند ، از جلگه‌هاى پرآذوقه و آب ميگذرد ( در اينجا مقتضى است بگوئيم ، كه پلوتارك اسم اين شهر را فراد نوشته ، ولى ديوكاسّيوس آن را پرسپه ناميده و سترابون گويد ( كتاب 11 ، فصل 13 ، بند 3 ) ، كه اسم آن ( ورا « 1 » ) است . راولين‌سن اين محل را با تخت‌سليمان كنونى در آذربايجان مطابقت داده ( ششمين دولت بزرگ مشرق ، صفحه 201 ) . در باب مسافت هم توضيح ميدهيم ، كه مقصود ميل رومى است و آن معادل تقريبا يك كيلومطر و نيم فرانسوى يا يك ميل و نيم ايرانى موافق مقادير جديد مىباشد . م . ) .\r\n4 - وقتى كه آن‌تونيوس به پرسپه رسيد ، ديد ، كه ديوارهاى آن محكم ، ولى عدّه ساخلو كم است . پس از آن پادشاه ماد با پادشاه پارت و قشون پارتى به زودى در رسيدند و بقدرى موقع شهر را محكم و آن را خارج از مخاطره ديدند ، كه حواس خود را به طرف ستاثيانوس متوجّه داشته و او را شكست داده كشتند ( ديوكاسّيوس ، كتاب 49 ، بند 25 ) .\r\n5 - دسته‌هائى را ، كه آن‌تونيوس بچراگاه ميفرستاد ، دور از اردوى اصلى واقع ميشدند و پارتيها آنها را ريزريز ميكردند ( همانجا ، بند 26 ) .\r\n6 - وقتى كه آن‌تونيوس پس از شكست ستاثيانوس و رفتن پادشاه ارمنستان و عدم بهره‌منديهاى ديگر ، در احوال بدى واقع شد و زمستان هم داشت درميرسيد ، به اين فكر افتاد ، كه عقب نشسته بارمنستان برود و چون هنوز راضى نميشد ، اعتراف كند ، كه شكست خورده اميدوار بود ، كه پارتيها در عوض عقب‌نشينى او بيرقها و اسراى رومى را ، كه در جنگ كراسّوس گرفته بودند ، پس خواهند داد . با اين نيّت مذاكرات را شروع و وقت را تلف كرد ، و حال آنكه پارتيها ميخنديدند .\r\nبالاخره ، وقتى كه ديد موسم پائيز دررسيده ، از حوالى پرسپه حركت و عقب‌نشينى را شروع كرد ( همانجا ، بند 27 ) .\r\n7 - براى عقب‌نشينى دو راه متصوّر بود : راهى ، كه از طرف چپ جلگه‌ها\r\n\r\n\r\n","description":"","footnote":"\r\n( 1 ) -  Vera . \r\n","page_name":" 2373 ","page_number":433},
  {"content":"\r\n\r\nميگذشت و راهى كوتاه‌تر از طرف راست ، كه سخت بود و از كوهستانها و دهات بىسكنه عبور ميكرد . آن‌تونيوس با اين ظنّ ، كه پارتيها راه آسان را گرفته‌اند و قشون او را در جلگه‌ها آزار خواهند كرد ، راه مشكل را پيش گرفت ( شايد راه بين تبريز و تخت‌سليمان كنونى را . م . ) و به طرف ارس رفت . دو روز پارتيها در تعقيب قشون رومى نبودند ، ولى از روز سوّم پيدا شده در مدّت 19 روز رومىها را وجب‌بوجب تعقيب و خسارات زياد بآن‌ها وارد كردند ( همانجا ، بند 28 ) با اينكه ديوكاسّيوس خيلى مختصرتر از پلوتارك وقايع اين جنگ را نوشته ، صراحت بيانش بيشتر است و هفده فتح هم ، براى رومىهاى شكست‌خورده ، قائل نشده است .\r\n8 - محن و مصائبى ، كه روميها در اين عقب‌نشينى تحمّل كردند ، در تاريخ نظامى دولت روم نظير ندارد ( مريوال ، امپراطورى روم ، جلد 2 ، صفحهء 280 ) « 1 » .\r\n\r\nجنگ سوّم روم با ايران\r\nپس از عقب‌نشينى آن‌تونيوس به طرف ارمنستان بين فرهاد و پادشاه ماد كوچك ( آذربايجان ) نزاعى رويداد و چنان كه گفته شد ، جهت آن عدم رضايت دوّمى از مقدار حصّه او از غنائم رومى بود . پادشاه آذربايجان بقدرى آزادانه حرف زد ، كه فرهاد رنجيد و پادشاه مزبور ترسيد ، كه مبادا فرهاد او را از سلطنت دور دارد و در فكر يافتن متّحدى ، گرديد ، كه در چنين روزى او را حمايت كند . پس از اينكه نظرش را بهرجا افكند ديد ، كه آن‌تونيوس مناسب‌تر از هركس است ، زيرا او ميدانست ، كه روميها از آرتاواسد پادشاه ارمنستان كينه در دل دارند و اگر به او دست يافته از جهت خيانت مجازاتش كنند ، بجاى آرتاواسد دوستى را مانند او در همسايگى خود خواهند داشت .\r\nپادشاه ماد با اين مقصود سفيرى باسكندريّه نزد آن‌تونيوس فرستاد و چنان كه ديوكاسّيوس گويد ( كتاب 49 ، بند 23 ) ، سفير پول‌مون « 2 » نامى بود ،\r\n\r\n\r\n","description":"","footnote":"\r\n( 1 ) -  Merivale . Roman Empire , II p . 280 . \r\n( 2 ) -  Polemon . \r\n","page_name":" 2374 ","page_number":434},
  {"content":"\r\n\r\nكه او را پادشاه پنت ميخواندند و مأموريّت داشت ، عقد اتحادى را پيشنهاد كند .\r\nآن‌تونيوس با ميل اين پيشنهاد را پذيرفت ، چه اوّلا از پادشاه ارمنستان سخت ناراضى بود و ميخواست او را تنبيه كند ، دوّم در جنگ جديد خود با پارتىها ، كمك پادشاه آذربايجان را ، كه سواره‌نظام و كمانداران خوب داشت ، گران‌بهاء ميدانست و اين نكته مهمّ بود ، زيرا شكست او در جنگ اوّل از ابهتش كاسته بود و ميخواست آن را جبران كند . بالاخره باتّحاد خود با يكى از اعقاب مقتدر آثروپات آذربايجانى و بشركت دادن او در سرنوشت خويش اهميّتى ميداد . بنابراين در بهار 34 ق . م او ناگهان بارمنستان درآمد و چون ظاهرا حسّيّات دوستانه نسبت به آرتاواسد ميپرورد و حتّى مينمود ، كه ميخواهد وصلتى بين دو خانواده بشود ، پادشاه ارمنستان فريب ظاهر را خورده نزد آن‌تونيوس رفت ( ديوكاسّيوس ، كتاب 49 ، بند 33 ) ، ولى همين كه آن‌تونيوس او را ديد ، امر كرد گرفته در زنجيرش كنند . زنجير بقول ديوكاسّيوس در ابتداء از نقره بود و بعد از طلا ( همانجا ، بند 39 - 40 )\r\nپس از آن ارمنستان را روميها تصرّف كردند ، زيرا قسمت بزرگى از لشكر آن‌تونيوس از زمان عقب‌نشينى او از آذربايجان بارمنستان در اين صفحه مانده بود و مواقع خوب داشت . بعد روميها آرتاكسياس « 1 » را ، كه ارامنه بجاى پدر بسلطنت نشانده بودند ، شكست دادند و او بدربار فرهاد چهارم اشكانى فرار كرد .\r\nدر اين وقت آن‌تونيوس با پادشاه آذربايجان وصلتى كرد ، توضيح آنكه دختر پادشاه مزبور را براى پسرى آلكساندر نام ، كه از كلئوپاتر داشت ، نامزد كرد و بعد آن‌تونيوس ساخلوهائى در محلّ گذارده آرتاواسد را با غنائمى ، كه گرفته بود ، برداشته بمصر روانه شد .\r\nفرهاد در اين احوال ناظر وقايع بود و چنان به نظر ميآيد ، كه از گرفتار شدن آرتاواسد بدش نميآمد . ديگر اينكه رفتار آن‌تونيوس ارامنه را دشمنان روم\r\n\r\n\r\n","description":"","footnote":"\r\n( 1 ) - بايد رومى شده آرداشس ( اردشير ) باشد .\r\n","page_name":" 2375 ","page_number":435},
  {"content":"\r\n\r\nميساخت و بر تنفّر آنها از روميها ميافزود ( تاسىتوس ، سالنامه‌ها ، بند 3 ) و اين وضع بنفع فرهاد تمام ميشد .\r\nچنين بود اوضاع اين زمان و بايد گفت ، كه باوجود اينكه آن‌تونيوس سوريّه و ارمنستان را داشت و پادشاه آذربايجان متّحد او بود ، در سنهء 33 ق . م بارمنستان درآمده به طرف رود ارس رفت و در آنجا با پادشاه آذربايجان عهد اتّحادى بسته ، قسمتى را از ارمنستان با قشون رومى به او داد و دختر او را يوتاپا « 1 » نام براى پسرش آلكساندر گرفته وى را والى مشرق كرد ، اما فرهاد ساكت نشسته با حوصله و بردبارى اين وقايع را تحمّل ميكرد . در اينوقت توجه او فقط به اين امر معطوف بود ، كه سرحدّات دولت پارت را از تجاوزات حفظ كند ، امّا ، همين كه آن‌تونيوس به طرف آسياى صغير رفت ، كه خود را براى مبارزه با اكتاويوس قيصر روم حاضر كند ، فرهاد جنگ تعرّضى پيش گرفت و با آرتاكسياس پادشاه جديد ارمنستان بپادشاه آذربايجان و متّحد روم حمله كرد ، ولى او با قشون رومى پارتيها را عقب نشاند . پس از آن ، آن‌تونيوس قشون رومى را احضار كرد ، بىاينكه قشون پادشاه آذربايجان را براى او پس بفرستد و در اينوقت شاه پارت و پادشاه ارمنستان از نو بر او تاخته بهره‌مند گشتند و پادشاه آذربايجان نه فقط شكست خورد ، بل اسير هم گرديد ( ديوكاسّيوس ، كتاب 49 ، بند 44 ) .\r\nبعد از اين فتح آرتاكسياس با قشون پارتى بارمنستان برگشت و از ساخلو رومى هركس را در آن مملكت يافت ، از دم شمشير گذراند ( ديوكاسّيوس ، كتاب 50 ، بند 16 ) . پس از اين وقايع اوضاع مشرق باحوال سابق برگشت و آذربايجان هم از نو تابع دولت پارت گرديد .\r\n\r\nنتيجه\r\nچنين بود نتيجه جنگ دوّم و سوّم روم با ايران . اين دو جنگ با جنگ اوّل روميها با ايران به آنها آموخت ، كه دولت پارت دولت سلوكى يا مصر بطالسه يا دولت‌هاى آسياى صغير نيست ، كه بتوانند بر آن\r\n\r\n\r\n","description":"","footnote":"\r\n( 1 ) -  Jotapa . \r\n","page_name":" 2376 ","page_number":436},
  {"content":"\r\n\r\nدست يابند و نيز اين جنگها نام دولت پارت را در عالم آن روز بلند كرد ، چنان كه خود روميها دولت پارت را حريف پرزور و همسر خود دانستند . قشونى ، كه آن‌تونيوس بايران آورد ، بزرگترين لشكرى بود ، كه در تاريخ ايران دشمنى بايران آورده و ، چنان كه گذشت ، بيش از نصف اين لشكر نيرومند از روميهاى جنگ‌ديده ، يا از گالّىهاى شجاع ورزيده تركيب يافته بود . بى جهت نيست ، كه پلوتارك گويد ، وقتى كه اين قشون به حركت آمد ، آسيا بر خود لرزيد و هندىهاى آنطرف باختر مضطرب گشتند . از يك جهت هم ، چنان كه بالاتر گفتيم ، قشون آن‌تونيوس قوىتر از قشون كراسّوس بود . كراسّوس را بسبب حرص و طمعش روميها دوست نداشتند ، ولى آن‌تونيوس ، چنان كه پلوتارك او را توصيف كرده ، خيلى طرف محبّت سپاهيانش بوده .\r\nدر نتيجهء اين جنگها اكتاويوس اگوست « 1 » ( بگراور نمرهء 130 صفحهء 2316 رجوع شود ) قيصر روم به اين عقيده شد ، كه فرات بايد سرحدّ دولت روم باشد و روميها نبايد از آن تجاوز كنند ، بنابراين مناسبات دوستانه خردخرد بين\r\n\r\n\r\n","description":"","footnote":"\r\n( 1 ) - اكتاويوس اگوست ، پسر خواهر ژول سزار و وارث او ، در 63 ق . م . تولّد يافت و در 14 م . درگذشت . او يكى از سه زمامدار ( سه مرده دوّم ) روم بود ، كه پس از غلبه بر آنتوان تنها زمامدار آن شد و بلقب قيصر و اگوست ملقّب گرديد ( اگوست تقريبا بمعنى ملكوتى صفات ايران سابق است و اكنون بمعنى همايون نيز استعمال مىشود ) و اصلاحاتى در قوانين اساسى روم مجرى داشت . زمان زمامدارى او از ازمنه درخشان دولت روم محسوب است . سوئه‌تن نويسنده رومى گويد ( دوازده قيصر ، كتاب اگوست ، بند 101 ) : كه در مدّت بيست سال پنج ميليار سس‌ترت ( تقريبا يك ميليار ريال به پول كنونى ) به ارث به او رسيد ، اين ثروت هنگفت را براى دولت روم خرج كرد و هنگام مرگ هم برحسب وصيّت اموالى زياد براى دولت روم و اقرباء و دوستان خود گذاشت . نويسندهء مذكور در همانجا ( بند 94 ) گويد ، كه روز فوت از دوستانش پرسيد : « عقيدهء شما چيست ، آيا اين مسخره‌بازى ناهنجار را ، كه زندگانى نامند ، من خوب درآوردم ؟ » بعد بيونانى علاوه كرد : « اگر از بازيهاى من راضى هستيد ، پس كف بزنيد » اين بگفت و چند دقيقه پس از آن درگذشت .\r\nممكن است ثروت يك ميليار ريال باعث حيرت گردد و تصوّر رود ، كه دروغ است ، ولى نبايد خيلى دور از حقيقت باشد . روميها از راه غارت و چپاول ايالات ثروت‌هاى زياد بدست ميآوردند و مقدارى را از آن به ارث به اين و آن وا ميگذاردند\r\n.\r\n","page_name":" 2377 ","page_number":437},
  {"content":"\r\n\r\nدولتين برقرار گرديد و تقريبا بيش از يكصد سال طرفين جنگى ، بمعنى حقيقى اين لفظ ، با يكديگر نداشتند . چگونگى اين احوال پائينتر بيايد .\r\n\r\nفرار فرهاد به طرف سكاها و برگشتن او\r\nفرهاد پس از بهره‌منديهاى خود نسبت بروميها ، موقع خود را بر تخت محكم ديده و مغرور گشته باز بشقاوتهاى ديرين خود برگشت و بناى تعدّى و ظلم را گذاشت . اين وضع باعث شد ، كه مردم بر او شوريدند ( 33 ق . م ) و مجبور گرديد از ايران خارج گردد ( ژوستن ، كتاب 42 ، بند 5 ) . در رأس شورشيان تيرداد نامى بود ، كه پس از آن بتخت نشست . از قرار معلوم در اين وقت بود ، كه فرهاد از ترس اينكه مبادا زنانش بدست دشمنانش بيفتند ، تمامى آنها را كشت ( ايزيدور خاراكسى ، پارت ، بند 1 ) . پس از آن فرهاد نزد سكاها رفته آنها را مجبور كرد به او كمك كنند و بتقويت آنها بايران برگشت . ممكن است خواننده تصوّر كند ، كه فرهاد نزد سكاهاى آسياى وسطى رفته ، ولى چنين نيست ، او نزد سكاهائى رفت ، كه بباختر و سيستان و رخّج و غيره ريخته بودند ( گوت‌شميد ، تاريخ ايران الخ ، صفحهء 114 ) . تيرداد ، وقتى كه خبر نزديك شدن فرهاد را شنيد ، كوچكترين پسر او را برداشته نزد اكتاويوس قيصر روم ، كه در اينوقت پس از مراجعتش از مصر در سوريّه بود ، رفت ( 30 ق . م ) و پسر فرهاد را به او تسليم كرده ، كمك او را براى برانداختن فرهاد خواستار شد ( اين روايت از ديوكاسّيوس است - كتاب 51 ، بند 18 - ، ولى ژوستن اين واقعه را به زمان بعد ، يعنى وقتى كه قيصر در اسپانيا بود ، معطوف ميدارد ، 27 - 24 ق . م ) .\r\nاكتاويوس گروكان ، يعنى پسر فرهاد را ، پذيرفت ، ولى نظر بتجربيّاتى ، كه از جنگهاى سابق روميها با ايران حاصل كرده بود ، از برگردانيدن تيرداد بتخت امتناع ورزيده گفت ، كه او ميتواند در سوريّه اقامت كند و ما دامى كه در تحت حمايت روميها است ، معاش او مرتّب خواهد بود ، ولى نبايد انتظار داشته باشد ، كه روميها براى او با پارتيها جنگ كنند .\r\n\r\n","description":"","footnote":"","page_name":" 2378 ","page_number":438},
  {"content":"\r\n\r\nدر 24 ق . م فرهاد سفيرى نزد اكتاويوس قيصر فرستاده ، تيرداد و پسر خود را استرداد كرد . او نامهء فرهاد را بمجلس سنا فرستاد و اعضاى مجلس مزبور چنين صلاح ديدند ، كه قيصر پسر فرهاد را پس بفرستد ، ولى تيرداد را نه بايران برگرداند و نه كمكى به او كند . در باب ردّ كردن پسر فرهاد بايد افزود ، كه قيصر فديه‌اى از اين بابت مطالبه نكرد . ديوكاسّيوس گويد ( كتاب 43 ، بند 33 ) ، كه قيصر وقتى كه پسر فرهاد را پس ميفرستاد ، خواهش كرد ، كه فرهاد هم در ازاى اين همراهى بيرقهاى رومى را ، كه پارتيها در جنگ كراسّوس گرفته بودند ، با اسراى رومى ، كه هنوز زنده‌اند ، پس بدهد ، ولى فرهاد ، باوجود اينكه از ديدن پسرش مشعوف گرديد ، تقاضاى قيصر را نپذيرفت . بعد در سنهء 20 ق . م روميها مسئلهء رد كردن بيرق‌ها و اسراى رومى را مطرح كردند ، زيرا اهميّتى شايان به آن ميدادند :\r\nروميها ميخواستند ، كه اين يادگارى شرمساريشان در نزد پارتيها نماند ، زيرا تا جنگ كراسّوس با پارتيها جشنهاى فتحى را پس از فتح در روم با دبدبه و طمطراق ميگرفتند و پادشاهان مغلوب يا تمثال آنها را ، در صورتى ، كه كشته شده بودند ، از عقب گردونه سردار فاتح حركت ميدادند ، چنان كه پلوتارك گويد ، كه اين جشنها بهترين عادت وطن روميها بود ، و اكنون همواره بخاطر داشتند ، كه شواهد افتضاح و رسوائى كراسّوس در نزد پارتيها باقى است .\r\nاز طرف ديگر پارتيها هم بيادگاريهاى فتحشان علاقه‌مند بودند و اين دلايل فتح را نميخواستند از دست بدهند . بالاخره اكتاويوس ، كه در اين زمان لقب اگوستى يافته بود ، از اين نكته ، كه ايرانيها فرهاد را از جهت ظلم و شقاوتش دوست نميداشتند و مقام او محكم نبود ، استفاده كرده پا فشرد و فرهاد هم از اينكه روميها مىتوانند براى او مدّعى تراشيده بر تخت نشانند ، بيمناك گشته ، بالاخره پس از مذاكرات زياد راضى شد ، كه بيرقهاى روميرا پس بدهد .\r\nبعضى تسويه اين مسئله را از موزا « 1 » ، زن رومى فرهاد ، ميدانند و گويند ، كه در\r\n\r\n\r\n","description":"","footnote":"\r\n( 1 ) -  Musa . \r\n","page_name":" 2379 ","page_number":439},
  {"content":"\r\n\r\nاين كار براى خوش‌آمد قيصر نفوذ خود را به كار برد ( ذكر اين زن پائين‌تر بيايد ) .\r\nبهرحال ، وقتى كه بيرقها بروم رسيد ، قيصر و مجلس سنا زياده از حدّ مشعوف گشتند . مخصوصا قيصر از شادى در پوست نميگنجيد ، مثل اينكه در جنگى اين بيرق‌ها را گرفته باشد . به حكم او معبدى براى مارس « 1 » ( ربّ النّوع جنگ بعقيدهء روميها ) ساخته اين بيرقها را در آن‌جا بيادگار گذاشتند و شعراى روم قيصر را در اشعار خود ستودند ، مخصوصا جالب‌توجه است ، كه هراس « 2 » شاعر معروف رومى ، كه شاهكارهائى از خود باقى گذاشته ، لياقت قيصر را در اين مورد سروده . علاوه بر اين كار ، براى جاويدان كردن يادگار استرداد بيرقها ، قيصر امر كرد ، در ضرابخانه روم مدالى سكّه زدند . در يكطرف مدال مذكور صورت يكى از سپاهيان اشكانى را نموده‌اند ، كه بيرق رومى را بدست گرفته و زانو به زمين زده آن را با احترام به قيصر اگوست تسليم ميدارد ، در بالا صورت قيصر است و در طرف ديگر طاق نصرتى است و بالاى طاق ارّابه‌اى ، كه چهار اسب آن را ميكشند و اگوست در وسط ارّابه ايستاده « 3 » .\r\nمعلوم است ، كه اين مدالها با واقع امر مطابقت نداشته ، زيرا طاق نصرت را پس از فتحى ميزدند و در اين مورد جنگى روى نداده بود ، كه روميها غالب آمده باشند ، ولى قيصر ميخواسته بروميها بفهماند ، كه پس گرفتن بيرقها از پارتىهاى قوى ، كه در سه جنگ نسبت بروميها فاتح بودند ، در حكم فتحى است بزرگ ، خصوصا اينكه بىجنگ و مخاطراتى ، كه از آن حاصل است اين بيرقها بدست آمده . در اينكه دولت پارت در اين مورد سبك شده است ، ترديدى نيست ، ولى تقصير از فرهاد چهارم بوده . اگر او ظلم و تعدّى نميكرد ، فراركردن او بمشرق و فضاياى بعد ، كه رفتن تيرداد با پسر فرهاد بروم نتيجه آن بود ، پيش نميآمد ، فرهاد بپس دادن بيرقها مجبور نميگشت ، چه اگوست جرئت اعلان جنگ\r\n\r\n\r\n","description":"","footnote":"\r\n( 1 ) - مرّيخ - بهرام .\r\n( 2 ) -  Horace . \r\n( 3 ) - صاحب درر التّيجان گويد ، كه يك قطعه از اين مدالها نزد او بود ( جلد 2 ، صفحه 182 ) .\r\n","page_name":" 2380 ","page_number":440},
  {"content":"\r\n\r\nرا براى اين مسئله نداشت و اگر فرهاد هم باكى از مقام خود در ايران نميداشت ، يقينا حاضر نميشد ، بيرقها را پس بدهد . پس اين خفّت از فرهاد بود نه از پارتىهاى شجاع . آنها وظيفه خود را تا آخر خوب انجام دادند و در سه جنگ متواتر بر روم عالمگير ، كه در عالم حريفى براى خود نميديد ، غلبه يافتند .\r\n\r\nقضيّه زن رومى\r\nيوسف فلاويوس مورّخ يهود گويد ( تاريخ يهود ، كتاب 18 ، بند 2 ) : قيصر روم براى اينكه روابط حسنه با فرهاد داشته باشد ، هداياى زياد براى او فرستاد و از جمله كنيزكى ايطاليائى موسوم به ثرموزا « 1 » بود . فرهاد مهر او را بدل گرفت و او را ازدواج كرد . بعد ، از او پسرى بوجود آمد ، كه روميها اسمش را فراآتاكس ضبط كرده‌اند و ظنّ قوى ميرود ، كه مصغّر فرهاد باشد يعنى به زبان پهلوى فرهادك « 2 » بوده . اين زن در نزد فرهاد چهارم داراى مقامى بلند شده ، نفوذى يافت و چنان كه بيايد ، وجودش در دربار اشكانى بسيار شوم بود .\r\nبىترديد ميتوان گفت ، كه چون روميها نتوانستند در دشت نبرد با اسلحه از عهده پارتيها برآيند ، از اين راه در دربار ايران نفوذى يافتند و اين باعث وقايعى مشئوم و جنگهاى درونى در دولت پارت گرديد ( چنان كه در جاى خود شرح هريك بيايد ) . امّا در باب اسم اين زن بايد گفت ، كه نام او را مورّخين مختلف ضبط كرده‌اند . بعضى ثرموزا و برخى ته‌آموزا اورانيا « 3 » و معلوم نيست ، كه كدام يك صحيحتر است ، ولى بر سكّه‌اى اسم او مىزا « 4 » است و بنابراين بايد اين املاء صحيحتر باشد . تاريخ آمدن او را بدربار ايران بايد قبل از 20 ق . م دانست ، زيرا ، چنان كه بالاتر گفته شد ، در ردّ كردن بيرقها و اسراى رومى او دست داشته و اين قضيّه در 20 ق . م رويداده .\r\nپس از آن بين دو دولت بزرگ آن زمان ، كه دنياى معلوم آن روز را در تصرّف\r\n\r\n\r\n","description":"","footnote":"\r\n( 1 ) -  Thermusa . \r\n( 2 ) -  Fraataces  ( لاطينى را در اسامى ايرانى بايد كاف خواند و اس  es  علامت تعريف است پس اصل اسم را روميها فراآتاك ضبط كرده‌اند و مصحّف فرهادك است ) .\r\n( 3 ) -  Thea Musa Urania . \r\n( 4 ) -  Moysa . \r\n","page_name":" 2381 ","page_number":441},
  {"content":"\r\n\r\n( 134 ) - سكّه موزا و فرهادك\r\nخود داشتند ، روابط حسنه شروع گرديد و هريك از طرفين با كمال مراقبت متوجه اين معنى بود ، كه طرف ديگر از فرات تجاوز نكند . تاسىتوس گويد ( سالنامه‌ها ، كتاب 1 ، بند 11 ) و نيز ديوكاسّيوس ( كتاب 55 ، بند 33 ) ، كه اگوست وصيّت كرد و اين اصل را براى جانشينان خود بوديعه گذارد ، كه روم در كنار فرات بحدود خود رسيده است و روميها نبايد از آن تجاوز كنند . از قيصرهاى روم تىبريوس « 1 » سخت اين قاعده را مجرى ميداشت . ساير قيصرها هم كم‌وبيشى به اين سياست علاقه‌مند بودند و اگرچه منازعاتى بين ايران و روم يا روم و ايران روى ميداد ، ولى سرحدّ تغيير نميكرد ، جنگى وقوع نمييافت و صلح رويهمرفته محفوظ بود . فقط تراژان از قياصره بزرگ روم 130 سال پس از اگوست خواست سياستى ديگر پيش گيرد ، ولى بهره‌مند نشد و بالاخره باز معلوم گرديد ، كه نظر اگوست صائب و اصلى را ، كه توصيه كرده بود ، صحيح بوده .\r\nچون نميخواهيم از وقايع پيش افتيم ، شرح چگونگى را بجاى خود محوّل ميداريم .\r\n\r\nرفتن شاهزادگان اشكانى بروم\r\nپس از ردّ كردن بيرقهاى رومى ، روابط حسنه بين دولتين پايدار بود و فرهاد ، چون ميخواست يكى از پسرهايش را وليعهد كند ، به اين فكر افتاد ، كه ساير پسرانش را از دربار اشكانى دور دارد ، تا وليعهدش رقبائى نداشته باشد . اين بود ، كه ساير پسرهايش را بروم فرستاد و امر كرد در آنجا اقامت گزينند . تاريخ اين قضيّه بين سنهء 11 و 7 ق . م بوده ، زيرا سترابون گويد ( كتاب 16 ، فصل 1 ، بند 28 ) ، كه رفتن شاهزادگان بروم زمانى رويداد ، كه تىبريوس والى سوريّه بود و او از\r\n\r\n\r\n","description":"","footnote":"\r\n( 1 ) -  Tiberius . \r\n","page_name":" 2382 ","page_number":442},
  {"content":"\r\n\r\n11 تا 7 سال ق . م در اين مملكت حكمرانى داشته . فرهاد ، گمان ميكرد ، كه در اين كار ، علاوه بر انجام مقصودش ، قيصر را هم ممنون خواهد كرد . بهرحال شاهزادگانى ، كه به روم رفتند چهار نفر بودند :\r\nونن ، سراس‌پادان ، رداسپ و فرهاد « 1 » ( سترابون ، همانجا ) .\r\nاسم دو نفر از چهار نفر مذكور را در كتيبه‌اى در روم يافته‌اند و مضمون قسمتى از آن چنين است :\r\n« سراس‌پادانس ارشك فرهاد شاهنشاه پارت » ، « رداس پس ارشك فرهاد شاهنشاه پارت « 2 » » .\r\nدر روم با اين شاهزادگان موافق مقامشان با احترامات زياد رفتار و حتّى آنها را بخدمات دولتى داخل ميكردند ( سترابون ، همانجا ) . از اين كتيبه‌ها ضمنا بطور صراحت برميآيد ، كه روميها عنوان شاهنشاهى پادشاهان اشكانى را ( 135 ) - مجسّمهء تىبريوس ( از كتاب اسكاريگر ، تاريخ عمومي )\r\n\r\n\r\n","description":"","footnote":"\r\n( 1 ) -  Vonones , Seraspadones , Rhodaspes et Phraates . \r\n( 2 ) -\r\n Seraspadones Phraatis Arsasis Regum Regis Parthus . Rhodaspes Phraatis Arsasis Regum Regis Parthus ( gruter corp . inser . p . 278 . ) \r\n( نقل از ششمين دولت مشرق ، تأليف راولين سن ، صفحهء 210 ، منقول از مجموعهء كتيبه‌ها ، تأليف گروتر ، صفحهء 278 ) .\r\n","page_name":" 2383 ","page_number":443},
  {"content":"\r\n\r\nمنظور ميداشتند .\r\nبعض نويسندگان رومى اين عقيده را اظهار كرده‌اند ، كه اين شاهزادگان گروكان فرهاد در روم بودند ( مثلا ژوستن در بند 5 كتاب 42 ) و مخصوصا ولّييوس « 1 » براى چاپلوسى نسبت بقيصر روم تىبريوس ، اين عقيده را قوّت ميداد ، ولى مورّخ جدّى و عاقل روم تاسىتوس بر ضدّ اين عقيده بود . معلوم است ، كه اين انتشارات مبنائى نداشت و در اين‌جا هم حرف‌هاى نويسندگان رومى براى بزرگ كردن نام روم يا اظهار چاپلوسى و ملق بوده ، ولى بايد گفت ، كه از طرف فرهاد هم ، فرستادن شاهزادگان بروم خبطى بزرگ بود و گويند ، كه موزا زن رومى فرهاد در اين كار دستى قوى داشته ، تا پسر خود فرهادك را بتخت بنشاند و چنين هم شد ، چنان كه بيايد . كوت‌شميد گويد ( تاريخ ايران الخ ، صفحهء 113 ) فرهاد چهارم در سال 10 يا 9 ق . م چهار پسر خود را بعلاوه دو زن با چهار پسر آنها بوسيله ماركوس‌تيتوس « 2 » نزد قيصر فرستاد ، براى اينكه طمع دشمنان خود را بتخت محال سازد ، زيرا شاه ميبايست از دودمان اشكانى باشد ، فقط پسر كوچكتر نزد پدر ميماند و در آتيه با رضايت مادرش ، كه كنيزك رومى بود ، پدر را ميكشد .\r\n\r\nمسئلهء ارمنستان\r\nروابط دوستانه بين دولتين برقرار بود و شايد مدّتها مىپائيد ، اگر تغيير سلطنت در ارمنستان باعث كدورت بين فرهاد و روميها نگرديده بود . پس از مرگ آرتاكسياس ، اكتاويوس اگوست قيصر روم ، نىبريوس را بارمنستان فرستاد ، تا تيگران برادر شاه متوفى را بر تخت نشاند ( تاسىتوس ، سالنامه‌ها ، كتاب 2 ، بند 3 ) . تيگران هم در 6 ق . م درگذشت و ارامنه ، بىاينكه بدانند اراده قيصر بر چيست ، پسر او را ، كه در زمان پدرش در اداره كردن مملكت شريك او بود ، بر تخت نشانيدند . اين اقدام به قيصر برخورد و او قشونى بارمنستان فرستاد و در نتيجه آرتاواسد نامى بر تخت نشست ( تاسىتوس ، همانجا ) . چون نسب اين شخص معلوم نبود و ارامنه بخانواده اشكانى علاقه‌مند\r\n\r\n\r\n","description":"","footnote":"\r\n( 1 ) -  Velleius . \r\n( 2 ) -  Marcus Titus . \r\n","page_name":" 2384 ","page_number":444},
  {"content":"\r\n\r\nبودند ، بر آنها اين انتخاب خارجيها گران آمد و نخواستند برگزيدهء قيصر را پادشاه بدانند . در نتيجه شورشى برپا شد و ارامنه آرتاواسد و طرفداران روم را از ارمنستان خارج كرده تيگران نام ديگرى را بر تخت نشاندند ( ديوكاسّيوس ، كتاب 55 ، بند 9 ) . پس از آن معلوم بود ، كه روميها اين توهين را تحمّل نخواهند كرد و بارمنستان لشكر خواهند كشيد و دولت پارت هم ساكت نخواهد نشست . ارمنستان ، چون مملكتى كوچك و ضعيف بود ، نميتوانست در مقابل روم بايستد ، اين بود ، كه ارامنه در اين موقع از پارتيها استمداد كردند . كلية بايد در نظر داشت ، كه ارمنستان سياست روشنى نداشت و نظر بپيش‌آمدها ، بين دو دولت قوى ، يعنى پارت و روم ميگرديد ، ولى در اين موقع صلاح خودش را در استمداد از پارت ديد و فرهاد هم نتوانست خود را بيطرف نگاهدارد ، زيرا از زمان مهرداد دوّم دولت پارت سياست خود را بر اين قرار داده بود ، كه ارمنستان در منطقهء نفوذ ايران باشد . بنابراين فرهاد تصميم گرفت ، كه در مسئله ارمنستان دخالت كند ، و لو اينكه روابطش با روم قطع گردد .\r\nدر اينوقت احوال براى جنگ روميها با ايران مساعد نبود ، زيرا اوّلا اگوست در اين زمان پير بود و نميخواست در آخر عمر داخل جنگى شود ، كه عاقبتش را نميشد پيش‌بينى كرد و بيم آن ميرفت ، كه نام نيك قيصر از جهت شكستى بباد فنا رود و ديگر او بهترين سردار خود ، يعنى تىبريوس را در اين زمان نداشت ، چه اين سردار از رفتار قيصر با او رنجيده در جزيره ردس انزوا اختيار كرده بود . از طرف ديگر فرهاد ، كه از احوال قيصر بىاطلاع نبود ، خيال ميكرد ، كه اگوست بجنگ مبادرت نخواهد كرد و اكنون موقع آن است ، كه مسئلهء ارمنستان يكطرفى و حل‌ّوفصل شود . موقع اگوست در اينوقت مشكل بود ، اگر جنگ ميكرد داخل مخاطراتى ميشد ، كه عاقبتش معلوم نبود و اگر نميكرد ، دولت پارت ارمنستان را تسخير ميكرد . پس از تأمل زياد قيصر مجبور گرديد در تداركات جنگ باشد ، ولى در باب انتخاب سردارى براى اين كار پر خطر\r\n\r\n","description":"","footnote":"","page_name":" 2385 ","page_number":445},
  {"content":"\r\n\r\nدوچار ترديد شد . تىبريوس ، كه انزوا گزيده بود ، نميخواست اين شغل را قبول كند و نوه‌هاى قيصر هم جوان بودند ، زيرا بزرگترين نوه‌اش ، كه كايوس « 1 » نام داشت ، در اين زمان ( 2 ق . م ) فقط 18 سال داشت .\r\nبنابراين جنگ از جهت ترديد و تذبذب قيصر بتأخير افتاد ، تا سنه 1 يا 2 ق . م در رسيد و بعد حادثه‌اى در دربار ايران رويداد ، كه خيال قيصر را راحت كرد . توضيح آنكه فرهادك ، پسر فرهاد از موزا زن رومى او ، پدرش را زهر داد و بعد با مادرش بتخت نشست . تاريخ اينواقعه را مختلف نوشته‌اند . بعضى مانند مان‌وال « 2 » عقيده دارند ، كه فرهاد چهارم تا 4 ق . م سلطنت كرده . برخى مثل كلين‌تون « 3 » سلطنت او را تا 15 ق . م دانسته‌اند . جهت تاريخ اوّلى اين است ، كه ديوكاسّيوس اسم فرهادك را هم فرهاد نوشته ( كتاب 55 ، بند 11 ) . بهرحال ظنّ قوى اين است ، كه فرهاد چهارم در سال 2 ق . م درگذشته ، زيرا از سكّهء فرهادك معلوم است ، كه او در 2 ق . م شاه بوده .\r\nجهت اين قضيه چنين بود : پس از اينكه زن رومى فرهاد ، پسران فرهاد را از دربار دور كرد ، فرهادك يگانه معاون فرهاد در اداره كردن مملكت گرديد و پدرش از جهت نفوذ موزا او را بقدرى طرف توجه قرار داد ، كه همه فرهادك را وليعهد ميدانستند . بعد فرهادك ، چون ديد ، كه پدرش ممكن است باز چندين سال زنده بماند و در اين مدّت تغيير رأى براى او حاصل شود ، يا برادرهايش دسايسى بر ضدّ او كنند ، نخواست منتظر مرگ طبيعى پدرش گردد و با مادر خود زهرى ترتيب داده به فرهاد خوراند . بنابراين موزا در اين پدركشى فرهادك دست داشته و چون ايران و روم در اين زمان نزديك بود باهم درافتند ، ميتوان نيز حدس زد ، كه موزا در اين اقدام خود خواسته بيك تير دو نشانه زند : با پسرش بتخت نشيند و خدمتى هم بروم كرده باشد .\r\nاما در باب اينكه دولت روم در اين كار دستى داشته يا نه ، اسنادى ، كه چنين\r\n\r\n\r\n","description":"","footnote":"\r\n( 1 ) -  Caius . \r\n( 2 ) -  Manval . \r\n( 3 ) -  Clinton . \r\n","page_name":" 2386 ","page_number":446},
  {"content":"\r\n\r\nحدسى را تأييد كند ، نداريم .\r\n\r\nصفات فرهاد چهارم\r\nسلطنت فرهاد چهارم از 37 تا 2 ق . م بود ، بعضى آن را تا 4 ق . م ميدانند ، بنابراين 35 يا 33 سال سلطنت كرد . در باب او بايد گفت ، شخصى بوده پدركش و سخت و ظالم ، ولى در جنگهاى روم با ايران نشان داد ، كه داراى عزمى راسخ و قوّت‌قلب است ، زيرا آن‌تونيوس در تاريخ روم ، يكى از سرداران مهم و نامى اين زمان بشمار ميآيد و بر لشكرى مهيب ، كه عدّه‌اش به 113 هزار بالغ بود ، فرمان ميداد و ، چنان كه گذشت ، سپاهيان رومى و غيره او را دوست داشتند . بنابراين در مقابل چنين سردار و لشكرى ايستادن و از پاى ننشستن ، تا او را بيچاره كردن ، كارى است بزرگ و بس مشكل ، ولى بايد گفت ، كه كار خوب او بهمين‌جا خاتمه مييابد . باقى كارهايش ، چنان كه بالاتر گفته شد ، مقام او را سست كرد و باعث خفّت دولت پارت در مقابل روميها گرديد . باز اگر ضرر فرهاد بپس دادن بيرقهاى رومى تمام ميشد ، ميتوانستيم بگوئيم ، كه نفعش بيش از ضررش بود ، ولى در زمان او تخم‌هائى در دربار ايران كاشته شد ، كه ثمرات بدش در ابتداء عايد خود فرهاد گرديد و بعدها باعث فسادهاى بزرگ و جنگهاى درونى در دولت اشكانى شد ( شرح اينوقايع پائين‌تر بيايد ) . بنابراين ميتوان گفت ، كه فرهاد چهارم با يكدست دولت پارت را از جهانگيرى روم محفوظ داشت و با دست ديگر اساس انحطاط و انقراض را در دولت پارت و خانواده اشكانى گذارد .\r\n\r\nمبحث هفتم . اشك پانزدهم - فرهادك ( فرهاد پنجم )\r\nچنان كه بالاتر گفته شد ، فرهادك پس از پدركشى با مادرش موزا بتخت نشست .\r\nسكّه‌هايش صورت او را با صورت مادرش داراست « 1 » . فرهادك نسبت بارمنستان سياست پدر را تعقيب كرد و سفيرى بروم فرستاد ، كه جلوس او را بتخت به قيصر\r\n\r\n\r\n","description":"","footnote":"\r\n( 1 ) - بگراور نمره 134 صفحهء « 2382 » رجوع شود .\r\n","page_name":" 2387 ","page_number":447},
  {"content":"\r\n\r\nاعلام و عهد مودّت را . چنان كه در زمان سلطنت پدرش بين دولتين برقرار بود ، تجديد كند ( ديوكاسّيوس ، كتاب 55 ، بند 11 ) . سفير مأمور بود راجع بارمنستان چيزى نگويد ، ولى فرستادن برادرهاى فرهادك را به ايران از اگوست بخواهد .\r\nسابقا مورّخين گمان ميكردند ، كه اين سفارت در زمان فرهاد چهارم بروم فرستاده شده ، ولى اكنون ترديدى باقى نيست ، كه فرهادك آن را فرستاده نه فرهاد چهارم ، زيرا شاهزادگانى ، كه در روم بودند ، برادران اوّلى بودند نه دوّمى . قيصر جوابى خيلى خشن داد . اگرچه معلوم بود ، كه فرهادك برادرانش را با چه مقصود استرداد ميكرد ، يعنى ميخواست آنها را نابود گرداند ، ولى امتناع قيصر از پس دادن آنها جهات ديگرى هم داشت ، كه پائين‌تر روشن خواهد بود . خلاصه آنكه قيصر فرهادك را باسمش خطاب كرده گفت ، كه او تخت را غصب كرده و حق ندارد بىوثيقه عناوين سلطنتى را به خود ببندد و بايد قشون پارتى را هم از ارمنستان بيرون برد ( ديوكاسّيوس ، كتاب 55 ، بند 11 ) . عبارت « بىوثيقه » مقصود قيصر را مىرساند : نقشهء او چنين بود ، كه اگر فرهادك شرايطى را ، كه قيصر وثيقه ميدانست ، پذيرفت ، لابد از ارمنستان صرفنظر خواهد كرد و هرگاه حاضر نگرديد ، اين كار بكند ، قيصر درصدد برخواهد آمد ، كه يكى از شاهزادگان اشكانى را ، كه در روم اقامت دارند ، بر تخت دولت پارت بنشاند ، زيرا در اين صورت شخصى ، كه بر تخت مىنشست ، وثيقه را ميپذيرفت .\r\nفرهادك از اين جواب قيصر نترسيد و نامه‌اى به قيصر نوشته خود را شاهنشاه خواند و عنوان اكتاويوس را فقط قيصر نوشت ، يعنى عنوان اگوست « 1 » و امپراطور را حذف كرد ( ديوكاسّيوس ، همانجا ) . پس از آن روابط دولتين كدر گشت و حال بدين منوال بود ، تا اگوست خواست بتهديدات اكتفاء نكرده بعمليّات بپردازد .\r\n\r\n\r\n","description":"","footnote":"\r\n( 1 ) - اگوست عنوانى است تقريبا بمعنى « ملكوتى صفات » ، كه در ايران سابق نسبت بپادشاهان استعمال ميكردند . حالا گاهى بمعنى همايونى استعمال مىشود و آن هم در مورد پادشاهان .\r\n","page_name":" 2388 ","page_number":448},
  {"content":"\r\n\r\nبا اين مقصود در سال يك ق . م قيصر نوهء خود كايوس را بمشرق فرستاد ، تا نفوذ روم را در ارمنستان برقرار كند ، ولو اينكه اجراى اين امر مستلزم جنگى با پارت باشد . در اين موقع فرهادك مضطرب گرديد و در جزيره‌اى در فرات با كايوس ملاقات كرده قرارى با او داد ، كه به امضاء طرفين رسيد . بر اثر آن هريك ( 136 ) - سكّه اشك پانزدهم ( فرهادك )\r\nاز طرفين قشون خود را از طرف ديگر رود احضار كرد و فقط فرهادك و كايوس با يك عدّه مساوى از ملتزمينشان شرايط عهد دوستى را مورد مشورت و مذاكره قرار دادند و فرهاد تعهّد كرد ، كه در امور ارمنستان دخالت نكند . بعد از آن ، كه طرفين از يكديگر راضى گشتند ، فرهادك روميها را به خاك ايران دعوت كرد و روميها هم در خاك خود به فرهادك ضيافتى دادند و مراسم عهد دوستى به عمل آمد .\r\nاين خبر را از ولّييوس نويسنده رومى ، كه خودش در مجلس ملاقات پارتيها با روميها حاضر بوده ، ميدانند . بنابراين ، در اينكه در اين زمان دولت پارت از مسئله ارمنستان صرفنظر كرده ، ترديدى نيست و اين يكى از نتايج شوم آمدن كنيزك رومى بدربار پارت بود ، كه بر نتايج ديگر افزود .\r\nپس از اين عهد مودّت ، در ارمنستان اغتشاشى رويداد و روميها در ارمنستان دخالت كردند و كايوس نوه اگوست در جنگ زخمى برداشته درگذشت ، ولى فرهادك در اينموقع حركتى نكرد و بعهدى ، كه با روميها بسته بود ، باوفا ماند .\r\nشايد يكى از جهات آن ، وضع داخلى ايران بوده .\r\nدر باب امور داخلى ايران در زمان فرهادك بايد گفت ، كه اوضاع خوب نبود . اوّلا بزرگان پارت ميدانستند ، كه او از حيث‌نژاد پست است ، زيرا مادرش كنيزكى رومى است ، ديگر پدركشى فرهادك در نظرشان بود و بالاخره ميگفتند ،\r\n\r\n","description":"","footnote":"","page_name":" 2389 ","page_number":449},
  {"content":"\r\n\r\nكه او با مادرش ارتباط دارد . اين خبر را يوسف فلاويوس در تاريخ يهود ( كتاب 18 ، بند 2 ) ذكر كرده و شايد رفتارى ، كه فرهادك با مادرش داشته اين سوءظنّ را توليد كرده ، زيرا فرهادك با او بتخت نشست ، او را ملكه خواند ، امر كرد صورت مادرش را بر سكّه‌ها نقش كنند و چون اسم مادرش موزا بود ، او را ربة النّوع ميدانست ( چنان كه در صفحه 67 اين تأليف ذكر كرديم 9 موز را يونانىها 9 ربة النّوع و نيز حمات صنايع ميدانستند . م . ) .\r\nاما اينكه چرا فرهادك با مادرش چنين رفتار ميكرد ، بايد متوجه اين نكته بود ، كه پارتيها او را از طرف مادر از نژادى پست ميدانستند و احتمال قوى دارد ، كه فرهادك ميخواسته در ميان تجمّلات سلطنتى و عناوين سطنطن و حتّى عنوان آسمانى منشأ پست مادرش را بپوشاند . اين را هم بايد گفت ، كه بعض مورّخين در ترديدند ، كه نقش كردن صورت موزا بر سكّه‌ها از سنوات آخر سلطنت فرهاد چهارم شروع نشده باشد .\r\nيكى از جهات نارضامندى پارتيها از فرهادك نيز اين بود ، كه از ارمنستان صرفنظر كرد ، و حال آنكه از زمان مهرداد دوّم ، دولت پارت نظر خاصى به اين مملكت داشت و ميخواست آن را مانند سنگرى در جلو روم در تحت نفوذ خود نگاهدارد . خلاصه تمامى جهاتى ، كه ذكر شد ، وضع فرهادك را در ايران مشكل كرد و بالاخره شورشى برضدّ او رويداد و پس از زدوخورد مختصرى او را از سلطنت خلع كرده كشتند ( يوسف فلاويوس ، تاريخ يهود ، كتاب 18 ، بند 2 ) .\r\nاز سكّه‌هاى فرهادك چنين استنباط مىشود ، كه سلطنت او از 2 ق . م تا 4 م .\r\nبوده و مورّخين هم غالبا اين سنوات را ذكر كرده‌اند ، ولى بايد گفت ، كه مدّت اين سلطنت هم مانند سلطنت غالب شاهان اشكانى محقّقا معلوم نيست .\r\nدربارهء فرهادك بسط سخن لزومى ندارد . از سلطنت كوتاه او و وقايعى ، كه ذكر شد . معلوم است ، كه شاهى بوده نالايق و شخصا يك آدمى فاسد . از حيث سياست هم اوّل شاه اين دوره تاريخ ايران است ، كه در مقابل روميها از ابهّت دولت پارت\r\n\r\n","description":"","footnote":"","page_name":" 2390 ","page_number":450},
  {"content":"\r\n\r\nكاسته و از مسئله ارمنستان نيز صرفنظر كرده . واقعه مهم زمان او تولّد عيسى عليه السّلام بود .\r\n\r\nمبحث هشتم . اشك شانزدهم - ارد دوّم\r\nپس از كشتن فرهادك نجباى پارت شخصى را ارد نام بر تخت نشانيدند . او از خانواده سلطنت بود ، از ترس فرهادك در گوشه‌اى پنهان و گمنام ميزيست و هيچ انتظار نداشت ، كه روزى او را بسلطنت بطلبند . بنابراين ، وقتى كه فرستادگان نجباء نزد او رفتند ، تا به او اعلام كنند ، كه او را بسلطنت انتخاب كرده‌اند ، غرق حيرت گرديد ، ولى چيزى ، كه نيز باعث حيرت مىباشد ، اين است ، كه او نظر باوضاع اين زمان و جهات رسيدنش بتخت ، ميبايست رفتارى خوش داشته باشد و خوب مملكت را اداره كند ، ولى بر خلاف انتظار ، همين كه بتخت نشست ، بناى سختى را گذارد و بقدرى تعدّى كرد ، كه مردم از او نفرت يافته در نتيجه نابودش ساختند . يگانه منبع اطّلاعات ما بر وقايع اين زمان يوسف فلاويوس است و از نوشته‌هاى او اين اخبار بدست ميآيد ( تاريخ يهود ، كتاب 18 ، بند 2 ) و نيز بايد بيفزائيم ، كه كشته شدن فرهادك و ارد دوّم را تاسىتوس در كتاب سالنامه‌هايش تأييد كرده . مدّت سلطنت ارد دوّم از 4 تا 8 م . بود .\r\n\r\nمبحث نهم . اشك هفدهم - ونن اوّل\r\nپس از كشته شدن ارد دوّم ، چون از شاهزادگان اشكانى كسى نبود ، بر تخت نشيند ، مجلس مغستان ( مهستان ) كس نزد قيصر فرستاده خواست ، ونن بزرگترين پسر فرهاد چهارم را بايران بفرستند ، تا بر تخت نشيند . اگوست با بشاشت اين پيشنهاد را پذيرفت ، زيرا اين شاهزاده در واقع مانند ساير پسران فرهاد چهارم تحت الحمايه\r\n\r\n","description":"","footnote":"","page_name":" 2391 ","page_number":451},
  {"content":"\r\n\r\nاو بود و انتخاب او بسلطنت بر ابهّت و جلال قيصر در انظار ملل و مردمان آن روز ميافزود ، ولى پس از اينكه ونن بايران آمد ، ديرى نگذشت ، كه نجباء از او ناراضى گشتند . جهت اين بود ، كه ونن باخلاق رومى عادت كرده بود و بعض عادات پارتى او را خوش نميآمد ، مثلا در كوچه بسادگى حركت ميكرد ، كسانى را ، كه ميخواستند او را ببينند ، بىتكلّف ميپذيرفت ، از طرز ضيافتهاى پارتى ، كه خشن بود ، تنفّر داشت ، و از شكار دورى ميجست . خلاصه آنكه عادات خشن پارتيها را دوست نميداشت . بر اين جهات يك جهت هم مزيد گشت . او جمعى از يونانيها را با خود آورده بود و آنها را به خود نزديك داشته ، لايق كارهاى بزرگ ميدانست . بر اثر اين رفتار ، نجباى پارت كم‌كم بصدا آمده ، گفتند ، كه او لايق سلطنت نيست و مانند شخصى متعارف رفتار مىكند . نارضامندى خردخرد بالا گرفت ، تا آنكه گفتند : او تحت الحمايه قيصر بود ، بنابراين در سياست مملكت مطابق ميل او رفتار خواهد كرد و اين معنى بر خلاف شئونات دولتى مثل پارت است ، كه پس از جنگ‌هاى كراسّوس و آن‌تونيوس آنهمه ابهّت حاصل كرد و اكنون بايد شخصى را ، كه قيصر فرستاده ، شاه خود بداند . اگر چنين وضعى دوام يابد ، دولت پارت دست‌نشانده روم يا ايالتى از آن خواهد بود و نيز ميگفتند ، چه خبطى بود ، كه ما او را از قيصر خواستيم و چه انحطاطى در قوم پارت رويداده ، كه بايد شاهى را ، كه قيصر براى ما فرستاده ، بپذيريم و او اخلاق و عادات ما را خوار شمرده ، اخلاق دنياى ديگر را در ميان ما ترويج كند . اين زمزمه‌ها ، وقتى كه به گوش ونن رسيد ، خواست با رفتار خوش و ملاطفت ، پارتيها را به طرف خود جلب كند ، ولى هرچه بيشتر محبّت كرد ، وضعش بدتر شد ، تا بالاخره اردوان را ، كه سابقا در ميان داهىها « 1 » بود و در اين زمان پادشاه آذربايجان بشمار ميرفت ، بتخت سلطنت دعوت كردند ( تاسىتوس ، سالنامه‌ها ، كتاب 2 ، بند 3 ) و او با قشونى ، كه از اتباع خودش تركيب يافته بود ، بپارت تاخت و با ونن جنگ كرد ،\r\n\r\n\r\n","description":"","footnote":"\r\n( 1 ) - داهىها قومى بودند سكائى ، كه بين اترك و كراسنوودسك كنونى ميزيستند ، به همين مناسبت اين صفحه را دهستان مينامند .\r\n","page_name":" 2392 ","page_number":452},
  {"content":"\r\n\r\n( 137 ) - سكّه‌هاى اشك هفدهم ( ونن اوّل )\r\nولى ، چون مردم پارت باطنا با ونن بودند ، شكست خورده بآذربايجان برگشت .\r\nونن پس از اين فتح موافق عادت رومى سكّه‌اى زد ، كه در يكطرف آن سر شاه نقش شده و اين دو كلمه خوانده مىشود : « شاه انن » ، در طرف ديگر مجسّمه فتح نمايان است و در اطراف آن عبارت ذيل منقوش : « شاه انن اردوان را شكست داد » . اردوان ، چون شكست خورد ، بآذربايجان برگشته با قشون بيشترى عازم پارت گرديد و ايندفعه فاتح گشت . ونن پس از آن فرار كرده با عدّه كمى از يارانش بسلوكيّه رفت ، ولى قشون او ، كه مورد تعقيب دشمن بود ، تلفات زياد داد . اما اردوان بر اثر اين فتح ، وارد تيسفون گرديده بر تخت نشست ( يوسف فلاويوس ، كتاب 18 ، بند 2 ) .\r\nونن از سلوكيّه بارمنستان پناه برد و چون در اين وقت تخت سلطنت خالى بود ، او را پادشاه ارمنستان كردند ( تاسىتوس ، سالنامه‌ها ، كتاب 2 ، بند 4 ) . مدّت سلطنت ونن را از 8 تا 17 م . ميدانند . از وقايع معلوم است ، كه با نشستن اردوان بتخت اشكانى ، سلطنت از اين خانواده موقتا بيرون رفته .\r\n\r\n","description":"","footnote":"","page_name":" 2393 ","page_number":453},
  {"content":"\r\n\r\n\r\nمبحث دهم . اشك هيجدهم - اردوان سوّم\r\n\r\nاردوان و ونن\r\nاردوان پس از اينكه بتخت نشست و شنيد ، كه ونن پادشاه ارمنستان گرديده ، در انديشه فرورفت . معلوم است ، كه در نفع او نبود پادشاه مملكت همجوار ، دشمن خونين او و تحت الحمايه روم باشد .\r\nبنابراين صلاح خود را در اين ديد ، كه در ارمنستان و هم در روم با اينوضع مخالفت كند . قيصر روم تىبريوس ميخواست ، كه ونن با اجازه دولت روم پادشاه ارمنستان گردد ، ولى اردوان سفيرى بروم فرستاده آشكارا به تىبريوس اعلام كرد ، كه اگر ونن را بپادشاهى ارمنستان بشناسد ، بايد براى جنگ حاضر شود . در همانوقت از ارامنه خواست ، كه ونن فرارى را به او رد كنند و قسمت مهمّى از ارامنه با اين تقاضاى اردوان همراه بودند ( يوسف فلاويوس ، تاريخ يهود ، كتاب 18 ) .\r\nتىبريوس ، كه ميخواست ونن را حمايت كند ، بر اثر تهديد اردوان در شناسائى او خوددارى كرد ( يوسف فلاويوس ، همانجا - تاسىتوس ، سالنامه‌ها ) و در اين احوال ونن ، چون خود را در مخاطره ديد ، فرار كرده نزد والى روم در سوريّه كرىتىكوس سيلانوس « 1 » رفت و در تحت حمايت او درآمد . سيلانوس با شعف او را پذيرفت ، قراولانى براى حفاظت او گماشت و امر كرد او را پادشاه خوانند ( تاسىتوس ، سالنامه‌ها ، كتاب 2 ، بند 4 ) . در اينوقت اردوان بدور كردن ونن از ارمنستان اكتفاء نكرده خواست پسرش ارد پادشاه ارمنستان گردد .\r\nتىبريوس ، چون ديد ، كه ابهّت روميها در مشرق بسبب بر تخت نشستن اردوان و رانده شدن ونن از ارمنستان متزلزل گرديده ، خواست بىجنگ ، كه خطرناك بود ، وسيله‌اى براى اعاده آن به كار برد و با اين مقصود برادرزاده خود را ، كه ژرمانيكوس « 2 » لقب داشت ، بفرمانفرمائى كلّ آسياى رومى ( از داردانل تا فرات )\r\n\r\n\r\n","description":"","footnote":"\r\n( 1 ) -  Criticus Silanus . \r\n( 2 ) -  Germanicus . \r\n","page_name":" 2394 ","page_number":454},
  {"content":"\r\n\r\n( 138 ) - سكّه‌هاى اشك هيجدهم ( اردوان سوّم )\r\nمأمور كرد و براى اينكه مردمان مشرق زمينرا ، از قوّت و ابهّت روم مبهوت سازد ، به او دستور داد ، كه هرچه براى نمودن جلال و عظمت خود لازم دارد ، تدارك و مانند سلاطين بزرگ با كبكبه و جلال حركت كند . اختيارات ژرمانيكوس بحدّى بود ، كه ميتوانست بدون رجوع بدولت روم پادشاهان دست‌نشانده روم را معزول يا منصوب دارد و حتّى اجازه داشت ، كه به نظر خودش اعلان جنگ دهد و در مواقع مقتضى عهد صلح ببندد . خلاصه آنكه ژرمانيكوس مانند پادشاه تمام مستملكات روم در آسيا ، به طرف مشرق روانه شد . در باب نسب و صفات شخصى او بايد گفت ، كه او پسر بزرگ دروزوس « 1 » برادر تىبريوس قيصر روم بود و چون بر اثر شورش ژرمن « 2 » ها به آن طرف قشون كشيده فاتح گرديد ، لقب ژرمانيكوس ، يعنى فاتح ژرمن‌ها به او دادند ، ولى تىبريوس باطنا مخالف او بود . اين شخص ، چنان كه مورّخين رومى نوشته‌اند ، رفتارى نجيبانه داشته خلقا و عادتا ملايم ، مؤدّب ، سربازى خوب و محبوب القلوب بوده . ژرمانيكوس در 18 م . بآسيا درآمده بامور حكمرانى پرداخت و اوّل كارى ، كه كرد ، با قشون خود بارمنستان رفته وارد آرتاكساتا پايتخت آن شد ( تاسىتوس ، همانجا ، بند 43 ) .\r\n\r\n\r\n","description":"","footnote":"\r\n( 1 ) -  Drusus . \r\n( 2 ) -  Cermains  ( اهالى آلمان كنونى ) .\r\n","page_name":" 2395 ","page_number":455},
  {"content":"\r\n\r\nدر اينوقت موقع او مشكل بود ، زيرا اگر موافق ميل خود ، ونن را تقويت كرده بر تخت ارمنستان مينشاند ، ميبايست با اردوان بجنگد ، زيرا روشن بود ، كه اردوان هرگز تحمّل نخواهد كرد ، دشمن او پادشاه مملكت هم حدّ پارت گردد و هرگاه ميخواست ارد پسر اردوان را بپادشاهى ارمنستان بشناسد ، مانند آن بود ، كه ارمنستان را بكلّى به اردوان تسليم كرده باشد و چنين پيش‌آمد لطمهء بزرگى بنفوذ و ابهّت روم در مشرق ميزد . در اين احوال بالاخره او صلاح روم را در آن ديد ، كه حدّ وسط را اختيار كند ، يعنى نه ونن پادشاه ارمنستان باشد و نه ارد پسر اردوان . بنابراين او شخصى را ، كه زنو « 1 » نام داشت و پسر پوله‌مو « 2 » پادشاه سابق پنت ( بعد از كوچك شدن آن بدست روميها ) و ارمنستان كوچك بود و بواسطه اقامت طولانى در ارمنستان به عادات و اخلاق ارامنه شناسائى كامل داشت ، بر تخت نشانيد ، جشن جلوس او را با حضور نجباى ارامنه گرفت ، بدست خود تاج پادشاهى را بر سر او گذارد و او را آرتاكسياس « 3 » ناميد . تاسىتوس گويد ( همانجا ) ، كه اين اسم از نام پايتخت ارمنستان آرتاكساتا اتّخاذ شده و معلوم است ، كه مورّخ مزبور اشتباه كرده ، زيرا به عكس ، اسم پايتخت ارمنستان از آرتاكسياس آمده به اين معنى ، كه آرتاكساتا در اصل آرتاكسياس شاتا « 4 » بوده و بعدها ، از كثرت استعمال آرتاكساتا گرديده « 5 »\r\nپس از اين كار ، ژرمانيكوس بسوريّه برگشت و ديرى نگذشت ، كه سفير اردوان وارد شد . او مأموريت داشت ، از ژرمانيكوس بخواهد ، كه ونن را از سوريّه ، كه نزديك سرحدّ ايران است ، دور كنند . سفير از طرف اردوان اظهار ميداشت ، كه او مكاتبه با عدّه كثيرى از نجباى پارتى دارد و آنها را بشورش تحريك مىكند و كلية اقامت چنين شخصى در جاهائى ، كه نزديك سرحدّات ايران است ، صلاح نيست . سفير افزود ، كه اردوان حاضر است ملاقاتى با ژرمانيكوس كرده عهد\r\n\r\n\r\n","description":"","footnote":"\r\n( 1 ) -  Zeno . \r\n( 2 ) -  Polemo . \r\n( 3 ) -  Artaxias . \r\n( 4 ) -  Artaxias - Sata . \r\n( 5 ) - بعضى عقيده دارند ، كه آرتاكساتا در اصل آرتاشادا بوده و آرتاشادا از آرداشس ارمنى ، يعني اردشير آمده .\r\n","page_name":" 2396 ","page_number":456},
  {"content":"\r\n\r\nمودّتى را ، كه پارت و روم در زمان اگوست و كايوس باهم بسته بودند ، تجديد نمايد . ژرمانيكوس اين پيشنهاد اردوان را پذيرفت و قرار شد ، كه ونن از سوريّه حركت كرده به كيليكيّه برود و در شهرى ، كه پومپه ساخته بود ( پومپه - يوپوليس « 1 » ) اقامت كند . بعضى گفته‌اند ، كه در اين كار خصومت ژرمانيكوس نسبت به پىزو « 2 » والى سوريّه و تمايلش بزن او ، پلان‌سينا « 3 » دخالت داشته و ونن ميخواسته مورد عنايت اين زن واقع شود ، ولى اين روايت معلوم نيست ، كه مبنائى داشته باشد .\r\nبهرحال ژرمانيكوس با پذيرفتن تقاضاى اردوان او را راضى كرد ، ولى ونن از اين پيش‌آمد بسيار افسرد و بعد از اينكه او را به طرف كيليكيّه حركت دادند ، چون از اقامت در شهر مزبور تنفّر داشت ، فرار كرد و او را تعقيب كرده كشتند ( 19 م . ) ، در همين سال ژرمانيكوس هم درگذشت . توضيح آنكه ، چون تىبريوس با او باطنا خصومت ميورزيد ، پىزو والى جديد سوريّه را مأمور كرد ، او را سمّ داده بكشد و او اين دستور را انجام داد .\r\nپس از آن زن ژرمانيكوس آگريپ‌پينا « 4 » جسد شوهرش را به عادت روميها سوزانيده و خاكستر را در سبوئى ريخته بروم رفت و محاكمه پىزو را خواست .\r\nوالى سوريّه ، چون دانست ، كه تىبريوس او را تقويت نخواهد كرد ، بخودكشى اقدام كرده درگذشت . از كيفيّات ديگر ، چون بتاريخ پارت مربوط نيست ، ميگذريم .\r\nتاريخ پارت از زمان فوت ژرمانيكوس روشن نيست . باوجود اين از نوشته‌هاى تاسىتوس ( سالنامه‌ها ، كتاب 6 ، بند 31 ) چنين ميتوان استنباط كرد ، كه اردوان جنگهاى عديد با دول هم‌حدّ خود كرده و در همه‌جا بقدرى بهره‌مند گرديده ، كه خواسته با دولت روم بجنگد : در اين زمان تىبريوس پير بود ( در 34 م . او 75 سال داشت ) و اردوان ميدانست ، كه ژرمانيكوس درگذشته و والى جديد سوريّه وىتلّيوس « 5 » شخصى نيست ، كه طرف ملاحظه باشد . بنابراين\r\n\r\n\r\n","description":"","footnote":"\r\n( 1 ) -  Pompeiopolis . \r\n( 2 ) -  Piso . \r\n( 3 ) -  Plancina . \r\n( 4 ) -  Agrippina . \r\n( 5 ) -  Vitellius . \r\n","page_name":" 2397 ","page_number":457},
  {"content":"\r\n\r\nدر 34 م . ، همين كه شنيد ، كه زنو مرده ، داخل ارمنستان گرديده آن را اشغال كرد و پسر بزرگترش را بر تخت نشانيد . اسم او را نميدانيم ، زيرا ديوكاسّيوس و تاسىتوس فقط نام خانوادگى او را ، كه ارشك است ذكر كرده‌اند ، ولى معلوم است ، كه نام شخصى هم داشته . از كتاب 15 ، فصل 1 ، بند 36 سترابون هم‌چنين برميآيد . در همانوقت اردوان از روميها تقاضا كرد ، خزانه‌اى را ، كه ونن از پارت برده و در سوريّه يا در كيليكيّه گذارده ، پس بدهند و اظهار كرد ، كه او حقّا پادشاه تمام ممالكى است ، كه در ايّام قديم متعلّق بمقدونيّه يا پارس بوده ، زيرا او حقّ دارد ، خود را جانشين كوروش و اسكندر بداند ( تاسىتوس ، سالنامه‌ها ، كتاب 6 ، بند 31 ) .\r\nبعد ، چون ديد ، كه تىبريوس حاضر نيست با پارت بجنگد و به وىتلّيوس والى سوريّه دستور داده ، مناسباتى صلح‌آميز با پارت داشته باشد و از جنگ احتراز كند ، درصدد برآمد ، كاپادوكيّه را ، كه در اين زمان جزء روم بود ، اشغال كند و بعض عمليّات براى انجام اين مقصود خود كرد . جهت آن بود ، كه اردوان از احوال تىبريوس بىاطّلاع نبود .\r\n\r\nاحوال تىبريوس\r\nاگرچه شرح احوال تىبريوس بتاريخ ايران مربوط نيست ، ولى براى فهم وقايع مقتضى است ، كلمه‌اى چند در اين باب بگوئيم . او پسرخواندهء اكتاويوس اگوست قيصر روم بود و سردارى نامى بشمار ميرفت ، زيرا در جنگ‌هاى عديد با بهره‌مندى بر مشكلات فائق آمده بود .\r\nپس از مرگ قيصر بواسطهء نامى ، كه داشت و نيز از جهت نفوذ مادرش ، كه از متنفّذات روم بود ، طرفدارانش غلبه كرده و او را بجاى اگوست نشانيده قيصر و اگوستش خواندند . تىبريوس در داخلهء روم اصلاحاتى مجرى داشت ، اوضاع دولت روم را بهتر كرد و در سياست خارجه پيرو عقيدهء اكتاويوس گرديده بسط آن را ، بيش از آنچه كه بود ، براى روم مضرّ دانست ، ولى چون خودرأى و مستبدّ بود ، به اين و آن پيچيد و دشمنان زياد يافت .\r\n\r\n","description":"","footnote":"","page_name":" 2398 ","page_number":458},
  {"content":"\r\n\r\nبعد ، چون روميها باستثناى مجلس سنا و چند نفر چاپلوس ، كه كوركورانه مطيع اوامر او بودند ، از او ناراضى گشتند ، از سوءظن زياد و نيز از اين جهت ، كه طبعا معاشرت را دوست نداشت ، بجزيره كاپرى « 1 » رفته در آنجا انزواء اختيار كرد و در اينجا جبّارى شد ، كه نظايرش در تاريخ زياد نيست . هركس ، كه داراى نامى بود يا از خانواده بزرگى بشمار ميآمد ، يا ثروتى داشت و يا مورد سوءظن او ميگرديد ، مصون از ظلم او نبود . در نتيجه ، اشخاص و خانواده‌هائى زياد قربانى اين احوال او گشتند و بر نفرت مردم از او بدرجات افزود ، تا اينكه در سنّ 75 سالگى بخودكشى اقدام كرد ، توضيح آنكه آنقدر از خوردن غذا امتناع ورزيد ، تا بمرد ( 37 م . ) ، فسق و فجور او هم در جزيره كاپرى معروف است .\r\n\r\nاردوان و تىبريوس\r\nاردوان ، كه بر احوال تىبريوس آگاه بود و نارضامندى روميها را از او ميدانست گمان ميكرد ، كه او هرگز بجنگ اقدام نخواهد كرد ، ولى در اينوقت به تىبريوس خبر رسيد ، كه ، چون مردم ايران از اردوان و حكومتش راضى نيستند ، ميتوان انقلابى در اين مملكت ايجاد كرد .\r\nحتّى بعض نجباى پارتى بروم رفته به تىبريوس گفتند ، كه اگر او فرهاد پسر فرهاد چهارم را بايران بفرستد ، مردم بر اردوان قيام خواهند كرد ( 35 م . ) . اين اشخاص ضمنا گفتند ، كه اردوان از جهت شقاوت تمام اشخاص رشيد خانواده اشكانى را كشته ، تا مدّعى نداشته باشد . تىبريوس از شنيدن اين اخبار مشعوف گشت ، زيرا يقين حاصل كرد ، كه اگر جنگ خانگى در پارت روى دهد ، اردوان فرصتى نخواهد يافت ، كه در سياست خارجه اينقدر جسور باشد و روم را تهديد كند ، بنابراين فرهاد پسر فرهاد چهارم را بسوريّه فرستاد تا انقلابى را در ايران برپا كند ( تاسىتوس ، سالنامه‌ها ، كتاب 6 ، بند 32 ) . اردوان به زودى از اين توطئه آگاهى يافت و چون سرمنشأ آن را سين‌ناكس « 2 » نامى ، كه از نجباء پارت و بسيار ثروتمند بود ، دانست و فهميد ، كه خواجه‌اى آبدوس « 3 » ، كه در دربار اهميّتى داشت ،\r\n\r\n\r\n","description":"","footnote":"\r\n( 1 ) -  Caprae . \r\n( 2 ) -  Sinnaces . \r\n( 3 ) -  Abdus . \r\n","page_name":" 2399 ","page_number":459},
  {"content":"\r\n\r\nبا او همدست است ، در ابتداء خواست هردو را نابود گرداند ، ولى چون نميدانست دشمنان او كىها هستند و عدّه‌شان چيست و تا چه درجه اين توطئه اهميّت دارد ، به احتياط نزديكتر ديد ، كه اجراى نقشهء خود را بتأخير اندازد ، بنابراين براى خواجه زهرى ترتيب داد ، كه زود كشنده نبود و سين‌ناكس را همه روزه بقدرى مشغول كارها ميداشت ، كه او فرصت نمييافت باداره كردن مخالفين بپردازد .\r\nدر اين وقت قضيّه‌اى هم بكمك اردوان آمد . توضيح آنكه پسر فرهاد چهارم ، كه براى ايجاد انقلاب در ايران بسوريّه وارد شده بود ، چون خواست رفتار خود را تغيير داده طورى كند ، كه پسند پارتيها باشد ، از عادت رومى خود دست كشيد و چون در مدّت چهل سال اقامت در روم اين عادات در او ريشه دوانيده بود و ترك عادت ، چنان كه گفته‌اند ، موجب مرض است ، ببستر ناخوشى افتاد و بمرد . از جمله جهت ناخوشى او ، چنان كه از قول خودش روايت ميكنند ، لباس دراز پارتيها بوده ( ديوكاسّيوس ، كتاب 18 ، بند 26 ) . اين مرگ ناگهان فرهاد براى اردوان خيلى مفيد بود ، چه خيال او را از طرف فرهاد آسوده ميداشت . در اينوقت بود يا قبل از اين زمان ، معلوم نيست ، ولى محقّق است ، كه از شركت تىبريوس در توطئه داخلى ايران براى ايجاد اغتشاشى در آن ، اردوان بقدرى برآشفت ، كه نامه‌اى بسيار سخت به تىبريوس نوشت . نويسندهء رومى سوئه‌تن « 1 » گويد ( تىبريوس ، بند 66 ) : مفاد نامه چنين بود ، كه اردوان تىبريوس را شقى ، ترسو و فاسد الاخلاق ( از جهت فسق و فجورش ) خوانده به او توصيه ميكرد ، موافق ميل تبعه‌اش ، كه بجا و حقّ است ، فورا بخودكشى اقدام كند « 2 » . تىبريوس از اين نامه بشدّت\r\n\r\n\r\n","description":"","footnote":"\r\n( 1 ) -  Sueton . \r\n( 2 ) - به نظر مؤلّف اردوان خواسته نيشى به قيصر بزند : موافق اخلاق پارتيهاى شجاع شخصى ، كه مرتكب عمل شنيع بر ضدّ طبيعت ميشد ، ميبايست خودكشى كند . بنابراين اردوان خواسته فسق و فجور تىبريوس را به چشم او بكشد و بفهماند ، كه موافق اخلاق پارتى ، او مستحق مجازات خودكشى است و بعلاوه تبعه‌اش هم از شدّت ظلم او همين را ميخواهد ( در باب فسق و فجور تىبريوس بكتاب سوئه‌تن موسوم به 12 قيصر بند 42 - 45 رجوع شود ) .\r\n","page_name":" 2400 ","page_number":460},
  {"content":"\r\n\r\nدر خشم فرورفته بر خود پيچيد و بر اثر اين حال وقتى كه خبر مرگ فرهاد را شنيد ، از نقشه خود در ايجاد انقلاباتى در ايران منصرف نگرديد و تيرداد برادرزادهء فرهاد را بسوريّه روانه كرد ، تا كار را بانجام برساند . در همان‌وقت بر اختيارات وى تلّيوس افزود و فرس‌من پادشاه ايبرى ، يعنى گرجستان ، را تحريك كرد ، كه بمتصرّفات ايران حمله كند .\r\n\r\nحملهء فرس‌من بارمنستان\r\nدر اين وقت اردوان در مخاطره‌اى بزرگ واقع شد . در داخله توطئه بر ضدّ او دوام داشت و از خارج از دو سمت : از طرف سوريّه و قفقاز مورد حمله بود . فرس‌من اعلام كرد ، كه قصد او نشانيدن برادرش مهرداد بر تخت ارمنستان است . تاسىتوس گويد ، كه تىبريوس اين نقشه را به او پيشنهاد كرده بود ( سالنامه‌ها ، كتاب 6 ، بند 32 ) .\r\nبعد او كسان و همراهان ارشك‌هاى ارمنستان را خريده از طريق خيانت آنها را بدست آورده نابود ساخت و با قشونى به طرف ارمنستان حركت و آن را بىمقاومتى اشغال كرد . اردوان پسر خود ارد را مأمور كرد بارمنستان رفته حقوق اشكانيان را بر اين مملكت محفوظ دارد ، ولى چون قواى فرس‌من زيادتر بود و او آشنائى كامل باحوال اين مملكت داشت ، ارد از جنگ در دشت نبرد احتراز كرد .\r\nقواى فرس‌من بيشتر بود ، زيرا او در اين وقت كمك و همراهى آلبانىها ( يعنى ارّانىها ) را طلبيد و به اين هم اكتفاء نكرده دربند داريال را در كوههاى قفقاز باز كرده مردمان سكائى و سارماتى را در اين جنگ شركت داد .\r\nتاسىتوس اين مردمان را سارمات مينامد ( سالنامه‌ها ، كتاب 6 ، بند 33 ) ، ولى يوسف فلاويوس مورّخ يهود گويد ، كه سكائى بودند ( كتاب 18 ، بند 4 ) ديگر اينكه هردو نويسندهء مزبور گويند ، كه سارمات‌ها و سكاها از دربند درياى خزر گذشتند ، ولى گمان ميكنيم ، كه اين اشتباه است ، زيرا راه آنها از دربند داريال بوده و جهت نداشته ، كه راهشان را دور تر كرده ، دور بزنند . دربند داريال\r\n\r\n","description":"","footnote":"","page_name":" 2401 ","page_number":461},
  {"content":"\r\n\r\nراهى است ، كه از ماوراء قفقاز « 1 » ، يعنى پشت كوههاى قفقاز به گرجستان ميرود و حال آنكه دربندى ، كه در كنار درياى خزر واقع است ( باب الابواب مورّخين اسلامى ) يا دربند كنونى به ارّان آن زمان يا به شيروان قرون بعد و دولت بادكوبه كنونى هدايت مىكند . اين مردمان هميشه انتظار داشتند ، كه موقعى بدست آورده در منازعه جنوبىها دخالت كنند و مقصودشان اين بود ، كه به خدمت يكى از طرفين منازعه درآمده طرفى ببندند ( حقوقى دريافت دارند و بعلاوه بتاخت‌وتاز و غارت بپردازند ) . اينها در اين وقت از آن جهت به طرف فرس‌من رفتند ، كه دربند داريال در دست ايبريان يا گرجىها بود و دربند درياى خزر ، چنان كه خود تاسىتوس هم گفته ، در تابستان قابل عبور نبود ، زيرا دريا در اين وقت طغيان ميكرد و آبش به اين راه ميريخت ( سالنامه‌ها ، كتاب 6 ، بند 32 ) . ارد در مقابل اتّحاد سه مردم مزبور صلاح خود را در آن ديد ، كه جنگ را بتأخير اندازد و بنابراين در شروع به آن تعلّل ورزيد ، ولى بالاخره در مقابل اصرار فرس‌من بجدال ، مجبور گرديد داخل جنگ شود ، و حال آنكه ضعيف بود ، زيرا فقط سواره‌نظام داشت و فرس‌من علاوه بر سواره‌نظام پياده‌نظامى از مردمان مختلف آراسته بود . باوجود اين ممكن بود ارد فاتح گردد ، ولى در جنگ تن‌بتن ، كه او با دشمن خود كرد ، به زمين افتاد و همراهان او پنداشتند ، كه كشته شده و بر اثر اين قضيّه ، چنان كه در قشون مشرق زمين آن زمانها هميشه روى ميداد ، قشون او فرار كرد و موافق روايت يوسف فلاويوس ( تاريخ يهود ، همانجا ) هزاران نفر از دم شمشير گذشتند .\r\nاين جنگ براى اردوان خسرانى زياد دربر داشت . ارمنستان را او بكلّى از دست داد و از قواى لشكرى و مالىاش در مقابل دشمنان داخلى خيلى كاست ( 35 م . ) .\r\n\r\nفرار اردوان بگرگان\r\nباوجود اين اردوان از پاى ننشست و در بهار 36 م . سپاهيان زياد جمع كرده به طرف شمال رفت تا شكست پسرش را تلافى كرده ارمنستان را هم برگرداند ، ولى در اين احوال به او خبر\r\n\r\n\r\n","description":"","footnote":"\r\n( 1 ) - ماوراء قفقاز براى اروپائيها صفحات اينطرف كوههاى قفقاز است ، ولى براى ما صفحات آنطرف كوه مزبور .\r\n","page_name":" 2402 ","page_number":462},
  {"content":"\r\n\r\nرسيد ، كه وىتلّيوس والى سوريّه با لژيونهاى رومى در راه است و ميخواهد بمستملكات پارت در بين النّهرين دست اندازد . بر اثر اين خبر او مجبور گرديد ارمنستان را رها كرده بحفظ مستملكات خودش بپردازد ، زيرا شكّى نداشت ، كه در غياب و وىتلّيوس بهره‌مند خواهد بود . سردار رومى ، چون خبر آمدن اردوان را شنيد ، ترسيد از اينكه با او در دشت نبرد روبرو گردد . بنابراين نقشهء خود را تغيير داده پرداخت باينكه پول خرج كند و بزرگان پارت را بر ضدّ اردوان برانگيزد .\r\nايندفعه توطئه نجباء بر ضدّ اردوان نتيجه داد ، زيرا عدم بهره‌مندى اردوان در جنگ آخرى از اعتبار او كاسته بود و همه ، باستثناى عدّه كمى از سپاهيان خارجى ( داهى ) ، كه براى حفاظتش همراه او بودند ، بر ضدّ او شده بودند .\r\nدر اين‌حال او خود را تنها و بىكس ديد و بعد از تأمل تصميم كرد ، كه نزد قوم داهى رفته در آنجا اقامت گزيند ، تا پارتيها از كردهء خود شايد پشيمان گرديده دوباره او را بسلطنت بطلبند .\r\n\r\nآمدن تيرداد بايران\r\nامّا وىتلّيوس ، پس از اينكه از خارج شدن اردوان از ايران آگاه شد ، از فرات گذشته تيرداد را بر تخت نشانيد ( تاسى - توس ، سالنامه‌ها ، كتاب 6 ، بند 36 ) . در اينوقت ارنس - پاد « 1 » والى بين النّهرين اوّل كسى بود ، كه باستقبال رفته طرفدار تيرداد گرديد ، سين‌ناكس « 2 » سردستهء مخالفين اردوان و پدرش آبداگز « 3 » خزانه‌دار شاه و ساير رجال دولت هم‌چنين كردند و شهرهاى يونانى بين النّهرين دروازه‌ها را با بشاشت و خوشوقتى براى تيرداد گشودند ، زيرا اميدوار بودند ، كه شخصى در ميان روميها اقامت داشته بمراتب بهتر از شاهى خواهد بود ، كه در ميان سكاهاى غير متمدّن بار آمده .\r\nشهرهاى پارتى هم مثلا ( آرته‌مىتا و هالوس « 4 » ) مانند شهرهاى يونانى رفتار كردند ( اوّلى در سىتاسن « 5 » بود ، دوّمى را نتوانسته‌اند با محلّى مطابقت دهند ) . اهالى\r\n\r\n\r\n","description":"","footnote":"\r\n( 1 ) -  Ornospades . \r\n( 2 ) -  Sinnaces . \r\n( 3 ) -  Abdageses . \r\n( 4 ) -  Artemita , Halus . \r\n( 5 ) -  Sitacene . \r\n","page_name":" 2403 ","page_number":463},
  {"content":"\r\n\r\nسلوكيّه بقدرى در حسن پذيرائى افراط كردند ، كه رفتارشان با ملق و چاپلوسى تماسّ يافت . اينها نه فقط تمام احتراماتى را ، كه برحسب عادت نسبت بشاه ميكردند ، بجا آوردند ، بل سلف تيرداد را حرام‌زاده و غاصب تاج‌وتخت خواندند و نيز گفتند ، كه او از خانواده اشكانى نبود . در مقابل اين چاپلوسيها تيرداد با اين يونانيها عهدى بسته بر حقوق مردم در اداره كردن شهرشان افزود . تا اين وقت اين شهر مجلس سنائى داشت ، مركب از سيصد نفر اشخاص مسن و ثروتمند و مردم هم نظارتى باعمال سنا داشتند . اردوان بتازگى تغييرى در قانون اساسى اين شهر داده حكومت اشرافى را تقويت كرده بود . تيرداد عكس اين سياست را اتخاذ كرده حكومت ملّى را قوّت داد . بعد تيرداد به تيسفون رفت ، تا تاج بر سر گذارد و در اين موقع ، چون حضور بعض نجباء لازم بود و آنها آمدنشان را بتأخير ميانداختند ، چند روزى گذشت و بالاخره در ميان جمعى سورنا تاج را بر سر تيرداد گذارد ( معلوم است ، كه اين شخص از خانواده سورن بوده ) . پس از آن ، چون بين النّهرين و بابل و تيسفون تيرداد را بسلطنت پذيرفته بودند ، ساير قسمتهاى مملكت هم مخالفتى نكردند ( تاسىتوس ، سالنامه‌ها ، كتاب 6 ، بند 42 ) .\r\nبعد تيرداد پرداخت باينكه اردوان را ، گرفته بكشد يا لااقل او را از حدود ايران براند ، ولى براى اين كار بمحاصره محلّى ، كه اردوان حرم و خزانه خود را در آنجا گذارده بود ، اكتفاء كرد . از طرف ديگر رفتار اردوان در ميان داهىها طورى بود ، كه رقت آنها را تحريك ميكرد ، مثلا او قوت خود را از شكار بدست ميآورد و لباس مندرس مىپوشيد و همواره نشان ميداد ، كه از آن بلندى بچه پستى افتاده و مستحق ترحّم و همراهى است . در مقابل اين رفتار و تظاهرات اردوان ، تيرداد خبطهائى كرد ، كه در ابتداى سلطنت مشئوم بود ، توضيح آنكه چون مقام خود را محكم ديد ، پنداشت ، كه بايد بعقيدهء خود كار كند و وزارت اعظم و مقامات ديگر دولتى را باشخاصى ، كه خودش انتخاب كرده بود ، داد ، نه بآنهائى ، كه متوقّع بودند و انتظار رسيدن به اين مقامات را داشتند و ديگر اينكه\r\n\r\n","description":"","footnote":"","page_name":" 2404 ","page_number":464},
  {"content":"\r\n\r\nاشخاصى ، كه در تاجگذارى تيرداد عمدا يا از جهت پيش‌آمد سوئى حاضر نشده بودند ، اكنون ميترسيدند ، كه غيبت آنها برايشان گران تمام خواهد شد . تمامى اين كيفيّات دست بهم داده باعث شد ، كه نجباء از راندن اردوان پشيمان گشتند و اشخاصى را نزد او فرستاده دعوتش كردند ، كه بيايد و از نو تخت را اشغال كند .\r\nاين اشخاص ، وقتى كه وارد گرگان شدند ، اردوان را در وضع بد و حقيرى يافتند :\r\nديدند ، كه او با كمانش معاش خود را تحصيل مىكند و در لباس مندرس است .\r\nدر ابتداء اردوان دربارهء فرستادگان ظنين گشته تصوّر كرد ، كه اينها براى گرفتن و تسليم كردن او به تيرداد آمده‌اند ، ولى ديرى نگذشت ، كه مأمورين خيال او را از اين بابت راحت كرده اردوان را مطمئن ساختند ، كه دشمن تيرداداند و در اظهاراتشان صادق ( تاسىتوس ، همانجا ، بند 44 ) .\r\nپس از آن اردوان پيشنهاد آنها را پذيرفت و قشونى از داهىها و سكاها ترتيب داده به طرف مغرب راند و در اين موقع لباس مندرس خود را تغيير نداد ، تا هر بيننده را برقّت آرد ( بايد در نظر داشت ، كه تاسىتوس فقط اسم سكاها را برده ، ولى يوسف فلاويوس گويد ، از داهىها و سكاها . چون بالاتر گفته شد ، كه اردوان در ميان داهىها اقامت طولانى داشت ، بحقيقت نزديكتر است ، كه تصوّر كنيم قشون او از داهىها بوده و چون قوم داهى يكى از اقوام سكائى بود ، بدين مناسبت اسم سكاها را هم برده‌اند . م . ) . در اينوقت او با شتاب حركت كرد ، تا بدشمن مجال تهيهء قواء ندهد و دوستانش فرصت نداشته باشند از تصميمشان برگردند . اردوان بدين منوال به تيسفون نزديك گرديد ، و حال آنكه دشمن او ، تيرداد ، در ترديد بود ، كه چه كند . بعضى به او پيشنهاد ميكردند بىاتلاف وقت باستقبال دشمن رود و تا قشون او از خستگى اين راه طولانى بيرون نيامده ، جنگ كند . برخى عقيده داشتند ، كه تيرداد به بين النّهرين عقب نشسته با ارامنه و مردمان ديگر شمال متّحد شده و قشون رومى را ، كه در اختيار وىتلّيوس والى سوريّه است و البتّه بمجرّد رسيدن خبر آمدن اردوان ، از فرات خواهد گذشت ،\r\n\r\n","description":"","footnote":"","page_name":" 2405 ","page_number":465},
  {"content":"\r\n\r\nبقواى خود افزوده بجنگ اردوان رود . عقيدهء آخرى بد بود ، زيرا در ابتداى امر تيرداد ميبايست عقب نشيند و عقب‌نشينى در نظر مردم در حكم فرار است و اثرات شوم دارد . باوجود اين چون تيرداد مرد جنگى نبود ، اين عقيده را پسنديد ، بخصوص ، كه وزيرش آبداگز طرفدار اين عقيده شد . تيرداد از دجله گذشت ، تا نقشهء خود را انجام دهد ، ولى ديرى نگذشت ، كه تمام قشون او پراكند ، بعضى باردوى اردوان ملحق شدند و برخى بخانه‌هاى خودشان برگشتند ( 35 يا 36 م . ) . در اين احوال تيرداد با يك مشت مردم از فرات گذشته بسوريّه رفت و خود را وقتى در امنيّت ديد ، كه دوباره تحت الحمايه روم گرديد . معلوم است ، كه پس از آن اردوان از نو بتخت نشست ، بىاينكه مجبور شده باشد جنگ كند ، ولى مقام خود را چندان محكم نديد ، كه باز بمسئله ارمنستان بپردازد يا با دولت روم ستيزه كند . بنابراين مهرداد پسر فرس‌من گرجى در ارمنستان بماند و وىتلّيوس هم از طرف فرات دوچار اشكالاتى نگرديد .\r\n\r\nروابط روم با اردوان\r\nاز طرف ديگر تىبريوس ، كه انقلابى را در ايران باعث شده بود ، چون ديد ، كه نقشه‌اش پيش نرفت ، مايل گرديد باحوال جنگ خاتمه دهد و روابط دوستانه بين دولتين روم و پارت برقرار گردد . با اين مقصود به وىتلّيوس امر كرد اين كار را انجام دهد ( يوسف فلاويوس ، تاريخ يهود ، كتاب 18 ، بند 4 ) و او اردوان را بكنار فرات دعوت كرد ، تا عهد مودّتى بين دولتين بسته شود . يوسف فلاويوس گويد ، كه در جائى از فرات ، چنان كه معمول بود ، پلى از كشتىها ساختند و تلاقى اردوان با والى سوريّه در وسط پل رويداد و پس از اينكه عهد مودّت بسته شد ، هرود آن‌تىپاس « 1 » ، يكى از متّحدين روم ، اردوان و والى سوريّه را بضيافتى طلبيد و اين ميهمانى در زير خيمهء باشكوهى ، كه در وسط پل زده بودند ، برگذار شد ( همانجا ، بند 4 - 5 ) .\r\nدر عهد مودّت دولت روم متعهّد شد ، كه هيچگونه كمكى بمدعيّان سلطنت پارت\r\n\r\n\r\n","description":"","footnote":"\r\n( 1 ) -  Herode Autipas . \r\n","page_name":" 2406 ","page_number":466},
  {"content":"\r\n\r\nنكند و اردوان از هرگونه ادّعائى راجع بارمنستان صرفنظر كرد . در اين ملاقات روميها اردوان را بر آن داشتند ، كه پسرش دارا را براى اظهار مودّت بروم بفرستد و روميها چنان وانمودند ، كه اردوان خواسته ، گروكانى بروم بدهد ، تا بنمايد ، كه مناسباتش با دولت مزبور حسنه خواهد بود . لفظ گروكان را يوسف فلاويوس ذكر كرده ( همانجا ) و نيز سوئه‌تونيوس « 1 » و ديوكاسّيوس ( كتاب 59 ، بند 27 ) ، ولى معلوم نيست ، كه قصد اردوان چنين بوده . شايد او پسرش را براى اثبات روابط دوستى بروم فرستاده . بعلاوه اين اقدام ، كه موافق مقام شاه پارت نبود ، اردوان چند دانه كندر در آتشى ، كه در جلو بيرق رومى و صورت امپراطور ميسوختند ، انداخت و روميها اين عمل او را علامت احترام و خضوع پنداشتند ( ديوكاسّيوس ، همانجا ) . در باب اين عهد بايد گفت ، كه شرايط آن را در روم نميدانستند و فقط وقتى شرايط افشاء شد ، كه تىبريوس درگذشت ( 37 م . ) و كالىگولا « 2 » بجاى او نشست . وقتى كه روميها از شرايط عهد مزبور مطّلع شدند ، مشعوف گشتند و اين بهره‌مندى را از كفايت تىبريوس و تردستى وىتلّيوس دانستند ، ولى در زمان كالىگولا انتشار دادند ، كه اردوان اظهار كرده ، من با ملّت روم هيچگاه خصومتى نداشته‌ام . طرف بغض و عداوت من تىبريوس بود ، حالا ، كه او درگذشته ، با كالىگولا خصومتى ندارم و روابط مودّت را حفظ خواهم كرد . خلاصه آنكه براى نمودن دوستى خود آنطور رفتار كرده و اين فتح ديپلوماسى را از كالىگولا بايد دانست ، ولى حقيقت اين است ، كه اين بهره‌منديهاى روميها در دولت اشكانى نه از تىبريوس بود و نه از كالىگولا . روميها ميبايست مرهون اكتاويوس اگوست باشند ، كه آن كنيزك فاسد رومى را بدربار فرهاد چهارم فرستاد و او منشأ اوضاعى گرديد ، كه نتيجه‌اش آنهمه انقلابات دربارى بود . گوئيم « آنهمه » زيرا با وقايعى ، كه ذكر شده ، شرح اين انقلابات هنوز خاتمه نيافته و پائين‌تر كيفيّات دنبالهء آن بيايد .\r\n\r\n\r\n","description":"","footnote":"\r\n( 1 ) -  Suetonius . \r\n( 2 ) -  Caligula . \r\n","page_name":" 2407 ","page_number":467},
  {"content":"\r\n\r\n\r\nاغتشاش در ايالت بابل\r\nدر اين وقت يا كمى پس از آن ، اختلالى در يكى از ايالات غربى دولت پارت رويداد و شرح آن چنين بود : يهوديها از ازمنهء قديم در آسياى غربى پراكنده بودند و محل‌هاى يهودىنشين در ارمنستان ، ماد ، خوزستان ، بين النّهرين و ساير جاهاى ايران كم نبود ( يوسف فلاويوس ، تاريخ يهود ، كتاب 16 ، بند 6 - موسىخورن ، تاريخ ارمنستان ، كتاب 2 ، فصل 3 ، بند 2 ) . بناى اين مستعمرات از زمان بخت - النّصر دوّم پادشاه بابل شروع شده بود و در همه‌جا عدّه يهوديها بيش از عدّه مردمان ديگر ، كه مجاور آنها بودند ، رو بترقّى ميرفت و مخصوصا در بين النّهرين و بابل بر عدّه يهوديها و اهميّت آنها ميافزود ، و حال آنكه سلكوس و ساير پادشاهان سلوكى با آنها خصومت ميورزيدند و آنها را از بابل به انطاكيّه ميبردند ( يوسف فلاويوس ، كتاب 12 ، بند 3 ) . چنين بود وضع آنها ، تا دولت اشكانى بسط يافت و بابل ايالتى از دولت پارت گرديد . در دورهء سلطنت سلسله اشكانى وضع يهوديها خوب بود و دولت پارت از آنجا ، كه تعصّب مذهبى نداشت ، متعرّض آنها نميشد . يهوديهاى پارت انجمنى تشكيل كرده بودند ، كه دولت اشكانى آن را شناخته بود . اين‌ها شهرهائى داشتند ، كه مختصّ يهوديها بود . يك خزانهء عمومى تأسيس كرده بودند و گاهگاه پولهائى با سى يا چهل هزار نفر به اورشليم ميفرستادند ( يوسف فلاويوس ، تاريخ يهود ، كتاب 18 ، بند 9 ) . حكومت اشكانى كليّة با نظر ملاطفت به يهوديها مينگريست و از آنها در مقابل يونانيها و سريانيها ، كه طرف اعتماد اشكانيها نبودند ، استفاده ميكرد . بنابراين يهوديها از دولت اشكانى رضايت داشتند و هيچگاه مايل نبودند ، اغتشاشى در مستعمرات يهود روى دهد ، ولى در اين زمان وقايعى اتّفاق افتاد ، كه موجب بدبختىهاى بزرگ شد : « 1 »\r\nدو جوان يهودى آسىناى « 2 » و آنىلاى « 3 » نامان ، كه از اهل شهر نه‌آردا « 4 » يعنى\r\n\r\n\r\n","description":"","footnote":"\r\n( 1 ) - تمامي اين روايت از يوسف فلاويوس مورّخ يهودى است .\r\n( 2 ) -  Asinai . \r\n( 3 ) -  Anilai . \r\n( 4 ) -  Nearda . \r\n","page_name":" 2408 ","page_number":468},
  {"content":"\r\n\r\nشهرى ، كه خزانه عمومى يهود در آنجا بود ، بشمار ميرفتند ، مورد تعدّى صاحب كارخانه‌اى ، كه آنها را به كار ميبرد ، گرديدند و فرار كرده به شهر سرحدّى ، كه بين دو بازوى فرات واقع بود رفتند و مصمّم گشتند ، براه‌زنى بپردازند . با اين مقصود دسته‌اى از جوانان را دور خود جمع كرده باعث ناامنى حول‌وحوش شدند .\r\nكارهاى اينها چنين بود ، كه باجى براى امنيّت از اهالى ميگرفتند و از مسافرين هدايائى دريافت ميكردند . وقتى كه طغيان آنها بالا گرفت ، والى بابل مأمور قلع و قمع آنها گرديد و براى اينكه به زودى و آسانى بهره‌مند شود ، قرار داد ، كه روز شنبه ، كه يهوديها كار نميكنند ، به آنها بتازد ، ولى يهوديها بموقع از حركت والى اطّلاع يافته قرار دادند ، كه روز شنبه را تعطيل نكنند و در نتيجه والى جنگ كرده شكست خورد . اردوان ، چون از قضيّه آگاه شد ، دو برادر مزبور را بدربار خود خواست و برادر بزرگتر را ، كه آسىناى نام داشت ، والى بابل كرد . اين شخص ايالت بابل را بااحتياط و جدّى تمام اداره كرد و مدّت 15 سال در اين شغل بماند ( حدس ميزنند از 19 تا 34 م . ) . پس از آن آنىلاى عاشق زن يكى از نجباى پارتى ، كه فرمانده ساخلو بابل بود ، گرديد و چون نميتوانست بر آن زن دست يابد ، جنگى با فرمانده كرده او را بكشت و زن او را گرفت ، ولى يهوديها برآشفته گفتند ، كه اين زن آئين بت‌پرستى را در جامعه يهود داخل مىكند و در نتيجه از آسىناى خواستند ، كه او برادرش را مجبور كند ، زنش را طلاق دهد .\r\nاقدام او در اين مسئله باعث شد ، كه زن آنىلاى او را مسموم كرد و پس از اينكه او درگذشت ، آنىلاى بىاجازهء دربار حكومت بابل را بدست گرفت . اين برادر ، چون اشتياق زياد براه‌زنى داشت ، همين كه بمسند حكومت نشست ، در خاك ايالت هم‌جوارش ، كه در تحت حكومت مهرداد نام پارتى بود ، بناى تعدّى را گذارد .\r\nمهرداد ، كه از نجباى درجه اوّل پارت بشمار ميرفت و علاوه بر آن يكى از دختران اردوان را ازدواج كرده بود ، بمقام مقاومت برآمد ، ولى بهره‌مند نگرديد ، توضيح آنكه آنىلاى بر او شبيخون زده قشونش را شكست داد و خود مهرداد را اسير كرد .\r\n\r\n","description":"","footnote":"","page_name":" 2409 ","page_number":469},
  {"content":"\r\n\r\nاگرچه او از كشتن مهرداد از جهت خويشاونديش با اردوان و نيز از ترس اينكه شاه انتقام قتل او را از خود آنىلاى و يهوديهاى بابل بكشد ، دست بازداشت ، ولى اسير خود را بسيار توهين كرد ، زيرا او را سربرهنه بر خرى سوار كرده از ميدان جنگ نزد آنىلاى بردند . بعد او مهرداد را آزاد كرد و والى نزد زنش برگشت ، ولى اين زن حاضر نشد ، توهينى را ، كه آنىلاى به شوهرش كرده بود ، تحمّل كند و گفت او را راحت نخواهد گذارد ، مگر اينكه قشون تازه‌نفس ديگرى جمع كرده انتقام خود را از آنىلاى بكشد . مهرداد درصدد جنگ برآمد و آنىلاى بىواهمه بجنگ او رفت ، ولى چون قشون خود را بجلگه گرم و خشكى بمسافت ده ميل از بابل برد و بىاينكه به آنها استراحت دهد ، جدال را شروع كرد ، شكست خورد و در عوض بجان بابلىها افتاده با آتش و آهن خسارات زيادى به آنها وارد كرد و بعد گريخته به شهر ( نه‌آردا ) رفت . بابلىها تسليم او را از اهالى شهر مزبور خواستند و چون آنها را ياراى چنين اقدامى نبود ، بابلىها خواستند قرارى در اين باب داده شود و بعد ، وقتى كه از قوّهء آنىلاى آگاه شدند ، شبى بر سپاهيان او ، كه مست يا در خواب بودند ، تاخته همه را از دم شمشير گذراندند . بدين ترتيب آنىلاى و دستهء سپاهيانش معدوم گشتند . بر اثر اين قضيّه بابليها با يهوديها دشمن خونين شدند و اين دو مردم باهم درافتادند . پس از آن يهوديها ، چون ديدند ، كه در بابل نميتوانند بمانند ، كوچ كرده بسلوكيّه رفتند و پنج سال در آن شهر اقامت گزيدند . در اين اوان بين يونانيها و سريانيها منازعه‌اى بود و چون يهوديها سريانيها را از حيث نژاد بخودشان نزديك ميدانستند ، طرفدار آنها شدند ، ولى يونانيها زرنگى كرده با سريانىها كنار آمدند و هردو بر ضدّ يهوديها قيام كردند . پس از آن جدالى رويداد ، كه در آن پنجاه هزار يهودى تلف شد و مابقى به تيسفون رفتند ، ولى در اينجا هم دشمنان يهوديها دست از تعقيب آنها برنداشتند و احوال اين قوم چنين بود ، تا آنكه قرار گذاشتند ، از شهرهاى مهم مهاجرت كرده و در شهرهاى كوچك زندگانى كنند . در چنين شهرها تمامى سكنه از آنها تركيب ميشد ( يوسف\r\n\r\n","description":"","footnote":"","page_name":" 2410 ","page_number":470},
  {"content":"\r\n\r\nفلاويوس ، تاريخ يهود ، فصل 9 ، بند 9 ) .\r\nقضيّهء دو برادر مذكور را با نتايجى ، كه از آن حاصل شد ، بعض نويسندگان جديد دليل اوضاع بد دولت پارت تصوّر ميكنند و مايلند داراى اين عقيده باشند ، كه در دولت پارت ، مانند دولت عثمانى قرن نوزدهم م ، ملل و اقوام مختلف از جهت ضدّيت مذهبى و نژادى و غيره بهم ميافتادند و دولت مركزى با نظر بى قيدى به اين منازعات داخلى مينگريست . دولت پارت بعقيده آنها دولتى نبوده ، كه وظيفه خود را حسّ كرده باشد ، زيرا اوّل وظيفه دولت اين است ، كه امنيّت را در داخله مملكت بر پايهء محكمى نهد و تمام تبعه‌اش ، از هرنژاد و مذهب و زبانيكه باشند ، در سايه اين امنيّت زندگانى كنند . اين اصل صحيح است ، ولى ، اگر بخواهيم از روى انصاف در اين قضيّهء دو برادر مذكور قضاوت كنيم ، بايد بگوئيم ، كه تاريخ علمى نيست ، كه اسلوب « 1 » تحقيقاتش قياسى باشد . اسلوب آن بر استقراء است و منطق اجازه نميدهد ، كه از يك قضيّه جزئى اين نتيجه كلّى را بگيريم و بعد آن را شامل تمامى دوره اشكانى ، كه 475 سال دوام آن بود ، بدانيم و ديگر نبايد فراموش كرد ، كه سلطنت اردوان زمان ضعف حكومت مركزى است ، دو دفعه او از سلطنت افتاد ( خلع او از سلطنت در دفعه دوّم پائين‌تر بيايد ) و چند دفعه با دشمنان داخلى و خارجى خود جنگيد . بنابراين با گرفتاريهائى ، كه داشت ، مجبور بود اين نوع مسائل داخلى را به نحوى برگذار كند و باصطلاح سر و ته قضيّه را بهم آرد . چون از اوضاع دولت پارت در قسمت تمدّنى اين كتاب مشروحا صحبت خواهد بود ، عجالة به اين اندازه تذكّر اكتفاء كرده ميگذريم .\r\n\r\nراندن اردوان در دفعهء دوّم\r\nاز قرار معلوم اردوان پس از چندى باز مجبور گشته كناره گيرد ( فلاويوس ، تاريخ يهود ، كتاب 20 ، فصل 3 ، بند 1 - 3 ) . جهت آن را نميدانيم ، ولى بايد ، مانند دفعهء اوّل نجباء بر ضدّ او شده باشند و اين حدس با احوال اردوان موافقت دارد . او شخصى\r\n\r\n\r\n","description":"","footnote":"\r\n( 1 ) -  Methode . \r\n","page_name":" 2411 ","page_number":471},
  {"content":"\r\n\r\nبود سخت و شديد العمل . بنابراين اشخاصيكه طرف بغض يا غضب او ميشدند ، براى امنيّتشان چاره‌اى ديگر جز تحريك مردم و نجباء بانقلاب نداشتند . اين دفعه اردوان نزد عزّت « 1 » پادشاه دست‌نشانده آديابن ، كه مذهب موسوى را پذيرفته بود ، رفت ( فلاويوس ، همانجا ) . بعد از اين قضيّه ، مجلس مهستان او را از سلطنت خلع كرده كين‌نام « 2 » يا كين‌ناموس « 3 » نامى را بجاى او بر تخت نشاند ، ولى عزّت با اردوان همراهى كرد و مجلس مهستان جواب داد ، كه كين‌نام هم اشكانى است و نميتوان حقّ او را انكار كرد . مشكلاتى در اين وقت بين شاه سابق و لاحق رويداد ، ولى كين‌ناموس با اردوان كنار آمد ، به اين ترتيب ، كه اردوان را دوباره بتخت خواند و ، وقتى كه او آمد ، استعفاء كرده تاج را از سر خود برداشت و بر سر او نهاد . در اين موقع اردوان به تمام دشمنانش عفو عمومى بخشيد و عزّت هم امنيّت آنها را ضمانت كرد . اگرچه واضح است باز براى احتراز از سوء تفهيم توضيح ميكنيم ، كه عزّت پادشاه آديابن دست‌نشانده دولت پارت بود « 4 » .\r\n\r\nشورش سلوكيّه\r\nاز وقايع سلطنت اردوان اين بود ، كه شهر سلوكيّه ، دوّم شهر دولت پارت ، بر اثر انقلاب دوّم پارتيها و رفتن اردوان نزد عزّت شورشى برپا كرد و خود را مستقل خواند . جهات اين شورش و قيام را نميدانيم ، ولى گمان ميرود ، كه شهر يونانى ، چون ضعف دولت پارت را ديده ، قطع كرده ، كه در اين زمان موقع تجزيهء پارت در رسيده و وقت است ، كه سلوكيّه از دولت مزبوره جدا شود ( تاسىتوس ، سالنامه‌ها ، كتاب 11 ، بند 8 - 9 ) .\r\nمخصوصا بايد در نظر داشت ، كه سلوكيّه از تابعيّت پارت هيچگاه راضى نبود .\r\nامّا اينكه ميخواسته بكلّى مستقل شود ، يا در تحت حمايت روم داراى استقلال داخلى بيشترى گردد ، معلوم نيست . بهرحال يونانيها در 40 م . قيام كرده خودشان را جامعهء مستقلّى دانستند . از طرف ديگر ديده نميشود ، كه روميها كمكى به آنها كرده باشند ، زيرا مايل نبودند عهدى را ، كه با اردوان بسته بودند ،\r\n\r\n\r\n","description":"","footnote":"\r\n( 1 ) -  Izates . \r\n( 2 ) -  Kinnam . \r\n( 3 ) -  Kinnamus . \r\n( 4 ) - بعضى عقيده دارند ، كه عزّت از ايزد آمده . اگر چنين باشد ، بايد با الف نوشت .\r\n","page_name":" 2412 ","page_number":472},
  {"content":"\r\n\r\nبهم بزنند . بنابراين شهر سلوكيّه ميبايست بپاى خويش بايستد و بخويشتن تكيه دهد .\r\nاردوان بمقام حمله برآمد ، ولى بهره‌مند نشد ، زيرا شهر مزبور دفاعى سخت از خود كرد ، ولى بعدها پارتيها موفّق گشتند ، كه آن را از نو تابع خود كنند . اين واقعه در سلطنت ديگر رويداد ، زيرا اردوان از قرار معلوم در 42 م . درگذشته .\r\nبعضى فوت او را در 44 م . ميدانند ، ولى سكّه‌هاى او مينمايد ، كه سنهء 42 م .\r\nصحيح‌تر است .\r\n\r\nصفات اردوان\r\nسلطنت اردوان از 10 تا 42 م . بود ، ولى بعضى تا 42 و برخى مانند يوستى ( نام‌هاى ايرانى ، صفحه 412 ) آن را تا 40 ميدانند . اگر سلطنت او را بعد از رفتن ونن بارمنستان بدانيم ، از 17 تا 42 م . است . او شخصى بود تندخو و شديد العمل و گمان ميرود ، كه جهت انقلابات داخلى هم عدم اطمينانى بوده ، كه نجباء از او داشته‌اند .\r\nبهرحال سلطنت او باغتشاشات و انقلابات و جنگ‌ها گذشت و ايران در زمان او ضعيف گرديد . اردوان استقامت رأى داشت ، ولى عاقل نبود . بهترين دليل اين نظر نوشتن آن نامهء وهن‌آميز ، به تىبريوس قيصر روم است در ابتداء و در آخر تمكين باينكه از ارمنستان صرف‌نظر كرده بامور آن مملكت دخالتى نداشته باشد .\r\nبنابراين اردوان سوّم دوّم شاه ايران پارتى است ، كه ارمنستان را بروميها واگذارد .\r\n( در دفعه اوّل اين كار را فرهادك كرد . م . ) .\r\n\r\nمبحث يازدهم . اشك نوزدهم - بردان « 1 »\r\nمحقّقا معلوم نيست ، كه بعد از اردوان كى بتخت سلطنت نشسته . يوسف فلاويوس گويد ( كتاب 20 ، فصل 3 ، بند 4 ) ، كه بردان ( وردان ، وارتان ) پسر و بتخت نشست ، زيرا از زمان پدرش به اين امر خطير معيّن شده بود و مدّعى نداشت ،\r\n\r\n\r\n","description":"","footnote":"\r\n( 1 ) -  Bardan . \r\n","page_name":" 2413 ","page_number":473},
  {"content":"\r\n\r\nولى تاسىتوس گويد ، كه گودرز پسر اردوان سوّم بجايش نشست و اگر شقى نبود ، ميتوانست بىمدّعى سلطنت كند ( سالنامه‌ها ، كتاب 11 ، بند 8 ) . ممكن است بگوئيم ، كه روايت هردو مورّخ صحيح است به اين معنى ، كه گودرز قبل از بردان بتخت نشسته ، ولى چند روزى بيش نتوانسته بر سرير مزبور بماند . بهرحال روايت تاسىتوس اين است ، كه گودرز برادر خود اردوان نامى را هلاك كرد و به اين هم اكتفاء نكرده زن و پسر او را فقط از جهت سوءظنّى كشت . نجباى پارت از اين رفتار وحشيانه‌اش متنفّر گشته او را از تخت به زير آوردند و بجاى او بردان را طلبيدند . اين شاهزاده در اينوقت دور از دربار پارت ميزيست ( تقريبا 93 فرسنگ ) و چون جاه‌طلب و چابك بود ، همين كه دعوت مجلس مهستان به او رسيد ، سوار شده در ظرف دو روز خود را بپاىتخت رسانيد ( تاسىتوس گويد دو روز ، ولى چون به نظر مشكل ميآيد ، كه 350 ميل يا نود و سه فرسنگ را بتوان در دو روز طى كرد ، بايد گفت ، كه در عدد روزها اشتباه شده يا تغيير عدد از تحريف كاتب است . م . ) . از آن جهت ، كه قواى گودرز حاضر نبود ، بردان به آسانى بر او غالب آمده بر تخت نشست و گودرز فرار كرده نزد داهىها رفت . بردان در آنجا متعرّض او نشد و در نتيجه گودرز فرصت يافت ، كه براى بازگشت خود فكرى انديشد و طرحى ريزد . بردان هم بخواباندن شورش سلوكيّه پرداخت و اين شهر را محاصره كرد ( تاسىتوس ، همان كتاب و همان بند ) . محاصره به طول انجاميد ، زيرا شهر استحكاماتى متين داشت و يونانيها آذوقهء فراوان جمع كرده حاضر شده بودند ، تا آخرين نفس پا فشارند . در اين احوال ، كه بردان بسلوكيّه پرداخته بود ، خبر قيام گودرز رسيد . بردان براى دفع او به طرف مشرق حركت كرد و در جلگه‌اى در باختر براى جنگ آماده گشت ( تاسىتوس ، سالنامه‌ها ، كتاب 11 ، بند 8 ) . گودرز هم قواى زياد داشت ، زيرا گرگانىها و داهىها با او همراه بودند ، ولى قبل از اينكه جنگى روى دهد ، دريافت ، كه نجباء مذاكراتى دارند ، تا هردو برادر را كنار گذاشته شخص ثالثى را براى سلطنت انتخاب كنند .\r\n\r\n","description":"","footnote":"","page_name":" 2414 ","page_number":474},
  {"content":"\r\n\r\nبنابراين گودرز صلاح خود را در آن ديد ، كه با برادرش صلح كند و در نتيجه خبر مذكور را به بردان اطّلاع داد و هردو باهم آشتى كردند . پس از آن گودرز از تخت سلطنت صرف‌نظر كرده در گرگان بماند ( معلوم است ، كه والى اينصفحه گرديد . م . ) ، ولى بردان به طرف سلوكيّه رانده با محاصره شديد اينشهر را باطاعت درآورد . موافق اين خبر ، شورش اهالى سلوكيّه هفت سال به طول انجاميد و در سال 46 خاتمه يافت ( تاسىتوس ، سالنامه‌ها ، كتاب 11 ، بند 9 ) .\r\nپس از صلح با گودرز و گرفتن سلوكيّه ، بردان فراغتى يافت و پنداشت ، وقت آن رسيده ، كه توجه خود را به طرف ارمنستان معطوف داشته ، حق خود را از دولت روم استرداد كند ، زيرا براى ستيزه كردن با روم ، اين موقع به نظر بردان مناسب ميآمد . براى فهم وقايع بايد در نظر داشت ، كه مهرداد پسر فرس‌من ايبريانى يا گرجى ، كه تحت الحمايه روميها بود ، آنها را ناراضى داشت و كالىگولا قيصر روم او را احضار كرد . در غياب او ارمنستان بىپادشاه ماند و ارامنه در صدد استقلال خود برآمدند . بعد ، وقتى كه پس از چند سال ، مهرداد از كلوديوس « 1 » قيصر روم اجازه يافت بارمنستان برگردد ، ارامنه او را نپذيرفتند و بر ضدّش قيام كرده پا فشردند . اين احوال به طول انجاميد ، تا قواى متحدّه روميها و گرجىها ، بر اهالى غلبه كرده مهرداد را بتخت نشاندند . مهرداد ، كه بقوّه اجنبى زمام امور را بدست گرفته بود ، مقام خود را محكم نميديد و براى حفظ خود به سختى و جبر متوسل ميشد ( تاسىتوس ، سالنامه‌ها ، كتاب 11 ، بند 9 ) . اين بود ، كه نارضامندى شديد در ميان ارامنه پديد آمد و بردان پنداشت موقع آن رسيده ، كه ارمنستان را از روميها انتزاع و آنان را از حدود ايران دور سازد . امّا ، چون بردان مرد محتاطى بود ، خواست پادشاهان دست‌نشانده ايران را در اين كار شريك خود دارد و از قواء آنها استفاده كند ، بنابراين تصميم كرد با آنها مشورت كند . از پادشاهان مزبور از همه نزديكتر به او ، عزّت پادشاه آديابن و كردون بود . او ، چنان كه ميدانيم ،\r\n\r\n\r\n","description":"","footnote":"\r\n( 1 ) -  Claudius . \r\n","page_name":" 2415 ","page_number":475},
  {"content":"\r\n\r\n( 139 ) - سكّه اشك نوزدهم ( بردان )\r\nبه اردوان پدر بردان در مراجعت ثانويش بتخت ايران كمك و همراهى كرده بود و بنابراين دوست صميمى بردان هم بشمار ميرفت . شاه با او مشورت كرد و عزّت ، پس از اينكه از نقشه او آگاه شد ، گفت رأيش مخالف اين نقشه است .\r\nجهت آن بود ، كه اوّلا عزّت چهار پنج نفر از پسران خود را بروم فرستاده بود ، كه در آنجا تربيت يابند و ديگر بقوّت و ابهت روم عقيده داشت و صلاح نميدانست بردان با دولت مزبور درافتد . او سعى كرد با دليل عقيده خود را به بردان بقبولاند ، ولى بالاخره موفق نگشت ، زيرا دلايل عزّت در ترازوى عقل بردان آن وزن را نداشت كه با فكر بردان ببرگردانيدن ارمنستان بايران برابرى كند يا به آن بچربد . جهت معلوم است ، بردان پيش خود ميگفت ، كه در ارمنستان سلسله اشكانى سلطنت داشت و اين مملكت در منطقهء نفوذ ايران بود . روميها از اغتشاشات و انقلابات داخلى دولت پارت استفاده كرده ، در اين مملكت برقرار شده‌اند . اين توهين را بايد رفع كرد و اين موقع هم مناسب است . خلاصه آنكه بردان با عزّت موافق نگرديد و اين اختلاف‌نظر باعث كدورت ذات البين شده ، بالاخره كار بجنگ كشيد ( يوسف فلاويوس ، تاريخ يهود ، كتاب 20 ، فصل 3 ، بند 4 ) .\r\nدر اين احوال هنوز طرفين صف‌آرائى نكرده بودند ، كه از طرف شمال‌شرقى خبر رسيد ، گودرز از آشتى خود با بردان پشيمان گرديده درصدد جنگ است ، توضيح آنكه نجباء او را اغواء كرده بودند ، با همراهى آنها با برادر بجنگد و تخت را صاحب شود . در اين وقت بردان مجبور گرديد ، كه دست از عزّت برداشته به طرف مشرق رود و در محلّى ، كه معلوم نيست كجا بوده ، در ميان گرگان و هرات با برادر روبرو شده در چند جدال به او شكست داد ( تاسىتوس گويد ، كه جنگها بين اريند « 1 »\r\n\r\n\r\n","description":"","footnote":"\r\n( 1 ) -  Erinde . \r\n","page_name":" 2416 ","page_number":476},
  {"content":"\r\n\r\nو سند « 1 » رويداد ، ولى معلوم نيست ، كه مقصود از اريند چه محل يا چه رودى است . م ) .\r\nبردان نتوانست از ثمر فتوحات خود برخوردار شود ، زيرا از غرور يا جهت ديگر بناى سختى و شقاوت را نسبت بنجباء گذارد و آنها ناراضى گشته پس از مراجعتش از گرگان در شكارگاهى در حين شكار نابودش ساختند ( تاسىتوس ، سالنامه‌ها ، كتاب 11 ، بند 10 - يوسف فلاويوس فقط كشته شدن او را نوشته ، بىاينكه تصريح كرده باشد ، در چه احوالى اين قضيّه رويداده . م . ) .\r\nپس از كشته شدن بردان گودرز را بر تخت نشاندند و شرح احوال او در جاى خود بيايد . امّا در باب مدّت سلطنت بردان اختلافى بين مورّخين عهد قديم ديده مىشود و نويسندگان جديد هم در اين باب باهم موافق نيستند . اوّلا بالاتر اشاره كرديم ، كه بين تاسىتوس و يوسف فلاويوس راجع بابتداى سلطنت بردان اختلافى است . اوّلى گويد ، كه بعد از اردوان سوّم گودرز بتخت نشست و بعد ، از جهت شقاوتش او را رانده بردان را بجاى او نشاندند . دوّمى بسلطنت گودرز قبل از بردان قائل نيست . در اينكه تاسىتوس يكى از مورّخين مهم عهد قديم است و نميتوان نوشته‌هاى او را بكلّى بىاعتبار دانست ، حرفى نيست ، ولى سكّه‌هاى اشكانى مثل اين است ، كه بيشتر با روايت فلاويوس موافقت دارد . پس چنين به نظر ميآيد ، كه گودرز بعد از اردوان بتخت نشسته ، ولى چون شخصى را مانند بردان ، كه وليعهد بوده مدّعى در پيش داشته ، سلطنت او مسلّم نبوده و حتّى عنوان شاهى نداشته يا اگر هم داشته ، چند روزى بيش طول نكشيده . بنابراين سلطنت مسلّم گودرز را بايد از زمانى دانست ، كه نجباء بردان را نابود ساخته او را بتخت طلبيده‌اند . ثانيا از نويسندگان جديد راولين‌سن سلطنت بردان را از سپتامبر ( اواخر شهريور ) 42 تا 46 م . دانسته ( ششمين دولت . . . . صفحهء 251 ) ، ولى يوستى ( نام‌هاى ايرانى ، صفحه 412 ) سلطنت او را از 40 تا 45 م . نوشته است . گوت‌شميد مينويسد ، كه آخرين سكّه او از اوت 45 م . است ( تاريخ ايران الخ ، صفحهء 127 ) .\r\n\r\n\r\n","description":"","footnote":"\r\n( 1 ) -  Sinde . \r\n","page_name":" 2417 ","page_number":477},
  {"content":"\r\n\r\n\r\nمبحث دوازدهم . اشك بيستم - گودرز\r\nپس از كشته شدن بردان گودرز را بشاهى انتخاب كردند و او بر تخت نشست .\r\nاگرچه تاسىتوس گويد ، كه عقيدهء بعضى بر سلطنت مهرداد نوهء فرهاد ( يعنى فرهاد چهارم ) بود ، بهرحال از سكّه‌هاى اشكانى پيداست ، كه در 45 - 46 م . بردان سلطنت داشته و گودرز هم در 46 بتخت نشسته .\r\nگودرز ميتوانست بىمنارع سلطنت كند ، ولى از جهت خشونت و شقاوتش مورد بغض و كينه پارتيها گرديد . در اين‌حال جنگهائى شروع كرد ، كه در آن بهره‌مند نبود و اين معنى هم مردم را از او ناراضى داشت ( تاسىتوس ، سالنامه‌ها ، كتاب 11 ، بند 10 ) . در نتيجه ، ناراضىها در 49 م . سفرائى نزد كلوديوس قيصر روم فرستادند ، تا مهرداد پسر ونن و نوهء فرهاد چهارم را بايران بياورند . سفراء مأمور بودند بگويند ، « كه پارتيها از مفاد عهدى ، كه بين پارت و روم بسته شده ، بى اطّلاع نيستند و نميخواهند آن عهد نقض شود ، برضدّ خاندان اشكانى هم نيستند ، فقط مايلند ، كه بجاى يكنفر اشكانى اشكانى ديگر بنشيند ، زيرا سلطنت گودرز ، براى نجباء و مردم پارت از جهت ظلم و تعدّيات او ، قابل تحمّل نيست : او از اقرباى ذكور خود هركس را ، كه به دستش افتاده ، نابود كرده ، در ابتداء برادران خود ، بعد ساير اقربايش را كشته و پس از آن باقرباى دور پرداخته و به اين هم اكتفاء نكرده اطفال اين اشخاص و زنان آبستن آنها را معدوم ساخته . گودرز عادتا تنبل است ، در جنگها بهره‌مند نيست و بقدرى شقى است و فاقد مردانگى ، كه كسى نميتواند با نظر حقارت در او ننگرد . معاهدهء دوستى بين روم و پارت روميها را بر آن ميدارد ، كه بدولت متّحد خود ، كه از حيث قوّت با روم مساوى است ، ولى براى ابراز احترام خود نسبت بدولت روم راضى شده است ، تقدّم او را تصديق كند ، كمك نمايد . بشاهزادگان پارتى اجازه داده شده ، مانند گروكان در خارجه بمانند ، براى اينكه هرزمان شاهى مورد نارضامندى\r\n\r\n","description":"","footnote":"","page_name":" 2418 ","page_number":478},
  {"content":"\r\n\r\n( 140 ) - سكّه‌هاى اشك بيستم ( گودرز )\r\nمردم گرديد ، بتوانند يكى از شاهزادگان را بطلبند » . اين نطق مسّن‌تر بين غير را تاسىتوس ذكر كرده و گويد ، كه خطابه مشروح‌تر از آن بوده ، كه ذكر كرده ( سالنامه‌ها ، كتاب 12 ، بند 10 ) . بعد او گويد : نطق مذكور در حضور قيصر و اعضاى مجلس سنا و مهرداد ايراد شد . كلوديوس جواب مساعد داد و تقليد از اگوست ربّانى « 1 » كرده اجازه داد ، پارتيها شاهى را ، كه ميطلبند ، از روم برگيرند .\r\nقيصر گفت : « كه شاهزاده مذكور در روم بزرگ شده و از حيث اعتدال معروف است .\r\nدر جايگاه سلطنت او خود را مدير هموطنانش خواهد دانست ، نه آقاى بردگانى . او درخواهد يافت ، كه ملّتى هرقدر كمتر رحم و عدالت ديده باشد ،\r\n\r\n\r\n","description":"","footnote":"\r\n( 1 ) - اگوست ربّانى يعنى اكتاويوس اگوست قيصر روم ، كه درگذشته و مقام الوهيّت دارد .\r\n","page_name":" 2419 ","page_number":479},
  {"content":"\r\n\r\nاين صفات را بيشتر قدر خواهد دانست . مهرداد ميتواند همراه سفراى پارتى برود و به كايوس كاسّيوس والى سوريّه دستور داده خواهد شد ، كه او را در ورود بآسيا بپذيرد و وى را سالما به آن طرف برساند » ( تاسىتوس ، سالنامه‌ها ، كتاب 12 ، بند 10 ) .\r\nپس از آن شاهزاده اشكانى را روميها بسلامت به شهر زگما رسانيدند و جمعى از نجباى پارتى و پادشاه خسرون دست‌نشانده دولت پارت ، كه مانند پادشاهان ديگر اين صفحه آبگر « 1 » ( يا اكبر ) نام داشت ، در اينجا بشاهزاده ملحق گشتند .\r\nپارتيها ميخواستند ، كه مهرداد هرچه زودتر از نزديكترين راه خود را بتيسفون برساند و والى سوريّه كاسّيوس هم همين عقيده را داشت ، ولى پادشاه خسرون ، كه بعقيده تاسىتوس ظاهرا دوست مهرداد و در باطن طرفدار گودرز بود ، بر خلاف اين نقشه اظهار عقيده كرده ، صلاح مهرداد را در آن ديد ، كه او به ادس « 2 » پايتخت خسرون درآيد و شاهزاده اشكانى را چندين روز در آنجا ببهانه ميهمانىها نگاهداشت . پس از آن به او پيشنهاد كرد ، كه بارمنستان رفته از راهى ، كه دور ميزد ، يعنى از قسمت علياى رود دجله ، به طرف دشمن خود رود ، و حال آنكه راه مستقيم راه بين النّهرين بود . در اين احوال وقت ، گرانبهاى زيادى تلف شد : راه كوهستانى ارمنستان و برف‌هاى آن قشون مهرداد را خسته كرد و به گودرز مجال داد ، كه سپاهيان خود را جمع كند . راهى ، كه مهرداد پيمود ، از قرار معلوم چنين بوده :\r\nاو از ديار بكر و تيل « 3 » و جزيره گذشته ، در نزديكى موصل از دجله عبور كرده و قبل از عبور شهر كوچكى را ، كه در جاى نينواى قديم بوده ، بتصرّف آورده و بالاخره به آديابن رسيده . چيزى كه در ابتداى جنگ براى مهرداد مساعد به نظر ميآمد ، اين بود ، كه عزّت پادشاه دست‌نشانده آديابن طرفدار او گرديده ، قشون خود را بكمك او آورده بود . گودرز ، كه در نزديكى اين محل بود ، قوّه خود را ، براى جنگ كافى نميديد و از جهت نگرانى ميخواست ، قوّه بيشترى جمع كند .\r\n\r\n\r\n","description":"","footnote":"\r\n( 1 ) -  Abgarus . \r\n( 2 ) -  Edesse . \r\n( 3 ) -  Til . \r\n","page_name":" 2420 ","page_number":480},
  {"content":"\r\n\r\nاو موقع محكمى را اشغال كرد و جبهه قشون خود را رود كورما « 1 » قرار داد ، زيرا نقشهء او چنين بود ، كه حال دفاعى اختيار كند و جنگ بدرازا بكشد ، تا بواسطه فرستادگان خود معلوم دارد ، كه دوستان و همراهان مهرداد تا چه اندازه با او صميمى هستند ( در اينجا بايد گفت ، كه از نوشته‌هاى تاسىتوس نميشود معلوم كرد ، كه تلاقى دو لشكر محقّقا در چه نقطه‌اى رويداده ، ولى بطور كلّى ميتوان گفت ، كه اين نقطه در جائى بين دجله و كوههاى كردستان واقع بوده ، بعضى كورما را با قره‌سو ، كه از نزديكى كرمانشاه ميگذرد ، مطابقت داده‌اند ، ولى محقّقا صحّت اين نظر هم معلوم نيست . باوجود اين ميتوان با جرئت گفت ، كه محلّ تلاقى فريقين بهرحال بين اربيل و بغداد بوده ) .\r\nنقشه گودرز براى او مساعد بود ، زيرا پس از مدّت كمى عزّت پادشاه آديابن و نيز اكبر پادشاه خسرون با اعراب مهرداد را رها كرده با قشونشان از او جدا شدند و شاهزاده اشكانى فقط با هواخواهان پارتى خود ماند ، و حال آنكه صميميّت آنها هم مشكوك بود . بنابراين مهرداد تصميم گرفت ، قبل از اينكه همه او را رها كنند ، بجنگد و گودرز هم ميخواست جنگ را شروع كند ، زيرا حس ميكرد ، كه از قواى مهرداد خيلى كاسته . در نتيجه ، جدالى ، كه سخت و خونين بود ، درگرفت و مدّتى هيچكدام از طرفين غالب نيامدند ، بالاخره كارّن « 2 » سردار قشون مهرداد لشكر طرف مقابل را شكست داده بيش از آنچه مقتضى بود آن را تعقيب كرده دور رفت و ، وقتى كه برميگشت ، راه او را قواى تازه‌نفسى قطع كرد و خود او اسير گرديد يا كشته شد . اين قضيّه باعث فرار قشون مهرداد گرديد و شاهزاده اشكانى مجبور گرديد بشخصى پارراكس « 3 » نام يكى از تبعه پدرش پناه برد و او خيانت كرده مهرداد را در زنجير نزد گودرز فرستاد . شاه با مهرداد خيلى ملايمتر از آن ، كه انتظار ميرفت ، رفتار كرد ، يعنى بجاى آنكه او را بكشد ، اكتفاء كرد باينكه او را « خارجى » و « رومى » بخواند نه اشكانى و براى اينكه\r\n\r\n\r\n","description":"","footnote":"\r\n( 1 ) -  Corma . \r\n( 2 ) -  Carrene . \r\n( 3 ) -  Parrax . \r\n","page_name":" 2421 ","page_number":481},
  {"content":"\r\n\r\nاو هيچگاه نتواند بر تخت نشيند ، امر كرد گوشهاى او را بريدند . تاسىتوس در اينجا گويد ، اين اقدام گودرز براى نمودن رحم خود نسبت به مهرداد و افتضاح ما ( يعنى روميها ) بود ( سالنامه‌ها ، كتاب 12 ، بند 14 ) ، ولى حقيقت همان است ، كه ذكر شده ، زيرا در ايران قديم شخصيكه ناقص بود ، نميتوانست بر تخت نشيند .\r\nگوت‌شميد گويد ، كه كارّن والى صفحه‌اى بود ، كه در آنجا جنگ رويداد ( تاريخ ايران الخ ، صفحهء 128 ) ، ولى مدرك اين عقيده را ننموده و در نوشته‌هاى تاسىتوس همچنين خبرى نيافتيم . بهرحال پس از اين فتح طولى نكشيد ، كه گودرز درگذشت . تاسىتوس گويد ، كه از مرضى فوت كرد ( سالنامه‌ها ، كتاب 12 ، بند 14 ) ، ولى يوسف فلاويوس عقيده داشت ، كه بر اثر توطئه‌اى بقتل رسيد ( تاريخ يهود ، كتاب 20 ، فصل 3 ، بند 4 ) .\r\nدر باب اين شاه بايد گفت ، كه او فتح خود را نسبت به مهرداد جاويدان كرده ، ولى نه مانند ونن ، كه به طرز رومى مدالهائى سكّه زد ، بل مانند داريوش بزرگ با حجّاريها و كتيبه‌اى در كوه بيستون . تفاوتى ، كه ديده مىشود در زبان كتيبه است ، كه بجاى پارسى قديم يونانى است . چون از آثار اشكانيان صحبت در پيش است ، شرح اين حجّاريها و كتيبه را هم بدانجا محوّل ميداريم . همين‌قدر گوئيم ، كه در كتيبه خود را ساتراپ ساتراپ‌ها ميخواند ، ولى در سكّه‌اى ، كه از او بدست آمده ، شاهنشاه آريانا . اين كلمه اسم قديم ايران است . اراتستن گويد ، كه اين اسم بايران شرقى اطلاق ميشد ، ولى سترابون آن را شامل ساير قسمت‌هاى ايران نيز ميداند ( صفحهء 156 اين تأليف ) . سلطنت گودرز موافق آنچه ، كه دربارهء او گفته شد از 42 م . شروع شد ، ولى از جهت سختى و تعدّى و شقاوتش او را از سلطنت خلع كردند و در مدّت چهار سال ( از 42 تا 46 م . ) بردان سلطنت كرد . پس از آن از 46 م . باز گودرز بتخت نشست و در 51 م . در ، گذشت .\r\nگوت‌شميد عقيده دارد ، كه مرگ او قبل از ماه ژون رويداده . گودرز ، چنان كه\r\n\r\n","description":"","footnote":"","page_name":" 2422 ","page_number":482},
  {"content":"\r\n\r\nاز نوشته‌هاى تاسىتوس ديده مىشود ، شخصى بوده ظالم و شقى و حتّى از ساير شاهان اشكانى از اين حيث ميگذشته ، ولى رفتارش با مهرداد مينمايد ، كه در مواقعى ميتوانسته ملايمت نشان دهد . تدبير و احتياطش را ميتوان بيش از شجاعتش دانست . بهرحال او كارى براى پارت نكرد ، كه نام اين دولت را بلند كند ، به عكس جنگ‌هاى او با برادر و برادرزاده‌اش از قوّت دولت اشكانى كاست و در جنگهاى ديگر هم هيچگاه بهره‌مندى نداشت . بالاخره درباره او بايد گفت ، كه منافع شخصى را بر منافع مملكتش ترجيح ميداد . موافق عقيده يوستى او پسر ارشك گيو بود و پسرخوانده اردوان سوّم . ارشك‌گيو را يوستى از اشكانيان ارمنستان دانسته « 1 » ( نام‌هاى ايرانى ، صفحه 412 ) .\r\n\r\nمبحث سيزدهم . اشك بيست و يكم - ونن دوّم\r\nتاسىتوس گويد ، كه پس از ، گودرز تخت سلطنت به ونن رسيد . او والى ماد بود و پس از گودرز پارتيها او را براى سلطنت طلبيدند ( كتاب 12 ، بند 14 ) ، ولى نويسنده مزبور تصريح نكرده ، كه ونن چه نسبتى با گودرز داشته . چون معلوم است ، كه گودرز از اقرباى نزديك خود هركس به دستش ميافتاده ميكشته ، بايد حدس زد ، كه ونن نسبتى دور با شاه مزبور داشته . بهرحال بقول تاسىتوس سلطنت ونن خيلى كوتاه بود و حادثه‌اى نيك يا بد در زمان او روى نداد ، بنابراين نامى هم از خود نگذاشت .\r\nسكّه‌هائى ، كه از سلطنت او بدست آمده ، كم و خيلى خشن است . تاريخ اين سكّه‌ها از سه ماه آخرى 51 و 9 ماه اوّل 52 م . است ( راولين‌سن ، ششمين دولت مشرق ، صفحه 261 ) . يوستى سلطنت اين شاه را بين 50 و 51 م .\r\n\r\n\r\n","description":"","footnote":"\r\n( 1 ) -  Arsakes Gew in Armen . 34 . \r\n","page_name":" 2423 ","page_number":483},
  {"content":"\r\n\r\n( 141 ) - سكّه اشك بيست و يكم ( ونن دوّم )\r\nميداند ( نام‌هاى ايرانى ، صفحه 412 ) . گوت‌شميد گويد ، كه ونن پادشاه دست‌نشانده آذربايجان و يكى از برادرهاى اردوان سوّم بود .\r\nتاريخ سكّه‌هاى او از سپتامبر 52 تا اكتبر 54 است ، ولى چون اين نظر با زمان سلطنت بلاش پسر ونن وفق نميدهد ، خود نويسندهء مذكور ، گويد ، شايد ونن در زمان حياتش بلاش را شريك خود در اداره كردن مملكت قرار داده بود ( تاريخ ايران الخ ، صفحه 128 ) .\r\nاز كلّيه اين اطّلاعات نتيجه‌اى ، كه حاصل مىشود اين است ، كه زمان سلطنت ونن دوّم محقّقا معلوم نيست و اين معنى انحصار به اين مورد ندارد . زمان سلطنت اكثر شاهان اشكانى ، بخصوص از زمانيكه دولت پارت رو بانحطاط ميرود ، بطور تقريبى معيّن گرديده . سكّه‌ها را هم نميتوان دليلى متقن قرار داد ، زيرا ممكن است ، كه سكّه‌هائى از اوّل يا آخر سلطنتى بدست نيامده باشد .\r\n\r\nمبحث چهاردهم . اشك بيست و دوّم - بلاش اوّل\r\nپس از مرگ ونن پسرش بلاش بتخت نشست ( 51 يا 52 م . ) . بلاش اوّل آخرين شاه نامى اشكانى است . بعد از او دولت اشكانى رو بانحطاط ميرود و اين انحطاط در تزايد است تا بانقراض خاتمه يابد ( بلاش محفّف ولگاش است و روميها ولگاش را ول‌گزس « 1 » ضبط كرده‌اند . م . ) . چنان كه از نوشته‌هاى تاسىتوس ( سالنامه‌ها ، كتاب 12 ، بند 44 ) و يوسف فلاويوس ( كتاب 20 ، فصل 2 ،\r\n\r\n\r\n","description":"","footnote":"\r\n( 1 ) -  Vologeses . \r\n","page_name":" 2424 ","page_number":484},
  {"content":"\r\n\r\nبند 4 ) استنباط مىشود ونن دوّم سه پسر داشت : بلاش - تيرداد - پاكر . كدام يك بزرگتر بودند ، معلوم نيست ، ولى ظنّ قوى ميرود ، كه اين مقام را پاكر داشته ، زيرا اوّلا تاسىتوس گويد ( همانجا ) بلاش ، كه از زن غير عقدى يونانىزاده بود ، با رضايت برادرانش بتخت نشست و اين اشاره مىرساند ، كه بلاش كوچك‌تر از دو برادرش بوده . ثانيا بلاش خود را مقروض برادرانش ميدانسته و به همان جهت در ابتداء پاكر را پادشاه دست‌نشانده ماد كرده و براى برادر ديگرش خواسته ارمنستان را تسخير كند . شرح وقايع جنگ‌ها و تعيين تيرداد بسلطنت ارمنستان چنين است :\r\nتاسىتوس گويد ( سالنامه‌ها ، كتاب 12 ، بند 44 ) : در همان سال جنگى بين ارامنه و يهوديها رويداد ، كه باعث حركت پارتيها و روميها هم گرديد .\r\nدر پارت بلاش سلطنت ميكرد . او از يكى از زنان غير عقدى يونانى ونن تولّد يافته با رضايت برادران بتخت نشسته بود . در اين زمان پادشاه ايبريان ( گرجىها ) فرس‌من بود و پادشاه ارامنه نظر بحمايت ما ( يعنى رومىها ) مهرداد برادر فرس‌من . راداميست « 1 » پسر فرس‌من ، كه از حيث زورمندى و قدّ و قامت بلند و مهارت در ورزش‌هاى گوناگون ملّتش ، داراى نامى شده بود ، ميخواست پدرش را از سلطنت گرجستان دور كند . بنابراين فرس‌من ، كه خود را در مخاطره ميديد ، خواست او را از اين خيال منصرف دارد و به او گفت ، كه نظرت را به طرف ارمنستان بيفكن و با حيله جاى مهرداد را بگير . پس از آن راداميست نزد مهرداد رفته چنان وانمود ، كه از پدرش ناراضى است ، نسبت بزن پدرش كينه ميورزد و از بدرفتارى آنها به مهرداد پناه برده . پادشاه ارمنستان او را با مهربانى پذيرفت و حتّى وى را پسرخواندهء خود خواند . پس از آن راداميست در نهان توطئه‌اى براى ايجاد انقلاب برضدّ مهرداد ترتيب داد ، و حال آنكه او همه روزه بر مهربانى خود نسبت به راداميست ميافزود . سپس راداميست ببهانه اينكه با پدرش آشتى\r\n\r\n\r\n","description":"","footnote":"\r\n( 1 ) -  Radamiste . \r\n","page_name":" 2425 ","page_number":485},
  {"content":"\r\n\r\n( 142 ) - سكه‌هاي اشك بيست‌ودوّم ( بلاش اوّل )\r\nكرده نزد فرس‌من برگشت و به او گفت ، آنچه ، كه با حيله ميتوان كرد ، من كرده‌ام ، اكنون باقى كارها را بايد با اسلحه انجام داد . در اين احوال فرس‌من بهانه‌اى براى جنگ اختراع كرد . بهانه اين بود ، كه وقتى كه او با پادشاه آلبانيان ( ارّانيان ) در جنگ است و از روميها كمك ميطلبد ، برادرش مهرداد موانعى براى بهره‌مندى او ميتراشد . بعد او قوّه‌اى بپسرش داد و او ناگهان بر مهرداد تاخته او را از جلگه‌ها راند و تا قلعه گرنه‌آس « 1 » تعقيب كرد . اين قلعه در موقع محكمى واقع بود و بعلاوه ساخلوى در تحت رياست ثليوس‌پولّيو « 2 » و كاس - پريوس « 3 » آن را دفاع ميكرد . بعد تاسىتوس گويد : بربرها از فنّ محاصره قلعه و به كار انداختن ادوات قلعه‌گيرى بهره‌اى ندارند و ما ( يعنى روميها ) از اينقسمت فنون نظامى بيش از هر قسمت ديگر آگاهيم . راداميست چند دفعه بقلعه يورش برد و چون بهره‌مند نگرديد ، محاصرهء آن را شروع كرد . بعد چون نميخواست با جنگ آن را بگيرد ، درصدد برآمد ، كه پولّيو را بخرد . كاس‌پريوس اين رفتار پولّيو را برضدّ شرافت روميها دانست و بالاخره قرار دادند ، كه كاس‌پريوس نزد\r\n\r\n\r\n","description":"","footnote":"\r\n( 1 ) -  Gorneas . \r\n( 2 ) -  Caclius Pollio . \r\n( 3 ) -  Casperius . \r\n","page_name":" 2426 ","page_number":486},
  {"content":"\r\n\r\nفرس‌من رفته او را از جنگ با مهرداد منع كند و اگر نتيجه نگرفت ، وضع ارمنستان را بوالى روم در سوريّه اطلاع دهد . كاس‌پريوس ، همين كه نزد فرس‌من درآمد از او خواست ، كه قشون خود را از ارمنستان بيرون آرد . او در ظاهر جوابهاى گنگ و حتّى مساعد ميداد ، ولى در باطن بپسرش پيغام ميفرستاد ، كه تسخير قلعه را تسريع كند . از طرف ديگر پولّيو از غيبت كاس‌پريوس استفاده كرده به مهرداد فشار آورد ، كه با فرس‌من كنار آيد و بالاخره ، چون شخصى فاسد بود ، باميد رشوه سربازان را اغواء كرد ، كه بگويند ما جنگ نخواهيم كرد . بر اثر اين وضع مهرداد مجبور گرديد ، كه داخل مذاكره براى عقد عهدى بشود و از قلعه بيرون آمد ( همانجا ، بند 46 ) .\r\nراداميست همين كه مهرداد را ديد ، از راه تزوير در ابتداء او را بآغوش كشيده پدر و پدرزن خود خواند و قسم ياد كرد ، كه نه با آهن به او آزارى رساند و نه با زهر .\r\nبعد او را بجنگل مقدّسى ، كه در همسايگى محلّ ملاقات بود برد ، تا پس از قربانيها عهدنامه را مهر كنند و خدايان شاهد عهد و پيمان طرفين باشند ، ولى در اثناء اجراى آداب قربانى و عهد و پيمان بامر راداميست مهرداد را گرفته مغلول داشتند و پس از آن او را خفه كرده زن و اطفالش را هم نابود ساختند ( همانجا ، بند 47 ) « 1 » .\r\n\r\nرفتن بلاش به ارمنستان\r\nراداميست با تقويت پدرش پادشاه ارمنستان گرديد ، ولى عدّه‌اى زياد از ارامنه برضدّ پادشاهى بودند ، كه با حيله و تزوير و قتل بر تخت نشسته بود و با اين وضع معلوم بود ، كه اگر دشمنى به او حمله كند ، تبعه‌اش بكمك او نخواهند آمد . در اين احوال بود ، كه بلاش صاحب تاج‌وتخت دولت پارت گرديد و خواست مملكتى را بدست آورده در ازاى خدمتى ، كه برادرش تيرداد به او كرده بود ، آن را به او واگذارد . در اين موقع نظر او به طرف ارمنستان متوجه گشت ، چه اوضاع آن نقشه بلاش را تأييد\r\n\r\n\r\n","description":"","footnote":"\r\n( 1 ) - تاسىتوس وقايع را قدرى مشروحتر مينويسد ، ولى چون كيفيّات خارج از موضوع ما است ، خلاصه آن را ذكر كرديم .\r\n","page_name":" 2427 ","page_number":487},
  {"content":"\r\n\r\nميكرد و او اين موقع را مناسب اجراى خيالات خود ميديد . بنابراين در همان سال جلوس خود بتخت ( 51 م . ) لشكر بارمنستان كشيد ( سالنامه‌ها ، كتاب 12 بند 50 ) . در ابتداء او قشون مخاصم را تارومار كرد ، زيرا گرجىها فرار كردند و ارامنه نخواستند با حرارت راداميست را دفاع كنند . در نتيجه آرتاكساتا پايتخت ارمنستان و تيگران ثرتا دروازه‌ها را به روى بلاش گشودند ، تمامى مملكت سر اطاعت پيش آورد و تيرداد پادشاه آن گرديد ، ولى اين احوال چند ماهى بيش دوام نداشت ، زيرا يك مرض مسرى از سرماى زمستان و فقدان آذوقه پديد آمد و از عدّه سپاهيان پارتى ، كه براى ساخلو در ارمنستان مانده بودند ، خيلى كاست .\r\nدر نتيجه ، بلاش فتوحات خود را رها كرده از ارمنستان خارج شد و راداميست به آن مملكت برگشت ، ولى ارامنه‌اى ، كه از او نفرت داشتند ، بقول تاسىتوس ( سالنامه‌ها ، كتاب 12 ، بند 50 ) حمله بقصر برده آن را محاصره كردند و راداميست و زنوبى « 1 » زن او ، كه آبستن بود ، بر اسب‌هاى تندرو نشسته فرار كردند . در ابتداء زنوبى به نحوى فرار سريع را تحمّل ميكرد ، ولى بعد ، كه حسّ كرد ، سرعت حركت و تكانهاى پىدرپى آخرين رمق او را ميربايد ، از شوهر خود خواست ، كه او را بكشد ، تا بدست دشمن نيفتد . در ابتداء راداميست حاضر نشد اين كار كند ، ولى بعد ، كه ديد زنش بدست دشمن خواهد افتاد ، زخمى به او زده او را در كنار ارس انداخت و خود به طرف گرجستان رفت . شبانى اين زن را درحالى يافت ، كه هنوز نفس ميكشيد و در اين‌حال زخم او را بسته و با دواهاى خشن وى را معالجه كرده به آرتاكساتا برد . از آنجا او را نزد تيرداد فرستادند و او زن را مانند ملكه پذيرفت ( سالنامه‌ها ، همانجا ) .\r\nوقايع بعد روشن نيست . راولين‌سن گويد ( ششمين دولت مشرق ، صفحه 264 ) ، كه راداميست بر دشمنان خود فائق آمد و سه سال با فراغت خيال در ارمنستان سلطنت كرد . نويسنده مذكور براى نمودن مدرك اين عقيده به بند\r\n\r\n\r\n","description":"","footnote":"\r\n( 1 ) -  Zenobie . \r\n","page_name":" 2428 ","page_number":488},
  {"content":"\r\n\r\n50 و 51 كتاب 12 و بند 6 كتاب 13 سالنامه‌هاى تاسىتوس استناد مىكند ، ولى از مطالعه سه بند مزبور و مقايسه آنها با يكديگر ما نتوانستيم بچنين نتيجه برسيم ، زيرا تاسىتوس در بند 50 از بهره‌مندى پارتيها در ارمنستان و در بند 51 از فرار راداميست با زنش سخن ميراند و بالاخره در بند 6 كتاب 13 سالنامه‌ها ، گويد : « در آخر سال اخبارى وحشت‌آور انتشار يافت ، كه پارتىها از نو بارمنستان تسلّط يافته پس از راندن راداميست از آن صفحه ، آن را غارت كرده‌اند . راداميست ، كه چند دفعه بر اين صفحه دست يافته و بعد مجبور شده بود فرار كند ، اين دفعه حتّى از جنگ هم احتراز كرد » « 1 » . شايد جهت اين عقيدهء راولين‌سن از اينجا است ، كه بلاش در اينوقت بامور ديگر ، كه مهمتر از مسئله ارمنستان بوده ، اشتغال داشته . براى فهم مسئله بايد در نظر داشت ، كه عزّت پادشاه دست‌نشانده آديابن از جهت همراهىهايش با بعض شاهان اشكانى ، اختيارات زيادى تحصيل كرده بود و بلاش اين اختيارات را بر خلاف دست‌نشاندگى او دانسته ، ميخواسته محدودش سازد . از اين جهت به او پيغام داد ، كه بايد صرفنظر از حقوقى كند ، كه اردوان سوّم به او داده است ، خراج گذارد و بدرستى وظيفهء يك پادشاه دست‌نشانده را بجا آرد . عزّت جواب ردّ داد ، زيرا ميترسيد ، كه اگر اين تقاضاى بلاش را قبول كند ، تقاضاهاى ديگر بشود . پس از آن منازعه بين بلاش و دست‌نشانده‌اش درگرفت و عزّت زنان و اطفال خود را بجاى محكمى فرستاد ، آذوقه وافر جمع كرد و ساير نواحى مملكت خود را از آذوقه عارى ساخت ، تا اگر بلاش به خيال تاخت‌وتاز افتد ، از بىآذوقگى بهره‌مند نشود . بعد او در كنار رود كاپريوس « 2 » ( زاب‌سفلى ) موقع محكمى را اشغال كرد و آماده جنگ گرديد . بلاش تا رود مزبور راند و ميخواست از آن بگذرد ، كه در اين وقت خبر وحشت‌آورى از صفحات شرقى ايران به او رسيد ، توضيح آنكه مردمان داهى و\r\n\r\n\r\n","description":"","footnote":"\r\n( 1 ) -\r\n Taeite . Annales . Texte , etabli et traduit par Henri Goelzer , membre de PInstitut Professeur a la Faeulte deslettres de Paris , t . 2 . p . 341 . Paris 1924 . \r\n( 2 ) -  Caprius . \r\n","page_name":" 2429 ","page_number":489},
  {"content":"\r\n\r\nسكائى ، كه بالاتر كرارا از آنها ذكرى شده است ، چون بلاش را مشغول جنگى با عزّت ديدند ، بپارت بالاخص حمله آورده با آهن و آتش به خرابى و قتل و غارت آن صفحات پرداختند . در اين احوال بلاش مجبور گرديد ، كه دست از عزّت بازداشته بحفظ ممالك شرقى خود بپردازد . اين بود ، كه شتابان عازم جنگ با داهىها و سكاها گرديد ( يوسف‌فلاويوس ، تاريخ يهود ، كتاب 20 ، فصل 4 ، بند 2 ) . در جنگ با داهىها و سكاها بلاش بهره‌مند بود ، آنها را شكست داده از ايران براند و بعد متوجه آديابن گرديد ، ولى در اينوقت عزّت درگذشته پسرش مونوبازوس « 1 » ، كه شايد مصحّف مينوباذ باشد ، بجاى پدر نشسته بود و او ، چون شخصى عاقل بود ، حقوق و اختيارات پدر را توقّع نداشت ، چه ميدانست ، كه اين حقوق در ازاى خدماتى است ، كه پدرش شخصا نسبت بشاهان اشكانى انجام داده بود و او استحقاق آن را ندارد . بنابراين مسئله تابعيّت آديابن بىجنگ حلّ شد ، مونوبازوس باج خود را پرداخت و بلاش او را جانشين برادر خود خواند ، نعش عزّت را به فلسطين حمل كرده در همسايگى اورشليم ( بيت المقدس ) به خاك سپردند .\r\n\r\nمسئله ارمنستان\r\nپس از وقايع مذكوره ، يعنى تدارك جنگ با عزّت و تاخت و تاز داهىها و سكاها در ايران و عزيمت بلاش به طرف مشرق ايران و راندن مردمان مذكور از پارت بالاخص ، كه تقريبا سه سال طول كشيد ( 52 - 54 م . ) بلاش باز متوجه ارمنستان گرديد . چنان كه بالاتر گفتيم ، وقايع ارمنستان در اين سال آخرى روشن نيست ، ولى از بيان تاسىتوس ، كه بالاتر ذكر شده ، صراحتا برميآيد ، كه راداميست نتوانست در مقابل پارتىها در ارمنستان پافشارد و چند دفعه فرار كرد ، بنابراين طبيعى است تصوّر كنيم ، كه تيرداد در اين زمان در ارمنستان فائق آمده و مانند دست‌نشانده بلاش در آنجا سلطنت كرده ، بخصوص ، كه پس از حلّ مسئله آديابن و راندن داهىها و سكاها از\r\n\r\n\r\n","description":"","footnote":"\r\n( 1 ) -  Monobazus . \r\n","page_name":" 2430 ","page_number":490},
  {"content":"\r\n\r\nايران جهتى وجود نداشت ، كه از نفوذ ايران در ارمنستان كاسته باشد ، بل به عكس از بيانات تاسىتوس ( در كتاب 13 ، بند 6 ) چنين برميآيد ، كه بلاش براى روميها در ارمنستان حقّى را قائل نبوده ، زيرا ميدانسته كه نرون « 1 » قيصر روم جوانى است 17 ساله ، جنگ و جدال را دوست ندارد ، محبّ موسيقى و صنايع ديگر است و در زمان چنين قيصرى يك مملكت دور افتاده از روم را بىاشكال ميتوان تصاحب كرد . مورّخ مزبور گويد ( همان كتاب و همان بند ) : « بنابراين روميها ، كه آنقدر شهوت گفتگو و صحبت را داشتند ، از يكديگر ميپرسيدند : آيا قيصر يعنى جوانى ، كه هنوز 17 سال ندارد ، ميتواند سنگينى اين‌بار گران ( يعنى حكومت ) را تحمّل كند ، چه كمكى را ميتوان از جوانى ، كه در تحت اداره زنى است ، انتظار داشت ، آيا جدالها و يورش‌ها و ساير عمليّات جنگى را آموزگاران اينجوان مىتوانند اداره كنند ؟ ولى بعضى جواب ميدادند ، كه اگر كلود « 2 » پير و بىحميّت اكنون هم بود ، آيا او زحمات و مشقّات جنگ را بهتر تحمّل ميكرد ؟ بورّوس « 3 » و سنك « 4 » ( مستشاران نرون ) چندين دفعه مهارتشان را نموده‌اند و چيزى مانع نيست ، كه قيصر جوان تمامى جدّ و همّت خود را نشان دهد . آيا پومپه در سنّ هيجده سالگى و اكتاويوس در نوزده سالگى بار سنگين جنگهاى داخلى را بدوش نكشيدند . بسا اتفاق افتاده ، كه در امور راجعه بمقامات اعلى ، نصايح خوب بيش از اسلحه و دستى ، كه آن را به كار ميبرد ، مفيد بوده . آيا او ( يعنى نرون ) دوستان پاكدامن در خدمت خود ندارد ؟ اگر او حسد را كنار گذاشته سردار بىنظيرى را انتخاب كند و اعتنائى بدسائس نكرده كسى را برگزيند ، كه تكيه‌اش بر اعتبارش باشد ، اينمسئله را روشن خواهد ساخت » .\r\nچنين بود افكار روميها و اگر خود نرون اعتنائى بپيش‌آمدهاى ارمنستان نداشت ، در ميان مستشاران او اشخاصى بودند ، كه كارهاى بلاش را در آن مملكت توهينى بزرگ براى روم ميدانستند ، چه بلاش برادر خود را بر تخت ارمنستان\r\n\r\n\r\n","description":"","footnote":"\r\n( 1 ) -  Neron . \r\n( 2 ) -  Claude . \r\n( 3 ) -  Burrus . \r\n( 4 ) -  Seneque . \r\n","page_name":" 2431 ","page_number":491},
  {"content":"\r\n\r\n( 143 ) - مجسّمه نرون ( از كتاب اسكاريگر ، تاريخ عمومى )\r\nنشاند ، بىاينكه صحبتى با روم دارد يا سفيرى بدانجا بفرستد ، مثل اينكه روم را در اين قطعهء آسيا هيچگونه حقّى نيست و سرنوشت ارمنستان منحصرا به نظر شاه اشكانى منوط است .\r\nدر اينجا بايد گفت ، كه از حيث سوابق تاريخى حق با بلاش بود ، زيرا از وقايع ازمنه قبل ، كه بالاتر گذشت ، معلوم است ، كه ارمنستان منحصرا در منطقه نفوذ دولت اشكانى بود و روم را در آن مملكت حقّى يا دخالتى نبود ، ولى بعد ، از زمان آمدن كنيزك ايطاليائى بدربار فرهاد چهارم ، رفتن شاهزادگان اشكانى بروم و وقايعى ، كه پس از آن رويداد ، نفوذ دولت پارت در اين مملكت متزلزل گرديد و دولت روم در آنجا استيلاء يافت . بنابراين نزاع دو دولت پارت و روم در ارمنستان در زمان بلاش بر اين مبنا قرار گرفته بود . بلاش ميگفت من از حق دولت پارت بر ارمنستان ، كه از جهت حوادث سوئى متزلزل گشته ، صرف‌نظر نكرده‌ام . روم هم انتظار داشت ، كه معاهدات او با بعض شاهان اشكانى ، چنان كه گذشت ، رعايت شود و دولت پارت در ارمنستان دخالت نكند .\r\nبارى روميها به حركت آمده در تدارك جنگى با دولت پارت شدند . با اين مقصود اوامرى صادر شد ، كه لژيونهاى شرقى تجهيز گردند و پلى بر فرات بسازند و آن‌تيوخوس پادشاه كمّاژن و آگريپ پاى دوّم پادشاه يهود قواى خود را آماده\r\n\r\n","description":"","footnote":"","page_name":" 2432 ","page_number":492},
  {"content":"\r\n\r\nكنند . علاوه بر اين كارها دولت روم براى ولايات همجوار ارمنستان حكّام جديدى معيّن كرد . پس از آن دولت روم كربولو « 1 » بهترين سردار خود را از ژرمانيا احضار و او را والى كاپادوكيّه و گالاثيّه در آسياى صغير كرد و فرماندهى كل قشون رومى را براى نگاهداشتن ارمنستان در اطاعت روم نيز به او محوّل داشت ( در اينجا بايد بلفظ نگاهداشتن متوجه شد . روميها از خودستائى ، كه داشتند راضى نميشدند بگويند ، براى « برگردانيدن » ارمنستان باطاعت روم اقدام شده و لفظ « نگاهداشتن » را استعمال ميكردند ( تاسىتوس ، سالنامه‌ها ، كتاب 13 ، بند 8 ) و حال آنكه حقيقت غير از اين بود و ارمنستان از اطاعت روم خارج شده بود . م . ) . از اقدامات روم يكى هم اين بود ، كه بوالى سوريّه اوم‌ميديوس « 2 » دستور داد ، با كربولو همراهى كند و براى اينكه بين اين دو نفر تعارضى از حيث حقوق و اختيارات حكومتى روى ندهد ، قرارهائى دولت روم داد ، كه مانع از ايجاد اختلافاتى بين دو حكومت مساوى گردد .\r\n\r\nمذاكرات دوستانه\r\nدر 55 م . تداركات روم خاتمه يافت و چنين به نظر ميآمد ، كه جنگ بين دولتين روم و پارت حتمى است و چكاچاك اسلحه در آسياى غربى طنين خواهد انداخت ، ولى در اين وقت ميل كاركنان روم باحتراز از جنگ غالب آمد ، توضيح آنكه كربولو و هم اوم‌ميديوس صلاح ديدند ، كه بدوا دوستانه مذاكراتى با بلاش به عمل آورند ، تا شايد بتوانند مسئله ارمنستان را به صلح و مسالمت حلّ كنند . با اين مقصود سفارتهائى بدربار بلاش فرستاده پيش‌نهاد كردند ، كه از خون‌ريزى احتراز كند و ضمنا به او فهماندند ، كه دولت روم پس دادن ارمنستان را تقاضا نخواهد كرد و ممكن است ، كه تقاضائى كمتر داشته باشد . از بيانات تاسىتوس ( كتاب 13 ، بند 9 ) عدم استرداد ارمنستان صراحتا برنميآيد ، ولى سكوت او در باب تقاضاى ردّ كردن آن مملكت و نيز اينكه موافق بندهاى 34 و 37 همان كتاب در 58 م . تيرداد پادشاه\r\n\r\n\r\n","description":"","footnote":"\r\n( 1 ) -  Corbulo . \r\n( 2 ) -  Ummidius . \r\n","page_name":" 2433 ","page_number":493},
  {"content":"\r\n\r\nارمنستان بوده ، مأموريّت سفراء راجع باينكه بلاش را از عدم استرداد آنمملكت آگاه دارند ، تأييد مىشود . بلاش پيشنهاد سفراء را پذيرفت و قرار شد ، كه او قشون خود را از ارمنستان احضار كند ، روميها هم داخل ارمنستان نگردند و اين مملكت در تحت اداره تيرداد بماند . بلاش براى اجراى شرايط قرارداد حاضر شد ، كه مبرّزترين عضو خانواده اشكانى را نزد كربولو و اوم‌ميديوس بفرستد ، تا در روم مانند گروكان اقامت كنند . جهت رضايت بلاش باينكه مسئله بدين نحو دوستانه حل شود ، از اين‌جا بود ، كه در اين وقت بردان ( وارتان ) پسر بلاش برضدّ او قيام كرده بود و او با گرفتارى خانگى نميتوانست جنگ خارجى را با اميد بهره‌مندى شروع كند . اما جهت سستى روميها با آن تداركاتى ، كه ديده و اينكه از قيام بردان برضدّ بلاش اطلاع داشتند ، چه بوده درست معلوم نيست ، زيرا تاسىتوس در اين باب ساكت است . آيا روميها شكست‌هاى سابقشان را از پارتىها بخاطر آورده نخواسته‌اند داخل جنگى شوند ، كه اگر هم در اين زمان براى آنها مساعد باشد ، در آتيه باعث نزاع دائمى بين دولتين گردد ، يا رقابت كربولو با اوم‌ميديوس باعث احتراز از جنگ شده . بعضى نكته آخرى را جهت قرار داده تصوّر كرده‌اند ، كه هريك از دو شخص مذكور خيال ميكرده جنگ ارمنستان باعث اعتلاى ديگرى خواهد شد و از اين جهت هر دو مانع از وقوع جنگ شده‌اند . ممكن است چنين بوده باشد ، بخصوص كه بند 9 كتاب 13 سالنامه‌هاى تاسىتوس اين نظر را تأييد مىكند .\r\n\r\nجنگ تيرداد با روم\r\nجنگ بلاش با پسرش سه سال طول كشيد ( از 55 تا 58 م . ) و بنفع پدر تمام شد . كيفيّات را نميدانيم ، همينقدر معلوم است ، كه بردان كشته شده يا بقتل رسيده است . سكهءهائى از بردان بدست آمده ، كه راجع بسنوات 55 - 58 م . است .\r\nپس از آن همين كه جنگ داخلى بر طرف شد ، لحن مذاكرات بلاش با كربولو تغيير كرد . او بسلطنت تيرداد در ارمنستان اكتفاء نكرده خواست ، كه برادرش\r\n\r\n","description":"","footnote":"","page_name":" 2434 ","page_number":494},
  {"content":"\r\n\r\nفقط از طرف دولت پارت پادشاه دست‌نشانده باشد .\r\nدر اين‌جا لازم است عين كلمات تاسىتوس را ذكر كنيم ، تا موقع دولت پارت در ارمنستان براى خواننده روشن باشد . مورّخ مذكور گويد ( سالنامه ، كتاب 13 بند 34 ) : « از طرفى بلاش قبول نميكرد ، برادرش تيرداد از سلطنتى ، كه از او داشت ، محروم گردد بلاش قبول نميكرد ، برادرش تيرداد از سلطنتى ، كه از او داشت ، محروم گردد و نيز راضى نميشد ، كه تيرداد اين سلطنت را از عنايت يك دولت خارجه بداند . از طرف ديگر كربولو در خور عظمت روم ميديد ، كه اين دولت نتيجه فتوحات لوكولّوس « 1 » و پومپه را از نو بدست آرد . علاوه بر آن ارامنه با ترديدى ، كه داشتند ، گاهى به اين طرف و گاه به طرف ديگر متوسّل ميشدند .\r\nاين مردم بواسطه موقع جغرافيائى خود و از جهت شباهتى ، كه بپارتيها از حيث اخلاق دارند و زواجهائى ، كه با پارتيها كرده‌اند ، استقلال مملكت را در نظر دارند و ترجيح ميدهند ، كه آقايانشان را در ميان پارتيها جستجو كنند » .\r\nاگرچه از نوشته‌هاى تاسىتوس اين معنى برنميآيد ، ولى نظر بجريان وقايع بايد داراى اين عقيده بود ، كه پس از مذاكرات سفراى كربولو و اوم‌ميديوس با بلاش در باب احتراز از جنگ ، طرفين بروم رجوع كرده‌اند ، كه قرارى در باب ارمنستان داده شود ، دولت روم دادن جواب را مدّتها بتأخير انداخته و بالاخره جواب داده است ، كه بايد تيرداد از سلطنت ارمنستان صرف‌نظر كند يا سلطنت خود را در آن مملكت از روميها بداند ، امّا تيرداد ، چنان كه از بند 37 همان كتاب سالنامه‌هاى تاسىتوس برميآيد ، خود را پادشاه ارمنستان ميدانسته و اشخاصى را ، كه با روميها بودند ، سخت تعقيب ميكرده . بالاخره كربولو پس از سه سال سستى لازم ديد ، كه داخل جنگ شود . با اين مقصود اطاعت نظامى را در لژيونهاى رومى سخت‌تر كرد ، دوستان جديدى در ميان اقوام سلحشور همجوار يافت و باتّحاد روم با فرس‌من پادشاه گرجستان قوّت داد . بعد آن‌تيوخوس پادشاه كمّاژن را بر آن داشت ، كه از سرحدّ ارمنستان تجاوز كند و خودش هم\r\n\r\n\r\n","description":"","footnote":"\r\n( 1 ) -  Lucullus . \r\n","page_name":" 2435 ","page_number":495},
  {"content":"\r\n\r\nحركت كرده با آهن و آتش قسمتى را از ارمنستان خراب و غارت كرد . بلاش در مقابل اين كارهاى كربولو قوائى بكمك تيرداد بارمنستان فرستاد ، ولى خودش شخصا نتوانست به آن مملكت رود . جهت اين بود ، كه در اين وقت در گرگان شورشى رويداد ( سالنامه‌ها ، كتاب 13 ، بند 37 ) . اين شورش در همان سال رويداد ، كه ياغيگرى بردان بر طرف شد ( 58 م . ) و معلوم است ، كه تا چه اندازه گرفتاريهاى داخلى بلاش براى روميها مساعد بوده . نتيجهء شورش گرگان اين بود ، كه بلاش نتوانست تمام حواس خود را به طرف ارمنستان متوجّه دارد و با اين حال معلوم بود ، كه تيرداد نخواهد توانست ، در مقابل روميها بهره‌مند گردد ، بخصوص ، كه فرس‌من موقعى براى كينه‌توزى خود نسبت بارامنه بدست آورد و مسك « 1 » ها يعنى مردمى ، كه بين ايبرى ( گرجستان ) و كلخيد ( لازستان قرون بعد ) سكنى داشتند ، نيز بارمنستان هجوم آوردند . باوجود اين تيرداد چندى با روميها جنگيد و بعد ، كه در مضيقه واقع شد ، ارمنستان را تخليه كرده و بآذربايجان درآمده از آنجا باز با روميها درافتاد ، ولى بالاخره بهره‌مند نگرديد و روميها ارمنستان را بتصرّف آوردند . بر اثر اين وقايع روميها تيگران نوه آرخه‌لائوس « 2 » پادشاه كاپادوكيّه را پادشاه ارمنستان كردند ، ولى در اين وقت از اين مملكت خيلى كاسته بود ، زيرا قسمت‌هائى را از آن روميها بممالك همجوار داده بودند ، چنان كه فرس‌من پادشاه ايبرى و پوله‌مو « 3 » پادشاه پنت و آريس‌توبولوس « 4 » امير ارمنستان كوچك و آن‌تيوخوس پادشاه كمّاژن هريك قطعاتى را از ارمنستان در تصرّف داشتند . روميها خواستند بدينمنوال ، ارمنستان را در ازاى اينكه در تحت اداره روم نماند و پارتيها را بروميها ترجيح داد ، مجازات كرده باشند .\r\nتاسىتوس ، پس از اينكه اقدامات روميها را در ارمنستان شرح ميدهد ( بالاتر ذكر كرده‌ايم ) در آخر بند 37 از كتاب 13 سالنامه‌ها : گويد : با اين اقدامات نقشه تيرداد عقيم ماند و او سفرائى بنام خود و نام پارتيها فرستاده پيغام\r\n\r\n\r\n","description":"","footnote":"\r\n( 1 ) -  Mosques . \r\n( 2 ) -  Archelaus . \r\n( 3 ) -  Polemo . \r\n( 4 ) -  Aristobulus . \r\n","page_name":" 2436 ","page_number":496},
  {"content":"\r\n\r\nداد ، چرا با اينكه اشخاصى را گروكان گرفته‌ايد و باوجود تجديد دوستى ، كه بايد باعث خير طرفين گردد ، مرا از ارمنستان ، يعنى از متصرّفات قديم من ، بيرون ميكنيد ، اگر بلاش حركتى نكرده جهت اين است ، كه او تسويه مسئله را با مذاكرات بحلّ آن با زور ترجيح ميدهد . اگر شما اصرار بجنگ داشته باشيد ، اشكانيان آن مردانگى و سعادتى را ، كه روميها غالبا با شكستهايشان نتايج آن را حسّ كرده‌اند ، باز خواهند يافت . كربولو ، كه از شورش گرگان بر بلاش اطّلاع داشت ، به دادن اين نصيحت به تيرداد اكتفاء ورزيد : بقيصر حمله مكنيد مگر با اسلحهء خواهش . اگر اميد دور و درازى را ، كه موقعش هم گذشته ، كنار گذارده بشخصى ، كه نزد شما خواهد آمد ، بهترين وثايق را بدهيد ، شما ميتوانيد تخت محكمى داشته باشيد و بىخونريزى به كارهاى خودتان روش خوبى بدهيد » .\r\nبعد تاسىتوس در بند 38 گويد : چون فرستادن پيغامات براى انعقاد صلح قطعى نتيجه‌اى نداشت ، قرار دادند روز و محلّى را طرفين براى ملاقات يكديگر معيّن كنند . بنابر گفته تيرداد تقريبا هزار نفر سوار ميبايست مستحفظين او باشند ، امّا در باب عدّه روميهائى ، كه ميبايست با كربولو باشند ، تيرداد حدّى معيّن نكرده فقط گفته بود ، كه كلاهخود و جوشنشان را كنده با لباس صلح حاضر باشند ، هر كس و بخصوص سردارى پير ميبايست اين حيله بيگانگان را آشكار سازد . اگر از يكطرف عدّه را معيّن كرده از طرف ديگر عدّه غير محدود را قبول كرده بودند ، پس بايد گفت ، كه ميخواستند دامى براى روميها بگستردند ، زيرا سوارانى ، كه در تيراندازى ماهر بودند ، ميتوانستند به زودى از عهده سربازانى ، كه مسلّح نبودند ، برآيند . باوجود اين ، كربولو برو نياورد ، كه قصد تيرداد را فهميده است و جواب داد ، كه در كارهائى ، كه راجع بخير عمومى است ، بهتر است مذاكرات در حضور تمامى قشون به عمل آيد . بعد او جائى را انتخاب كرد ، كه قسمتى از آن داراى بلندى و شيب بود و ميتوانست صفوف پياده‌نظام را جا دهد و در قسمت ديگر ، كه جلگه بود ، دسته‌هاى سواره‌نظام ميتوانستند به حال جنگ درآيند .\r\n\r\n","description":"","footnote":"","page_name":" 2437 ","page_number":497},
  {"content":"\r\n\r\nتيرداد در طليعه صبح آمد ، ولى در جائى و بمسافتى قرار گرفت ، كه ديدن او آسانتر از شنيدن صدايش بود . به اين ترتيب مذاكرات وقوع نيافت و سردار رومى هر كدام از دسته‌هاى قشونش را باردوگاه آنها برگردانيد .\r\nدر بند 39 تاسىتوس گويد ، كه پادشاه شتابان عقب نشست يا از اين جهت ، كه ترسيد دامى براى او گسترده باشند ( زيرا قشون از هر سمت در حركت بود ) و يا با اين مقصود ، كه آذوقه‌اى را ، كه براى روميها از طرف پنت و طرابوزان حمل ميكردند ، بگيرد ، ولى در اين راه موفق نشد . بعد مورّخ مذكور شرح ميدهد ، كه چگونه روميها سه قلعه ارمنستان را گرفتند و ساير قلاع از ترس تسليم گشتند و سپس كربولو بتسخير آرتاكساتا پايتخت ارمنستان پرداخت .\r\nبند 40 حاكى از تسخير آرتاكساتا است و اينكه روميها اين شهر را آتش زده بعد آن را از بيخ‌وبن برافكندند . جهت اين بود ، كه روميها ، چون به قدر كفايت قشون نداشتند ، نميخواستند براى حفاظت اين شهر قسمتى از سپاهيان خود را بسان ساخلو بگذارند و از طرف ديگر ، اگر شهر مسخّر را سالم و بىحفاظ ميگذاشتند ، چه فايده داشت و چه افتخارى از آن حاصل ميشد . بعد مورّخ مزبور گفته : گويند در اينجا باراده خدايان معجزه‌اى رويداد . جلگه تاآرتاكساتا از نور آفتاب روشن بود ، ولى فضاى درون ديوارهاى شهر ناگهان از ابرهاى مظلم تاريك گرديد و برقهائى اين تاريكى را شيار كرد . روميها گمان كردند ، كه خدايان از خشمى ، كه دارند ، شهر را بانهدام محكوم كرده‌اند . اين بهره‌مندى باعث شد ، كه نرون عنوان امپراطورى يافت ، مجلس سنا رأى داد ، كه شكرانه خدايان را بجا آرند ، براى قيصر مقرّر داشت مجسّمه‌هائى بسازند ، طاقهاى نصرت بنا كنند و او چندين دفعه پىدرپى به سمت قنسولى انتخاب شود و نيز مقرّر داشتند ، كه روز فتح ، روز اعلان فتح و روز گذشتن آن را در دستور ، از اعياد بدانند ( يعنى همه ساله عيد بگيرند ) . از اين قبيل مقرّرات بقدرى زياد بود ، كه كاسّيوس پس از اينكه راجع بافتخارات نرون رأى داد ، گفت : اگر بخواهيم خدايان را به اندازه عنايت اقبالمان\r\n\r\n","description":"","footnote":"","page_name":" 2438 ","page_number":498},
  {"content":"\r\n\r\nتشكّر كنيم ، يك سال تمام براى دعاخوانى عمومى كفايت نخواهد كرد . پس بهتر است ، كه روزها را به دو قسمت كنيم : روزهاى مقدّس ( يعنى دعاخوانى ) و روزهاى كار ، تا پرستش خدايان و كار كردن مردم معارض يكديگر نباشد .\r\nچنين است مضامين بندهاى مذكور كتاب 13 سالنامه‌هاى تاسىتوس و ما نميدانيم در كجاى اين قضيّه حيلهء تيرداد افشاء شده و عقيم مانده . اگر روميها از پيشنهاد او ، كه مستحفظين يا حاضرين رومى بىجوشن و كلاهخود باشند ، باوجود اينكه تيرداد عدّه روميها را محدود نكرده بود ، سوءظنّى داشتند ، ميتوانستند در مقابل اين پيشنهاد بگويند : « سواران شما هم بىتير و كمان باشند » . آنها ، به عكس تمام قشون را براى جنگ آماده ساخته‌اند و البتّه در اين احوال تيرداد ميبايست در جائى دور بايستد ، تا در دام نيفتد ، بنابراين از روى انصاف نه فقط حيله‌اى از طرف تيرداد نميبينيم ، بل به عكس بايد بگوئيم ، كه روميها مايل نبودند مذاكراتى به عمل آيد ، زيرا در همانوقت تدارك گرفتن قلاع و پايتخت ارمنستان را ميديدند . بهرحال قائل شدن بمعجزه و افتخاراتى براى قيصرى مانند نرون ، كه بديش در تاريخ مسلّم است و تعيين عدّه روزهاى عيد و غيره به خوبى مىرساند ، كه در اينوقت اخلاق روميها چقدر تنزّل كرده بود . جنگ يك دولت جهاني با پادشاه مملكت كوچكى مانند ارمنستان ، با اينكه بلاش گرفتار ياغيگرى پسرش و بعد شورش گرگان بود و روميها متّحدينى مانند پادشاهان آسياى صغير و پادشاه گرجستان و نيز مسك‌ها و غيره داشته‌اند ، چه اهميّتى داشته ، كه گرفتن و خراب كردن پايتخت آن مملكت قابل جشنهائى با آن همه تظاهرات و مقرّرات مضحك مجلس سنا و طاقهاى نصرت و القاب و عناوين مطنطن و ايجاد اعياد باشد . پيشنهاد كاسّيوس به خوبى مىرساند ، كه اعضاى مجلس سنا در اين زمان براى ملق و چاپلوسى و خوش‌آيند قيصرى مانند نرون چگونه باهم مسابقه داشته‌اند و بين اين زمان و زمانى ، كه آنّىبال سردار نامى قرطاجنه در ايطاليا بود و روميها با بردبارى و متانت آن همه مشقّات و رنج و تعب طاقت‌فرسا را تحمّل ميكردند ، چقدر تفاوت است .\r\n\r\n","description":"","footnote":"","page_name":" 2439 ","page_number":499},
  {"content":"\r\n\r\nبارى ذكر وقايع را دنبال كنيم .\r\n\r\nشورش گرگان\r\nاين شورش مدّتها طول كشيد و باوجود اين ما از كيفيّات آن بكلّى بىاطّلاعيم . يك‌جاى سالنامه‌هاى تاسىتوس مينمايد ، كه گرگانىها ارتباطى با روميها داشته‌اند ، ولى معلوم نيست ، كه روميها كمكى به آنها كرده باشند .\r\nمورّخ مزبور در بند 35 كتاب 14 سالنامه‌ها در باب بهره‌مندى روميها در ارمنستان گويد : يك جهت آن از اين‌جا بود ، كه پارتيها بواسطه جنگ گرگان دور بودند ، حتّى گرگانيها سفارتى نزد امپراطور روم فرستاده و اتّحاد روم را درخواست كرده گفتند ، كه دليل دوستى آنها اين است ، كه بلاش را مشغول داشته‌اند .\r\nوقتى كه اين سفارت برميگشت كربولو از ترس اينكه اگر سفراء از راه فرات برگردند ، ممكن است بدست پارتيها افتند ، قراولانى به آنها داده امر كرد ، آنها را بساحل درياى سرخ ( يعنى خليج‌پارس ) برسانند ، تا از آنجا ، بىاينكه داخل ممالك پارت گردند ، بوطنشان برگردند ( يعنى از راه دريا تا رود سند رفته از صفحاتى ، كه در مشرق و شمال‌شرقى ايران واقعند بگرگان برگردند . م . ) .\r\nگوت‌شميد گويد : اين خود دليل است بر اينكه دولت پارت در اين زمان باختر را نداشته و ، الّا گرگانىها مجبور ميشدند از پارت بگذرند . او حدس مىزند ، كه در اين زمان ، گرگانىها سواحل جنوبى درياى گرگان ( خزر ) را هم داشته‌اند ( تاريخ ايران الخ ، صفحهء 153 ) و ديگر او گويد ، كه گرگانىها در سال 155 م .\r\nمستقل بودند و نزد آن‌تونينوس پىيوس « 1 » قيصر روم نماينده فرستادند .\r\nاما اينكه شورش چند سال دوام داشته ، نميتوان محقّقا چيزى گفت . همينقدر معلوم است ، كه تاسىتوس از شروع آن در 58 م . صحبت ميدارد ( سالنامه‌ها ، كتاب 13 ، بند 37 ) ، بعد در سال 60 و 62 م . ذكرى از آن مىكند ( سالنامه‌ها ، كتاب 14 ، بند 25 - كتاب 15 ، بند 1 ) و پس از آن در سال 75 م . يوسف -\r\n\r\n\r\n","description":"","footnote":"\r\n( 1 ) -  Antoninus Pius . \r\n","page_name":" 2440 ","page_number":500},
  {"content":"\r\n\r\nفلاويوس از آن سخن ميراند ( جنگهاى يهود ، كتاب 7 ، فصل 7 ، بند 4 ) .\r\nبنابراين بايد گفت ، كه از 58 تا 75 م . اين شورش دوام داشته ، ولى بعد چه شده است ، معلوم نيست . رفتن سفارت بروم در سال 72 م . بوده ( گوت‌شميد ، تاريخ ايران الخ ) .\r\n\r\nجنگ بلاش با روم\r\nتا وقتى كه بلاش گرفتار كارهاى مشرق ايران يا شورش گرگان بود ، نميتوانست توجهى كافى بامور ارمنستان داشته باشد ، ولى همين كه از شورش مزبور فراغت يافت ، اوّل چيزى ، كه موضوع مراقبت او گرديد ، مسئلهء ارمنستان بود . جهات اهميّت مسئله چند نكته است . اوّلا بودن تيگران بر تخت ارمنستان مخالف منافع ايران بود ، چه او موافق نظر روميها كار ميكرد ، چنان كه با پادشاه آديابن ، كه دست‌نشانده اشكانيان بشمار ميرفت ، در افتاده به خاك او تجاوز ميكرد و اين صفحه را دست‌خوش تاخت‌وتاز و قتل و غارت ميساخت و ، چون مونوبازوس پادشاه آديابن نميتوانست از عهده او برآيد ، باينفكر افتاده بود ، كه او هم بروميها ملتجى شود ، تا بتواند با آسايش خيال سلطنت كند .\r\nبنابراين ، اگر بلاش ساكت نشسته ناظر وقايع ميگشت ، براى ساير صفحات ايران مجاور ارمنستان هم همين اوضاع پيش ميآمد و بدين ترتيب تمامى اين صفحات ، يعنى آذربايجان و غيره ، در تحت نفوذ روم در ميآمدند ( تاسىتوس ، سالنامه‌ها ، كتاب 15 ، بند 1 ) . ديگر اينكه تيرداد ، چون ديد ، كه بلاش كمك‌هاى جدّى به او نميكند ، گم كردن ارمنستان را بر سستى يا ترس او حمل كرد و از وضع خود دلتنگ بود . افكار عامه هم او را محق ميدانست و پارتيها خارج شدن ارمنستان را از تحت نفوذ ايران تقصير بلاش ميدانستند . بنابراين جهات ، بلاش براى حفظ مقام خود لازم ديد مجلسى از نجباء تشكيل كرده نظر خود را بمجلس مزبور اطّلاع دهد و ، پس از اينكه مدعوّين حاضر شدند ، حضّار را مخاطب قرار داده چنين گفت : « پارتيها ، وقتى كه من در ميان شما مقام اوّل را بواسطه گذشتهاى برادرانم دارا شدم ، مساعى من متوجه اين موضوع بود ، كه بجاى كينه‌ورزى و\r\n\r\n","description":"","footnote":"","page_name":" 2441 ","page_number":501},
  {"content":"\r\n\r\nكدورت‌هاى خانوادگى ، كه از قديم بين برادرها ايجاد ميشد ، هم‌آهنگى و وفاق را در خانواده اشكانى داخل كنم . از اين نظر ، برادرم پاكر پادشاه ماد ( يعنى آذربايجان ) گرديد و تيرداد ، كه در حضور شما است ، با اقدام من پادشاه ارمنستان و داراى مقامى شد ، كه در دولت پارت مقام سوّم است ( از اين‌جا بايد استنباط كرد كه مقام اوّل سلطنت اشكانى بوده ، دوّم سلطنت آذربايجان و سوّم سلطنت ارمنستان . م . ) . با اين ترتيب مسائل خانوادگى را با صلح و مسالمت طورى حلّ كردم ، كه نفاق را از خانواده اشكانى برانداختم . روميها نميخواهند چنين باشد و صلحى را ، كه هيچگاه بهم نزده‌اند ، مگر بر ضرر خودشان ، اكنون هم بر خرابى خودشان مختل ساختند . انكار نميكنم : من ترجيح دادم حقوقى را ، كه از نياكان من به من رسيده ، بوسيله انصاف حفظ كنم نه با خون‌ريزى ، با مذاكرات نگاهدارم نه با اسلحه . اگر بردبارى من خطائى بود ، شجاعت من آن را جبران خواهد كرد . نيروى شما دست‌نخورده برجا است . از نام شما چيزى نكاسته ، بل به عكس با رفتار من شما بر شهرت نيرو و دلاوريتان ، اعتبار اعتدال و ميانه‌روى را افزوده‌ايد و اعتدال چيزى نيست ، كه مقتدرترين كسى در ميان مردمان از آن مستغنى باشد . اعتدال چيزى است ، كه خدايان با نظر عنايت بدان مينگرند » .\r\nپس از اين نطق ، بلاش تاج را برداشته بر سر تيرداد گذارد و اعلام كرد ، كه او پادشاه ارمنستان است . در همينوقت او ، منه‌زس « 1 » سردار پارتى و مونوبازوس پادشاه آديابن را مأمور كرد ، كه حركت كرده تيگران را از ارمنستان برانند ، تا اينكه خودش بنزاع گرگان خاتمه داده با قشونى نيرومند به طرف فرات برود و ايالات رومى را تهديد كند ( تاسىتوس ، سالنامه‌ها ، كتاب 15 ، بند 2 ) .\r\nپس از آن منه‌زس با مونوبازوس به طرف ارمنستان رفته تيگران‌ثرتا « 2 » را ، كه پس از خرابشدن آرتاكساتا پايتخت بود ، محاصره كردند ( همانجا ، بند 4 ) و خود بلاش تا نصيبين پيش رفت ( همانجا ، بند 5 ) و از آنجا ارمنستان و سوريّه را در\r\n\r\n\r\n","description":"","footnote":"\r\n( 1 ) -  Monaeses . \r\n( 2 ) -  Tigranocerta . \r\n","page_name":" 2442 ","page_number":502},
  {"content":"\r\n\r\nآن واحد تهديد كرد . محاصره تيگران ثرتا بدرازا كشيد و در اين‌حال كربولو سردار روم در مشرق سفارتى نزد بلاش فرستاده پيغام داد كه او در ازاى دخول پارتيها بارمنستان ، بپارت لشكر خواهد كشيد . بعد مذاكرات بين طرفين شروع شد و چون ملخ خوارگى در بين النهرين پديد آمده و از جهت كمى و حتّى فقدان آذوقه كافى قشون پارتى سست شده بود ، شاه اشكانى مذاكرات را استقبال كرد ، تا موقع بهترى براى تعرّضات بدست آرد . بنابراين مذاكرات امتداد يافته باينجا منتهى گشت : پارتيها محاصره تيگران ثرتا را موقوف داشته ارمنستان را تخليه كنند ، به شرط اينكه روميها هم از ارمنستان بيرون روند . بعد ، از طرف بلاش سفارتى بروم رفته با خود قيصر قرارى در باب ارمنستان بدهد و تا وقتى كه سفارت برنگشته ، متاركه جنگ بين دولتين برقرار باشد : هيچ‌يك از طرفين يك نفر سپاهى بارمنستان نفرستد و در اين مدّت حكومت ارمنستان به خود ارامنه واگذار شود ( تاسىتوس ، سالنامه‌ها ، كتاب 15 ، بند 6 ) .\r\nپس از اين قرارداد چند ماه گذشت و در نزديكى فصل پائيز سياست روم در مشرق تغيير كرد ، توضيح آنكه نرون قيصر روم يكى از دوستان خود را موسوم به سزن‌نيوس‌پتوس « 1 » بمشرق فرستاد ، تا امور ارمنستان را اداره كند و مقرّر داشت ، كه كربولو فقط امور سوريّه را عهده‌دار باشد . يكى از جهات آمدن پتوس اين بود ، كه كربولو خواسته بود كسى را بكمك او بفرستند و اين خواهش نه از اين راه بود ، كه عقيده داشته باشد دو نفر فرمانده بهتر از يكنفر كار ميكنند ، بل ميترسيد ، كه ماندن او در مشرق به طول انجامد و در اين مدّت مسئوليّت‌ها و تقصيراتى براى او نزد نرون ايجاد كنند . پتوس لژيونى هم با خود آورد و بعد قواى رومى را دو سردار مزبور بين خودشان تقسيم كردند ، بدين منوال ، كه هر كدام داراى سه لژيون سپاهيان رومى شدند و از قشون محلّى سپاهيان سوريّه جزء ابواب جمعى كربولو گرديد و لشكرهاى پنت و گالاثيا و كاپادوكيّه تابع\r\n\r\n\r\n","description":"","footnote":"\r\n( 1 ) -  Caesennius Paetus . \r\n","page_name":" 2443 ","page_number":503},
  {"content":"\r\n\r\nپتوس ، ولى بين دو سردار حسّيّات دوستانه وجود نداشت ، زيرا كربولو تصوّر ميكرد ، كه آمدن پتوس براى وارد كردن وهنى به او است و پتوس سياست دفع‌الوقت و كندى سردارى را ، كه بزرگتر از او بود ، تصويب نميكرد . بعقيدهء او جنگ را ميبايست با حرارت و جدّى بيشتر كرد . او ميگفت شهرها را بايد با يورش گرفت و تمام مملكت ارمنستان را براى تنبيه و مجازات اهالى و عبرت آنان غارت كرد و بجاى اينكه پادشاهان مقوّائى در اينجا بنشانيم ، مملكت را مانند ايالتى از روم اداره كنيم .\r\nسفارتى ، كه در تابستان از طرف بلاش بروم رفته بود ، در اين وقت ، كه پائيز بود ، برگشت ، بىاينكه جواب قطعى از نرون گرفته باشد ( تاسىتوس ، سالنامه‌ها ، كتاب 15 ، بند 7 ) . بنابراين پتوس جنگ را شروع كرد و كربولو ، باوجود بودن قواى پارتى در كنار فرات بوسيله به كار انداختن ماشين‌هاى جنگى از رود مزبور گذشت . او قدرى پيش‌تر رفته موقع محكمى بر تپّه‌ها گرفت و امر كرد روميها خندق‌هائى دور اردويشان بكنند . از طرف ديگر پتوس با دو لژيون رومى از طرف كاپادوكيّه داخل ارمنستان شده قسمتى را از آن غارت كرد . در اين احوال زمستان در رسيد و چون اثرى از دشمن ديده نميشد ، پتوس قشون خود را از راه كوهستانها پس كشيد ، كه بقشلاق برود . او پنداشت ، كه جنگ خاتمه يافته و راپورتى براى نرون فرستاده رجزخوانىها و خودستائىها از بهره‌منديهاى خويش كرد . بعد سه لژيون رومى را فرستاد در پنت قشلاق كنند ، دو ديگر را بين توروس و فرات نشاند و بعدّه‌اى زياد از سربازان مرخّصى داد .\r\nمعلوم است ، كه آنها هم خيلى خشنود بودند ، زيرا اقامت را در شهرهاى كاپادوكيّه بر بودن در كوهستانهاى سخت ارمنستان از حيث آذوقه و آسايش و ساير چيزها ترجيح ميدادند . اين بود ، كه اكثر سربازان در شهرها بپراكندند ، ولى در اين وقت ، كه پتوس هيچ انتظار جدالى را نداشت ، ناگهان شنيد ، كه بلاش بجنگ او ميآيد . معلوم گرديد ، كه پارتيها سرماى زمستان را به هيچ شمرده براى فتحى ،\r\n\r\n","description":"","footnote":"","page_name":" 2444 ","page_number":504},
  {"content":"\r\n\r\nكه تسخير ارمنستان نتيجه حتمى آن بود ، عازم جنگ شده‌اند . در اين احوال پتوس نشان داد ، كه سردارى است ناقابل و دست‌وپاى خود را گم كرد : اوّل تصميم گرفت در جاى خود به حال دفاع بماند . بعد دفاع را در خور نام خود نديده ، خواست باستقبال دشمن برود و بالاخره ، پس از اينكه عدّه‌اى را از سپاهيان خود ، كه پيش فرستاده بود ، فاقد شد ، تصميم كرد عقب نشسته در موقع سابق خود جا گيرد و در همانوقت سه هزار نفر از پياده‌نظام انتخاب كرده به تنگ توروس فرستاد ، تا راه بلاش را سدّ كنند . در اينوقت پس از ترديدى زياد لازم ديد كربولو را هم از وضع خود آگاه گرداند ، ولى از او استمداد نكرد . بنابراين ، وقتى كه پيغام پتوس به كربولو رسيد ، او از جايش حركت نكرد ، زيرا ميخواست در انتظار موقعى باشد ، كه مانند ناجى بكمك پتوس برود .\r\nچنين بود وضع پتوس ، ولى بلاش بىاتلاف وقت پيش راند و قوّه‌اى را ، كه پتوس براى بستن راه او فرستاده بود ، به آسانى شكست داده قسمت بزرگ آن را معدوم ساخت ( تاسىتوس ، سالنامه‌ها ، كتاب 15 ، بند 10 ) . پس از آن پارتىها قلعه آرسام‌ساتا « 1 » را ، كه پناهگاه زن و اولاد پتوس بود ، محاصره كردند . روميها در اين احوال ميخواستند جنگ كنند ، ولى جرئت نميكردند از سنگرهايشان بيرون آيند و ، چون بفرمانده خود از حيث لياقتش اعتماد نداشتند ، به زودى آشكارا گفتند ، كه بايد قلعه را تسليم كرد . در اينوقت پتوس مجبور شد ، پيغام جديدى به كربولو فرستاده از او با التماس درخواست كند ، كه هرچه زودتر آمده باقيمانده قشون روميرا نجات دهد ( سالنامه‌ها ، كتاب 15 ، بند 11 - 13 ) . كربولو از راه كمّاژن حركت كرد و طولى نميكشيد ، كه وارد ميشد و آذوقه هم بقدرى بود ، كه پتوس بتواند مقاومت كند ، ولى در اين احوال ترسى بر او و بر سربازان مستولى گشت و سردار رومى بپارتىها پيشنهاد كرد ، داخل مذاكره گردند . مذاكرات\r\n\r\n\r\n","description":"","footnote":"\r\n( 1 ) -  Arsamosata  ( اكنون معروف بشمشاط مىباشد و اين محل را با ساموسات يا سمىساط نبايد مخلوط كرد : اوّلى يكى از قلاع ارمنستان بود و از دوّمى بفاصله چهل ميل است ) . ساموسات پايتخت كمّاژن بود .\r\n","page_name":" 2445 ","page_number":505},
  {"content":"\r\n\r\nشروع گرديد و روميها قبول كردند : اوّلا بروميها اجازه داده شود ، كه از قلعه خارج شده بروند ، به شرط اينكه تمام استحكامات قلعه و آذوقه را تسليم پارتيها كنند .\r\nثانيا تمام قشون روم ارمنستان را تخليه كرده بيرون رود . ثالثا رومىها قدم بارمنستان نگذارند ، تا سفارتى تازه از طرف بلاش بروم رفته برگردد . رابعا روميها پلى بر رود آرساماس « 1 » ، يكى از شعب رود فرات ، بسازند . اين پل مورد احتياج فورى پارتيها نبود و تقاضاى ساختن آن از اين جهت ميشد ، كه پارتيها ميخواستند يادگارى از شكست روميها باشد ( ديوكاسّيوس ، كتاب 62 ، بند 21 - تاسىتوس ، سالنامه‌ها ، كتاب 15 ، بند 21 ) . عهد متاركه به اين شرايط بسته شد و پتوس از قلعه بيرون رفت . معلوم است ، كه اينواقعه بابهّت روم در انظار ملل شرقى تا چه اندازه برخورد . پس از آن پارتيها داخل قلعه شدند ، قبل از اينكه لژيونهاى روم از آنجا خارج شده باشند و هر آن‌چه ، كه از اموال غارتى مال ارمنستان بنظرشان آمد ، از سربازان رومى پس گرفتند . در اينموقع پارتيها لباس و اسلحه سپاهيان رومى را هم تقاضا كردند و روميها از ترس اينكه مبادا متاركه به هم بخورد ، اين اشياء را هم بىتأمّل يا مقاومتى بپارتيها دادند ( تاسىتوس ، همانجا ، كتاب 15 ، بند 15 ) . پتوس به طرف فرات رفت تا بقواى كربولو ملحق شود و در اينوقت مجروحين و سربازان عقب مانده خود را در مقابل ارامنه بخودشان واگذارد ( همانجا ، بند 61 ) معلوم است ، كه معامله ارامنه با دشمنانشان چگونه بود .\r\nوقتى كه او به كربولو رسيد ، معلوم گرديد ، كه اگر پتوس سه روز در تسليم قلعه خوددارى ميكرد كربولو بقواى او مىپيوست .\r\nسرداران مهر و محبّتى به يكديگر نشان ندادند . كربولو شكوه كرد از اينكه پتوس بىنتيجه و فايده‌اى اين مسافرت را كرده و اگر روميها مقاومت ميكردند ، تا آذوقه پارتيها تمام ميشد ، به آسانى ميتوانستند بر اشكالات فائق آيند . پتوس ، براى اينكه لكّه بدنامى را زودتر بشويد ، به كربولو گفت ، همين كه پارتيها از\r\n\r\n\r\n","description":"","footnote":"\r\n( 1 ) -  Arsamas . \r\n","page_name":" 2446 ","page_number":506},
  {"content":"\r\n\r\nارمنستان خارج شدند ، ما ميتوانيم باهم داخل ارمنستان شده آن را تصرّف كنيم .\r\nكربولو با سردى به او جواب داد ، كه به من چنين دستورى از امپراطور نرسيده است .\r\nمن از ايالتم خارج شدم ، تا بكمك لژيونهائى ، كه در خطر بودند ، بيايم و حالا ، كه خطر گذشته است ، من بسوريّه برميگردم ، زيرا معلوم نيست ، كه در آتيه نزديك نقشه دشمن چيست . پياده‌نظام من ، كه با عجله اين راه را پيموده ، خسته است ، و حال آنكه سواره‌نظام پارتى تازه‌نفس‌اند و چون پارتيها مىتوانند شتابان از جلگه‌ها بگذرند ، جنگ پياده‌نظام خسته با سواران تازه‌نفس پارتى موافق عقل نيست . پس از آن سرداران از هم جدا شدند . پتوس به كاپادوكيّه براى گذرانيدن زمستان رفت و كربولو بسوريّه برگشت . در اين وقت بلاش از كربولو خواست ، كه بين النهرين را روميها تخليه كنند . سردار رومى جواب داد ، كه حاضر است چنين كند ، ولى به شرط اينكه پارتيها هم ارمنستان را تخليه كنند ( تاسىتوس ، همانجا ، بند 17 ) . بلاش اين تكليف را پذيرفت ، زيرا تيرداد را بر تخت ارمنستان نشانده بود و ميدانست ، كه ارامنه را ميتوان بخودشان واگذارد ، زيرا آنها پارتيها را بر روميها ترجيح ميدهند .\r\nدر نتيجهء وقايعيكه ذكر شد ، باز جنگ بين دولتين پارت و روم چند ماه به حال وقفه افتاد . سفارتى ، كه بلاش بروم فرستاد ، در اوّل بهار سال 63 م . به آن شهر رسيد و قيصر آن را پذيرفت . سفير بلاش پيشنهاد كرد ، كه تيرداد پادشاه ارمنستان باشد ، ولى نصب او از طرف امپراطور مستقيما يا توسط سردار رومى در مشرق به عمل آيد . نرون از چنين پيشنهادى در حيرت شد ، زيرا از بهره‌منديهاى بلاش اطّلاعى نداشت و تصوّر ميكرد ، كه خودستائىهاى پتوس راست است ، يعنى روميها فاتح‌اند ( تاسىتوس ، سالنامه‌ها ، كتاب 15 ، بند 25 ) ، ولى وقتى كه وضع ايران و روم در مشرق بواسطه راپورتهاى كربولو و شهادت يكنفر صاحبمنصب رومى ، كه با پارتيها بروم رفته بود ، روشن شد ، قيصر از اشتباه بيرون آمد . امّا دولت روم نميتوانست پيشنهاد بلاش را قبول كند ، زيرا شكست خورده\r\n\r\n","description":"","footnote":"","page_name":" 2447 ","page_number":507},
  {"content":"\r\n\r\nبود و پس از چنين شكستى ، اگر آن را ميپذيرفت ، براى دولت مزبور خيلى مضرّ بود ، پس ميبايست تأمّل كند ، تا نشان بدهد ، كه ميتواند جنگ تعرّضى را پيش گيرد .\r\nبنابراين پتوس احضار شد و فرماندهى تمام قواى رومى براى جنگ ، تنها به كربولو محوّل گرديد . در اين موقع اختيارات زياد و فوق‌العاده بسردار مزبور داده شد . تاسىتوس گويد اختياراتى ، كه به كربولو داده شد ، مساوى بود با اختياراتى ، كه وقتى به پومپه دادند . سفراى پارت را پس از آن روانه كردند ، بىاينكه پيشنهاد آنها را پذيرفته باشند ، ولى بهريك از آنها هديه‌اى دادند . مقصود روميها از دادن هدايا اين بود ، كه فهمانده باشند ، از پيشنهاد آنها ناراضى نيستند ، ولى موقع براى پذيرفتن چنين پيشنهادى مناسب نيست ، زيرا روميها شكست خورده‌اند . در همينوقت بپادشاهان نيم مستقل آسياى صغير و سوريّه دستور داده شد ، كه با تمام قواى خودشان به كربولو كمك كنند . اين سردار حواس خود را بر اين مصروف داشت ، كه بجاى قشون زياد سپاهى ، كه قابل اعتماد باشد ، جمع كند ، اردوى خود را در مىلىته‌نه « 1 » زد و تداركات جديد براى جنگ ديد . بعد او با سى هزار نفر سپاهى رومى و قشون متّحدين روم از راهى ، كه سابقا لوكولّوس پيموده بود ، داخل ارمنستان گرديده به طرف قشون تيرداد و بلاش رفت ، تا جنگ كند و از ارامنه‌اى ، كه با تيگران پادشاه مقوّائى روميها در ارمنستان مخالفت كرده بودند ، انتقام بكشد . در اين مسافرت او از جائى گذشت ، كه نزديك محلّى است ، كه در زمستان گذشته پتوس با قشون خود به پارتيها تسليم شده بود . در اينجا فرستادگانى از طرف بلاش در رسيده همان پيشنهادى را ، كه بقيصر كرده بود ، كردند . كربولو ، كه هيچگاه نميخواست كار را با پارتيها بجنگ بكشاند ، با ميل آن را پذيرفت و طرفين اردوگاه پتوس را براى ملاقات انتخاب كردند و تيرداد و سردار رومى هريك با سى سوار براى ديدن يكديگر شتافتند . پس از مذاكرات همان پيشنهادى را ، كه نرون قبول نكرده بود ، سردار رومى پذيرفت و پارتيها از نتيجه راضى\r\n\r\n\r\n","description":"","footnote":"\r\n( 1 ) -  Militene . \r\n","page_name":" 2448 ","page_number":508},
  {"content":"\r\n\r\nماندند ، زيرا نظر آنها با بودن تيرداد بر تخت ارمنستان كاملا رعايت ميشد و چيزى را ، كه ميخواستند مييافتند . از طرف ديگر كربولو هم راضى بود ، زيرا مذاكرات در خاك ارمنستان به عمل ميآمد و او قواى دست‌نخورده‌اى داشت و حتّى ناحيه‌اى را از ارمنستان اشغال كرده بود . بنابراين او به اين عقيده بود ، كه صلح را با شمشير بروميها تحميل نكرده‌اند ، بل پس از مذاكرات از نظر انصاف پذيرفته شده است .\r\nدر نتيجه قرارداد ، فورا مراسم عملى شدن آن به عمل آمد ، توضيح آنكه تيرداد علائم سلطنت را بپاى مجسّمه نرون نهاد و كربولو از او قول گرفت ، كه بروم رفته تاج را از دست نرون دريافت كند و براى اطمينان اجراى اين قول يكى از دخترانش را به سمت گروكان به كربولو بدهد . از طرف ديگر خودش هم قول داد ، كه تيرداد در مدّت مسافرت بروم و توقّف در آن شهر و مراجعت از روم بايران مورد توقير و احترامات زياد و در كمال آسايش خواهد بود . بلاش از بابت اين مسافرت نگرانى داشت ، زيرا ميترسيد ، كه رفتار قيصر و روميها با تيرداد طورى باشد ، كه بخانوادهء اشكانى بر بخورد ، ولى كربولو به او اطمينان داد ، كه چون نظر روميها بر اين است ، كه حقّشان در ارمنستان محفوظ بماند بماهيّت مسئله اهميّت ميدهند ، نه باينكه مايل باشند خودنمائى كنند يا اقتدارشان را نشان دهند . بنابراين كارى نخواهند كرد ، كه باشكانيان بربخورد ( تاسىتوس ، سالنامه‌ها ، كتاب 25 ، بند 27 و 28 و 29 - 31 ) . اين قرارداد در تابستان سال 63 م . انعقاد يافت .\r\n\r\nرفتن تيرداد بروم\r\nتيرداد در رفتن بروم بيش از دو سال تعلّل كرد ، زيرا قرارداد ، چنان كه بالاتر گفته شد ، در تابستان سال 63 م . بسته شد و تيرداد در بهار 66 بروم وارد گرديد ( راولين‌سن ، ششمين دولت مشرق ، صفحه 281 - عالم مذكور بعقيده كلين‌تون « 1 » استناد كرده ) ، جهت تعلّل معلوم نيست ، ولى چيزى كه بحقيقت نزديكتر به نظر ميآيد ، اين است ، كه تيرداد\r\n\r\n\r\n","description":"","footnote":"\r\n( 1 ) -  Clinton \r\n","page_name":" 2449 ","page_number":509},
  {"content":"\r\n\r\nاز رفتن بروم چندان خوشنود نبوده و انتظار موقعى را داشته ، كه شايد بتواند از اجراى اين بند قرارداد شانه خالى كند . بهر حال زن تيرداد در اين سفر با او بود و جمعى از نجباى پارتى ، كه از جمله پسرهاى بلاش و مونوبازوس پادشاه دست‌نشانده آديابن بودند ، با سه هزار سوار پارتى ملازمت تيرداد را داشتند ( ديوكاسّيوس ، 63 ، بند 1 - 2 ) . تيرداد با اين عدّه زياد پارتىها مانند فاتحى ، كه روش ظفرمندى « 1 » داشته باشد ، دو ثلث خاك روم را پيمود و روميها در همه‌جا او را با احترامات زياد پذيرفتند . هر شهرى ، كه در سر راه تيرداد بود ، بمناسبت ورود او به آن شهر مزيّن ميگشت و مردم جمع شده با هلهله و شادى او را ميپذيرفتند .\r\nاين موكب در همه‌جا باستثناى هلّس‌پونت ( داردانل ) از خشكى حركت ميكرد و خطّ مسافرت آن در اروپا چنين بود : تراكيّه - ايلّيريه تا آدرياتيك و از آنجا از راه خشكى بشبه‌جزيره ايطاليا ( يا آپن‌نن ) . جهت اينكه تيرداد از سفر دريائى احتراز داشته بايد از اينجا باشد ، كه خانواده بلاش مذهبى بود و در مذهب زرتشت آلودن آب ممنوع است . معلوم است ، كه مخارج تيرداد با موكبش بروميها تعلّق مييافت و چنان كه سوئه‌تن « 2 » نويسنده رومى نوشته ( كتاب نرون ، بند 30 ) براى خزانه روم روزى 800 هزار سس‌ترث « 3 » يا 32 هزار فرانك طلا به پول كنونى تمام ميشده و چون مسافرت تيرداد بروم و مراجعتش بايران 9 ماه طول كشيد ، مخارجى را ، كه خزانه دولت روم پرداخته هشت ميليون و ششصد و چهار هزار فرانك طلا به پول كنونى ميشده « 4 » . ملاقات اوّل بين تيرداد و نرون در شهر ناپل وقوع يافت ، زيرا در اين وقت قيصر در اين شهر بود . موافق مراسم دربارى روم تيرداد ميبايستى بىشمشير نزد قيصر رود ، ولى او راضى نشد چنين كند و اين مسئله در ابتداء اهميّت يافت ، تا آنكه آن را بدين ترتيب حلّ كردند ، كه تيرداد با شمشير نزد قيصر رود ، ولى تيغش بغلاف آن ميخكوب شود . وقتى كه\r\n\r\n\r\n","description":"","footnote":"\r\n( 1 ) -  Procession triumphale . \r\n( 2 ) -  Sueton . \r\n( 3 ) -  Sesterces . \r\n( 4 ) - چهل و سه ميليون و دويست هزار ريال ، هرگاه هر فرانك طلا را پنج ريال بدانيم .\r\n","page_name":" 2450 ","page_number":510},
  {"content":"\r\n\r\nتيرداد نزد قيصر رسيد ، يك زانو به زمين زده دستهايش را روى يكديگر بعلامت اطاعت گذارد و نرون را آقا خواند . بعد مراسم نصب تيرداد بسلطنت ارمنستان در روم به عمل آمد . شب روز مراسم ، تمام شهر چراغانى شد و با گل و رياحين آن را تزيين كردند . وقتى كه روز در رسيد فوروم « 1 » ، ميدان‌گاه معروف روم ، كه مذاكرات عمومى در آنجا به عمل ميآمد ، از روميها پر بود . اينها در غرفه‌ها جا گرفته ملبّس به لباس سفيد بودند و زينتى بر سر از برگهاى درخت غار « 2 » داشتند . بر دو طرف خيابانى ، كه به فوروم هدايت ميكرد از انتهاى آن تا رسترا « 3 » سپاهيانى ، كه معروف به پرتوريان « 4 » بودند ، به دو صف با اسلحه ممتازشان ايستاده بودند ، تا خيابان را از آمدوشد مردم و جمعيّت تهى دارند . جماعت زيادى از اهالى شهر بر بامهاى خانه‌ها و عمارات مجاور فوروم براى تماشا حاضر شده بودند . نرون با كبكبه‌اى ، كه اختصاص بفتح داشت با اعضاى مجلس سنا و قراولان مخصوص خود آمد و در رسترا بر كرسى كورول « 5 » نشست . پس از آن تيرداد و ملتزمين او وارد شدند درحالى ، كه از ميان دو صف سپاهى گذشته بودند . بعد پادشاه ارمنستان به رسترا نزديك شده چنين نطق كرد ( ديوكاسّيوس ، كتاب 63 ، بند 5 ) : « اقا ، من از اعقاب ارشك‌هايم و برادر شاه بلاش و شاه پاكر ، باوجود اين من بندهء تو هستم ، من بدينجا آمده‌ام تا تو را ، كه خداى من هستى ببينم و تو را بپرستم چنان كه مهر را ميپرستم . از اين زمان سرنوشت من بدست تو است ، زيرا تو طالع منى و اقبال من » .\r\n\r\n\r\n","description":"","footnote":"\r\n( 1 ) -  Forum . \r\n( 2 ) -  Laurier .  ( درخت غار ، شجرالغار - درختى است ، كه هميشه سبز است . دو قسم اين درخت خيلى معروف است : عادى و هندى . برگهاي قسم اوّل را شعراء بسرشان ميزدند و برگهاى قسم دوّم را نظاميان بعلامت فتح )\r\n( 3 ) -  Rostra . \r\n( 4 ) -  Praetorians . \r\n( 5 ) -  Curul  ( كرسي يا صندلى قضات درجه اوّل روم ، تيت‌ليو مورّخ رومى گويد ، كه علامت سلطنت بود و روميها آن را از مردم اتروسك اتّخاذ كرده بودند ) .\r\n","page_name":" 2451 ","page_number":511},
  {"content":"\r\n\r\nنرون با تكبّر جواب داد و بعد تيرداد از راهى ، كه براى اين موقع ساخته بودند ، به طرف رسترا بالا رفته و در پاى نرون نشسته پس از نطقى ، كه كرد و براى روميها ترجمه شد ، تاج را از دست‌هاى نرون گرفت ( ديوكاسّيوس ، همانجا ) .\r\nپس از آن تيرداد چند هفته در روم ماند ( برخى عقيده دارند ، كه چند ماه مانده ، حقيقت معلوم نيست ) و در اين مدّت نرون او را باشكوه و جلال زياد پذيرائى ميكرد . بالاخره او از راه آدرياتيك و تمامى يونان و آسياى صغير بمملكت خود برگشت .\r\nدر باب اين مسافرت ژرژراولين‌سن چنين گويد ( ششمين دولت مشرق ، صفحه 283 ) « مسافرت تيرداد بروم از حيث صورت و ظاهر امر و شناختن روم با بيان ، نسبت به آن گذشتى بود ، ولى مزاياى واقعى نصيب پارتيها گرديد . راست است ، كه روميها در مشرق و در روم از اطاعت تيرداد به خود باليدند ، ولى مردمان مشرق از قرارى ، كه دولت اشكانى با روم داد ، فهميدند ، كه جنگ دو دولت بدين نحو خاتمه يافت . روم برترى دولت پارت را از حيث قوّت و زورمندى اعتراف كرد ، زيرا از زمان لوكولّوس ارمنستان بين دو دولت مزبور موضوع منازعه بود و هريك از طرفين ميخواستند دست‌نشانده خود را بر تخت آن مملكت بنشانند .\r\nدر اين زمان مسئله به اين جا منتهى شده بود ، كه تيگران بايد پادشاه ارمنستان باشد يا تيرداد . وقتى كه تيگران را روميها كنار گذاشته تيرداد را پذيرفتند ، موضوع اساسى منازعه را روميها بنفع اشكانيان حلّ كردند ، زيرا بيك نفر پارتى برادر شاه پارت اجازه دادند ، اين مملكت را اداره كند ، و حال آنكه مدّت‌ها ارمنستان را از ممالك خودشان ميدانستند و ترديدى نبود ، كه تيرداد ارمنستان را موافق منافع پارتيها اداره خواهد كرد . بنابراين نصب او بسلطنت موافق مراسم رومى صورتى بود ، كه تيرداد ميبايست آن را رعايت كند و چه اثرى اين مراسم ميتوانست نسبت به او داشته باشد ، جز اينكه حسّيّات دردآورى در او نسبت بروميها توليد كند .\r\nدر واقع امر اسلحه بلاش بود ، كه او را بر تخت ارمنستان نشانيد و اين اسلحه\r\n\r\n","description":"","footnote":"","page_name":" 2452 ","page_number":512},
  {"content":"\r\n\r\nتيرداد را بلند كرد . بنابراين ميتوان گفت وقتى كه تيرداد اسما حكومت روم را شناخت ، در واقع امر دولت روم ارمنستانرا از دست داد و آن بپارتيها تعلّق يافت » .\r\nقضاوتى ، كه راولين‌سن كرده صحيح است . واقعا روميها مسئلهء ارمنستان را از حيث ماهيّت بنفع پارتيها حلّ كردند و از حيث صورت بنفع خودشان . جهت معلوم است ، اوّلا ، چنان كه بالاتر گذشت ، روميها از عهدهء پارتيها باستثناى مواردى ، كه جنگ‌هاى داخلى در خانواده اشكانى بود ، برنميآمدند . ثانيا در اين زمان دولت روم قيصرى مانند نرون داشت ، كه از قياصرهء بد روم در تاريخ شناخته شده است و هميشه در زمان زمامدارانى نالايق براى فريب دادن مردم و باشتباه انداختن افكار عامّه بتظاهرات و صورت سازيها بيشتر ميپردازند ، تا بماهيّت مسائل . نرون هم از اين قاعده مستثنى نبود . اين نظر را نطق تيرداد ، كه البتّه بتقاضاى روميها و با نظر آنها انشاء شده بود ، به خوبى مىرساند . كلماتى مانند خدا و بنده و پرستيدن و غيره همه لفّاظى و خودنمائى است . چه خدائى كه سه هزار سوار مسلّح پارتى دو ثلث مملكتش را ميپيمايد و چه بنده‌اى ، كه بقدرت برادرش بلاش تكيه داده و تيگران دست‌نشانده اين خدا را از تخت به زير كشيده و رانده است . اين است حقيقت امر و بنابراين بايد از روى انصاف گفت ، كه جنگهاى بلاش با روم بفتح او خاتمه يافت .\r\n\r\nوقايع ديگر سلطنت بلاش اوّل\r\nوقايع منازعه بلاش اوّل با روم مهمترين قضاياى سلطنت بلاش اوّل بود . از اين جهت و از جهت تقدّم تاريخ قضاياى مذكور ، ذكر كيفيّات اين مخاصمه را مقدّم داشتيم ، ولى چنان كه از نوشته‌هاى مورّخين و نويسندگان رومى ديده مىشود وقايع ديگر هم در سلطنت بلاش رويداده .\r\nبدوا بايد گفت ، كه انعقاد قرارداد ايران و روم راجع بارمنستان ، روابط حسنه فيما بين دو دولتى ، كه حكمرانى عالم آن روز را بدست داشتند ، برقرار كرد و اين صلح و مسالمت بين دولتين تقريبا پنجاه سال به طول انجاميد ، زيرا قرارداد مذكور\r\n\r\n","description":"","footnote":"","page_name":" 2453 ","page_number":513},
  {"content":"\r\n\r\nدر 63 م . بسته شد و تا سفر جنگى تراژان ، كه پائين‌تر ذكرش بيايد و راجع بسال 115 م . است ، روابط دولتين با يكديگر خوب بود . معلوم است ، كه اين صلح متمادى براى اهالى ايران و روم مفيد و باعث آسايش بوده ، ولى براى تاريخ دولت پارت مساعد نيست ، زيرا نويسندگان رومى ، كه تا اين زمان آنهمه اطّلاعات بمناسبت مخاصمات و منازعات شاهان اشكانى با روميها يا روميها با آنان ميدهند و تاريخ پارت را در حدود غربى آن روشن ميسازند ، از اين ببعد از جهت آرامشى ، كه در حدود دولتين با يكديگر حاصل شده ، چندان توجّهى بوقايع دولت اشكانى ندارند . اگر هم كمابيشى از وقايع ذكرى كرده‌اند ، جسته و گريخته و پراكنده است و بهرحال از تاريكى تاريخ دولت اشكانى چندان نميكاهد . باوجود اين اطّلاعاتى را ، كه نويسندگان رومى داده‌اند ، ذكر ميكنيم و اين اطّلاعات راجع به دوازده سالى است ، كه از رفتن تيرداد بروم تا فوت بلاش اوّل گذشته\r\n\r\nروابط بلاش با وسپاسيان\r\nدر روم پس از مرگ نرون اغتشاشاتى رويداد و بعد از كشته شدن قيصر روم گالبا « 1 » و خودكشى قيصر ديگر موسوم به اتو « 2 » و سپاسيان والى روم در فلسطين مصمّم گشت امپراطور روم شود ( 69 م . ) . در اينوقت او سفارتى نزد بلاش فرستاد ، تا او را از اين قضيّه آگاه دارد و ضمنا خواهش كند ، كه چنان كه بلاش در مدّت هفت سال با دربار روم روابط حسنه داشته ، با او هم همان روابط را حفظ كند ( تاسىتوس ، تاريخ روم ، كتاب 2 ، بند 82 ) . بلاش سفير وسپاسيان را خوب پذيرفت و در جواب سفارتى نزد وى زمانى ، كه او در اسكندريّه بود ، فرستاده گفت ، حاضر است براى ابراز دوستى چهل هزار سوار پارتى به اختيار امپراطور بگذارد ( سوئه‌تن ، كتاب وسپاسيان بند 6 ) . وسپاسيان اين تكليف دوستانهء بلاش را نپذيرفت ، زيرا اوّلا وضع امور او چنان بود ، كه احتياجى به اين قوّه نداشت و ثانيا ميترسيد ، كه به كار بردن قشون خارجه در نظر روميها او را منفور گرداند . بنابراين پس از اينكه\r\n\r\n\r\n","description":"","footnote":"\r\n( 1 ) -  Galba . \r\n( 2 ) -  Otho . \r\n","page_name":" 2454 ","page_number":514},
  {"content":"\r\n\r\n( 144 ) - مجسمهء وسپاسيان ( از كتاب اسكاريگر ، تاريخ عمومي )\r\nسرداران وسپاسيان در ايطاليا فائق آمدند ، او بلاش را مطّلع داشت ، كه آرامشى در ايطاليا برقرار شده و احتياجى بقشون امدادى ندارد ( تاسىتوس ، تاريخ روم ، كتاب 4 ، بند 51 ) اين قضيّه در 70 م . رويداد و در سال بعد ( 71 م . ) تيتوس پسر وسپاسيان پس از فتح بيت المقدس به زگما ، كه شهر رومى بود و ذكرش در تاريخ سلوكىها گذشت ، رفت . بلاش سفارتى براى تبريك بهره‌مندى او ( 144 ) - مجسّمهء وسپاسيان ( از كتاب اسكاريگر ، تاريخ عمومي )\r\nفرستاده تاجى از طلا به او هديه كرد و تيتوس اين سفارت را گرم پذيرفته ضيافتى براى او داد ( اين خبر از يوسف فلاويوس است ، تاريخ يهود ، كتاب 7 ، فصل 5 ، بند 2 ) .\r\nپس از آن ديرى نگذشت ، كه سه‌سن‌نيوس پتوس « 1 » والى سوريّه گرديد و اين همان كس بود ، كه در جنگ روميها با بلاش شكست خورد . اين شخص در حوالى سنه 72 به وسپاسيان اطّلاع داد ، كه آن‌تيوخوس پادشاه كمّاژن مشغول توطئه است ، تا از دولت روم جدا شده جزء دولت پارت گردد ، در اين توطئه خود پادشاه با پسرش اپىفان دخيل‌اند و قرارى در اين باب با پارتىها\r\n\r\n\r\n","description":"","footnote":"\r\n( 1 ) -  Caesennius Petus . \r\n","page_name":" 2455 ","page_number":515},
  {"content":"\r\n\r\nداده‌اند . اگر در ابتداء جلوگيرى نشود و كمّاژن جزء دولت پارت گردد ، نتيجه آن براى روميها در مشرق مضرّ خواهد بود . كمّاژن در مغرب فرات واقع بود و پايتخت آن را ساموساتا « 1 » ميناميدند . او گفت ، اين شهر بر نقطه‌اى مشرف است ، كه به سهولت ميتوان در آنجا از فرات گذشت و اگر پارتىها اين نقطه را متصرّف باشند ، در هر وقت مىتوانند به سهولت از آنجا به كاپادوكيّه و كيليكيّه و سوريّه بگذرند و در موقع لزوم به خوبى عقب بنشينند . اين اطّلاعات به نظر وسپاسيان مهم آمد و چون او اعتمادى زياد به پتوس داشت ، اختيارات كامل به او داد ، كه بهر نحو صلاح ميداند اقدام كند . پس از آن پتوس با قشونى داخل كمّاژن شد و چون در اينجا ، از آن جهت ، كه اهالى تقصيرى نداشتند يا حاضر جنگ نبودند ، مقاومتى نديد ، ساموساتا را به آسانى گرفت . پادشاه نميخواست اقدامى برضدّ روميها بكند ، ولى دو پسر او اپىفان و كال‌لىنيكوس نخواستند اين خفّت و توهين را تحمّل كنند و در رأس قشونى ، كه جمع كرده بودند ، باستقبال پتوس رفتند . پس از آن جنگى درگرفت ، كه يك روز به طول انجاميد و براى طرفين بى نتيجه ماند ، ولى آن‌تيوخوس ، كه نميخواست با روميها ستيزه كند ، وقتى كه ديد پسرانش به حرف او گوش نميدهند ، از صفحه خود با زن و دخترانش خارج شده ، به كيليكيّه ، كه جزء دولت روم بود ، رفت و در شهر تارسوس « 2 » اقامت گزيد . اين بيرون رفتن پادشاه از كمّاژن اهالى را مأيوس كرد و در نتيجه سپاهيان پسران آن‌تيوخوس از دور او بپراكندند .\r\nدر اين احوال آنها چاره را در فرار ديدند و گريخته با ده‌نفر سوار خودشان را بايران رسانيدند . بلاش آنها را خوب پذيرفت و ميهمان‌نوازى نسبت به آنها نمود ، ولى كمكى به آنها نكرد ، جز اينكه نامه‌اى به وسپاسيان نوشت و ، چنان كه تصوّر ميرود ، به او اطّلاع داد ، كه حرفهاى پتوس صحيح نبوده و شاهزادگان تقصيرى ندارند . بر اثر اين نامه وسپاسيان فهميد ، كه واقعا پادشاه كمّاژن و پسرانش\r\n\r\n\r\n","description":"","footnote":"\r\n( 1 ) -  Samosata . \r\n( 2 ) -  Tarsus . \r\n","page_name":" 2456 ","page_number":516},
  {"content":"\r\n\r\nتقصيرى نداشته‌اند و قرار داد ، كه هر سه بروم آمده در آنجا اقامت گزينند و براى آسايش آنها مقرّر داشت ، مبلغى كافى به آنها داده شود و خانواده‌شان مقام محترمى را دارا باشند .\r\nديوكاسّيوس گويد ( كتاب 66 ، بند 11 ) ، كه نامه بلاش به وسپاسيان چنين شروع ميشد : « ارشك شاهنشاه به فلاويوس وسپاسيان سلام مىرساند » و امپراطور از راه استهزاء در جواب نامه نوشت : « فلاويوس وسپاسيان به ارشك شاهنشاه سلام مىرساند » . اگر روايت ديوكاسّيوس صحيح باشد ، استهزاء قيصر روم از اينجا بوده ، كه بلاش قيصر را فقط باسم خوانده و عناوينى براى او قائل نشده و ديگر خود را شاهنشاه مطلق گفته نه شاهنشاه پارت ، چنان كه معمول بود .\r\n\r\nتاخت‌وتاز آلانها در شمال و غرب ايران\r\nتقريبا در حوالى 75 م . واقعه‌اى رويداد ، كه بلاش مجبور گرديد از امپراطور روم ، وسپاسيان ، استمداد كند .\r\nشرح واقعه پائينتر بيايد و خلاصه آن عجالة اين است :\r\nمردمى موسوم به آلان ، كه در پشت كوههاى قفقاز به طرف شمال سكنى داشتند ، از كوههاى قفقاز گذشته بقفقازيّه و بعد بآذربايجان و ارمنستان ريخته بقتل و غارت پرداختند . قبل از آنكه از اينواقعه مهم صحبت داريم لازم است بدانيم ، كه اين مردم چه قومى بوده‌اند و مساكن آنها كجا بوده .\r\n\r\nنژاد آلان‌ها\r\nآلان‌ها را آس هم ناميده‌اند و مردمى ، كه اكنون در قفقازيّه سكنى دارند و معروف به است يا اس‌تين « 1 » ميباشند ، از اعقاب اين مردم‌اند . اين مردم را سابقا بعض نويسندگان ازنژاد سكائى ميدانستند ، چنان كه راولين‌سن در كتاب خود ( ششمين دولت مشرق ، صفحه 291 ) گويد ، كه آلان‌ها سابقا در نزديكى رود تاناايس « 2 » ( دن كنونى ) و درياچه پالوس‌م‌اتيد « 3 » ( درياى آزوف ) سكنى داشتند و از سكاها بوده‌اند ، ولى اكنون مسلّم است ، كه\r\n\r\n\r\n","description":"","footnote":"\r\n( 1 ) -  Ossetine .  يا  Ossetes \r\n( 2 ) -  Tanais . \r\n( 3 ) -  Palus Meotide . \r\n","page_name":" 2457 ","page_number":517},
  {"content":"\r\n\r\nنويسنده مذكور اشتباه كرده و آلانها ازنژاد سكائى نبودند . بايد آنها را از آريانهاى ايرانى دانست . علاوه بر تحقيقات علمى ، كه اين نظر را مىرساند خود است‌هاى كنونى هم نظر مذكور را تأييد ميكنند ، زيرا اگر از يك قسمت است بپرسند ، كه آنها كيستند ، جواب ميدهند « ايرونى » و زبان آنها هم شعبه‌اى از زبانهاى ايرانى است .\r\nاما در باب اين قوم نويسندگان عهد قديم چنين نوشته‌اند : ديونىسيوس « 1 » جغرافيادان ، كه در ميان 30 و 10 ق . م كتاب خود را مينوشته اين قوم را با داكىها « 2 » يعنى نياكان رومانيهاى كنونى و تائورىها « 3 » يعنى سكنه شبه‌جزيره قريم اسم ميبرد و بعد باز اسم آنها را با تائوريها و آگاتيرس‌ها ( تيره‌اى از سكاهاى جنوب روسيّه كنونى ) ذكر مىكند . پلين نويسندهء معروف عهد قديم ، كه در 23 م . تولّد يافته بود ، نيز مساكن آنها را در جنوب روسيّه ، تقريبا اوكرن « 4 » كنونى نشان ميدهد ( تاريخ طبيعى ، كتاب 6 ، فصل 12 ، بند 25 ) . يوسف - فلاويوس مورّخ يهود هم همين صفحات را مساكن آنها ميداند ( جنگ‌هاى يهود ، كتاب 7 ، فصل 7 ، بند 4 ) .\r\nسنك فيلسوف روم ، كه معاصر نرون قيصر روم و آموزگار او بود و بعد به حكم او خودكشى كرد ، مساكن آنها را قدرى دور تر به طرف مغرب مينمايد ( مثلا در حوالى ايستر « 5 » يا دانوب كنونى ) .\r\nبطلميوس به دو قوم آلان قائل است ، مساكن يكى را در همان‌جاها ميداند ، كه نويسندگان مذكور نشان داده‌اند و محل سكناى ديگرى را بين ايمائوس « 6 » ، يعنى تقريبا كوههاى هيمالاياى كنونى ، و مشرق درياى خزر ( جغرافيا ، كتاب دوّم ، بند 14 - كتاب 3 ، بند 5 - كتاب 6 ، بند 14 ) . اين قسمت را از جانشينان ماساژتهاى قديم ، كه كرارا ذكرشان در كتاب اوّل و دوّم اين تأليف گذشته است ( از جمله صفحه 473 ) يا از اعقاب آنها ميدانستند و تصوّر ميكردند ، آلانهائى ، كه\r\n\r\n\r\n","description":"","footnote":"\r\n( 1 ) -  Dionysius . \r\n( 2 ) -  Daci . \r\n( 3 ) -  Tauri . \r\n( 4 ) -  Ukrain . \r\n( 5 ) -  Ister . \r\n( 6 ) -  Imaus . \r\n","page_name":" 2458 ","page_number":518},
  {"content":"\r\n\r\nدر اين زمان ، يعنى در زمان بلاش اوّل ، بآذربايجان و ارمنستان ريختند ، از قسمت ثانوى بوده‌اند و اين آلانها از جنوب درياى خزر گذشته بقفقازيه و آذربايجان درآمده‌اند ، يعنى از گرگان و طبرستان و گيلان و طوالش كنونى گذشته باينطرف و آنطرف ارس رفته‌اند ( راولين‌سن ، ششمين دولت مشرق ، صفحه 291 ) .\r\nبه نظر مؤلّف چنين تعبيرى غيرطبيعى است ، زيرا پيمودن چنين راهى سخت و دور مشكل است . جهت تعبير مذكور اين است ، كه گفته شده است آلان‌ها با هيركانىها اتحاد كرده به قفقازيّه ريختند و كلمهء هيركانى ( يونانى شده و هركان يا وركان ) بعض نويسندگان را باشتباه انداخته و گمان كرده‌اند ، كه مقصود از آن گرگان است و بر اثر اين اشتباه پنداشته‌اند ، كه آلانها از حدود سيحون يا جيحون با گرگانيها همدست شده از طرف گرگان و مازندران و گيلان و و طوالش بآذربايجان حمله كرده‌اند ، ولى چنين نيست . گرجستان را در دوره پارتىها و ساسانيان ورژان ميناميدند ( جغرافياى موسىخورن ، ترجمه ماركوارت « 1 » ) ، كه تقريبا همان وركان « 2 » يا گرگان است و مقصود از هيركانى يونانى در اينمورد گرگستان يا گرجستان است نه گرگان ، كه در جنوب شرقى درياى خزر واقع است . پس آلانها از پشت كوههاى قفقاز به آذربايجان حمله كرده‌اند ، نه از حدود جيحون يا سيحون . بعبارت ديگر واقعه‌اى ، كه در اوايل قرن ششم ق . م در زمان هووخ‌شتر رويداد ، پس از تقريبا هفت قرن تكرار يافت . منتها در دفعه اوّل ، موافق نوشته‌هاى هرودوت ، سكاها از دربند ( باب الابواب ) گذشتند ( صفحات 182 - 185 اين تأليف ) و اين دفعه آلانها از تنگ داريال ، كه از ولادى قفقاز كنونى به تفليس هدايت مىكند . امّا چرا آلانها با گرجىها اتحاد كرده‌اند ، جهت معلوم است . راه آنها از تنگ داريال بوده و دربند مزبور در تحت تسلّط گرجيها بود . وقتى كه از شاهان ساسانى صحبت خواهد بود ، خواهيم ديد ، كه چقدر شاهان مذكور بداشتن گرجستان در تحت تسلّط خود اهميّت ميدادند .\r\n\r\n\r\n","description":"","footnote":"\r\n( 1 ) - ايرانشهر\r\n( 2 ) - ورك در پارسى قديم بمعنى گرك است .\r\n","page_name":" 2459 ","page_number":519},
  {"content":"\r\n\r\nجهت عمده آن همين بود ، كه دربند داريال در تحت تسلّط ايرانىها باشد . پس اتّحاد آلانها با گرجيها طبيعى بوده و ديگر نبايد فراموش كرد ، كه بلاش و تيرداد پسر فرس‌من پادشاه گرجستان را از سلطنت ارمنستان محروم ساخته بودند « 1 » .\r\nنويسندگان عهد قديم در باب‌نژاد آلان‌ها حدس‌هائى زياد زده‌اند . بعضى آنها را ازنژاد ماديها دانسته‌اند ، برخى از توتون « 2 » ، يعنى نياكان قديم آلمانيهاى كنونى و بالاخره عدّه‌اى از فين‌ها يا ترك‌ها ، ولى چنان كه گفتيم ، امروز معلوم است ، كه آنها از آريانهاى ايرانى بوده‌اند .\r\n\r\nخود واقعه\r\nپس از اين مقدّمه گوئيم ، كه اين مردم در 75 م . با ايبريها ( گرجىها ) ساخته از معبر داريال ، كه در تحت تسلّط گرجىها بود گذشته باينطرف قفقاز سرازير شدند و از آنجا به طرف جنوب رفته بقتل و غارت و چپاول پرداختند . در نتيجه پاكر پادشاه آذربايجان ، كه دست‌نشاندهء پارت بود ، نتوانست مقاومت كند و بكوهها پناه برد . پس از آن آلانها در جلگه‌ها بغارت كردن مشغول شدند . بعد ، از آذربايجان بارمنستان حمله كرده و تيرداد را مغلوب ساخته او را با كمند گرفتند ( يوسف فلاويوس ، كتاب 7 ، فصل 7 ، بند 2 ) .\r\nبلاش ، چون ديد پادشاهان دست‌نشانده‌اش شكست خوردند و عنقريب آلانها به خود او حمله خواهند كرد ، از وسپاسيان استمداد كرد و خواست ، قوّه‌اى را ، كه روم ميفرستد ، در تحت رياست يكى از پسرهايش تيتوس يا ( دومى ثيانوس « 3 » ) باشد . گويا نظر بلاش در اين خواهش آخرى بر اين بوده ، كه اگر سردار رومى يكنفر از خانواده امپراطورى باشد ، يقينا قوّه‌اى ، كه خواهند فرستاد ، زياد خواهد بود . گويند : كه اين مسئله در روم موضوع مذاكرات طولانى گرديد و اگرچه\r\n\r\n\r\n","description":"","footnote":"\r\n( 1 ) - كليّة مردمان آنطرف كوههاى قفقاز مقصودى جز غارت و چپاول نداشتند و وقتى كه راه آنها را باز ميكردند ، بصفحات اين طرف قفقاز ريخته مردم را غارت ميكردند و نويسندگان عهد قديم غالبا سه نوع مردم را در پشت كوههاى قفقاز اسم مىبرند : آلانها - سارماتها - سكاها .\r\n( 2 ) -  Teuton . \r\n( 3 ) -  Domitianus . \r\n","page_name":" 2460 ","page_number":520},
  {"content":"\r\n\r\nدومى ثيانوس خيلى مايل بود ، كه خواهش بلاش را پذيرفته به او قشونى بدهند ، تا بكمك پادشاه اشكانى برود ، ولى وسپاسيان بالاخره فرستادن اين قوّه را صلاح ندانست ، زيرا نه لزوم آن را تصويب ميكرد و نه ميخواست خود را در اين اقدام پرمخاطره داخل كند و ، چون در موقعى كه بلاش تكليف ميكرد ، به او كمك كند ، اين مساعدت را نپذيرفته بود ، اكنون ميتوانست ، خواهش بلاش را ردّ كند ، بىاينكه حق‌ناشناس قلم برود . پس از آن پارتيها چه كردند ، معلوم نيست ، ولى يوسف فلاويوس گويد ( همانجا ) ، كه آلانها پس از چاپيدن آذربايجان ( 145 ) - مجسّمه تيتوس ( از كتاب اسكارگير ، تاريخ عمومى )\r\nو ارمنستان اسراى زياد و غنائم فراوانى برگرفته از ايران خارج شدند .\r\nپس از آن طولى نكشيد ، كه بلاش درگذشت ( تقريبا 78 م . ) بنابراين تاخت و تاز آلانها در ايران و ارمنستان تقريبا سه سال دوام داشته\r\nدر تاريخ پارت اين اوّل دفعه‌ايست ، كه ميبينيم پارتيها از عهده يك مردم شمالى ، كه بايران حمله ميكنند ، برنميآيند . جهت اين است ، كه دولت پارت از حدود اين زمان داخل مرحلهء سوّم تاريخ خود ميگردد ، يعنى روبانحطاط ميرود . چون پائين‌تر از اين مبحث صحبت خواهد بود ، عجالة ميگذريم .\r\n\r\n","description":"","footnote":"","page_name":" 2461 ","page_number":521},
  {"content":"\r\n\r\n\r\nمدّت سلطنت بلاش اوّل\r\nدر باب مدّت سلطنت بلاش اوّل اختلافى هست ، زيرا نويسندگان رومى در سال 51 م . از افتادن ونن دوّم از سلطنت حرف ميزنند ، و در سال 90 م . از يك نفر اشكانى ، موسوم به پاكر ، صحبت ميدارند ، مثلا مارثيال « 1 » نويسندهء رومى در يك اشعار گزنده « 2 » ، كه بعقيدهء بعضى بين 94 - 95 م . نوشته شده است ، از پاكر نامى اسم برده . از طرف ديگر بين 51 و 90 ، وقتى كه نويسندگان رومى از پارت سخن ميرانند ، شاه آن را بلاش مينامند . بنابراين نويسندگانى ، كه تاريخ پارت را نوشته‌اند ، سلطنت بلاش را عادتا بين دو سنهء مزبوره دانسته‌اند . بعد ، از سكّه‌هاى شاهان اشكانى معلوم گرديده ، كه پاكر در سنهء 78 شاه بوده ، زيرا از او سكّه‌اى از اين تاريخ بدست آمده . پس از آن از سكّه‌هاى اشكانى اين مسئله پيش ميآيد ، كه آيا سنوات بين 51 و 78 را هم نبايد بين دو شاه تقسيم كرد ؟ بدين ترتيب ، كه سلطنت بلاش را از 51 تا 62 بدانيم و سلطنت شاهى ديگر را ، كه اردوان چهارم يا بلاش دوّم بوده ، از 62 تا 78 ، ولى با اين نظر نميتوان موافقت كرد ، زيرا از كتب نويسندگان رومى روشن مستفاد ميگردد : آن شاه اشكانى ، كه با وسپاسيان روابطى داشته ، همان شاهى بوده ، كه با كربولو جنگ كرده . بنابراين بعض نويسندگان جديد « 3 » داراى اين نظر شده‌اند ، كه بلاش در يك قسمت ايران سلطنت كرده و دو شاه ديگر يعنى اردوان چهارم يا بلاش دوّم و پاكر در قسمت‌هاى ديگر ايران . اين حدس را تاريخ پارت در مرحلهء سوّم تأييد مىكند ، زيرا ميبينيم ، كه مدّعيان سلطنت زيادند و هركدام در قسمتى از ايران سلطنت ميكنند و نميتوان گفت شاه حقيقى كى است . بنابراين در اين مورد هم ميتوان حدس زد ، كه چون گرگان بر بلاش شوريده بود و اين شورش ، چنان كه بالاتر گفته شد ، از 58 تا 75 م . دوام داشته ، شخصى را ، كه اردوان چهارم يا بلاش دوّم ميدانند در گرگان سلطنت ميكرده و بلاش اوّل در مغرب ايران و چون سروكار روميها با بلاش اوّل بوده ، نويسندگان\r\n\r\n\r\n","description":"","footnote":"\r\n( 1 ) -  Martial . \r\n( 2 ) -  Epigramme . \r\n( 3 ) -  Lindsay . History and coinage p . 87 . \r\n","page_name":" 2462 ","page_number":522},
  {"content":"\r\n\r\nرومى و يهود فقط اسم او را ذكر كرده‌اند . بهرحال مسئله روشن نيست ، ولى ميتوان ظن قوى داشت ، كه سلطنت بلاش اوّل از 51 تا 78 م . امتداد يافته و در اين سال پاكر دوّم بجاى او بر تخت نشسته . گوت‌شميد به همان تاريخ 51 - 78 م . متمايل است ( تاريخ ايران الخ ، صفحه 137 ) ، ولى يوستى سلطنت او را از 51 تا 77 م . دانسته است ( نامهاى ايرانى ، صفحهء 412 ) .\r\n\r\nاهميّت سلطنت بلاش اوّل\r\nسلطنت بلاش اوّل در تاريخ ايران مهمّ است ، زيرا او دوره دوّم جنگ‌هاى ايران و روم يا روم و ايران را با بهره‌مندى به آخر رسانيد . اگرچه بالاتر در جاى خود وقايع مشروحا ذكر شده است ، باز براى اينكه خواننده خلاصه وقايع گذشته را بخاطر آورد ، ميگوئيم ، دوره اوّل جنگهاى ايران و روم از سنه 55 تا 36 ق . م ، به طول انجاميد . در اين دوره هركدام از طرفين ميخواست خاك طرف ديگر را تصاحب كند . صلحى ، كه بالاخره ايجاد شد ، هفتاد سال طول كشيد ( از 35 ق . م تا 35 م . ) . دوره دوّم مجادلات اين دو دولت بزرگ آن زمان در سر ارمنستان در 35 م . شروع گرديد و تا 63 م . دوام يافت . پس از آن صلحى بين دولتين برقرار شد ، كه 52 سال مدّت دوام آن بود ( از 63 تا 115 م . ) . در اين دوره ، چنان كه ذكر شد ، مسئله ارمنستان بنفع ايران خاتمه يافت ، يعنى صورت را روميها بردند و معنى را ايرانيها . معلوم است ، كه در اين دوره جنگهاى ايرانيها با روميها به سختى جنگهاى دوره اوّل نبود و حتّى بعضى ايندوره را هم جزء زمان صلح دانسته‌اند .\r\nبعد از مجادلات با روم و حل مسئله ارمنستان قضيّه‌اى ، كه جلب توجه مىكند ، شورش گرگان است . اين شورش به ظن قوى از 58 تا 75 م . طول كشيده ، ولى عاقبتش معلوم نيست . اين اول دفعه‌اى است ، كه پارتيها از عهده مردمى ، كه ميخواهند از دولت پارت جدا شوند ، برنمىآيند يا جنگها با شورشيان به طول ميانجامد . اين معنى مىرساند ، كه دولت پارت مرحله دوّم تاريخ خود را در سلطنت بلاش اوّل دارد به آخر مىرساند : مرحله اولى از 250 تا 124 ق . م ،\r\n\r\n","description":"","footnote":"","page_name":" 2463 ","page_number":523},
  {"content":"\r\n\r\nيعنى از تأسيس دولت پارت تا سلطنت مهرداد دوّم كبير ، پاينده بود . در اين مرحله دولت پارت باستحكام مبانى خود پرداخت ، سلوكيها را از ايران راند ، دولت باختر را مطيع كرد . مرحله دوّم از سلطنت مهرداد دوّم كبير شروع شده با سلطنت بلاش اوّل خاتمه مييابد ( از 124 ق . م تا تقريبا 78 م . ) . در اين مرحله دولت پارت جلو مردمان شمال‌شرقى را ، كه بايران هجوم مىآوردند ، گرفت . در اين مرحله نيز پارت بزرگترين دولت مشرق قديم است و با روم عالم‌گير دست‌وپنجه نرم مىكند . روم و پارت هر دو ميخواهند بيشتر توسعه يابند ، يكى به طرف مغرب و ديگرى بجانب مشرق و بالاخره هر دو در كنار فرات متوقّف ميگردند ، زيرا هركدام از آنها در طرف ديگر اين رود ضعيف‌تر از ديگرى است . حاصل اين جنگ‌ها آنكه در اين مرحله دولت ايران و دولت روم دو دولتى هستند ، كه بر عالم آن روز حكومت ميكنند و نيز در اين مرحله مسئله ارمنستان بين دولت ايران و دولت روم دوستانه حل مىشود . اوّلى بماهيّت مسئله اهميّت ميدهد و آن را برميدارد ، دوّمى بحفظ صورت قانع است و آن را اختيار مىكند . مرحله سوّم مرحله انحطاط دولت پارت است ، كه از اين ببعد تا انقراض اين دولت نامى موضوع نوشته‌هاى ما است .\r\nپس از شورش گرگان واقعه‌اى ، كه قابل توجّه مخصوص است تاخت‌وتاز آلان‌ها در ايران است . اين واقعه نظرى را ، كه در باب مسئلهء گرگان ذكر كرده‌ايم ، تأييد مىكند . دولت پارت قوّت سابق را ندارد و در مرحلهء سوّم تاريخ خود داخل مىشود .\r\n\r\nصفات بلاش اوّل\r\nبلاش اوّل شاهى است ، كه بر خلاف چند شاه اشكانى ، كه قبل از او سلطنت كردند ، پدركش يا برادركش نيست . اينكه سهل است ، او ميخواهد يگانگى و وفاق در خانواده اشكانى بر پايه محكمى قرار گيرد و اين نيّت خود را نه تنها با نطق ، بل با عمل ثابت مىكند . پس از اين صفت ، كه خيلى مهم است ، بايد درباره بلاش اوّل قائل بود ، كه سردارى بوده ماهر و داراى عزمى راسخ . اين صفت او در مخاصمات عديد با سردار نامى روم\r\n\r\n","description":"","footnote":"","page_name":" 2464 ","page_number":524},
  {"content":"\r\n\r\nكربولو به خوبى ديده مىشود . او بر پتوس سردار ديگر رومى از حيث صفات سردارى مزيّت دارد و از پرتو همين مزيّت بر او غالب ميآيد . بالاخره درباره بلاش گفته‌اند ، كه او شخصى بوده مذهبى و در سلطنت او امر بجمع‌آورى آوستا ، كه در زمان اسكندر از ميان رفته بود ، صادر شده . چون از اين مسئله بايد مشروحتر صحبت داريم و جايش اينجا نيست ، عجالة به همين اشاره اكتفاء ميكنيم ، تا بسر اين موضوع برسيم . چون از اين ببعد در مرحله سوّم تاريخ پارت داخل ميشويم بفصل سوّم اين كتاب خاتمه ميدهيم .\r\n\r\nفصل چهارم - دولت پارت در انحطاط است\r\n\r\nمبحث اول . اشك بيست و سوّم - پاكر دوّم\r\nپس از بلاش اوّل محقّقا معلوم نيست ، كه جانشين او كى بوده ، بعضى پاكر نامى را شاه اشكانى ميدانند و گويند ، كه او پسر بلاش بوده . اين حدس را پيكر او بر سكّه‌هايش ، كه صورتى جوان و بىريش دارد ، تأييد مىكند و اين سكّه‌ها نشان ميدهد ، كه او لااقل تا 93 م . سلطنت كرده ، اگرچه با اين تاريخ همه موافق نيستند و برخى سلطنت او را از 78 تا 108 م . ميدانند و ديگر از 79 م . سكّه‌اى يافته‌اند ، كه پيكر شاه بر آن شباهتى بپيكر پاكر ندارد و از شخصى است اردوان نام . بالاخره در اواخر سلطنت پاكر يا اوايل زمامدارى خسرو ، يعنى شاهى ، كه پس از پاكر سلطنت كرده ، سكّه‌هاى شخصى مهرداد نام بدست آمده ، كه از 107 تا 113 م . سلطنت داشته . بر يكى از اين سكّه‌ها عبارتى منقوش است « مهرداد ملكا » ، يعنى شاه مهرداد ( چنين سكّه‌هائى از شاهان آخرى اشكانى زياد يافته‌اند ) . بنابر آنچه ذكر شد ، معلوم نيست سلطنت اين شاهان در كجا بوده و ترتيب تاريخ سلطنتشان چيست . باوجود اين ، چون از اردوان و\r\n\r\n","description":"","footnote":"","page_name":" 2465 ","page_number":525},
  {"content":"\r\n\r\n( 146 ) - سكّه اشك بيست و سوّم ( پاكر دوّم )\r\nمهرداد خبرى نداريم ، ولى از پاكر نويسندگان قديم جسته و گريخته اطّلاعاتى داده‌اند ، لابد بايد شاهى را ، كه بعد از بلاش بتخت نشسته پاكر بدانيم .\r\nاگر عقيده نويسندگانى را متابعت كنيم ، كه سلطنت پاكر را از 78 تا 108 م .\r\nميدانند ، او سى سال سلطنت كرده ، ولى وقايع سلطنت او خيلى كم است و نميتوان دانست ، كه حقيقتا واقعه مهمّى در زمان او روى نداده يا روى داده و ، چون نويسندگان رومى از جهت صلحى ، كه بين دولت روم و پارت برقرار بود ، علاقه‌مندى بوقايع دولت پارت نداشته‌اند ، چيزى هم ننوشته‌اند . وقايعى را ، كه ذكر ميكنند اين‌ها است :\r\nشخصى بر دولت روم قيام كرد و خود را نرون ناميد ، ولى بهره‌مند نشد و فرار كرده بپارت پناه آورد . دومىثيان ، كه امپراطور روم بود ، او را از پاكر استرداد كرد . در ابتداء پاكر ميخواست از او حمايت كند ، ولى بعد او را ردّ كرد ( سوئه‌تن ، كتاب نرون ، بند 57 ) . اين واقعه در سال نهم سلطنت دومىثيان رويداد ( 89 م . ) .\r\nداكيها « 1 » ( يعنى مردمى ، كه در داكيّه سكنى داشتند و اين صفحه همان رومانى كنونى است ) به ميسيّه « 2 » ايالت روم تجاوز ميكردند . در يكى از تجاوزات ، چنان كه پلين « 3 » گويد ، يكنفر يونانى را ، كه كالّيدروموس « 4 » نام داشت و بنده يكنفر رومى ، ليبريوس ماكسىموس « 5 » نام بشمار ميرفت ، اسير كردند . بعد دسبالوس « 6 » رئيس داكيها اين بنده را نزد پاكر فرستاد و او چند سال در دربار ايران در خدمت شاه پارت بود . اين واقعه بخودىخود داراى اهميّتى نيست ، ولى مىرساند ، كه در عهد قديم مردمانى ، كه خيلى دور از يكديگر بودند و بنابراين نميبايست از يكديگر\r\n\r\n\r\n","description":"","footnote":"\r\n( 1 ) -  Dacia . \r\n( 2 ) -  Mysie . \r\n( 3 ) -  Pline . \r\n( 4 ) -  Callidromus . \r\n( 5 ) -  Liberius Maximus . \r\n( 6 ) -  Decebalus . \r\n","page_name":" 2466 ","page_number":526},
  {"content":"\r\n\r\nآگاهى داشته باشند ، تا چه رسد باينكه باهم ارتباط يابند ، از جهت اشتراك منافع باهم مربوط ميگشتند و هدايائى فيما بين ردّ و بدل ميشد ، زيرا شكّى نيست ، كه داكيها منافعى در ايجاد ارتباطى با دربار اشكانى نداشتند ، جز اينكه مانند پارتيها دشمنان روم بودند و تصوّر ميكردند ، كه دولت اشكانى در موقع لزوم ميتواند ، حركت مفيدى براى داكيها بكند و روميها مجبور گردند يك قسمت قواى خود را بمشرق بفرستند . پذيرفته شدن بنده مزبور از طرف پاكر نيز مىرساند ، كه او هم دوستى داكيها را مغتنم ميشمرده و الّا خود را رهين منّت آنان نميساخت .\r\nاز وقايع سلطنت پاكر يكى هم اين است ، كه او بتوسعه تيسفون ، كه پايتخت اشكانيان بود ، افزود و آن را تزيين كرد ( آم‌مين‌مارسلّن ، كتاب 23 ، بند 6 ) « 1 » .\r\nبعد خبرى هست ، كه پاكر خاك خسرون را بپادشاه آن آبكار از جهت احتياج به پول فروخت . خسرون همان ناحيه است ، كه پايتخت آن را ادس ميناميدند ( اورفا يا اورفه كنونى ) . فروش گويا از جهة مخارج زياد توسعه و تزيينات تيسفون بوده ، ولى نبايد تصوّر كرد ، كه حق دولت اشكانى نسبت به اين خاك از ميان رفته ، زيرا پس از پاكر مدّتها تا زمان مارك‌ارل « 2 » امپراطور ديده مىشود ، كه حقوق شاهان اشكانى نسبت بپادشاه دست‌نشانده خسرون باقى است .\r\nاز اينجا بايد استنباط كرد ، كه وجهى پاكر از آبكار يا اكبر دريافت داشته ، نه اينكه حق خود را به او فروخته باشد و اين وجه هم شايد از وجوهى بوده ، كه بعض پادشاهان دست‌نشانده بشاهان اشكانى ميپرداخته‌اند ، يعنى پاكر باج چند سال را بطور مساعده پيشكى دريافت داشته ( اين خبر از سويداس « 3 » يكى از نحويّون يونانى از قرن پنجم م . است و معلوم نيست ، تا چه درجه صحّت دارد . م . ) .\r\nاز وقايع سلطنت پاكر اگرچه اطّلاعات صحيحى نداريم ، باوجود اين رويهمرفته بايد به اين عقيده بود ، كه مدّعيان سلطنت در زمان او زياد بودند و اوقات او بمنازعات داخلى صرف ميشده ، زيرا علاوه بر اردوان و مهرداد ، كه بالاتر اشاره\r\n\r\n\r\n","description":"","footnote":"\r\n( 1 ) -  Ammien Marcellin . \r\n( 2 ) -  Marc - Aurele . \r\n( 3 ) -  Suidas . \r\n","page_name":" 2467 ","page_number":527},
  {"content":"\r\n\r\nبانها شد ، گويا اشخاص ديگرى هم بودند ، كه در قسمتهائى از ايران سلطنت داشته‌اند و هريك از آنها خود را شاه تمامى ايران ، بل شاهنشاه ميخوانده . اين نظر از يك‌جاى نوشته‌هاى ديوكاسّيوس نيز استنباط مىشود . او راجع بقشون‌كشى تراژان بمشرق براى جهانگيرى ( پائين‌تر بيايد ) گويد مقاومتى سخت در پيش رفتن امپراطور مزبور به طرف بابل نشد ، زيرا دولت پارت از جهت جنگهاى داخلى ضعيف و در انحطاط بود و شورشهائى در مملكت رويداده بود ، كه هنوز نايره آن را خاموش نكرده بودند ( كتاب 63 ، بند 26 ) . فوت پاكر را در 108 يا 110 ميدانند . او دو پسر داشت : اكس‌دارس « 1 » و پارثامازيريس « 2 » ، ولى مجلس مهستان خسرو برادر پاكر را جانشين او قرار داد ، جهت آن بايد از اين‌جا باشد ، كه در اينوقت خبر تداركات تراژان براى عزيمت بمشرق ، بايران رسيده بود و ميدانستند ، كه پسران جوان پاكر از عهدهء او برنيايند . بنابراين خسرو را ، كه بزرگتر و داراى تجربيّاتى بوده بسلطنت برگزيده‌اند . اين نظر نيز از اين‌جا تأييد مىشود ، كه پاكر قبل از مرگش شكاياتى از تراژان داشته و بنابراين در زمان پاكر سياست تعرّضى تراژان شروع شده بود ( نوشته‌هاى سويداس اين نظر را مىرساند ) .\r\nاز آنچه راجع بسلطنت پاكر گفته شد ، معلوم است ، كه ما اطّلاعات درستى از وقايع اين زمان نداريم و چنين به نظر ميآيد ، كه در زمان سلطنت پاكر در ايران دو سه نفر ديگر سلطنت كرده‌اند و منازعات داخلى دوام داشته . اما اينكه نويسندگان رومى فقط راجع به پاكر اطلاعاتى جسته و گريخته ذكر ميكنند ، بايد از اين جهت باشد ، كه پاكر در مغرب ايران سلطنت ميكرده و چون تيسفون و بين النّهرين و بابل را داشته ، روميها با كارهاى او فى الجمله آشنا بوده‌اند و از ديگران خبرى نداشته‌اند . نيز به همين جهت است ، كه بين نويسندگان اختلافى راجع به ترتيب شاهان اشكانى بعد از بلاش اوّل ديده مىشود ، مثلا گوت‌شميد بعد از بلاش اوّل\r\n\r\n\r\n","description":"","footnote":"\r\n( 1 ) -  Exedares . \r\n( 2 ) -  Parthamasiris . \r\n","page_name":" 2468 ","page_number":528},
  {"content":"\r\n\r\nسه نفر را اسم ميبرد : بلاش دوّم - پاكر دوّم - اردوان چهارم و يوستى اردوان چهارم را بيست و سوّمين شاه اشكانى ميداند ( نامهاى ايرانى ، صفحه 412 ) .\r\nخلاصه آنكه مدّت سلطنت پاكر را در ايران يا در مغرب آن بنابر سكّه‌هاى اشكانى از 78 تا 108 م . بايد دانست ، ولى بعضى آن را تا 110 م . ميدانند از اسناد چينى چنين مستفاد مىشود ، كه تقريبا در سال 101 م . خان‌چائو حاكم تاتارستان از طرف چين نمايندگانى ميفرستد ، كه از راه درياى مغرب « 1 » به تسين بزرگ ( روم ) بروند و آنها تا درياى مزبور آمده بواسطه وحشتى ، كه از مشكلات سفر دريا حاصل ميكنند ، صرفنظر كرده برميگردند . به نظر چنين ميآيد ، كه چون اشكانيان نميخواسته‌اند روابط مستقيمى بين روم و چين باشد آنها را ترسانيده‌اند ، زيرا تجارت ابريشم چين با روم بواسطه ايران ميشده . از منابع مذكور نيز معلوم است ، كه پادشاه آن‌سى ( يعنى پارت ) در اينموقع با نمايندگان ، شير و آهو براى فغفور چين فرستاده است ( چينىها ميگويند بسان باج ) .\r\n\r\nمبحث دوّم . اشك بيست و چهارم - خسرو\r\nخسرو وقتى بر تخت ايران نشست ، كه يكى از مواقع سخت تاريخ آن محسوب است ، بنابراين لازم است قبل از ذكر وقايع ، شمّه‌اى از اوضاع عالم آنزمان بيان كنيم . پس از اينكه تيرداد پادشاه ارمنستان درگذشت ( تقريبا 100 م . ) پاكر يكى از پسرهاى خود را ، كه اكس‌دارس يا آكسىدارس نام داشت ، بر تخت آن مملكت نشاند و اين شاهزاده در آنجا بامور سلطنتى پرداخت ، بىاينكه بدولت روم رجوع يا اقدامى كند ، كه حق روم را بنصب پادشاهان ارمنستان شناخته باشد ( ديوكاسّيوس ، كتاب 68 ، بند 17 ) . در اينوقت تراژان امپراطور روم در مغرب با داكىها مشغول جنگ بود و صلاح نميدانست با پارت درآويزد ، ولى وقتى كه در 114 م .\r\n\r\n\r\n","description":"","footnote":"\r\n( 1 ) - درياى مغرب بايد درياى ميانه ( مدىترانه ) باشد يا درياى سرخ ( بحر احمر ) .\r\n","page_name":" 2469 ","page_number":529},
  {"content":"\r\n\r\nجنگ‌هاى خود را در داكيّه به آخر رسانيده آن مملكت را مطيع كرد ، موقع را مناسب ديد ، كه سياست تعرّضى در آسيا پيش گيرد و مانند اسكندر بجهانگيرى در مشرق بپردازد . بنابراين مسئله ارمنستان را بهانه قرار داد و در تدارك قشونكشى بزرگى بمشرق برآمد . اوضاع مشرق هم در اين زمان چنان بود ، كه خيالات او را تأييد ميكرد : از آنچه بالاتر در باب سياست تعرّضى دولت روم در مشرق گفته شده ، به خوبى روشن است ، كه از وقتى كه دولت مزبور پا بمشرق گذاشت ، مقدونيّه ، دولت سلوكى ، دولت بطالسه ، مهرداد ششم پنت ، تيگران پادشاه ارمنستان و پادشاهان ديگر را مغلوب ساخت و اين ممالك در ابتداء در تحت نفوذ روم درآمدند و بعد ايالتى از روم گشتند يا داراى پادشاهانى شدند ، كه دست‌نشانده روم بودند و مطيع سياست روميها . پس از اين وقايع بالاخره روميها با دولت پارت از زمان مهرداد دوّم كبير اشكانى رابطه يافتند و ديرى نگذشت ، كه خواستند از فرات گذشته دولت پارت را هم به صورت مقدونيّه و دولت سلوكى و غيره درآورند ، ولى سه شكست بزرگ ، كه در زمان كراسّوس و آن‌تونيوس نصيب روميها گرديد ، آنها را به هوش آورد و دانستند ، كه دولت پارت آن دولت شرقى نيست ، كه بتوان آن را تحت الحمايه يا تابع روم گردانيد . بنابراين اكتاويوس اگوست قيصر روم به اين عقيده شد ، كه حدود روم فرات است و نبايد روميها از آن بگذرند . اين سياست را تىبريوس و ساير قياصره روم رويهمرفته حفظ ميكردند ، تا آنكه مسئله ارمنستان بين دولتين مطرح شد و باز روميها دريافتند ، كه با دولت پارت بايد مماشات كنند . بنابراين بحفظ صورت اكتفاء كرده با دولت پارت كنار آمدند .\r\nاز تمامى اين وقايع ، كه از 124 ق . م تا 115 م . رويداد دولت روم دولت پارت را يگانه دولتى در عالم دانست ، كه بايد با آن مدارا كند و روابط خود را با آن دولت براساس مماشات بگذارد . دولت پارت هم از طرف ديگر ميديد ، كه دولت روم قوىترين دولت دنياى آن زمان است و بايد با چنين دولتى راه رفت . بنابراين او هم بىجهت خود را با روم طرف نميكرد و فقط در مواردى شمشير ميكشيد ، كه ميديد سنگرى از\r\n\r\n","description":"","footnote":"","page_name":" 2470 ","page_number":530},
  {"content":"\r\n\r\nسنگرهايش از دست ميرود و هستى دولت پارت در خطر است .\r\nچنين بود بطور اجمال و كلّى وضع دولتين در مشرق و شالوده‌اى ، كه طرفين سياست خود ( 147 ) - سكّه‌هاى اشك بيست و چهارم ( خسرو )\r\nرا بر آن قرار داده بودند ، ولى در زمان فرهاد چهارم وقايعى در دربار ايران رويداد ، كه تخم نفاق و خصومت در خانواده اشكانى كاشته شد و اين تخم سبز شده و بثمر رسيده ، بعدها عمده‌ترين جهت انحطاط و انقراض اشكانيان گرديد . بعد از فرهاد چهارم تقريبا در هر سلطنتى حواس شاهان بخوابانيدن شورش‌ها يا بجنگهاى داخلى مصروف است و بالاخره كار به جائى ميرسد ، كه در يك زمان چند نفر در ايران سلطنت ميكنند . نتيجه اين اوضاع معلوم است . وحدت سلطنت وقتى كه از ميان رفت ، وحدت اداره هم از ميان ميرود و تفاوت زياد است ، بين اينكه يك شاه از فرات تا سند و از جيحون يا سيحون تا درياى عمان و خليج‌پارس تمام وسائل مملكتى را در دست داشته باشد يا آن وسائل بين چند نفر تقسيم شده و هركدام از اينها برضدّ ديگرى قيام كند . اوضاع مزبور خردخرد بناى محكم دولت اشكانى را متزلزل ساخت و اين دولت را رو بانحطاط برد . بلاش اوّل آخرين شاه با ابهّت اين دودمان است ، كه در مقابل روميها ايستاد و بهره‌مند بيرون آمد .\r\nباوجود اين مىبينيم ، كه در زمان او گرگانيان ميشورند و اين شورش سالها طول ميكشد ، بىاينكه معلوم باشد ، كه بالاخره بلاش فائق آمد يا نه و نيز مىبينيم ، كه مردم ، آلان آذربايجان و ارمنستان را در آتش و خون غرق ميكنند و دولت اشكانى از روم كمك ميطلبد و پس از او مدّعيان سلطنت بقدرى زيادند ، كه بتحقيق تا حال معلوم نيست ، كى بر تمامى ايران سلطنت ميكرده و آيا چنين شخصى اصلا وجود داشته يا نه .\r\n\r\n","description":"","footnote":"","page_name":" 2471 ","page_number":531},
  {"content":"\r\n\r\nچنين بود احوال دولت پارت ، در اين زمان ، كه تراژان عازم جهانگيرى در مشرق گرديد . بر اين جهت اصلى نقشهء تراژان بايد بعض جهات ديگر را هم افزود . دين مسيح در مشرق انتشار مييافت و مخالفت و بل ضدّيتى بين پيروان مذهب قديم و دين عيسوى حاصل ميشد . يهوديها مخصوصا عامل اين نفاق و اختلاف بودند ، زيرا در تحت فشار مسيحيّون مجبور بودند بشهرهاى ديگر مشرق مهاجرت كنند و بين اهالى نفاق دورنگى اندازند . اگرچه مورد اين مطلب در اينجا نيست ، ولى اجمالا ناگزيريم به اين نكته اشاره كنيم ، كه مذهب در مشرق قديم ، چنان كه از تاريخ آن ديده مىشود ، اهميّتى داشته وراى اهميّت آن در مغرب زمين . در تمدّن يونانى ، كه پايهء تمدّن مغرب زمين بر آن است ، منافع و مصالح شهر يا وطن « 1 » بر همه چيز برترى داشت و آزادى شخصى تا جائى قابل تحمّل بود ، كه مخلّ مصالح شهر نبود . در مشرق قديم ، به عكس مذهب است ، كه بر همه چيز استيلاء دارد و هر نظر ديگر تابع آن است . دولت‌هاى يونانى حكومتشان را از مردم ميدانند و سعى ميكنند ، كه افكار عامّه را در دست داشته باشند ، دولت‌هاى شرقى حكومتشان از خدا است ، آنها ارادهء خدايان را مجرى ميدارند . تاريخ سومر و اكّد و بابل و مصر و آسور اين اصل را به خوبى ثابت مىكند . حكومت در يونان كمابيشى دموكراسى است « 2 » يعنى حكومت حكومت مردم است ، ولى در مشرق قديم تئوكراسى است « 3 » ، حكومت حكومت اشخاصى است ، كه از طرف خدايند . چون در اين اوان ، كه صحبت از وقايع آن موضوع اين مبحث است ، تمدّن مشرق قديم ، باوجود پديدآمدن اسكندر و انتشار تمدّن يونانى ، از ميان نرفته بود ، يعنى يونانيها و سلوكيها و بطالسه نتوانسته بودند ريشه تمدّن يونانى را در مشرق بعمق بدوانند و تمدّن يونانى در مشرق بالاخره سطحى بود ، ميتوان گفت ، كه تمدّن مشرق قديم در اين زمان هنوز بر افكار و عقايد مردمان آن غلبه داشت و اين تمدّن جهت جامعه اهالى بشمار ميرفت ، ولى از زمان انتشار دين مسيح اختلاف در معتقدات\r\n\r\n\r\n","description":"","footnote":"\r\n( 1 ) -  Polio - cite . \r\n( 2 ) -  Democratie  ( حكومت ملى ) .\r\n( 3 ) -  Theocratie . \r\n","page_name":" 2472 ","page_number":532},
  {"content":"\r\n\r\nاهالى پيدا شد و خردخرد مشرق قديم از راهى كه ميپيمود ، براهى ديگر افتاد و اين هم معلوم است ، كه در موقع انتشار دين جديد ، چه نفاق شديدى بين اهالى بروز مىكند و چه نتايجى از آن براى جامعه حاصل مىشود ، خلاصه آنكه اين تشتّت مذاهب و اختلاف معتقدات با يكديگر پايهء يگانگى جامعه را متزلزل ميسازد و آن را دوچار ضعف و سستى مىكند . چنين بود احوال مشرق قديم در اين زمان و در چنين موقعى تراژان عازم گرديد تا سند و سيحون براند . پس از اين مقدّمه مختصر به اين نتيجه ميرسيم ، كه دو چيز يا دو عامل مهمّ باعث تشويق تراژان در لشكركشى او بمشرق بود : ضعف دولت پارت و تشتّتى ، كه در جامعه مشرق زمين آن روز مشاهده ميشد . حالا بايد ديد ، كه دولت پارت چه كرد .\r\n\r\nلشكركشى بمشرق\r\nتراژان شخصى بود جاه‌طلب ، كه نميتوانست بتسخير مملكت كوچكى مانند داكيّه قناعت ورزد و اين نقشه را ميكشيد ، كه ممالك وسيعى را جزء امپراطورى روم گرداند ، يا بهتر گفته باشيم روم را دولت جهانى بمعنى حقيقى آن كند و ممالكى را ، كه داراى تمدّن قديم مشرق بودند و پادشاهانى مانند حمّوربى ، بخت النّصر ، سن‌ناخريب ، آسوربانىپال ، كوروش ، داريوش ، اسكندر داشتند ، يعنى داراى پادشاهانى بودند ، كه نامشان جاويدان است ، در تحت فرمانفرمائى روم درآرد . مخصوصا كارهاى اسكندر و جهانگيرى او اثراتى در تراژان گذاشته بود و ، چنان كه ديوكاسّيوس گويد ( كتاب 68 ، بند 29 ) او علانيه اذعان ميكرد ، كه ميخواهد با او برابرى كند . خلاصه آنكه نقشه او نقشه كراسّوس بود ، ولى دو چيز از مزاياى او بشمار ميرفت : اوّل آنكه او سردارى بود قابل و خيلى ماهرتر از كراسّوس و ديگر اينكه دولت پارت اين زمان دولت پارت زمان ارد اوّل نبود .\r\nتراژان سفر جنگى خود را در سال 114 م . يعنى هفت سال پس از خاتمه جنگهاى داكيّه ، شروع كرد و ، وقتى كه به آتن درآمد ، سفارتى ، كه خسرو نزد او فرستاده بود ، وارد شد . مأموريت سفارت اين بود ، كه هدايائى به تراژان\r\n\r\n","description":"","footnote":"","page_name":" 2473 ","page_number":533},
  {"content":"\r\n\r\nتقديم كند و اقداماتى نزد قيصر به عمل آرد ، تا شايد مانع از سفر جنگى او بمشرق گردد ( ديوكاسّيوس ، همان كتاب ، بند 17 ) . اين سفارت از طرف خسرو به تراژان اعلام كرد : « چون رفتار اكس‌دارس در ارمنستان بروم برخورده ، او اين پسر خود را از پادشاهى ارمنستان خلع كرد . حالا بر تخت اين مملكت كسى نيست و خسرو پيشنهاد مىكند ، كه پارثامازيريس برادر اكس‌دارس را قيصر بپادشاهى ارمنستان نصب كند . او با ميل اين نصب امپراطور را خواهد پذيرفت و تراژان ميتواند علائم سلطنت را به او بدهد . اين رفتار قيصر باعث خواهد شد ، كه روابط هر دو دولت نسبت بارمنستان بر پايه‌اى باشد ، كه در زمان نرون و بلاش اوّل مقرّر گرديده . اين ترتيب اعتبار دولت روم را حفظ خواهد كرد و استرضاى خاطر دولت پارت را هم به عمل خواهد آورد » . چون مقصود تراژان از اين سفر جنگى تنها اعاده اعتبار روم در ارمنستان نبود ، او ميخواست در مشرق وضعى ديگر ايجاد كند و پارت را تابع روم گرداند ، اينكه سهل است بعد بهند برود ، جواب سردى بسفراى خسرو داد ، هداياى شاه اشكانى را رد كرده گفت ، كه مقياس مودّت پادشاهان با يكديگر عمل است نه حرف . عجالة او چيزى نميتواند بگويد ، ولى وقتى كه بسوريّه درآمد ، آنچه ، كه مقتضى باشد ، خواهد كرد .\r\nبعد تراژان در اواخر پائيز به انطاكيّه رفت و در اين شهر عيش‌ونوش ، تداركات جنگ سال بعد را ديد . آبكار ( اكبر ) پادشاه خسرون ، كه ذكرش بالاتر در جزء وقايع سلطنت پاكر دوّم گذشت ، سفارتى با هدايا نزد تراژان فرستاد و مودّت خود را پيشنهاد كرد . پارثامازيريس پسر خسرو نيز با تراژان داخل مذاكره گرديد . درباره او ديوكاسّيوس گويد ( كتاب 68 ، بند 19 ) در ابتداء او نامه‌اى به قيصر روم نوشته در آن خود را پادشاه خوانده بود ، ولى چون جوابى از قيصر نرسيد ، نامه‌اى ديگر مانند شخصى متعارف به او نوشت و پس از اين توهينى ، كه به خود وارد كرد ، مذاكرات شروع گرديد و به او فهماندند ، كه اگر باردوى قيصر برود ، چنان كه تيرداد از دست تراژان اين تاج را گرفت او هم خواهد گرفت .\r\n\r\n","description":"","footnote":"","page_name":" 2474 ","page_number":534},
  {"content":"\r\n\r\nباوجود اين تراژان تداركات جنگ را موقوف نداشت و خود اين نكته مىرساند ، كه مقصود او از لشكركشى تسويه ارمنستان نبوده ، ديوكاسّيوس هم همين نظر را اظهار ميدارد ، وقتى كه ميگويد مقصود تراژان حلّ مسئله ارمنستان نبود ، حبّ جاه باعث قشون‌كشى او شد ( كتاب 68 ، بند 17 ) .\r\nپس از آن تراژان تداركات جنگ را جدّا دنبال و مخصوصا توجهى باستوار داشتن اطاعت نظامى در لشكر روم در سوريّه كرد ، زيرا بواسطه صلح متمادى اين اطاعت نظامى سست شده بود . در بهار تراژان حركت كرده از فرات به طرف ساموساتا ، كه ذكرش بالاتر كرارا گذشته ، رفت . در بين راه تمامى پادشاهان نيم مستقل يا دست‌نشانده نزد او آمده اظهار انقياد و اطاعت كردند . بعد او داخل ارمنستان شده ساتالا « 1 » و اله‌گىيا « 2 » را تصرّف كرد ( اين دو شهر نزديك فرات واقع بودند ) . در شهر آخرى تراژان منتظر پارثامازيريس گرديد و اين شاهزاده به زودى رسيده با ملتزمين كمى باردوى رومى درآمد . بعد مجلسى ترتيب دادند و شاهزاده پارتى در حضور تمامى روميها تاج را از سر برداشته بپاى قيصر روم نهاد ، با اين انتظار ، كه قيصر تاج را به او ردّ خواهد كرد ، ولى تراژان حركتى نكرد و قشون رومى ، كه قبلا دستور گرفته بود ، با هلهله شادى امپراطور خود را از اين فتحى ، كه بىخون‌ريزى كرد ، تبريك گفت ( مقصود اين است ، كه ارمنستان را بى خونريزى جزء روم ساخت . م . ) . در اين احوال پارثامازيريس دريافت ، در دامى ، كه براى او گسترده‌اند ، افتاده و خواست فرار كند ، ولى روميها او را احاطه كرده اسيرش كردند . بعد او خواست قيصر را در خلوت ملاقات كند و او را بخيمه امپراطور بردند . در آنجا شاهزاده باز پيشنهادى كرد و تراژان جوابى سرد به او داد ، كه تاج ارمنستان را گم كرده است . بعد روميها از او خواستند ، كه براى جلوگيرى از شايعات دروغ بايد در پيش محكمه امپراطورى حاضر شده از تصميم آن آگاه شود . پارثامازيريس حاضر شد ، كه چنين كند و با جرئتى ،\r\n\r\n\r\n","description":"","footnote":"\r\n( 1 ) -  Satala . \r\n( 2 ) -  Elegeia . \r\n","page_name":" 2475 ","page_number":535},
  {"content":"\r\n\r\nكه از نياكانش بميراث به او رسيده بود ، اعلام كرد : او نه شكستى از روميها خورده است و نه اسير آنها است ، بل بميل خود باردوى آنها آمده ، تا با رئيشان ملاقاتى كند و ، چنان كه تيرداد تاج را از دست نرون گرفت ، او هم از دست قيصر بگيرد و يقين داشت ، كه او را توهين نخواهند كرد . بهرحال مجاز خواهد بود ، كه بسلامت برگردد .\r\nتراژان جواب داد ، كه او حاضر نيست ، تاج ارمنستان را به كسى بدهد .\r\nارمنستان مال روميها است و بايد يك والى رومى داشته باشد . پارثامازيريس ميتواند بهرجا ، كه ميخواهد برود و ملتزمين او هم مىتوانند همراه او باشند ، ولى ارامنه بايد بمانند ، زيرا آنها تبعه روم هستند و اتّحادى با پارت ندارند ( ديوكاسّيوس ، كتاب 68 ، بند 20 ) .\r\nچنين بود رفتار تراژان با شاهزاده پارتى ، ولى بايد گفت ، كه با اينكه ديوكاسّيوس مورّخ رومى با اظهار شرمسارى اين رفتار تراژان را شرح ميدهد ، باز تمام گذارشات را ننوشته . امّا نويسندگان ديگر مانند فرونتو « 1 » و آرّيان ، كه هر دو معاصر تراژان بودند ، نوشته‌اند ، كه مجاز داشتن پارثامازيريس بهرجا ، كه ميخواهد برود ( پس از خلع او از سلطنت ارمنستان ، كه رسما به عمل آمد ) فقط حرف بود .\r\nتراژان ، از ترس اينكه مبادا شاهزاده پارتى براى روميها خطرناك باشد ، تصميم كرد ، او را زنده نگذارد و پس از بيرون رفتن شاهزاده از اردوى رومىها ، سپاهيانى فرستاد ، كه او را تعقيب كرده كشتند . بعد تراژان براى تبرئه خود انتشار داد ، كه شاهزاده در ملاقات با امپراطور قرارى داده بود ، كه آن را اجراء نكرد و در ازاى خلف وعده كشته شد ، ولى مردمان آن زمان هم اين انتشارات را براى تبرئه قيصر كافى نديدند و اين رفتار پست او را سخت انتقاد كردند ( آرّيان ، قطعه 16 ) .\r\nبعض نويسندگان عهد قديم اين رفتار را پست ميخوانند ، ولى حقيقت اين است ،\r\n\r\n\r\n","description":"","footnote":"\r\n( 1 ) -  Fronto . \r\n","page_name":" 2476 ","page_number":536},
  {"content":"\r\n\r\nكه آن نه فقط پستى تراژان را نموده ، بل ميتوان گفت ظالمانه و خائنانه بوده .\r\nبا قدرتى ، كه تراژان داشت ، چه چيز او را مجبور كرده بود ، كه شاهزاده اشكانى را بپذيرد يا او را اميدوار كند ، كه تاج ارمنستان را به او خواهد داد . از اين مرحله هم اگر صرفنظر كنيم ، وقتى كه او شاهزاده را در اختيار خود داشت ، چرا او را مطمئن ساخت ، كه مجاز است بهرجا ، كه خواهد برود . اگر او را خطرناك ميديد ، ميتوانست مانند اسيرى در اردوى خود نگاهدارد .\r\nفرونتو ، يكى از نويسندگان رومى ، كه ذكرش در صفحه قبل گذشت ، در اين باب قضاوتى كرده ، كه شايان ذكر است . او گويد « 1 » : « درست قولى و شرافتمندى فداى انجام مقصود گرديد و بر نام روم لكّه‌اى گذاردند . اگر پارثامازيريس تقصير داشت بهتر بود ، بگذارند ، فرار بكند ، نه اينكه او را طورى تنبيه كنند ، كه اين مجازات در انظار مردمان ببهاى رسوائى تمام شود » . اثرى ، كه اين رفتار تراژان در آنزمان كرد چنان بود ، كه بعضى خواستند براى تبرئه قيصر تقصير را بر اكس‌دارس برادر پارثامازيريس وارد آرند ، ولى تراژان براى تحمّل اين اندازه پستى ديگر حاضر نشد و آشكارا اعلام كرد ، كه هرچه شده است ، كردهء خود او است و اكس‌دارس شركتى در اين كار نداشته ( اين خبر را ، سويداس « 2 » از قول آرّيان ذكر كرده ) .\r\nبعد از كشته شدن پارثامازيريس ارمنستان كاملا مطيع گشت و خسرو حركتى نكرد ، تا انتقام برادرزاده‌اش را بكشد ، يا در باب تصرّف ارمنستان ، كه موضوع آنهمه جنگها بين پارتيها و روميها بود ، اعتراضى كند . روميها در ابتداء تصوّر ميكردند ، كه چون خسرو اكس‌دارس را از سلطنت ارمنستان خلع كرده پارثامازيريس را بجاى او معيّن كرده بود ، ممكن است ، كه اكس‌دارس از راه نارضامندى متحد روميها گردد و قيصر او را بپادشاهى ارمنستان بشناسد ، ولى تراژان به زودى نظر خود را در اين باب آشكار كرد . او ارمنستان بزرگ و كوچك را يك كاسه كرده آن را ايالتى از روم دانست ، زيرا بعقيده او بدين نحو طرفدارى ارامنه از سياست پارت\r\n\r\n\r\n","description":"","footnote":"\r\n( 1 ) -  Princep . Hist . vol II p . 349 . \r\n( 2 ) -  Suidas . \r\n","page_name":" 2477 ","page_number":537},
  {"content":"\r\n\r\nيا روم خاتمه مييافت و تكليف مملكت روشن ميشد .\r\n\r\nساير كارهاى تراژان\r\nپس از تسويه كار ارمنستان تراژان بجهانگيرى خود ادامه داده بممالك همجوار آن مملكت پرداخت و در ابتداء اتّحادى با پادشاه هنيوخى « 1 » و ماخه‌لونى « 2 » بست و در ازاى هدايائى ، كه او براى تراژان فرستاده بود ، هدايائى براى پادشاه مزبور فرستاد ( ديوكاسّيوس ، كتاب 68 ، بند 19 ) . لفظ اتحاد را در اين موقع بايد به معناى تابعيّت فهميد ( روميها ترتيبشان چنين بود : وقتى كه ميخواستند ، مملكتى يا ولايتى را تابع كنند ، در وحله اولى از در دوستى درآمده اتّحادى با پادشاه يا رئيس آن مملكت يا صفحه مىبستند . بعد اين اتحاد بتسخير آن مملكت خاتمه مييافت . م . ) . پس از آن تراژان پادشاهى جديد براى آلبانى معيّن كرد ( آلبانى ، چنان كه بالاتر گفته‌ايم ، همان صفحه‌ايست ، كه در تاريخ قديم ايران معروف بارّان است و در قرون اسلامى آن را الرّان و ارّان و بعد شيروان ناميده‌اند ، بنابراين نبايد اين آلبانى را با آلبانى شبه‌جزيره بالكان ( ارناودستان ) مخلوط كرد . اين صفحه از شمال بجنوب بين كورا و ارس واقع بود و از مشرق به مغرب بين درياى خزر و ايبرى يا گرجستان . م . ) « 3 » . بعد تراژان با پادشاهان ايبرى ( گرجستان ) و كلخيد ( لازستان قرون بعد ) و مردمان سارمات و طوايفى ، كه در كنار بوغاز بوسفور كيمّرى « 4 » سكنى داشتند روابطى ايجاد كرد ( بوسفور كيمّرى بوغاز كرچ كنونى است ، كه درياى آزوو را با درياى سياه متّصل ميدارد . م . ) .\r\nاين مردمان ، از اين جهت ، كه روم را مقتدرترين دولت عالم آن روز ميدانستند ، با رغبت حاضر شدند ، با قيصر آن روابط دوستى و اتحاد داشته باشند .\r\n\r\n\r\n","description":"","footnote":"\r\n( 1 ) -  Heniochi . \r\n( 2 ) -  Macheloni . \r\n( 3 ) - نام اين مملكت را امروز آذربايجان قفقاز گذاشته‌اند و اين نام صحيح نيست . نظر سياسى در اينجا دخيل بوده ، كه چنين نام غلطى به اين صفحه داده‌اند . نام تاريخى اين صفحه ارّان است يا شيروان .\r\n( 4 ) -  Besphoce Cimmerien . \r\n","page_name":" 2478 ","page_number":538},
  {"content":"\r\n\r\nپس از اين كارها ، كه در شمال و شرق دولت روم انجام شد و بعد از اينكه تراژان ساخلوى در ارمنستان گذارد ، نظر خود را بصفحات ديگر معطوف داشت ، زيرا اين اندازه جهانگيرى او را سير نميكرد . در اين مرحله ، اوّل دولتى ، كه نظر او را جلب ميكرد ، دولت پارت بود و اكنون او خواست به آن بپردازد ، بنابراين ، تراژان به خسرون ، كه پاىتخت آن را ادس ميناميدند ، درآمد . پادشاه اين صفحه ، كه آبكار يا اكبر نام داشت و از چندى قبل مردّد بود ، كه بين پارت و روم تابعيّت كدام يك را بپذيرد ، در اين زمان از جريان وقايع متابعت كرده تابع روم گرديد ( ديوكاسّيوس ، كتاب 63 ، 21 ) .\r\nمناسارس « 1 » ، يكى از ولات بين النّهرين ، كه كدورت و منازعه‌اى با خسرو داشت ، نيز تابع روم شد ( ديوكاسّيوس ، همانجا ) . ساير رؤساء و ولات بين النهرين هم ميخواستند تابع تراژان گردند ، ولى چون او را مردى درست قول نميدانستند ، مردّد و مذبذب بودند . بنابراين از اينجا منازعات و خصومت‌ها شروع گرديد و تراژان از دو سمت بناى تعرّض را گذارد . اوّل از صفحه‌اى ، كه معروف به آن‌ته‌مىسيا « 2 » و بين فرات و رود خابور واقع بود و دوّم از طرف باتنه « 3 » و نصيبين و كوهستانهائى ، كه معروف به كردون بودند ( تصرّف نصيبين را ديوكاسّيوس در بند 23 كتاب 36 اش ذكر كرده و تصرّف و تسخير كردون را اوتروپيوس « 4 » در بند 2 هشتمين كتاب خود ) . پيشرفت روميها چنان سريع بود ، كه قبل از اينكه زمستان كاملا در رسيده باشد ، آنها بر بين النهرين استيلاء داشتند و حتّى تا شهر سنگار « 5 » ، كه در دامنه كوههاى سنجار كنونى و در جنوب شرقى نصيبين واقع بود ، پيش رفته بودند ( ديوكاسّيوس ، همان كتاب ، بند 22 ) .\r\nدر نتيجه اين پيشرفت‌ها بين النهرين مانند ارمنستان يكى از ايالات روم شد و روميها مدالهائى سكّه زدند ، كه داراى صورت تراژان بود و مينمود ، كه صفحات بين النهرين بپاهاى او افتاده . سناى روم در اينموقع بعنوان تراژان ، كه\r\n\r\n\r\n","description":"","footnote":"\r\n( 1 ) -  Monasares . \r\n( 2 ) -  Antemisia . \r\n( 3 ) -  Batnae . \r\n( 4 ) -  Eutropius . \r\n( 5 ) -  Sangar . \r\n","page_name":" 2479 ","page_number":539},
  {"content":"\r\n\r\nامپراطور بود ، لقب پارتى كوس يعنى « فاتح پارت » را افزود ، زيرا دو ايالت دولت پارت ( ارمنستان و بين النهرين ) را تراژان تسخير كرده بود ( ديوكاسّيوس ، همان كتاب ، بند 23 ) . بعد ، از نوشته‌هاى ديوكاسّيوس چنين برميآمد ، كه تراژان براى قشلاق به سوريّه رفته و زمستان را در آنجا گذرانيده ، بىاينكه سرداران خود را مرخص كرده باشد ، زيرا او از زمين‌لرزه انطاكيّه سخن رانده و گويد ، كه تراژان از ترس اين زلزله از شهر مزبور فرار كرد ( 115 م . ) .\r\nوقتى كه تراژان در سوريّه بود ، امر كرد در نصيبين كشتىهائى بسازند و اين كشتيها را تا نقطه‌اى ، كه دجله از كوهستانها خارج شده داخل جلگه ميگردد ، آورده در اينجا به آب بيندازند ( در اينجا مقتضى است گفته شود ، كه ديوكاسّيوس كوههاى كردستان را كوههاى كردون مينامد و اين همان جبالى است كه سترابون كوه ماس‌سيوس « 1 » نامد . م . ) .\r\n\r\nزمين‌لرزه\r\nدر باب زمين‌لرزهء انطاكيّه نوشته‌اند ، كه فوق‌العاده سخت بود و قسمت بيشتر شهر را خراب كرد . جمعيّت زيادى هم از اهالى شهر و مسافرين خارجه ، كه بمناسبت بودن امپراطور روم در اين شهر باينجا آمده بودند ، زير آوارها مدفون گشتند . در اينوقت اشخاص زيادى از روميهاى بلند مرتبه نيز تلف شدند ، از جمله اسم ويرگىليانوس‌پدو « 2 » را ، كه يكى از قنسولهاى روم در اين سال بود ، ذكر ميكنند . تراژان هم در خطر بود ، ولى خود را از پنجرهء اطاقى بيرون انداخته از مخاطره جست ، اگرچه قدرى صدمه ديد ، زيرا مقدارى هم آوار روى او ريخت . صدمات باقيماندگان شهر كم نبود زيرا مردم از بيجائى و وحشت در زحمت زياد و نگرانى دائمى بودند و زمستان را در جاهاى باز بسر ميبردند . وحشت از جمله از اين جهت بود ، كه در ميان مردم انتشار يافته بود ، كوه كاس‌سيوس در طرف جنوب غربى انطاكيّه متلاشى خواهد شد و ، چون بانطاكيّه مشرف است ، قطعات آن به شهر مذكور خواهد ريخت .\r\n\r\n\r\n","description":"","footnote":"\r\n( 1 ) -  Massius . \r\n( 2 ) -  Virgilianus Pedo . \r\n","page_name":" 2480 ","page_number":540},
  {"content":"\r\n\r\nچنان كه نوشته‌اند اين زمين‌لرزه به انطاكيّهء سوريّه اختصاص نداشته ، در جاهاى ديگر هم باعث خرابيهاى زياد و اتلاف نفوس گرديده ، مثلا در ايالات رومى آسيا اسم اين شهرها را مىبرند : اليا - مىرىنا - پىتانه - سيمه « 1 » . در آسياى صغير و در يونان هم شهرهائى خراب شدند . اين بليّه آسمانى بر خلاف تصوّرات و اميدهاى تراژان رويداد ، زيرا با پيشرفتهائى ، كه داشت ، ميخواست سلطنت او را زمان فتوحات و درخشندگى بدانند ، كه ناگهان چنين بليّه‌اى شهرهاى زيادى را برافكنده هزاران نفوس را تلف كرد و بازماندگان تلف شدگان را در عزا و ماتم غوطه‌ور داشت . باوجود اين تراژان از نقشه خود دست نكشيد و در بهار سال 116 م . كارهاى خود را دنبال كرد .\r\n\r\nكارهاى تراژان در 116 م .\r\nصاحبمنصبان تراژان در مدّت زمستان بامر او كشتيهاى خوب ساختند . كشتىها از قطعاتى ساخته شده بود ، كه به آسانى حمل ميشد و تراژان اين قطعات را تا جزيره حمل كرد و در آنجا بهم اتّصال داده به آب انداخت . نخستين قصد او اين بود ، كه به آديابن حمله آورده آن را تسخير كند . بنابراين او عدّه‌اى از سپاهيان سنگين‌اسلحه خود را بر بعض كشتيها نشانده بپيش راند ، تا ساير قسمتهاى قشون او كارهاى لازم را در پشت اين سپاهيان انجام دهند و بعد چنين وانمود ، كه ميخواهد از نقاط ديگر به آن طرف دجله بگذرد و در اين احوال با مشقات زياد پلى بر دجله از كشتيها ساخته قشون خود را بىتلفات بساحل مقابل رود مزبور رسانيد . با اين كار نصف نقشه او انجام شده بود . در اينوقت خسرو خود را از قشون رومى دور ميداشت و دفاع ممالك تابعه پارت را به عهده حكّام ولايات مذكور واميگذارد . جهت دورى خسرو از دشمن روشن نيست . بعضى عقيده دارند ، كه منازعات داخلى با پادشاهان دست‌نشانده پارت او را بقدرى گرفتار داشت ، كه نميتوانست بدفع دشمن خارجى بپردازد ( ديوكاسّيوس ، كتاب 63 ، بند 26 ) . بهرحال مبارساپس « 2 » پادشاه\r\n\r\n\r\n","description":"","footnote":"\r\n( 1 ) -  Eleia , Myrina , Pitane , Cyme . \r\n( 2 ) -  Mebarsapes . \r\n","page_name":" 2481 ","page_number":541},
  {"content":"\r\n\r\nآديابن تمام اميدواريش در جلوگيرى از تراژان برود دجله بود ، ولى پس از اينكه روميها از آن گذشتند ، مأيوس گرديد و ديگر اقدامى نكرد . بنابراين روميها اين ولايات را يكى پس از ديگرى گرفتند . از جمله محلها و شهرهاى نامى ( يعنى تاريخى ) نينوا ، اربيل و گوگمل بودند ( گوگمل همان محل است ، كه جنگ آخرى اسكندر با داريوش سوّم در آنجا وقوع يافت ) قلعه‌اى آدنيستره « 1 » نام ، كه خيلى محكم بود ، بدست عدّهء قليلى از اسراى رومى تسخير گرديد ، بدين ترتيب ، كه چون اين اسراء از نزديك شدن روميها آگاه شدند ، برضدّ ساخلو قلعه قيام كرده و آنها را كشته دروازه‌ها را به روى روميها گشودند ( ديوكاسّيوس ، كتاب 63 ، بند 22 ) . خلاصه ديرى نگذشت ، كه تمام صفحاتى ، كه بين دجله و كوه زاگرس « 2 » واقع بود ، بىمقاومت بدست روميها افتاد و آنها توانستند خودشانرا براى تسخير ساير جاها آماده كنند . پس از آن تراژان ، كه ميتوانست مستقيما به طرف تيسفون براند ، بجهاتى ، كه معلوم نيست ، از دجله ببين النهرين درآمده شهر هاترا « 3 » را گرفت ( هاترا اسم يونانى الحضر است . اين شهر بمسافت سه روز راه از موصل كنونى واقع بود و قلعه محكمى داشت . نويسندگان قرون اسلامى از عظمت اين شهر چيزها نوشته‌اند . حالا خرابه‌اى است و خرابه‌هاى آن در طرف جنوب غربى موصل است ) .\r\nبعد تراژان از فرات گذشته محل هيت « 4 » را ، كه اكنون هم به اين اسم ناميده مىشود و معدن قير دارد ، تسخير كرد و بلافاصله پس از آن ببابل رفت . در اينجاها هم مقاومتى نشد و بابل تاريخى ، بىاينكه روميها تيرى اندازند ، بدست آنها افتاد .\r\nشهر مزبور در اين زمان ابهّت سابق خود را ديگر نداشت ، زيرا تحت الشعاع شهرهاى جديدى مانند سلوكيّه و تيسفون واقع شده بود . بعضى عقيده دارند ، كه\r\n\r\n\r\n","description":"","footnote":"\r\n( 1 ) -  Adenystrae . \r\n( 2 ) -  Zagros  ( كوههاى كردستان است ، اين كوه را جبل الطّاق نيز نامند ، بصفحهء 154 اين تأليف رجوع شود ) .\r\n( 3 ) -  Hatra . \r\n( 4 ) -  Hit . \r\n","page_name":" 2482 ","page_number":542},
  {"content":"\r\n\r\nسلوكيّه هم در اين زمان مطيع گشت و برخى به اين عقيده‌اند ، كه تسخير اين شهر بعد از تصرّف تيسفون رويداد ، مسئله روشن نيست . مريوال « 1 » ( امپراطورى روم ، صفحه 163 ) طرفدار عقيده اوّلى است ، ولى راولين‌سن ( ششمين دولت مشرق ، صفحه 311 ) عقيدهء دوّمى را ترجيح ميدهد . با تسخير شهرها و محلّهائى ، كه ذكر شد ، روميها تمام صفحاتى را ، كه از رود فرات و دجله سيرآب ميشد ، بتصرّف آوردند و فقط شهر تيسفون هنوز تسخير نشده بود و براى گرفتن آن تراژان بحريّه‌اى لازم داشت . كشتىهائى ، كه تراژان در جريان علياى دجله به آب انداخته بود ، در اين زمان به كار نميآمد يا براى حفظ جاهاى ديگر لازم بود .\r\nبهرحال تراژان امر كرد كشتيهاى كوچكى ساخته از فرات اين سفاين را بدجله بگذرانند ( ديوكاسّيوس ، كتاب 68 ، بند 28 ) . پس از آن او به تيسفون حمله برد و در اينجا هم مقاومتى بسزا نديد ، چنان كه دروازه‌هاى پايتخت اشكانى به روى روميها باز شد . در اين احوال خسرو قبل از وارد شدن روميها ، با خانواده خود و خزانه‌اش از شهر حركت كرد ، ولى يكى از دخترهايش با تخت زرّين بدست دشمن افتاد . روميها خواستند خود او را هم بگيرند و تا شهر شوش راندند ، ولى موفق نگشتند . نقشه خسرو در اين وقت چه بود ؟ معلوم است ، كه او نميخواست در دشت نبرد با روميها مواجه شود و همواره در صدد بود ، كه روميها را بداخله ايران كشانيده با جنگ دسته‌هاى كوچك باسلوب پارتى كارشان را بسازد ، بنابراين نه مهيّاى جدال ميشد و نه در قلعه‌اى مىنشست ، بل هميشه خود را از دشمن دور داشته بشورانيدن اهالى بر روميها ميپرداخت و انتظار موقعى را ميكشيد ، كه روميها مستأصل گردند و او جنگ تعرّضى پيش گيرد .\r\nحرص و طمع روميها مساعدت حيرت‌آورى با اين نقشه خسرو ميكرد ، چه همين كه سپاهيان رومى محلّى را تصرّف ميكردند ، بغارت كردن اموال مردم ميپرداختند و بجان اهالى افتاده آنها را از هستى ميانداختند ، معلوم است ، كه اين رفتار\r\n\r\n\r\n","description":"","footnote":"\r\n( 1 ) -  Merival , Roman Empire , p . 163 . \r\n","page_name":" 2483 ","page_number":543},
  {"content":"\r\n\r\nباعث بغض شديد مردم نسبت به آنها ميشد .\r\nتراژان پس از تسخير تيسفون مالك تمامى صفحاتى گرديد ، كه تا خليج پارس بسط مييافت و بنابراين خود را اسكندر ثانى پنداشت ، زيرا مطمئن بود ، كه دولت پارت ، يعنى دولتى ، كه در مدّت آنقدر سالها رقيب و همسر روم بود ، از پا درآمده و اكنون دولت روم تمامى مشرق را تا رود سند و جيحون تسخير خواهد كرد . افتادن تخت زرّين بدست روميها خيالات تراژان را تأييد ميكرد ، زيرا او اين قضيّه را بفال نيك ميگرفت و پيش خود ميگفت ، كه سلطنت اشكانيان خاتمه يافته ، پس از اين آقاى مشرق زمين فقط رومى است . دور شدن خسرو از روميها به طرف ايالات شرقى مملكتش بجاى اينكه باعث نگرانى تراژان گردد ، به عكس ، او را اميدوار ميساخت ، كه زمان امنيّت كاملش در رسيده . شاه در ميان اهالى دور از تمدّن خودش است و نميتواند ضررى بروميها برساند . در اين احوال ، تراژان ، براى اينكه اوقاتى با فراغت خيال صرف تفريحات خود كند ، سفر خليج پارس را از راه فرات پيش گرفت و بتحقيقاتى راجع بهند پرداخت . فقط تأسّفى ، كه داشت ، اين بود ، كه بواسطه كبر سنّ اجل فرصت نخواهد داد ، تا هند براند و مانند اسكندر تسخير هند را خاتمهء فتوحات خود قرار دهد ( ديوكاسّيوس ، كتاب 68 ، بند 28 و 29 ) . در اينوقت تراژان نميتوانست تصوّر كند ، كه چند هفته ديگر ابرهاى سياهى در افق خيالات گوناگون و نقشه‌هاى دور و دراز او پديد خواهد آمد و بآمال و آرزوهاى او خاتمه داده ، نتايج تمام فتوحات گذشته‌اش را هم نيست و نابود خواهد ساخت .\r\n\r\nشورش اهالى برضدّ روميها\r\nچنين بود احوال روميها ، كه ناگاه اخبارى رسيد ، كه تراژان را از فراغت و بيكارى دوباره به كار و كوشش دعوت كرد .\r\nاخبار حاكى بود ، كه در همه‌جا شورش اهالى برضدّ روميها در سلوكيّه و الحضر و نصيبين و ادس ( اورفه ) مردم اسلحه برداشته‌اند و خطوط ارتباطيّهء روميها و عقب‌نشينى آنها بدست دشمن افتاده و\r\n\r\n","description":"","footnote":"","page_name":" 2484 ","page_number":544},
  {"content":"\r\n\r\nاين خطر حتمى است ، كه قيام‌كنندگان خواهند خواست خطّ عقب‌نشينى روميها را قطع كنند . در اين وقت تراژان زود باقدامات پرداخت و هريك از سرداران خود را به طرفى براى خوابانيدن شورش‌ها فرستاد . سلوكيّه را اروسيوس كلاروس « 1 » و يوليوس آلكساندر « 2 » گرفته شهر را براى مجازات آتش زدند . لوسيوس كوىيه‌توس « 3 » نصيبين را گرفته ، آن شهر را بغارت داد و ادس را بسوخت ، ولى ماكسىموس « 4 » به عكس شكست خورده كشته شد ( ديوكاسّيوس ، كتاب 68 ، بند 30 - 31 ) و قشون رومى ، كه بسردارى او بود ، معدوم گرديد ( فرونتو ، تاريخ او ، صفحه 338 ) . تراژان در اينوقت از مستى فتوحاتش به هوش آمد و مقتضى دانست تغييرى ، ولو موقّتى باشد ، در سياست خود بدهد ، بنابراين تصميم گرفت بين النهرين سفلى را ، بجاى اينكه مانند ارمنستان و بين النّهرين عليا ايالتى از روم گرداند ، مانند دولتى ، كه پادشاه آن دست‌نشانده روم باشد ، بشناسد . با اين نقشه پارثاماسپات « 5 » نامى را ، كه از خانواده اشكانى بشمار ميرفت و سابقا با روميها همدست شده برضدّ خسرو كار ميكرد ، بپادشاهى اين مملكت شناخته با مراسم باشكوهى تاجى بر سرش نهاد و او را شاه پارت خواند . اين مراسم با حضور رجال و سرداران رومى در جلگه تيسفون به عمل آمد ( ديوكاسّيوس ، كتاب 68 ، بند 30 ) و تراژان در نطق خود از فتوحات خود و عظمت آن سخن رانده ، بعد پارثاماسپات ، جوان اشكانى را ، معرّفى كرده گفت ، كه تاج پارت را بر سر او ميگذارد ، يعنى شاه پارت از اين ببعد دست‌نشانده روم است . بعد تراژان تصوّر كرد ، كه اين كار او وجاهتش را نزد اهالى تأمين مىكند و موقع آن رسيده ، كه عقب نشسته از اينمملكت خارج شود . در اينوقت راه دجله براى او باز بود و ميتوانست از اينطرف ببين النّهرين عليا و ارمنستان عقب بنشيند ، ولى بجاى اينكه اين راه را اختيار كند ، ترجيح داد ، كه از راه مستقيمى بسوريّه عقب نشيند و راه الحضر و سنگار ( سنجار ) را\r\n\r\n\r\n","description":"","footnote":"\r\n( 1 ) -  Erusius Clarus . \r\n( 2 ) -  Julius Alexander . \r\n( 3 ) -  Lucius Quietus . \r\n( 4 ) -  Maximus . \r\n( 5 ) -  Parthamaspates . \r\n","page_name":" 2485 ","page_number":545},
  {"content":"\r\n\r\nاختيار كرد . جهت آن را از اينجا بايد دانست ، كه شهر الحضر بر روميها شوريده بود و تراژان ميخواست اهالى شهر را تنبيه كند و ذخاير معبد الحضر را ، كه خيلى شهرت داشت ، بدست آرد . الحضر شهر بزرگى نبود ، ولى داراى قلاعى محكم بود و اهالى از اين قلاع استفاده كرده در مقابل روميها سخت پا فشردند . در باب اهالى بايد گفت ، كه عرب بودند ، مهاجرت اعراب بدينجا از ازمنه پيش شروع شده بود و دائما بر عدّه مهاجرين ميافزود ( ديوكاسّيوس ، همان كتاب ، بند 31 ) . اين شهر از توابع دولت پارت بشمار ميرفت ، ولى از گفته‌هاى هروديان ( كتاب 3 ، بند 1 ) چنين استنباط مىشود ، كه پادشاهى از خود داشته .\r\nتراژان به طرف الحضر رفت و مردم دروازه‌هاى شهر را به روى او بستند .\r\nمحاصره شروع گرديد و روميها قسمتى از ديوار قلعه را خراب كردند ، ولى بواسطه فعّاليّت و جدّ اهالى نتوانستند داخل شهر شوند . خود تراژان باين‌جا آمد و بر او و همراهانش باران تير بباريدند . قشون رومى در اين وقت گرفتار محن و مصائب زياد گرديد : گرماى فوق‌العاده ، فقدان آذوقه و عليق ، انبوه مگس ، كه در سر هر لقمهء خوردنى و هر جرعهء آشاميدنى با سربازان در منازعه بودند ، رعدهاى شديد و بادهاى سخت ، همه اين بليّات دست بهم داده تراژان را عاجز كرد و او مجبور گرديد دست از اين قلعه باز داشته و زود عقب نشسته خود و قشونش را از اين تهلكه نجات دهد . او چنين كرد و پس از آن در موقع عقب نشينى عدّه زيادى از روميها تلف شدند و معلوم گرديد ، كه شهر كوچك الحضر از جهت پافشارى و جدّ اهاليش فاتح امپراطور روم است و نخوت و باد و بروت تراژان را ، كه ميخواست اسكندر ثانى گردد ، فرونشانده . اين واقعه مهمّ و عجيب ، كه نتايج فتوحات تراژان را نيست و نابود ساخت ، در آخر سال 116 م .\r\nرويداد . در بهار سال ديگر خسرو همين كه شنيد ، كه تراژان با عجله عقب نشسته ، وارد تيسفون شده بين النهرين جنوبى و شوش را باطاعت درآورد و پارثاماسپات ، پادشاه دست‌نشانده رومى ، در اين‌حال چاره را در اين ديد ، كه فرار\r\n\r\n","description":"","footnote":"","page_name":" 2486 ","page_number":546},
  {"content":"\r\n\r\nكرده خود را به خاك روم برساند ( ديوكاسّيوس ، همان كتاب بند 31 ) . در اين وقت روميها هنوز آديابن و بين النهرين عليا را مانند ارمنستان داشتند ، ولى در سال 117 م . تراژان درگذشت و بجاى او هادريان امپراطور گرديد .\r\nچون وقايع مذكور در وى اثرى غريب كرده بود ، به اين عقيده شد ، كه سفر جنگى تراژان كارى بيهوده بوده و روم نبايد در خيال بسط حدود شرقى خود باشد ( اين همان نظر اكتاويوس اگوست بود ، كه بالاتر ذكر شده ) . معلوم است ، كه با اين نظر سياست روم در مشرق تغيير ميكرد و دولت مزبور ميبايست باز بسياست مدارا و مماشات با دولت پارت برگردد . چنين هم شد : هادريان تمامى ايالات پارتى را بدولت پارت پس داد و قشون رومى اين ايالات را تخليه كرد . در اين باب اطّلاعاتى ، كه داريم چنين است : 1 - آسور قديم يا آديابن اين زمان را پارتيها اشغال كردند ، 2 - تمامى بين النّهرين عليا نيز بپارت برگشت ، 3 - پارثاماسپات پادشاه ارمنستان شد و اين مملكت باز به حال سابق خود ، يعنى دارا بودن پادشاهى ، كه از خانواده اشكانى باشد و دولت روم او را نصب كند ، برگشت ، 4 - در باب خسرون بعض نويسندگان قديم گويند ، كه مانند ارمنستان گرديد ، ولى از سكه‌هائى ، كه بدست آمده ، معلوم است ، كه مانند بين النهرين عليا بپارت تعلّق يافته .\r\nبنابراين از بهره‌منديهاى تراژان ، در به دو قشون‌كشى او ، چيزى براى روميها نماند و تمامى ايالاتى ، كه روميها از پارتيها گرفته بودند ، بدولت پارت برگشت ( ديوكاسّيوس ، كتاب 68 ، بند 33 ) . باوجود اين قشون‌كشى تراژان بمشرق دو نتيجه براى آنها داشت : يكى آنكه ارمنستان ، كه با تعيين اكس‌دارس بسلطنت از طرف دربار اشكانى ، بكلّى از تحت نفوذ روميها خارج شده بود ، باز بوضعى ، كه بموجب قرارداد بلاش اوّل با نرون مقرّر بود ، برگشت و ديگر اينكه روميها دريافتند ، كه دولت پارت دولت سابق نيست و ضعيف گشته . اين سياست هادريان و كنار آمدن او با پارتيها باعث صلح ممتدّى بين دو دولت مزبور شد ، ولى ، چون خسرو گذشت‌هاى هادريان را از شكست تراژان ميدانست ، خود را رهين روميها\r\n\r\n","description":"","footnote":"","page_name":" 2487 ","page_number":547},
  {"content":"\r\n\r\nنشان نميداد و حتّى در يك موقع نزديك بود ، روابط دوستانه بين دولتين به هم بخورد . امّا باز سياست روميها ، كه مبنى بر مماشات بود ، فائق آمد و روابط مودّت محفوظ ماند ، توضيح آنكه هادريان در سرحدّ روم و ايران ملاقاتى با خسرو كرد و مذاكراتى بين او و شاه اشكانى به عمل آمد ( 122 م . ) . بعد هادريان دختر خسرو را ، كه در زمان تراژان اسير شده بود ، به او پس داد و تخت زرّين را هم ، كه پارتيها استرداد كرده بردّ كردن آن اهميّت ميدادند ، وعده كرد پس بدهد ( ديوكاسّيوس ، همانجا ) .\r\nخسرو بعد از پس گرفتن دختر خود درگذشت . آخرين سكّه او از سنه 128 م . مىباشد ( سكّه مذكور در موزه بريطانيائى است ) ، ولى بعضى سلطنت او را تا 130 م . ميدانند . بهرحال سلطنت او تقريبا از 108 يا 110 تا 128 يا 130 م . بوده .\r\nبعد از او شخصى بر تخت نشست ، كه روميها اسمش را بلاش نوشته‌اند ( بلاش دوّم ) . اين بلاش را پسر خسرو ميدانستند ، ولى مطلب روشن نيست ، شايد اين بلاش همان بلاش باشد ، كه در 78 مدّعى سلطنت بود و خود را شاه اشكانى ميدانست و بعد ، چون موفق نشد ، كنار رفت ، ولى در 119 - 120 مجدّدا در جائى از ايران با خسرو در يك زمان سلطنت ميكرد و در اينوقت ، كه خسرو درگذشت ، او را شاه تمامى ايران دانستند . اين حدس از سكّه‌ها تأييد مىشود .\r\nدر يكى از سكّه‌هاى چهار درهمى او اين عبارت يونانى نقش شده « شاهنشاه ارشك بلاش عادل ، خيّر و محبّ يونان » و در سكّه‌هاى يك درهمىاش به زبان آرامى اين دو كلمه خوانده مىشود : « ولگاش ملكا » ( يعنى بلاش شاه ) .\r\n\r\nخسرو و صفات او\r\nاز خسرو بجز آنچه ، كه بمناسبت قشون‌كشى تراژان بايران نوشته‌اند ، چيزى نميدانيم . كارهاى او در داخلهء ايران براى ما مجهول است و حتّى نميدانيم ، داراى چه صفاتى بوده . بنابراين در اينجا فقط ميتوانيم از صفاتى ، كه او هنگام جنگ با روميها ظاهر ساخته ، صحبت بداريم .\r\n\r\n","description":"","footnote":"","page_name":" 2488 ","page_number":548},
  {"content":"\r\n\r\nاز اين نظر او داراى عزمى راسخ و ثبات است : وقتى كه تراژان بمشرق آمد ، چنان كه ديديم ، ابهّت روم باندازه‌اى بود ، كه او باصطلاح نظاميها « يك گردش نظامى » ميكرد و در هيچ‌جا جدالى روى نميداد ، همه تسليم ميشدند يا طالب دوستى روم بودند و از ترس طوق بندگى را بيدرنگ بگردنشان ميآويختند . در چنين موقعى ، خسرو ايستاد و ابدا حاضر نشد ، داخل مذاكراتى با امپراطور روم شود ، يا كوچكى و فروتنى نسبت به او نشان دهد . اين نكته مهمّ است ، زيرا موقع او بسيار مشكل بود : در داخله مدّعيانى داشت ، كه فناى او را ميخواستند ، از خارج دولتى مانند روم ، كه در اينوقت باوج عظمتش رسيده بود ، به او حمله ميكرد و قشون خصم را قيصرى مانند تراژان ، كه يكى از قوىترين قياصره روم و سردارى قابل بشمار ميآمد ، فرمان ميداد . باوجود تمامى اين اوضاع خود را نباختن و در مقابل چنان دشمنى ايستادن كارى است بزرگ . سياستى ، كه او اتّخاذ كرد براى اين زمان دولت پارت فوق‌العاده مناسب بود . دولت پارت در انحطاط امرار وقت ميكرد و بر ضعفش همواره ميافزود . در اين احوال خسرو چاره نداشت ، جز اينكه در مقابل دشمن نيرومند مهاجم جنگ دفاعى پيش گيرد و دشمن را بداخلهء مملكت كشانيده از نيرويش بكاهد ، تا در موقع به او بتازد . در اين مورد روبرو شدن با تراژان در دشت نبرد يا نشستن در قلعه‌اى جز تباهى او و مملكتش نتيجه‌اى نداشت ، زيرا نه از پيش مطمئن بود و نه از پس . از پيش روميها او را تهديد ميكردند و از پس مدّعيان سلطنت . بنابراين نقشه‌اى ، كه او اختيار كرد ، بهترين نقشه بود و ، چنان كه گذشت ، از پرتو اين نقشه بالاخره او فائق آمد ، و سردارى را مانند تراژان مغلوب ساخت . روميها تمامى ايالات را تخليه كرده بپارتيها پس دادند و پس از آن صلحى بين دولتين برقرار شد ، كه تقريبا پنجاه سال پاينده بود .\r\nبنابر آنچه گفته شد ، دربارهء خسرو بايد عقيده داشت ، كه يكى از شاهان خوب ايران در دورهء اشكانى بوده . اين شاهى است عاقل و متين ، داراى عزم و حزم . او براى اين موقع ايران با استحقاق بر تخت آن نشست و توانست مملكتش را بىكم و كسر بجانشين خود تحويل بدهد .\r\n\r\n","description":"","footnote":"","page_name":" 2489 ","page_number":549},
  {"content":"\r\n\r\n\r\nمبحث سوّم . اشك بيست و پنجم - بلاش دوّم\r\nبلاش دوّم بعد از خسرو بر تخت دولت پارت نشست و 19 سال سلطنت كرد ، اگر عقيدهء آنهائى ، كه ميگويند بلاش ثانى همان بلاش است ، كه در 78 مدّعى سلطنت شد و در قسمتى از ايران سلطنت كرد ، صحيح است ، ميبايست در اين زمان سنّ او 72 سال باشد ، زيرا بلاش در 78 بقول آن اشخاص تقريبا 20 سال داشته . زمان او باستثناى يك مورد به صلح و سلم گذشته ، زيرا ذكرى از مدّعيان سلطنت نميشود . سكّه‌هاى اين زمان هم از 130 تا 149 تغييرى در سر و صورت شاه نشان نميدهد . از سكّه‌هاى اين شاه ديده مىشود ، تاجى بر سر دارد ، كه با پرها يا حلقه‌هائى زينت يافته ، دماغش داراى برآمدگى است ، زلفهايش مجعّد است و ريشش مخروطى و افشان . گفته شد ، كه زمان او باستثناى يك مورد ، بآرامش گذشته ، آن مورد تاخت و تاز آلانها بود ، كه در اين زمان باز رويداد و در اين مورد هم تحريك فرس‌من پادشاه گرجىها را بايد باعث اين واقعه دانست . آلانها باز از دربند داريال گذشته باينطرف قفقاز هجوم آوردند و براى تاخت‌وتاز به خاك ايران و روم گذشتند ( ديوكاسّيوس ، كتاب 69 ، بند 15 ) « 1 » .\r\nجهت اين اقدام فرس‌من چه بوده ، معلوم نيست . همينقدر ميدانيم ، كه آلانها بآذربايجان و ارمنستان ريخته ، بناى نهب و غارت را گذاشتند و بعد به كاپادوكيّه ، كه تعلّق بروميها داشت ، تجاوز كردند . مقارن اين زمان فرس‌من پادشاه گرجستان از هادريان قيصر روم رنجشى حاصل كرد و جهت آن را از اينجا ميدانند ، كه او بجاى اينكه پيش‌كشى لايقى براى امپراطور بفرستد ، لباسهائى ، كه از زر دوخته بودند ، فرستاد و هادريان بر اثر اين هدايا اقدامى كرد ، كه بپادشاه\r\n\r\n\r\n","description":"","footnote":"\r\n( 1 ) - اين واقعه عقيده ما را در باب آمدن آلانها در دفعه اوّل هم از تنگ داريال ، نه از كنار سيحون و جيحون و از راه گرگان و طبرستان و گيلان و طوالش ، تأييد مىكند .\r\n","page_name":" 2490 ","page_number":550},
  {"content":"\r\n\r\n( 148 ) - سكّه‌هاى اشك بيست و پنجم ( بلاش دوّم )\r\nگرجستان برخورد ، توضيح آنكه هادريان سيصد نفر مقصّر را بر آن ميداشت ، كه براى تفريح روميها بازى درآورده آنها را بخندانند . وقتى كه اين لباسها را آوردند او با نظر حقارت به اين پيش‌كشى نگريسته ، امر كرد آن را بمقصّرين بدهند ، كه در وقت بازى درآوردن بپوشند و فرس‌من از اين امر سخت رنجيد . بايد گفت ، كه قبل از اين قضيّه هم روابط هادريان با پادشاه گرجستان خوب نبوده ، زيرا در 130 م . امپراطور روم پادشاهان دست‌نشانده ممالكى را ، كه در تحت نفوذ روم بودند ، براى ملاقات طلبيد و فرس‌من از تكريماتى ، كه ميبايست نسبت بامپراطور بجا آرد ، امتناع ورزيد .\r\nبر اثر تاخت‌وتاز آلانها در آذربايجان و ارمنستان بلاش سفيرى بروم فرستاده از فرس‌من سخت شكايت كرد و دولت روم پادشاه گرجستان را طلبيد ، تا جواب شكايات را بدهد ( از اين‌جا چنين استنباط مىشود ، كه دولت ايبرى ( يا گرجستان ) در تحت اداره روم بوده . م . ) . در اينوقت ، چنان كه بالاتر گفته شد ، آلانها به خاك روم هم در كاپادوكيّه تجاوز كرده بودند ، ولى آرّيان حاكم آن ايالت ، كه يكى از مورّخين نامى اسكندر است و كرارا مضامين نوشته‌هاى او را راجع بوقايع زمان اسكندر در كتاب دوّم و سوّم اين تأليف ذكر كرده‌ايم ، آلانها را از آنجا راند . امّا بلاش باوجود شكايتى ، كه از فرس‌من بدولت روم كرده بود ، نميتوانست در انتظار نتيجه ناظر وقايع باشد . بنابراين پولى به آلان‌ها داد و آنها از ايران خارج شدند . راست است ، كه اينطور بيرون كردن مردمان وحشى از مملكتى ، گاهى\r\n\r\n","description":"","footnote":"","page_name":" 2491 ","page_number":551},
  {"content":"\r\n\r\nمعمول بوده ، حتّى در موردى در تاريخ روم هم ديده مىشود ( مثلا بيرون كردن گالّىها از ايطاليا ) ولى اين سياست اگر در موردى نافع باشد ، وقتى كه دوام يابد ، باعث ضررها و خسارات زيادى است و در اين موقع اعمال اين سياست از طرف پارتيها ، از هر نظرى ، كه بنگريم ، ضعف دولت آنها را مينمايد و بايد هم‌چنين باشد ، زيرا در اين زمان تاريخ پارت ، چنان كه بالاتر اشاره كرده‌ايم ، جزء مرحله سوّم است و اين مرحله بطور كلّى دلالت بر ضعف آن دارد و دولت مزبوره را به طرف زوال ميبرد .\r\nدر باب نتيجه شكايت بلاش از فرس‌من بايد بگوئيم ، كه بلاش انتظار داشت ، امپراطور روم او را سياست كند ، ولى او ، باوجود اينكه فرس‌من را بروم احضار كرد ، تا در محكمه امپراطور جواب بدهد ، پس از حاضر شدن او ، نه فقط پادشاه گرجستان را سياست نكرد ، بل او را گرم پذيرفت و به او اجازه داد ، كه در كاپيتول « 1 » روم قربانى كند و مجسّمه سواره خود را در معبد بلّونا « 2 » بگذارد ( كاپيتول ارگى بود ، كه بر يكى از تپّه‌هاى هفت‌گانه روم ساخته بودند و معبد آن براى ژوپىتر ، ربّ النّوع بزرگ روميها ، بنا شده بود . بروميهاى فاتح در كاپيتول تاج ميدادند . م . ) . قيصر به اين مساعدتها اكتفاء نكرده ، بر خاك ايبرى هم افزود ( ديوكاسّيوس ، كتاب 39 ، بند 15 ) . معلوم است ، كه بلاش از اين رفتار هادريان به خود پيچيد ، ولى آن را برو نياورد و تحمّل كرد . حتّى پس از اينكه هادريان در 138 م . درگذشت و پسرخوانده او اورليوس « 3 » ، كه در تاريخ به آن‌تونينوس‌پيوس « 4 » معروف است ، جانشين او گرديد ، بلاش سفارتى بروم فرستاده او را تبريك گفت و با سفيرش تاجى از طلا براى امپراطور جديد فرستاد . اين قضيّه از سكّه‌اى ، كه در سال اوّل امپراطورى آن‌تونينوس‌پيوس زده شده است ، به خوبى استنباط مىشود ، سكّه مزبور از يكطرف سر امپراطور را مينمايد و از طرف ديگر زنى را ، كه كمان و تركشى بدست چپ دارد و با دست راست تاجى ميدهد .\r\n\r\n\r\n","description":"","footnote":"\r\n( 1 ) -  Capitol . \r\n( 2 ) -  Bellona . \r\n( 3 ) -  Aurelius . \r\n( 4 ) -  Antoninus Pius . \r\n","page_name":" 2492 ","page_number":552},
  {"content":"\r\n\r\nبر سكّه اسم پارت ( پارثيا ) منقور است .\r\nدر اين موقع ، كه بلاش سفيرى بروم براى تبريك ميفرستاد ، خواهشى از امپراطور كرد ، كه برآورده نشد . توضيح آنكه هارديان ، چنان كه بالاتر گفتيم ، وعده كرده بود تخت زرّين پارتى را پس بدهد ، ولى بوعده خود وفا نكرده بود . بلاش از امپراطور ميخواست ، كه وعده پدر خود را بجا آورده تخت را پس بدهد ، ولى آن‌تونينوس‌پيوس نخواست خواهش بلاش را بپذيرد و ترجيح داد ، كه اين علامت فتح تراژان را نگاهدارد . بنابراين سفير بلاش از روم برگشت ، بىاينكه خواهش بلاش را قبولانده باشد ( يوليوس‌كاپى تولينوس ، كتاب آن‌تونينوس‌پيوس ، بند 9 ) .\r\nقضيّه رفتن سفير بلاش بروم براى تبريك آن‌تونينوس‌پيوس آخرين خبرى است ، كه نويسندگان رومى راجع به اين زمان ميدهند و بعد ديگر ساكت‌اند . از اينجا بايد استنباط كرد ، كه سلطنت بلاش دوّم در ده سال ديگر بآرامش پارت گذشته ، يا اگر قضايائى رويداده بامور داخلى دولت پارت مربوط بوده و از اين جهت توجّه نويسندگان رومى را به خود جلب نكرده . سكونت و آرامش دولت پارت نيز دلالت مىكند ، بر اينكه روم در صدد بسط حدود خود نبوده ، زيرا ، از وقتى كه روم دولت جهانى گرديد ، چنان كه مورّخين مهّم آن دولت نوشته‌اند « 1 » ، هر وقت دولت مزبوره درصدد توسعه حدود خود نبود ، مردمان همسايه هم آرام بودند و به عكس هرزمان دولت روم ميخواسته ، آبى گل‌آلود كرده ، در اين بين مقاصد خود را انجام دهد ، همسايگان را به حركت ميآورده يا بجان يكديگر ميانداخته و بعد ببهانه اينكه بمنافع روم ضررهائى وارد ميآيد ، داخل شده مقصود خود را انجام ميداده و گاهى هم شكست خورده ، اجراى منظور خود را بموقعى بهتر محوّل ميداشته است .\r\nبنابر آنچه گفته شد ، سلطنت بلاش دوّم را بايد از 130 تا 148 يا 149 م .\r\nدانست . بعد از او پسرش بلاش سوّم بتخت نشست ، چنان كه بيايد . در\r\n\r\n\r\n","description":"","footnote":"\r\n( 1 ) - مثلا  Gibbon  در تأليف خود موسوم بانحطاط و سقوط دولت روم ، جلد اوّل ، صفحه 205  Decline and Fall of Rom . Empire vol . II . 205 \r\n","page_name":" 2493 ","page_number":553},
  {"content":"\r\n\r\nباب بلاش دوّم نميتوان چيزى گفت ، مگر اينكه زمان او زمان ضعف دولت پارت است . بيرون كردن آلانها با پول اين ضعف را به خوبى مىرساند . از امور داخلى ايران در اين زمان اطّلاعى نداريم .\r\n\r\nمبحث چهارم . اشك بيست و ششم - بلاش سوّم\r\nبلاش سوّم را پسر بلاش دوّم ميدانند ، اگرچه نميتوان گفت ، كه اين نظر روشن است . بهرحال سكّه‌هائى ، كه از او بدست آمده ، دلالت مىكند بر اينكه او در سال 148 يا 149 م . بر تخت نشسته و تا سنه 190 - 191 سلطنت كرده . چون موافق اين حساب سلطنت او 42 سال طول كشيده ، بايد گفت ، كه وقتى كه او بر تخت نشسته ، جوان بوده ، اگرچه صورتى ، كه سكّه‌هاى او مينمايد ، نشان ميدهد ، كه ريش بقاعده دارد .\r\nدر سلطنت اين بلاش صلح و سلمى ، كه از زمان كنار آمدن هادريان با پارتيها تا اين زمان پائيده بود ، بهم خورد و باز بيم جنگ و جدال بين دولتين پارت و روم ميرفت . گويند ، كه بلاش بعد از نشستن بر تخت سلطنت ، ميخواسته با روم بجنگد ( يوليوس كاپى تولينوس ، كتاب آن‌تونينوس ، بند 8 ) و در تهيّه اسبابى بوده ، كه اين جنگ را توليد كند . خبر اين اقدامات شاه اشكانى به آن‌تونينوس ميرسد و او ، چون طرفدار جنگ نبود ، ميخواهد از آن احتراز كند و با اين مقصود نامه‌اى به بلاش نوشته توصيه مىكند ، كه خود را بىجهت گرفتار كارهائى نكند ، كه نتايجش معلوم نيست و ممكن است براى او باعث ضرر و خسارت كلّى و ندامتى جبران ناپذير گردد . بلاش بر اثر اين نامه از جنگ منصرف گشته آن را بوقتى ديگر ، كه براى دولت پارت مناسب‌تر باشد ، محوّل ميدارد ، يعنى بموقعى موكول مىكند ، كه اوضاع داخلى روم روميها را سخت گرفتار كرده باشد ( همانجا ، بند 9 ) .\r\n\r\n","description":"","footnote":"","page_name":" 2494 ","page_number":554},
  {"content":"\r\n\r\nبعد ، چنين موقعى به نظر بلاش در 161 م . ميرسد ، توضيح آنكه در اين سال آن‌تونينوس‌پيوس ، كه در تاريخ روم لقب « خوب » دارد ، درميگذرد و ماركوس اورليوس « 1 » پسرخوانده او جانشين او گرديده ، اين پسرخوانده پسر خوانده ديگر آن‌تونينوس را ، كه لوثيوس وروس « 2 » نام داشت ، شريك خود در اداره كردن دولت قرار ميدهد . در اينوقت بلاش جنگ را با روم شروع مىكند .\r\nچنين است مضمون نوشته‌هاى نويسندهء رومى ، كه بالاتر بكتابش اشاره شده است و نيز عقيده نويسندگان جديد . از آن ظاهرا اين معنى برميآيد ، كه ، چون صلح بين دو دولت پارت و روم تقريبا پنجاه سال طول كشيده بود ، پارتيهاى جنگى و جنگجو از اين صلح و آرامش خسته شده بودند . اين بود ، كه صلح را بهم زدند ، ولى اين عقيده را ما صحيح نميدانيم ، زيرا در اين زمان دولت پارت در انحطاط و ضعف بود و هيچ طبيعى نيست ، تصوّر كنيم ، كه پارتيها از آرامش خسته شده بماجراجوئى پرداخته باشند . اگر پارتيها خودشان را قوى ميديدند ، آلانها را با پول از ايران بيرون نميكردند . يقينا جهتى بوده ، كه آنها را بكشيدن شمشير مجبور داشته ، اما اينكه اين جهت چه بوده ، بواسطه سكوت نويسندهء مذكور رومى بر ما مجهول است . ما حدس مىزنيم ، كه علّت بهم زدن صلح بايد همان مسئله ارمنستان بوده باشد ، جهت اين حدس پائين‌تر روشن خواهد شد ، زيرا خواهيم ديد ، در ارمنستان پادشاهى سلطنت مىكند ، كه اشكانى نيست و بلاش سوّم او را از آنجا ميراند . بعلاوه بايد در نظر داشت ، كه زمينه هم براى جنگ مهيّا بود :\r\nبا وجود وعدهء هادريان راجع بردّ كردن تخت زرّين پارتى ، تخت مزبور ردّ نشده و سفير دولت اشكانى بىنيل به مقصود از روم برگشته بود ، بنابراين كدورتى بين دو دربار وجود داشته و بلاش سوّم ، كه در انتظار موقعى مناسب براى كشيدن انتقام از دولت روم بوده ، تا اين زمان بردبارى نشان داده و بالاخره جنگ را شروع كرده .\r\nاين حدس با سوابق روابط ايران و روم موافقت دارد ، ولى باوجود اين نميتوان\r\n\r\n\r\n","description":"","footnote":"\r\n( 1 ) -  Marcus Aurelius . \r\n( 2 ) -  Lucius Verus . \r\n","page_name":" 2495 ","page_number":555},
  {"content":"\r\n\r\n( 149 ) سكّه‌هاىاشك بيست و ششم ( بلاش سوّم )\r\nآن را محقّق دانست . مقصود ما فقط اين است ، كه اين جنگ جهتى غير از خسته شدن پارتيها از صلح متمادى داشته ، ولى بواسطه سكوت نويسنده رومى بر ما مجهول است . بهرحال شرح اين جنگ ، كه به ضرر دولت پارت تمام شد ، چنين است :\r\n\r\nجنگ پارت با روم\r\nبلاش سوّم ناگهان با قشونش داخل ارمنستان گرديده پادشاه آن را ، كه سواموس « 1 » نام داشت و او را روميها بر تخت نشانيده بودند ، از آنجا براند ( از كتاب ديوكاسّيوس ، كه سويداس نقل كرده ) و پس از آن تيگران نامى را ، كه از شعبه‌اى از خانواده اشكانى بود ، و ارامنه او را پادشاه خود ميدانستند ، بر تخت نشانيد ( موسىخورن ، تاريخ ارمنستان ، جلد 2 ، صفحه 161 ) . اين خبر در اطراف و اكناف ارمنستان انتشار يافت و سوريانوس « 2 » حاكم كاپادوكيّه ، كه اصلا از گالّيها بود ، بپيش‌گوئى يكنفر پيغمبر كذّاب ( متنبّى ) آلكساندر نام اميدوار گرديده ، به طرف ارمنستان رفت و بعد از ورود به اين مملكت با شورشيان ارمنستان ، كه هواخواه تيگران بودند و با معاونين آنها ، جنگ كرده بهره‌مند شد . بعد او ،\r\n\r\n\r\n","description":"","footnote":"\r\n( 1 ) -  Soaemus . \r\n( 2 ) -  Severianus . \r\n","page_name":" 2496 ","page_number":556},
  {"content":"\r\n\r\nهمين كه از فرات گذشت ، بسردار پارتى ، كه خسرو نام داشت ، برخورد و شكست خورده به شهر ال‌گيا « 1 » پناه برد . در اينجا او را فورا محاصره كردند ( ديوكاسّيوس ، كتاب 71 ، بند 2 ) ، بعد چه شد ، درست معلوم نيست . بعضى گفته‌اند ، كه او با امتناع از غذا خوردن خودكشى كرد . برخى نوشته‌اند ، كه با شيشه‌اى گلوى خود را بريد ، ولى ظنّ قوى اين است ، كه ايستاده و جنگ كرده ، تا اينكه پس از سه روز از هر طرف او را محاصره كرده‌اند و با آخرين سپاهىاش تلف شده .\r\nپارتيها از فرات گذشته با آهن و آتش به طرف سوريّه راندند ( ديوكاسّيوس ، كتاب 71 ، بند 2 ) و والى سوريّه آت‌تىديوس كرنه‌ليانوس « 2 » ، كه ميخواست جنگ كند ، شكست خورده عقب نشست ( يوليوس كاپى تولينوس ، كتاب آن‌تونيوس ، بند 8 ) . بهره‌مندى پارتيها باعث جنبش اهالى سوريّه ، كه برضدّ روميها بودند ، گرديد و دست ببعض اقدامات زدند ( همان نويسنده ) ، پارتيها از سوريّه به فلسطين رفتند و چنين به نظر ميآمد ، كه راه تمام قسمت غربى براى آنها باز است .\r\nدر اين احوال خبر فتوحات پارتيها بروم رسيد و در آنجا صلاح دانستند ، كه لوثيوس وروس « 3 » براى اين جنگ با پارتيها بمشرق برود ، زيرا او را لايقتر از ماركوس اورليوس براى اين جنگ و تحمّل زحمات و مشقّات آن ميديدند ، ولى چون او صفات سردارى را نداشت ، قرار دادند ، كه سرداران خوب روم مطيع او باشند ، ولى نقشه جنگ را آنها بريزند و بموقع عمل گذارند . با اين مقصود سه نفر سردار قابل اين زمان روم مأمور گشتند با لوثيوس وروس بمشرق بروند .\r\nيكى از اين سه سردار ستاثيوس پريس‌كوس « 4 » بود ، ديگرى آويديوس كاسّيوس « 5 » و سوّمى مارثيوس وروس « 6 » . چون ، لوثيوس وروس ميل نداشت بمشرق برود ، در حركت خود تا 162 م . تأخير كرده ، در اين سال با سرداران خود به آن طرف روانه شد . بعد از ورود به سوريّه او با پارتيها داخل مذاكره گرديد ، تا شايد روابط حسنه را بين دولتين برقرار كند ، ولى پارتيها نظر ببهره‌منديشان حاضر\r\n\r\n\r\n","description":"","footnote":"\r\n( 1 ) -  Elegia . \r\n( 2 ) -  Attidius Cornelianus . \r\n( 3 ) -  Lucius Verus . \r\n( 4 ) -  Statius Priscus . \r\n( 5 ) -  Avidius Cassius . \r\n( 6 ) -  Martius Verus . \r\n","page_name":" 2497 ","page_number":557},
  {"content":"\r\n\r\nنشدند ، چنين كنند و بالاخره وروس مجبور گرديد داخل جنگ شود ، ولى خودش بجنگ نرفت ، بل در شهر انطاكيّه ، كه شهر زندگانى اشخاص عشرت پرست و مقرّ دوستان تفريحات گوناگون بود ، مانده سرداران خود را فرستاد ، تا پارتيها را از سوريّه و ارمنستان بيرون كنند ( ديوكاسّيوس ، كتاب 61 ، بند 2 ) . آويديوس كاسّيوس ، كه ميبايست لژيونهاى سوريّه را بجنگ ببرد ، كارش بسيار مشكل بود ، زيرا از جهت صلح متمادى با پارتيها اين سپاهيان از نظم و اطاعت نظامى خارج شده بزندگانى ملايم خو كرده بودند و كاسّيوس ميبايست آنها را باطاعت برگرداند ، باوجود اين با سختىهائى ، كه كمتر نظير دارد ، او به اين مقصود نائل شد و حمله بلاش را در ولايتى ، كه به او سپرده بودند ، دفع كرد ( ديوكاسّيوس ، همانجا ) . بعد جنگ تعرّضى را پيش‌گرفته در نزديكى شهر اوروپوس « 1 » در 163 م . بلاش را شكست داد و پارتيها به اين طرف فرات عقب نشستند . از طرف ديگر ستاثيوس‌پريس‌كوس بارمنستان داخل شده بىمانع تا پايتخت آن پيش رفت و آن را گرفته ، چنان كه گويند ، خراب كرد ( بند 9 ) . اين سردار رومى در اينوقت در ارمنستان شهرى بساخت و ساخلوى نيرومند از روميها در آن گذارد . بعد بهره‌مندى خود را بروم اطّلاع داد و روميها توثيدىدس « 2 » نامى را مأمور كردند ، سواموس « 3 » تحت الحمايه روم را در ارمنستان ، كه بلاش از آنجا رانده بود ، دوباره بر تخت آن مملكت بنشاند . او با تقويت مارثيوس - وروس بر مخالفت ارامنه فائق آمده مأموريت خود را انجام داد و ارمنستان از نو بروم برگشت . با اين كارها ، روم ايالتى را ، كه گم كرده بود ، در مدّت دو سال برگردانيد و پارتيها دريافتند ، كه دولت روم هنوز قوى است و ميتواند ، مقام خود را در مشرق حفظ كند .\r\nدر اينوقت روميها ديگر باعثى براى جنگ نداشتند ، ولى سرداران رومى ، كه در تحت اداره شخصى سست و معتاد بزندگانى ملايم ، مانند لوثيوس‌وروس ،\r\n\r\n\r\n","description":"","footnote":"\r\n( 1 ) -  Europus . \r\n( 2 ) -  Thucidides . \r\n( 3 ) -  Soaemus . \r\n","page_name":" 2498 ","page_number":558},
  {"content":"\r\n\r\nزمام امور را بدست گرفته بودند ، از جهت جاه‌طلبى و رسيدن بمقامات بالاتر صلاح خودشان را در خاتمه دادن بجنگ نميدانستند ، زيرا در اين زمان بهره‌مندى يك سردار رومى در جنگى باعث ترقيّات فوق‌العاده او ميگرديد و حتّى او را بمقام امپراطورى ميرسانيد . بنابراين سرداران اين جنگ هم ميخواستند به اين مقام برسند .\r\n\r\nجنگ روم با پارت\r\nاز سه سردارى ، كه بالاتر ناميديم ، كاسّيوس از همه لايق‌تر و بيشتر جاه‌طلب بود ( اين شخصى بود ، كه از جهت جاه طلبى بعدها بر اورليوس امپراطور ياغى شد و جانش را در اين راه گذاشت . م . ) .\r\nاو ، پس از اينكه پارتيها را از سوريّه بيرون كرد ، از اورليوس لقب سپهسالارى گرفت ( ديوكاسّيوس كتاب 71 ، بند 3 ) و چون اختيارات تامه داشت اين نقشه را كشيد ، كه جنگ را بمملكت پارتيها برد و مانند تراژان ، كه در پنجاه سال قبل فتوحاتى كرده بود ، نامى بلند كند . كيفيّات اين جنگ درست معلوم نيست ، ولى از اخبارى ، كه نويسندگان رومى جسته و گريخته ذكر كرده‌اند ، چنين برميآيد : از زگما ، كه در كنار فرات واقع بود ، او به اين طرف اين رود ، يعنى بين - النّهرين گذشته به نيكه‌فوريوم « 1 » ، كه در نزديكى التقاى رود بليك با فرات است ، درآمد ( قطعه‌اى از سويداس ، كه از قول ديوكاسّيوس است ) و از آنجا جريان رود را گرفته به سورا و بابل رفت ( سورا را درست با محلّى مطابقت نداده‌اند ، شايد شهر قديم بابل باشد ، اما نيكه‌فوريوم را بيشتر با رقّه كنونى مطابقت ميدهند . م . ) .\r\nدر سورا سردار روم جنگ كرده غالب آمد و بعد كاسّيوس شهر سلوكيّه را ، كه در اينوقت چهارصد هزار نفر سكنه داشت ، محاصره كرده و آن را گرفته بسوخت ، تا اهالى را از جهت خيانتى تنبيه كرده باشد . اين خيانت چه بوده ؟ معلوم نيست ، چيزى ، كه مسلّم مىباشد ، اين است ، كه بروميها اين كار برخورد ، زيرا آنها\r\n\r\n\r\n","description":"","footnote":"\r\n( 1 ) -  Nicephorium . \r\n","page_name":" 2499 ","page_number":559},
  {"content":"\r\n\r\nحامى يونانيّت در مشرق بودند و با اين داعيه چنين شهر بزرگ يونانى را سوختند .\r\nيوليوس كاپى تولينوس آن را تكذيب مىكند ( وروس ، بند 8 ) . پس از آن تيسفون را سردار رومى گرفت و قصر تابستانى بلاش را با خاك يكسان كرد ( ديوكاسّيوس ، كتاب 71 ، بند 2 ) . بعد به اين كارها اكتفاء نكرده معابد بسيارى را معدوم ساخت و روميها بتفتيش و تحقيق جاهاى مخفى پرداخته ، غنائم زياد بدست آوردند .\r\nپارتيها در اينوقت ، چون شكستهاى پىدرپى خورده بودند ، از مقاومت مأيوس گشتند و تمامى محلّهائى ، كه بتصرّف تراژان درآمده بود ، اكنون بدست كاسّيوس افتاد . پس از آن سردار مزبور به اين فتوحات اكتفاء نكرده و به طرف كوههاى زاگرس رانده قسمتى را از ماد تسخير كرد ، در نتيجهء اين بهره‌مندى امپراطوران روم بر القاب او ، كه آرم‌نيكوس « 1 » و پارتىكوس « 2 » بود لقب مديكوس « 3 » را هم افزودند ، يعنى بر القاب فاتح ارمنستان و پارت لقب فاتح ماد را هم علاوه كردند ( اينخبر از بند 6 كتاب 23 آم‌مين مارسلّن برميآيد )\r\nچنين بود پيشرفت روميها ، كه ناگاه بليّه‌اى بزرگ دامن‌گير آنها گرديد و فاتحين را بمغلوبين مبدّل ساخت : وقتى كه روميها در بابل بودند ، مرض طاعون در ميان آنها افتاد . اين مرض در هرزمان و در هر جا ، كه شيوع يابد ، باعث وحشت است ، ولى در اين مورد شايعه‌اى بر وحشت و اضطراب روميها افزود ، زيرا خبر افسانه‌آميزى شهرت يافت ، كه اين مرض را كلدانيها با سحر و جادو در يكى از امكنه تحتانى معبد كمن‌آپلّن « 4 » ، پسر ژوپىتر ربّ النوع بزرگ روميها ، در شهر سلوكيّه ، جا داده بودند و چون روميها براى يافتن ذخائر معبد مزبور به جاهاى پنهان داخل ميشدند ، باينجا هم آمده درب آن را گشودند و چيزى نيافتند ، ولى اين مرض از اينجا خارج شده بجان روميها افتاد . چون هر روز بر عدّه اموات ميافزود ، اين اشتهار باعث وحشتى بزرگتر ميگرديد و نظم و ترتيب اردوى روم را ميگسيخت ، زيرا سربازان رومى فرار ميكردند ، تا از بليّه جان بدر برده بوطنشان\r\n\r\n\r\n","description":"","footnote":"\r\n( 1 ) -  Armenicus . \r\n( 2 ) -  Particus . \r\n( 3 ) -  Medicus . \r\n( 4 ) -  Comaen Apollon . \r\n","page_name":" 2500 ","page_number":560},
  {"content":"\r\n\r\nبرگردند ، اما طاعون دست از جان آنها برنميداشت و گوئى ، كه آنها را تعقيب ميكرد ، زيرا در راه ميمردند ، يا از يكديگر اين مرض را ميگرفتند . آنهائى هم ، كه قوّت نفس نشان داده بجاى خود ماندند ، چه از اين مرض و چه از فقدان آذوقه تلف شدند . بدتر از همهء اين پيش‌آمدها آنكه ، بعض فراريان خودشان را بروم رسانيده در آنجا باعث بدبختىهائى بسيار براى اهالى روم و ايطاليا و ساير جاها شدند ، زيرا بوسيله آنها اين ناخوشى بروم و تمام ايطاليا سرايت كرد و تا رودخانه رن و نزديكى اوقيانوس اطلس انتشار يافته خلق بيشمارى را بديار نيستى فرستاد ( آم‌مين‌مارسلّن ، كتاب 23 ، بند 6 ) .\r\nاوتروپيوس « 1 » گويد ( در تاريخ مختصر روم ) ، كه نصف اهالى و تمامى لشكر روم از اين بليّه هلاك گرديدند . باوجود چنين بليّه‌اى اين اوّل دفعه بود ، كه جنگ روميها با پارتيها در اينطرف فرات بنفع روم تمام شد ، زيرا تا اين زمان روميها هيچگاه نتوانسته بودند ، قسمتى از خاك دولت پارت را جزء دولت روم كنند ، حتّى در زمان تراژان ، چنان كه گذشت ، روميها نتوانستند نتايج فتوحات خود را نگاهدارند و هادريان تمامى ولايات پارت را بدولت اشكانى برگردانيد ، ولى در اين زمان در نتيجه جنگهاى كاسّيوس بين النّهرين غربى از فرات تا رود خابور از دولت اشكانى جدا شده تحت اداره روم درآمد . اين وضع از سكّه‌هائى ، كه از حرّان و ادس ( اورفا ) بدست آمده ، روشن است . بر اين سكّه‌ها از يكطرف سر امپراطور روم از زمان اورليوس و لوثيوس وروس ديده مىشود و پادشاه خسرون خود را محبّ روم ميخواند . از اخبار چنين مستفاد ميگردد ، كه در ازمنه سابق هيچگاه قشون رومى اينقدر در خاك ايران پيش نرفته بود ، كه در اين زمان رفت ، زيرا روميها به ماد هم درآمدند و ماركوس وروس بآذربايجان درآمده آن را تصرّف و نيز لقب مديكوس « 2 » را اختيار كرد ، از اين خبر معلوم مىشود ، كه در اين زمان هم\r\n\r\n\r\n","description":"","footnote":"\r\n( 1 ) -  Eutropius , Breviarum Historiae Romanae \r\n( 2 ) -  Medicus  ( يعنى فاتح ماد ) .\r\n","page_name":" 2501 ","page_number":561},
  {"content":"\r\n\r\nآذربايجان پادشاه دست‌نشانده داشته و نيز از اين معنى استنباط مىشود ، كه روميها از جهت انتشار طاعون و فرار سربازان رومى قسمت بزرگى را از فتوحات خود بدولت پارت پس داده‌اند ، زيرا چنان كه گفته شد بين النهرين غربى بين فرات و خابور فقط در دست آنها ماند و حال آنكه ميبايست موافق فتوحاتشان سلوكيّه و بابل و تيسفون و قسمتى از ماد و غيره را بروم ضميمه كرده باشند .\r\nدر باب آن قسمت بين النهرين ، كه بدست روميها افتاد ، درست معلوم نيست ، كه روميها با آن چگونه رفتار كردند ، ولى ظنّ قوى اين است ، كه مانند ارمنستان ايالتى از روم نشد ، پادشاهان دست‌نشانده داشت و ، چنان كه بالاتر گفته شد ، از يكى از پادشاهان آن ، كه نامش مانو است ، سكّه‌اى بدست آمده ، كه خود را روى آن محبّ روم خوانده . چنين بود نتيجهء اين جنگ روميها با پارتيها و در تاريخ پارت اين اوّل دفعه است ، كه روميها از جنگهايشان در اين طرف فرات بهره‌مند ميشوند ، زيرا تا اين زمان ، چنان كه گذشت ، هر دفعه ، كه پارتيها به آن طرف فرات حمله ميكردند بالاخره بىبهره‌مندى برميگشتند و همين حال براى روميها پيش ميآمد ، وقتى كه آنها ميخواستند در اين طرف فرات جائى را از دولت پارت بگيرند .\r\nگوئى ، كه تقدير فرات را سرحدّ دولتين قرار داده بود ، ولى اين دفعه روميها اگر تمامى نتايج فتوحاتشان را نتوانستند نگاهدارند ، لااقل بقسمتى از بين النهرين دست يافتند . جهت چه بود ؟ جهت همان است ، كه كرارا بدان اشاره كرده‌ايم :\r\nدولت پارت مرحلهء سوّم تاريخش را ميپيمايد و روزافزون رو بانحطاط و ضعف ميرود . امّا جهات دخول به اين مرحله در جاى خود بيايد .\r\nاين جنگ در 165 م . خاتمه يافت ، اگرچه گوت‌شميد صلحى را ، كه انجام يافته ، از سال 166 م . ميداند و چنين به نظر ميآيد ، كه بلاش سوّم در اينوقت 25 سال داشته . پس از آن ديده نميشود ، كه بلاش درصدد برگردانيدن بين النهرين غربى بوده باشد و صلح بين دولتين برقرار است ، ولى يك دفعه اين صلح نزديك بود به هم بخورد و باز جنگى بين دولتين شروع گردد . شرح موضوع اين است :\r\n\r\n","description":"","footnote":"","page_name":" 2502 ","page_number":562},
  {"content":"\r\n\r\nكه در 174 ، يعنى زمانى ، كه اورليوس امپراطور روم با طوايف كنار رود دانوب در جنگ بود ، خبر رسيد ، كه آويديوس كاسّيوس در سوريّه خود را امپراطور خوانده . اين خبر به بلاش هم رسيد و او پنداشت ، كه جنگ خانگى در دولت روم درخواهد گرفت و موقع براى جنگ پارتيها با روم مساعد است . بنابراين در تهيّهء جنگ شد ، ولى اورليوس با سرعت بسوريّه درآمده آويديوس كاسّيوس را مخذول و منكوب گردانيد و بلاش ، چون اين وضع را ديد فهميد ، كه جنگ با روميها خطرناك است ، دست از آن باز داشت و حتّى ، چنان كه نوشته‌اند ، براى تبريك ورود امپراطور بسوريّه سفارتى نزد او فرستاد و سفارت خوب پذيرفته شد ( يوليوس - كاپىتولينوس - آن‌تونينوس ، بند 26 ) در اينجا او از سفارت پارسى حرف مىزند ، ولى معلوم است ، كه مقصودش پارتى است .\r\nچهار سال پس از اين قضايا اورليوس درگذشت و پسرش لوثيوس اورليوس - كمّودوس « 1 » بجاى او نشست . بلاش سوّم در مدّت ده سال با اين امپراطور معاصر بود . امپراطور مزبور ، چون جوان و بىتجربه بود ، انتظار ميرفت ، كه بلاش اين موقع را براى جنگ مناسب بداند ، ولى حركتى از طرف او نشد و ده سال به صلح و سلم گذشت . جهت معلوم نيست ، ولي حدس ميزنند ، كه چون بلاش در اينوقت مسنّ بوده ، آرامش و سكوت را بر جنگ ترجيح ميداده . ضعف دولت پارت را هم بايد در نظر گرفت . بهرحال بلاش سوّم در 190 يا 191 درگذشت و بنابراين سلطنت او از 148 تا 191 م . بوده . اين نخستين شاه پارت است ، كه در زمان او از دولت مزبور قدرى كاسته است .\r\n\r\nمبحث پنجم . اشك بيست و هفتم - بلاش چهارم\r\nبعد از مرگ بلاش سوّم شخصى بلاش نام ، كه به ترتيب تاريخ بايد بلاش چهارمش\r\n\r\n\r\n","description":"","footnote":"\r\n( 1 ) -  Lucius Aurelius Commodus .  .\r\n","page_name":" 2503 ","page_number":563},
  {"content":"\r\n\r\nناميد ، بر تخت اشكانى نشسته و ظنّ قوى اين است ، كه بزرگترين پسر بلاش سوّم بوده .\r\nاگرچه بعض نويسندگان عقيده داشتند ، كه او پسر سنتروك « 1 » نامى بوده ، نه پسر ارشد بلاش سوّم و به بند نهم كتاب 25 ديوكاسّيوس استناد ميكردند ، ولى ظنّ قوى ميرود ، كه بلاش پسر سنتروك معاصر بلاش چهارم اشكانى پادشاه ارمنستان بوده ، نه معاصر بلاش چهارم شاه پارت . بهرحال در اين زمان اختلال و اغتشاشى در دولت روم رويداد ، كه باعث جنگ روميها با پارت گرديده به ضرر اين دولت تمام شد . شرح قضايا موافق روايت نويسندگان رومى چنين بود :\r\n\r\nجنگ اوّل روميها با بلاش چهارم\r\nكمّودوس قيصر روم را در 192 م . كشتند و پس از او پرتىناكس « 2 » نامى امپراطور شد ، ولى چون ميخواست اصلاحاتى در دولت روم كند ، سلطنتش بيش از سه ماه اوّل سال 193 طول نكشيد و او را هم بقتل رسانيدند . جانشين او تازه معيّن شده بود ، كه سه سردار رومى در جاهاى مختلف ممالك روم نخواستند از او تمكين كنند و هريك خود را امپراطور خواند . يكى از آنها كلوديوس آلبىنوس « 3 » بود ، كه در بريطانيا اقامت داشت ، ديگرى سپ‌تيموس سوروس « 4 » در پان‌نونينا « 5 » و سوّمى پس‌سن‌نيوس نيگر « 6 » در سوريّه .\r\nوقتى كه نيگر خود را امپراطور خواند و قبل از اينكه معلوم شود ، كه او بايد با اسلحه اين مقام خود را بروميها بقبولاند ، دولت پارت و پادشاهانى ، كه دست‌نشانده شاهان اشكانى بودند ، سفرائى نزد نيگر فرستاده او را تبريك گفتند و نيز اظهار داشتند ، كه اگر كمكى لازم داشته باشد ، حاضرند قوّه‌اى براى او بفرستند . نيگر ، چون تصوّر ميكرد ، كه او بىجنگ بامپراطورى روم شناخته خواهد شد ، اين تكليف را با ادب ردّ كرد ، ولى پس از آن به زودى دانست ، كه مدّعى پر زورى دارد و سوروس ، كه بامپراطورى شناخته شده است ، با لشكرى\r\n\r\n\r\n","description":"","footnote":"\r\n( 1 ) -  Sanatroces . \r\n( 2 ) -  Pertinax . \r\n( 3 ) -  Claudius Albinus . \r\n( 4 ) -  Septimus Severus . \r\n( 5 ) -  Pannonina . \r\n( 6 ) -  Pescennius Niger . \r\n","page_name":" 2504 ","page_number":564},
  {"content":"\r\n\r\nنيرومند بآسيا ميآيد ، تا او را از ميان بردارد . بنابراين او سفرائى نزد شاه اشكانى و پادشاهان ارمنستان و الحضر ، كه تابع شاهان اشكانى بودند ، فرستاده كمك آنها را طلبيد ( هروديان ، كتاب 3 ، بند 1 ) . در اين وقت بلاش در موقع مشكلى واقع شد ، زيرا نميخواست كمكى به نيگر بكند و از طرف ديگر ملاحظه داشت ، جواب ردّ بدهد . بالاخره او جواب داد ، كه به ولات خود امر خواهد كرد ، قوائى جمع كنند ولى عجله در اجراى اين وعده نكرد و از طرف دولت پارت قوّه‌اى براى نيگر فرستاده نشد . پس از آن مشاهده مىشود ، كه برسميوس « 1 » پادشاه الحضر فرستادگان نيگر را ميپذيرد و دسته‌اى را از كماندارانش بكمك او ميفرستد ( هروديان ، كتاب 3 ، بند 1 و 27 ) .\r\nچون الحضر در اينوقت دست‌نشانده پارت بود و بىاجازه يا تصويب بلاش نميتوانست چنين اقدامى كند ، بايد به اين عقيده باشيم ، كه چون شاه اشكانى در موقعى مشكل واقع شده ، به اين پادشاه دست‌نشانده اجازه داده است ، كمكى به نيگر بكند ، با اين مقصود ، كه اگر نيگر فائق آمد ، بگويد بوعده‌اش وفا كرده و اگر شكست خورد و سوروس بهره‌مند گرديد ، در مقابل شكايت يا خصومت او بتواند اظهار كند ، كه دولت پارت بيطرف بود و پادشاه الحضر از پيش خود بىاجازه بلاش اين كار كرده . در اينجا مقتضى است ، كلمه‌اى چند در باب الحضر ، علاوه بر آنچه بالاتر گفته شده ، بگوئيم . اين شهر در بين النهرين وسطى يا آن صفحه‌اى بود ، كه از سنجار تا بابل امتداد دارد و در اينوقت پايتخت يك دولت كوچك عرب بشمار ميرفت . اعراب چنان كه از نوشته‌هاى كزنفون ( عقب‌نشينى ، كتاب اوّل ، فصل 5 ، بند 1 ) ديده مىشود از ديرگاهى بين رود خابور و بابل سكنى گزيده بودند ، زيرا نويسنده مزبور اين قسمت را عربستان مينامد . سترابون همين قسمت را متعلّق باعراب سنيت « 2 » ميداند ( كتاب 15 ، فصل 1 ، بند 26 ) . بعد ، چنان كه از بند 2 ، كتاب 25 ديوكاسّيوس برميآيد ، اعراب در زمان پومپه\r\n\r\n\r\n","description":"","footnote":"\r\n( 1 ) -  Barsemius . \r\n( 2 ) -  Scenite . \r\n","page_name":" 2505 ","page_number":565},
  {"content":"\r\n\r\nببين النهرين عليا ميگذرند ، پلوتارك خسرون را صفحه عرب‌نشين ميداند ( كراسّوس ، بند 21 ) و آپ‌پيان نيز ( كتاب پارت ، صفحه 140 ) . نام الحضر در دفعه اولى در جنگهاى تراژان ذكر مىشود و از ابتداء گفته شد ، كه اين شهر شهر اعراب است . روميها آن را هاترا « 1 » ميناميدند .\r\nچون جنگ بين نيگر و سوروس ، يعنى بين دو مدّعى امپراطورى روم به طول انجاميد و در 194 م . هنوز دوام داشت ، مردمانى ، كه اينطرف فرات ( براى روميها آنطرف رود مزبور ) بودند ، موقع يافتند ، كه حسّيّات خصومت آميزشان را نسبت بروميها ابراز دارند . چنان كه ميدانيم و كرارا بالاتر گفته شده است ، مردمان مشرق نسبت بروميها هيچگاه حسّيّات خوب نميپروردند و هر زمان ، كه براى روميها در مشرق گرفتارى روى ميداد ، حسّيّات اهالى برضدّ آنها بود . از جمله مواردى است ، كه پارتيها جنگ را بآنطرف فرات ، يعنى بسوريّه يا آسياى صغير ميبردند . اين موارد در سلطنت ارد و غيره ذكر شد ، ولى در اين مورد صحبت از اهالى بين النهرين ، يعنى مردمانى است ، كه در اينطرف فرات سكنى داشتند . بنابراين اهالى آن قسمت بين النهرين ، كه در سلطنت بلاش سوّم تابع روم شد ، اسلحه برداشته و قسمت بزرگ روميهائى را ، كه در صفحات آنها اقامت داشتند ، كشته نصيبين را ، كه از زمان جنگهاى كاسّيوس با بلاش سوّم بدست روميها افتاده و آن شهر را اقامتگاه عمده‌شان قرار داده بودند ، محاصره كردند ( ديوكاسّيوس ، كتاب 75 ، بند 1 ) . در اين موقع اهالى آديابن و ساير مردمان هم‌نژاد آنها بمحاصرين كمك ميكردند ( همانجا ) ، زيرا اينها هم تابع دولت پارت بودند و حكومت آن را بر استيلاى روم ترجيح ميدادند . پس از اينكه سوروس بر رقيب خود ، يعنى نيگر غالب آمد ، براى استخلاص نصيبين و تنبيه مردمى ، كه برضدّ روميها قيام كرده بودند ، به طرف مشرق راند . در اينوقت قيام‌كنندگان سفرائى نزد سوروس فرستاده اظهار كردند ، كه اين نهضت آنها بر عليه او نبود ، بل\r\n\r\n\r\n","description":"","footnote":"\r\n( 1 ) -  Hatra . \r\n","page_name":" 2506 ","page_number":566},
  {"content":"\r\n\r\nميخواستند ، با رقيب و مدّعى او خصومت ورزند و براى اثبات اين مدّعى حاضرند ، اسراى رومى و اموالى را ، كه بغنيمت برده‌اند و موجود است ، پس بدهند . چون فرستادگان آنها چيزى در باب ردّ كردن استحكامات نگفتند و بل به عكس ( 150 ) - سكّهء اشك بيست و هفتم ( بلاش چهارم )\r\nتقاضا كردند ، كه روميها از صفحات آنها بيرون رفته استقلالشان را بشناسند و سوروس نميخواست ، يافتهء روميها را گم كند ، جواب ردّ داد ، بخصوص ، كه ميخواست بجنگد . در مقابل او ظاهرا در اينوقت پادشاهان دست‌نشانده دولتهاى كوچكى مانند آديابن و خسرون و الحضر بودند ، ولى بر او پوشيده نبود ، كه چون اين پادشاهان دست‌نشاندگان دولت اشكانى هستند ، يقينا پارتيها تحمّل نخواهند كرد ، كه روميها اين قسمتها را ضميمه روم كنند و به حركت خواهند آمد . بنابراين ، وقتى كه سوروس بر جنگ با دولتهاى مذكور تصميم گرفت ، در واقع امر قطع كرد ، كه با دولت پارت بجنگد و در اين تصميم معلوم است ، كه ضعف دولت پارت عامل مهمّى بود .\r\nدر بهار 195 م . سوروس در رأس سپاه خود از فرات گذشته به نصيبين رفت ، زيرا اين شهر را محاصرين آن نتوانسته بودند بگيرند ، بعد سرداران خود را براى مطيع كردن قيام‌كنندگان و تنبيه آنان به اطراف فرستاد . اگرچه در اينوقت سپاهيان او از بدى آبها در عذاب بودند ، باوجود اين جاهائى را ، كه سابقا تابع روم بود ، تسخير كرد ، نصيبين را مركز يا كرسى آن قسمت بين النهرين ، كه جزء روم بود ، قرار داد و روميهاى زياد در اين شهر اقامت گزيدند ، چنان كه ميتوان گفت ، كه اين شهر مستعمره « 1 » رومى گرديد . اين نظر را يك‌جاى كتاب ديوكاسّيوس ( كتاب 75 ، بند 3 ) تأييد مىكند . او گويد ، كه روميها باينشهر مقامى دادند و نيز از سكّه‌هائى ، كه براى نصيبين در اينزمان زده‌اند ، همين\r\n\r\n\r\n","description":"","footnote":"\r\n( 1 ) -  Colonie . \r\n","page_name":" 2507 ","page_number":567},
  {"content":"\r\n\r\nمعنى برميآيد ، زيرا بر سكّه‌ها لفظ « كلنيا « 1 » » يا « متروپوليس « 2 » » به خوبى خوانده مىشود .\r\nبعد سوروس از دجله گذشته به آديابن حمله كرد و اگرچه مقاومتى شديد ديد ، باوجود اين بهره‌مند شد ( ديوكاسّيوس ، كتاب 75 ، بند 3 ) و پس از تسخير آن لقب آرابيكوس « 3 » و آديابنىكوس « 4 » يعنى لقب فاتح عرب و آديابن اختيار كرد . در اينموقع پارتيها حركتى براى دفاع اين ولايت نكردند ، زيرا بلاش تصوّر ميكرد ، كه روميها به تيسفون حمله خواهند كرد و در نزديكى آن اقامت گزيده بود ، ولى سوروس ، چون ميديد ، كه مدّعى ديگر امپراطورى ، يعنى كلوديوس آلبىنوس « 5 » در مغرب مهيّاى جنگ است و ممكن است با سپاهش بايطاليا درآيد ، صلاح خود را در اين ميدانست ، كه در مملكت اجنبى خيلى پيش نرود .\r\nپس از آن ، او موافق اين نظر مشرق را ترك كرده بروم برگشت ، و حال آنكه هنوز موقع خود را در بين النهرين و در اين طرف دجله محكم نكرده بود . بعد ، همين كه خبر رفتن سوروس از مشرق انتشار يافت ، جنگ با شدّتى هرچه تمامتر درگرفت .\r\nتوضيح آنكه بلاش بروميها حمله كرده آديابن را تسخير كرد و پس از آن از دجله گذشته داخل بين النهرين شد و روميها را از جلگه‌ها براند ، ولى نصيبين مقاومت كرد و پارتيها نتوانستند آن را بگيرند ( ديوكاسّيوس ، كتاب 75 ، بند 9 ) .\r\nسپارتيانوس گويد ( شرح زندگانى سوروس ، بند 15 ) ، كه پارتيها پس از اين بهره‌مندى از فرات گذشته در جاهاى حاصلخيز سوريّه بپراكندند و چون اين خبر به سوروس رسيد ، او در 197 م . مجبور گرديد ، دوباره بمشرق بيايد ، تا از فتوحات سابق خود نتيجه بگيرد و بنمايد ، القابى ، كه اختيار كرده ، بجا بوده . بعد از ورود بسوريّه او به اين كار اكتفاء كرد ، كه پارتيها را از آن مملكت براند و تا آخر سال در سوريّه مانده بتداركات پرداخت و پس از آن از فرات گذشته به بين النهرين درآمد .\r\n\r\n\r\n","description":"","footnote":"\r\n( 1 ) -  Colonia . \r\n( 2 ) -  Metropolis . \r\n( 3 ) -  Arabicus . \r\n( 4 ) -  Adiabenicus . \r\n( 5 ) -  Claudius Albinus . \r\n","page_name":" 2508 ","page_number":568},
  {"content":"\r\n\r\n\r\nجنگ دوّم روميها با بلاش چهارم\r\nبايد بدوا در نظر داشت ، كه بهره‌مندى هر قيصرى ، كه ميخواست با پارت بجنگد بهمراهى دولى منوط بود ، كه در ميان دولت پارت و روم حائل بودند و از اين دولتها ، چنان كه ميدانيم دو دولت اهميّت زياد داشتند ، يكى ارمنستان و ديگرى خسرون . ارمنستان بپيشنهاد نيگر ، كه به او كمك بكند ، جواب داده بود ، نميخواهد در جنگهاى داخلى روم شركت جويد ( هروديانوس ، كتاب 3 ، بند 1 ) . بعد ، كه سوروس روى كار آمد ، او هم از ارمنستان رنجشى يافت و بنابراين در اين زمان تصميم كرد ، اوّل به اين مملكت بپردازد ( ديوكاسّيوس ، كتاب 75 ، بند 9 ) و در تابستان 197 م .\r\nقشونى بارمنستان فرستاد ، تا با پادشاه آن بلاش نام ، كه هم‌نام بلاش چهارم اشكانى ايران بود بجنگد . بلاش با قشونش در سرحدّ ارمنستان براى جنگ حاضر شد ، ولى جدالى وقوع نيافت ، زيرا ارامنه پيشنهاد متاركه كردند ، و سردار رومى آن را پذيرفت . بعد بلاش ارمنستان سفرائى نزد سوروس فرستاده اظهار دوستى كرد ، عهدى بين دولتين منعقد گرديد و سوروس حتّى راضى شد ، كه مقدارى بر وسعت ارمنستان بيفزايد . از نوشته‌هاى ديوكاسّيوس ( كتاب 75 ، بند 9 ) چنين برميآيد ، كه سوروس از ارمنستان كوچك به ارمنستان بزرگ افزوده ( ارمنستان كوچك را در اينوقت ارمنستان روم ميناميدند ) . معلوم است ، كه در اين وقت بلاش پادشاه ارمنستان پذيرفته ، دست‌نشاندهء دولت روم باشد . در اين زمان پادشاه خسرون هم ، كه مانند ساير پادشاهان اين دولت آبگاروس ( آبكار يا اكبر ) نام داشت ، تابع روميها گرديد و خود با دسته‌اى از كماندارانش باردوى سوروس حاضر شده پسرش را براى گروكان با خود بدانجا برد ( هروديان ، كتاب 3 ، بند 27 ) . اين پيش‌آمدها بر خوشوقتى سوروس افزود ، زيرا با داشتن خسرون و ارمنستان ميتوانست بين النهرين غربى را از خابور تا التقاى اين رود با فرات محكم نگاهدارد . بعد سوروس خواست از راه فرات پيش رود و با اين مقصود دسته‌هائى فرستاد ، كه در بين النهرين شرقى و آديابن تاخت‌وتاز و اهالى را\r\n\r\n","description":"","footnote":"","page_name":" 2509 ","page_number":569},
  {"content":"\r\n\r\nغارت كنند ، زيرا اين قسمتها بپارتىها تعلّق داشت ، يعنى پارتيها اين صفحات را از روميها پس گرفته بودند . براى اينكه مانند زمان تراژان قشون رومى از بى آذوقگى دوچار سختى نشود سوروس امر كرد ، در بين النهرين عليا كشتىهائى بسازند ، تا قشون خود را از كنار چپ فرات ببابل ببرد و كشتيهائى هم آذوقهء سپاهيان را حمل كند ( ديوكاسّيوس ، كتاب 75 ، بند 9 ) . در اين سفر جنگى او از نزديكى تيسفون گذشت و دو شهر سلوكيّه و بابل را تسخير كرد . ساخلوهاى اين شهرها ، همين كه از آمدن روميها آگاه شدند ، قلاع را تخليه كرده رفتند .\r\nپس از آن سوروس درصدد برآمد ، كه به تيسفون حمله كند ( گمان ميكنند كه از ترعه‌اى ، كه فرات را با دجله اتّصال ميداد ، گذشته است . م . ) . بلاش در اين وقت در نزديكى تيسفون بود و ميخواست آن را دفاع كند ، ولى ، وقتى كه روميها بديوارهاى تيسفون نزديك گشتند ، بلاش مقاومت نكرد . اگرچه سپارتيانوس گويد ، كه در دشتى با روميها مصاف داد ( سوروس ، بند 16 ) . بهرحال پس از محاصرهء شهر ، روميها به آسانى آن را گرفتند . جهت عدم مقاومت را بعضى از اينجا ميدانند ، كه بلاش از طرفى انتظار آمدن روميها را داشت ، ولى آنها از طرف ديگر حمله كردند و حمله آنها براى پارتيها ناگهانى بود . بهرحال معلوم است ، كه تيسفون به قدر الحضر ، كه كيفيّات مقاومتش پائين‌تر بيايد ، پا نفشرد ، توضيح آنكه روميها با يورش اين شهر را گرفتند ، بلاش با كمى از سواران خود فرار كرد و بدين نحو پايتخت اشكانى در دفعه دوّم بدست مردم خارجى افتاد . پس از آن روميها در اينجا كارهائى كردند ، كه غالبا عادت آنها بود با مغلوبين بكنند ( سختيها و شقاوتهاى روميها با مغلوبين معلوم است و بىجهت نيست ، كه ، چون خواهند شقاوتهاى آسوريها را توصيف كنند ، گويند ، كه آنها روميهاى شرقى بودند . م . ) .\r\nقشون روم كشتارى در شهر كرد ، كه عمومى بود . بسربازها اجازه داده شده بود ، بهر نحو ، كه بخواهند ، ابنيه دولتى و عمارات اشخاص متفرقه را غارت كنند . در اين وقت نقود و ذخاير خزانه بتاراج رفت و روميها اشياء نفيسه و\r\n\r\n","description":"","footnote":"","page_name":" 2510 ","page_number":570},
  {"content":"\r\n\r\nزينت‌هاى قصر را تصاحب كردند . پس از آن به اين هم اكتفاء نكرده بعد از كشتن مردان ، زنان و اطفال آنها را بعدّه صد هزار نفر باسارت بردند ( ديوكاسّيوس ، كتاب 75 ، بند 9 - هروديان ، كتاب 3 ، بند 30 - سپارتيانوس ، كتاب سوروس ، بند 16 ) .\r\nبعد از تسخير تيسفون ، سوروس و قشون او دوچار قحطى شدند و سربازان رومى در مدّت چند روز مجبور گشتند به خوردن ريشهء گياهها قناعت ورزند .\r\nمعلوم است ، كه در اين احوال مرض اسهال شيوع يافت و سوروس ديد ، كه نميتواند بلاش را تعقيب كند و بايد زودتر از اينجا برود . در اينوقت راه فرات را نميتوانست پيش گيرد ، زيرا از اين راه آمده بود و لشكريان او تمامى آذوقه را خورده بودند . بنابراين راه دجله را پيش گرفت به اين معنى ، كه سپاهيانش از كنار دجله حركت ميكردند و كشتيهايش بر رود مزبور . خطّ حركت قشون از نزديكى الحضر ميگذشت و ، چون اين شهر به نيگر رقيب سوروس كمك فرستاده بود ، سوروس نميخواست اين اقدام الحضر را بىمجازات بگذارد و ديگر ، چون اين شهر تراژان را بيچاره كرده بود ، ميخواست آن شهر را گرفته نام خود را بلندتر از نام تراژان گرداند و نيز بايد گفت ، الحضر داراى معبدى بود ، موسوم بمعبد آفتاب ، كه از حيث ثروت و ذخاير شهرتى بسزا داشت و امپراطور روم نميتوانست از اين ذخاير صرف‌نظر كند . بنابراين سوروس اين قلعه را ، كه محكم بود ، محاصره كرد و روميها تمام اسباب و ادوات قلعه‌گيرى خود را به كار انداختند . اينهم معلوم است ، كه روميها در فن محاصره و قلعه‌گيرى خيلى ماهر بودند ، برعكس پارتيها ، كه نه اسباب و ادواتى داشتند و نه ميتوانستند آلات قلعه‌گيرى را به كار اندازند . باوجود اين حضريها حملات روميها را به آسانى دفع كردند ( ديوكاسّيوس ، كتاب 75 ، بند 9 ) ، زيرا ديوارهاى شهر محكم بود و مدافعين با جرئت و جسارت كار ميكردند : اينها آلات محاصرهء رومى را سوزانيدند و اختلالى در ميان سربازان سوروس افكندند . در اين احوال اغتشاشى در\r\n\r\n","description":"","footnote":"","page_name":" 2511 ","page_number":571},
  {"content":"\r\n\r\nميان لشكريان امپراطور رويداد و اين اغتشاش داشت بشورشى تبديل مييافت ، كه سوروس دخالت كرده براى استوار داشتن نظم باقدامات سخت متوسل شد و دو نفر از صاحب‌منصبان را كشت . يكى از اين دو نفر له‌توس « 1 » نامى بود ، كه نصيبين را از تسخير پارتيها محفوظ داشته بود و ، چنان كه ديوكاسّيوس گويد ، سوروس نسبت به او حسد ميورزيد ، زيرا سربازان او اعلام كرده بودند ، كه جز او كسى را برياست نخواهند پذيرفت ، ولى ماريوس ماكسىموس « 2 » اين قتل را به جهتى ديگر مربوط داشته ( سيارتيانوس ، سوروس ، بند 15 ) . بهرحال پس از قتل اين دو نفر سوروس حكم خود را تكذيب كرده چنين وانمود ، كه بقتل يكى از اين دو صاحب‌منصب امر نكرده بود و اردوى خود را از اطراف شهر بمسافتى از آن عقب كشيد . باوجود اين احوال قيصر روم از قصد گرفتن شهر برنگشت و دور از شهر با فراغت خيال بساختن آلات جديدى براى قلعه‌گيرى و جمع كردن آذوقه و تداركات محاصره پرداخت ( ديوكاسّيوس ، كتاب 75 ، بند 11 ) . در اينوقت به او خبر دادند ، كه خزائن معبد آفتاب از تقديمىها و نيازهائى ، كه مردم مقدّس در مدّت زندگانى چندين نسل داده‌اند ، خيلى زياد است و امپراطور براى بدست آوردن چنين غنائمى و نيز از اين جهت ، كه نگويند از عهده شهرى كوچك برنيامد و محصورين جسور را تنبيه نكرد ، دوباره پس از مدّت كمى به شهر نزديك شده آن را محاصره كرد . ايندفعه آلات قلعه‌گيرىاش بهتر و تداركات نظاميش كامل‌تر بود و اطمينان داشت ، كه قلعه را خواهند گرفت ، ولى اهالى الحضر باز با جلادت و رشادت مهيّاى مدافعه شدند . اينها تيراندازان ماهر داشتند ، سواره‌نظامشان هم ورزيده و نيرومند بود و اعتمادى بزرگ باستحكامات خود ميپروردند . علاوه‌براين آتشى به طرف سپاه سوروس پرتاب ميكردند ، كه اگرچه زيانى زياد وارد نميكرد ، و ليكن باعث وحشت و اضطرابى بزرگ ميگرديد .\r\nاين آتش از قرار معلوم نفت بوده ، زيرا نوشته‌اند ، كه شعله آن خاموش نميشد\r\n\r\n\r\n","description":"","footnote":"\r\n( 1 ) -  Laetus . \r\n( 2 ) -  Marius Maximus . \r\n","page_name":" 2512 ","page_number":572},
  {"content":"\r\n\r\n( ديوكاسّيوس ، كتاب 75 ، بند 11 ) . در اين محاصره سوروس باز تقريبا تمام آلات قلعه‌گيرى را فاقد شد . از طرف ديگر الحضر علوفه سپاه روميها را ميگرفت . خلاصه آنكه روميها نتوانستند آسيبى بديوارهاى شهر وارد آرند و از فلاخن‌داران و تيراندازان و آلات جنگى محصورين در عذاب بوده تلفات زياد ميدادند . باوجود اين پس از دادن آنهمه قربانى و بعد از مدّتى مديد ، بالاخره روميها از جهت پافشاريشان موفق گشتند سوراخى در ديوار قلعه ايجاد كنند و سربازان از رؤساشان خواستند ، كه بيدرنگ آنها را به حال يورش درآرند ، تا شهر تسخير شود ( ديوكاسّيوس ، كتاب 75 ، بند 11 ) ، ولى سوروس بگرفتن شهر با يورش راضى نشد ، زيرا ميدانست ، كه اگر قلعه را با يورش بگيرند ، شهر بغارت خواهد رفت و ذخاير معبد آفتاب نيز بدست سربازان خواهد افتاد ، و حال آنكه او ميخواست ذخاير را تماما خودش دارا شود و ديگر عقيده داشت ، كه اهالى الحضر ، چون پافشارى روميها را ببينند ، خودشان سفرائى فرستاده امان خواهند خواست . بنابراين چنين تشخيص داد ، كه به آنها قدرى فرصت داده شود ، تا فكر كرده بدانند ، كه جز اين چاره‌اى ندارند . پس از اين تصوّرات سوروس يكروز تأمّل كرد ، ولى اثرى از رسولان الحضر نديد ، به عكس اهالى الحضر همّت كرده در مدّت شب آنچه را ، كه روميها خراب كرده بودند ، از نو ساختند . در اين احوال سوروس ديد ، چاره ندارد ، جز اينكه حكم يورش را بدهد و خزانهء معبد را هم بسربازان براى غارت واگذارد . اين بود ، كه با نهايت بىميلى فرمان يورش داد ، ولى لژيونها در اينوقت حاضر نشدند ، اطاعت كنند . آنها ميگفتند ، وقتى كه فتح آسان بود ، اجازه يورش را ندادند و اكنون ، كه بايد تلفات زياد داد ، بىاينكه نتيجه معلوم باشد ، بما ميگويند فداكارى كنيد . ممكن است ، كه جهت امتناع آنها از يورش بردن اين بود ، كه از نيّت سوروس بر ربودن تمام ذخاير معبد آفتاب در محاصره اولى آگاه بودند . بهرحال سربازان بطور قطعى از اجراى امر خوددارى كردند و سوروس در بادى امر خواست ، بقوّه متّحدين آسيائى خود\r\n\r\n","description":"","footnote":"","page_name":" 2513 ","page_number":573},
  {"content":"\r\n\r\nمتوسل گشته آنها را داخل جنگ كند ، تا شايد روميها هم پس از آنها يورش برند ، ولى به زودى از اجراى اين نقشه هم منصرف گرديد .\r\nتابستان مدّتى بود ، كه شروع شده و از گرماى شديد در قشون سوروس امراض زياد شيوع يافته بود . بدتر از هرچيز آنكه از شدّت يأس اطاعت نظامى در ميان سپاهيان امپراطور بقدرى متزلزل گرديده بود ، كه ديوكاسّيوس گويد :\r\nيكى از صاحبمنصبان سوروس به دو گفت ، اگر پانصد و پنجاه سرباز اروپائى به من دهى ، الحضر را ميگيرم و امپراطور به او جواب داد « اين عدّه را از كجا آرم ؟ » يعنى اين عدّه سرباز مطيع ندارم . پس از آن سوروس از تسخير الحضر مأيوس گرديده پس از 22 روز محاصرهء آن در دفعه دوّم ، بقول كاسّيوس تصميم بر عقب‌نشينى كرد و بعد به سوريّه برگشت ( كتاب 75 ، بند 13 ) ، اما اينكه راه عقب‌نشينى امپراطور و مراجعتش بسوريّه از كجاها بوده ، معلوم نيست .\r\nچنين بود كيفيّات محاصره الحضر ، كه اين دفعه هم ببهره‌مندى محصورين تمام شد و روميها ، پس از دادن تلفات زياد ، در حملات و جدالهائى ، كه زير اين قلعه روى ميداد و نيز از شدّت گرما و ناخوشيها مأيوس گشته ، شهر را رها كرده رفتند و آرزوى بدست آوردن ذخاير معبد آفتاب هم در مرحله همان آرزو ماند .\r\nعاجز شدن دو امپراطور قوى روم ( تراژان و سوروس ) از تسخير اين شهر كوچك نام بزرگى براى آن در تاريخ ذخيره كرده : امروز در اين محل چيزى جز خرابه‌ها مشاهده نميشود ، ولى همّت و جلادت و پافشارى محصورين الحضر و بيچاره و زبون گشتن دو قيصر در مقابل آنها در تاريخ ثبت شده و باعث حيرت مردمان آن قرن و قرون بعد است .\r\nعكس اين اثر از طرف ديگر راجع بپارتىها موجود است ، زيرا مىبينيم ، كه بلاش پس از رفتن از تيسفون بكلّى خاموش و بيحركت است و حتّى ، زمانيكه سوروس و روميها در زير قلعه الحضر در جنگ و جدال‌اند ، تلفات زيادى ميدهند و سربازان رومى از شدّت گرما و امراض دوچار مشقّات طاقت‌فرسا ميباشند ،\r\n\r\n","description":"","footnote":"","page_name":" 2514 ","page_number":574},
  {"content":"\r\n\r\nاقدامى نميكند و باوجود يأس و عقب‌نشينى روميها و خارج شدن آنها از بين - النّهرين حركتى از طرف پارتيها نميشود ، همان پارتيها ، كه در قرون قبل و حتّى در زمان خسرو ، در اينموارد بوسيله شورانيدن اهالى و قطع كردن خطوط عقب نشينى دشمن يا عارى كردن صفحاتى از آذوقه و غيره بليّاتى براى روميها تدارك ميكردند ، اكنون گوئى ، كه اصلا وجود ندارند . جهت چيست ؟ جهت همان است ، كه در اين فصل كرارا ذكر شده ، پارت در حال انحطاط و بل احتضار است .\r\nمشكلات داخلى ، كه ذكرش پائين‌تر بيايد ، نظم اين دولت بزرگ و نيرومند را از هم گسيخته و همه را مأيوس گردانيده ، كسى در فكر وطن نيست ، يا اگر هم باشد ، نميتواند كارى انجام دهد . باوجود اين احوال بايد اين را هم گفت ، كه بلاش چهارم شخصى نبوده ، كه در اين زمان باستحقاق بر تخت نشسته باشد . اين نظر را كارهاى اردوان پنجم ، كه پس از اين زمان بر تخت مىنشيند ، ثابت مىكند . در زمان او هم دولت پارت در احتضار بود ، ولى باوجود اين او توانست با بهره‌مندى با روميها دست‌وپنجه نرم كند و بار ديگر لژيونهاى رومى را تارومار كرد ، يعنى او بخاطر روميها آورد ، كه شاه اشكانى است و از اعقاب همان شاهانى ، كه كراسّوس و آن‌تونيوس را مستأصل كردند ( شرح اين قضايا پائين‌تر بيايد ) .\r\nخلاصه آنكه دولت اشكانى از مقاومت الحضر در مقابل رومىها استفاده نكرد .\r\n\r\nنتيجهء اين جنگ روم\r\nجنگ روميها با بلاش چهارم اشكانى ببهره‌مندى آنها خاتمه يافت ، اگرچه شكست آنها از الحضر بنامشان سايه افكند .\r\nگوئيم ببهره‌مندى آنها تمام شد ، زيرا بين النهرين غربى از خابور تا التقاى اين رود با فرات مجدّدا بدست آنها افتاد و اين طرف دجله از رود مزبور تا زاگرس ( جبل الطّاق ) نيز به آنها اختصاص يافت ، زيرا آديابن را حفظ كردند ، يعنى صفحه بين زاب عليا و زاب سفلى يا زاب بزرگ و كوچك ، مطيع روميها گرديد و پادشاهان آن ، كه تا اين زمان دست‌نشانده پارتيها بودند ، دست‌نشانده روميها شدند ( سپارتيانوس ، كتاب سوروس ، بند 18 ) . بنابراين بيرق رومى در صفحاتى بلند شد ،\r\n\r\n","description":"","footnote":"","page_name":" 2515 ","page_number":575},
  {"content":"\r\n\r\nكه به تيسفون و سلوكيّه و بابل خيلى نزديك بود و معلوم است ، كه اين شهرها دائما در تحت تهديد روميها درآمدند ، زيرا آنها هرزمان ميتوانستند ، با يك حمله ناگهانى شهرهاى نامى مزبور را در مخاطره اندازند .\r\nبلاش چهارم پس از جنگ روميها تقريبا ده سال زنده بود و از وقايع اين مدّت سلطنت او باز اطّلاعى نيست . همينقدر از اقامت طولانى سوروس در سال 200 و 201 م . در مشرق معلوم است ، كه او از نتايج فتوحات خود در بين - النّهرين اطمينان نداشته ، به همين جهت در مشرق مانده و زود بروم مراجعت نكرده ، ولى از خصومت پارتيها با روم يا اقدام شاه اشكانى براى برگردانيدن ولايات از دست رفته ، ذكرى نميشود . اما در باب آن قسمت بين النّهرين ، كه در تحت اداره روم درآمده بود ، محقّقا ميتوان گفت ، كه پادشاهان يا اميران اين قسمت از حكومت روم خوشنود نبودند ، ولى در اين زمان ، چون ميديدند ، كه پارت ضعيف است ، خواهىنخواهى تمكين ميكردند ، در انتظار اينكه دولتى قوىتر در آسيا پيدا شده روميها را از اينجاها براند .\r\nميگوئيم محقّقا ، زيرا كرارا ميبينيم ، كه اهالى مشرق زمين روميها را دوست ندارند و هرزمان قائدى پيدا مىشود ، با او همراه و با روميها مخالف‌اند ، چون بالاتر موارد اين نوع قيامها كرارا ذكر شده است ، به اين يادآورى اكتفاء كرده عجالة ميگذريم ، تا در جاى خود باينموضوع باز رجوع كنيم . خلاصه آنكه اهالى آسياى غربى عموما و ارمنستان و بين النّهرين خصوصا رياست اشكانيان يا يك پادشاه نيرومند آسيائى را بر استيلاى روميها بر آنها ترجيح ميدادند .\r\nبلاش چهارم در سال 208 يا 209 م . درگذشت و سوروس ، يعنى شخصى ، كه با او جنگ كرده بود ، دو سال بعدتر ، در فوريه 211 م . بنابراين سلطنت بلاش چهارم از 191 تا 208 م . بود . در باب صفات او چيزى محقّقا نميتوان گفت ، زيرا از اوضاع داخلى دولت پارت اطّلاعات صحيحى در اين زمان نداريم ، همينقدر ميتوان اين عقيده داشت ، كه او كسى نبوده ، كه بتواند بر اوضاع فائق آيد .\r\n\r\n","description":"","footnote":"","page_name":" 2516 ","page_number":576},
  {"content":"\r\n\r\n\r\nمبحث ششم . اشك بيست و هشتم - بلاش پنجم و اشك بيست و نهم - اردوان پنجم\r\nپس از اينكه بلاش چهارم درگذشت دو پسر او ، بلاش و اردوان ، مدّعى سلطنت شدند . از نوشته‌هاى نويسندگان رومى چنين به نظر ميآيد ، كه تاج‌وتخت لااقل از 216 م . نصيب اردوان گرديده ، زيرا مذاكرات كاراكالّا امپراطور روم ، چنان كه ذكرش پائين‌تر بيايد ، موافق نوشته‌هاى هروديان ( كتاب 4 ، بند 18 - 20 ) با اردوان به عمل آمده ، ولى از مسكوكات اشكانى چنين برميآيد ، كه در مدّت 18 سال ، كه از مرگ بلاش چهارم تا قيام پارسيها بر پارتيها گذشته ، هر دو برادر سلطنت داشته‌اند ( ليندزى ، مسكوكات پارتى ، صفحه 113 و 114 ) .\r\nچون نام بلاش و اردوان مشابهتى با يكديگر ندارند ، نميتوان گفت ، كه ذكر اسم اردوان بجاى بلاش از راه التباس و اشتباه بوده ، بخصوص ، كه واقعه زدوخوردهاى روميها با پارتيها در اين زمان واقعه مهمّى بود و از طرف ديگر نميتوان صحّت مسكوكات را هم ترديد كرد . بنابراين يگانه حدسى ، كه بايد صائب باشد اين است : از دو برادر مزبور اردوان در مغرب ايران سلطنت داشته ، روميها با او سروكار داشته‌اند و ديگرى ، يعنى بلاش در مشرق ايران . اين است ، كه سكّه‌هاى او هم بدست آمده . اين حدس موافق اوضاع و احوال پارت است ، زيرا از مدّتها قبل از اين زمان ميبينيم ، كه مدّعيان سلطنت پس از مرگ تقريبا هر شاهى وجود دارند و منازعات داخلى اركان اين دولت را سست كرده آن را رو بانحطاط ميبرد . بنابراين در اينوقت هم همين منازعه و مجادله پيش‌آمده و دولت پارت را بيش‌ازپيش ضعيف ساخته . نتيجه اين جنگهاى داخلى دو واقعه مهمّ است ، كه در زمان آخرين شاه اشكانى روى ميدهد : 1 - حيله و تزوير كاراكالّا نسبت به اردوان پنجم و جنگ پارت و روم . 2 - انقراض سلسلهء اشكانى بدست\r\n\r\n","description":"","footnote":"","page_name":" 2517 ","page_number":577},
  {"content":"\r\n\r\n( 151 ) - سكّه‌هاى اشك بيست و هشتم ( بلاش پنجم )\r\nاردشير پاپكان ساسانى پادشاه دست‌نشانده پارس .\r\n\r\nجنگ كاراكالّا با اردوان\r\nدر سنهء 211 م . سوروس درگذشت و پسرش كاراكالّا امپراطور روم گرديد . چنان كه ديوكاسّيوس گويد ( كتاب 76 ، بند 12 ) وقتى كه او شنيد ، كه در داخله پارت نزاع دو برادر در سر تاج‌وتخت درگرفته ، يقين حاصل كرد ، كه اين اختلاف و منازعه زيانى بزرگ بدولت پارت ، كه دشمن دولت روم است ، خواهد رسانيد و از اين جهت بسناى روم تبريك گفت . در ابتداء دولت روم نفع خود را در آن ديد ، كه بلاش را بسلطنت بشناسد ( همان نويسنده ، كتاب 77 ، بند 19 ) و در سال 215 م .\r\nچنين كرد ، ولى بعد مىبينيم ، كه پس از اين تاريخ كاراكالّا فقط با اردوان در مذاكره است و او را شاه بىمنازع پارت ميداند ( ديوكاسّيوس كتاب 78 ، بند 1 ) .\r\nشهادت سكّه‌ها با اين مقام اردوان موافقت نميكند ، ولى بهرحال ميتوان حدس زد ، كه در اين زمان اردوان ، اگر هم يكنفر مدّعى در مقابل خود داشته ، بلاش را خطرناك نميدانسته و روميها بسبب عدم اهميّت بلاش يا از اين جهت ، كه او در مغرب ايران نفوذى نداشته ، اردوان را مورد ملاحظه يا طرف مذاكره قرار داده‌اند .\r\n\r\n","description":"","footnote":"","page_name":" 2518 ","page_number":578},
  {"content":"\r\n\r\nكاراكالّا از زمانيكه بجاى پدر نشست ، در نظر گرفت ، كه نام خود را بوسيله فتوحاتى در مشرق بلند گرداند و اسكندر ثانى شود ، ولى جاه‌طلبى فوق‌العاده او با صفاتش موافقت نداشت ، زيرا كاراكالّا شخصى بود سست عنصر ، سبك‌مغز و فاسد الاخلاق . او ميخواست حدود روم در زمان او از طرف مشرق توسعه يابد ، ( 152 ) - سكّه اشك بيست و نهم ( اردوان پنجم )\r\nاما اينكه اين توسعه با شرافت‌مندى يا با بىشرفى انجام ميشد ، براى او اهميّت نداشت ( ديوكاسّيوس ، كتاب 77 ، بند 22 - هروديان ، كتاب 4 ، بند 13 ) بهرحال ، بنابر مقاصدى ، كه داشت ، اقدامات خود را چنين شروع كرد : در ابتداء يعنى در 212 م . ، او آبگار ( يا آبكار و يا اكبر ) پادشاه خسرون را بروم احضار كرد و چون پادشاه مزبور نزد او رفت ، وى را گرفته در محبس انداخت و امر كرد ، كه صفحه خسرون ايالتى از روم است ( ديوكاسّيوس ، كتاب 77 ، بند 12 ) . بعد او خواست با ارمنستان همان كند ، كه با خسرون كرده بود ، ولى همين كه ارامنه شنيدند ، كه كاراكالّا پادشاهشان را با خانواده‌اش در محبس انداخته ، اسلحه برداشتند ( ديوكاسّيوس ، همانجا ) و سه سال بعد ( يعنى در 215 م . ) ، وقتى كه كاراكالّا يكنفر تئوكرىتوس « 1 » نامى را ، كه از مقرّبين او بود ، با قشونى بارمنستان فرستاد ، تا ارامنه را تنبيه كند ، روميها شكست خوردند ( ديوكاسّيوس ، همان كتاب ، بند 21 ) ، ولى كاراكالّا بقدرى شهوت جهانگيرى داشت ، كه اين سانحه اثرى در وى نكرد و خواست با دولت پارت هم درافتد . براى اين كار بهانه لازم بود و براى بدست آوردن آن ، امپراطور روم خواهشى از بلاش پنجم كرد ، تا اگر رد شود ، بهانه جنگ باشد و بهانهء مزبور اين بود ، كه دو نفر گريخته بدربار پارت پناه برده بودند و كاراكالّا آنها را استرداد ميكرد . چون بلاش ،\r\n\r\n\r\n","description":"","footnote":"\r\n( 1 ) -  Teocritus . \r\n","page_name":" 2519 ","page_number":579},
  {"content":"\r\n\r\n( 153 ) - سكّه‌هاى اردوان چهارم\r\nچنان كه ميدانيم ، در اين وقت مدّعى سلطنت و با اردوان پنجم طرف بود ، صلاح خود را در اين نديد ، كه خواهش كاراكالّا را نپذيرد و آن دو نفر را ردّ كرد . از اين دو نفر يكى تيرداد نامى از شاهزادگان ارمنستان بود و ديگرى فيلسوفى آن‌تيوخوس نام ، كه از پيروان فلسفهء كلبى « 1 » بشمار ميرفت .\r\nپس از ردّ كردن آن دو نفر فرارى ، كه بدربار بلاش پناه آورده بودند ، كاراكالّا رضايت و خوشوقتى خود را بشاه اشكانى اظهار كرد ، ولى هنوز سال به آخر نرسيده بود ، كه نقشهء جديدى براى جنگ با پارتيها ريخت . در اينوقت بلاش پنجم از ايالات غربى ايران صرف‌نظر كرده و برادرش اردوان پنجم را روميها شاه پارت ميشناختند « 2 » . كاراكالّا ، كه در اين زمان از شهر نيكومدى « 3 » در آسياى صغير بانطاكيّه رفته بود ، از اينجا سفارتى نزد اردوان فرستاد و سفير او هدايائى گرانبهاء و عالى تقديم كرده نامهء امپراطور را رسانيد . مضمون آن چنين بود ( هروديان ، كتاب 4 ، بند 18 ) : « شايستهء امپراطور نيست ، دختر يكى از تبعه‌اش را ازدواج\r\n\r\n\r\n","description":"","footnote":"\r\n( 1 ) -  Cynique . \r\n( 2 ) - اين اردوان را بعضى اردوان چهارم و برخى اردوان پنجم ميدانند ، ولى اخيرا بيشتر نويسندگان ، كه از جمله گوت‌شميد است ، او را اردوان پنجم دانسته .\r\n( 3 ) -  NiComedie . \r\n","page_name":" 2520 ","page_number":580},
  {"content":"\r\n\r\nكند و داماد شخصى باشد ، كه پادشاه نيست . دولت روم و دولت پارت دو دولتى هستند ، كه عالم را بين خودشان تقسيم كرده‌اند و اگر وصلتى بين اين دو دولت شود ، حدودى ، كه آن دو را از يكديگر جدا سازد ، وجود نخواهد داشت و قوّه‌اى نخواهد بود ، كه بتواند در مقابل آنها مقاومت كند . پس از آن هردو دولت مىتوانند ، تمامى مردمان وحشى را ، كه در حدود و همسايگى آنها سكنى دارند ، در تحت اطاعت خودشان درآورند و آنها را با يك حكومت غيرجامد و انحناپذير اداره كنند . پياده‌نظام روم از بهترين سربازان عالم تركيب شده و كسى مانند آنها نتواند جنگ تن‌بتن كند . سواره‌نظام پارت در ميان ملل ديگر از حيث عدّه و مهارتش در تيراندازى نظير ندارد . با اتّحاد اين دو قوّه و هم‌آهنگى آنها تمامى عالم را ميتوان تسخير كرد و يك دولت جهانى تشكيل داد . اگر چنين اتّحادى بين دولتين برقرار گردد ، ديگر امتعه و مال التّجارهء پارتى و رومى به مقدار كم و پنهان از پارت بروم و از روم بپارت وارد نخواهد شد . به عكس ، چون هردو ملّت متّحدند ، معاوضه و مبادلهء اجناس آزادانه بين تبعه‌شان به عمل خواهد آمد و هردو ملّت در آسايش خواهند بود » .\r\nاردوان از مطالعهء نامهء كاراكالّا دوچار حيرت گرديد و در انديشه فرورفت ، زيرا باور نميكرد ، كه پيشنهاد امپراطور روم جدّى باشد يا با شرافتمندى انجام شود . اين نقشه به نظر او غريب ميآمد و تصوّر نميكرد ، كه قابل اجراء باشد . از طرف ديگر او ملاحظه داشت ، از اينكه بفرمانده 32 لژيون رومى جوابى بدهد ، كه باعث قطع روابط دوستانه گردد ( ديوكاسّيوس ، كتاب 55 ، بند 23 - 24 ) .\r\nبنابراين جواب را بتأخير انداخت ، تا بتواند معاذيرى براى انجام خواهش امپراطور بيابد . بعد گفت پيشنهادى ، كه كاراكالّا مىكند ، گمان نميكنم باعث خوش‌بختى زن و شوهر باشد ، زيرا آنها زبان يكديگر را نميدانند و اخلاق و عادات و وضع زندگانى يكى براى ديگرى غريب است . در ميان پاترىثيان « 1 » ( نجباى روم )\r\n\r\n\r\n","description":"","footnote":"\r\n( 1 ) -  Patriciens . \r\n","page_name":" 2521 ","page_number":581},
  {"content":"\r\n\r\nاشخاصى زياد هستند ، كه دخترشان را امپراطور ميتواند ازدواج كند و اين كار كردارى ناشايست نخواهد بود ، چنان كه شاهان پارت از خانواده سلطنت دخترانى ميگيرند و بالاخره نمىزيبد ، كه از دو خانواده سلطنت يكى خونش را با خون ديگرى مخلوط و ناپاك گرداند . در باب تصميم كاراكالّا پس از رسيدن جواب اردوان به او دو روايت است . ديوكاسّيوس گويد ( كتاب 78 ، بند 1 ) ، كه كاراكالّا اين جواب را ردّ پيشنهاد خود دانسته براى جنگ با اردوان به طرف حدود پارت حركت كرد ، ولى هروديان عكس اين روايت را ذكر كرده و گويد ( كتاب 4 ، بند 20 ) : « كاراكالّا باز سفيرى با هدايائى فرستاد و قسم خورد ، كه در اين پيشنهاد جدّى است و نيّتى جز دوستى و اتحاد ندارد . پس از آن اردوان خواهش او را پذيرفت و او را داماد خود خوانده گفت ، كه امپراطور خودش بيايد و زنش را ببرد . بعد پارتيها به تهيه اسباب پذيرائى روميها پرداختند و خوشوقت بودند ، كه بين دولتين صلحى جاويدان برقرار خواهد بود . كاراكالّا با روميها به خاك پارت گذشت مثل اينكه اين خاك خاك دولت خود او باشد . همه‌جا پارتيها در سر راه قيصر تعظيم و تكريم او را بجا آوردند ، قربانگاه‌ها ساخته قربانيها كردند و براى اينكه هوا معطّر باشد عطريات گوناگون سوختند . كاراكالّا هم از اين قسم پذيرائيها خوشنودى خود را مينمود . وقتى كه مسافرت او بانتها رسيد ، يعنى بدربار پارتى نزديك شد ، قبل از اينكه وارد پايتخت گردد ، اردوان باستقبال او شتافت ، تا در جلگه وسيعى داماد خود را پذيرائى كند . در اينوقت پارتيها لباسهاى زربفت خود را پوشيده و سرشان را با تاج گلهائى ، كه از گلهاى تازه ساخته بودند ، زينت داده بميگسارى و رقص پرداختند و نغمات نى در اطراف پيچيد . پس از آن تمامى ملتزمين اردوان جمع شدند ، از اسبهايشان فروآمده ، كمان و تركش را بيكسو نهاده آزادانه بعيش و عشرت مشغول شدند . ازدحام پارتيها زياد بود و ترتيبى نداشتند ، زيرا از چيزى نميترسيدند و ميخواستند دامادشان را ببينند . چنين بود وضع پارتيها ، كه ناگهان كاراكالّا با اشاره‌اى بروميها\r\n\r\n","description":"","footnote":"","page_name":" 2522 ","page_number":582},
  {"content":"\r\n\r\nفرمان داد ، بپارتيها حمله كنند و آنها را از دم شمشير بگذرانند . روميها حمله كردند و پارتيها غرق حيرت شدند و بالاخره ، چون ديدند ضربتها است ، كه بر آنها وارد ميآيد ، پراكنده پا بفرار گذاشتند . اردوان را قراولان او از معركه بدر برده بر اسب نشاندند و او با كمى از ملتزمين خود گريخت . باقى پارتيها را روميها ريزريز كردند ، زيرا آنها نه ميتوانستند خودشانرا باسب‌هايشان رسانيده از جلگه خارج شوند و نه مقدورشان بود بدوند ، چه لباسهاى آنها بلند بود و مناسبت با اين وضع آنها نداشت و ديگر بايد در نظر داشت ، كه بيشتر آنها بىكمان و تركش بدينجا آمده بودند ، زيرا بعروسى دعوت شده بودند نه بجنگى . كاراكالّا ، پس از اينكه كشتارى زياد كرد ، و اسراى بسيار با غنائم برگرفت ، عقب نشست و بسربازان خود اجازه داد شهرها و دهات را بسوزانند و هرجا را ، كه بخواهند غارت كنند » .\r\nچنين است نوشته‌هاى هروديان و اگرچه بعض نويسندگان نوشته‌هاى او را مانند نوشته‌هاى ديوكاسّيوس معتبر نميدانند ، ولى از آنجا ، كه خودش رومى بوده و با اين شرح و بسط رفتار خائنانه كاراكالّا را بيان كرده ، نميتوان گفت ، كه اين اخبار را جعل كرده . به عكس سكوت ديوكاسّيوس در اين مورد باعث حيرت است ، اوّلا او گويد ، كه واقعه‌اى در اين جنگ روى نداد ، جز اينكه دو نفر سرباز رومى در سر خيك شرابى منازعه داشتند و كاراكالّا امر كرد خيك را به دو نيم كنند و ديگر اين اظهار او ، كه واقعه‌اى روى نداد ، با بند 27 همان كتاب او ، كه ميگويد روميها غرامتى سنگين به پارتيها پرداختند ، موافقت نميكند . اگر توهينى بزرگ وارد نكرده بودند ، چرا غرامت دادند ؟ سوّم ، چنان كه راولين‌سن گويد ، او از مستخدمين دولت روم بوده و خواسته اين جنگ روميها را با پارتيها باختصار برگذار كند ( ششمين دولت مشرق ، صفحه 355 ) . بالاخره روايت ديوكاسّيوس نه فقط با خبرى ، كه هروديان ذكر كرده ، موافقت ندارد ، بل با نوشته‌هاى سپارتيانوس هم موافق نيست ، زيرا ديوكاسّيوس گويد ، كه اصلا جنگى بين پارتيها واقع نشد\r\n\r\n","description":"","footnote":"","page_name":" 2523 ","page_number":583},
  {"content":"\r\n\r\n( كتاب 78 ، بند 1 ) ، ولى سپارتيانوس صريحا اظهار ميدارد ، كه جنگى رويداد و كاراكالّا بر ولات اردوان غالب آمد ( كتاب كاراكالّا ، بند 6 ) . بعد ديوكاسّيوس افزوده ، كه كاراكالّا به بين النهرين عليا و آديابن داخل شد ، و حال آنكه سپارتيانوس گويد از راه بابل عزيمت كرد ( همانجا ) . بنابراين قرائن بايد گفت ، كه روايت هروديان اختراع او نيست ، شايد او در توصيف احوال روميها و پارتيها مبالغه كرده باشد ، ولى اصل قضيّه ، كه خيانت كاراكالّا باشد ، بىاساس نبوده و در مراجعت از تيسفون ، كاراكالّا از آديابن گذشته . به كاراكالّا يك عمل ناشايست و وحشيانهء ديگرى نيز نسبت ميدهند : وقتى كه او از آديابن ميگذشته ، مقبره شاهان پارت را خراب كرده ، استخوانهاى مردگان اين سلسله را بيرون آورده و دور انداخته . گوت‌شميد گويد ، كه او پنداشته بود ، اين مقبره از شاهان آديابن بوده ، ولى معلوم نيست ، با مقبره پادشاهان آديابن چرا ميبايست آن رفتار وحشيانه بشود . اين عمل و اعمال ديگر كاراكالّا باعث شده ، كه حتّى خون‌سردترين مورّخ او را دشمن عمومى نوع بشر دانسته ( گيب‌بن ، جلد 1 ، صفحه 272 ) « 1 » . اما اينكه اشكانيان قبورشان را در كجا ساخته بودند ، بيشتر نويسندگان عقيده دارند ، كه قبور آنها در شهر اربيل در آديابن بوده و نيز معلوم گشته ، كه اين محل در زمان سلاطين آسور و شاهان هخامنشى جائى بوده ، كه مقصّرين محكوم باعدام را در آنجا ميكشتند . از قرائن چنين به نظر ميآيد ، كه كاراكالّا زمستان آن سال را در ادس ( اورفا ) گذرانيده و در آنجا به شكار و تفريحات گوناگون پرداخته ( هروديان ، كتاب 4 ، بند 21 ) . بعد او در بهار تهديد كرد ، كه دوباره ميخواهد به خاك پارت تجاوز كند و اين خبر باعث وحشت ماديها و پارتيها ، گرديد ( ديوكاسّيوس ، كتاب 78 ، بند 3 ) ، ولى در آوريل همان سال ، يعنى 217 م . او خواست بتماشاى معبد ربّ النوع ماه در حرّان برود و در راه بدست يوليوس‌مارثياليس « 2 » يكى از مستحفظين خود كشته شد ( ديوكاسّيوس ،\r\n\r\n\r\n","description":"","footnote":"\r\n( 1 ) -  Gibbon . t . 1 . p . 272 . \r\n( 2 ) -  Julius Martialis . \r\n","page_name":" 2524 ","page_number":584},
  {"content":"\r\n\r\nهمان كتاب ، بند 5 - هروديان و سپارتيانوس و اوتروپىيوس نيز اين خبر را تأييد كرده‌اند ) .\r\nپس از كاراكالّا جانشين او ماكرىنوس « 1 » ميخواست از جنگ احتراز كند ، ولى دير بود ، زيرا پارتيها از خيانت كاراكالّا و خراب كردن قبور شاهان اشكانى چنان برآشفته بودند ، كه ممكن نبود آنها را ساكت كرد و از طرف ديگر اردوان بر خلاف بعض شاهان آخرى اشكانى داراى عقل و عزم بود . او ، باوجود اينكه به زحمت از اردوى روميها فرار كرده بود و در مدّت چندين ماه نميتوانست اقدامى كند ، در زمستان 216 م . به خود آمد و بجمع‌آورى قشونى پرداخته تصميم كرد ، كه از روميها ، در ازاى رفتار ناشايست و خائنانه كاراكالّا ، انتقام بكشد . بنابراين او با قشونش باردوى روميها نزديك ميشد ، كه در اينوقت كاراكالّا را كشتند و جانشين او ماكرىنوس ديد ، كه پارتيها براى جنگ حاضرند و ، چون از سرحدّ روم خواهند گذشت ، با اينوضع جنگ حتمى است ، مگر اينكه عهد مودّت با پارتيها بسته شود ( ديوكاسّيوس ، كتاب 78 ، بند 26 ) . بنابراين امپراطور سفيرى نزد اردوان فرستاده پيشنهاد كرد ، كه حاضر است ، تمامى اسرا را پس بدهد ، به شرط اينكه عهد صلحى منعقد گردد . اردوان بىترديد اين پيشنهاد را ردّ كرده افزود ، كه باوجود اين شرايط صلح را اظهار ميدارم . ماكرىنوس بايد اين كارها را بكند : 1 - اسرا را پس بدهد . 2 - شهرهائى را ، كه كاراكالّا خراب كرده از نو بسازد . 3 - غرامتى از بابت خراب كردن قبور اشكانى بپردازد .\r\n4 - بين النهرين ( يعنى بين النهرين عليا ) را رد كند ( ديوكاسّيوس ، كتاب 78 ، بند 26 ) . براى قيصر روم پذيرفتن اين شرايط امكان نداشت ، اين بود ، كه ماكرىنوس آماده جنگ شد .\r\n\r\nجنگ پارتيها با روميها\r\nپس از آن شاه اشكانى تا نصيبين پيشرفت و در اينجا جنگ بزرگى رويداد ، كه در تاريخ پارت آخرين جنگ پارتىها با روميها است و زمان اقتدار و نيرومندى دولت پارت را\r\n\r\n\r\n","description":"","footnote":"\r\n( 1 ) -  Macrinus . \r\n","page_name":" 2525 ","page_number":585},
  {"content":"\r\n\r\nبخاطر ميآورد . اين سخت‌ترين جنگى بود ، كه طرفين با يكديگر كردند و بالاخره پارتيها روميها را درهم شكستند . عدّه سپاهيان اردوان زياد بود و همه خوب مجهّز بودند . اين قشون از سواران تيرانداز خوب تشكيل يافته بود و بعلاوه سپاهيانى در اين جنگ شركت داشتند ، كه سنگين اسلحه بشمار ميرفتند ، زيرا اسلحه دفاعيشان كامل بود . اينها بر شترهائى سوار و داراى نيزه‌هاى بلند بودند ( هروديان ، كتاب 4 ، بند 28 ) . لشكر رومى از لژيونها تركيب يافته بود و عدّه بسيارى از سپاهيان سبك‌اسلحه آن را كمك ميكرد و بعلاوه يك دسته قوى از سواره نظام مورىتانيا « 1 » در اين قشون داخل بود ( هروديان ، كتاب 4 ، بند 30 ) .\r\nديوكاسّيوس گويد ، كه جنگ در سر آبشخور درگرفت ( كتاب 78 ، بند 26 ) ، ولى هروديان نوشته ، كه سواره‌نظام پارت سخت حمله كرده بروميها باران تير بباريد ، بعد جدالى رويداد ، كه به طول انجاميد ، روميها از تيرهاى سواران پارتى و نيزه‌هاى دستهء شتر سواران سخت در عذاب بودند و هرچند هرزمان ، كه بدشمن ميرسيدند ، در جنگ تن‌بتن فائق ميآمدند ، ولى از زيادى تلفاتى ، كه از سواران پارتى و شترسواران به آنها ميرسيد ، مجبور ميگشتند عقب بنشينند . در اين احوال پارتيها روميها را تعقيب ميكردند و روميها براى جلوگيرى از اين تعقيب گلوله‌هائى خاردار به زمين ميافشاندند يا كارى ديگر ميكردند ، كه بپاهاى شترها آسيب رسانيده حركت سواران پارتيها را كند كنند . اين حيله براى روميها خيلى مفيد افتاد و تعقيب‌كنندگان به زحمت افتاده دست از تعقيب برداشتند . پس از آن هردو طرف باردويشان برگشتند ، بىاينكه نتيجه قطعى گرفته باشند . روز ديگر هم طرفين از صبح تا شام جنگيدند ، بىاينكه بنتيجه‌اى رسيده باشند ، ولى هروديان اين جدال را توصيف نكرده . پس از آن روز سوّم در رسيد و پارتيها حمله را شروع كردند ، با اين مقصود ، كه تمامى قواى خود را به كار برده روميها را محاصره و اسير كنند . چون نفرات پارتيها بيش از عدّه روميها بود ، اينها در اين\r\n\r\n\r\n","description":"","footnote":"\r\n( 1 ) -  Mauritania .  ( مراكش كنونى ) .\r\n","page_name":" 2526 ","page_number":586},
  {"content":"\r\n\r\nاحوال چاره را در اين ديدند ، كه خطّ جنگ را بكشانند ، تا پارتيها نتوانند از جناحين گذشته پشت روميها را بگيرند . بر اثر اين كار صفوف رومى ضعيف گرديد و پارتيها از اين وضع استفاده كرده با حملات سخت سپاه دشمن را درهم شكستند ( هروديان ، كتاب 4 ، بند 30 ) . در اينجا بين هروديان و ديوكاسّيوس اختلافى است . اوّلى گويد : روز سوّم مانند روز اوّل و دوّم جنگ خاتمه يافت و هيچكدام از طرفين بنتيجه قطعى نرسيد ، ولى دوّمى عقيده دارد ، كه همان روز سوّم پارتيها روميها را درهم شكستند . بارى ماكرىنوس امپراطور روم يكى از اشخاصى بود ، كه در ابتداء فرار كرد ، عقب‌نشينى او با شتاب ، روميها را مأيوس ساخت و تمامى آنها به زودى آگاه شدند ، كه شكست خورده‌اند . پس از آن روميها باردوگاه خود پناه بردند ( ديوكاسّيوس ) و تلفات هردو طرف زياد بود . هروديان گويد پشته‌هائى ، كه از كشتگان ساخته شده بود ، بقدرى بلند بود ، كه طرفين يكديگر را نميديدند و حركت سواران همواره دشوار ميگشت . بنابراين هر دو طرف براى صلح آماده گشتند : سپاهيان ماكرىنوس ، كه هيچگاه اميدوارى زياد بشجاعت او نداشتند ، در اين موقع ، كه يأس او را مشاهده كردند ، ميخواستند نظم و ترتيب را بهم زده بروند . سواره‌نظام اردوان ، كه از سپاهيان چريك تركيب يافته بود ، نه از افراد قشون دائمى ، از بودن در دشت و زير اسلحه در مدّت چند ماه خسته شده بود و سواران ميخواستند بخانه‌هايشان برگردند .\r\nبنابراين ماكرىنوس مذاكرات صلح را باز شروع كرد . او حاضر شد ايندفعه چيزى بيشتر بپارتيها بدهد و عقيده داشت ، كه چون پارتىها مقاومت روميها را در جنگ ديده‌اند ، اين دفعه حاضر خواهند شد ، به كمتر از آنچه تقاضا كردند ، راضى شوند . او درست فهميده بود ، زيرا ايندفعه اردوان بين النّهرين عليا را استرداد نكرد و راضى شد باينكه روميها غرامات خساراتى را ، كه وارد كرده‌اند بپردازند .\r\nبر اثر مذاكرات ماكرىنوس پذيرفت ، كه اسراى پارتيها را پس بدهد ، غنائمى را ، كه كاراكالّا از غارت محل‌هاى پارتى برگرفته بود ، ردّ كند و پنجاه ميليون\r\n\r\n","description":"","footnote":"","page_name":" 2527 ","page_number":587},
  {"content":"\r\n\r\n( 154 ) - سكّه‌هائى كه معلوم نيست متعلّق بكدام يك از شاهان اشكانى است\r\nدينار رومى بپردازد ( اين مبلغ معادل يك ميليون و نيم ليره انگليسى به پول كنونى بوده ) « 1 » .\r\nديوكاسّيوس گويد ، كه چون روميها شرم داشتند اذعان كنند ، كه با پول صلح را از پارتيها ميخرند ، ميگفتند اين پول را از بابت هدايائى ميپردازيم ، كه ميخواستيم بشاه و بزرگان پارت بدهيم ( كتاب 78 ، بند 27 ) .\r\nچنين بود نتيجه جنگى ، كه پس از سيصد سال رقابت بين روميها و پارتيها ، باز بنفع پارتيها خاتمه يافت و روميها صلح را با پول خريدند نه با قوّت بازو و اسلحه در دشت نبرد . اين صلح نام اردوان و پارتيها را بلند كرد و براى روميها باعث سرشكستگى گرديد ، بخصوص ، كه دولت پارت ، چنان كه ميدانيم ، همواره در انحطاط بود و در همين اوان با سرعت رو بانقراض ميرفت . اكنون موقع آن است ، كه بروابط پارتيها با روميها در اينجا خاتمه داده بامور داخلى دولت پارت بپردازيم . فقط يك مسئله ميماند ، كه براى اينكه خواننده در انتظار نباشد ، بايد در همينجا جواب آن را بدهيم : بين النّهرين عليا چه شد ؟ آيا بايران برگشت يا براى هميشه در دست روميها ماند ؟ بلى در دست روميها ماند ، زيرا\r\n\r\n\r\n","description":"","footnote":"\r\n( 1 ) - يكصد و بيست ميليون ريال .\r\n","page_name":" 2528 ","page_number":588},
  {"content":"\r\n\r\nمقدّر نبود ، كه دولت اشكانى دوام يافته آن را پس بگيرد ، ولى بدست دولت ساسانى نصيبين و بعض قسمتهاى ديگر بايران برگشت ، چنان كه در جاى خود بيايد . اما اينكه شاهى مانند اردوان پنجم چرا اين قسمت بين النّهرين را پس نگرفت ، جواب معلوم است . دولت پارت در شرف انقراض بود و اختلال اين دولت از زمانهاى شاهان قبل ، بعد از بلاش اوّل ، بحدّى رسيده بود ، كه فتح پارتيها نسبت بروميها نتوانست اين دولت را قوى و اركان آن را محكم گرداند . در اين‌حال طبيعى است ، كه اردوان نميتوانست از امور داخلى صرفنظر كرده تمامى حواس خود را بامور خارجى مصروف دارد . حق هم با او بود . در اينموارد نميتوان انتظارى ديگر داشت :\r\nمملكتى ، كه در داخله‌اش نفاق است ، در مقابل خارجه سست است و دولت اشكانى هم از اينقاعده مستثنى نبود .\r\n\r\nقيام اردشير پاپكان ساسانى بر اردوان\r\n\r\nاردشير پاپكان ساسانى\r\nبدوا بايد بدانيم ، كه اردشير پاپكان كى و از چه قومى بود .\r\nاين مطلب در جاى خود ، يعنى جائى ، كه از سلسله ساسانى صحبت خواهد بود ، مشروحا گفته خواهد شد . باوجود اين ، ولو باختصار هم كه باشد ، بايد در اينجا نيز او را شناساند : چنان كه طبرى گويد ( تاريخ الامم و الملوك ، جزء ثانى ، صفحهء 56 ) : ساسان مؤبد معبدى بود ، كه در استخر براى ناهيد ( يكى از يزت‌ها يا ايزدان مذهب زرتشت ) ساخته بودند و زن او رام‌بهشت را دختر يكى از پادشاهان بازرنگى ميدانستند . اين سلسله پادشاهان در استخر سلطنت داشت . پاپك پسر ساسان در شهر خير در كنار درياچه پختگان يا بختگان حكومت ميكرد . او براى پسرش اردشير منصب دژبانى ( قلعه‌بيگى ) قلعهء داراب گرد را گرفت و پادشاهى ، كه اين منصب به او داد گوزهر بازرنگى بود ( دژبان را در اين زمان ارگ‌بذ ميگفتند ) « 1 » .\r\n\r\n\r\n","description":"","footnote":"\r\n( 1 ) - طبرى ارجبذ نوشته ، كه معرّب ارگ‌بذ است .\r\n","page_name":" 2529 ","page_number":589},
  {"content":"\r\n\r\nبعدها پاپك گوزهر را كشت و از اردوان عنوان پادشاهى براى پسرش شاپور خواست و باوجود امتناع اردوان از اعطاى آن ، شاپور بعد از فوت پدرش خود را پادشاه دانسته برادرش اردشير را دعوت كرد از او تمكين كند . نزديك بود جنگى بين دو برادر درگيرد ، ولى در اينوقت شاپور ناگهان درگذشت و اردشير تاج پادشاهى بر سر نهاد . اين است مفاد روايت طبرى ، كه با روايت كارنامهء اردشير - پاپكان و فردوسى اختلاف كلّى دارد . موافق اين روايت نسب ساسان جدّ جدّ اردشير به بهمن اردشير درازدست ميرسد ، يعنى جدّ جدّ او ، كه نيز ساسان نام داشت و پسر دارا معاصر اسكندر بود ، پس از كشته شدن دارا بهند رفت . در دورهء اشكانيان ، ايران به دويست و چهل دولت كوچك تقسيم ميشد و شاه اشكانى بر تمامى پادشاهان سلطنت داشت ، پاپك ، كه پادشاه پارس بود ، خوابهائى حيرت‌آور ديد و دانشمندان آن را چنين تعبير كردند ، كه چوپان او ساسان يا پسرش شاه خواهند شد . پس از آن پاپك ساسان را خواسته معلوم كرد ، كه نسب او به بهمن اردشير درازدست ميرسد و دختر خود را به او داد و از اين زواج اردشير به دنيا آمد . معلوم است ، كه اين روايت افسانه است و آن را از اين جهت گفته‌اند ، كه نسب ساسانيان را به هخامنشىها برسانند ، زيرا از انقراض سلسله هخامنشى تا زمان پاپك 555 سال گذشته بود و بنابراين ممكن نبود نسب ساسان در چهار يا پنج پشت به داريوش يا داراى داستانها برسد . ثانيا اگر ساسان بهند رفت و اولاد او تا زمان اردوان در آنجا ماندند ، خيلى بعيد است ، كه ساسان معاصر پاپك پنج قرن و نيم پس از مهاجرت نياكانش بهند ، ايرانى مانده و بپارس مراجعت كرده چوپان پاپك شده باشد . بالاخره ، با صرفنظر از همهء اين ايرادات ، ساسان ، چنان كه ذكر شد ، پدر پاپك بود ، نه داماد او و زن او رام‌بهشت را دختر گوزهر بازرنگى امير استخر ميدانستند ، نه دختر پاپك . در جاى خود ما به اين موضوع باز رجوع خواهيم كرد ، تا معلوم باشد ، كه نسب صحيح اردشير پاپكان بكىها ميرسيده . عجالة باختصار گوئيم ، كه بعد از اسكندر در پارس حكمرانانى پيدا شدند ، كه آنها را آثرپات\r\n\r\n","description":"","footnote":"","page_name":" 2530 ","page_number":590},
  {"content":"\r\n\r\nميناميدند ( اكنون بايد آذربان گوئيم ) . اين پادشاهان روحانى در آتشكده پارس خدمت ميكردند و سنن مذهبى را محفوظ ميداشتند . آذربانان عدّه‌شان زياد است و از مسكوكات آنها ، كه بدست آمده ، عدّه آنها بيش از سى نفر است . پاپك معاصر اردوان يكى از آنها بود و اردشير پسر او . بنابراين اردشير پاپكان از اين سلسله پادشاهان روحانى پارس بود ، نه از دودمان اردشير درازدست هخامنشى . اما اينكه چرا ساسانيان خواسته‌اند نسبشان را به هخامنشيها ، يا چنان كه در داستانهاى ما گفته‌اند ، به كيانيان برسانند ، مقصود روشن است :\r\nسلسله هخامنشى از حيث ابهّت برتر از تمام شاهان ايران قديم بودند و چنان كه اشكانيان نسب خودشان را به اردشير دوّم با حافظه ميرسانيدند ( فرىياپت پسر اردشير دوّم ) ساسانيان نيز خواسته‌اند از آنها عقب نمانند . در ايران اسلامى نيز خواهيم ديد ، كه نسب بعض سلسله‌ها را بشاهان ساسانى مانند بهرام گور و غيره ميرسانيدند . در تمامى اين موارد مقصود يكى است و در جاى خود اين جهات ذكر خواهد شد .\r\n\r\nخروج اردشير بر اردوان\r\nبر اثر اوضاعى ، كه بالاتر ذكر شد ، اردشير پاپكان ساسانى تقريبا در 220 م . يا قدرى پس از آن بر اردوان خروج كرد . او در اينوقت پادشاه دست‌نشانده پارس بود و اگرچه بعض نويسندگان عهد قديم ، مانند ديوكاسّيوس ، او را بطور ساده يكنفر پارسى گفته و برخى او را از خانواده‌اى متوسّط دانسته‌اند ( آگاثياس ، كتاب 2 ، بند 27 ) باوجود اين شكّى نيست ، كه اين نوع نويسندگان در اشتباه افتاده‌اند و عقيده‌اى ، كه هروديان در بند 6 كتاب ششمش ذكر كرده ، صحيحتر است ، يعنى اردشير پادشاه دست‌نشانده پارس بوده . تاريخ اين قيام درست روشن نيست ، زيرا نويسندگان رومى در اين باب ساكت‌اند و فقط در سنهء 226 م . از تهديدى ، كه اردشير بروميها كرده ، سخن ميرانند ، ولى ظنّ قوى اين است ، كه جنگ اردشير با اردوان و غلبه او قبل از اين سنه رويداده ، زيرا با گرفتاريهاى داخلى معقول نبود ، كه\r\n\r\n","description":"","footnote":"","page_name":" 2531 ","page_number":591},
  {"content":"\r\n\r\nاردشير ( آلكساندرسور ) امپراطور روم را تهديد كند . بعضى فتح اردشير را بر اردوان بسال 224 م . ، يعنى سال سوّم سلطنت آلكساندر سور امپراطور روم ، مربوط ميدارند ، ولى مدرك آن معلوم نيست . بنابراين بطور كلّى ميتوان گفت ، كه قيام و غلبه اردشير بر اردوان در سنه‌اى بين 220 و 226 م . رويداده .\r\nاردشير پس از خروج بر اردوان و اعلان استقلال پارس ، فورا مورد تعرّض شاه اشكانى واقع نشد و بنابراين فرصت يافت بممالك همجوار پارس بپردازد ، با اين مقصود او در ابتداء به كرمان حمله كرده اين مملكت ضعيف را تسخير كرد ، بعد عازم شمال گرديده صفحات دوردست ماد ، يعنى حوالى يزد و اصفهان را در تحت نفوذ خود درآورد . در اينوقت اردوان عازم مبارزه شد ، قشونى جمع كرده به قصد او رفت و داخل پارس گرديده با رقيب خود دست‌وپنجه نرم كرد . پس از آن سه جدال بين اردوان و اردشير رويداد ( ديوكاسّيوس ، كتاب 80 ، بند 3 ) . در جدال آخرى ، كه در جلگهء هرمزد ( هرمزدگان ) بين بهبهان و شوشتر در كنار رود جرّاحى وقوع يافت ، اردوان جنگى سخت كرده تمامى مساعى خود را به كار برد ، ولى بر دشمن فائق نيامد و نه فقط شكست خورد ، بل كشته شد ( ديوكاسّيوس ، همانجا - هروديان ، كتاب 6 ، بند 6 و 7 - آگاثياس ، كتاب 2 ، بند 25 و بعد از آن ) . گوت‌شميد گويد ( تاريخ ايران الخ ، صفحه 162 ) اردشير از اردوان خواسته بود ، كه محلّ جنگ را معيّن كند و اردوان اين تقاضا را ، بيشتر بواسطه شرافتمندى تا موافق عقل ، پذيرفته محلّ را معيّن كرده بود . بعد اردشير موقع مناسبى را در سرچشمه آبى انتخاب كرده خندقى هم دور آن كنده بود . نيز گوت - شميد مينويسد ، كه بعد از جنگ ، اردشير از اسب پائين آمده بسر بريده اردوان لگد زد ( همانجا ) . اين شكست باوجود اينكه مهم بود ، باز قطعى نبود و نميشد گفت ، كه دولت اشكانى از پاى درآمده ، زيرا اردوان پسرانى داشت ، كه يكى از آنها ميتوانست جانشين او گردد و چنين هم شد ، زيرا يكى از پسران اردوان ( آرتاواسدس نام ، خود را شاه پارت خواند و جمعى از پارتيها او را بسلطنت\r\n\r\n","description":"","footnote":"","page_name":" 2532 ","page_number":592},
  {"content":"\r\n\r\nشناختند . بعد او سكّه‌هائى زد ، كه تاريخ بعض آنها از 227 م . است . سكّه‌اى از او بدست آمده ، كه در ابتداء آن را از راه اشتباه به بلاش پنجم نسبت ميدادند « 1 » ) ، ولى بنابر تحقيقى عميق‌تر ، بعد معلوم شد ، كه از آرتاواسدس يا ( آرتاباذو ) است ( آرتاواسدس هم بايد مصحّف همان آرتاباذ باشد ) . در باب وقايع بعد عجالة تا بتاريخ دورهء ساسانى برسيم ، بطور خلاصه گوئيم ، كه اردشير پس از غلبه بر اردوان بتسخير ممالك ايران پرداخت . در اينوقت خسرو پادشاه ارمنستان ، كه بهمراهى اردوان بر تخت نشسته بود و عمو يا دائى آرتاواسدس يا آرتاباذ بود ، ( پروكوپىيوس ، ابنيه ژوستىنين ، كتاب 3 ، بند 1 ) بكمك شاهزاده مزبور آمد و قشونى جمع كرده با اردشير جنگيد و حتّى او را شكست داد ( ديوكاسّيوس ، كتاب 80 ، بند 3 ) ، ولى بالاخره اردشير با حيله بر او غالب آمد و بعد در همه‌جا فاتح گرديد . موسىخورن گويد ، كه ارامنه كمك‌هاى جدّى باشكانيان كردند و براى آنها بسيار كوشيدند ( تاريخ ارمنستان ، كتاب 2 ، بند 68 - 70 ) . نويسندگان ارمنى اين پادشاه ارمنستان را خسرو نامند ، ولى از نوشته‌هاى آنها معلوم نيست ، كه خسرو از اقرباى نزديك اردوان بوده باشد ( موسىخورن ، كتاب 2 ، بند 64 - 70 ) . پس از چند سال اردشير بر تمامى مملكت پارت استيلاء يافت و از خانواده اشكانى اشخاصى زياد بدست آورده نابود ساخت ( موسىخورن ، همان كتاب ، بند 70 ) ، ولى شاهزادگانى هم فرار كرده در جاهاى محكم يا صفحات دور سكنى گزيدند ، چنان كه در تاريخ دوره ساسانى بيايد .\r\n\r\nجهت خروج اردشير بر اردوان\r\nجهت قيام پارسيها برياست اردشير پاپكان بر اردوان درست معلوم نيست ، ولى آگاثياس « 2 » در باب اردشير چنين نوشته ( كتاب 2 ، بند 25 ) : « اردشير مغى بود ، كه از اسرار مذهب اطّلاع كامل داشت » ( اين عبارت آگاثياس هم نظرى را ، كه بالاتر در باب نسب اردشير ذكر كرديم تأييد مىكند ) . عبارت نويسندهء مزبور مىرساند ، كه\r\n\r\n\r\n","description":"","footnote":"\r\n( 1 ) -  Lindsay . History and . coinage . p . I . IV N 95 . \r\n( 2 ) -  Agathias . \r\n","page_name":" 2533 ","page_number":593},
  {"content":"\r\n\r\nمغها در اين قيام اردشير و پارسيها شركت داشته آنها را تشويق ميكرده‌اند و اردشير هم موقع را مناسب خيالات خود ديده از آن استفاده كرده است . جهت نارضامندى مغها را هم بايد از اينجا دانست ، كه اشكانيان به آنها ميدان نميدادند و سعى داشتند ، كه از نفوذ آنها در امور دولتى بكاهند و ديگر اينكه اشكانيان با نظر تساهل و تسامح بمذاهب ملل تابعه مينگريستند و مذهبى را بر مذهبى ترجيح نميدادند ، و حال آنكه مغ‌ها مذهب زرتشت را بالاتر از ساير مذاهب دانسته عقيده داشتند ، كه اين دين بايد مذهب رسمى ايران باشد ( گيب‌بن ، انحطاط و سقوط امپراطورى روم ، جلد اوّل ، صفحه 322 - 323 ) . اما اين مسئله ، كه آيا اردشير براى مذهب ياغى شده و دست بشمشير برده يا او مقصود سياسى داشته و خواسته از اين موقع استفاده كند ، از جهت فقدان مدارك روشن نيست ، ولى طبيعىتر آن است ، كه بگوئيم قيام او فقط از جهت حسّيّات مذهبى نبوده . چون دودمان اشكانى را ضعيف و احوال ايران را در زمان اردوان مشوّش ديده ، خواسته است ، مقصود خود را ، كه رسيدن بسلطنت و روى كار آمدن قوم پارس باشد ، انجام دهد و در اينوقت براى پيشرفت كار خود و جلب حسّيّات مردم پارس ، رنگ مذهبى بخروج خود داده . اما در باب موقع اردوان در اينوقت در ايران ، بايد گفت ، كه موسىخورن مورّخ ارمنى گويد ( تاريخ ارمنستان ، جلد 2 ، صفحه 68 ) : دو شعبه از خانواده اشكانى در باختر سلطنت ميكردند و دست‌نشاندهء شاه اشكانى بودند . اينها بقدرى با شاه خصومت ميورزيدند ، كه تابعيّت اجنبى را بر تمكين از او ترجيح ميدادند و نيز ميدانيم ، كه جنگ اردوان با روميها ، اگرچه بفتح او خاتمه يافت ، ولى از قوايش هم كاست . بعد ديده مىشود ، كه اردوان ميخواهد زودتر با روميها شرافتمندانه كنار آمده بجنگ خاتمه بدهد . جهت معلوم است : دشمنان داخلى خاطر او را نگران ميداشتند و در خود خانوادهء اشكانى كسانى زياد با دشمنان او همدست بودند . از روابط پارتيها با پارسىها چيز زيادى نميتوان گفت . همينقدر از نوشته‌هاى سترابون استنباط مىشود\r\n\r\n","description":"","footnote":"","page_name":" 2534 ","page_number":594},
  {"content":"\r\n\r\n( كتاب 15 ، فصل 3 ، بند 24 ) ، كه شاهان اشكانى پذيرفته بودند پارس از خود پادشاهانى دست‌نشانده داشته باشد « 1 » و معلوم است ، كه با حفظ استقلال داخلى پارس ، مذهب و عادات و اخلاق پارسيها هم محفوظ بود . در باب مذهب هم ميدانيم ، كه پارتيها سياست تساهل و تسامح را پيروى ميكردند و بنابراين از تعصّب مذهبى در اينمورد چيزى نميتوان گفت ، ولى مسلّم است ، كه اشكانيان پس از اينكه اقتدار يافته‌اند ساعى بوده‌اند ، از نفوذ مغ‌ها بكاهند « 2 » ، به اين معنى ، كه اگر چه مغها در مجلس مشورت ( مغستان يا مهستان ) دولت پارت داخل بوده‌اند ، ولى در واقع امر نفوذ آنها در كارهاى دولتى كم يا هيچ بوده و ديگر از گفته هروديان ( كتاب 6 ، بند 30 ) چنين برميآيد ، كه پارتيها مردگانشان را ميسوزانيدند .\r\nاگر اين خبر صحيح باشد ، معلوم است ، كه اين كار آنها هم مورد نفرت مغها و پيروان زرتشت بوده ، زيرا در مذهب مزبور آتش مقدّس است و آن را نبايد آلود ، و حال آنكه مرده پليد است .\r\n\r\nزوال دولت پارت و انقراض سلسلهء اشكانى ايران\r\n\r\nجهات آن\r\nبالاتر گفتيم ، كه فتح پارتيها نسبت بروم ، باوجود اينكه واقعه مهمّى بود ، نتوانست مبانى دولت را تقويت كند و اين دولت قديم پانصد ساله ( تقريبا ) با سرعت رو بانقراض رفت . اكنون موقع آنست ، كه ابتداء ببينيم جهات اين انقراض چه بوده . جهات آن را مورّخين و نويسندگان از اسباب مختلف و گوناگون دانسته‌اند ، ولى نميتوان بتحقيق دانست ، كه علل زوال دولت پارت همين چيزها است ، كه گفته‌اند يا جهات ديگرى نيز\r\n\r\n\r\n","description":"","footnote":"\r\n( 1 ) - اين عبارت سترابون شامل شاهان اوّلى اشكانيان است ، زيرا زمان حيات جغرافيادان و مورّخ مزبور تقريبا تا 40 م . بوده .\r\n( 2 ) - پائين‌تر در مبحث مذهب در دولت پارت به اين مطلب مراجعه خواهيم كرد .\r\n","page_name":" 2535 ","page_number":595},
  {"content":"\r\n\r\nوجود داشته ، كه ما نميدانيم . بنابراين اوّل بايد ديد ، كه علل انقراض را از چه ميدانند . بعضى گويند ، هر قومى ، كه رياست داشته از تابع شدن بقومى ديگر تنفّر دارد و منتظر فرصت است ، تا رشتهء تابعيّت را پاره كند ، در اينمورد هم بعض اقوام ايران مانند پارسيها و ماديها و گرگانيها و غيره همين وضع را نسبت بپارتيها داشته‌اند ، تا آنكه در اين زمان از اطاعت آنها خارج شده‌اند و در اين واقعه قوم پارسى پيش قدم بوده . اين نظر مسئله را حلّ نميكند ، زيرا دولت پارت چهارصد و هفتاد و پنج سال پاينده بوده و در اين مدّت مديد ، كه چند قرن طول كشيد ، چرا اقوام ديگر ايرانى نتوانستند بر پارتيها غالب آيند . برخى عقيده دارند ، كه حكومت پارتيها نسبت باقوام و اهالى ايران سخت و متعدّى بوده و به همين جهت مورد تنفّر واقع شده . اين عقيده را هم نميتوان پذيرفت ، زيرا اوّلا در عهد قديم حكومتها هميشه سخت بوده‌اند ، چنان كه نه فقط در تاريخ ايران ، بل در تاريخ ساير ملل ، نظائر دولتهاى سخت را مىيابيم . ظلم و تعدّى نسبت بملل تابعه صفحات تاريخ را پر كرده است ، رفتار سرداران رومى در ممالك مفتوحه يا ولات روم در ايالات تابعه بهترين دليل اين نظر است و ، حال آنكه موقع براى ذكر مواردى بسيار در باب رومىها بدست نيامد ، ديگر اينكه در تاريخ پارت نمىيابيم ، كه پارتيها بيش از ساير حكومتها تعدّياتى نسبت بمردمان تابع خود روا داشته باشند . اگر شورشيان را سخت مجازات ميدادند ، اين كارى بود ، كه همه ميكردند ، به عكس در دولت پارت ميبينيم ، هر مملكتى از ايران پادشاهى از خود دارد ، كه دست‌نشاندهء شاهان اشكانى است و حقوق و تكاليف چنين پادشاه عملا معلوم است . بعض آنها ، چنان كه در جاى خود بيايد ، ميبايست باجى بدهند و قشونى در موقع جنگ بتقاضاى شاه اشكانى بفرستند ، برخى فقط بفرستادن قشون اكتفاء ميكردند . بنابراين پادشاهان مزبور در امور داخلى مملكتشان بكلّى مختار بودند و شاهان اشكانى دخالتى در اين امور نداشتند . در اين صورت ممكن نبود شاهان اشكانى با قاطبهء مردم طرف باشند ، تا ظلم و تعدّى كنند و اگر نسبت بپادشاهان دست‌نشانده سخت بودند ، آن هم در مواردى بود ، كه پادشاهان مزبور\r\n\r\n","description":"","footnote":"","page_name":" 2536 ","page_number":596},
  {"content":"\r\n\r\nوظائفشان را نسبت بدولت تابعه بجا نميآوردند ( مانند ماد و خسرون ، كه ذكرشان گذشت ) . هرگاه رفتار شاهان اشكانى را با خانواده‌شان از زمان ارد اوّل و فرهاد چهارم ببعد بخواهند مثل آرند ، اين نوع امثال صحيح نيست ، زيرا از تاريخ پارت به خوبى ديده مىشود ، كه اختيار شاهان اشكانى در خانواده خودشان و در پارت بالاخصّ غير از اختياراتى بوده ، كه در خانواده‌هاى پادشاهان دست‌نشانده داشته‌اند ، در آن خانواده‌ها بامور داخلى خانواده يا مملكت دخالت نميكردند و فقط انجام وظيفه را نسبت بشاه بزرگ يا شاهنشاه اشكانى ميخواستند . عدّه‌اى گويند ، كه چون پارسيها فراموش نكرده بودند ، كه وقتى در آسيا رياست داشتند و داراى شاهانى مانند كوروش بزرگ و داريوش اوّل بودند ، نميتوانستند خود را بتمكين از پارتيها راضى بدارند ، بخصوص ، كه در تمدّن از پارتيها برتر بودند و خشونت پارتيها را نداشتند . اين نظر صحيح است ، ولى در مدّت تقريبا پنج قرن چه ميكردند و چرا در اين زمان فقط بخاطرشان آمد ، كه شاهانى مانند كوروش و داريوش داشتند ؟\r\nزمره‌اى موافق نوشته آگاثياس ( كتاب 2 ، بند 26 ) عقيده دارند ، كه چون پارتيها با نظر تساهل و تسامح بمذاهب مينگريستند و هيچيك از مذاهب ملل تابعه‌شان را بر مذهبى ديگر ترجيح نميدادند ، از اين جهت پارسيها دلتنگ بودند و ايراد ميكردند ، كه چرا پارتيها مذهب زرتشت را بالاتر از مذاهب ديگر نميدانند و آن را ترويج نميكنند ( يعنى مذهب رسمى ايران قرار نميدهند ) .\r\nبنابراين اردشير ، كه خودش مغ بود و اسرار مذهب زرتشت را ميدانست ، از احوال روحى پارسيها استفاده كرده علم مخالفت برافراشت و بهره‌مند گرديد .\r\nبالاخره جمعى به اين عقيده‌اند ، كه چون پارتيها اقوام ديگر را بخدمات دولتى و سردارى و ايالت راه نميدادند و اين مشاغل بپارتيها اختصاص داشت ، از اين جهت خصومتى شديد بين پارتيها و ساير اقوام ايرانى پديد آمد و بالاخره بزوال دولت پارتى خاتمه يافت .\r\nعللى ، كه ذكر شد هركدام در جاى خود صحيح و متين است ، ولى نميتوان\r\n\r\n","description":"","footnote":"","page_name":" 2537 ","page_number":597},
  {"content":"\r\n\r\nجهت اصلى زوال دولت پارت را از آنها دانست . اين علل زمينهء انقراض را حاضر ميكرد ، ولى جهت اصلى آن همانا ضعف دولت پارت بود ، كه از بلاش اوّل ببعد بيشتر نمايان گرديد و خردخرد دولت پارت را رو بزوال برد . امّا ضعف از كجا پديد آمد ؟ از آنچه بالاتر راجع بتاريخ پارت ذكر شده است ، اين مسئله روشن است : نفاق درونى در خانوادهء اشكانى و پيدا شدن مدّعيان تخت‌وتاج تقريبا در هر سلطنتى از زمان فرهاد پنجم ببعد مبانى دولت پارت را سست كرد و كار را به جائى رسانيد ، كه در يك زمان در هر گوشهء ايران يك مدّعى بتخت مىنشست .\r\nمعلوم است ، كه بااين‌حال حواسّ و قوائى ، كه بايد صرف امور مملكتى گردد يا در مقابل خارجه براى دفع او به كار رود بجنگهاى داخلى مصروف ميگشت و شاهى از مقام خود اطمينان نداشت . مردم ماجراجو هم ، چنان كه ميدانيم ، در هرزمان زيادند و براى جلب منافع گاهى به اين و گاه به آن ميگروند .\r\nيك نظر اجمالى بتاريخ شاهان آخرى اشكانى به خوبى اينوضع و احوال را ثابت مىكند و با اين وضع طبيعى است ، كه تمامى جهات مذكوره ميبايست دولت پارت را رو بزوال و دودمانى را رو بانقراض برد ، زيرا در مقابل دشمنان زياد داخلى ، دولت متزلزل و بىثبات چگونه ميتوانست پا فشارد . پس نتيجه اين مىشود ، كه زوال دولت پارت از نفاق درونى آن رويداد و علل ديگر ممدّ اين علّت اصلى بود ، چه از تاريخ پارت روشن است ، كه نفاقى شديد در خانواده اشكانى پديد آمده بود و اين نفاق و ضدّيت اعضاء خانواده سلطنت با يكديگر ، دودمان اشكانى را منقرض ساخت .\r\n\r\nخاتمه\r\nچنين بود زوال دولتى ، كه قرنها از فرات تا هندوكش حكمرانى كرد و كرارا در مقابل لشكرهاى مهاجم قوى از طرف مغرب و مردمان وحشى شمالى از طرف شمال و مشرق ايستاد و فاتح بيرون آمد و بالاخره از جهت نفاق درونى مجبور گرديد ايران بانى را وداع گويد ، ولى بايد در نظر داشت ، كه انقراض سلسلهء اشكانى بانقراض سلسلهء مادى و هخامنشى شبيه\r\n\r\n","description":"","footnote":"","page_name":" 2538 ","page_number":598},
  {"content":"\r\n\r\nنيست ، آنها ، چون بثروت رسيدند ، از جهت زندگانى با تجمّل و عيش و عشرت سست و ضعيف گرديده نتوانستند در مقابل مردمان تازه نفس پا فشارند ، امّا اشكانيان و پارتيها تا دم آخر نيرومندند . جنگ اردوان پنجم با روميها اين نكته را ثابت مىكند . در موقعى كه پارت در حال نزع است پارتيهاى اردوان پارتيهاى زمان ارد اوّل و فرهاد چهارم را بخاطر ميآورند . تفاوتى ، كه هست اين است ، كه در آن زمان دولت اشكانى از پشت‌سرش مطمئنّ است و در اين زمان باعلى درجه نگران و مشوّش . دولت پارت رو بزوال و سلسله اشكانى رو بانقراض ميرود ، ولى نه از جهت ضعف و سستى خود قوم ، بل از اين جهت ، كه نفاق درونى در دودمان اشكانى اركان دولت را متزلزل ساخته و همه حسّ ميكنند ، كه دولت پارت در حال احتضار است . شورش گرگان ، كه معلوم نيست بكجا كشيد و ظنّ قوى اين است ، كه دولت اشكانى از عهدهء آن صفحه برنيامد ، ديگران را هم بهوس استقلال‌طلبى انداخت و نفاق درونى در خانواده سلطنت به اين هوى و هوس‌ها كمك‌هاى معنوى كرد ، تا آنكه آن را از پاى درآورد . بنابراين ، چنان كه بالاتر گفته شد ، باز ميگوئيم ، كه جهت اصلى زوال اين دولت همانا آتش نفاق بود ، كه در خانوادهء اشكانى افتاد . ممكن است تصوّر رود ، كه غلبهء اردشير بر اردوان از برترى سرباز پارسى بر سرباز پارتى بوده ، ولى ما اين نظر را نداريم : سرباز پارسى و پارتى در اين زمان همانند ، كه در زمان مهرداد اوّل اشكانى بودند ، مزاياى پارسىها از جاى ديگر است : اردشير قومى در پشت‌سر خود دارد ، كه با او متّحدند ، اردوان به عكس گرفتار منازعات داخلى است و در همان زمان ، كه او با اردشير ميجنگد ، دشمنانى زياد بر ضدّ او ميكوشند . بنابراين با جرئت ميتوان گفت ، كه ، اگر در جنگ هرمزدكان فقط سردارها جايشان را به يكديگر ميدادند ، پارتيها غالب ميآمدند . شايد اردشير از حيث صفات سردارى هم بر اردوان برترى داشته ، ولى در اينكه مزاياى او بيشتر از احوال روحيش بوده ، ترديدى نيست . بهرحال اين دولت نيرومند بزرگ ، كه نامش دولت پارت است ، از صحنهء ايران‌بانى بيرون\r\n\r\n","description":"","footnote":"","page_name":" 2539 ","page_number":599},
  {"content":"\r\n\r\nرفت ، ولى يادگارهاى بزرگى هم از خود گذاشت . او در مدّت تقريبا پانصد سال حمايت ايران را به عهده گرفت و انصاف گويد ، كه ماموريّت خود را خوب انجام داد و اگر هم از نفاق درونى سقوط كرد ، باز براى او اين سقوط ديرتر از همه رويداد : دولت ماد بقول هرودوت يكصد و پنجاه سال حكمرانى كرد ، دولت هخامنشى از كوروش بزرگ تا فوت داريوش سوّم دويست و بيست ، دولت ساسانى ، چنان كه بيايد ، چهارصد و بيست ، امّا دولت اشكانى چهارصد و هفتاد و پنجسال .\r\nبنابراين از تمامى سلسله‌هائى ، كه در ايران سلطنت كرده و رفته‌اند ، دولت اشكانى يگانه سلسله است ، كه تا حال از حيث طول مدّت حكمرانى در تاريخ ايران نظير ندارد ، زيرا سلسلهء صفوى ، كه از حيث مدّت ، طولانىترين سلسله شاهان ايران اسلامى تا زمان ما است ، دويست و شانزده سال سلطنت كرد . بالاخره دربارهء دولت پارت بايد اين نكته را هم در نظر داشت ، كه او ، وقتى كه ميرفت ، بر خلاف دولت هخامنشى ، ايران را بايرانى سپرد و در مقابل خارجى سر فرود نياورد .\r\nاكنون موقع آن است ، كه از قسمت تاريخى دولت پارت بقسمت تمدّنى آن بگذريم ، ولى قبل از مبادرت به اين كار ، مقتضى است بدانيم ، كه نويسندگان شرقى در باب اين دولت چه گفته‌اند و روايات ملى در اين باب چيست ، زيرا از مفاد آنچه كه تاحال گفته شده ، به خوبى معلوم است ، كه تا اينجا نگارشات ما مبتنى بر نوشته‌هاى نويسندگان يونانى و رومى و گاهى هم يوسف فلاويوس مورّخ يهود و نيز مسكوكات شاهان پارت و كتب اروپائيانى است ، كه در تاريخ پارت مطالعاتى دقيق كرده‌اند .\r\nاكنون بايد ديد ، كه آيا مداركى ديگر براى تاريخ پارت وجود دارد يا نه و ، اگر دارد ، مفاد اين نوع مدارك چيست .\r\n\r\nفصل پنجم - تاريخ پارت موافق مدارك شرقى\r\nدر ميان مدارك شرقى جاى اوّل را بايد بروايات ملّى داد و در اين قسمت\r\n\r\n","description":"","footnote":"","page_name":" 2540 ","page_number":600},
  {"content":"\r\n\r\nبه دو نوع منابع بايد متوجّه گرديد : يكى داستانهائى است ، كه حكيم ابو القاسم فردوسى برشته نظم درآورده است و ديگرى كتبى است ، كه مورّخين و نويسندگان قرون اوّلى اسلامى نوشته‌اند و بعض آنها روايات بومى ما را هم ذكر كرده‌اند ، مفاد اين منابع راجع باشكانيان چنين است :\r\n\r\nمبحث اوّل . گفته‌هاى حكيم ابو القاسم فردوسى در شاهنامه\r\nشاعر بزرگ ما ، تاريخ دورهء اشكانيان را بهيجده بيت برگذار كرده :\r\n پس از روزگار سكندر جهان * چه گويد كه را بود تخت مهان\r\nچنين گفت گوينده دهقان چاج * كز آن پس كسى را نبد تخت عاج\r\nبزرگان كه از تخم آرش بدند * دلير و سبك‌بار و سركش بدند\r\nبگيتى بهر گوشه‌اى هر يكى * گرفته ز هر كشورى اندكى\r\nچه بر تخت‌شان شاد بنشاندند * ملوك الطّوايف همى خواندند\r\nبدينگونه بگذشت سالى دويست * نو گفتى كه اندر جهان شاه نيست\r\nنكرد ايچ ياد اين از آن آن ازين * برآسود يك چند روزى زمين\r\nسكندر سكاليد از اين‌گونه راى * كه تا روم‌آباد ماند بجاى\r\nنخست اشك بود ازنژاد قباد * دگر كرد شاپور خسرونژاد\r\nدگر بود گودرز از اشكانيان * چه بيژن كه بود ازنژاد كيان\r\nچو نرسى و چون اورمزد بزرگ * چه آرش كه بد نامدار سترگ\r\nچه زو بگذرى نامدار اردوان * خردمند و با داد و روشن روان\r\nچه بنشست بهرام از اشكانيان * ببخشيد گنجى بارزانيان\r\nورا خواندند اردوان بزرگ * كه از ميش بگسست چنگال گرگ\r\nورا بود شيراز با اصفهان * كه داننده خوانديش مرز مهان\r\nباصطخر شد بابك از دست او * كه تنّين خروشان بد از شست او \r\n\r\n","description":"","footnote":"","page_name":" 2541 ","page_number":601},
  {"content":"\r\n\r\n چه كوتاه شد شاخ و هم بيخشان * نگويد جهان ديده تاريخ شان\r\nاز ايشان بجز نام نشنيده‌ام * نه در نامهء خسروان ديده‌ام \r\nچنين است اسامى شاهان اشكانى موافق مداركى ، كه فردوسى در دست داشته .\r\nچون فردوسى از كتابى موسوم به خداينامه ، كه در زمان يزدگرد سوّم راجع بتاريخ ايران تأليف شده بود ، مستقيما يا بطور غيرمستقيم استفاده كرده ، بايد گفت ، كه در كتاب مزبور هم راجع باشكانيان چيزى بيش از اين گفته نشده بوده ، بعضى تصوّر كرده‌اند ، كه فردوسى اسامى شاهان اشكانى را بيش از اين ميدانسته ، ولى ، چون ذكر تمامى اسامى باعث اشكال و سستى شعر ميشده ، از قسمتى صرفنظر كرده . بهرحال از 9 نفرى ، كه فردوسى ذكر كرده ، فقط پنج نفرشان با تاريخ واقعى اشكانيان مطابقت دارند : اشك - گودرز - آرش ( كه ارشك است ) - اردوان و اردوان بزرگ . باقى يا پادشاه نبوده‌اند ( بيژن ) و يا از دورهء ساسانى به اين دوره انتقال يافته‌اند ( شاپور - هرمز - نرسى ) .\r\nمدّت اوضاع ملوك الطّوايف را ، فردوسى دويست سال گفته و پائينتر بيايد ، كه اين مدّت را بعض مورّخين و نويسندگان قرون اسلامى موافق يكى دو روايت ايرانى ، دويست و شصت يا دويست و شصت و شش سال معيّن كرده‌اند ، ولى بر طبق روايات غير ايرانى سيصد و چهل يا پانصد و بيست و سه سال است . از تاريخ معلوم است ، كه طول اين مدّت ، يعنى از فوت اسكندر تا پديد آمدن اردشير پاپكان پانصد و چهل و هشت سال است و كوتاه كردن مدّت مزبوره تا دويست سال يا قدرى بيشتر ، ميبايست جهتى داشته باشد . جهت را مسعودى چنين ذكر كرده ( التّنبيه و الاشراف ، طبع ليدن در 1893 م . صفحه 97 - 99 ) : « ميان مورّخين عجم و ساير ملل در تاريخ اسكندر تفاوتى است بزرگ و بسيارى از مردم از اين نكته غافل‌اند . اين نكته سرّى است دينى و دولتى ، كه احدى جز مؤبذان « 1 » و هيربذان « 2 » و نيز اشخاصى ، كه تحصيل كرده و اهل درايت‌اند ، از آن آگاه نيستند .\r\n\r\n\r\n","description":"","footnote":"\r\n( 1 و 2 ) - روحانيّون مذهب زرتشت ، چنان كه پائين‌تر بيايد .\r\n","page_name":" 2542 ","page_number":602},
  {"content":"\r\n\r\nمن در فارس و كرمان با علماى مجوس ملاقاتى كرده مطلبى در ضمن صحبت كشف كردم ، كه در هيچيك از كتب تواريخ فرس و ديگران ضبط نشده است و آن اين است ، كه زرتشت بورشسب بن اسبيمان در آوستا ذكر كرده ، كه سيصد سال ديگر اضطرابى بزرگ روى دهد ، ولى بدين من خللى وارد نيايد ، ولى وقتى كه هزار سال بگذرد ، دين و ممالك هردو زوال يابند . بين زرتشت و اسكندر تقريبا سيصد سال است ، زيرا زرتشت در سلطنت گشتاسب پسر لهراسب ظهور كرد و اردشير پسر بابك ممالك را پانصد و اندى سال پس از اسكندر جمع كرد . بنابراين در زمان اردشير بابكان از هزار سال ، دويست سال باقى بود و چون اردشير ديد ، كه پيشگوئى زرتشت مردم را مأيوس ساخته باعث سستى دولت خواهد شد ، زيرا مردم حاضر نخواهند گرديد ، جدّا دولت را همراهى كنند ، قرار داد ، كه از زمان بعد از اسكندر تا اردشير بكاهند و انتشار دهند ، كه اين زمان دويست و شصت سال است . اين اقدام باعث اختلال تاريخ گرديد و كتابها را هم موافق آن نوشتند » .\r\nاين است آنچه كه مسعودى گويد و نميتوان در باب صحّت يا سقم اين روايت چيزى گفت بخصوص ، كه در آوستا چنين خبرى ذكر نشده است ، ولى وقتى كه در تاريخ سلطنت كيانيان دقيق ميشويم ، مىبينيم ، كه مدّت سلطنت كيانيان را از كيقباد تا دارا معاصر اسكندر هفتصد و هيجده سال دانسته‌اند و حال آنكه سلسله هخامنشى از چش‌پش اوّل ، تا داريوش سوّم موافق تاريخ چهارصد سال سلطنت كرده .\r\nدر اين‌جا سيصد و هيجده سال روى سلطنت هخامنشىها ( كيانيان داستانها ) انداخته‌اند ، تا تقريبا آنچه ، كه از دورهء بعد از اسكندر تا اردشير بابكان كاسته‌اند ، جبران شود . ديگر ميبينيم ، كه در تقسيم عدد سيصد و هيجده بين دو زمان ، يعنى زمانى ، كه از كيقباد تا گشتاسپ گذشته و از گشتاسپ تا دارا ، تبعيض شده زمان بعد از گشتاسپ تا دارا يكصد و شصت و هشت سال است و از كيقباد تا گشتاسپ پانصد و پنجاه سال ، يعنى تقريبا تمامى سيصد و هيجده سال زيادى را بزمانى ، كه از كيقباد تا گشتاسپ گذشته است ، اختصاص داده ، يا روى آن زمان انداخته‌اند ،\r\n\r\n","description":"","footnote":"","page_name":" 2543 ","page_number":603},
  {"content":"\r\n\r\nنه اينكه بتناسبى در اين تقسيم ، بين دو زمان مزبور قائل شده باشند . اين تقسيم روايت مسعودى را تأييد مىكند ، زيرا اگر عدد سيصد و هيجده را بتناسب تقسيم ميكردند ، بيش از صد و شصت و هشت سال به زمان بعد از گشتاسپ تا دارا تعلّق ميگرفت و اين خود نقض غرض ميبود ، چه مقصود اين بوده ، كه از هزار سال بكاهند و ابتداء هزار سال از زمان زرتشت حساب ميشده ، زيرا او در سلطنت گشتاسپ ظهور كرده بود .\r\nظنّ قوى ميرود ، كه به همين جهت هم مجبور گشته‌اند براى سلطنت شاهان كيانى ، كه قبل از گشتاسپ بر تخت نشسته بودند ، مدّتهاى غير طبيعى قائل شوند ، مثلا براى كيكاوس صدوپنجاه سال ، براى لهراسب صد سال ، براى خود گشتاسپ صد و بيست سال ، زيرا سلطنت او به دو قسمت تقسيم ميشده : قبل از ظهور زرتشت و بعد از اين واقعه و طول زمان قبل از ظهور خللى به مقصود نميرسانيده . ممكن است گفته شود ، كه از شاهان بعد از گشتاسپ هم براى اردشير درازدست ( بهمن ) يك مدّت غيرطبيعى ، كه صد و ده سال است قائل شده‌اند . اين ايراد در بادى نظر وارد است ، ولى اگر قدرى دقيق شويم ، ميبينيم ، كه وارد نيست ، زيرا اردشير بهمن در داستانها جايگير سه اردشير تاريخ است : اردشير درازدست - اردشير با حافظه - اردشير اخس و سلطنت اين سه نفر روىهم‌رفته صد و هفت سال است ، كه تقريبا همان عدد صد و ده سال مىشود . امّا اينكه چرا يك اردشير جايگير سه اردشير شده ، اگر در اينجا بخواهيم از اين مطلب صحبت داريم ، از موضوع خارج خواهيم شد ، زيرا جاى اين مطلب در مقايسهء داستانها با تاريخ است ، باوجود اين بطور خلاصه گوئيم : هميشه يا غالبا ، وقتى كه چند نفر شاه هم اسم در سلسله‌اى سلطنت ميكنند ، بمرور دهور اين چند نفر بيكنفر ، كه نامىتر است ، تبديل مييابند ، مگر اينكه در زمان يكى از چند نفر ديگر واقعهء بسيار مهمّى رويداده و در خاطرها مانده باشد . براى اينكه خيلى دور نرويم ، سه شاه عباس صفوى را مثل ميآوريم ، كه براى سواد مردم ايران يك شاه عبّاس شده‌اند و اين شاه عباس شاه عباس اوّل است ، كه نامىتر از دو شاه عباس ديگر بود . چنين است نظرى ، كه ظاهرا روايت\r\n\r\n","description":"","footnote":"","page_name":" 2544 ","page_number":604},
  {"content":"\r\n\r\nمسعودى را تأييد مىكند . باوجود اين نميتوان گفت ، كه جهت همين بوده و بس ، زيرا ممكن است ، كه بواسطه خصومت ساسانيان با اشكانيان صاحب خداىنامه يا امثال او نخواسته باشند ، طول مدّت سلطنت اشكانيان را موافق حقيقت نوشته و تاريخ اين مدّت را ذكر كنند ، و الّا دولت پارت دولتى بزرگ و نيرومند جلوه ميكرد و اين سكوت خداينامه در قرون بعد باعث همان بىاطّلاعى شده ، كه فردوسى صريحا اظهار ميدارد :\r\n ( از ايشان بجز نام نشنيده‌ام * نه در نامهء خسروان ديده‌ام ) \r\nبعبارت ديگر ميتوان ظنّ قوى داشت ، كه اردشير از كوتاه كردن دورهء پارتى دو مقصود را انجام داده ، يكى كوتاه كردن مدّت زمانى ، كه از گشتاسپ تا اردشير گذشته است و ديگر كاستن از جلوهء دورهء پارتى و ابهّت اشكانيان براى ازمنهء بعد .\r\nدليل اين نظر آنكه وقايع دويست سال هم ذكر نشده و نه فقط فردوسى ، بل هيچيك از مورّخين قرون اوّلى اسلامى ، چنان كه بيايد ، در اين باب چيزى نگفته‌اند ، يا اگر واقعه‌اى را باجمال ذكر كرده‌اند ، چون نيك بنگريم بيشتر وقايعى است ، كه بتاريخ روم يا يهود و يا بيزانس و غيره راجع است ، يعنى وقايعى است ، كه از تاريخ عمومى است ، مثلا تسخير بيت المقدس بدست تيتوس قيصر روم ، قتل يحيى زكّريا ، ولادت مسيح ع ، بناى قسطنطنيّه ، قضيّه اصحاب الكهف و غيره و در واقع امر بتاريخ اشكانيان مربوط نيست . حتّى بعض اين وقايع از اصل در زمان سلطنت هيچكدام از شاهان اشكانى روى نداده ( بناى قسطنطنيّه ) . در خاتمه در باب نامهء خسروان لازم است تذكّر دهيم ، كه اين كتاب ترجمه خداينامه از زبان پهلوى بپارسى بعد از پهلوى بوده و ، چون در قرون اسلامى نميتوانسته‌اند شاهان را خداى گويند ، خداينامه را هم نامهء خسروان گفته‌اند . امّا تصوّر بعضى ، كه در كتاب مزبور اسامى بيشترى از شاهان اشكانى بوده ، ولى فردوسى از جهت اشكال گنجانيدن اين اسامى در شعر ، از قسمتى صرفنظر كرده ، گمان نميكنيم صحيح باشد ، زيرا كسى كه قادر بوده آن همه اسامى را ، كه در شاهنامه مذكور است ، برشته\r\n\r\n","description":"","footnote":"","page_name":" 2545 ","page_number":605},
  {"content":"\r\n\r\nنظم درآورد ، از گنجانيدن چند اسم ديگر علاوه بر 9 اسم يقينا عاجز نبوده ، بخصوص ، كه اسامى ديگرى مانند فرهاد و بلاش و تيرداد مشكل‌تر از اشك و گودرز و اردوان نيست .\r\n\r\nمبحث دوّم . مورخين و نويسندگان قرون اولى اسلامى\r\n\r\n1 - ابو جعفر محمّد بن جرير بن زيد الطبرى\r\nمورّخ مذكور در اين باب سه روايت ذكر كرده :\r\n\r\nروايت اوّل\r\nاو گويد ( تاريخ الامم و الملوك ، جزء دوّم ، صفحه 11 ) :\r\n« شاهان اشكانى ( ملوك الاشغانون ) ملوك الطّوايف بودند و مدّت سلطنتشان دويست و شصت و شش سال بود . بعد اسامى آنها را با عدّه سنين پادشاهيشان چنين نوشته :\r\n1 - اشك بن اشجان « 1 » - 10 سال ،\r\n2 - سابور « 2 » بن اشغان - 60 سال ،\r\n3 - جوذرز بن « 3 » اشغانان الاكبر - 10 سال ،\r\n4 - بيزن « 4 » الاشغانى - 21 سال ،\r\n5 - جوذرز الاشغانى - 19 سال ،\r\n6 - نرسى الاشغانى - 40 سال ،\r\n7 - هرمز الاشغانى - 17 سال ،\r\n8 - اردوان الاشغانى - 12 سال ،\r\n9 - كسرى « 5 » الاشغانى - 40 سال ،\r\n10 - بلاش الاشغانى - 24 سال ،\r\n11 - اردوان الاصغر الاشغانى 13 سال » .\r\n\r\n\r\n","description":"","footnote":"\r\n( 1 ) - اشكان .\r\n( 2 ) - شاپور .\r\n( 3 ) - گودرز .\r\n( 4 ) - بيژن .\r\n( 5 ) - خسرو .\r\n","page_name":" 2546 ","page_number":606},
  {"content":"\r\n\r\nدر باب شاپور مورّخ مذكور گويد ، كه در سال چهل و يكم سلطنت او عيسى بن مريم ع ظهور كرد و ططوس « 1 » بن اسفيانوس « 2 » ملك روم تقريبا چهل سال پس از ارتفاع عيسى بن مريم ع بيت المقدس ( اورشليم ) را گرفت و سنگى بر سنگى باقى نگذاشت .\r\n\r\nروايت دوّم\r\n« بعض آنهائى ، كه اين دوره را ملوك الطّوايف نامند ، گفته‌اند ، كه اسكندر مملكت پارس را بنواحى تقسيم كرده براى هر ناحيه پادشاهى قرار داد و سواد پنجاه و چهار سال پس از فوت اسكندر بدست روميها افتاد . در ميان ملوك الطّوايف شخصى بود از نسل پادشاهان ، كه بجبال و اصفهان استيلا داشت ( مقصود از جبال چنان كه پائين‌تر بيايد ، نهاوند و دينور و همدان و ماسپذان « 3 » و آذربايجان و كردستان است ) . بعد پسرش به سواد دست يافت و پادشاهانى در اينجا و در ماهات « 4 » و جبال و اصفهان سلطنت ميكردند ، كه بر پادشاهان ملوك الطّوايف رياست داشتند ، زيرا زبانها بتقديم او و پسرش جارى بود و به همين جهت در كتابهاى سير ملوك فقط اسم آنها ذكر شده و نام ديگران را نبرده‌اند . گفته‌اند ، كه عيسى بن مريم ع در اورشليم پنجاه و يكسال بعد از برقرار شدن ملوك الطّوايف به دنيا آمد . دورهء ملوك الطّوايف از اسكندر تا پيدايش اردشير - بن بابك ، كه اردوان را كشت ، پاينده بود و مدّت اين زمان دويست و شصت و شش سال است . نيز گفته‌اند ، كه از پادشاهانى ، كه در جبال سلطنت داشتند و بعد براى اولادشان اسباب استيلاى آنها را بر سواد تدارك كردند ، اينها بودند :\r\n1 - اشك بن جزه بن سيبان بن ارتشاخ بن هرمز بن ساهم بن رزان بن اسفنديار بن كشتاسب و پارسيها گمان ميكنند ، كه او اشك پسر دارا بوده . برخى گفته‌اند ، كه او اشك بن اشغان بزرگ و پسر كيبية بن كيقباد بوده و ده سال سلطنت كرد و بعد از او اينها سلطنت كردند :\r\n\r\n\r\n","description":"","footnote":"\r\n( 1 ) - تيتوس .\r\n( 2 ) - وسپاسيان .\r\n( 3 ) - ماسپذان در اصل ماسپتان يا مس‌پتن بوده و در دورهء اسلامى ماسبذان يا ماه‌سبذان ميگفتند . اين صفحه در زمان اعراب جزء خوزستان بشمار ميرفت .\r\n( 4 ) - جمع ماه و ماه هم از ماد ميآيد .\r\n","page_name":" 2547 ","page_number":607},
  {"content":"\r\n\r\n2 - اشك بن اشكان - 12 سال ،\r\n3 - سابور بن اشك بن اشكان - 30 سال ،\r\n4 - جوذرز الاكبر بن سابور بن اشكان - 10 سال ،\r\n5 - بيزن پسر جوذرز - 21 سال ،\r\n6 - جوذرز كوچك پسر بيزن - 19 سال ،\r\n7 - نرسه پسر جوذرز كوچك - 40 سال ،\r\n8 - هرمز پسر بلاش اشكان - 17 سال ،\r\n9 - اردوان اكبر ، كه اردوان بن اشكان است - 12 سال ،\r\n10 - كسرى بن اشكان - 40 سال ،\r\n11 - بهافريد اشكانى - 19 سال ،\r\n12 - بلاش اشكانى - 24 سال ،\r\n13 - اردوان بن بلاش بن فيروز بن هرمز بن بلاش بن سابور بن اشك بن اشكان الاكبر و جدّ او كيبية بن كيقباد است - 13 سال » .\r\nدر باب شاه آخرى طبرى گويد : گفته‌اند ، كه او از تمامى اشكانيان بزرگتر بود و ملوك الطّوايف را مقهور ساخت . او بر كوره ( استخر ) از جهت اتّصال آن باصفهان تسلّط يافت ، بعد به طرف جور ( گور ) و صفحات ديگر پارس رفت ، تا آنكه بر آن دست يافت و پادشاهان پارس مانند پادشاهان ملوك الطّوايف از او تمكين داشتند ، مدّت سلطنت اين شاه سيزده سال بود ، بعد از او سلطنت به اردشير رسيد .\r\n\r\nروايت سوّم\r\nنيز طبرى گويد ( همانجا ، صفحهء 12 ) :\r\n« بعضى گفته‌اند ، كه در مملكت عراق و بين شام و مصر ، 90 پادشاه بعد از اسكندر سلطنت ميكردند و بر 90 طايفه حكمرانى داشتند . تمامى اينها كسى را ، كه صاحب مداين ( تيسفون ) بود ، تعظيم و تكريم مينمودند و صاحبين مداين اشكانيّون بودند . گفته‌اند شاهى از اشكانىها ، افقور شاه بن بلاش بن سابور بن اشكان بن اش الجبّار بن سياوش بن كيقاوس ، شصت و دو سال سلطنت كرد .\r\n\r\n","description":"","footnote":"","page_name":" 2548 ","page_number":608},
  {"content":"\r\n\r\nپس از او اينها سلطنت كردند :\r\n2 - سابور بن افقور ، در عهد او مسيح و يحيى ع بودند - 53 سال ،\r\n3 - جوذرز بن سابور بن افقور ، كه با بنى اسرائيل براى خونخواهى يحيى ع جنگيد - 59 سال ،\r\n4 - برادرزاده او ابزان بن بلاش بن سابور - 47 سال ،\r\n5 - جوذرز بن ابزان بن بلاش - 31 سال ،\r\n6 - برادر او نرسى بن ابزان - 34 سال ،\r\n7 - عموى او هرمزان بن بلاش - 48 سال ،\r\n8 - پسر او فيروزان بن هرمزان بن بلاش - 39 سال ،\r\n9 - پسر او كسرى پسر فيروزان - 47 سال ،\r\n10 - پسر او اردوان پسر بلاش ، كه بدست اردشير كشته شد - 55 سال .\r\nگفته‌اند ، كه مدّت سلطنت اسكندر و ملوك الطّوائف ديگر تقريبا پانصد و بيست سال بود » . از مقايسهء نوشته‌هاى طبرى با شاهنامه معلوم است ، كه او روايات مختلف را جمع كرده ، بعض نوشته‌هاى او قدرى بتاريخ نزديك مىشود و باوجود اينكه درهم‌وبرهم و مشوّش است ، باز از گفته‌هاى فردوسى صحيح‌تر است .\r\nمدّت زمانى را ، كه طبرى از سلطنت اسكندر تا اردشير پاپكان معيّن كرده ، تقريبا صحيح است . اين زمان موافق تاريخ ، از 330 ق . م ، تا 224 م . يا 554 سال امتداد يافته و ارقام طبرى موافق روايت سوّمش تقريبا همان است بعض اسامى ، كه طبرى ذكر كرده ، مصحّف اسامى ايرانى به نظر ميآيد ، مثلا سيبان بن ارتشاخ هرمز بن ساهم بن رزان احتمال قوى ميرود ، كه مصحّف دشتبان ارتخشير ( اردشير ) هرمز بن شاه‌رگان ، يعنى هرمز پسر شاه رى باشد .\r\nبهرحال ، اگر چنين هم باشد ، در ميان شاهان اشكانى كسانى چنين نامهائى نداشته‌اند و چنين است نيز اسامى ديگر ، مانند : بيژن - نرسى - بهافريد - فيروز - شاپور ، كه بيشترشان از دورهء ساسانى بدورهء اشكانى انتقال يافته‌اند . افقور طبرى همان\r\n\r\n","description":"","footnote":"","page_name":" 2549 ","page_number":609},
  {"content":"\r\n\r\nپاكر « 1 » نويسندگان غربى است ، كه پسر ارد اوّل بود و بيت المقدس را گرفته پادشاه آن را تغيير داد .\r\nعجالة به همين چند كلمه اكتفاء كرده ميگذريم ، زيرا پائينتر در باب اطّلاعاتى ، كه مورّخين و نويسندگان قرون اوّليه اسلامى داده‌اند ، عقيده خود را خواهيم نگاشت .\r\n\r\n3 - ابو الحسن على بن الحسين المسعودى\r\nمورّخ مذكور گويد ( مروج الذّهب ، جلد 2 ، صفحه 100 ) « 2 » اختلاف كرده‌اند ، كه آيا ملوك الطّوائف پارسى بوده اند ، يا نبطى و يا عرب . جمعى از اخباريّون ، كه باخبار گذشته توجّه دارند ، حكايت كرده‌اند ، كه چون اسكندر بن فيليپ‌پس دارا پسر دارا را كشت ، بر هر ناحيه‌اى رئيسى گماشت و مقصود اسكندر اين بود ، كه تشتّت كلمه بين آنها پديد آيد و خراب شوند ، بنابراين هر رئيس بر ناحيه‌اى ، كه در آن بود ، غلبه كرد و نظام مملكت و اطاعت از ميان رفت ، بعد اكثر آنها مطيع اشغانيّون گرديدند . اينها پادشاهان جبال از بلاد دينور و نهاوند و همدان و ماسندان ( مصحّف ماسپذان ) « 3 » و آذربايجان بودند و هركدام از پادشاهان آنها به اين اسم عمومى ، كه اشغان است ، ناميده شده‌اند . ساير ملوك الطّوائف را ( اشغانيّون ) نامند ، زيرا اينها تابع پادشاه اشكانىاند . محمّد بن هشّام الكلبى از پدرش و غير او از علماء عرب حكايت كرده ، كه نخستين پادشاهان دنيا كينانند « 4 » و آنها از پادشاهان سلف پارس اوّل تا دارا بن دارا بودند ( پارس اوّل دورهء هخامنشى است ، كه در داستانهاى ما دورهء كيانى گفته‌اند و پارس دوّم دورهء ساسانى م . ) . بعد ( اردوان ) ميآيند و آنها پادشاهان نبط « 5 » اند و در زمين عراق بودند . اسكندر باشارهء معلّمش ارسطاطاليس هر ناحيه‌اى را بپادشاهى سپرد ، تا باهم اتّحاد نكنند و بعد از او هريك از آنها بر ناحيه‌اى استيلا يافت ، براى توسعه ناحيه‌شان باهم درافتادند\r\n\r\n\r\n","description":"","footnote":"\r\n( 1 ) -  Pacore ( Pacorus . ) \r\n( 2 ) - چاپ قاهره .\r\n( 3 ) - ماه سپذان و مقصود از ماه ماد است .\r\n( 4 ) - مقصود كيانيان بوده .\r\n( 5 ) - انباط قومى از اعراب بودند .\r\n","page_name":" 2550 ","page_number":610},
  {"content":"\r\n\r\nو در نزد اكثر مردمان ملوك الطّوائف برقرار گشت ، طول مدّت اين زمان از سلطنت اسكندر تا اردشير بن بابك بن ساسان 517 سال بود . اين شخص بر ملوك الطّوايف غلبه كرد ، اردوان پادشاه عراق را كشت و تاج او را بر سر نهاد ، جنگ در كنار دجله رويداد و اين روز نخستين غلبهء اردشير بر ساير پادشاهان ملوك الطّوايف بود . . . . . . . بعد مسعودى گويد ( در همانجا ، صفحهء 101 ) :\r\nابو عبيده معمر بن المثنى التيمى ( در بعض نسخ اليمنى نوشته شده ) از عمر كسرى در كتابش راجع باخبار پارس ذكر كرده . . . . . . . ، كه اوّل پادشاه ملوك الطّوائف اشك بن اشك بن اردان بن اشغان بن انمر الجبار بن ساوس بن كيكاوس بوده و ده سال سلطنت كرد و بعد اينها سلطنت كردند :\r\n2 - سابور بن اسك - 60 سال ، در سال 41 سلطنت او مسيح ع در فلسطين بايلياء ظهور كرد .\r\n3 - حود بن ابراهيم بن ادرار بن اشغان - 10 سال ،\r\n4 - نيرو « 1 » بن سابور شاه بن اسك شاه - 21 سال ، گويند در ايّام او تطوس بن اشغانوس ملك روم « 2 » به طرف ايلياء رفت و اين واقعه چهل سال پس از ارتفاع مسيح ع رويداد ، او كشتار كرد ويران نمود و اسراى زياد برگرفت .\r\n5 - جوذرز « 3 » بن نيرو - 19 سال ،\r\n6 - هرمز بن نيرو - 20 سال ،\r\n7 - ملك اردوان بن اردوان - 40 سال ،\r\n8 - كسرى بن ايلاووس بن كسرى - 24 سال ،\r\n9 - ايلاووس بن اردوان بن ايلاووس - 30 سال .\r\nدر آخر اين مبحث ( ذكر ملوك الطّوائف ) مسعودى گويد ، كه در تاريخ سنى ملوك الطّوايف غير از آنچه او وصف كرده است ، گفته شده و مدّت ملوك الطّوايف\r\n\r\n\r\n","description":"","footnote":"\r\n( 1 ) - بايد مصحّف تير باشد بجاى تيرداد .\r\n( 2 ) - اسفيانوس است ، كه اشغانوس شده .\r\nاسفيانوس هم ، چنان كه بالاتر راجع بجدول طبرى تذكر داديم ، مصحّف وسپاسيان است .\r\n( 3 ) - مصحّف گودرز است .\r\n","page_name":" 2551 ","page_number":611},
  {"content":"\r\n\r\nرا كمتر دانسته‌اند . او اطّلاعاتش را از علماء پارسى اخذ كرده است و آنها تاريخ گذشتگانشان را بيشتر از ديگران رعايت ميكنند و به آنچه ، كه وصف كرده‌اند ، با قول و عمل اعتقاد دارند .\r\nچنين است اظهار مسعودى ، ولى بايد از روى انصاف گفت ، كه روايات طبرى ، باوجود اينكه مشوّش است ، باز بتاريخ اشكانيان بالنّسبه نزديكتر از روايات مذكور مسعودى است ، زيرا طبرى اشكانيان را از انباط ندانسته و ديگر اسامى مانند ايلاووس يا ايلاووس بن ايلاووس و انمر الجبّار بن ساوس و امثال اينها ، كه هيچ شباهت بنام اشكانيان ندارد ، در فهرست‌هاى او نيست .\r\nاز مسعودى فهرست ديگرى نيز هست ، كه در كتاب ديگر او ، موسوم به التّنبيه و الاشراف ذكر شده ( كتاب مذكور ، صفحه 95 ) « 1 » :\r\n1 - اشك بن اشك بن اردوان بن اشغان بن اش الجبار بن سياوخش بن كيقاوس الملك - 10 سال ،\r\n2 - سابور بن اشك - 60 سال ،\r\n3 - جوذرز بن اشك - 10 سال ،\r\n4 - بيزن بن سابور - 21 سال ،\r\n5 - جوذرز بن بيزن - 19 سال ،\r\n6 - نرسى بن بيزن - 40 سال ،\r\n7 - هرمز بن بيزن - 19 سال ،\r\n8 - اردوان الاكبر - 12 سال ،\r\n9 - خسرو بن اردوان - 40 سال ،\r\n10 - بلاش بن خسرو - 14 سال ،\r\n11 - اردوان الاصغر - 13 سال .\r\nاين فهرست مسعودى از فهرست مذكور در مروج الذّهب بتاريخ نزديكتر است ،\r\n\r\n\r\n","description":"","footnote":"\r\n( 1 ) - چاپ ليدن ، 1893 .\r\n","page_name":" 2552 ","page_number":612},
  {"content":"\r\n\r\nاگرچه در اينجا عدّهء شاهان اشكاني را يازده و مدّت سلطنتشان را 286 سال نوشته و هيچيك از دو عدد مذكور با تاريخ موافقت ندارد ، ولى خود او اين نكته را دريافته ، چنان كه گويد ، پادشاهانى نيز بوده‌اند ، كه نه اسمشان معلوم است و نه مدّت سلطنتشان و در كتب پارس و غير آن ، از كتب سير الملوك ذكرى از آنها نشده ، زيرا امر سلطنت در اين قرون دوچار اضطراب بوده ، كه از منازعات و اختلاف روى ميداده . . . . . . .\r\n\r\n4 - ابو ريحان بيرونى\r\nاين عالم در كتاب آثار الباقيه ، صفحات 113 - 117 ( طبع ليپزيگ « 1 » 1923 ) راجع باشكانيان چند جدول گنجانيده ، كه ذكر مىشود . عدّهء سنين سلطنت را ابو ريحان با حروف ابجد معلوم داشته :\r\n\r\nجدول اوّل\r\nاسامى شاهان اشكانى برحسب آنچه كه بجدول اوّل اتّصال مييابد :\r\nاسكندر رومى - يد ( يعنى چهارده سال ) ،\r\n2 - اشك بن اشكان - يج ،\r\n3 - اشك بن اشك بن اشك - كه ،\r\n4 - سابور بن اسك - ل ،\r\n5 - بهرام بن سابور - كا ،\r\n6 - نرسى بن بهرام - كه ،\r\n7 - هرمز بن نرسى - م ،\r\n8 - بهرام بن هرمز - كه ،\r\n9 - فيروز بن بهرام - يز ،\r\n10 - كسرى بن فيروز - ك ،\r\n11 - نرسى بن فيروز - ل ،\r\n12 - اردوان بن نرسى - ك .\r\n\r\n\r\n","description":"","footnote":"\r\n( 1 ) -  Leipzig 1923 \r\n","page_name":" 2553 ","page_number":613},
  {"content":"\r\n\r\n\r\nجدول دوّم\r\nجدول دوّم از قسم دوّم - اسامى شاهان اشكانى ، چنان كه حمزه در سياقة الجداول ذكر كرده :\r\nاسكندر رومى - يد ،\r\n2 - اشك بن بلاش بن سابور بن اشكان بن اش الجبّار - نب ،\r\n3 - سابور بن اشك - كد ،\r\n4 - جوذرز بن ويجن « 1 » بن سابور - ك ،\r\n5 - برادرزاده او ويجن بن بلاش بن سابور - كا ،\r\n6 - جوذرز بن ويجن بن بلاش - يط ،\r\n7 - نرسه بن ويجن - ل ،\r\n8 - عموى او هرمزان بلاش - يز ،\r\n9 - فيروزان بن هرمزان - يب ،\r\n10 - خسرو بن فيروزان - م ،\r\n11 - بلاش بن فيروزان - كد ،\r\n12 - اردوان بن بلاش بن فيروزان - نه .\r\n\r\nجدول سوّم\r\nجدول سوّم از قسم دوّم - اسامى شاهان اشكانى . حمزه گويد ، كه اين جدول را از نسخه مؤبد اتّخاذ كرده .\r\nاسكندر رومى - يد ،\r\nبعد جماعتى از روم سلطنت كردند و وزراء آنها پارسى بودند . عدّهء آنها چهارده پادشاه است :\r\n1 - اشك بن دارا بن دارا بن دارا - سج ،\r\n2 - اشك بن اشكان - ى ،\r\n3 - سابور بن اشكان - ك ،\r\n4 - بهرام بن سابور - س ،\r\n\r\n\r\n","description":"","footnote":"\r\n( 1 ) - بيژن .\r\n","page_name":" 2554 ","page_number":614},
  {"content":"\r\n\r\n5 - بلاش بن سابور - يا ،\r\n6 - هرمز بن بلاش - م ،\r\n7 - فيروز بن هرمز - يز ،\r\n8 - بلاش بن فيروز - يب ،\r\n9 - خسرو بن ملاذان - م ،\r\n10 - بلاشان - كد ،\r\n11 - اردوان بن بلاشان - يج ،\r\n12 - اردوان الكبير الاشكانان - كج ،\r\n13 - خسرو بن الاشكانان - يه ،\r\n14 - بهافريد بن اشكانان - يه ،\r\n15 - جوذرز بن اشكانان - كب ،\r\n16 - بلاش بن اشكانان - ل ،\r\n17 - نرسى بن اشكانان - ك ،\r\n18 - اردوان الاخير - لا .\r\n\r\nجدول چهارم\r\nاشكانيّه موافق كتاب ابى الفرج :\r\nاسكندر رومى - يد ،\r\nملوك الطّوايف - رمو ،\r\n1 - افقور شاه « 1 » - ى ،\r\n2 - سابور بن اشكان - س ،\r\n3 - جوذرز « 2 » الاكبر - ى ،\r\n4 - بيزن الاشكانى - كا ،\r\n5 - جوذرز الاشكانى - يط ،\r\n6 - نرسى الاشكانى - م ،\r\n\r\n\r\n","description":"","footnote":"\r\n( 1 ) - پاكر نويسندگان رومى .\r\n( 2 ) - گودرز .\r\n","page_name":" 2555 ","page_number":615},
  {"content":"\r\n\r\n7 - هرمز - يز ،\r\n8 - اردوان - يب ،\r\n9 - خسرو - م ،\r\n10 - بلاش - كد ،\r\n11 - اردوان الاصغر - يج .\r\nابو ريحان گويد ، كه اين جدول را در كتاب شاهنامه ابو منصور عبد الرّزّاق نيز يافته .\r\n\r\nجدول پنجم\r\nاشكانيّه موافق شاهنامه « 1 » :\r\n1 - اشك بن دارا . نيز گفته‌اند پسر ارش - يج ،\r\n2 - اشك بن اشك - كه ،\r\n3 - سابور بن اشك - ل ،\r\n4 - بهرام بن سابور - نا ،\r\n5 - نرسى بن بهرام - كه ،\r\n6 - هرمز بن نرسى - م ،\r\n7 - بهرام بن هرمز - ه ،\r\n8 - هرمز - ز ،\r\n9 - فيروز بن هرمزد - ك ،\r\n10 - نرسى بن فيروز - ل ،\r\n11 - اردوان - ك .\r\nچنين است مفاد جداول ابو ريحان بيرونى و بايد گفت ، كه تمامى مدارك او شرقى بوده و بمدارك غربى يا دست‌رسى نداشته و يا نخواسته است از آن نوع مدارك استفاده كند ، جداول موافق تاريخ نيست ، ولى باز از جدول اوّلى مسعودى بحقيقت نزديكتر است .\r\n\r\n\r\n","description":"","footnote":"\r\n( 1 ) - بايد مقصود شاهنامه ابو منصور عبد الرّزّاق بوده باشد .\r\n","page_name":" 2556 ","page_number":616},
  {"content":"\r\n\r\nدر باب جدول پنجم ، كه ميگويد از شاهنامه اخذ كرده ، معلوم است ، كه مقصود شاهنامه ديگرى ، مثلا شاهنامه ابو منصور عبد الرّزّاق ، بوده ، زيرا در زمان ابو ريحان شاهنامه فردوسى هنوز معروف نبود و ديگر اينكه ، در مقايسه جدول پنجم با فهرست شاهنامه فردوسى مىبينيم ، كه تخالفى بين اين و آن هست .\r\n\r\n5 - ابو منصور عبد الملك محمّد ثعالبى\r\nاين نويسنده گويد ( غرر اخبار ملوك الفرس و سيرهم ، طبع پاريس 1900 ، صفحه 456 ) « 1 » : پس از اسكندر بين بلاد ترك تا بلاد يمن و مصر و شام بيش از هفتاد پادشاه سلطنت ميكردند ، اشكانيّون عراق و اطراف پارس و جبال را داشتند ، روميها موصل و سواد را ، هياطله بلخ و طخيرستان را ( مقصود طخارستان است ) و پادشاهان طراخنه ، كه از تركها هستند ، خراسان را . سايرين بلاد را تقسيم كرده بودند ، ولى اشكانيّون را تكريم ميكردند و در مكاتباتشان اسامى شاهان اشكانى را بر اسامى خودشان ، از دو جهت مقدّم ميداشتند : اوّلا از جهت اينكه ، اشكانيّون ازنژاد شاهان بودند و ديگر مركز حكومت آنها در وسط زمين بود . گفته مىشود ، كه اشكان پسر داراى اكبر است و نيز گويند ، كه پسر اشكان بن كىارش بن كيقباد مىباشد . غير اين را هم گفته و در انساب اشكانيّون شكّ كرده‌اند ، ولى در اينكه آنها از دودمان پادشاهان بوده‌اند ، خلافى نيست ، اگرچه خدا داناتر است . چنان كه در انساب اشكانيّون خلاف است ، در اسامى آنها و تقدّم و تأخّر و مدّت سلطنتشان هم اختلاف است . طبرى در بعض رواياتش ذكر كرده ، كه نخستين شاه آنها اشك پسر اشكان بود و مدّت سلطنتش 21 سال و اطّلاع او در اين روايت از صاحب شاهنامه است ، ولى خلاف در مدّت سلطنت است ، زيرا صاحب شاهنامه اين مدّت را ده سال ميداند ( چون وفات طبرى در 310 هجرى بود معلوم است ، كه مقصود ثعالبى شاهنامه فردوسى نيست ) . بعد طبرى در روايتى ديگر گويد ، كه نخستين شاه اشكانى اقفور شاه است ( مصحّف افقور است\r\n\r\n\r\n","description":"","footnote":"\r\n( 1 ) -\r\n Al Tha alibi . Hist . des Rois de Perse . Tetxe Arabe , publie et traduit par Zoten - berg Paris - 1900 \r\n","page_name":" 2557 ","page_number":617},
  {"content":"\r\n\r\nو افقور ، چنان كه بالاتر گفته شد ، همان اسم است ، كه نويسندگان غربى ( پاكر ) نوشته‌اند ) و او 62 سال سلطنت كرد . اين روايت را طبرى از ابن خرداذبه دارد . از حكايت مفصّلى بر اين خبر افزوده ، ولى ذكر آن مربوط به كسى است ، كه كيفيّات را ذكر مىكند ( مقصود ثعالبى اين است ، كه كتاب او گنجايش ذكر اين كيفيّات را ندارد ) ، پس از ذكر اين مقدّمه ثعالبى شاهان اشكانى را يكايك اسم ميبرد :\r\n\r\n1 - اقفور شاه اشكانى\r\n« در مداين و اكثر عراق و پارس سلطنت كرد ، پادشاهان او را شاه ميخواندند و هدايا براى او ميفرستادند ، ولى نه بسان باجى ، بل براى اينكه هدايائى هم از او دريافت دارند .\r\nدرفش كاويانى را از جائى ، كه آن را پنهان كرده بودند ، بدست آورد و بحفظ آن كوشيد ، او پادشاه روم را ، كه در موصل و سواد از زمان اسكندر سلطنت داشت ، شكست داده از آن صفحات راند . بعد بمملكت روم تجاوز كرد ، تا انتقام دارا را بكشد . او قوّت اسلحهء خود را ببيشتر مردمان نمود ، اشخاصى زياد بكشتيها مينشاند و آنها را غرق ميكرد ، بنابراين نفوس بسيار تلف شدند . او عدّه‌اى زياد از قلاع رومى خراب كرد و آنچه را ، كه اسكندر از كتب طبّ و نجوم و فلسفه برداشته بود ، برگردانيد . از مالياتها كاست ، باريكه بر دوش اهالى بود ، سبكتر كرد و حكومت او يكى از بهترين حكومتها بود . وقتى كه اقفور شاه بسن شصت و دو رسيد ، پسر خود سابور را جانشين خود قرار داده داعى حقّ را لبّيك گفت » . شرح مذكور ثعالبى انعكاس ضعيفى است از سفر جنگى پاكر اوّل پسر ارد اوّل ، كه بسوريّه و آسياى صغير لشكر كشيد و در ابتداء بهره‌مند بود ، ولى بعد از روميها شكست خورد و كشته شد . موافق تاريخ معلوم است ، كه پاكر اصلا شاه نبوده ، امّا برگردانيدن اطّلاعات طبّى و نجومى و فلسفه بايران روايتى است ، كه از دوره ساسانى بدورهء اشكانى منتقل گرديده و در جاى خود بيايد .\r\n\r\n","description":"","footnote":"","page_name":" 2558 ","page_number":618},
  {"content":"\r\n\r\n\r\n2 - سابور شاه بن اقفور شاه\r\nسابور در جوانى و بهار عمرش بتخت نشست و از شباب و نوبرهائى ، كه آن ميدهد ، برخوردار بود . در زمان او عيسى و يحيى بن زكريّا ع ميزيستند . گويند اين شاه روزى بيكى از دوستانش گفت : اقتدار اگر دوام ميداشت ، چه چيز خوبى ميبود .\r\nاو جواب داد : اگر دوام مييافت ، نصيب تو نميگشت . سابور او را تصديق كرد .\r\nاو عادت داشت به شكار برود و ميگفت ، كه شكار ورزش بدن است و مشق سواران .\r\nوقتى كه بقصر برميگشت ، صد كنيزك در نهايت زيبائى و كمال باستقبال او ميشتافتند ، در حالى كه بالبسه فاخر و زينتهاى گرانبهاء ملبّس و مزيّن بودند ، آلات موسيقى مينواختند ، عطريّات ميسوختند و جامهاى شراب و گل و رياحين و طبقهائى پر از غذاهاى لطيف و لذيذ بدست داشتند . اين كنيزكان با تعظيم و تكريم ميوه‌ها و شرابهاى خوب نثار ميكردند و با نغمات موسيقى و الحان خوش او را مشغول ميداشتند . شاه ميخنديد ، صحبت و شوخى ميكرد و بتفريحات گوناگون ميپرداخت ، در اينوقت روحش مىشكفت و سعادتش بحدّ كمال ميرسيد . بعد ، پس از استراحت و خواب باطاقى ، كه از زر ساخته بودند ، ميرفت و با مدعوّين غذا صرف ميكرد ، تا نصف شب ميآشاميد و صحبت ميداشت . بعد بحرم‌سرا رفته تا صبح در آنجا ميآراميد ، پس از آن برحسب عادتش به شكار ميرفت . سابور فقط ماهى يك دفعه بار حضور ميداد ، زيرا ميگفت : « شيرى ، كه زياد انسان را ميبيند ، در حمله كردن به او از ساير شيرها جسورتر است » . وقتى چيزهاى گرانبهاء بمدعوّين ميداد ، كه مست نبود و اگر شراب مينوشيد ، از تقسيم هدايا خوددارى ميكرد ، تا نگويند ، كه بذل و بخشش او از مى است » . در خاتمه اين مبحث ثعالبى دو بيت از قصيدهء ( بخترى ) ذكر كرده و مضمون آن چنين است : وقتى كه ميهمانان تو مست‌اند .\r\nبذل و بخشش تو دليل سخاوت است ، زيرا پيش از آنكه جام‌هاى شراب را خالى كنى ، دربارهء آنها جوانمردى .\r\nشاپور پس از پنجاه و سه سال سلطنت ، بىاينكه يك بدبختى براى او روى دهد ، در كبرسنّ درگذشت .\r\n\r\n","description":"","footnote":"","page_name":" 2559 ","page_number":619},
  {"content":"\r\n\r\nدر باب اين حكايت بايد گفت ، كه تماما بر خلاف تاريخ است : اولا شاپور نامى شاه اشكانى نبود . دوّم مسيح ع در سال 249 يا 250 از تأسيس دولت اشكانى به دنيا آمد و بنابراين معاصر دوّم شاه اشكانى نميتوانست باشد . عيسى ع در سلطنت فرهادك يا فرهاد پنجم پانزدهمين شاه اشكانى تولّد يافت ( اين نكته شامل گفتهء طبرى و مسعودى و غير هم نيز مىباشد ) . سوّم شاهان اشكانى مانند بعض شاهان مادى و هخامنشى در عيش و عشرت ، چنان كه ثعالبى توصيف كرده ، غوطه‌ور نميشدند . زندگانى آنها بيشتر در اردوها و جنگ و جدالها ميگذشت و خودشان در اين جنگها حضور داشتند ، به همين جهت سلطنت اين دودمان بيش از سلطنت دودمانهاى ديگر پائيد و ديرتر در انحطاط افتاد .\r\n\r\n3 - جوذر بن سابور\r\nسابور جوذر ، پسرش را جانشين خود قرار داد و رجال دربارش او را به اين سمت شناختند ، جوذر ، همين كه زمام امور را بدست گرفت ، گفت : ما ثروتمنديم ، زيرا خدا ما را كافى است ، فقيريم ، زيرا به او احتياج داريم و او است ، كه بما توفيق ميدهد ، بوى نزديك شويم . جوذر سلطنت خود را با جنگى بر ضدّ بنى اسرائيل افتتاح كرد و مقصودش اين بود ، كه انتقام يحيى پسر زكريّا ع را از آنها بكشد ، او هفتاد هزار نفر از آنها بكشت ، تا خون يحيى از جوشيدن افتاد . وقتى كه يحيى را ميكشتند ، قطره‌اى از خون او به زمين چكيد و مانند آب ديگى همواره جوشيد ، تا اينكه جوذر انتقام كشيده اورشليم را خراب كرد ، جوذر يكى از جبابره نامى بود ، او با چهارصد پلنگى ، كه قلّاده زرين داشتند و با پانصد قوش خاكسترى تاتارى به شكار ميرفت . وقتى كه او 57 سال سلطنت كرد ، چنين اتّفاق افتاد ، كه در شكارگاهى طعمهء مرگ گرديد ، زيرا در حين شكار ، گرازى ، اسب او را زخمى كرد و در نتيجه زمين خورده گردنش شكست .\r\nشنيده‌ام ، كه وشمگير پسر زيار هم ، از گرازى به همين نحو تلف شد .\r\nاين حكايت هم بر خلاف تاريخ است جوذر ، يعنى گودرز بيستمين شاه اشكانى بود و پسر گيونه سوّمين شاه و پسر شاپور . او جنگى هم با بنى اسرائيل\r\n\r\n","description":"","footnote":"","page_name":" 2560 ","page_number":620},
  {"content":"\r\n\r\nنداشت . باقى روايت داستان به نظر ميآيد .\r\n\r\n4 - ملك ايران‌شهر بن بلاش بن سابور اشكانى\r\nاين شاه پس از عمويش بتخت نشست ، خزانه تهى بود ، ولى از حسن اتّفاق و خوشبختىاش ، خزانهء اسكندر را در عراق يافت و آن را بمخارج مملكتى و حوائج خود صرف كرد ، اگر اين خزانه را نيافته بود در تنگنائى ميافتاد و پست ميشد .\r\nتفضّل خداوند ، كه ببشر عموما و بشاهان خصوصا در روزهاى بدبختى كمك مىكند ، بچه اندازه است . ايران شاه پس از 47 سال سلطنت درگذشت و قبل از مرگش پسر خود جوذر اصغر را جانشين خود كرد .\r\nپائين‌تر يك دفعه نظرمان را راجع به اين روايات ذكر خواهيم كرد .\r\n\r\n5 - ملك جوذر بن ايران شاه الاصغر\r\nبعد از پدر بتخت نشست و صاحب عراق و پارس بود ، او مملكت خود را خوب اداره ميكرد و آنراآباد ميداشت . از حكايات شيرين ، كه به او نسبت ميدهند ، از جمله اين است : جوذر سه محبوبه داشت و سعادت را در عالم در داشتن اين زنان ميدانست . هركدام از آنها بىنهايت زيبا و تمام شرايط وجاهت را دارا بودند . او هر سهء اين زنان را بضيافتش دعوت ميكرد ، تا زيبائى آنها را در يك مجلس تماشا كند . روزى از جوذر پرسيدند ، كه كدام يك را بيشتر دوست دارد . او گفت ، كه پس از چندى جواب آنها را خواهد داد ، بعد او بهريك از آنان انگشترى داد ، كه نگين آن از ياقوتى گرانبها بود و بهركدام سپرد ، كه انگشتر را پنهان داشته برفقايش سرّ داشتن آن را بروز ندهد . پس از آن وقتى كه محبوبه‌ها خواستند ، او وعدهء خود را بجا آورده بگويد ، كدام‌يك را بيشتر دوست دارد ، شاه جواب داد آن يك را ، كه داراى حلقه است . پس از شنيدن اين جواب هريك از اين زنان پنداشت ، كه مقصود شاه اوست و همه راضى ماندند و زندگانيشان بخوشى گذشت . مدّت سلطنت اين شاه 31 سال بود .\r\n\r\n","description":"","footnote":"","page_name":" 2561 ","page_number":621},
  {"content":"\r\n\r\n\r\n6 - ملك نرسى بن ايران شاه\r\nاين شاه ، همين كه زمام امور را بدست گرفت ، بقشون و تبعه‌اش خطاب كرده چنين گفت : من بنده‌اى از بندگان خدايم ، به من اطاعت كنيد ، بقدرى ، كه من او را اطاعت ميكنم ، وعده دهيد ، كه مطيع احكام من خواهيد بود و در عوض اين اطاعت وعدهء عدالت و حكومت خوب را بشما مىدهم . بعد او حكومت را شخصا بدست گرفت و بامور معاشى و معادى تبعه‌اش پرداخت و آثارى بزرگ از خودش در سواد و عراق و پارس گذاشت . گويند ، كه او چهار زن داشت ، كه دختران پادشاهان بزرگ بودند ، يكى از آنها از حسد ملك نرسى را زهر داد و او در سال سى و چهارم سلطنتش درگذشت .\r\n\r\n7 - ملك هرمزان بن بلاش\r\nهرمزان ، پس از اينكه بتخت نشست ، در ايالات مملكت خودش گردش كرد ، ظلم را برانداخت ، داد مظلومين را بستاند و به فقراء و ضعفاء كمك رسانيد . چون خواجه‌ها را دوست ميداشت ، عدّهء زيادى را از آنها دارا بود و آنها را بمشاغل گوناگون ميگماشت . او عادت داشت بگويد : « اينها با زنان زنند ، با مردان مرد و براى پادشاهان بهترين خدمتگذار » . اين پادشاه مانند جوذرز اكبر ، حيوانات سبع ، شكارى و مخصوصا قوش‌هاى خاكسترى رنگ را دوست ميداشت . روزى از زيبائى و فراهت يكى از مرغان در حيرت شده ، او را از دست قوشچى بدست خود گرفت و بنواخت ، مرغ از اين نوازش شاه خوشحال بود ، ولى ناگهان بلند گشته پر زد و بعد افتاد و مرد . هرمزان از اين قضيّه اندوهناك شد و آن را تطيّر كرد ، بعد از دوستانش پرسيد ، كه مدّت زندگانى قوش چقدر است ، آنها جواب دادند ، كه ندرتا از بيست سال تجاوز مىكند . پس از آن ، چون صحبت از عمر مرغان بود ، عقيدهء عمومى بر اين شد ، كه عمر كركس از تمام مرغان بيشتر است . در اينوقت هرمزان پرسيد ، كه طول عمر اين مرغ چقدر است ، دوستانش جواب دادند ، از پانصد الى هفتصد سال . هرمزان گفت اين چيز غريبى است ، كركس با اينكه پست است ، آن‌قدر عمر مىكند ، ولى قوش با آن نجابتش اينقدر . بعد او مؤبد دانائى را طلبيده ، جهت طول عمر كركس\r\n\r\n","description":"","footnote":"","page_name":" 2562 ","page_number":622},
  {"content":"\r\n\r\nو كوتاهى زندگانى قوش را از او پرسيد ، مؤبد جواب داد : من گمان نميكردم ، كه شاه از جهت آن بىاطّلاع باشد . آيا شاه نميداند ، كه قوش باوجود زيبائىاش و صفات خوبى ، كه دارد ، مرغى است خونريز و غنيم مرغان ، و آزاركننده هيچگاه دير نپايد . كركس به عكس نه بدذات است و نه جنبنده‌اى را آزار مىكند و به همين جهت است ، كه زياد عمر مىكند و بچنان سنّى ميرسد . هرمزان پس از شنيدن جواب مؤبد گفت : احسنت حرفهاى تو ترديد مرا زائل كرد و نمود ، كه من براى خير خودم چه بايد بكنم : بايد از ظلم احتراز جويم و عدالت را دوست دارم ، او هشتاد سال عمر كرد و 47 سال اين مدّت را بسلطنت گذرانيد .\r\n\r\n8 - ملك فيروز بن هرمزان\r\nملك فيروز ، پس از آنكه بجاى پدر نشست ، بوظايف خود پرداخت . او عدالت گسترد و حامى تبعه‌اش بود ، چون او جوانان شكيل زياد از اسراى يونانى و ترك در خدمت خود داشت ، روزى آگاه گرديد ، كه رجال دربارش ، از اينكه او دشمنان خود را به خود نزديك ميدارد ، ناراضىاند و نيز دريافت ، كه از نزديك شدن اين جوانان بشاه بد ميگويند و نسبت‌هائى ميدهند ، كه دور از ديانت است . پس از آن او جوانان را از قصر خود راند و گفت كسى راحت است ، كه زنانى را به خدمت خود ميگمارد .\r\nفيروز پسرى داشت ، كه بسنّ رشد رسيده و نامش خسرة بود . چون او ديد ، كه خسرة مانند زمامدارى رفتار مىكند ، وى را بمحبس انداخته گفت ، اين است مجازات كسى ، كه خيلى كم‌حوصله است و حكومت را قبل از موقع بدست ميگيرد .\r\nبعد ، پس از چندى او را آزاد كرده نزد خود خواند و گفت : پسرم ، صبر كن ، كه وقت من سر رود و وقت تو در رسد ، زيرا اوضاع عالم عبارت است از يك سلسله تحوّلات اقبال و هر پادشاهى سهمى در آن دارد و مادامى ، كه دورهء پدران بسر نيامده پسران نبايد حكومت كنند ، خسرة در مقابل پدر به خاك افتاد و از آنچه كرده بود پشيمان گرديده ، ديگر پيرامون زمام‌دارى نگرديد ، تا آنكه فيروز پس از 39 سال درگذشت .\r\n\r\n","description":"","footnote":"","page_name":" 2563 ","page_number":623},
  {"content":"\r\n\r\n\r\n9 - ملك خسرة بن فيروز\r\nخسرة وقتى بسلطنت رسيد ، كه بدبختىاش او را اصلاح و روزگار تربيتش كرده بود ، بنابراين او با عقل مملكت را اداره ميكرد و آنراآباد ميساخت . او محبّ عقل بود ، گويند يكى از روزهاى مهرجان ( مهرگان ) او بار داد ، تا هدايائى را ، كه براى او آورده بودند ، بپذيرد ، فرستادهء مؤبذان مؤبذ طبقى از طلا ، كه روى آن را ، با دستمالى از ابريشم ، بافت اسكندريّه ، پوشيده بودند ، تقديم كرد . شاه دستمال را برداشته ديد بر طبق دو پارچه زغالى است ، خاموش و در حيرت شد ، كه چرا چنين هديهء ناقابلى را بر چنين طبق گرانبهاء جا داده‌اند . بعد او گفت ، يقين دارم ، كه مقصود دادن درسى است ، كس فرستيد ، تا مؤبذ نزد من آيد . او درحال حاضر شد و خسرة سئوالى را ، كه ميخواست بكند ، كرد . مؤبذ جواب داد : اى شاه بدان ، كه اين چند روز را من در نزديكى جنگلى ، كه ميسوخت ، بسر بردم . آتش چنان شديد بود ، كه جنگل را فروگرفته بود و درختان ميسوخت . در اينوقت من ديدم ، كه شاهينى به درّاجه‌اى حمله كرد و او از ترس به آتش پناه برد و شاهين در درون آتش هم او را تعقيب كرد ، تا هردو مرغ در آتش سوخته زغال گرديدند . من اين دو زغال را برداشتم و از اين قضيّه اين قاعدهء اخلاقى را نتيجه گرفتم :\r\nوقتى كه انسان از دشمنى بيمناك است ، نبايد از شدّت ترس بوسائلى دست بزند ، كه باعث فناى او گردد ، چنان كه درّاجه در مقابل شاهين چنين كرد و نيز انسان نبايد ، براى تحصيل مال دنيا ، آنقدر حريص باشد ، كه هلاك شود ، چنان كه شاهين از حرص زياد چنين شد . خسرة پسر فيروز بمؤبد گفت ، هديهء تو بس عبرت‌آور است و من از داشتن آن چه‌قدر خوشنودم ، كسى به من چنين هديه‌اى تا امروز نداده ، پس از آن تمام روز را با مؤبد گذرانيد . مدّت سلطنت خسرة چهل و هفت سال بود .\r\n\r\n10 - ملك اردوان بن بهرام بن بلاش آخر ملوك الاشكانيّه\r\nعرب او را اردوان اصغر نامد ، زيرا موافق بعضى روايات قبل از او اردوان ديگرى بود . پارسىها او را اردوان بزرگ نامند ، زيرا ، با اينكه بعد از اردوانى ديگر آمده بود ، از حيث وسعت مملكت و مدّت عمر از او ميگذشت . او واقعا\r\n\r\n","description":"","footnote":"","page_name":" 2564 ","page_number":624},
  {"content":"\r\n\r\nاز تمامى اشكانيان از حيث اقتدار و نيرو و نام بزرگتر بود و پادشاهان ملوك الطوايف را مطيع گردانيد . او مانند آقائى مطلق بر عراق و پارس و جبال تا ( رى ) سلطنت ميكرد . اردوان عادت داشت بگويد : « كسى ، كه رفتارى خوب دارد ، بكمكش ميآيند و شخصى ، كه بدرفتار است ، همه او را ترك ميكنند » .\r\nبعد ثعالبى از اردشير پسر ساسان سخن ميراند و نوشته او موافق روايت ايرانى است ، كه بالاتر ذكر شده و همانجا گفتيم ، كه موافق تاريخ نيست ، زيرا ساسان داماد پاپك نبود ، بل پدر او بود . او نيزنژاد ساسان را به بهمن ( اردشير دراز دست ) مىرساند و در اين باب نيز نظرمان را بالاتر ذكر كرده‌ايم .\r\nبنابر آنچه ثعالبى راجع بشاهان اشكانى گفته ، فهرست او چنين است :\r\n1 - اقفور شاه ،\r\n2 - سابور شاه بن اقفور شاه - 53 سال ،\r\n3 - جوذر بن سابور - 57 سال ،\r\n4 - ملك ايران شهر بن بلاش بن سابور اشكانى - 47 سال ،\r\n5 - ملك جوذر بن ايران شهر الاصغر - 31 سال ،\r\n6 - ملك نرسى بن ايران شاه - 34 سال ،\r\n7 - ملك هرمزان بن بلاش - 47 سال ،\r\n8 - ملك فيروزان بن هرمزان - 39 سال ،\r\n9 - ملك خسرة بن فيروز - 47 سال ،\r\n10 - ملك اردوان بن بهرام بن بلاش آخرين پادشاه اشكانى .\r\n\r\n6 - حمزة بن الحسن الاصفهانى\r\nاين نويسنده در كتاب خود ( تاريخ سنى ملوك الارض و الانبياء ، طبع برلن ، صفحه 30 ) گويد : بعد از فوت اسكندر ، اوضاع ملوك الطوائف برقرار شد و عدّهء طوايف و پادشاهان آنها 90 بود . تمامى اين پادشاهان كسى را تعظيم و تكريم ميكردند ، كه صاحب عراق بشمار ميرفت و در تيسفون ، كه مدائن است ، مىنشست .\r\n\r\n","description":"","footnote":"","page_name":" 2565 ","page_number":625},
  {"content":"\r\n\r\nاينها ، وقتى كه با او مكاتبه ميكردند ، اسم او را بر اسم خودشان مقدّم ميداشتند ، بعد مؤلف مزبور اسامى شاهان اشكانى را ، كه بر پادشاهان ديگرى مقدّم بودند ، چنين ذكر مىكند :\r\n1 - سابور بن اسك بن ارزان بن اشغان . اين همان كسى است ، كه در زمان او مسيح ع ظهور كرد . او ( يعنى سابور ) با روم ، زمانى ، كه سلطان آن انطيخس بود ، جنگ كرد . او ( يعنى انطيخس ) ، پس از فوت اسكندر سوّم پادشاه و بانى انطاكيّه بود . اين شاه اشكانى عدّه‌اى زياد از اهالى ، در سفائن نشانده غرق كرد و بر چيزهائى ، كه اسكندر از پارس برده بود ، دست يافته بمملكت خود برگردانيد .\r\n2 - جوذرز بن اشك . او با بنى اسرائيل جنگيد و اين جنگ بعد از قتل يحيى بن زكريّا ع رويداد . اورشليم در اينوقت در دفعه دوّم خراب شد و اهل آن از دم شمشير گذشتند . او در قتل يهود اسراف كرد و قبل از او طيطوس بن اسفيانوس پادشاه روم 40 سال پس از ارتفاع مسيح ع با يهودىها جنگيد و زياد كشت و اسير كرد .\r\n3 - بلاش بن خسرو . روم در زمان اين شاه خواست با بلاد پارس جنگ كند .\r\nاو از ملوك الطوايف كمك طلبيد و هريك از آنها به قدر وسع ، سپاه و مال فرستاد .\r\nبعد ، پس از آنكه بلاش قوى گرديد ، الحضر يكى از ممالك ملوك الطوايف ، كه از عمّال روم نبودند ، بر روميها قيام كرد و با قشون روم جنگيده ، پادشاه آنها را كشت .\r\nاين جنگ سبب گرديد ، كه روميها شهرى محكم بنا كردند ، تا بپارس نزديكتر باشند .\r\nاين شهر قسطنطنيّه بود . روميها بناهائى در آن ساختند و پايتخت را بدان‌جا بردند . هنگام بناء آن پادشاه روم قسطنطنين بن نرون بود و اسم شهر هم از اسم اين پادشاه است ، او نخستين پادشاه روم بود ، كه دين نصرانى را پذيرفت و اهالى را به اين مذهب دعوت كرد . بعد بر آن شد ، كه بنى اسرائيل را از اورشليم ( بيت المقدس ) بيرون كند . پس از آن ديگر قائمى براى بنى اسرائيل تا امروز پيدا نشد\r\n\r\n","description":"","footnote":"","page_name":" 2566 ","page_number":626},
  {"content":"\r\n\r\nاز مقايسهء اين روايت با آنچه كه در باب تاريخ اشكانيان گفته شده است ، معلوم است ، كه چيز خيلى كمى از نوشته‌هاى حمزهء اصفهانى با تاريخ موافقت دارد و آن هم به زمان خسرو و قيام الحضر بر روميها ، يا به زمان بلاش چهارم راجع است .\r\n\r\n7 - مطهّر بن طاهر المقدسي\r\nنويسندهء مذكور گويد ( كتاب البدء و التّاريخ ، جزء سوّم ، صفحه 155 ) « 1 » :\r\n« مدّت ملوك الطوايف 266 سال بود و نيز گفته‌اند 400 سال ، ملوك الطوايف اشك بن دارا را تعظيم ميكردند و او را پادشاه ميخواندند . موصل تارى و اصفهان در دست او بود » . بعد مؤلّف مزبور ترتيب شاهان اشغانيّون را چنين نوشته :\r\n1 - ملك اشك اشغانى 10 سال سلطنت كرد ،\r\n2 - ملك شاپور الاشغانى 60 « « « ،\r\nدر زمان او عيسى ع در فلسطين ظهور كرد و ططوس بن اسفيانوس ملك روم بيت المقدس را بعد از ارتفاع عيسى ع گرفت و طورى آن را خراب كرد ، كه سنگى بر سنگى باقى نماند و چنين بود حال اين شهر تا اسلام بلند شد . . . . .\r\n3 - ملك جوذرز بن - 10 سال ،\r\n4 - ملك بيزن - 21 سال ،\r\n5 - ملك جوذرز - 19 سال ،\r\n6 - ملك نرسى الاشغانى - 40 سال ،\r\n7 - ملك هرمز - 17 سال ،\r\n8 - ملك اردوان - 12 سال ،\r\n9 - ملك كسرى الاشغانى - 44 سال ،\r\n10 - ملك بلاس - 24 سال ،\r\n11 - ملك اردوان الاصغر - 13 سال .\r\nبعد دورهء ملوك الطوايف سپرى شد و سلطنت به بنى ساسان رسيد . اوّل\r\n\r\n\r\n","description":"","footnote":"\r\n( 1 ) - طبع پاريس 1903 م .\r\n","page_name":" 2567 ","page_number":627},
  {"content":"\r\n\r\nپادشاه ساسانيان اردشير بن بابك بن ساسان الجامع پسر دارا بود ، پس سلطنت اشغانيّون موافق اين حساب 270 سال پائيد .\r\n\r\n8 - احمد بن محمّد مسكويه\r\nنويسندهء مذكور ترتيب شاهان اشكانى را چنين نوشته ( تجارب الامم ، جلد اوّل صفحه 78 ) « 1 » ، ولى سنين سلطنت آنها را ذكر نكرده :\r\n1 - اشك بن اشكان ،\r\n2 - سابور بن اشكان ، عيسى ع در زمان او ظهور كرد ،\r\n3 - ملك جوذرز بن اشكانان الاكبر ،\r\n4 - نيرى الاشغانى ،\r\n5 - جوذرز الاشغانى ،\r\n6 - نرسى الاشغانى ،\r\n7 - هرمز الاشغانى ،\r\n8 - اردوان الاشغانى ،\r\n9 - كسرى الاشغانى ،\r\n10 - بلاس الاشغانى ،\r\n11 - اردوان الاصغر الاشغانى ، كه با اردشير جنگيد و كشته شد .\r\n\r\n9 - ابن اثير\r\nاين مورّخ گويد ( تاريخ كامل ، جزء اوّل ، صفحه 126 ) :\r\n« اسكندر براى اينكه ممالك مسخّره بمقام شورش برنيايند ، آن را پس از شور با ارسطاطاليس ، كه افضل و اعلم علماى يونان بود ، بقسمتهاى كوچك تقسيم و هريك را بپادشاهى دست‌نشانده سپرد ، تا باهم بر ضدّ او موافق نشوند . در باب پادشاهى ، كه در سواد و عراق بود و عدّهء پادشاهانى ، كه در اقليم بابل سلطنت كردند ،\r\n\r\n\r\n","description":"","footnote":"\r\n( 1 ) - طبع ليدن ، 1909 .\r\n","page_name":" 2568 ","page_number":628},
  {"content":"\r\n\r\nبين علماء اختلاف است . هشام كلبى و ديگران گويند ، كه پس از اسكندر بلاقس سلبقيس « 1 » سلطنت كرد ، بعد آنطخس « 2 » و او كسى است ، كه انطاكيّه را بنا كرده ، اين پادشاهان سواد كوفه را در مدّت 54 سال داشتند ( كوفه در اين زمان وجود نداشت . م . ) و به طرف جبال و ناحيهء اهواز و پارس لشكر ميكشيدند . بعد ابن اثير در باب اشكانيان چنين گويد ( همانجا ، صفحهء 127 ) : سپس شخصى ، كه نامش اشك بود ، خروج كرد . او از اولاد داراى اكبر بود و در رى به دنيا آمد . بعد قشون زيادى جمع كرده ، با آنطخس در موصل جنگيد و او را كشت . پس از آن در سواد سلطنت كرد و از موصل تارى و اصبهان حكمرانى داشت ، او از ملوك الطوائف از حيث سنّ و شرف و فعل بزرگتر بود و سايرين او را پادشاه ميخواندند ، بى آنكه بتواند كسى را از آنها عزل كند ، بعد از او پسرش سابور بن اشك پادشاه شد ، بعد از سابور جوذرز بن اشكان بر تخت نشست و او كسى است ، كه در دفعهء دوّم با بنى اسرائيل جنگيد و جهت آنكه خداوند ويرا بر آنها مسلّط گردانيد ، از اينجا بود ، كه يحيى بن زكريّا ع را كشته بودند . . . . . . . »\r\n« و گفته شده است طيطوس بن اسفيانوس پادشاه روم با بنى اسرائيل جنگيد ، كشتارى زياد كرد ، اسراى بسيار برگرفت و بيت المقدس را منهدم ساخت . روم با بلاد پارس ميجنگيد ، تا انتقام انطخس را بكشد و ملك بابل را پس گيرد .\r\nدر اينوقت بلاش ابو اردوان ، يعنى كسى ، كه اردشير بن بابك او را كشت ، سلطنت ميكرد . پس بلاش بملوك الطوائف نوشت ، كه روم در قصد بلاد آنها است و اگر جدّ و جهد نكنند ، بر تمامى آنها مسلّط خواهد شد . از پادشاهان مزبور هريك به قدر وسع سپاه و اسلحه و مال فرستاد و عدّهء سپاهيان به چهار صد هزار رسيد .\r\nدر اينوقت صاحب ( الحضر ) از روميها برگشت ، ملك او بين سواد و جزيره بود ، او با روميها جنگيد و پادشاه آنها را كشت . اين واقعه باعث شد ، كه رومىها قسطنطنيّه را بنا كردند . كسى ، كه اين شهر را بنا كرد ، قسطنطين پادشاه آنها\r\n\r\n\r\n","description":"","footnote":"\r\n( 1 ) - مصحّف سلكوس است .\r\n( 2 ) - مصحّف آنتيوخوس .\r\n","page_name":" 2569 ","page_number":629},
  {"content":"\r\n\r\nبود . او اوّل كسى است ، كه از پادشاهان روم دين نصرانى را پذيرفت و بنى اسرائيل را از فلسطين و شام پراكند ، زيرا به گمان روميها عيسى را كشته بودند . . . . . مملكت پارس متفرق « 1 » بود ، تا اردشير بن بابك پديد آمد . هشام مدّت سلطنت اشكانيان را معيّن نكرده ، ديگران ، كه باخبار پارسى آگاهند ، گويند ، كه پادشاهان آنها بعد از اسكندر ملوكى از غير فرس بوده‌اند و از پادشاهان بلاد جبل اطاعت ميكردند و اينها اشكانيان ملوك الطوائف‌اند . سلطنت آنها 200 سال بود و نيز گويند ، كه سلطنت آنها 340 سال بود ، از اين مدّت اشك بن اشكان ده سال سلطنت كرد .\r\nبعد پسرش سابور 60 سال و در سال چهل و يكم سلطنت او مسيح عيسى بن مريم ع ظهور كرد و طيطوس بن اسفيانوس 210 ، پادشاه روم 40 سال بعد از ارتفاع مسيح با بيت المقدس جنگيد ، پس در شهر كشتار كرد و اسير زياد برگرفت و بيت - المقدس را برانداخت . بعد جوذرز بن اشغان اكبر 10 سال سلطنت كرد ، پس از آن بيزن « 2 » اشغانى 21 سال ، ملك جوذرز اشغانى 89 ، ملك نرسى اشغانى 40 ، ملك هرمز اشغانى 17 ، ملك اردوان اشغانى 22 ، ملك كسرى اشكانى 40 ، ملك بلاش اشكانى 24 ، ملك اردوان اصغر 30 ، بعد سلطنت بملك اردشير بن بابك رسيد » .\r\nنيز ابن اثير گويد ( همانجا ، صفحهء 128 ) : « بعضى گويند ، كه پس از اسكندر در پارس ملوك الطوائفى سلطنت كردند ، كه اسكندر بين آنها ممالك را تقسيم و براى هر ناحيه پادشاهى معيّن كرده بود ، سواد 54 سال بعد از هلاك شدن اسكندر در دست روم بود ، در ملوك الطوائف شخصى از نسل پادشاهان در جبال و اصبهان سلطنت ميكرد ، بعد پسرش بر سواد دست يافت و پادشاهانى در اين مملكت و ماهات و جبال و اصبهان سلطنت ميكردند ، كه بر ساير ملوك الطوائف رياست داشتند ، زيرا سايرين عادت كرده بودند ، اسم او و پسرش را مقدّم دارند . از اين جهت در كتابهاى سير الملوك اسم اينها را ذكر ميكنند و ما هم بذكر اسم اينها دون اسم غير\r\n\r\n\r\n","description":"","footnote":"\r\n( 1 ) - متفرّق بود ، يعنى ملوك الطّوايف بود .\r\n( 2 ) - مصحّف بيژن است .\r\n","page_name":" 2570 ","page_number":630},
  {"content":"\r\n\r\nآنها اكتفاء كرده‌ايم . مدّت ملوك الطوائف 260 سال بود ، نيز گفته شده 344 سال و بازگفته‌اند ، 523 سال ، خدا داناتر است . از پادشاهانى ، كه در جبال سلطنت و بعد براى اولادشان اسباب غلبه را بر سواد تدارك كردند ، اشك بن جزه است ، كه بقولى از اولاد اسفنديار بن بشتاسب بود . بعضى از پارسىها گمان ميكنند ، كه اين شخص اشك بن دارا بود . برخى چنين كسى را ، اشك بن اشكان كبير ميدانند و او را از اولاد كيكاوس . سلطنت او 20 سال دوام يافت و بعد از او پسرش اشك 21 سال سلطنت كرد و پسر او سابور 30 سال ، پس از او ، پسرش جوذرز 10 سال و پسرش تيرى 21 سال و جوذرز اصغر 19 سال ، پس از او پسرش نرسه 40 سال ، هرمز بن اشكان 17 سال ، اردوان الاكبر بن اشكان 12 سال ، كسرى بن اشكان 40 سال ، اردوان الاصغر بن بلاش 13 سال ، او بزرگترين پادشاه اشكانى بود و نمايان‌ترين و عزيزترين آنها ، او پادشاهان را مغلوب ساخت .\r\nبعد ملك اردشير بن بابك ، كه ممالك پارس را جمع كرده ، بسلطنت رسيد ، چنان كه بيايد انشاء اللّه . بعضى اسامى پادشاهانى را غير از آنچه گفته‌ايم ، ذكر ميكنند ، ولى حاجت باطاله نيست و بعض چيزهائى ، كه گفته‌اند ، در جائى كه از اردشير صحبت كرده‌ايم ، ذكر شده » . در مبحثى ، كه راجع به اردشير است ، ( همان‌جا ، صفحه 166 ) ، ابن اثير اسامى ديگرى از شاهان اشكانى ذكر نكرده و فقط گويد ، كه بقول نصارا و اهل كتاب اوّل ( يعنى يهود ) از زمان اسكندر تا اردشير 523 سال گذشته و بقول مجوس « 1 » 266 سال ، بعد ، از نسب اردشير سخن ميراند ، كه عجالة خارج از موضوع است .\r\n\r\nنتيجه\r\nچنين است اطّلاعات مورّخين و نويسندگان قرون اوّليّه اسلامى بر تاريخ دولت اشكانى . اين نويسندگان بالنّسبه بنويسندگان قرون ديگر اسلامى به زمان اشكانيان نزديكتر بوده‌اند ، باوجود اين مىبينيم ، كه اطّلاعاتشان راجع بتاريخ واقعى اشكانيان تقريبا هيچ است ، نه\r\n\r\n\r\n","description":"","footnote":"\r\n( 1 ) - مغها .\r\n","page_name":" 2571 ","page_number":631},
  {"content":"\r\n\r\nاسامى شاهان اشكانى را درست ميدانند و نه ترتيب تقدّم و تأخّر آنها را ، نه مدّت سلطنتشان براى آنها معلوم است و نه بالاخره مدّت دوام دولت اشكانى . وقايع كمى هم ، كه اكثر نويسندگان مذكور ، به زمان يكى از شاهان اشكانى نسبت داده‌اند ، در واقع امر اين چهار واقعه است :\r\n1 - ظهور مسيح ع ، كه هريك از نويسندگان مزبور به زمان يكى از شاهان اشكانى نسبت داده ،\r\n2 - خراب شدن بيت المقدس بدست روميها در زمان تيتوس قيصر روم ،\r\n3 - كشته شدن يحيى زكريا ع و قضايائى ، كه بعد رويداد ،\r\n4 - بناى قسطنطنيّه در زمان قسطنطين قيصر روم .\r\nهيچكدام از اين وقايع بتاريخ اشكانيان مربوط نيست ، حتّى بناى قسطنطنيّه ربطى بدورهء اشكانى ندارد ، چه خيلى بعدتر از انقراض اين سلسله وقوع يافت و ، اگر مقصود نويسندگان وقايع عالم بوده ، باز اين واقعه در سلطنت شاهى ، كه به زمان او نسبت داده‌اند ، روى نداده . چون مدارك نويسندگان مزبور گفته‌هاى ايرانيها ، يا بقول ابن اثير نصارا و يهود و مجوس بوده ، بايد از اينجا استنباط كرد ، كه اينها هم تاريخ واقعى اشكانيان را نميدانسته‌اند و انعكاس ضعيفى بطور روايت در كتب يا در افواه بوده و اين انعكاسات را بطور مشوّش و درهم‌وبرهم ، بيكى از شاهان اشكانى ، يا بيكى از امپراطوران روم مربوط داشته‌اند .\r\nاردوان آخرى همان اردوان پنجم تاريخ است ، ولى اكثر نويسندگان ، او را بزرگتر از شاهان ديگر اشكانى دانسته‌اند و اين هم بر خلاف تاريخ است ، ولى جهت اين است ، كه شاه اشكانى در موقع انحطاط دولت پارت رومىها را شكست داده .\r\nبالاخره ، مورّخين و نويسندگان مذكور بعضى اسامى ذكر ميكنند ، كه اصلا در تاريخ اشكانيان به آن برنميخوريم ، مانند نرسى - بيژن - ايلاووس - ساوس - شاپور ، حود بن ابراهيم بن ادرار - بهرام - اش الجبّار و غيره . بعض اينها از داستانها\r\n\r\n","description":"","footnote":"","page_name":" 2572 ","page_number":632},
  {"content":"\r\n\r\nو برخى بوسيلهء روايات از دورهء ساسانى بدورهء اشكانى انتقال يافته‌اند ، عدّه‌اى هم اختراع است ، زيرا به هيچ نامى از نامهاى اشكانى شباهت ندارد . بعض اسامى هم تصحيف شده ، چنان كه در جايش تذكّر داده‌ايم . ثعالبى مفصّل‌تر از ديگران در باب اشكانيان صحبت ميدارد ، ولى حكاياتى ، كه راجع بسلطنت شاهان مزبور ذكر شده ، بداستان‌سرائى و قصصى ، كه دايه‌هاى اطفال براى كودكان ميگويند ، شبيه - تر است : آنهمه وقايع عمدهء دوره اشكانى به اين حكايات تبديل يافته ، آن هم بىتعيين زمان و مكان حكايت ، يا ذكر اسامى اشخاصى ، كه در سرگذشتها شركت دارند و غيره و غيره . بهرحال از مطالعات در اين كتب چيزى بجز يك نكته ، كه پائينتر ذكر خواهد شد ، بر اطّلاعات ما نميافزايد . شرقيها تاريخ دورهء پارتى و اشكانيان را بعد از دورهء مزبور نميدانستند ، زيرا نه بكتب يونانى و رومى دسترسى داشته‌اند و نه بمسكوكات اشكانى ، كه در قرون جديد منبع مهمّى براى يافتن ترتيب سلطنت شاهان اشكانى ، مدّت دوام سلسلهء آنها و اطّلاعات ديگر گرديده و هنوز هم موضوع مدّاقه و تحقيقات است . كتب يونانى و رومى هم ، چنان كه در جاى خود گفته شده ، داراى اهميّت است ، زيرا از ابتداى تأسيس دولت پارت سلوكىها و بعد يونانيها و روميها روابط مستقيم با پارتيها داشته‌اند و بوقايعى ، كه در سرحدّات غربى دولت پارت و ارمنستان و سوريّه و آسياى صغير رويداده ، علاقه‌مند بودند و ديگر اينكه بعض نويسندگان غربى ، چنان كه بالاتر ذكر شد ، با صرفنظر از وقايعى كه بملل آنها مربوط بوده ، بزندگانى سياسى اين دولت بزرگ ، كه نامش پارت است ، علاقه يافته آثارى از خود گذاشته‌اند . از سالنامه‌هاى تاسىتوس اين نظر به خوبى ثابت مىشود ، زيرا اين مورّخ وقايعى را نيز يادداشت كرده ، كه مستقيما بروم مربوط نيست . شرقيها تاريخ جانشينان اسكندر و دولت‌هائيها را ، كه بر خرابه‌هاى ملك اسكندر پديد آمدند ، نيز نميدانستند و در تحت لفظ ملوك الطوائف دوره پس از اسكندر را تا اشكانيان ، با دورهء خود اشكانيان مخلوط كرده‌اند . خلاصه آنكه ، اگر ما امروز تاريخ پارت را به اين اندازه هم ، كه ذكر شد ، ميدانيم ، از پرتو\r\n\r\n","description":"","footnote":"","page_name":" 2573 ","page_number":633},
  {"content":"\r\n\r\nهمّت نويسندگان رومى و يونانى است و نيز بايد از يوسف فلاويوس مورّخ يهود ذكر خير كنيم ، زيرا او هم اطّلاعات گرانبهائى راجع بپارتيها ميدهد ، ولى جاى حيرت است ، كه نويسندگان قرون اوّلى اسلامى بكتاب او هم دسترسى نداشته‌اند ، شايد از آن جهت ، كه به زبان غير عربى نوشته شده بود . در خاتمه يك نكته ميماند كه لازم ميدانيم ، خاطر خواننده را بدان متوجه داريم . از نويسندگان قرون اوّلى اسلامى ، اگر اطّلاعاتى ، علاوه بر آنچه از مدارك غربى و تتبعات علماى فنّ در عهد جديد بدست آمده ، حاصل نميشود ، در عوض يكچيز مخصوصا جالب‌توجه است ، كه نويسندگان مزبور اشكانيان را مردم غير ايرانى نميدانند و وقتى كه از آنها و سلطنتشان حرف ميزنند ، مثل اين است ، كه از ايرانىها صحبت ميدارند . فقط ابن اثير گويد ، كه بعضى گفته‌اند ، آنها غير پارسى بوده‌اند و غير پارسى هم دلالت بر غير ايرانى نميكند ، زيرا در ايران اقوام زيادى از آريانها بودند و يكى از آنها قوم پارسى يا مادى بود ، پس لفظ غير پارسى دلالت بر غير ايرانى ندارد . بنابراين ، عقيده‌اى ، كه از 40 سال باينطرف در ايران پيدا شد ، راجع باينكه پارتيها تورانى « 1 » بوده‌اند ، در ايران و آسياى غربى سابقه نداشته ، مردمانى ، كه بعد از پارتيها آمده‌اند ، چنين عقيده‌اى نداشته ، اشكانيان را از نسل كيانيان ( هخامنشىها ) ميدانسته‌اند و تفاوتى بين آنها و شاهان قبل از آنها ، از حيث‌نژاد قائل نبودند و الّا ، چنان كه از ملل رومى و عرب و ترك و تاتار و طخارى و سقلاب و غيره حرف ميزنند ، راجع به اينها هم ميگفتند ، كه از فلان ملّت يا قوم بودند و حال آنكه اشاره‌اى هم بچنين نظرى نشده . پس ضدّيت پارسيها با اشكانيان نه از اين جهت بوده ، كه پارتيها را غير ايرانى ميدانسته‌اند . اين ضدّيت جهات ديگر داشته :\r\nيكى ميل پارسيها برياست در ايران ، چنان كه در زمان هخامنشىها برترى داشتند ، دوّم تعصّب مذهبى مغ‌ها ، كه ميخواستند مذهب زرتشت ، مذهب رسمى ايرانيان گردد و از تساهل و تسامح اشكانيان ، در امور مذهبى متنفّر بودند . بنابراين\r\n\r\n\r\n","description":"","footnote":"\r\n( 1 ) - تورانى در اينجا بمعنى تورانى آلتائى ، يعنى مغول ، استعمال شده .\r\n","page_name":" 2574 ","page_number":634},
  {"content":"\r\n\r\nنظرى ، كه در ايران شايع گرديده بود ، مبنى بر اينكه پارتيها و اشكانيان قومى بيگانه بودند و ايرانيها آنها را از خودشان نميدانستند ، مبناى تاريخى ندارد . بالاتر گفتيم ، كه از نظر علمى هم مبنائى ندارد و ، چون دلائل را در آنجا ذكر كرده‌ايم ، تكرار زائد است .\r\nچنان كه تاريخ ايران نشان ميدهد ، قبل از اسلام و بعد از طلوع آن ، در هر چند وقتى ، يكى از نقاط آن مركز حكمرانى ميشد . قبل از تاريخ كدام نقاط مركز حكومتها بود ، بتحقيق نميدانيم . در ازمنهء تاريخى در ابتداء ماديها قدم بعرصهء تاريخ گذاشته‌اند ، بعد پارسيها و پس از آن پارتيها . بعدتر ، چنان كه بيايد ، باز پارسيها بصحنه ايران بانى درآمدند . در قرون اسلامى همين كه استقلال ايران برگشت ، باز مركز حكمرانى از اين نقطه به آن نقطه سير ميكرد . آيا بدين جهت بايد گفت ، كه سامانيان و ديالمه و آل زيار و سپهبدهاى طبرستان چهار ملّت جداگانه هستند و يكى براى ديگرى بيگانه بود ؟ جواب معلوم است : خلاصه آنكه اين عقيده ، كه در ايران انتشار يافته بود و اكنون در شرف زوال است ، نه مبنا و مدرك تاريخى دارد و نه پايهء علمى . پارتيها ، چنان كه كرارا گفته‌ايم ، يكى از اقوام آريانى ايرانى بوده‌اند ، امّا شاهان اشكانى در اصل شايد سكائى بوده‌اند ، ولى آنها هم از طول مدّت اقامت در ايران ايرانى شده بودند . در اين شكّى نيست ، كه بواسطهء دورى پارت از آسوريها و بابليها و از مردمان ديگر آسياى صغير و سوريّه ، پارتيها از حيث اخلاق و عادات و طرز جنگ و تشكيلات و غيره تفاوتهائى با ماديها و پارسيها داشته‌اند و همين تفاوتها شايد باعث شده ، كه بعضى را دوچار اشتباهاتى كرده و تصوّراتى پرورده‌اند ، كه مبنا و مدرك صحيحى ندارد .\r\nاز نويسندگان ايران ، كه بعد از فتنه مغول كتبى نوشته و در آن ذكرى از اشكانيان كرده‌اند ، صحبت نخواهيم داشت ، زيرا نوشته‌هاى آنها هم تقريبا در زمينهء كتب نويسندگان قرون اوّلى اسلامى است . باوجود اين براى نمونه ، فهرست شاهان اشكانى را موافق چند تأليفى ، كه بعد از فتنهء مغول كرده‌اند ، ذكر ميكنيم :\r\n\r\n","description":"","footnote":"","page_name":" 2575 ","page_number":635},
  {"content":"\r\n\r\n\r\nمبحث سوّم\r\n\r\n1 - حمد اللّه مستوفى قزوينى\r\nنويسندهء مذكور ، در صفحه 101 تاريخ گزيده ( طبع لندن 1910 ) گويد :\r\nفرقه دوّم پادشاهان ملوك الطوائف اشكانيانند « 1 » « دوازده پادشاه و مدّت ملك آنها 165 سال . اصحاف الكهف بعهد ايشان در غار رفتند » ، بعد ترتيب آنها را چنين ذكر مىكند : « اشك بن دارا بر ابطخسن « 2 » خروج كرد و او را بكشت ، ملك ابطخسن او را مسلّم شد ، با ديگر پادشاهان اطراف مقرّر كرد ، كه نام او در فرمانها بالاى نام خود نويسند و او نيز از ايشان خراج نخواهد و بوقت تشويش بلشگر مدد همديگر دهند و نصب و عزل هيچيك بدست ديگرى نباشد . مدّت پادشاهى او 15 سال » .\r\n« اشك بن اشك ، بعد از پدر به حكم ارث بپادشاهى نشست و مدّت 20 سال حكم كرد و درگذشت » .\r\n« شاپور بن اشك بن دارا ، او را شاپور بزرگ خوانند ، بعد از برادر پادشاهى به او تعلّق گرفت و او بجنگ روم رفت و خلق بىشمار بقتل آورد و از اموال و خزائنى ، كه اسكندر از ايران بروم برده بود ، بسيارى باز آورد و به آن اموال جوى نهر ملك بعراق عرب بيرون آورد ، 6 سال در پادشاهى بماند و درگذشت » .\r\n« بهرام بن شاپور بن اشك بعد از پدر به حكم وصيّت پادشاه شد و مدّت 11 سال در پادشاهى زيست و بمرد . بلاش بن بهرام بن شابور بن اشك ، بعد از پدر ملك به او تعلّق گرفت . مدّت 16 سال در حكومت بسر برد و درگذشت » .\r\n« هزمزد بن بلاش بن بهرام بعد از پدر پادشاهى به او تعلّق گرفت و مدّت 16 سال در حكومت بسر برد و درگذشت » .\r\n« نرسى بن بلاش بن بهرام بن شابور بن اشك . مدّت 4 سال پادشاه بود و درگذشت » .\r\n\r\n\r\n","description":"","footnote":"\r\n( 1 ) - از اينجا عين عبارت مؤلّف مذكور نوشته شده .\r\n( 2 ) - مصحّف آنتيوخوس است ، كه در ابتداء آنطيخس نوشته‌اند و بعد آن هم تصحيف شده و به اين شكل درآمده .\r\n","page_name":" 2576 ","page_number":636},
  {"content":"\r\n\r\n« فيروز بن بلاش بن بهرام . بعد از عمّ پادشاه شد و 17 سال حكم راند » .\r\n« بلاش بن فيروز بن هرمز . بعد از پدر 12 سال پادشاهى كرد و درگذشت » .\r\n« خسرو بن نرسى بن بلاش بن بهرام . بعد از پسر عم‌ّزاده پدر ، پادشاه شد و مدّت 6 سال در پادشاهى بماند و درگذشت » .\r\n« بلاشان بن بلاش بن فيروز بن هرمز بن بلاش بن بهرام بن شابور بن اشك بن دارا . مرغزار بلاشان بحدود اصفهان منسوب است . 22 سال در پادشاهى بسر برد و درگذشت » .\r\n« اردوان بن بلاشان بن بلاش بن فيروز . بعد از پدر پادشاه شد و مدّت 13 سال در پادشاهى بسر برد و در جنگ اشغانيان كشته شد » .\r\nحمد اللّه مستوفى قزوينى ، بگروه سوّم ملوك الطّوائف عقيده دارد و اينها را اشغانيان ناميده و ازنژاد فريبرز كاوس دانسته ، چنان كه گويد : اردوان بن اشغ اوّل پادشاه اين سلسله بود و با اردوان بن بلاشان جنگ و سلطنت را از اشكانيان انتزاع كرد ، اسامى اين هشت نفر را چنين نوشته :\r\n« اردوان بن اشغ 30 سال سلطنت كرد . خسرو بن اشغ 12 سال ، در زمان او عيسى ع تولّد يافت . گودرز بن بلاش ، يا گودرز بزرگ 30 سال ، كين يحيى پيغمبر را از بنى اسرائيل خواست . بيزى « 1 » بن گودرز 20 سال . نرسى بن گودرز بن بلاش بن اشغ ، بعد از پدر پادشاه شد و 10 سال سلطنت كرد . نرسى بن بيزى بن گودرز بن بلاش بن اشغ . بعد از پدر پادشاه شد ، روميان قصد او كردند ، او از ملوك الطوائف مدد خواست و ايشان را از ايران دفع كرد . بعد در جنگ اردشير پاپكان كشته شد ، مدّت سلطنتش 31 سال بود .\r\n\r\n2 - محمّد خاوند شاه معروف به امير خوند\r\nمؤلّف مذكور در تأليف خود ، موسوم به روضة الصّفاء ( طبع بمبئى ، سنه 1271 هجرى ) در جلد اوّل صفحهء 219 فهرست پادشاهان اشكانى را تقريبا مانند\r\n\r\n\r\n","description":"","footnote":"\r\n( 1 ) - بيزى بايد مصحّف بيژن باشد . در ابتداء بيژن بيزن شده و بعد نون بيا تبديل يافته .\r\n","page_name":" 2577 ","page_number":637},
  {"content":"\r\n\r\nصاحب تاريخ گزيده نوشته :\r\n1 - اشك بن اشكان 10 سال سلطنت كرد ،\r\n2 - شاپور بن اشك 42 سال ،\r\n3 - بهرام بن شاپور 11 سال ،\r\n4 - بلاش بن بهرام 40 سال ،\r\n5 - نوش بن بلاش 14 سال ،\r\n6 - فيروز بن هرمز 17 سال ،\r\n7 - بلاش بن هرمز 12 سال ،\r\n8 - خسرو بن بلاش بن نرسى بن هرمز 40 سال ،\r\n9 - بلاش بن بلاش 24 سال ،\r\n10 - اردوان 13 سال .\r\nبعد مؤلف مذكور گويد ، كه اشكانيان موافق تاريخ گزيده طبقهء ديگراند از ملوك الطوائف و هشت پادشاهند بدين سياق ، كه مذكور ميگردد :\r\n1 - اولاد بن اشكان ( اولاد بايد مصحّف اردوان باشد ، زيرا در تاريخ گزيده چنين نوشته شده . م . ) 23 سال سلطنت كرد .\r\n2 - بلاش بن اشكان 12 سال ،\r\n3 - گودرز بن بلاش 30 سال ،\r\n4 - بيژن بن گودرز 10 سال ،\r\n5 - گودرز بن بيژن - 10 سال ،\r\n6 - نرسى بن بيژن 11 سال ، در زمان او روميها قصد ايران كردند و او از ملوك الطوائف مدد خواسته آنها را دفع كرد .\r\n7 - اردوان بن نرسى 30 سال . او در جنگ اردشير پاپكان كشته شد .\r\nچنين است نوشته‌هاى مؤلّف مذكور ، وقايع هم تقريبا با جزئى تفاوتهائى همان است ، كه نويسندگان قرون اوّلى اسلامى نوشته‌اند ، مثلا تولد عيسى ع در\r\n\r\n","description":"","footnote":"","page_name":" 2578 ","page_number":638},
  {"content":"\r\n\r\nزمان شاپور بن اشك يا بلاش بن اشكان . خواستن كين يحيى ع از بنى اسرائيل ، در سلطنت گودرز بن بلاش ، پديد آمدن جرجيس در زمان اولاد بن اشكان .\r\n\r\n3 - غياث الدّين خواندمير\r\nنويسندهء مذكور گويد ( حبيب السير ، جزء دوّم از جلد اوّل ، صفحه 26 - 28 ) « 1 » ، كه ملوك اشكانى اينها بودند :\r\n1 - اشك ، بقولى 12 و بقول ديگر 15 سال سلطنت كرد ،\r\n2 - شاپور بن اشك ، بقولى 60 و بقول ديگر 42 سال سلطنت كرد ،\r\n3 - بهرام بن شاپور الملقّب به گودرز ، بقولى 11 و بقول ديگر 50 سال سلطنت كرد ، بعد از قتل يحيى ع به بيت المقدس لشكر كشيد و از مراسم كشتن و غارت كردن دقيقه‌اى مهمل و نامرعى نگذاشت و اين قضيّه 40 سال پس از ارتفاع مسيح ع واقع شد ،\r\n4 - بلاش بن بهرام 15 سال ، در زمان او جمعى از بنى اسرائيل ، از جهت نافرمانى حضرت كبرياى سبحانى ، به صورت بوزينه مصوّر شدند و بعد از هفت روز ، كه به آن صورت بسر بردند ، بدوزخ نقل كردند ،\r\n5 - هرمز بن بلاش 19 سال ،\r\n6 - نرسى بن بلاش ، در تاريخ بيضاوى عوض نرسى ، انوش بن بلاش مذكور است ، مدّت سلطنت او بروايت حمد اللّه مستوفى 14 سال و بروايت قاضى بيضاوى 40 سال بود ،\r\n7 - فيروز بن هرمز . بواسطهء ظلم گماشتگانش او را گرفته ميل كشيدند .\r\nمدّت سلطنتش 17 سال بود ،\r\n8 - بلاش بن فيروز شهوت دوست بود ، با خواهرش معاشرت كرد .\r\nمدّت سلطنتش بروايتى 40 سال بود و بقول اقل 7 سال ، بعضى گويند قصّهء اصحاب كهف در زمان او ظهور يافت ،\r\n\r\n\r\n","description":"","footnote":"\r\n( 1 ) - طبع بمبئى 22 شعبان 1272 هجرى مطابق 18 آوريل 1857 م .\r\n","page_name":" 2579 ","page_number":639},
  {"content":"\r\n\r\n9 - اردوان بن بلاشان ، در جنگ اردوان بن اشغ بقتل رسيد . در اينجا خواند مير ، عقيدهء حمد اللّه مستوفى را در باب سلسله ديگر ذكر كرده و گويد ، كه سلسلهء اشغان غير از اردوان بن اشغ هشت تن بودند :\r\n1 - اردوان بن اشغان مدّت سلطنت 23 سال ،\r\n2 - خسرو بن اشغان مدّت سلطنت 11 سال ،\r\n3 - بلاش بن اشغان مدّت سلطنت 12 سال ،\r\n4 - گودرز بن بلاش مدّت سلطنت 3 سال ،\r\n5 - بيژن بن گودرز مدّت سلطنت 20 سال ،\r\n6 - گودرز بن بيژن مدّت سلطنت 15 سال ،\r\n7 - نرسى بن بيژن مدّت سلطنت 15 سال ،\r\n8 - اردوان بن نرسى مدّت سلطنت 31 سال ،\r\nاردوان بدست اردشير بابكان كشته شد .\r\n\r\n4 - مرحوم ميرزا تقيخان سپهر لسان الملك\r\nمورّخ مذكور ، در ناسخ التّواريخ جلد اوّل از كتاب اوّل ، ترتيب سلسله اشكانى را چنين ذكر كرده :\r\n\r\nاوّل - سلسلهء اشكانيان :\r\n1 - اشك بن اشكان مدّت سلطنت 15 سال .\r\n2 - شاپور بن بن اشك مدّت سلطنت 60 سال ،\r\n3 - بهرام بن شاپور مدّت سلطنت 48 سال ،\r\n4 - بلاش بن بهرام مدّت سلطنت 16 سال ،\r\n5 - هرمز بن بلاش مدّت سلطنت 19 سال ،\r\n6 - نرسى بن بلاش مدّت سلطنت 40 سال ،\r\n7 - فيروز بن هرمز مدّت سلطنت 17 سال ،\r\n8 - بلاش بن فيروز مدّت سلطنت 12 سال\r\n\r\n","description":"","footnote":"","page_name":" 2580 ","page_number":640},
  {"content":"\r\n\r\n9 - خسرو بن بلاش بن نرسى مدّت سلطنت 40 سال ،\r\n10 - بلاشان بن بلاش بن فيروز مدّت سلطنت 24 سال ،\r\n11 - اردوان بن بلاش مدّت سلطنت 13 سال .\r\n\r\nدوّم - سلسلهء اشغانيان :\r\n1 - اردوان بن اشغ سرسلسله اشغانيان مدّت سلطنت 23 سال ،\r\n2 - خسرو بن اشغ مدّت سلطنت 19 سال ،\r\n3 - بلاش بن اشغان مدّت سلطنت 19 سال\r\n4 - گودرز بن بلاش مدّت سلطنت 30 سال ،\r\n5 - بيژن بن گودرز مدّت سلطنت 20 سال ،\r\n6 - گودرز بن بيژن مدّت سلطنت 10 سال ،\r\n7 - نرسى بن بيژن مدّت سلطنت 11 سال ،\r\n8 - اردوان بن نرسى مدّت سلطنت 31 سال ،\r\nصاحب ناسخ التّواريخ ، راجع بوقايع سلطنت شاهان اشكانى چيزهائى ذكر كرده ، كه در كتب متقدّمين نيست و معلوم است ، كه مورّخ مزبور بمدارك غربى دسترسى داشته ، ولى ترتيب سلطنت شاهان اشكانى و اسامى آنها با تفاوتهائى موافق نوشته‌هاى مورّخين و نويسندگان شرقى است و نيز به دو سلسلهء اشكانى و اشغانى قائل است .\r\nچنان است مفاد نوشته‌هاى نويسندگانى ، كه پس از فتنه مغول راجع بتاريخ اشكانيان چيزى نوشته‌اند و تقريبا در زمينه نوشته‌هاى مورّخين و نويسندگان قرون اوّلى اسلامى است . بعد در اوايل اين قرن چهاردهم هجرى ، از جهت نزديك شدن ايران باروپا ، كتابى در باب تاريخ اشكانيان بقلم مرحوم محمّد حسنخان اعتماد السّلطنه نوشته شده ، اين نويسنده در ايران اوّل مؤلّفى است ، كه تاريخ اشكانيان را موافق مدارك غربى تأليف كرده ( درر التيجان ، طبع طهران 1308 - 1309 - 1310 هجرى ) و براى جمع‌آورى اطّلاعاتى ، كه بدورهء پارتى راجع است ، رنج برده . معلوم است ، كه ترتيب شاهان اين سلسله و اسامى و مدّت\r\n\r\n","description":"","footnote":"","page_name":" 2581 ","page_number":641},
  {"content":"\r\n\r\nسلطنت آنها و ساير اطّلاعات موافق عقيده مورّخين و نويسندگان اروپائى زمان مؤلّف مذكور است ( 1310 هجرى ) و اكنون در نتيجهء تحقيقات در فهرست مزبور هم بعض تغييرات حاصل شده ، كه در جاى خود ذكر كرده‌ايم .\r\nنسب شاهان و كارهائى ، كه كرده‌اند ، نيز موافق مدارك غربى نوشته شده .\r\nراجع به فيروز گوئيم ، كه مؤلف مذكور پاكر را فيروز دانسته ولى پاكر نويسندگان غربى فغور ، فقور ، افقور ، اقفور نويسندگان شرقى است نه فيروز ، فيروز لقب بوده و بجاى نيكه « 1 » ربه النّوع نصرت بعقيده يونانىها ، استعمال ميشده ، يعنى بجاى اينكه بگويند « در تحت حمايت ربه النوع مذكوره » ميگفتند فيروز ، چنان كه در فصلى ، كه از مورّخين ارمنستان صحبت خواهد بود و نيز در مبحث مسكوكات اشكانى بيايد .\r\nصاحب درر التيجان پارتيها را ازنژاد مغول ( تركمان و غيره ) دانسته .\r\nاگرچه بعد ، از اين عقيده عدول كرده ، بنا بعقيدهء احمد رفعت افندى عضو محاسبات ماليّه دولت عثمانى ، فرىياپت را ، با افراسياب مطابقت داده ، نسب ارشك را به او رسانيده و بعد گفته ، كه ، چون افراسياب ازنژاد تور است و تور پسر فريدون بود ، پس اشكانيان نيز ايرانى بوده‌اند ( درر التيجان ، جلد دوّم ، صفحه 4 ) .\r\nچنين است عقيدهء مؤلّف مذكور ، ولى بايد گفت ، دليلى نداريم ، كه فرىياپت را افراسياب بدانيم و ديگر ، افراسياب يك شخص داستانى است ، نه تاريخى و در حلّ مسائل تاريخى نميتوان بداستانها « 2 » استناد كرد و ، الّا ، چنان كه منطقيّون گويند ، مصادره بر مطلوب « 3 » خواهد بود : اوّل بايد ثابت كرد ، كه افراسيابى بوده و بعد مدلّل داشت ، كه فرىياپت همان افراسياب است . چون هيچكدام از اين دو فرض ثابت نشده ، پس بنتيجهء صحيحى هم نميتوان رسيد . پارتيها ايرانى بوده‌اند ، ولى نه از اين جهت ، كه فرىياپت افراسياب داستانى بود ، بل بجهاتى ، كه در جاى\r\n\r\n\r\n","description":"","footnote":"\r\n( 1 ) -  Nike . \r\n( 2 ) -  Legendes . \r\n( 3 ) -  Petitio Principii . \r\n","page_name":" 2582 ","page_number":642},
  {"content":"\r\n\r\nخود ، ابتداى كتاب چهارم اين تأليف ( صفحات 2192 - 2197 ) ذكر شده .\r\n\r\nفصل ششم - مورخين و نويسندگان ارمنستان\r\nچنان كه از تاريخ پارت به خوبى روشن است ، در دورهء اشكانيان ارمنستان ارتباطى خاص با ايران اشكانى داشت . در اينوقت هنوز جدائى مذهبى بين ايرانيان و ارامنه روى نداده بود ، زيرا قرونى بعد ، ارامنه مذهب عيسوى را پذيرفتند . از طرف ديگر از حيث عادات و اخلاق و تشكيلات و غيره ارامنه شباهت‌هاى تام بايرانيها داشتند و در دوره پارتى در اينجا شعبه‌اى از خاندان اشكانى سلطنت ميكرد . مخصوصا جالب‌توجه است ، كه وقتى كه روميها بر ارمنستان دست يافته شخصى ديگر را بر تخت مينشانيدند ، غالبا ملّيون ارامنه و وطن‌پرستان آنها چنين شخصى را غاصب تاج‌وتخت ارمنستان ميدانستند و با او مخالفت ميورزيدند .\r\nكلية ، چنان كه از تاريخ پارت برميآيد ، قبل از اينكه ساسانيان روى كار آيند و جنگهاى مذهبى بين ايرانيان و ارامنه درگيرد ، قلوب ملّيّون و وطن‌پرستان ارامنه با ايران بود و مخالف روميها . حتّى در زمان اردشير پاپكان ، پس از غلبه او بر اردوان ، ارمنستان بحمايت اشكانيان برخاست و بعدها هم ملّت ارامنه بطرفدارى از اشكانيان باقى ماند . بنابراين يكى از جهات ضدّيت ارمنستان با ساسانىها محبّتى بود ، كه ارامنه نسبت باشكانيان ميورزيدند و جهت ديگرش تعصّب مذهبى شاهان ساسانى ، كه در تحت نفوذ مغ‌ها ميخواستند ارمنستان را در مذهب زرتشت نگاهدارند . چون شرح اين وقايع در جاى خود بيايد ، عجالة ميگذريم . مقصود از نگارش چند صفحه‌اى ، كه بيايد فقط اين است ، كه ببينيم ، مورّخين و نويسندگان مملكتى ، كه باشكانيان علاقه‌مند بودند ، در باب وقايع سلطنت شاهان مذكور چيست و از نوشته‌هاى آنها چيزى بر اطّلاعات ما ميافزايد يا نه ؟\r\n\r\nماراپاس كاتينا « 1 »\r\nاز اين نويسنده در صفحه 94 - 95 اين تأليف ذكرى شده و همانجا گفته‌ايم ، كه مفاد نوشته‌هاى او را موسىخورن\r\n\r\n\r\n","description":"","footnote":"\r\n( 1 ) -\r\n Victor Langlois . Collection des histor . anc . et mod . de I Armenie . T . I . Paris 1881 . p . 13 . \r\n","page_name":" 2583 ","page_number":643},
  {"content":"\r\n\r\nمورّخ ارمنستان در تاريخ خود درج كرده . اكنون بايد ديد ، كه مفاد نوشته‌هاى ماراپاس كاتينا راجع بپارت و اشكانيان چه بوده : موسىخورن گويد ( كتاب 1 ، بند 8 ) . . . . . وال ارشك « 1 » ( واگ ارشك ) پس از اينكه بطور شايان تمامى قسمتهاى مملكت خود را بنظم و ترتيب صحيح درآورد ، خواست بداند ، كه كىها قبل از او در مملكت ارامنه سلطنت كرده‌اند و آيا آنها پادشاهانى جوانمرد بوده‌اند يا تنبل . بنابراين او شخصى را از اهل سوريه ، كه ماراپاس كاتينا نام داشت و فكور و آگاه از زبان يونانى و كلدانى بود ، يافته با هداياى گرانبهاء نزد برادر بزرگترش ارشك فرستاد و خواهش كرد ، كه دفاتر شاهى را براى او باز كند . بعد او در كتاب 1 ، بند 2 شرحى ذكر مىكند ، كه در صفحه 94 و 95 اين تأليف مندرج است و ، چون خارج از موضوع ما است ، تكرار نميكنيم .\r\nپس از آن موسىخورن موافق نوشته‌هاى ماراپاس كاتينا تاريخ ارمنستان را از نخستين پادشاه آن ( هايك ) شرح ميدهد و چون باز خارج از موضوع است ميگذريم . قسمتهائى ، كه به تيگران و اژدهاك و نيز بپادشاهان ماد راجع است در صفحات 205 و 216 و 217 اين تأليف ذكر شده . بالاخره او بسر موضوعى ميرسيد ، كه باشكانيان مربوط است و گويد ( كتاب 2 ، بند 2 ) : « شصت سال پس از فوت اسكندر ارشك دلير بسلطنت پارت رسيد . در شهرى ، كه آن را پهل آراوادن « 2 » ميناميدند و در كوشان « 3 » واقع بود ( اين شهر را ويكتور لانگلوا « 4 » با باختر ( بلخ ) مطابقت داده و گويد ، شهرى را ، كه يونانيها باكتر ميناميدند در نزد ارامنه به پهل معروف بود . بهرحال روايت ارمنى با روايتى موافقت دارد ، كه بالاتر در ابتداى كتاب چهارم ذكر شد و بنابرآن ارشك با برادرش از باختر بپارت آمدند . م . ) . ارشك جنگى وحشت‌آور كرده تمام مشرق را بتصرّف آورد و مقدونيها را از بابل راند ( مقصود از مقدونيها سلوكيهايند زيرا آنها اصلا\r\n\r\n\r\n","description":"","footnote":"\r\n( 1 ) - اين همان شخصى است ، كه اشكانيان ايران او را بتخت ارمنستان نشانيده بودند .\r\n( 2 ) -  Pahl Aravadin \r\n( 3 ) -  Kouschan . \r\n( 4 ) -  Victor Langlois . \r\n","page_name":" 2584 ","page_number":644},
  {"content":"\r\n\r\nمقدونى بودند . م . ) . او شنيد ، كه روميها بر مغرب و دريا استيلا دارند و در هيسپانى ( اسپانيا ) معادنى را ، كه طلا و نقره ميدهد ، بدست آورده‌اند و آنها گالّيها و دولتهاى آسيا را ( مقصود آسياى صغير است ) باجگذار خود كرده‌اند .\r\nبر اثر اين خبر اشك سفرائى فرستاده خواست عهد دوستى با آنها ببندد و وعده داد ، از هر كمكى بمقدونيها احتراز جويد . او راضى نشد باجى بروميها بپردازد ، ولى هر سال هديه‌اى ميداد ، كه ارزش آن صد تالان ( كنكر « 1 » ) بود . ارشك 31 سال بدين نحو سلطنت كرد و پس از او پسرش ارداشس ( اردشير ) 26 سال و بعد ارشك پسر آرداشس ، كه كبيرش خوانده‌اند ( اسم اين شاه را ارشگان نيز نوشته‌اند ) . اين شاه با دمتريوس و با آن‌تىگون پسر او جنگيد . آن‌تىگون در بابل با لشكرى از مقدونيها به او حمله كرده جنگيد ، ولى اسير ارشك گرديد و در زنجير او را بپارت بردند . از اين جهت دمتريوس را سىدرىتس « 2 » خواندند .\r\nبرادر او آن‌تيوخوس سىدتس « 3 » ، همين كه از حركت ارشك آگاه شد ، سوريّه را تصرّف كرد و ارشك به قصد او با 120 هزار سپاهى بيرون رفت . آن‌تيوخوس از جهت شدّت سرماى زمستان مجبور گرديد جنگ كند و در تنگى با تمامى قشونش تلف شد . پس از آن ارشك آقاى بخش سوّم عالم گرديد . چنان كه از كتاب چهارم تاريخ صحيح هرودوت ميدانيم ، عالم را مورّخ مزبور بسه قسمت كرده : يكى اروپا ديگرى ليبيا ( افريقا ) و سوّمى آسيا ، كه در تحت اطاعت ارشك بود » .\r\nبعد نويسندهء مزبور گويد ( موسىخورن ، كتاب 2 ، بند 3 ) : « در اينوقت ارشك برادرش وال ارشك را پادشاه مملكت ما كرد و حدود آن را شمال و مغرب قرار داد . وال ارشك ، چنان كه در كتاب اوّل گفتيم ، پادشاهى دلير و باتقوا بود و بمملكتش وسعت داد . او مؤسسات مدنى را ، بقدرى كه توانست ، تشكيل و مملكت را بايالاتى تقسيم كرد و بهر ايالتى يكى از پادشاهان دست‌نشانده را گماشت .\r\nاينها اشخاص نامى و از اعقاب نياى ما ( هايگ ) و روساء ديگر بودند » .\r\n\r\n\r\n","description":"","footnote":"\r\n( 1 ) -  Kankar  ( بمعنى تالان ) .\r\n( 2 ) -  Siderites \r\n( 3 ) -  Sidetes . \r\n","page_name":" 2585 ","page_number":645},
  {"content":"\r\n\r\n« پارتى جوانمرد ( يعنى وال ارشك ) پس از اينكه مقدونيها را مخذول و منكوب گردانيد و جنگ‌ها را به آخر رسانيد ، به كارهاى نيكو پرداخت . در ابتداء او در ازاى خدمات شمپه پاكارد « 1 » يهودى ، كه شخصى نيرومند و باخرد بود ، پاداشهاى خوبى به او داد و باعقابش اين امتياز را داد ، كه تاج بر سر اشكانيان گذارند . پس از آن بخانواده خود حق داد ، كه خودشان را پاكرادونى « 2 » بخوانند ، اين ايالت بزرگى است ، كه امروز هم در ارمنستان وجود دارد . اين پاكراد قبل از اينكه ارشك با مقدونيها بجنگد ، صميمانه به وال ارشك خدمت ميكرد . او رئيس دربار هم گرديد و در انتهاى مملكت ، كه هنوز به زبان ارمنى حرف ميزنند ، او را فرمانده يازده هزار سپاهى در مغرب ميخوانند . اكنون عقب رفته از جنگ وال ارشك با اهالى پنت و فريگيّه و پس از آن از فتوحاتش سخن برانيم » .\r\nدر اين‌جا مورّخ ارمنستان از كارهاى وال ارشك در داخله ارمنستان و جنگهاى او با متّحدين مقدونىها صحبت ميدارد . چون اين قسمت‌ها بموضوع ما مربوط نيست ، ميگذريم ، فقط يك‌جاى اين قسمت ( كتاب 2 ، بند 8 ) جلب توجّه مىكند . در اينجا گفته شده است ، كه وال ارشك دوّمين مقام را در ارمنستان باعقاب آژىدهاك پادشاه ماد داد و آنها را اكنون مورات‌زان « 3 » مينامند ، زيرا رئيس اين خانواده را امروز مورات‌زان در « 4 » نمينامند ، بل مارات‌زواتز در « 5 » يعنى آقاى ماديها نامند . وال ارشك تمامى دهاتى را ، كه از ماديها گرفت ، به اين رئيس داد . بعد مورّخ مزبور از تنظيمات و تنسيقات وال ارشك حرف زده در خاتمه گويد وال ارشك پسر ارشد خود را ، كه ارشك نام داشت ، نزد خود نگاهداشت ، تا او را جانشين خود قرار دهد . او نوه‌اش آرداشس ( اردشير ) را خيلى دوست ميداشت . اين طفل كودكى خوب بود و براى آتيه اميدواريها ميداد . از اين زمان اشكانيان اين اصل را پذيرفتند ، كه در نزد پادشاه يك پسرش\r\n\r\n\r\n","description":"","footnote":"\r\n( 1 ) -  Champa Pacarad . \r\n( 2 ) -  Pacradouni . \r\n( 3 ) -  Mouratzan . \r\n( 4 ) -  Mouratzan - der . \r\n( 5 ) -  Maratzou - otz - der . \r\n","page_name":" 2586 ","page_number":646},
  {"content":"\r\n\r\nبماند و وليعهد گردد . باقى اولاد از زن و مرد به هاش‌ديانك كه به آنها تعلّق دارد ، بروند . پس از اين كارها وال ارشك در مدزپين « 1 » ( نصيبين ) مرد و سلطنتش 22 سال بود ( 149 - 127 - ق . م ) .\r\n« ارشك اوّل پدرش را پيروى كرد و با اهالى پنت جنگيد . . . . . در اينوقت اختلالى بزرگ در گردنه‌هاى كوه قفقاز در صفحه بلغارها پديد آمد و مردمانى زياد بمملكت ما مهاجرت كرده در جنوب گگ « 2 » ( ياجوج ) در صفحات حاصل‌خيز براى مدّتى مديد برقرار شدند . . . . . »\r\nبعد موسىخورن از چيزهائى حرف مىزند ، كه بموضوع ما مربوط نيست و به اين قسمت چنين خاتمه ميدهد « حكايت ماراپاس كاتينا در اينجا تمام شد » .\r\nچنين است مفاد نوشته‌هاى نويسنده مذكور و ميتوان گفت ، كه حكايت او ، اگر صرف‌نظر از جزئيات كنيم ، رويهمرفته بتاريخ نزديك است ولى بجاى اسامى خاصّه شاهان اشكانى باسم عمومى ارشك غالبا اكتفاء شده ، بهرحال بقدرى ، كه راجع باشكانيان است ، بطور كلّى ( يعنى رويهمرفته ) با تاريخ موافقت دارد . مقصود از مقدونيها هم همان سلوكيها هستند ، كه اصلا مقدونى بودند . از شاهان اشكانى كسى ، كه با وال ارشك معاصر بوده يكى مهرداد اوّل است ( 174 - 136 ق . م ) و ديگرى فرهاد دوّم ( 136 - 127 ق . م ) و اگر آمدن ماراپاس كاتينا بدربار ايران راست باشد ، شاهى ، كه او را پذيرفته مهرداد اوّل بوده ، ولى بايد گفت ، كه در باب صحّت اين روايت و اينكه كتابخانه‌اى در نينوا بوده ، بعضى ترديد دارند .\r\n\r\nباردسن « 3 »\r\nدر باب باردسن بصفحهء 96 اين تأليف رجوع شود . موسى خورن از قول او گويد ( كتاب 2 ، بند 61 - 66 ) :\r\nبعد از آرداشس ( اردشير ) پسرش آرداوازت ( ارته‌باذ ) پادشاه شد . او از آرارات ( آغرىداغ ) تمام برادرانش را راند ، تا آنها در صفحه‌اى ، كه متعلّق بپادشاه است ، سكنى نكنند . او فقط ( ديران ) را ، كه جانشينش بود ،\r\n\r\n\r\n","description":"","footnote":"\r\n( 1 ) -  Medzpine . \r\n( 2 ) -  Gog . \r\n( 3 ) -  Bardesane . \r\n","page_name":" 2587 ","page_number":647},
  {"content":"\r\n\r\nنگاهداشت ، زيرا پسر نداشت . بعد از چند روز سلطنت ، آرتاوازت ، وقتى كه به شكار ميرفت ، از جهت دوار سر بچاهى افتاد و درگذشت ( در اين‌جا موسىخورن حكايتها و افسانه‌هائى نقل مىكند ، كه چون خارج از موضوع است ميگذريم . م . ) .\r\nديران پس از آرتاوازت در سال سيزدهم سلطنت برز « 1 » ( فيروز ) شاه پارس ( مقصود ايران است نه پارس بالاخصّ ) بتخت نشست ، چيز مهمّى از او نميگويند فقط گويند ، كه او صميمانه بروميها خدمت ميكرد .\r\nبعد موسىخورن گويد ( كتاب 2 ، بند 63 ) : پس از ديران درتاد ( تيرداد ) از نژاد پاكرادونى و پسر سمپادوهى « 2 » دختر سمپاد « 3 » دلير بتخت نشست . ديران دختر خود را به او داد ، ولى اين زن شوهرش را از جهت شكل و ظاهر ناهنجار او دوست نميداشت ( بعد حكايتى ميآيد ، كه ذكرش خارج از موضوع است . م . ) .\r\nبعد از ديگران ( تيگران ) اوّل برادرش ( ديگران ) بتخت ارمنستان نشست و اينزمان مطابق بيست و چهارمين سال سلطنت برز ( فيروز ) شاه پارسى بود . او چهل سال سلطنت كرد بىاينكه كار مهمّى انجام داده باشد . در موقعى كه تيتوس دوّم امپراطور روم ، كه او را آن‌تونن اوگوست « 4 » ميناميدند ، مرد ، تيگران اسير دخترى يونانى گرديد . فيروز شاه پارس ( مقصود ايران است ) بامپراطورى روم حمله كرد و از اين جهت او را فيروز ، يعنى فاتح خواندند ، زيرا قبل از آن او را بيونانى ولوگزس « 5 » ميناميدند ، ولى نميدانيم ، كه اسم او در نزد پارسيها چيست ( بالاتر گفتيم ، كه در زبان پهلوى بلاش را ولگاش يا ولخاش ميگفتند و ولوگزس يونانى شده اين اسم است . از اين نوشته موسىخورن صريحا استنباط مىشود ، كه فيروز لقب بلاش بوده و بمعنى فاتح است و اينكه بعض نويسندگان قرون اسلامى اسم شاهى را از اشكانيان فيروز نوشته‌اند ، جهت اين است ، كه لقب را اسم تصوّر كرده‌اند . م . ) . وقتى كه فيروز بسوريّه حمله و به خاك فلسطين تجاوز كرد ، تيگران ما به حكم\r\n\r\n\r\n","description":"","footnote":"\r\n( 1 ) -  Berose . \r\n( 2 ) -  Sempadouhi . \r\n( 3 ) -  Sempad . \r\n( 4 ) -  Antonin Auguste . \r\n( 5 ) -  Velogeses  ( بلاش ) .\r\n","page_name":" 2588 ","page_number":648},
  {"content":"\r\n\r\nاو بايالات درياى مغرب ( مديترانه ) داخل شد و اسير شاهزاده خانمى ، كه اين مملكت را اداره ميكرد ، گرديد . اين زمانى بود ، كه قيصر لوكيانوس ( مقصود لوثيوس ارليوس وروس كمّدوس است ) « 1 » قيصر در آتن معبدى بنا ميكرد . لوكيانوس با قشونى زياد بزمينهاى درياى مغرب آمد و بعد از مرگ فيروز ارمنستان را گرفت ، ( ديگران ) را خلاصى بخشيد و دختر جوانى را ، كه نامش ( روفا ) بود ، به او داد ، ولى وقتى كه ( ديگران ) بارمنستان برگشت ، زن مذكور را از خود دور ساخت و از چهار پسرى ، كه از وى داشت ، خانواده‌اى تشكيل كرده مقرّر داشت ، كه اوّلى رئيس خانواده باشد و او را در رديف ولات ديگر قرار داد . اين خانواده را باسم مادرشان روف‌سيان ناميد ، تا نتوانند خودشان را اشكانى گويند ( يعنى نميخواست اين افتخار را داشته باشند . م . ) . . . . . . .\r\nدر كتاب 2 ، بند 65 موسىخورن گويد : پس از مرگ ( ديگران ) پسرش واگارش « 2 » ( ولگاش - بلاش ) بر تخت نشست . اينوقت سى و دوّمين سال سلطنت هم‌اسم او واگارش شاه پارس بود ( مقصود ايران است ) . . . . . . . . . . .\r\nجائى ، كه مادرش او رازاده بود شهرى بنا كرده آن را واگارشاوان نام نهاد .\r\nاين شهر در محل تلاقى رود مورتز و اراسك ( ارس ) واقع است . ( ديگران ) دوّم ، كه از اشكانيان بود ، دور اينشهر ديوارى كشيد و آن را واگارشاباد ناميد . اين پادشاه پس از 20 سال سلطنت درگذشت . ديگران فقط زيستند ، ولى او ، چنان كه ميگويم ، پس از مرگ هم زنده است ، زيرا نام نيكى گذارده ، كه او را از پادشاهان كوچك‌دل يا زن مانند متمايز ميدارد ، زيرا در زمان او مردمان شمالى ، يعنى خزرها و پاسيل‌ها ( مردمى ، كه موافق جغرافياى موسىخورن در سارماتى « 3 » ميزيستند . م . ) از تنگ جر گذشتند ( تنگ مزبور را دربند زور و دربند آلانها\r\n\r\n\r\n","description":"","footnote":"\r\n( 1 ) -  Lucius Aurelius Verus Comnodus . \r\n( 2 ) - واگارش ارمنى شدهء ولگاش است .\r\n( 3 ) -  Sarmatie  ( مملكت سارماتها ، روسيه جنوبى كنونى ) .\r\n","page_name":" 2589 ","page_number":649},
  {"content":"\r\n\r\nنيز ميناميدند « 1 » . حالا اين تنگ را داريال نامند و در راهى است ، كه از آنطرف كوههاى قفقاز بتفليس ميآيد . م . ) . آنها در تحت رياست وناسب مرهاب بودند .\r\nاز رودكور ( كوروش ) عبور كرده در اينجا جمع شدند ، واگارش با سپاهى زياد باستقبال آنها شتافته اردوى آنها را پر از نقش كشتگان كرد و آنها را تا تنگ جر تعقيب كرده از آن گذشت .\r\nاگرچه ارامنه شجاع اينجا هم فاتح گشتند ، ولى واگارش از دست تيراندازان ماهر زخمى برداشته درگذشت . او 21 سال سلطنت كرد . پس از او پسرش خسرو بتخت نشست ، اين زمان سال سوّم سلطنت اردوان شاه پارسيها ( ايرانيها ) بود . بعد او فورا از كوه بزرگ قفقاز گذشت ، تا انتقام پدرش را بكشد ، با شمشير و نيزه اهالى را تعقيب كرد ، صد يك چيزهاى مفيد را برگرفت و كتيبه‌اى به زبان يونانى در اينجا نويساند ، تا معلوم باشد ، كه اين صفحه در تحت اطاعت روميها است .\r\nدر خاتمه موسىخورن گويد ( كتاب 2 ، بند 66 ) ، كه اين وقايع را پارتادزن ( باردسن ) حكايت كرده و او را در ادس ( اورفا ) در زمان آن‌تونن اخرى « 2 » وقت خوش بود .\r\n\r\nآگاتانژ « 3 »\r\nدر باب اين مورّخ بصفحه 96 اين تأليف رجوع شود .\r\nآگاتانژ منشى درتاد « 4 » ( تيرداد دوّم ) پادشاه ارمنستان بود و از وقايعى صحبت ميدارد ، كه از 226 تا 330 م . رويداده . مفاد نوشته‌هاى او راجع بانقراض دولت اشكانى چنين است :\r\nفصل اوّل - وقتى كه دولت پارت رو بانقراض ميرفت ، اردشير پسر ساسان والى سدهر ( استخر ) اردوان پسر واگارش ( بلاش ) را كشت و سلطنت را از او ربود .\r\nبعد او سپاه پارس را ، كه از پارتيها برگشته بودند ، به طرف خود جلب كرد و اين سپاه اردشير پسر ساسان را باتفاق آراء شاه خود دانست . اين خبر به خسرو پادشاه\r\n\r\n\r\n","description":"","footnote":"\r\n( 1 ) - پروكوپ ، جنگ گت‌ها ، فصل 4 ، بند 3 .\r\n( 2 ) - هفت نفر از قياصره روم را آن‌تونن نامند و آنها از 96 تا 192 م . سلطنت كردند .\r\n( 3 ) -  Agathange . \r\n( 4 ) -  Dertade . \r\n","page_name":" 2590 ","page_number":650},
  {"content":"\r\n\r\nارمنستان رسيد . او در دولت پارس ( يعنى دولت ايران ) مقام دوّم را دارا بود ( زيرا پادشاه ارمنستان مقام دوّم را داشت ) « 1 » اگرچه اين خبر فورا به او رسيد ، ولى نتوانست تدارك جنگى را بيند . بنابراين او با اندوهى عميق بمملكتش برگشت ، بىاينكه توانسته باشد ، چاره‌اى براى جلوگيرى اينواقعه انديشد . در ابتداى سال بعد ، خسرو پادشاه ارمنستان قوائى جمع كرد ، آگوانك « 2 » محل اجتماع سپاهيان بود و گرجيها دربند و تنگ‌آلان را باز كردند ( تنگ آلان را امروز تنگ داريال گويند و اين اسم ايرانى است . داريال بايد مخفّف درّه آلان باشد .\r\nتبصره ويكتور لانگلوا ، مجموعه مورّخين قديم و جديد ارمنستان ، جلد اوّل ، صفحه 115 . م . ) و هونها از اينجا براى حمله بپارس ( يعنى بايران ) خارج گشتند . خسرو مملكت آسور را ، تا دروازه‌هاى ديسپون ( تيسفون ) غارت كرده و با آهن و آتش شهرها و دهات را معدوم ساخته اهالى را كشت . او فكرى جز خراب كردن نداشت ، شهرها را از بيخ‌وبن برميافكند و ميخواست قوانين دولت پارس را هم تغيير دهد . او قسم ياد كرده بود ، كه انتقام‌نژاد اشكانى را از اين جهت ، كه آن را از اين مملكت محروم داشته‌اند ، بكشد . خسرو بعدّه سپاهيان خود و شجاعت آنها اعتمادى زياد داشت و از فرط غضب و كينه‌خواهى مانند آتش برافروخته بود . در اطراف او سوارهاى زيادى جمع شدند ، تا انتقام خون اردوان را بكشند . خسرو مغموم بود ، از اينكه پارسيها خويش او را رها كرده در تحت تسلّط استخر درآمده‌اند . او سفرائى نزد خويشاوندان خود فرستاد ، كه با اهالى شجاع و سربازان سلحشور كوشان و آنطرف اين صفحه جمع شوند ( در اينجا صفحه كوشان ، نظر بنوشته‌هاى موسىخورن بند 13 ، كتاب اوّل ، بايد مساكن اصلى اشكانيان باشد ) ، ولى آنها دعوت خسرو را نپذيرفتند ، زيرا به اردشير بيعت كرده بودند و ترجيح ميدادند تبعه او باشند ، تا تبعه خويشاوندانشان . باوجود\r\n\r\n\r\n","description":"","footnote":"\r\n( 1 ) - هلالين جزء متن است .\r\n( 2 ) -  Agouanks . \r\n","page_name":" 2591 ","page_number":651},
  {"content":"\r\n\r\nاين خسرو قشون خود را جمع كرد و اردشير بجنگ خسرو بيرون آمد ، ولى نتوانست مقاومت كند و فرار كرد ، پارسيها هم فرار كردند و تمام دشت پر از نعش كشتگان گرديد . پس از اين فتح پادشاه ارمنستان به واگارشاباد ، كه در ايالت آرارات است ، با غنائم زياد برگشت و بمحلهائى ، كه متعلق بنژاد اشكانى بود ، عنايت‌ها نمود و بروحانيّون و سربازها بخششهاى زياد كرد .\r\nفصل دوّم - سال ديگر خسرو قشون جديدى جمع كرده به آسور راند و بعد بمملكت داجيك ( يعنى اعراب « 1 » ) گذشت . در اينجاها در مدّت ده سال بقدرى قتل و غارت كرد ، كه اين صفحات ، كه تابع پادشاه پارس بودند ، از هستى ساقط شدند . اردشير در اينوقت در اندوه و غصّه فرورفت و براى چاره‌جوئى پادشاهانى را ، كه در تحت امر او بودند و ولات و سرداران و رؤساء و شاهزادگان مملكتش را بانجمنى دعوت كرد و آنها را قسم داد ، كه براى يافتن چارهء اين درد بكوشند و بعد گفت :\r\nاگر چاره‌اى يافتيد ، پاداشى بزرگ در ازاى آن خواهم داد و هرگاه كسى را يافتيد ، كه بتواند انتقام مرا بكشد و غضب مرا فرونشاند ، من به آن شخص مقام دوّم را در مملكتم خواهم داد ( يعنى او پس از شاه خواهد بود ) ، بعد از اين نطق ، شخصى ، كه يكى از حكّام عمده پارت بود و او را ( آناگ ) ميناميدند ، برخاسته و در وسط انجمن جا گرفته گفت : او حاضر است ، كه انتقام اردشير را از خويشاوندان خود بكشد ، چنان كه انتقام دوستى را از دشمن ميكشند . شاه او را مخاطب قرار داده گفت ، اگر تو به عهده گيرى ، كه انتقام مرا با حرارت و جدّى كامل از دشمنم بكشى ، من از نو مملكت پهلو « 2 » را به تو مانند تيول خانواده‌ات مىدهم تاجى به تو مىبخشم ، امتيازات و افتخاراتى در تمام مدّت سلطنت من خواهى داشت و پس از من شخص دوّم خواهى بود . پارتى جواب داد ، مواظب حال خانواده من باش ، زيرا هم امروز با برادرم از خدمت تو مرخص خواهيم شد .\r\nپس از آن اين پارتى تداركات خود را ديده با برادر و خدمه و زنان و اطفال آنان\r\n\r\n\r\n","description":"","footnote":"\r\n( 1 ) - مصحّف تازى است .\r\n( 2 ) -  Pahlav  ( يعنى پارت ) .\r\n","page_name":" 2592 ","page_number":652},
  {"content":"\r\n\r\nو تمام ملتزمينش عازم ارمنستان گرديد و نزد خسرو رفته چنين وانمود ، كه او بر شاه پارس ياغى گشته . خسرو ، كه در اينوقت در قصر زمستانى خود ، در ايالت اودى در شهر خاق‌خاق بود ، از اين قضيّه خوشنود شد و او را خوب پذيرفت .\r\nآناگ از راه تزوير به او گفت : من نزد تو آمده‌ام ، تا باهم انتقام از دشمن مشترك بكشيم . پادشاه چون ديد ، كه او با تمام خانواده‌اش آمده ، حرفهاى او را باور داشت ، احترامات زياد به او نمود و مقام دوّم را در مملكت به او داد . پس از آن روزهاى سخت زمستان در شادى و شعف گذشت و چون دروازه‌هاى بهار باز شد پادشاه به واگارشاباد واقع در ايالت آرارات رفت و در اينجا باز به اين فكر افتاد ، كه قشونى جمع كرده متصرّفات شاه پارس را غارت كند .\r\nپارتى چون از نيّت خسرو آگاه شد ، وعده‌اى ، كه به اردشير كرده بود ، بخاطرش آمد و نيز چون ميخواست مملكت پهلو از آن او شود ، خيانت كرد .\r\nتوضيح آنكه چنين وانمود ، كه ميخواهد از امور سرّى با او حرف زند . بعد ، همين كه پادشاه را بگوشه‌اى برد و او را تنها ديد ، با برادرش شمشيرهاى تيز را كشيده او را كشتند . پس از آن شايعه قتل پادشاه به زودى انتشار يافت و صداى ناله و ضجّه مردم برآمد ، ولى در اين احوال قاتلين بر اسب‌هاى خودشان نشسته فرار كردند . رؤساء قشون ارمنى سپاه را به چند قسمت تقسيم كرده بتعقيب آنان پرداختند و فراريها را در تنگى محاصره كرده برود انداختند ( مقصود رود ارس است ) . بعد برگشته مراسم سوگوارى برپا داشتند و تمامى اهالى عزادار شدند .\r\nپادشاه پيش از آنكه جان تسليم كند ، فرمود ، كه تمام خانواده ( قاتلش ) را نابود سازند . در اينوقت كشتارى بزرگ شروع گرديد و بزرگ و كوچك و اطفالى ، كه دست راست را از دست چپ تمييز نميدادند و حتّى زنان از اين كشتار جان درنبردند .\r\nفقط دو كودك كوچك را دايه‌هاى آنها از كشتار اولاد پارت نجات دادند ، يكى را به پارس بردند و ديگرى را بيونان .\r\nفصل سوّم - شاه پارس از شنيدن اين قضيّه غرق شادى گرديد . بامر او رقصها\r\n\r\n","description":"","footnote":"","page_name":" 2593 ","page_number":653},
  {"content":"\r\n\r\nكردند و جشن‌ها گرفتند و نذرهائى ، كه به آتشكده‌ها كرده بود ، بجا آورد .\r\nبعد قشونى جمع كرده داخل ارمنستان شد ، اسراى زياد از پير و برنا و دختران برگرفت و اسب‌هاى زياد بغنيمت برد . يكى از پسران خسرو را ، كه درداد ( تيرداد ) نام داشت ، آموزگارش فراراند و او بدربار امپراطور يونانيان رفت ، اما شاه پارس ارمنستان را تصرّف كرد و آن را باسم خود ناميد . بعد قشون يونان را شكست داده تا سرحدّ راند و خندقهائى كند ، تا حدّ معلوم باشد و اينجا را ، كه سابقا اج‌دز « 1 » ميناميدند ، دروازه خندق ناميد . پس از آن باقى اهالى را با خود برداشته برد . در اين احوال تيرداد نزد كنت‌لىگيانس « 2 » ( لىسىنيوس ) رفت و معاش و تربيتش را كنت مذكور متكفل شد .\r\nبعد آگاتانژ شرح مبسوطى راجع به ترداد ( تيرداد ) پسر خسرو و اينكه ، چگونه بسلطنت ارمنستان رسيد و چه كارهاى نامى كرد مينويسد ، ولى چون خارج از موضوعى است ، كه در اين كتاب دنبال ميكنيم و ، اگر چيزهائى هم بايران راجع باشد ، بدوره ساسانى مربوط است ، عجالة ميگذريم .\r\n\r\nقطعه‌اى كه به آگاتانژ نسبت ميدهند\r\nسبه‌اوس « 3 » ، كه اسقف « 4 » مامىگونىهاى « 5 » ارمنستان بود ، در كتاب خودش موسوم به « امپراطورى هراكليوس » قسمتى را به آگاتانژ نسبت ميدهد . چون اين قسمت شامل تاريخ ارمنستان از ابتداء تا شخصى باب نام است ، كه 63 سال پس از مرگ تيرداد پادشاه ارمنستان درگذشته و ، چون آگاتانژ منشى تيرداد بوده و تاريخ وقايع زمان او را نوشته ، از اين‌جا معلوم است ، كه نويسنده اين قسمت آگاتانژ نبوده و از راه اشتباه قسمت مزبور را به او نسبت ميدهند . باوجود اين چون اين قسمت داراى اطلاعاتى است ، كه در كتاب موسىخورن از قول ماراپاس كاتينا نوشته نشده است ، جائى از آن ، كه به پارتيها و اشكانيان راجع است ، ذكر مىشود :\r\n\r\n\r\n","description":"","footnote":"\r\n( 1 ) -  Ojdz . \r\n( 2 ) -  Comte Ligianes  ( كنت لقب است ) .\r\n( 3 ) -  Sebeos . \r\n( 4 ) -  Eveque . \r\n( 5 ) -  Mamigoniens . \r\n","page_name":" 2594 ","page_number":654},
  {"content":"\r\n\r\n\r\nشورش پارتيها ، كه در ارمنستان در اين زمان وقوع يافت « 1 »\r\nپس از مرگ اسكندر پادشاه مقدونيها ، پارتيها در مدّت 61 سال تابع مقدونيّه بودند و در اين مدّت در بابل سلكوس نيكاتر 38 سال سلطنت كرد و پس از او آن‌تيوخوس سوتر 19 سال و بعد آن‌تيوخوس تئوس 10 سال . در سال يازدهم سلطنت آن‌تيوخوس پارتيها شوريده از قيد مقدونيها برستند . ارشك بزرگ پسر پادشاه تتاليان « 2 » ، كه در پهل شاهسدان « 3 » در صفحه كوشان ميزيست ، حكومت را بدست گرفت و تمامى مردمان مشرق و نيز شمال مطيع او گشتند ( شاهسدان ارمنى شده شاهستان است و موسىخورن ، در كتاب 2 ، بند 2 تأليفش ، پهل شاهسدان را پهل آراوادن نوشته . م . ) .\r\nپس از آن ، ارشك با تمام سپاهش براى جنگ با دولتى ، كه پادشاهانشان را ناميديم ، ببابل درآمد و چون آن‌تيوخوس ديد ، كه از عهده ارشك برنميآيد ، فرار كرده به آسيس‌دان رفت و در آنجا پنج سال سلطنت كرد ( آسيس‌دان را بعضى آسياى وسطى تصوّر كرده‌اند ، ولى به نظر مؤلف بايد آسياى صغير باشد . م . ) . پس از او آسياس‌دان مدّتى تابع مقدونها بود و آنها بجاى يكديگر مينشستند . ارشك ، آسور و بابل و پارس و ماد و ارمنستان را ، تا كوههاى گاب‌گه « 4 » ( قفقاز ) و تا ساحل درياى بزرگ ( مغرب يا ميانه ) باطاعت درآورد و سالهاى زياد در بابل سلطنت كرد .\r\nدر سال 114 سلطنت ارشك پادشاه پارت و سال چهارم حكومت دمتريوس در آسياس‌دان و سوريّه ، وقتى كه ارشك غايب و در مشرق بود ، دمتريوس قشونى جمع كرده بابل را گرفت . بعد ، كه ارشك با قشونى كثير العدّه آمد ، او عقب نشسته به انطاكيّه رفت . در نزديكى اين شهر جدالى خونين رويداد ، دمتريوس شكست خورده اسير گرديد و ارشك امر كرد دست و پاهايش را بستند و او را بمشرق به پهل شاهسدان برد « 5 » . آن‌تيوخوس برادر دمتريوس ، چون از اين قضيّه آگاه\r\n\r\n\r\n","description":"","footnote":"\r\n( 1 ) -\r\n Vict . Langlois . Hist . anc . et mod . de I'Armenie t . I . p . 198 \r\n( 2 ) -  Tetaliens . \r\n( 3 ) -  Pahl Schahasdan . \r\n( 4 ) -  Gabgoh . \r\n( 5 ) - اينجا پهل شاهسدان با گرگان مطابقت مىكند ، زيرا دمتريوس را موافق مدارك غربى به آنجا بردند .\r\n","page_name":" 2595 ","page_number":655},
  {"content":"\r\n\r\nشد ، تخت سوريّه و آسياس‌دان را تصرّف كرده ده سال بعد با قشونى به طرف بابل رفت . ده سال پس از آن ارشك دمتريوس را آزاد كرد و اجازه داد ، كه او نزد برادرش برود و به او بگويد ، كه چه بايد بكند ، ولى او بسوريّه نرفت و به آسياس‌دان درآمد . پس از آن ارشك با 130 هزار نفر سپاهى به قصد بابل حركت كرد . در سال 128 سلطنت ارشك ، وقتى كه او ببابل نزديك ميشد ، آن‌تيوخوس غفلتا به او در گردنه كوهها در موقع زمستان حمله كرد ، ولى نتوانست بر او غلبه كند .\r\nارشك قشون او را شكست داد و ضربتى بوى زده او را انداخت و كشت . در همين وقت او سلكوس پسر آن‌تيوخوس را اسير كرد و در قصر خود نگاهداشت . نيز در همين زمان ارشك ارمنستان را بپسر خود ارشك جوان داد ( موسىخورن گويد ، كه اين ارشك جوان را وال ارشك ميناميدند و برادر ارشك بزرگ شاه پارت بود . م . ) . اينواقعه در شهر مدزپين « 1 » ( نصيبين ) رويداد و آروآسدان « 2 » ، كه در نزديكى داجيك ( يعنى تازى ) و سوريّه است و نيز كاپادوكيّه را ، كه در جوار كيليكيّه است تا سواحل درياى بزرگ ( مغرب يا ميانه ) باطاعت او درآورد ( مقصود از آروآسدان صفحه اروستان است ، كه نصيبين جزء آن بشمار ميرفت ، يعنى ارشك اين صفحه را باطاعت وال ارشك درآورد . م . ) .\r\nاين حدود ارمنستان در مغرب بود و در شمال مملكت مزبور تا كوههاى بزرگ قفقاز بسط مييافت . اين كوهها به طرف مشرق به طول حدود مستحكم ماد امتداد يافته بكوه زراسپ « 3 » ميرسد و از صفحه نرشيراگ « 4 » ( شيراگ‌نو ) ميگذرد ارشك او را ( يعنى پادشاه ارمنستان را ) به طرف مغرب به مردزان « 5 » با 70 هزار سپاهى فرستاد و شاهزادگان بزرگ ايالات همراه او بودند و كسى نميتوانست با او ستيزه كند . پاكارد فارازيان « 6 » از اعقاب آرامانياك ، والى بزرگ با قشونش باستقبال او آمد ، هداياى زياد از طلا و نقره به او داد ، قبا و رداى شاهى بر او پوشيد ،\r\n\r\n\r\n","description":"","footnote":"\r\n( 1 ) -  Medzpine . \r\n( 2 ) -  Arouasdan . \r\n( 3 ) -  Zarasp . \r\n( 4 ) -  Nor - schirag . \r\n( 5 ) -  Merdzan . \r\n( 6 ) -  Pakard Pharazian . \r\n","page_name":" 2596 ","page_number":656},
  {"content":"\r\n\r\nتاج پادشاهان قديم را بر سرش گذارد ، بر تختى زرّين و جواهرنشان نشاند و دخترش را به او داد ، سپس ارشك شاه فارازيان را فرمانده سواره‌نظام ارمنستان ، يعنى شاهزاده و حاكمى ، كه اجراى احكام شاه را برعهده دارد ، قرار داد و نيز او را پدر و برادر پادشاه ارمنستان خوانده اختياراتى وسيع به او داد . بعد دسته‌هاى شورشيان را ، كه در بين النهرين و سوريّه بر او ( يعنى پادشاه ارمنستان ) قيام كرده بودند ، بپراكند .\r\nشاهان پارت ، كه بعد از پدرشان ارشك در پهل شاهسدان در كوشان سلطنت كردند ، اينها بودند : گويند ، كه ارشك شاه پارت چهار پسر داشت : اوّلى در مملكت تتاليان سلطنت كرد دومى در كيليكيّه . سومى در پارت و چهارمين در ارمنستان .\r\nارشك 130 سال بزيست و 56 سال سلطنت كرد . پس از او پسرش ارشك در پارت در پهل شاهسدان 70 سال . بعد پسر او آش‌ناس 32 سال ، آرشن - 22 ، آرشاوير - 45 ، آرداشس - 34 ، داره ( داريوش ) - 30 ، ارشك 17 ، اردشير - 46 ، پرز ( فيروز ) - 64 ، واگارشاك ( وال ارشك ) - 50 ، آرتابان ( اردوان ) - 36 . بنابراين سلطنت تمامى اشكانيان 573 سال بود .\r\nاشكانيانى كه بعد از ارشك بزرگ در ارمنستان سلطنت كردند اينها بودند :\r\nارشك جوان در سال 129 سلطنت پدرش ارشك در شهر مدزپين با برادرش وال ارشك بر تخت ارمنستان نشست و برادرش را پادشاه اين مملكت كرد . سلطنت او 42 سال بود . بعد ترتيب سلطنت پادشاهان ارمنستان چنين بود :\r\nارشك - 13 سال ،\r\nآرداشس - 25 سال ،\r\nاردوان و آرشاوير - 37 سال ،\r\nاروآن « 1 » پسر ارشك - 21 سال ،\r\nآرداشس برادر او - 52 سال ،\r\n\r\n\r\n","description":"","footnote":"\r\n( 1 ) -  Erouan . \r\n","page_name":" 2597 ","page_number":657},
  {"content":"\r\n\r\nديران پسر آرداشس - 22 سال ،\r\nتيگران برادر او - 42 سال ،\r\nارشام - 38 سال ،\r\nسندروگ خواهر آبكار - 30 سال ،\r\nارداشس پسر سندروگ - 41 سال ،\r\nآرداوازت و تيگران پسران آرداشس - 24 سال ،\r\nواگارش ( بلاش ) پسر تيگران - 20 سال ،\r\nخسرو دلير پسر واگارش - 48 سال ،\r\nتيرداد بزرگ پسر خسرو - 48 سال ،\r\nارشك پسر ديران - 7 سال ،\r\nشاپوه ( مقصود شاپور است ) شاه پارس - 74 سال ،\r\nباب پسر ارشك - 7 سال .\r\nچنين است مضامين نوشته‌هاى شخصى مجهول ، كه آگاتانژش ناميده‌اند .\r\nاز عمر غيرطبيعى ، كه براى ارشك بزرگ قائل شده زايد است چيزى بگوئيم .\r\nبديهى است ، كه صحيح نيست . مدّت سلطنت سلسلهء اشكانى هم صحيح نيست زيرا اين مدّت 475 سال است . در باب وقايع بايد گفت بعضى با تاريخ سلوكيها موافقت دارد ، ولى اين نويسنده مجهول تمامى اين وقايع را به زمان ارشك بزرگ مربوط داشته ، شايد جهت از اينجا بوده ، كه شاهان اشكانى بر اسامى شخصى اسم ارشك نخستين شاه و سرسلسله اشكانى و بانى دولت پارت را ميافزودند و اشتباه از اينجا حاصل گرديده . فهرست شاهان اشكانى ايران هم با تاريخ موافقت ندارد . بالاخره بايد گفت ، كه راجع باسامى محل‌ها هم اختلافاتى بين او و موسىخورن ، كه نوشته‌هاى ماراپاس كاتينا را ذكر كرده ، ديده مىشود .\r\n\r\nفوستوس بيزانسى « 1 »\r\nدر باب اين نويسنده بصفحهء 97 اين تأليف رجوع شود .\r\nنوشته‌هاى او راجع بروابط ارمنستان با ايران بدوره ساسانى\r\n\r\n\r\n","description":"","footnote":"\r\n( 1 ) -  Faustus de Bysance . \r\n","page_name":" 2598 ","page_number":658},
  {"content":"\r\n\r\nتاريخ ايران مربوط است و چون موضوع اين كتاب وقايع دوره اشكانى است ، عجالة ميگذريم .\r\n\r\nلروب‌ناي ادسى « 1 »\r\nموسىخورن لروب‌ناى ادسى يا گروپ‌نا را نويسندهء شامى گفته و گمان قوى اين است ، كه اين نويسنده در قرون اوّل ميلادى ميزيسته .\r\nنوشته‌هاى او راجع به آبگار ( اكبر ) پادشاه خسرون دست‌نشاندهء شاهان پارت اين اطلاعات را ميدهد ( تاريخ آبگار اوشاما و سندروگ - از تاريخ موسى خورن ، كتاب 2 ، فصل 27 - 36 استخراج شده ) :\r\nفصل بيست و هفتم - پس از آنكه آرشاوير مرد ، پسرش ارداشس در پارس ( يعنى ايران ) بتخت نشست . اگرچه ترتيبى را ، كه ما در اين سالنامه‌ها اتخاذ كرده‌ايم نه ترتيب تاريخى است و نه تسلسلى ، كه بايد در نوشته‌ها باشد ، باوجود اين ، چون صحبت از اعقاب آرشاوير و پسرش آرداشس ، يعنى از اشخاصى است ، كه ارامنه دين حقيقى را از آنها دارند ( مقصود نويسنده دين مسيحى است ) براى احترام آنان ما اسامى آنها را پيش برده نزديك آرداشس جا داده‌ايم ، تا خوانندگان بدانند ، كه اين اشخاص ازنژاد ارشك دلير « 2 » پارتى هستند . ما ذكر خواهيم كرد ، كه نياكان قارنيان و سورنيان چه وقت بارمنستان آمدند و سن‌گرگوار « 3 » و قمسريان « 4 » از اعقاب كىها هستند ( براى فهم مطلب بايد توضيح دهيم ، كه مقصود نويسنده از مذهب حقيقى مذهب عيسوى است ، كه در سلطنت تيرداد اشكانى پسر خسرو اشكانى ، ( كه ذكرش بالاتر گذشت ) مذهب رسمى ارمنستان گرديد ، سن‌گرگوار را مبلّغ و مروّج اين مذهب در ارمنستان ميدانند و او پارتى بود ، اما قارن‌پهلو و سورن‌پهلو دو نفر پارتى مهمّ بودند و خانواده آنان در ايران قديم به قارنيان و سورنيان معروف بود . اينها امتيازاتى داشتند ، مثلا بزرگتر خانواده قارن‌سورن\r\n\r\n\r\n","description":"","footnote":"\r\n( 1 ) -  Leroubna d'Edesse . \r\n( 2 ) - يعنى اشك اوّل .\r\n( 3 ) -  Saint Gregoire . \r\n( 4 ) -  Gamsarian . \r\n","page_name":" 2599 ","page_number":659},
  {"content":"\r\n\r\nدر موقع تاجگذارى شاه اشكانى تاج بر سر او مينهاد . اينها داراى تيولات و اراضى وسيع بودند ، چنان كه بيايد . چند خانواده ديگر نيز در ايران قديم وجود داشتند ، كه نژادشان را بپارتيها ميرسانيدند و خودشان را پهلو ميگفتند . اسامى اينها هم در جاى خود بيايد . م . )\r\nسپس ، از نوشته‌هاى لروبنا چنين برميآيد ، كه آبگار پادشاه خسرون ( دست نشانده دولت پارت ) ميخواسته ياغى شود ، ولى چون شنيده ، كه در ميان اقوام او در ايران ، يعنى اشكانيان ، نزاعى است با قشونش بايران آمده ، تا منازعه را بر طرف و وفاق را بين آنها برقرار كند .\r\nفصل بيست و هشتم - وقتى كه آبگار بپارس ( يعنى بايران ) رفت ، ديد آرداشس پسر ارشاوير بر تخت نشسته و برادرهايش با او در مجادله هستند ، زيرا او ميخواست بر آنها سلطنت داشته باشد و اين بر خلاف ميل برادرانش بود . از اين جهة آرداشس آنها را از هر طرف محاصره كرد ، با اين تهديد ، كه تمامى آنها را معدوم گرداند . جدائى و منازعه بين سربازان و اقرباء و متّحدين آنها حكمفرما بود ، زيرا شاه آرشاوير سه پسر و يك دختر داشت . بزرگترين پسرش آرداشس بود ، دوّم قارن ، سوّم سورن . خواهرشان گشم « 1 » نام زن سردار تمامى آريك‌ها بود و آرشاوير او را بدامادى برگزيده بود ( مقصود از سردار آريك‌ها شغل سپهبدى تمام ايران است و سپهبد را هم در آن زمان اسپهبذ ميگفتند . م . ) . آبگار به پسران آرشاوير تكليف كرد صلح كنند و بدين شرايط برادرها آشتى كردند :\r\nآرداشس سلطنت خواهد كرد و بعد از او اعقابش بر تخت خواهند نشست . برادرهايش باسم مملكتشان و املاك وسيعى ، كه دارند ، پهلو نام خواهند داشت و ايالت آنها بر تمام ايالات مقدّم خواهد بود ، زيرا اينها واقعا ازنژاد شاهانند . بعلاوه اين شرايط با قيد قسم مقرّر داشتند ، كه اگر آرداشس اولاد ذكور نداشته باشد ، برادرهايش بايد بر تخت نشينند ، بنابراين پس از اعقاب آرداشس خانواده‌هاى برادرها\r\n\r\n\r\n","description":"","footnote":"\r\n( 1 ) -  Goschm . \r\n","page_name":" 2600 ","page_number":660},
  {"content":"\r\n\r\nو خواهرش بر همه امتياز دارند : يكى خانواده قارن پهلو است ، ديگرى خانواده سورن پهلو و سوّمى خانواده اسپهبذ پهلو . گويند ، كه سن‌گرگوار ( مبلّغ و مروّج مذهب مسيح در ارمنستان . م . ) ازنژاد سورن پهلو است و قمساريان ازنژاد قارن پهلو . پائين‌تر ما از اوضاع و احوال آمدن آنها بارمنستان صحبت خواهيم داشت . در اينجا ما اسامى آنها را در رديف اسم آرداشس ذكر كرديم ، تا تو بدانى ، كه در عروق اين خانواده‌هاى بزرگ خون وال ارشك ، يعنى برادر ارشك بزرگ جارى است .\r\nچنين است مفاد فصل 28 نوشته‌هاى لروبنا و بايد گفت خبرى را ، كه راجع بخانواده‌هاى پارتى و اشكانى ذكر كرده ، صحيح است . اين خانواده‌ها را مورّخين و نويسندگان ديگر هم ذكر كرده‌اند ( موسىخورن ، كتاب 2 ، بند 28 - سن - مارتن ، قطعه‌اى از تاريخ اشكانيان ، جلد 2 ، صفحهء 370 ) « 1 » . ممكن است براى خواننده اين سؤال پيش آيد ، كه چگونه پارت پهلو شده است . شرح اين تغيير را در حاشيه صفحهء 2184 ذكر كرده‌ايم ، بدانجا رجوع شود . بنابراين پهلو ، يعنى پارت و پهلوان ، يعنى منسوب بپارت . الف و نون علامت نسبت است ، نه صيغه جمع و نظاير آن در فارسى زياد است .\r\nتصوّر بعضى ، كه الف و نون در پارسى هميشه علامت صيغه جمع است ، اشتباه مىباشد ، در زبان كنونى ما چه بسا كلماتى ، كه به الف و نون منتهى مىشود ، ولى صيغه جمع نيست ، بل نسبت را مىرساند ، مانند صبحگاهان ، يعنى منسوب بصبح يا وقت صبح و بامدادان ، يعنى منسوب به بامداد يا هنگام بامداد ، نه صبحگاه‌ها يا بامدادها و نيز مازندران ، يعنى منسوب بمازندر ، گيلان - منسوب به گل ، كه مردمى بودند ، چنان كه بيايد ، توران منسوب به تور و غيره و غيره .\r\nدر خاتمه بايد گفت ، كه ارشاوير نويسندهء ارمنى لروبنا را فرهاد چهارم تاريخ ميدانند . بعد ، لروبنا از وقايع ديگر سلطنت آبگار پادشاه خسرون و نامهء او\r\n\r\n\r\n","description":"","footnote":"\r\n( 1 ) -\r\n Saint Martin . Fragment d'une histoire des Arsacides t . II p , 370 \r\n","page_name":" 2601 ","page_number":661},
  {"content":"\r\n\r\nبمسيح ع صحبت ميدارد ، چون خارج از موضوع اين كتاب است ميگذريم .\r\nاو بقول لروبنا نامه‌اى هم به آرداشس مينويسد ، كه مفاد آن چنين است :\r\n« از طرف آبگار پادشاه ارمنستان ببرادرم آرداشس شاه پارس ( ايران ) درود .\r\nميدانم ، كه تو شنيده‌اى ، عيسى مسيح را يهوديها بصليب كشيدند و او زنده شد .\r\nاو تعليم يافتگان خود را به اطراف و اكناف عالم فرستاد ، تا مردمان را هدايت كنند . يكى از اين اشخاص ، كه سيمون نام دارد ، در مملكت اعليحضرت است ، او را بطلب و خواهى يافت . او شما را از هر مرضى بهبودى خواهد بخشيد .\r\nاو شما را بزندگانى هدايت خواهد كرد و تو حرف‌هاى او را خواهى پذيرفت ، نه تنها تو ، بل برادرهايت و تمامى اشخاصى ، كه در تحت حكومت تو واقع‌اند .\r\nبراى من خيلى گواراست ، كه ببينم اقرباى من نه تنها از حيث جسم ، بل از حيث روح هم اقرباى من‌اند » ( يعنى هم‌كيش من‌اند ) . آبگار پيش از آنكه جواب شاه به او برسد ، در سى و هشتمين سال سلطنتش درگذشت .\r\nبعد لروبنا از خواهرزادهء آبگار ، كه سندروك نام داشت و پادشاه ارمنستان بود ، سخن ميراند . كارهاى او خارج از موضوع است ، ولى وجه تسميهء او جالب توجّه مىباشد ، زيرا چنان كه گذشت در ميان شاهان اشكانى ايران هم شخصى بود ، كه سندروگ نام داشت . نويسندهء مزبور گويد ، معنى سندروگ به زبان ارمنى ( سند داده ) است ، توضيح آنكه وقتى اد « 1 » خواهر آبگار مسافرت ميكرد و روزى در كوهى دوچار طوفان و برف گرديد و آن بقدرى سخت بود ، كه كسى كسى را نميديد و همه متفرّق شده بودند دايه سندروگ ، كه سند « 2 » نام داشت ، او را ، كه در اينوقت طفل بود ، به سينه خود چسبانيد و بهمين‌حال سه روز در زير برف ماند .\r\nبعد سگ سفيدى ، كه بجستجوى او آمده بود ، دايه را يافت و بر اثر اين قضيّه طفل را از اين زمان سندروگ ، يعنى داده سند ناميدند ( اين وجه تسميه مصنوعى به نظر ميآيد ، زيرا چنان كه گويند ، به زبان ارمنى دورك بمعنى عطا شده است نه روگ . م . ) .\r\n\r\n\r\n","description":"","footnote":"\r\n( 1 ) -  Ode . \r\n( 2 ) -  Sanod . \r\n","page_name":" 2602 ","page_number":662},
  {"content":"\r\n\r\n\r\nزنوب گلاگى « 1 »\r\nدر باب اين نويسنده بصفحه 97 اين تأليف رجوع شود . او اسقفى از اهل سوريه بود و تاريخ صفحه دارن « 2 » را نوشته .\r\nچون چيزى راجع باشكانيان نگفته ، ميگذريم .\r\n\r\nژان مامىگون‌يان « 3 »\r\nراجع به اين نويسنده هم بصفحهء 97 اين تأليف رجوع شود .\r\nاو دنباله تاريخ دارن را نوشته و جاهائى بايران مربوط است ، ولى بدوره ساسانى تاريخ آن . چون از موضوع خارج است ، عجالة ميگذريم .\r\n\r\nموسىخورن « 4 »\r\nدر باب اين مورّخ ارمنى بصفحهء 98 اين تأليف رجوع شود .\r\nچنان كه خود او گويد ، براى تاريخ ارمنستان اقتباساتى زياد از كتب يونانى كرده و جهة آن را چنين ذكر مىكند ( كتاب اوّل ، بند 2 ) « 5 » : « همه ميدانند ، كه در كتب نويسندگان ملل مختلف خصوصا پارسى و كلدانى اطلاعاتى زياد راجع بسالنامه‌هاى ملّت ما ( يعنى ارامنه ) ديده مىشود . باوجود اين نبايد كسى حيرت كند ، كه چرا براى معلوم داشتن‌نژاد و نسب خودمان ، ما تنها از نويسندگان يونانى استفاده كرده‌ايم . جهت آن است ، كه چون پادشاهان يونانى ( مقصود پادشاهان مقدونى است . م . ) كارهاى داخليشان را به ترتيبى درآوردند ، جدّا در اين صدد برآمدند ، كه نه تنها نتيجه فتوحاتشان ، بل ثمرات كارهاى فكرى را هم براى يونانيها باقى بگذارند ، مثلا بطلميوس فيلادلف امر كرد ، كتب و تواريخ تمام ملل را به زبان يونانى ترجمه كنند ( بطلميوس فيلادلف از بطالسه مصر است و ذكر او بالاتر در كتاب سوّم اين تأليف گذشته است . م . ) . . . . . اشخاص نامى ديگرى هم از يونان در اين صدد برآمدند ، كه نه فقط اسناد دفاتر ساير ملل ، يعنى دفاتر پادشاهان و معابد را بيونانى ترجمه كنند ، بل آنچه را هم ، كه بصنايع بزرگ و حيرت‌آور مربوط بود ، به زبان يونانى بنويسند ، مثلا برز كلدانى ، كه از تمام شعب حكمت اطلاعاتى زياد داشت ، اين كار كرد ( برز همان برس است ، كه تاريخ كلده را به زبان يونانى نوشته ،\r\n\r\n\r\n","description":"","footnote":"\r\n( 1 ) -  Zenob de Glag . \r\n( 2 ) -  Daron . \r\n( 3 ) -  Jean Mamigonien . \r\n( 4 ) -  Moise de Khorene . \r\n( 5 ) -\r\n Vict . Langlois . Coll . des Hist . anc . et mod . de I'Armenie , T . I . p . 386 \r\n","page_name":" 2603 ","page_number":663},
  {"content":"\r\n\r\nولى نوشته‌هاى او گم شده و ديگران فقط قطعاتى را از آن ذكر كرده‌اند - صفحه 76 اين تأليف - از اسم او بعضى تصوّر ميكنند ، كه ايرانى است و در اصل فيروز بوده . م . ) تمام اسنادى را ، كه اين نوع اشخاص يافتند ، به زبان يونانى ترجمه كردند . اين اشخاص ، كه اساميشان را ما ميدانيم ، اسناد را جمع كرده بنام وطنشان هديه كردند . اين مردان شايان ستايش‌اند ، زيرا از راه دانش‌پژوهى با زحماتى ، كه قابل تمجيد است ، نتيجه فكر ديگران را بدست آوردند . اشخاصى ، كه اكتشافات را پذيرفته و زحمات را قدر دانستند ، بيشتر شايان تمجيدند . از اين جهت است ، كه من بىترديد ميگويم ، تمام يونان مادر و دايهء علوم است » .\r\nدر اينجا بايد توضيح دهيم ، كه مقصود موسىخورن از پادشاهان يونان پادشاهان سلوكى و بطالسه مصر است . برز كلدانى در زمان آن‌تيوخوس سوتر تاريخ كلده را بيونانى نوشت و مان‌تون ، كه تاريخ مصر را بيونانى تأليف كرده ، معاصر بطلميوس اوّل بود ( بصفحهء 74 اين تأليف رجوع شود ) . يك چيز در نوشته موسىخورن مخصوصا جلب‌توجه مىكند : او گويد « در كتب نويسندگان ملل مختلف خصوصا پارسى و كلدانى الخ » چون گمان قوى اين است ، كه موسىخورن در نيمه دوّم قرن چهارم م . تولد يافته ، پس در اين زمان يا مقارن آن كتبى بدست پارسيها نوشته شده بود ، كه در ممالك همجوار ايران از آن اطلاع داشتند و در اين كتب قسمتهائى بتاريخ يا سالنامه‌هاى ارمنستان مربوط بوده . اكنون از اين كتب اثرى نيست و شايد مقصود موسىخورن همان برز است ، زيرا از اسم او بعضى گمان ميكنند ، كه او اصلا پارسى بوده .\r\nموسىخورن ، كه از نويسندگان يونانى استفاده كرده ، اسامى نويسندگانى را ذكر مىكند ، كه كتبشان گم شده و بما نرسيده است ، بنابراين اسامى اين نويسندگان يونانى فقط از تأليف موسىخورن معلوم است و عدّه اين نوع نويسندگان را ويكتور لانگلوا در تأليفش 24 نفر دانسته ( جلد اوّل ، صفحه 386 ) .\r\nاكنون بايد ديد ، كه مندرجات كتاب موسىخورن ، بقدرى كه از اين نوع\r\n\r\n","description":"","footnote":"","page_name":" 2604 ","page_number":664},
  {"content":"\r\n\r\nنويسندگان يونانى استفاده كرده ، چيست . قسمتهائى را ، كه راجع باشكانيان است ، ذكر ميكنيم .\r\n\r\nاز پولىكرات بند 13\r\nچون مورّخين زيادى گويند ، كه آرداشس ماكرزوس را گرفت و اين واقعه را با كيفيّات مطوّلى ذكر ميكنند ، من ( يعنى موسىخورن ) آن را باور دارم ، زيرا پولىكرات چنين مينويسد : آرداشس پارتى بعقيده من برتر از اسكندر مقدونى بود ، چه بىاينكه از مملكتش خارج شود ، به تب و بابل دستور ميداد ، بىاينكه از رود هاليس ( قزل‌ايرماق ) بگذرد ، قشون ليدى را ريزريز كرد و كرزوس را گرفت . پيش از آنكه بآسيا درآيد ، اسم او را در قلعه ادّىژه ( آت‌تيك ) « 1 » ميدانستند . اگر او بر تخت سلطنت درگذشته باشد ، نه در جنگى بر اثر شكستى ، از حيث طالع بدبخت بوده ( ؟ ) .\r\n\r\nاز اواگراس بند 13\r\nاواگراس نيز گويد ، جنگ اسكندر با داريوش در جنب جنگ آرداشس چيزى نيست ، زيرا گردوغبارى ، كه از حركت قشون اسكندر و داريوش برميخاست ، روز روشن را مانند شبى تاريك ساخته بود ، ولى آرداشس بقدرى تير انداخت ، كه آفتاب را پنهان داشت و در ميان روز روشن شب مصنوعى ساخت . او نگذاشت يكنفر ليدى فرار كند ، تا خبر شكست را به ليديها برساند . او كرزوس را در ديگى از آهن جا داد . بسبب آرداشس از سيلابها رودى طغيان نكرد ، زيرا سپاهيان او آب‌ها را ميآشاميدند و سطح رود مانند زمستان پائين ميآمد . سپاه آرداشس بقدرى كثير العدّه بود ، كه عدد براى شمردن سپاهيان كافى نبود و ميبايست بجاى عدد بمقياس متوسل شوند .\r\nاو از اين احوال به خود نميباليد ، بل ميگريست و ميگفت : « افسوس ، كه نام من جاويدان نيست »\r\nاين دو قطعه را براى نمونه ذكر كرديم ، باقى قطعاتى هم ، كه راجع به آرداشس است\r\n\r\n\r\n","description":"","footnote":"\r\n( 1 ) -  Attique  ، شبه‌جزيره‌اى ، كه آتن در آن واقع است .\r\n","page_name":" 2605 ","page_number":665},
  {"content":"\r\n\r\nو موسىخورن از قول نويسندگان ديگر يونانى ذكر كرده ، در اين زمينه است ، مثلا آرداشس بر تمام پادشاهان برترى دارد . او بقدرى نيرومند و توانا است ، كه ماهيّت و خاصيّت اشياء را تغيير ميدهد : بر زمين كشتى ميراند و بر آب قدم مىزند ، ولى بالاخره محن و مصائبى ، كه بر او وارد مىشود ، باندازه‌ايست ، كه نه به كوروش در جنگ ماساژتها وارد شده ، نه به كبوجيه در حبشه ، نه بداريوش در سكائيه و نه به خشيارشا در جنگهاى يونان ، زيرا اگر او خزاين خود را در يونان گذارد ، لااقل توانست بسلامت جان بدر برد ، ولى آرداشس ، كه آنقدر از فتوحات بزرگ بر خود ميباليد ، بدست سربازانش كشته شد .\r\nچنين است نوشته‌هاى موسىخورن راجع به آرداشس اشكانى و زايد است گفته شود ، كه صفات و كارهائى را ، كه براى بزرگ كردنش به او نسبت داده ، افسانه است ، زيرا با صرف‌نظر از گفته‌هاى اغراق‌آميز ، آرداشس اشكانى معاصر كرزوس پادشاه ليديه نبود و لااقل سه چهار قرن بعد از او ميزيست . بنابراين يك چيز جالب‌توجه است . موسىخورن ، باوجود اينكه بكتب مورّخين و نويسندگان نامى يونان مانند هرودوت دست‌رسى داشته و مخصوصا اسم هرودوت را با احترام در جاهائى از تأليفش ذكر مىكند ، چگونه اين افسانه را پذيرفته و حتّى ميگويد ، كه باور دارد . به نظر مؤلف جهت را بايد از علاقه‌مندى ارامنه بپارتيها و اشكانيان دانست . موسىخورن از حسّيّات ارامنه آگاه بوده و ، چون نميخواسته ارامنه بنوشته‌هاى او با نظر خصومت بنگرند و انتقاد كنند ، جنگ آرداشس را با كرزوس يا نسبت دادن كارهاى كوروش بزرگ را بيك پادشاه اشكانى ، تصديق كرده .\r\nبنابراين از اين نوشته‌هاى موسىخورن ، اگر استفادهء تاريخى نميتوان كرد ، اين نكته را روشن ميتوان دريافت : ارامنه باندازه‌اى نسبت به اشكانيان علاقه‌مند بودند و پادشاهانشان را از اين سلسله پادشاهان ملّى ميدانستند ، كه مورّخى مانند موسىخورن - هرودوت مورّخين ارمنستان - جرئت نميكند ، نسبت‌هائى را ، كه به آرداشس ميدهند ، انتقاد يا تكذيب كند و ميگويد ، كه جنگ آرداشس اشكانى را با كرزوس ليدى باور دارد .\r\n\r\n","description":"","footnote":"","page_name":" 2606 ","page_number":666},
  {"content":"\r\n\r\n\r\nاز فيرميلين اسقف قيصريّه در كاپادوكيّه - بند 76\r\nاين نويسنده گويد : پس از كشته شدن خسرو ولات ارمنستان در فريگيّه نظر بمنافع مشتركى ، كه داشتند ، قشون يونانى را باتفاق بارمنستان دعوت كردند ، تا با پارسىها بجنگند و مملكت را حفظ كنند . در همين‌وقت آنها امپراطور والرين را از اين اقدامشان آگاه داشتند ، ولى او بموقع بارمنستان براى حفظ آن نرسيد ، بعد به زودى درگذشت و امپراطورى به كلود « 1 » و اورلين « 2 » رسيد و يكى پس از ديگرى در ظرف چند ماه سلطنت كرد . سپس كوين‌توس « 3 » ، تاسيت « 4 » و فلورين « 5 » بحكومت رسيدند . در خلال اين احوال اردشير مملكت ما را تصاحب كرد ، يونانيها را شكست داد ، اسراى زياد برگرفت و قسمت بزرگ اهالى را معدوم ساخت .\r\nپس از آن ولات با اشكانيان ( ارشگونى ) فرار كرده بيونان رفتند . يكى از اشكانيان آرتاوازت مان‌تاگونى « 6 » تيرداد پسر خسرو را ربوده بدربار امپراطور برد . بر اثر اين احوال تاسيت ديد مجبور است به قصد اردشير حركت كند ، از اين جهت به پنت درآمد و برادرش فلورين را با قشونى به كيليكيّه فرستاد . اردشير به تاسيت رسيد و او را شكست داد . بعد امپراطور را در جانيك ، كه در قسمت شرقى پنت در خالدى « 7 » است ، كسان خودش كشتند . برادرش فلورين را هم به همين نحو 88 روز بعد در تارس بقتل رسانيدند ( تارس كرسى كيليكيّه بود . م . ) .\r\nبعد موسىخورن از قول همان نويسنده گويد ( بند 77 ) : پروبوس « 8 » ، كه بر يونانىها سلطنت ميكرد ، با اردشير صلح كرد ، مملكت ما را تقسيم و حدود آن را با خندقهائى معلوم داشت . اردشير طبقه ساتراپها ( ولات ) را باطاعت درآورد ، مهاجرين را دعوت كرد برگردند و باستثناى يك والى ، كه نامش ( ادا ) و از خانواده آمادونى ، داماد خانواده سلگونى و پدرخواندهء خسرودخت دختر خسرو بود ، ساير اقويا را مطيع خود ساخت . ادا در كوه آنى پنهان شد . اردشير\r\n\r\n\r\n","description":"","footnote":"\r\n( 1 ) -  Claude . \r\n( 2 ) -  Aurelien . \r\n( 3 ) -  Quintus . \r\n( 4 ) -  Tacite . \r\n( 5 ) -  Flaurien . \r\n( 6 ) -  Artavazt Mantagouni . \r\n( 7 ) -  Chaldie . \r\n( 8 ) -  Probus . \r\n","page_name":" 2607 ","page_number":667},
  {"content":"\r\n\r\nبمملكت ما تشكيلاتى بسيار خوب داد و آن را از حيث مقام در درجه اوّل گذارد .\r\nاشكانيانى ، كه تاج و املاك خود را در آرارات از دست داده بودند ، مانند سابق داراى املاك و اراضى و عوائد خود شدند . اردشير بوظائف معابد خيلى افزود و امر كرد ، كه آتش هرمزد دائما در محراب پاكاوان بسوزد . اما هيكلهائى را ، كه وال ارشك به ياد نياكان خود و نيز براى آفتاب و ماه ساخته در ابتداء در آرماوير برپا داشته بود و بعد از آنجا به آرداشاد ( آرتاكساتاى نويسندگان رومى ، كه بعضى با ايروان مطابقت ميدهند . م . ) برده بودند ، اردشير امر كرد برافكنند . او برحسب فرمانى امر كرد ، ارمنستان باجى به او بپردازد و در همه‌جا حكومت را بنام خود مقرّر داشت . علامت حدود را ، كه آرداشس از سنگ ساخته بود ، اردشير تجديد كرد و فرمود اين علامات را باسم او « حدّ اردشير » گويند . اردشير ارمنستان را مانند يكى از ايالات خودش دانست و آن را در مدّت 26 سال حكّام پارس اداره ميكردند . پس از او پسرش شاه‌پوه ، يعنى پسر شاه ، قبل از اينكه تيرداد بر تخت نشيند ، در ارمنستان سلطنت كرد ( اين تيرداد پسر خسرو بود ، بقول مورّخين ارمنستان بعد از كشته شدن پدرش او را بيونان بردند و بعد بارمنستان برگشته پادشاه شد و دين مسيح را مذهب رسمى ارمنستان كرد . م . ) .\r\nبعد موسىخورن باز از قول همان نويسنده گويد ، بند 78 : چون اردشير خبر يافت ، كه يكى از ولات ارمنى فرار كرده و پسر خسرو را به جائى امن برده و كشف كرد ، كه اينشخص آراداوازت ( ارته‌باذ ) از خانواده مانتاگونى است ، فرمود تمامى اين خانواده را معدوم ساختند . . . . . . . . . . . . . .\r\nفقط يكى از خواهرهاى آرداوازت را ( دادجاد ) نامى از خانواده آشوتس « 1 » شاخه كوشار و از اعقاب هاايگ نجات داده بقيصريّه برد و در آنجا او را از جهت زيبائيش ازدواج كرد .\r\n\r\n\r\n","description":"","footnote":"\r\n( 1 ) -  Achotz . \r\n","page_name":" 2608 ","page_number":668},
  {"content":"\r\n\r\n\r\nخره‌پود « 1 » معروف به اله‌آزار « 2 » ( بند 69 - 70 )\r\n. . . پارتيها از تأسيس امپراطوريشان تا زوال آن با رومىها روابطى داشتند . گاهى جنگ ميكردند و گاهى هدايا براى روم ميفرستادند . پالفاتس « 3 » چنين گويد و پورفير « 4 » و فىلىمون « 5 » و بسيارى از نويسندگان ديگر نيز ، ولى ما فقط موافق كتاب خره‌پود ، كه بنام برسومه « 6 » معروف است ، صحبت خواهيم داشت . اين خره‌پود منشى شاه‌پوه شاه بود ( مقصود نويسنده شاپور دوّم ساسانى است ، شاه‌پور را در زمان ساسانيان شاه‌پوهر ميگفتند و شاه‌پوه مخفّف آن است . م . ) و وقتى كه ژولين مرتدّ به تيسفون آمد ( شرح جنگ ژولين قيصر روم با شاپور دوّم مربوط بدوره ساسانى است و در جاى خود بيايد . م . ) خره‌پود اسير روميها شد و پس از مرگ ژولين او با ژووين « 7 » بيونان رفت و چون مذهب ما ( يعنى مسيحى ) را اختيار كرد ، او را اله‌آزار ناميدند . او زبان يونانى را آموخته كارهاى شاه‌پوه و ژولين را نوشت . بعد او تاريخ عهد اوّل ( قديم ) را ، كه يكى از رفقاى اسارتش نوشته بود ، در يك جلد بيونانى ترجمه كرد . اين كتاب را پرسومه و پارسيها آن را راسدشون « 8 » نامند . ما ( يعنى موسىخورن ) مندرجات اين كتاب را باستثناى افسانه‌ها نقل ميكنيم ، زيرا بيموقع است ، كه قصص خواب شهوت و ستون آتشى را ، كه از ساسان بيرون ميآمد و گلّه را احاطه ميداشت ، تكرار كنيم و نيز از روشنائى ماه و تعبير ستاره‌شناسان ، كه معبّرين خواب‌ها هستند ، صحبت داريم . ما از نقشه شهوت‌آلود اردشير ، كه درپى آن قتل است و اين شهوت بىمعنى ذكرى نخواهيم كرد ( مقصود موسىخورن افسانه‌هائى است ، كه پارسيها در باب ساسان گفته‌اند و مورّخ مزبور ميخواهد بگويد ، كه اين افسانه‌ها ، چون باوركردنى نيست ، ذكرش زايد است ، اين‌جاى نوشته‌هاى او نظرى را ، كه بالاتر در باب كارهاى آرداشس اظهار داشتيم ، تأييد مىكند . آنجا موسىخورن گويد ، كه اين اخبار را باور دارد ، و حال آنكه اخبار حاكى از كارهاى خارق\r\n\r\n\r\n","description":"","footnote":"\r\n( 1 ) -  Khorohpoud . \r\n( 2 ) -  Eleazar . \r\n( 3 ) -  Palephatos . \r\n( 4 ) -  Porphyr . \r\n( 5 ) -  Philimon . \r\n( 6 ) -  Barsomma . \r\n( 7 ) -  Jovien . \r\n( 8 ) -  Rasdschoun . \r\n","page_name":" 2609 ","page_number":669},
  {"content":"\r\n\r\nعادت مىباشد و آرداشس هم معاصر كرزوس نبوده . اخبار در آنجا هم غالبا افسانه است پس چرا موسىخورن در آنجا نه فقط انتقاد نميكند ، بل ميگويد « باور دارم » جهت رعايت حسّيّات ملّى ارامنه است : آرداشس بعقيده ارامنه يكى از شاهان اوّلي اشكانى است و ارامنه به اين سلسله علاقه‌مندند . بعبارت ديگر موسىخورن نميخواهد مورد عداوت و بغض آنها واقع شود . م . ) .\r\nبعد موسىخورن بذكر وقايع ميپردازد و قسمتى از نوشته‌هاى او ، كه به اشكانيان راجع است ، حاكى از همان وقايعى است ، كه در اين فصل از قول مورّخين ديگر ارمنستان ذكر شد . قسمتى ديگر بدوره ساسانى مربوط است و در جاى خود بيايد . بطور كلّى بايد گفت ، كه تاريخ ارمنستان تأليف موسىخورن بسه قسمت تقسيم مىشود : بخش اوّل راجع بابتداى تاريخ ارامنه است از زمان هايك نخستين پادشاه ارمنستان تا غلبه اسكندر بر آسيا . او در اين قسمت از نوشته‌هاى ماراپاس كاتينا ، كه ذكرش در صفحه 94 اين تأليف گذشته ، استفاده كرده است .\r\nبخش دوّم نيز راجع بتاريخ ارمنستان است ، بعد از اسكندر تا وفات تيرداد اشكانى ، كه نخستين پادشاه مسيحى ارامنه و پسر خسرو اشكانى معاصر اردشير پاپكان بود . در اين قسمت موسىخورن از تاريخ آگاتانژ منشى تيرداد مذكور و نيز از كتاب خره‌پود منشى شاپور دوّم ساسانى راجع باشكانيان استفاده كرده .\r\nبخش سوم تاريخ قرنى است ، كه مورّخ مزبور در آن ميزيسته . غالب نوشته‌هاى او در اين قسمت گفته‌هاى نويسندگان مختلف است ، كه اهل فن نبوده‌اند و چندان اعتبارى ندارد .\r\n\r\nاليزه وارتابد ، لازارفاربي ، ازنيك گگپي « 1 »\r\nدو نفر نويسنده اوّلى هم چيزهائى راجع بايران در تأليفاتشان نوشته‌اند ، ولى چون مربوط بدورهء ساسانى تاريخ ايران است ، عجالة ميگذريم ، تا در جاى خود از نوشته‌هاى آنها صحبت داريم . نوشته ازنيك گگپى را هم در اينجا ذكر نميكنيم ، زيرا اوّلا اين نوشته چيزى راجع باشكانيان ندارد و ديگر\r\n\r\n\r\n","description":"","footnote":"\r\n( 1 ) -\r\n Elisee . Vartabed , Lazar de Pharbe et Eznik de . Goghp . \r\n","page_name":" 2610 ","page_number":670},
  {"content":"\r\n\r\nبقدرى ، كه لازم بوده در صفحه 1524 در جزء مذهب ايرانيان در دوره هخامنشى در اين باب ذكرى شده و مشروحتر در دوره ساسانى از آن صحبت خواهد شد .\r\nچنين است اطلاعاتى ، كه مورّخين و نويسندگان ارمنستان ميدهند . راجع به اين نگارشات بايد گفت ، كه بعد از نوشته‌هاى مورّخين و نويسندگان رومى چيزهاى كمى بر اطّلاعات ما ميافزايد ، ولى رويهمرفته چند چيز را بهتر از گفته‌هاى مورّخين يونانى و رومى مينمايد . اوّل آنكه اشكانيان ريشه‌اى بعمق در ارمنستان دوانيده بودند ، مقامشان در آن صفحه محكمتر از مقام آنان در ايران بود و ارامنه اين سلسله را پادشاهان ملّى خود ميدانستند . برقرار شدن اشكانيان در ارمنستان از زمان مهرداد اوّل پارتى ( 174 - 136 ق . م ) بود ، كه وال ارشك برادر خود را بپادشاهى آن مملكت منصوب داشت و اين علقه ارامنه باشكانيان ، چنان كه بيايد ، در دوره ساسانى هم تقريبا تا 428 - 430 م . باقى بود و در اين مدّت ساسانيان هم پادشاهان ارمنستان را از سلسله اشكانى انتخاب ميكردند . دوّم پارت را ارامنه غالبا پهل يا پهلو ميگويند و پارت بالاخص يا صفحه‌اى را ، كه اشكانيان قبل از بزرگ شدن دولتشان ، در آنجا حكمرانى داشتند ، پهل شاهسدان ( شاهستان ) .\r\nكليّة چنين به نظر ميآيد ، كه اين صفحه بين كپت داغ كنونى و سرخس بوده .\r\nاز اين‌جا بايد استنباط كرد ، كه لفظ پارت يا پارث اصطلاح يونانى و رومى است و خود پارتيها پارت بالاخص را پهل يا پهلو ميناميدند و ، چنان كه بالاتر ذكر شد ، اين لفظ موافق اصطلاحى است ، كه داريوش اوّل در كتيبه بيستون و غيره ذكر كرده ، منتها پرثو بمرور دهور به پهلو تبديل يافته . سوّم ، وقتى كه نويسندگان ارمنستان ميخواهند بگويند دولت پارت ( يعنى دولتى ، كه شامل تمامى ايران است ، نه تنها پارت بالاخص ) ، لفظ پارس را استعمال مىكند مثلا گويند فلان شاه اشكانى شاه پارس بود ، بعبارت ديگر لفظ پارس مرادف لفظ ايران است . اين از اثرات دولت هخامنشى است ، كه در قرون بعد باقىمانده . چهارم در يك‌جا پارتى را آيريك نوشته‌اند و آيريك بمعنى آريانى است . كاف علامت نسبت است\r\n\r\n","description":"","footnote":"","page_name":" 2611 ","page_number":671},
  {"content":"\r\n\r\nو ريشه همان آير است ، كه از آيريا آمده است . پنجم از نويسندگان ارمنستان هيچ استنباط نميشود ، كه بتفاوت نژادى بين پارتيها و ساير ايرانيان قائل شده باشند . اگر اردشير پاپكان با خسرو پادشاه ارمنستان خصومت ميورزد ، يا اين آخرى با اوّلى و مستملكات يكديگر را غارت ميكنند ، منازعه و جنگ در سر حكومت است و بس . در اينجا نظر نويسندگان ارمنستان با نظر نويسندگان قرون اوّلى اسلامى يكى است ، زيرا اينها نيز ، چنان كه گذشت ، بايرانى نبودن پارتيها اشاره‌اى نكرده‌اند ، جز ابن اثير ، كه او هم اين روايت را چنين ذكر كرده :\r\n« ديگران ، كه باخبار پارسى آگاهند ، گويند ، كه پادشاهان آنها بعد از اسكندر ملوكى از غير فرس بوده‌اند و از پادشاهان بلاد جبل اطاعت ميكردند و اين‌ها اشكانيان ملوك الطّوايف‌اند » .\r\nاين هم معلوم است ، كه اين نوع روايات در حكم هيچ است و نبايد اعتبارى براى چنين رواياتى قائل شد يا ترتيب اثرى به آن داد . زيرا مدرك روايت را ابن اثير بدست نداده و اگر هم بخواهيم اعتبارى به اين روايت بدهيم ، ابن اثير گويد غير فرس و غير فرس ممكن است غيرايرانى نباشد ، ماديها هم غير فرس بودند ، ولى در ايرانى بودن آنها ترديدى نيست .\r\n\r\nفهرست شاهان اشكانى ايران\r\nموافق نوشته‌هاى موسىخورن مورّخ ارمنستان و سبه‌اوس ( يوستى - نامهاى ايرانى ، صفحه 413 ) .\r\n1 - ارشك دلير با ارشك و تيرداد تاريخ واقعى مطابقت دارد ،\r\n2 - اردشير يا آرتاشس با شاهان اشكانى از اردوان اوّل تا فرهاد اوّل مطابق است ،\r\n3 - ارشك بزرگ ( كبير ) با مهرداد اوّل مطابق است\r\n4 - ارشكان با فرهاد دوّم و اردوان دوّم مطابق است\r\n5 - ارشاناك با مهرداد دوّم تا فرهاد سوّم مطابق است\r\n\r\n","description":"","footnote":"","page_name":" 2612 ","page_number":672},
  {"content":"\r\n\r\n6 - آرشس با مهرداد سوّم و ارد اوّل مطابق است\r\n7 - آرشاوير با فرهاد چهارم و پنجم مطابق است\r\n8 - آرتاشس با ارد دوّم تا ونن دوّم مطابق است\r\n9 - داره با بلاش اوّل مطابق است\r\n10 - ارشك با بلاش دوّم و پاكر مطابق است\r\n11 - آرتاشس با خسرو اشكانى مطابق است\r\n12 - پروز ( فيروز ) با بلاش سوّم مطابق است\r\n13 - والارش با بلاش چهارم و بلاش پنجم مطابق است\r\n14 - آرتاوان با اردوان پنجم مطابق است\r\n\r\nفصل هفتم - استنباطات ديگر در باب اشكانيان\r\nاز تاريخ پارتىها به خوبى روشن است ، كه آنها تا زوال دولت پارت به همان صلابت و قوّت خود باقيماندند . روميها ، چنان كه تاريخشان نشان ميدهد ، زمانيكه در انحطاط نيفتاده بودند ، با هر ملّتى ، كه طرف شدند ، يا از ابتداء فاتح بودند و يا بالاخره بعد از پافشارى زياد آن را مطيع كردند . فقط يك استثناء در تاريخ روم هست و آن جنگهاى اين دولت با پارت است . كراسّوس و آنتوان شكست خوردند و بعد اين شكست‌ها را نه كربولو بمعنى حقيقى تلافى كرد و نه تراژان . تا وقتى كه دولت اشكانى برپا بود ، روميها از اين دولت وحشت داشتند و زمانى هم ، كه اين دولت به حال نزع افتاد ، باز پارتيها از جنگ با روميها فاتح بيرون آمده غرامتى سنگين از آن‌ها گرفتند ، فقط قسمتى از بين النهرين عليا در دست روميها ماند . پس از زوال دولت اشكانى در ايران اين سلسله در جاهاى ديگر باقى ماند . در ارمنستان اين نكته به خوبى روشن است ، در ماوراء جيحون و سيحون هم باقيماندند ، زيرا بعضى ، چنان كه بيايد ، عقيده دارند ، كه سلسله‌اى از اشكانيان در صفحات پشت كوههاى قفقاز و در\r\n\r\n","description":"","footnote":"","page_name":" 2613 ","page_number":673},
  {"content":"\r\n\r\nدشت قپچاق هم سلطنت ميكردند .\r\nسن‌مارتن گويد ( قطعه‌اى از تاريخ پارت ، جلد 2 ، صفحه 305 ) : اشكانيهاى شمالى تا زمان نهضت هونها در قرن پنجم باقى بودند و در مقابل آتّيلا « 1 » عقب نشستند . بعد قسمتى از تبعه پادشاهان اشكانى در قفقاز و در كنار درياى بالتيك برقرار شدند و اعقاب آنها تا حال ( يعنى در اوايل قرن نوزدهم م . ) در آنجا هستند .\r\nقسمتى ديگر با مردمانى ، كه امپراطورى روم را خراب كردند ، مخلوط شده و در مقابل پادشاه هونها عقب نشسته در سواحل اوقيانوس اطلس برقرار گشتند ، ولى بقاى اشكانيان ارمنستان طولانىتر بود . آنها ، قبل از اينكه قسطنطنين در قسطنطنيّه بر تخت نشيند ، مذهب مسيحى را اختيار كردند و بنابراين ميتوان گفت ، كه دولت ارمنستان اوّل دولت مسيحى بود و اين اوضاع تا 428 م . دوام يافت . بعد ، كه اشكانيان از سلطنت افتادند ، اعقاب آنها در ايران باقى بودند ، تا در قرن دهم م .\r\nباسم سامانيان سلطنت كردند . بعضى از آنها به طرف مغرب رفته در افريقا و در ايطاليا در تحت سردارى بلىزر « 2 » كارهاى نمايان انجام دادند و بالاخره بر تخت قسطنطنيّه نشستند . پس از آن ميبينيم ، كه اينها آخرين مدافعين مذهب عيسوى در ارمنستان‌اند و كارهاى آنان با كارهاى سربازان فرانسوى در جنگهاى صليب مخلوط ميگردد . چنين است عقيدهء مؤلف مزبور ، كه قبل از اتمام تاريخ پارت درگذشته و باوجود اين ، تأليف ناتمام او ، پس از مرگش ، بطبع رسيده و مورد توجّه است .\r\nدر باب سامانيان ، كه سن‌مارتن « 3 » آنها را از اعقاب اشكانيان دانسته ، بايد در جايش ديد ، كه اين عقيده تا چه‌اندازه مبنى دارد . چون عجالة خارج از موضوع است ، ميگذريم ، ولى اين مطلب را در همينجا بايد تذكّر دهيم ، كه از غور و مطالعه در نوشته‌هاى مورّخين ارمنستان چنين برميآيد ، كه سلسله اشكانى\r\n\r\n\r\n","description":"","footnote":"\r\n( 1 ) -  Attila . \r\n( 2 ) -  Belisaire  ( سردار ژوستىنين قيصر بيزانس ) .\r\n( 3 ) -\r\n M . J . Saint Martin . Fragm . d'une histoire des Arsacides , en 2 V . Paris 1850 \r\n","page_name":" 2614 ","page_number":674},
  {"content":"\r\n\r\nبه چهار شعبه منشعب ميشده : شعبه اوّل در ايران سلطنت داشته . دوّم در ارمنستان . سوّم در باختر تا هند . چهارم در ممالك شمالى از آسياى وسطى تا درياى آزوف و كوههاى قفقاز شعبه اوّل ، يعنى اشكانيان ايران بر ساير شعب رياست داشته و شاه اشكانى ايران را شاه بزرگ يا شاهنشاه ميخواندند . شعبه آخرى بعد از سه شعبه اوّلى ميآمده و از سايرين پست‌تر بوده .\r\nدر باب شعبه اشكانى ، كه در آنطرف كوههاى قفقاز سلطنت ميكردند ، اين اطّلاعات بدست آمده ( بدوا بايد بگوئيم : اروپائيها ، وقتى كه ميگويند آنطرف كوههاى قفقاز ، مقصودشان قفقازيه يا صفحاتى است ، كه در اينطرف قفقاز واقع است مثل تفليس ، بادكوبه ، باطوم و غيره ، ولى براى ما ايرانيان آنطرف قفقاز صفحات وسيعى است ، كه از كوههاى مزبور به طرف شمال امتداد و بروسيه جنوبى اتّصال يافته . م ) .\r\nفوستوس بيزانسى مورّخ ارمنستان راجع به سان‌سان پادشاه اشكانى صفحات آنطرف قفقاز مينويسد ، كه در قرن پنجم م . او به خسرو دوّم پادشاه ارمنستان پسر تيرداد ، كه مذهب عيسوى را پذيرفته بود ، حمله كرد . مفاد نوشته‌هاى او چنين است ( كتاب سوّم ، فصل 6 و 7 ، صفحه 20 - 26 ، چاپ قسطنطنيّه 1730 ) :\r\nپس از اينكه خسرو تمام كليساهاى مملكت را برقرار و تعمير كرد ، گريگوار ( گريگور ) « 1 » باردوى پادشاه اشكانى ماساژت‌ها ، كه نامش سان‌سان بود ، رفت .\r\nپادشاهان اين مردم و پادشاهان ارامنه از يك نژاداند . قشون زيادى از مملكت هونها نزد پادشاه ماساژت‌ها آمده بودند ، يك اسب وحشى آوردند و گريگوار را بدم او بسته آن را در كنار درياى شمالى در جلگه‌اى موسوم به وادنه‌آ « 2 » رها كردند ، بدين ترتيب مبلّغ جوان پرهيزكار هلاك شد . در اينوقت سان‌سان پادشاه ماساژت‌ها با خسرو پادشاه ارمنستان كينه ميورزيد . او تمامى قشون\r\n\r\n\r\n","description":"","footnote":"\r\n( 1 ) -  Gregoire  ( مبلّغ دين مسيح در ارمنستان پسر آناگ قاتل خسرو اشكانى پادشاه ارمنستان ، كه با اردشير پاپكان همدست بود ) .\r\n( 2 ) -  Vadnea . \r\n","page_name":" 2615 ","page_number":675},
  {"content":"\r\n\r\nهون را با عدّه‌اى از مردمان ديگر جمع كرده و سپاهى بزرگ تشكيل داده به طرف رود بزرگ كور حركت و در صفحات ارمنستان بپراكند . هيچگاه چنين قشون عظيمى را از پياده و سوار كسى نديده بود . از زيادى سربازان شمردن آنها هم محال بود . اينها بقتل و غارت پرداخته و تا شهر كوچك ساداقا « 1 » پيش رفته به گندسك « 2 » ( بايد گنزك باشد ) حدّ آدرباداكاد ( بايد مقصود آذربايجان باشد ) رسيدند . بعد در جائى جمع شدند ، زيرا اردوى بزرگى در دشت آرارات زدند .\r\nخسرو ، همين كه از نزديك شدن سان‌سان پادشاه ماساژت‌ها آگاه شد ، فرار كرده بجنگل تارونت پرت « 3 » ، كه در صفحه كتا « 4 » است رفت . ورتانس « 5 » عاليمقام كشيش بزرگ ارمنستان همراه او بود . خسرو و او روزه ميداشتند و از خداوند استغاثه ميكردند ، كه آنها را از سان‌سان نجات دهد . . . . . . . . . . . . . .\r\nدر اين‌حال واچه پسر آرتاوازد ، كه ازنژاد مامىگونيان بود ، در رسيد .\r\nاز چندى قبل او غائب بود ، زيرا در يونان مسافرت ميكرد . او تمامى ناخارار ( بزرگان و اعاظم ) ارمنستان را جمع كرد و قشونى بزرگ ترتيب داد . بعد حركت كرده در طليعه صبح بدشمن هنگامى ، كه او مشغول آشاميدن بود حمله كرد .\r\nدشمنان بالاى كوهى موسوم به چلوگ‌اوث بودند و تمامى آنها از دم شمشير گذشتند .\r\nارامنه اسراى زيادى گرفتند و غنائم بسيار بردند . بعد حركت كرده بجلگه آرارات درآمدند ، زيرا ميدانستند ، كه سان‌سان با قشونى زياد در شهر واگارشاباد است . واچه ناگهان به شهر حمله برد و خداوند دشمنان او را باختيارش گذارد .\r\nآنها از حمله ناگهانى پراكنده بكوهى در همسايگى قلعه اوشاگان پناهنده شدند ، باوجود اين جنگى بزرگ واقع شد . پاگرادپاگارتيد و چند تن ديگر با نيزه در ميان آلانها و ماساژت‌ها و هونها كشتارى زياد كردند . جلگه ، كه داراى تپه‌هاى زياد بود ، پر از نعش كشتگان گرديد و خون مانند رود جارى شد . عدّه كمى از\r\n\r\n\r\n","description":"","footnote":"\r\n( 1 ) -  Sadagha . \r\n( 2 ) -  Gandsak . \r\n( 3 ) -  Tarevnit - pert . \r\n( 4 ) -  Kota . \r\n( 5 ) -  Vertanes . \r\n","page_name":" 2616 ","page_number":676},
  {"content":"\r\n\r\nدشمنان نجات يافته بمملكت پاگاس جيك فرار كردند . سر سان‌سان را نزد پادشاه ارمنستان آوردند و چون او اين سر را ديد گريسته گفت : « اى برادر تو از دودمان اشكانيان بودى » ، بعد پادشاه با كشيش بزرگ بدشت نبرد رفت و ديد چه كشتارى از دشمنان رويداده . چون هوا از اجساد كشتگان متعفّن بود ، حكم شد مردگان را دفن كنند چنين بود انتقامى ، كه از سان‌سان و قشونش از جهت قتل گريگور كشيده شد . اين انتقام بقدرى كامل بود ، كه يك نفر دشمن هم باقى نماند .\r\nچنين است مفاد نوشته‌هاى فوستوس بيزانسى و از آن به خوبى استنباط مىشود ، كه اولا ماساژت‌ها ، يعنى يكى از اقوام سكائى ، كه در زمان كوروش بزرگ ، موافق نوشته هرودوت ، در آن طرف سيحون سكنى داشتند و كوروش بقول مورّخ مزبور در جنگ با آنها كشته شد ، در اين زمان تا پشت كوههاى قفقاز انتشار يافته بودند . ثانيا هونها هم در قشون سان‌سان بودند ( در باب هونها بالاتر صحبت داشته‌ايم ، صفحه 2254 ) . ثالثا اين مردمان داراى پادشاهى بودند اشكانى و سان‌سان نام ، كه با خسرو پادشاه اشكانى ارمنستان قرابت داشته .\r\nدر باب چهار شعبه اشكانى آگاتانژ ( آگاثانگلوس ) مورّخ ارمنستان چنين نوشته ( سن‌مارتن ، جلد اوّل ، صفحه 36 ) : پارتيها ، وقتى كه باعلى درجه سعادت رسيدند ، اين ممالك را داشتند : مملكت پارس ( يعنى ايران ) و ارمنستان و صفحاتى را ، كه در هند واقع و هم حدّ ممالك پارس بود و نيز مملكت ماساژتهاى شقى را .\r\nممالك مذكوره چنين تقسيم شده بود : شعبه اولى قوم پارتيها بود ، كه بعدها اسمشان را عوض كرده خودشان را اشكانى ناميدند ، از جهت رشادت بر سايرين برترى داشتند و در ايران سلطنت ميكردند ، بدوّمى ، كه مقام دوّم را حائز بود ، ارمنستان رسيد . بسوّمى ممالك هند ، كه در همسايگى پارس بود . بچهارمى مملكت ماساژتها . اين ترتيب در ميان قوم پارت مدّتهاى مديد باقى بود .\r\nچنين است نوشته‌هاى آگاتانژ و بعد همان نويسنده و فوستوس بيزانسى\r\n\r\n","description":"","footnote":"","page_name":" 2617 ","page_number":677},
  {"content":"\r\n\r\nمينويسند ، كه بعد از زوال دولت اشكانى ايران ، در ساير ممالك ، كه بمسافتهاى زياد از يكديگر واقع بودند ، اشكانيان مدّت‌ها تقريبا به همين قرار باقى ماندند ( در ارمنستان چنان كه بالاتر ذكر شد تا 428 - 430 م . باقى ماندند و در صفحات ماساژتها و آلانها - تا نهضت هونها به طرف مغرب در قرن پنجم ميلادى . م . ) . در اينجا لازم است تذكّر دهيم ، كه شعبه باختر و هندى اشكانيان را شعبه كوشان نيز ناميده‌اند . در اين مملكت سكاها برقرار شده بودند ، ولى خانواده اشكانيان بر آنها سلطنت ميكرد .\r\nخلاصه آنكه موافق نوشته‌هاى آگاتانژ درياى خزر را از هر طرف مستملكات دودمان اشكانى در احاطه داشته است و ممالك اشكانى از درون آسياى وسطى تا درياى آزوو « 1 » كنونى ( ياپالوس م‌اوتيد « 2 » يونانيها ) و رود فرات و خليج‌پارس امتداد مييافته . بنابراين بايد گفت ، كه وقتى كه روميها به اشكانيان ايران ميگفتند ، ما با شما دو ملّتيم ، كه تمامى روى زمين را در تحت اقتدار داريم ( سفارت كاراكالّا در دربار اردوان پنجم ) اين حرف اغراق نبوده و روميها يقينا اطلاع داشته‌اند ، كه بسط دولت اشكانى تا كجاها بوده ، ولى از وقايع تاريخى ، بقدرى كه ضبط شده ، هيچ برنميآيد ، كه غير از شعبه ارمنستان شعبه‌هاى ديگر دودمان اشكانى ، در موقع زوال دولت اشكانى در ايران ، كمك‌هاى جدّى باشكانيان كرده باشند ، جهت چه بوده ، معلوم نيست . شايد نقار داخلى در دودمان مزبور شعبه‌ها را بهم انداخته بود يا شعبه‌هاى ديگر خودشان گرفتاريهاى داخلى داشته نميتوانسته‌اند بكمك اشكانيان ايران آيند . حدس اوّل بحقيقت نزديكتر است ، زيرا ميبينيم ، كه در خود ايران در خانواده اشكانى اتحاد و اتّفاق نيست و اردشير پاپكان خسرو پادشاه اشكانى ارمنستان را بدست يكى از نجباى درجه اوّل پارت ميكشد .\r\nاز نوشته‌هاى نويسندگان ارمنستان نيز چنين برميآيد ، كه بعد از آرشاوير در زمان سلطنت آرداشس ، خانواده اشكانى ايران به چهار تيره منشعب ميشده :\r\n1 - آرداشس و اعقاب او ، 2 - قارن‌پهلو 3 - سورن‌پهلو 4 - اسپهبذپهلو ، كه\r\n\r\n\r\n","description":"","footnote":"\r\n( 1 ) -  Azow . \r\n( 2 ) -  Palus Meodide . \r\n","page_name":" 2618 ","page_number":678},
  {"content":"\r\n\r\nاز اعقاب گشم دختر آرشاوير بودند . آرداشس را بعضى با اردوان سوّم اشكانى ، كه ذكرش گذشت ، مطابقت ميدهند . گريگوار مبلّغ دين مسيح در ارمنستان از خانواده قارن پهلو بوده .\r\n\r\n[ شاخه اول 
  ] سلسلهء اشكانيان ارمنستان\r\n( موافق نوشته‌هاى مورّخين ارمنستان و نويسندگان رومى و سبه‌اوس ) :\r\nمدّت سلطنت\r\n1 - وال ارشك ( واگ ارشك ) برادر مهرداد اوّل شاه ايران 147 - 127 ق . م\r\n2 - ارشك پسر او 127 - 118 ق . م\r\n3 - آرتاشس اوّل پسر ارشك 118 - 94 ق . م\r\n4 - تيگران اوّل پسر آرتاشس 94 - 56 ق . م\r\n5 - ارتاوازد اوّل پسر تيگران 56 - 30 ق . م\r\n6 - آرتاشس دوّم پسر آرتاوازد 30 - 20 ق . م\r\n7 - تيگران دوّم برادر آرتاوازد 20 - 6 ق . م\r\n8 - تيگران سوّم پسر تيگران دوّم 6 - 1 ق . م\r\n9 - اراتو 1 ق . م\r\n10 - تيگران سوّم ( در دفعه دوّم ) 1 - 2 ق . م\r\n11 - آرىبرزن آذربايجان ( اشكانى نبود ) 1 - 2 ق . م\r\n12 - آرتاوازد سوّم پسر آرىبرزن ( اشكانى نبود ) 2 - 12 ق . م\r\n13 - تيگران چهارم 12 - 14 ق . م\r\n14 - ون‌نس 14 - 17 ق . م\r\n15 - ارد پارتى 17 - 18 ق . م\r\n16 - زنو « 1 » آرتاشس پنت ( اشكانى نبود ) 18 - 34 ق . م\r\n17 - ارشك دوّم 34 - 35 ق . م\r\n\r\n\r\n","description":"","footnote":"\r\n( 1 ) -  Zeno . \r\n","page_name":" 2619 ","page_number":679},
  {"content":"\r\n\r\nمدّت سلطنت\r\n18 - ارد پارتى 35 ق . م\r\n19 - مهرداد گرجى « 1 » ( اشكانى نبود ) 35 - 52 ق . م\r\n20 - راداميست گرجى پسر مهرداد ( اشكانى نبود ) 52 - 54 ق . م\r\n21 - تيرداد پارتى برادر بلاش اوّل شاه ايران 54 - 60 ق . م و 62 - 100 ق . م\r\n22 - تيگران پنجم 60 - 62 فوت در 68 ق . م\r\n23 - آرتاشس سوّم اگزدارس 100 - 114 ق . م\r\n24 - پارثامازيريس 114 - 115 ق . م\r\nاستيلاى روم 115 - 117 ق . م\r\n25 - ول‌گزس ( بلاش ) 117 - ق . م\r\nفوت 140 ق . م\r\n26 - آرتاوازد چهارم پسر آرتاشس سوّم 120 ق . م\r\n27 - تيران اوّل پسر آرتاشس سوّم 121 - 142 ق . م\r\n28 - تيگران اوّل ( ششم ) پسر آرتاشس سوّم 142 - 178 ق . م\r\n28 - سوهه‌موس « 2 » 146 - 162 ق . م ( 164 - 178 )\r\n28 - پاكرس 162 - 163 ق . م\r\n28 - ساناتروكس 192 - 212 ق . م\r\n29 - والارش 178 - 212 ق . م\r\n30 - تيرداد پسر والارش 217 - 222 ق . م\r\n31 - خسرو اوّل برادر تيرداد 222 - 238 ق . م\r\n\r\n\r\n","description":"","footnote":"\r\n( 1 ) - ايبرى .\r\n( 2 ) -  Sohaemus . \r\n","page_name":" 2620 ","page_number":680},
  {"content":"\r\n\r\nمدّت سلطنت\r\n32 - شاپور اوّل پسر اردشير پاپكان 252 ق . م\r\n32 - آرتاوازد ؟ 260 ق . م\r\n32 - ترداد پسر خسرو اوّل ( تولد 237 سلطنت از 238 تا 252 ق . م )\r\n33 - خسرو دوّم پسر ترداد 316 - 325 ق . م\r\n34 - تيران دوّم پسر خسرو دوّم 325 - 327 ق . م\r\n35 - ارشك سوّم 341 - 367 ق . م\r\n36 - پاپ پسر ارشك سوّم 367 - 374 ق . م\r\n37 - ورزدات پسر آنوپ « 1 » كه پسر تيران دوّم بود 374 - 378 ق . م\r\n38 - ارشك چهارم پسر پاپ 378 - 379 ق . م\r\n38 - وال ارشك پسر پاپ 378 - 386 ق . م\r\n38 - خسرو سوّم پسر ورزدات 379 - 392 ق . م\r\n39 - ورمشاپوه پسر ورزدات 392 - 414 ق . م\r\n40 - تيگران پسر خسرو سوّم 416 م .\r\nپادشاه ارمنستان ايران\r\n41 - ارشك پسر خسرو سوّم 416 م .\r\nپادشاه ارمنستان روم\r\n42 - آرتاشس چهارم پسر ورمشاپوه 422 - 429 م .\r\nپس از آن ارمنستان بين ايران و بيزانس تقسيم گرديد و تقريبا چهار خمس آن ( قسمت شرقى ) بايران تعلّق يافت و باقى از مستملكات بيزانس شد ( 430 م . ) .\r\nسلطنت اشكانيان در ارمنستان بنابر فهرست مذكور از 147 ق . م تا 430 م .\r\nپاينده بود ( نامهاى ايرانى ، صفحه 414 ) . سن‌مارتن زوال دولت اشكانى ارمنستان\r\n\r\n\r\n","description":"","footnote":"\r\n( 1 ) -  Anop . \r\n","page_name":" 2621 ","page_number":681},
  {"content":"\r\n\r\nرا در 428 م . ميداند ( قطعه‌اى از تاريخ اشكانيان ، جلد 2 ، صفحه 290 ، طبع پاريس 1850 ) ، ولى ساهاگ ، كه از اعقاب گريگور و كشيش درجه اوّل ارامنه بود در 441 م . درگذشت و پس از او ، اشكانيانى در ارمنستان باقيماندند ، كه از شاخه كامساراكان بودند . اينها را پادشاهان آرشارونى و شيراك ميگفتند .\r\nدر باب اشكانيان در قرون بعد ، اطّلاعات كم است . بعد از زوال دولت ارمنستان چند تن از اشكانيان بيونان رفته ، در آنجا سكنى گزيدند . در ميان اينها صاحبمنصبانى بودند ، كه در قشون بىلىزار سردار بيزانس ، در افريقا با واندال‌ها و گت‌ها جنگيده شجاعتها نمودند . بعد نوشته‌اند ، كه كنستان‌تن پورفى روژنت « 1 » امپراطور بيزانس ، كه از 912 تا 959 م . سلطنت كرد ، برحسب تحقيقات نسب خود را باشكانيان ميرسانيد . ممكن است ، كه اين خبر صحيح باشد ، زيرا از اشكانيان ارمنستان ، اشخاصى زياد مهاجرت كرده در يونان اقامت گزيدند و داراى مشاغل مهمّ دولتى شدند . اشخاص مذكور از خانواده پاگرادونىها ، مامىگونيان ، آردز رونيان و كامساراكان بودند . در آن زمان ، چنان كه ميدانيم ، دولت بيزانس نيروى سابق خود را نداشت و جنگىهاى ارامنه كمكهاى واقعى به يونانيها ميكردند ، چنان كه سپاه ارامنه مهمترين قوّه دولت بيزانس بود . بنابراين خبرى را ، كه در باب نسب كنستان تن پورفى روژنت ذكر كرده‌اند ، نميتوان بى مبنا دانست . در باب اين شخص نيز معلوم است ، كه آخرين كس از اعقاب ذكور او در 1028 م . درگذشت و از نتايج امپراطور مذكور ، فقط دخترى زا « 2 » نام ماند و او زن كنستان تن‌مونوماك « 3 » امپراطور بيزانس ( 1042 - 1054 م . ) گرديد .\r\nبعد مقارن اين زمان ميبينيم ، كه در ارمنستان نهال‌هاى جديد از شاخه اشكانيان ارمنستان پديد ميآيد و اينها را « بل‌هوونى » مينامند ( امروز پهلوانى گوئيم .\r\nبالاتر ذكر شده ، كه چگونه پرثو يعنى اسم پارت ، در كتيبهء بيستون داريوش اوّل\r\n\r\n\r\n","description":"","footnote":"\r\n( 1 ) -  Constantin Parphyrogenete . \r\n( 2 ) -  Zoe . \r\n( 3 ) -  Constantin Monomaque . \r\n","page_name":" 2622 ","page_number":682},
  {"content":"\r\n\r\nبه پهلو تبديل يافته و پهلوى و پهلوانى ، يعنى منسوب بپارت يا پارتيها . در سالنامه - هاى ارمنستان ، ذكر اين خانواده‌هاى اشكانى و شجاعت و كارهاى فوق‌العاده آنها زياد است . بعد اين اشكانيان ، چنان كه سن‌مارتن گويد ( همانجا ، جلد دوّم ، صفحه 292 ) به دو شاخه منقسم گشتند : شاخه كيليكيّه ، كه در 1200 م . منقرض گرديد و شاخه آنى « 1 » ، كه در ارمنستان بزرگ تا نيمه قرن سيزده م . وجود داشت و پس از آن اين شاخه هم انقراض يافت .\r\n\r\nضمايم كتاب چهارم\r\n\r\nاول - آذربايجان\r\nآذربايجان ، چنان كه در صفحه 1069 گفته شد ، يكى از قسمتهاى ايران بود ، كه خيلى زود از دولت سلوكى جدا شد . اگرچه تاريخ جدائى آن صريحا معلوم نيست ، ولى چنين به نظر ميآيد ، كه قبل از باختر و پارت دعوى استقلال كرده و اگر استقلال تام نداشته ، استقلال داخلى را دارا بوده و سلوكيها اين اندازه استقلال آن را زود شناخته ، خانواده آثروپات را ابقاء داشته بودند ، ديگر بطور صراحت ديده مىشود ، كه يونانيها در اينجا نفوذى نداشته‌اند ، آذربايجان در مقابل يونانيّت سنگر ايرانيّت بوده و سنن و آداب زرتشتى در اينجا پناهگاهى يافته بود ( بوشه - لكلرك ، تاريخ سلوكيها ، صفحه 57 ) .\r\nبعد از قوّت يافتن دولت پارت ، آذربايجان متّحد دولت مزبور گرديد ، يعنى پادشاهى داشت ، كه دست‌نشانده پارت بود . در جنگ آن‌تونيوس رومى با فرهاد چهارم اينوضع به خوبى حسّ مىشود و بعد از اين زمان هم مناسبات دست‌نشاندگى آذربايجان نسبت بدولت پارت ، به خوبى روشن است . بعد در زمان بلاش اوّل برادر بزرگتر او پاكر در اينجا پادشاه است ، يعنى سلسله اشكانى بر تخت آذربايجان\r\n\r\n\r\n","description":"","footnote":"\r\n( 1 ) -  Ani . \r\n","page_name":" 2623 ","page_number":683},
  {"content":"\r\n\r\nنشسته و ، چنان كه در تاريخ پارت گفته شد ، آذربايجان دولتى است ، كه تابع پارت است و پادشاه دست‌نشانده اشكانى دارد . باقى مطالب را راجع بآذربايجان نمينويسيم ، زيرا در تاريخ پارت بهريك از آنها در جاى خود اشاره شده است ، فقط بايد اين نكته را تذكر دهيم ، كه روميها سعى زياد داشتند ، اين صفحه را از دولت پارت جدا سازند ( اقدامات پومپه و آن‌تونيوس ) ، ولى در مقابل پارتىها هيچگاه بهره‌مند نشدند ، فقط در زمان فرهاد چهارم ميان او و پادشاه آذربايجان نقارى توليد شد ، كه بر اثر آن بين 20 ق . م و 2 م . آذربايجان از روم پادشاهى خواست و آن آرىبرزن دوّم پسر ارته‌وازد اوّل را فرستاد ( گوت‌شميد ، تاريخ ايران الخ صفحه 116 ) . حدود آذربايجان در اين زمان معلوم نيست ، ولى بطور كلى ميتوان گفت ، كه از طرف شمال با ارمنستان بزرگ و ارّان « 1 » هم‌حد بوده ، از طرف غرب با ارمنستان بزرگ و كوچك و كردون و آديابن ، از طرف جنوب با ماد بزرگ ، امّا از طرف مشرق معلوم نيست ، آذربايجانيها با چه مردمى همجوار بوده‌اند ، ولى گمان قوى ميرود ، كه در اين زمانهم ، با كادوسيان سروكار داشته‌اند ( در باب كادوسيان بصفحهء 1128 اين تأليف رجوع شود ) .\r\nپايتخت آذربايجان را در زمان پارتيها ، يعنى زمان لشكركشى آن‌تونيوس سردار رومى به اين صفحه ، مورّخين رومى پرسپه « 2 » مينامند . محلّ آن را در تخت سليمان كنونى ، يعنى در 25 فرسنگى درياچه اروميه از طرف جنوب شرقى ، بايد جستجو كرد ( راولين‌سن ، ششمين دولت بزرگ مشرق ، صفحه 201 ) .\r\nدر خاتمه لازم است تكرار كنيم ، كه اين صفحه را مورّخين يونانى و رومى بيشتر ماد كوچك نامند و فقط از زمان اسكندر ببعد بمناسبت اسم والى اينجا آثروپات گاهى هم آتروپاتن گويند . در زمان ساسانيان آن را آذرپاتكان ميگفتند ، كه بعد آذرپايگان و آذربايجان شده .\r\n\r\n\r\n","description":"","footnote":"\r\n( 1 ) - ارّان شيروان قرون بعد است .\r\n( 2 ) - ماركوارت گويد در اصل فراد اسپه بوده ، بعد پراسپه و پرسپه شده است ( ارانشهر ) .\r\n","page_name":" 2624 ","page_number":684},
  {"content":"\r\n\r\nامراء و پادشاهان آذربايجان از زمان اسكندر ببعد :\r\nآتروپات در زمان اسكندر در 328 ق . م منصوب شد ،\r\nارته‌بازان با آن‌تيوخوس سوّم سلوكى عهد دوستى بست ،\r\nمهرداد در 67 ق . م دختر تيگران پادشاه ارمنستان را گرفت .\r\nداريوش 65 ق . م ،\r\nآرىبرزن اوّل 30 ق . م ،\r\nارته‌وازد اوّل در 20 ق . م مرد ،\r\nآرىبرزن دوّم از 20 ق . م تا 2 م . ،\r\nاين شخص در يك ميلادى پادشاه ارمنستان نيز بود . خواهر او را ، كه يوتاپ نام داشت ، آن‌تونيوس سردار رومى براى پسرش آلكساندر ، كه از كلئوپاتر ملكه مصرى داشت ، گرفت .\r\nارته‌وازد دوّم پسر آرىبرزن پادشاه آذربايجان و ارمنستان بود ،\r\nگايوس‌يوليوس ارته‌وازد در سن 38 سالگى در روم مرد ( يوستى ، نامهاى ايرانى ، صفحه 412 ) .\r\n\r\nدوّم - امراء و پادشاهان پارس\r\nپارس در دورهء پارتى موقع غريبى دارد . از آن خيلى كم صحبت مىشود ، ولى سكّه‌هائى ، كه بدست آمده ، تا اندازه‌اى سكوت مورّخين را در باب پارس در دورهء بعد از هخامنشىها جبران مىكند . اينجا دو نوع سكّه پيدا شده : يكنوع سكّه‌هاى نقره است ، كه در يكطرف آن خط پهلوى است و در طرف ديگرش آتشكده .\r\nاين نوع سكّه‌ها را بقول گوت‌شميد ( تاريخ ايران الخ ، صفحه 157 ) ميتوان بسه دوره تقسيم كرد : 1 - صاحبان مسكوكات عنوان فريت‌كارا « 1 » دارند ، ولى يوستى آنها را فراتاكارا مينامد ( نامهاى ايرانى ، صفحه 415 ) . در سكّه‌هاى اين دوره پهلوى آتشكده يك بيرق است . 2 - صاحبان سكّه‌ها خودشان را ملكا ( يعنى\r\n\r\n\r\n","description":"","footnote":"\r\n( 1 ) -  Feritkara . \r\n","page_name":" 2625 ","page_number":685},
  {"content":"\r\n\r\nشاه به آرامى ) ميخوانند و بجاى بيرق ستونى ديده مىشود ، كه روى آن پرنده‌اى قرار گرفته ( علامتى است بعقيدهء گوت‌شميد از ورثرغنا ، كه بعدها وره‌ران و بهرام شده ، يعنى علامت آتش بهرام است ) . 3 - پادشاهان لباس پارتى پوشيده‌اند و عبادتگاه عبارت از آتشكده تنها است . گاهى هم يكنفر مؤبد پهلوى آتشكده است .\r\nبعض پادشاهان اسامى شاهان هخامنشى را دارند ، مانند : داريو ، ارته‌خشتر ( شايد خودشان را اعقاب شاهان مزبور ميدانستند ) . برخى نامهاى زمان ساسانيان را مانند : نرسى و يزدكرت و قسمتى نامهاى پادشاهان داستانى ايران را ، مانند :\r\nمنوچهر .\r\nسكّه‌هاى نوع دوّم از سرب است ، كه اوّل خط يونانى داشته و سرافيم « 1 » را نشان ميداده ، ولى بعدها مثر يعنى ايزد آفتاب را مينموده . دورهء اوّل را دورهء مقدونى ميدانند . دورهء دوّم با قبول عنوان شاهى بايد دورهء استقلال پارس و مجزّا شدن آن از دولت سلوكى باشد . دورهء سوّم دوره پارتى است ، يعنى دوره‌اى ، كه پارس پادشاه دست‌نشانده دارد . دورهء دوّم با سلطنت منوز « 2 » شروع مىشود ، خط سكّه‌ها آرامى است . « 3 »\r\nبعض امراء و شاهان اينها هستند ( نامهاى ايرانى ، صفحه 415 ، طبع 1895 ) در اين باب مشروح‌تر در كتاب پنجم صحبت خواهيم داشت .\r\n\r\n\r\n","description":"","footnote":"\r\n( 1 ) -  Seraphim  ( ملكى است از ملائكه درجهء اوّل بعقيده يهوديها و مسيحيها ) .\r\n( 2 ) -  Manavaz . \r\n( 3 ) - مثلا روى سكّه پادشاهى ، كه اسمش بغدات ( يعنى خداداد ) بوده ، اين عبارت نوشته شده :\r\nبغدات پرت دارزى الاهيه بغ كرت و آن را يوستى چنين ترجمه كرده است : بغداد حافظ شعله پسر ايزد بغ‌كرت .\r\n","page_name":" 2626 ","page_number":686},
  {"content":"\r\n\r\n\r\nاوّل - فراتاكاراها\r\nبغ‌كرت اوّل\r\nبغ‌راز\r\nبغ‌كرت دوّم - پتوكراز اوّل - ارت‌خشتر اوّل - و هوبرز « 1 »\r\nنرسه\r\nپتوكرت\r\nنرسه پتوكرز دوّم\r\n\r\nدوّم - شاهان\r\n1 - زمان جدا شدن از سلوكيها\r\nمنوز ؟ - تيرداى - ته . . . . تا - زاتوردات ( 165 ق . م )\r\n2 - زمان تابعيّت نسبت بپارت داريو\r\nارت‌خشتر ( يكسال ق . م )\r\nو هوميتر - منوچهر\r\nدو نفر مجهول\r\nمنوچهر دوّم\r\nارته‌خشتر\r\nو هوميتر نموپت\r\nارت‌نوبچات\r\nزرنچ پاكور\r\n\r\n\r\n","description":"","footnote":"\r\n( 1 ) - ابرز معاصر آن‌تيوخوس اوّل سلوكى ( 280 - 261 ) .\r\n","page_name":" 2627 ","page_number":687},
  {"content":"\r\n\r\nاين امراء و پادشاهان را آثرپات مينامند ، زيرا پادشاهان روحانىاند ، يعنى هركدام از آنها پادشاهند و هم رئيس آتشكده . كار عمده پادشاهان مزبور اين بوده ، كه آتشكده‌ها را حفظ و مغها را اداره كنند و كلية اصول مذهب هرمزد پرستى را از تصرّفات و بدعتها محفوظ دارند . چون اين مذهب در آنزمان مذهب ملّى ايرانيان بود ، ميتوان گفت ، كه با حفظ آن شعائر قوميّت پارسى و ملّت ايرانى از روايات و آداب و عادات و اخلاق و غيره در اينجا حفظ ميشده .\r\n\r\nسوم - دولت‌هاى خسرون و اديابن\r\nچون در تاريخ پارت كرارا از دولت كوچك خسرون ذكرى شده ، مقتضى است سطورى چند در باب اين دولت ، كه پادشاهانش دست‌نشانده شاهنشاهان اشكانى بودند ، نوشته شود . بنابراين گوئيم : موافق سالنامه‌هاى ادس ( صفحه 388 ) دولت خسرون در 180 تاريخ يونانى ، كه با 131 يا 132 ق . م مطابقت دارد بنا شد ، يعنى زمانى ، كه آن‌تيوخوس سىده پادشاه سلوكى اسير پارتىها گرديد و وقايعى ، كه در جاى خود ذكر شده ، رويداد . در همين‌وقت دولت پارت تا فرات بسط يافت و معلوم است ، كه ادس هم جزء دولت مذكور گرديد و بنا بعادتى ، كه اشكانيان داشتند ، در اين‌جا هم پادشاهان دست‌نشانده بر تخت نشاندند . سوريها حكمرانان ادس را ملكا ميخواندند ، كه بمعنى پادشاه است و خود پادشاهان مزبور بر سكّه‌هايشان بيونانى عنوان بازىلوس « 1 » ( پادشاه ) و مگاس بازىلوس « 2 » ( پادشاه بزرگ ) نقر ميكردند ، ولى بايد در نظر داشت ، كه روميها پادشاهان مزبور را توپارخس « 3 » يعنى امراء محلّى ميخواندند و نويسندگان عهد قديم آنها را فيلارخ « 4 » يا رئيس طايفه ميخوانند ، زيرا اين پادشاهان دست نشانده بر طوايف عرب حكومت ميكردند . زيادى است گفته شود ، كه طوايف عرب از ديرگاه در صفحات بين النّهرين و در حوالى ادس سكنى گزيده بودند و بىجهت نيست ، كه پلين ادس را جزء عربستان بشمار آورده ( تاريخ طبيعى ،\r\n\r\n\r\n","description":"","footnote":"\r\n( 1 ) -  Basilus . \r\n( 2 ) -  Megas Basilus . \r\n( 3 ) -  Toparches . \r\n( 4 ) -  Phylarche . \r\n","page_name":" 2628 ","page_number":688},
  {"content":"\r\n\r\nكتاب 15 ، و 24 ، بند 21 ) و كزنفون ، چنان كه گذشت ، در كتاب سفر جنگى كوروش كوچك « 1 » اين طرف فرات را عربستان ناميده ( صفحه 1008 اين تأليف ) و ميگويد ، كه قشون كوروش در مدّت 5 روز 35 فرسنگ در بيابانهاى كوير عربستان پيمود تا به شهر كرنت رسيد .\r\nبقول دنيس تل‌ماها « 2 » خليفهء بزرگ ادس ( تاريخ خسرون ، صفحه 27 و 63 ) اوّل كسى ، كه در اينجا بتخت نشست اورروا « 3 » پسر خويا « 4 » بود ( سنه 136 ق . م ) . او پنجسال سلطنت كرد و ادس بنام او معروف شد . پروكوپ ، در كتاب خود موسوم بجنگ‌هاى پارس ( فصل اوّل ، بند 17 ) نام اين شخص را اسرهه « 5 » نوشته و گويد ، كه ادس و حوالى آن از نام اين پادشاه اسرهن « 6 » نام دارد و او در زمانى ، كه اهالى اين صفحه متّحدين پارسيها بودند ، در اينجا سلطنت داشت . گمان قوى ميرود ، كه پروكوپ بهتر نام اين صفحه را ضبط كرده ، زيرا اسرهه همان خسرو پارسى است ، كه در زبانهاى غيرپارسى بانواع و اقسام تصحيف كرده‌اند : اسرهه - خسروس - كسرى - خسره و غيره و غيره .\r\nاما نام ادس ، چنان كه بالاتر ذكر شد ، نام مقدونى است . سلوكيها به ياد شهرى بدين اسم ، كه در مقدونيّه بود ، اين شهر را هم ادس ناميدند . ارامنه اين شهر را اوررا « 7 » و اعراب روها « 8 » يا روحا ميناميدند . عقيده اعراب اين بود ، كه اين شهر از قديم‌ترين شهرهاى آسيا است . اكنون اين شهر را اورفا نامند .\r\nچنين به نظر ميآيد ، كه پادشاهان يا حكّام اوّلى اين شهر را اشكانيان ارمنستان معيّن ميكردند . بعد حكومت در اينجا ارثى شد و شاهان اشكانى ايران اين حق را شناختند بنابراين جاهائى ، كه نويسندگان عهد قديم لفظ پارس را استعمال ميكنند ، بايد مقصودشان پارت باشد ، زيرا در دورهء اشكانى پارس بجاى پارت زياد استعمال مىشود ، چنان كه در دوره هخامنشى ماد بجاى پارس گاهى استعمال ميشد\r\n\r\n\r\n","description":"","footnote":"\r\n( 1 ) -  Expedition de Cyrus . \r\n( 2 ) -  Denys de Tel - Maha . \r\n( 3 ) -  Orrhoi . \r\n( 4 ) -  Khevia . \r\n( 5 ) -  Osrhoes . \r\n( 6 ) -  Osrhoene . \r\n( 7 ) -  Ourrha . \r\n( 8 ) -  Rouha . \r\n","page_name":" 2629 ","page_number":689},
  {"content":"\r\n\r\n( موارد آن را در كتاب اوّل از قول هرودوت ذكر كرده‌ايم ) .\r\nچنان كه گفته شد ، بقول تل‌ماها اوّل پادشاه خسرون اورروى پسر خويا بود و پس از پنجسال عبدو پسر مازااور « 1 » بتخت نشست و هفت سال بعد فره‌دشت پسر گبرو « 2 » جانشين او گرديد . او پنجسال سلطنت كرد و پس از آن پسرش باكرو « 3 » بتخت نشست و سه سال حكم راند ( بعضى تصوّر ميكنند ، كه اسم او مصحّف پاكر اشكانى است ، ولى برخى به عكس گويند ، كه مصحّف بكر يا بكير است ، چون اين صفحه عرب‌نشين بوده ، ما عقيده آخرى را ترجيح ميدهيم . م . ) . پسر باكرو پس از او بتخت نشست و 20 سال سلطنت كرد ، او همنام پدرش بود . چنين به نظر ميآيد ، كه او در اواخر سلطنتش گرفتار يكنفر مدّعى ماآنو نام گرديده و مجبور شده حكومت را با او تقسيم كند ، ولى مدّعى مزبور بيش از چهار ماه بهره‌مندى نداشته و جايش را به آبگارفيكا « 4 » ( فيكا يعنى لال ) داده و اين شخص پس از دو سال باكرو را كشته و تنها زمامدار اين صفحه گرديده . پس از آن اسامى پادشاهان خسرون مانوس يا مان‌نس « 5 » و آبگار يا آوگار « 6 » بود . اسم اوّلى را بايد مصحّف اسم ايرانى دانست زيرا تاسىتوس آن را منوبازوس « 7 » نوشته ( سالنامه‌ها ، كتاب 15 ، بند 1 ) و يوسف فلاويوس هم‌چنان ( تاريخ قديم يهود ، كتاب 20 ، بند 2 ) و موسىخورن - مونوواز « 8 » ( تاريخ ارمنستان ، كتاب 2 و 23 ) .\r\nمنوبازوس هم معلوم است ، كه مصحّف مينوباذ پارسى مىباشد ، ولى نام دوّم بايد مصحّف اكبر باشد ، زيرا اكبر در ابتداء آكبار شده بعد آكبار به آبكار و آبگار تبديل يافته ( بر سكّه‌ها به زبان يونانى آبگاروس كنده‌اند ، ولى ميدانيم ، كه يونانيها و روميها و غيره اسامى را تصحيف ميكردند . م . ) .\r\nپس از مرگ آبگار لال فهرست سلسله پادشاهان خسرون چنين است :\r\n1 - آبگار ، كه در 70 ق . م بتخت نشست و در 57 ق . م درگذشت . او متّحد تيگران\r\n\r\n\r\n","description":"","footnote":"\r\n( 1 ) -  Abdou fils de Mazaour . \r\n( 2 ) -  Faradascht fils de Gabrou . \r\n( 3 ) -  Bacron . \r\n( 4 ) -  Abgar Fika . \r\n( 5 ) -  Manus ou Mannos . \r\n( 6 ) -  Abgare ou Avgar . \r\n( 7 ) -  Monobazus . \r\n( 8 ) -  Monovaz . \r\n","page_name":" 2630 ","page_number":690},
  {"content":"\r\n\r\nپادشاه ارمنستان بر ضدّ لوكولّوس سردار رومى بود ، ولى بعد به پومپه سردار ديگر روم تسليم شد . بعد از مرگ او ايام فترت يكسال طول كشيد و سپس ماآنو ، كه عنوان « خداوند » داشت ، 18 سال و پنجماه سلطنت كرد . معلوم نيست ، كه او پسر كى بوده ، تصوّر ميكنند ، كه از خانوادهء ديگرى است و نيز گمان ميكنند ، كه معاصر كراسّوس بوده ، زيرا ديوكاسّيوس نوشته آبگار نامى ، كه متّحد پومپه بود ، طرفدار پارتيها گرديد و به كراسّوس خيانت كرد ( تاريخ روم ، كتاب 40 ، بند 20 - 22 ) ، ممكن است ، كه ديوكاسّيوس ، آبگار معاصر كراسّوس را با سلف او ، كه به پومپه تسليم شده بود ، التباس كرده باشد . كليّة بايد در نظر داشت ، كه چون پادشاهان ادس غالبا نامشان آبگار است ، مورّخين در اشتباه افتاده‌اند .\r\nپلوتارك چنان كه گذشت نوشته ، كه آريام‌نس « 1 » نامى به كراسّوس خيانت كرد ( كراسّوس ، بند 21 ) .\r\n2 - بعد از مانّوس ، پاكور ( بسريانى فكورى ) جانشين او شد و پنجسال سلطنت كرد . به نظر ميآيد ، كه اين شخص از خانواده سلطنت نبود . در زمان او ، چنان كه يوسف فلاويوس گويد و موسىخورن نيز ، پاكور پسر ارد اوّل پادشاه اشكانى ايران بسوريّه رفت و پاكور اوّلى با پاكور دوّمى همراه بود .\r\n3 - آبگار ، مدّت سلطنت سه سال بود .\r\n4 - آبگار سوماكا ( يعنى سرخ ) مدّت سلطنت سه سال بود .\r\n5 - ماآنو « 2 » ( سافلول ) مدّت سلطنت 28 سال بود ( معنى سافلول معلوم نيست ) .\r\nاز اين زمان تاريخ دولت خسرون روشن نيست . از يكطرف ديده مىشود ، كه پادشاهان آديابن ، دست‌نشانده اشكانيان ، در خسرون سلطنت ميكنند ، از طرف ديگر موسىخورن بعض پادشاهان ارمنستان را از خانواده آبگارها و اينها را از خانواده اشكانى ميداند . از آنچه در جاى خود گفته شد ، معلوم است ، كه آديابن\r\n\r\n\r\n","description":"","footnote":"\r\n( 1 ) -  Ariamnes . \r\n( 2 ) -  Maanou ( Safeloul ) . \r\n","page_name":" 2631 ","page_number":691},
  {"content":"\r\n\r\nدر دوره اشكانيان به آسور قديم اطلاق ميشده و محلّهاى تاريخى مانند نينوا و اربيل و گوگامل در اين صفحه واقع بودند و كرسى اين ولايت را نصيبين ميناميدند و نيز از وقايعى ، كه بنابر مدارك ارمنى ذكر شد ، معلوم است ، كه پادشاهان دست نشانده آديابن از اشكانيان بودند و با خانواده اشكانى ايران قرابت داشتند . بعد چنين به نظر ميآيد ، كه در ابتداء ، يعنى قبل از اينكه دولت اشكانى قوّت يابد ، ارامنه بين النهرين را داشته‌اند و پادشاهانى ، كه از خانواده برادر تيگران پادشاه ارمنستان بودند و نخستين آنها ارشام نام داشته ، در بين النهرين سلطنت ميكرده‌اند و در اينوقت ادس هم از قلمرو حكمرانى آنها بشمار ميرفته . منتها حكّامى از اعراب از طرف ارمنستان در اينجا حكومت ميكردند و استقلال داخلى داشتند ، ولى بعدها ارمنستان نتوانسته است ادس را از دست‌برد پادشاهان آديابن يا نصيبين حفظ كند ، زيرا پارتيها از آنها حمايت ميكرده‌اند . كلية كمى مدّت سلطنت حكمرانان ادس مىرساند ، كه اغتشاشات داخلى يا خارجى دامن‌گير اين صفحه بوده و اين اوضاع تا سلطنت ماآنوسافلول دوام يافته . ديونيس تل‌مار نويسنده شامى گويد ( تاريخ خسرون ، صفحه 92 و 93 ) ، كه ماآنو پس از 28 سال و هفت ماه سلطنت تخت را براى پسرش ، كه نيز ماآنو نام داشت گذارد . او شش سال سلطنت كرد و بعد آبگار جانشين او گرديد . اين پادشاه را آبگار اوشاما ( يعنى سياه ) ناميده‌اند . نويسنده مذكور نميگويد ، كه او پسر كى بود ، ولى چنين به نظر ميآيد ، كه پسر مانو نبوده . موافق نوشته‌هاى موسىخورن ( تاريخ ارمنستان ، كتاب 2 ، فصل 25 و 26 ) آبگار نامى پسر ارشام در نصيبين بود و مانند پدرش در آنجا سلطنت ميكرد . چون مدّت سلطنت آبگار اوشام بيست سال بوده ظنّ قوى ميرود ، كه آبگار پسر او تقريبا شش سال ق . م در نصيبين بر تخت نشسته ، زيرا سر شمارى ، در امپراطورى روم و ولادت مسيح ع موافق نوشته‌هاى موسىخورن ( كتاب 2 ، فصل 25 ) در سلطنت او روى داده . آبگار پس از اينكه چندى در نصيبين حكمرانى داشت در سلطنت تىبريوس قيصر روم در ادس اقامت گزيد\r\n\r\n","description":"","footnote":"","page_name":" 2632 ","page_number":692},
  {"content":"\r\n\r\nو چنان كه موسىخورن گويد ( همان كتاب 2 ، فصل 26 ) اين شهر را تزيين كرد ، از اين جهت بعضى بناى اين شهر را بر خلاف حقيقت به اين آبگار نسبت داده‌اند .\r\nارامنه گويند ، كه آبگار پادشاهى خردمند بوده و صفاتى خوب داشته .\r\nذكر مسافرت او بايران براى رفع منازعه‌اى ، كه بين اشكانيان ايران رويداده بود ، بالاتر از قول نويسندگان ارمنستان گذشت . آرداشس ارامنه با اردوان نام اشكانى ايران مطابقت مىكند و از حكايت ارمنى چنان مستفاد ميگردد ، كه آبگار هم از خانواده اشكانى بوده و براى اصلاح امور داخلى اشكانيان ايرانى بايران مسافرت كرده . از اينجا بايد استنباط كرد ، كه آبگار از خانواده ماآنوسافلول نبوده و از زمان آرشام آبگارها از خانواده اشكانيانند .\r\nنويسندگان كليسائى گويند ، كه آبگار پادشاه خسرون معاصر مسيح ع بود ، او بمرضى علاج ناپذير مبتلا گرديد و توسط آنانياس « 1 » يكى از پيروان مسيح نامه‌اى براى او ارسال داشت . عيسى ع شخصى را تادّه « 2 » نام نزد وى فرستاد و آبگار و مرضاى ديگر از او شفا يافتند . اين خبر از اوسويوس نويسندهء كليسائى است و نويسندگان ديگر كليسائى نيز بعدها آن را ذكر كرده‌اند ، ولى اكنون عموما اين خبر را صحيح نميدانند . بعض نويسندگان كليسائى نوشته‌اند ، كه جواب مسيح ع بنامه آبگار و صورت عيسى ع مدّتها در ادس بوده و ، اين اشياء را در سلطنت ل‌كاپن « 3 » ( در حدود 920 م . ) به قسطنطنيه نقل كردند ، تا زمان امپراطور ميشل پافلاگونى « 4 » در آن شهر بود و پس از آن مفقود گرديد . موسى - خورن گويد ( كتاب 2 ، فصل 29 ) ، كه جواب نامه آبگار را طوماس « 5 » نامى از حواريّون عيسى نوشت . ترجمه ارمنى نامه عيسى با ترجمه يونانى روايت اوسويوس مغايرت كلّى ندارد و از اينجا بايد استنباط كرد ، كه هردو ترجمه يك اصل بوده ، كه بمسيح ع نسبت ميداده‌اند . موسىخورن گويد ، كه آبگار 38 سال سلطنت كرد و بدست تادّه حوارى عيسى ، كه او را شفا داد ، دين مسيح را\r\n\r\n\r\n","description":"","footnote":"\r\n( 1 ) -  Ananias . \r\n( 2 ) -  Thadee . \r\n( 3 ) -  Empreur Lecapene . \r\n( 4 ) -  Michel Paphlagonien . \r\n( 5 ) -  Thomas . \r\n","page_name":" 2633 ","page_number":693},
  {"content":"\r\n\r\nاختيار كرد ( تاريخ ارمنستان ، فصل 30 ) . پس از مرگ او ملكش به دو قسمت تقسيم شد : يكى از پسرهايش آنانى نام بقول موسىخورن در ادس سلطنت كرد و برادرزاده او سندروك در ارمنستان بتخت نشست . آنانى در ابتداء مسيحى بود ، ولى بعد بر ضدّ اين مذهب اقدام كرد و پيروان اين دين را كشت . سندروك خواست ادس را از او انتزاع كند و آنانى در حين جنگ از ستونى افتاده مرد .\r\nپس از آن اهالى ادس خزانه و اموال آنانى را تسليم كردند ، به اين شرط كه با مذهب مسيحى آنها كارى نداشته باشد . او پذيرفت ، ولى بعد تمام اعضاى ذكور خانواده آنانى را معدوم ساخت . در باب وجه تسميه سندروگ بالاتر ذكرى شد ( صفحه 2602 ) و معلوم نيست ، كه اين گفته موسىخورن تا چه‌اندازه صحيح است ، ولى چنين به نظر ميآيد ، كه در ميان اشكانيان اشخاصى زياد اين نام داشته‌اند و چنان كه گذشت سنتروك‌نامى شاه اشكانى ايران بود . در اينجا بايد گفت ، كه بين نويسندگان عهد قديم در ذكر وقايع اين زمان و راجع باسامى پادشاهان خسرون و آديابن اختلافاتى ديده مىشود ، مثلا يوسف فلاويوس گويد ، كه پسر آبگار مانو نام داشت و اسم سندروگ را ذكر نميكند ، سپس از عزّت پادشاه آديابن صحبت ميدارد . ممكن است ، كه عزّت لقب سندروگ بوده باشد ، زيرا پادشاهان مشرق پس از اسكندر و سلوكيها القابى اختيار ميكردند و بعضى خودشان را بتقليد از سلوكىها « خداوند » ميخواندند . بنابراين مستبعد نيست ، كه عزّت هم‌چنين عنوانى باشد ، يعنى اين لفظ در اصل ايزد بوده نه عزّت و بعد آن را تصحيف كرده‌اند .\r\nبهرحال تاريخ خسرون و آديابن و ارمنستان روشن نيست . اسامى پادشاهان درهم‌وبرهم است و اسامى منوباذ و آبگار و سندروگ و ايزد يا عزّت باهم مخلوط ميگردد . بنابراين مطابقت دادن اسمى با شخصى به نظر متتبّع منوط است و استنباطات شخصى و حدسيات نويسندگان قرون بعد در تطبيق اسامى دخالت دارد و مؤثر است . مثلا سن‌كرووا « 1 » يكنظر دارد ، سن‌مارتن « 2 » نظرى ديگر و\r\n\r\n\r\n","description":"","footnote":"\r\n( 1 ) -  Saint Croix . \r\n( 2 ) -  Saint Martin . \r\n","page_name":" 2634 ","page_number":694},
  {"content":"\r\n\r\nقس عليهذا . حدود اين دولت‌ها هم درست معلوم نيست و با يكديگر منازعه دارند . چون مقصود ما نگارش تاريخ مستقل آديابن و خسرون نيست ، زيرا اين مطلب از موضوع ما خارج است و داخل شدن در اين كيفيّات هم بىمورد ، بشمّه‌اى كه ذكر شد ، اكتفا ميورزيم . مقصود ما اين بود ، كه روابط پادشاهان خسرون و آديابن را با دولت بزرگ اشكانى ايران برسانيم و نيز معلوم باشد ، كه بعض پادشاهان اين دولت‌ها ، مانند پادشاهان ارمنستان ، از اشكانيان بوده يا خويشى با آنها داشته‌اند . از شرح مذكور باوجود اختلاف در نوشته‌هاى نويسندگان عهد قديم اين مطلب مسلّم است ، كه ارمنستان بزرگ و كوچك و آديابن و خسرون ارتباطى خاص با سلسله اشكانى ايران داشته دست‌نشانده آن دولت بزرگ بشمار ميرفتند . اين دولت‌ها تحت الحمايه ايران و پيش‌قراول دولت بزرگ اشكانى در مقابل روميها بودند . در زمانى ، كه تراژان براى جهانگيرى بمشرق آمد و ميخواست با دولت پارت بجنگد آبگار پادشاه خسرون پدر آرباندس « 1 » كوشيد ، كه مقام بيطرفى را اختيار كند و با هدايا قيصر را نرم كرد . بعد از آبگار هم پسرش همان رويه را داشت . در نتيجه روميها جنگى با خسرون نداشتند ، تا اينكه عاقبت كار تراژان به جائى ، كه در جاى خود مشروحا ذكر شده ، منتهى گرديد ، او عقب نشسته رفت و قيصر جديد هادريان تمامى بين النّهرين را بدولت پارت ردّ كرد . معلوم است ، كه در اينوقت خسرون و آديابن هم به حال اوّلى خود بازگشتند . پس از آن وقايع ديگر بين النهرين ، بقدريكه با تاريخ دولت پارت مربوط و ملازم بود ، بالاتر در جاى خود ذكر شده .\r\n\r\nشاخه دوّم - سلسله اشكانيان ارمنستان\r\nپس از آنچه ، كه در باب آديابن و خسرون ذكر شد بايد گفت ، كه شاخهء دوّم سلسله اشكانيان را ، كه در جنوب ارمنستان و نيز در بعض قسمتهاى بين النهرين و آسور حكمرانى داشتند ( نه در ارمنستان بزرگ ) سن‌مارتن چنين ميدانست :\r\n\r\n\r\n","description":"","footnote":"\r\n( 1 ) -  Arbandes . \r\n","page_name":" 2635 ","page_number":695},
  {"content":"\r\n\r\n( قطعه‌اى از تاريخ اشكانيان ، جلد دوّم ) « 1 »\r\n1 - ارشام يا اردشام پسر آرتاشس دوّم و برادر تيگران اوّل ( او را ماآنوسافلول نيز ناميده‌اند ) 38 ق . م\r\n2 - مانو پسر ارشام يا پسر سافلول 9 يا 8 ق . م\r\n3 - آبگار سياه ( اوشاما ) پسر ديگر ماآنوسافلول ( اينشخص در 35 يا 36 م . فوت كرد ) 3 يا 2 ق . م\r\n4 - سندروگ پسر يكى از خواهرهاى آبگارسياه 50 يا 51 م .\r\n5 - اروان ( اروآن ) 68 م .\r\nبعد از مرگ تيرداد اوّل ، برادر بلاش شاه ايران ، او را پادشاه ارمنستان دانسته‌اند .\r\n6 - آرتاشس سوّم پسر سندروگ 88 م .\r\nمورّخين يونانى او را اگزدارس يا آكسىدارس ناميده‌اند ، مدّت سلطنت تا 129 م . سن‌مارتن در كتابش موسوم بتاريخ اشكانيان در اين‌جا توقف كرده ، ولى در يادداشتهايش راجع بسلسله اشكانيان ارمنستان چنين مينويسد :\r\n1 - آرتاوازد چهارم پسر آرتاشس سوّم 120 م .\r\n2 - ديران اوّل برادر آرتاوازد چهارم 121 م .\r\n3 - تيگران چهارم برادر ديران اوّل 142 م .\r\nلوثيوس وروس « 2 » قيصر روم او را از تخت محروم ساخت و تاج را به سوهم ، « 3 » كه از شاخه ديگر سلسله اشكانى بود داد .\r\n4 - واگارش ( بلاش ) پسر تيگران چهارم 178 م .\r\n5 - كسرواس ( خسرو ) اوّل كبير پسر بلاش 198 م .\r\n6 - اردشير ساسانى شاه پارس 232 م .\r\n\r\n\r\n","description":"","footnote":"\r\n( 1 ) -\r\n Saint Martin . Fragment d'une histoire des Arsacides , t . II Paris 1850 \r\n( 2 ) -  Lucius Verus . \r\n( 3 ) -  Soheme . \r\n","page_name":" 2636 ","page_number":696},
  {"content":"\r\n\r\nدر اين زمان از 232 تا 259 م . سلطنت ارمنستان با اردشير ساسانى و پسرش شاپور اوّل بود .\r\n7 - تيرداد دوّم پسر خسرو كبير فوت در 313 يا 314 م .\r\n8 - ابتداى فترت 314 م .\r\nسندروگ اشكانى و پاكر ( پاگر ) از خانواده آرد زوريان تاج‌وتخت را غصب ميكنند . اوّلى در شمال ارمنستان و دوّمى در جنوب آن .\r\n9 - خسرو دوّم پسر تيرداد دوّم ملقّب بكوچك 316 م .\r\n10 - ديران دوّم پسر خسرو دوّم 325 م .\r\n11 - ارشك سوّم ديران 341 م .\r\n12 - باب پسر ارشك ( آمّين مارسلّن او را پارا ناميده ) 370 م .\r\n13 - ورزدات پسر آنوب « 1 » برادر ارشك سوّم 377 م .\r\n14 - ارشك چهارم و وال ارشك ( واگارشك ) دوّم هردو پسران باب 382 م .\r\n15 - ارشك چهارم تنها 383 م .\r\nتقسيم ارمنستان بين پارسيها و روميها 387 م .\r\n16 - ارشك چهارم از طرف قيصر قسطنطنيه سلطنت مىكند و شاه‌پور سوّم شاه پارس سلطنت قسمت خود را به خسرو سوّم ، كه از شاخه ديگر اشكانيان است ، ميدهد .\r\nفوت ارشك چهارم 389 . م\r\n17 - پس از فوت او قيصر بيزانس ارمنستان بيزانس را به كازاوون « 2 » پسر سپانتازاد « 3 » از خانواده كامساراكان « 4 » ، كه از اشكانيان ايران بود ، ميدهد . بعد چيزى نميگذرد ، كه اين سردار تابع خسرو سوّم ميگردد و او باجگذار دولت بيزانس . اين رفتار باعث خشم بهرام چهارم ساسانى گرديده خسرو را از سلطنت معزول و در قلعه فراموشى محبوس داشت .\r\n\r\n\r\n","description":"","footnote":"\r\n( 1 ) -  Anob . \r\n( 2 ) -  Kazavon . \r\n( 3 ) -  Spantazade . \r\n( 4 ) -  Kamsarakan . \r\n","page_name":" 2637 ","page_number":697},
  {"content":"\r\n\r\n18 - بعد بهرام شاه‌پور ( ورهام شابوه ) برادر خسرو سوّم از طرف ايران بسلطنت ارمنستان ايران منصوب گرديد 392 م .\r\n19 - خسرو سوّم بعد از مرگ برادرش بهرام شاپوه از نو بامر يزدگرد اوّل بسلطنت رسيد 414 م .\r\n20 - شاه‌پور پسر يزدگرد اوّل بر تخت نشست 415 م .\r\nسال فترت 419 م .\r\n21 - آرتاك‌سس پسر بهرام شاه‌پور را ( كه بعدها اردشير نام داشت ) شاه ايران بهرام پنجم ساسانى بر تخت نشاند 422 م .\r\nدر سال 428 م . او از سلطنت افتاد و ارمنستان مانند ايالتى بايران ضميمه شد .\r\n\r\n","description":"","footnote":"","page_name":" 2638 ","page_number":698},
  {"content":"\r\n\r\n\r\nباب دوم - قسمت تمدنى\r\n\r\nفصل اوّل - وسعت دولت اشكانى و تشكيلات ان\r\n\r\nمبحث اوّل . وسعت دولت اشكانى - پاىتخت\r\n\r\nوسعت دولت اشكانى\r\nحدود دولت اشكانى را ، نميتوان بتحقيق معلوم داشت و به همين جهت است ، كه در اطلس‌هاى تاريخى ، نقشه دولت اشكانى را ، بنحويكه صحيح باشد ، نتوانسته‌اند ترسيم كنند . علّت اين بىاطّلاعى همان است ، كه در قسمت تاريخى اين كتاب كرارا گفته شده . ما از دولت اشكانى تا اندازه‌اى اطّلاع داريم ، كه نويسندگان يونانى و رومى و ارمنى و يهودى وقايع آن را نوشته‌اند و اينها هم ، چنان كه گذشت ، غالبا بوقايعى علاقه‌مند بودند ، كه با حدود غربى دولت اشكانى ارتباط داشت . پس ميتوان بىترديد گفت ، وقايعى زياد از دورهء اشكانى ، كه بحدود ديگر آن دولت مربوط بوده ، اصلا ضبط نشده ، يا بطور ناقص ضبط گرديده و بنابراين مداركى نيست ، كه حدود دولت اشكانى را موافق آن محقّقا معلوم داريم . نويسندگان قرون اوليّه اسلامى هم ، هرچه راجع باشكانيان نوشته‌اند ، درهم‌وبرهم و مجمل و گنگ است و نميتوان اين نوشته‌ها را مبناى استنباطاتى صحيح ، راجع بتاريخ دولت اشكانى ، قرار داد . بنابراين يگانه منبع ما براى تعيين حدود دولت پارت ، تا اندازه‌اى ، كه مبتنى بر وقايع باشد ، باز نگارشات مورّخين و نويسندگان يونانى و رومى و ارمنى است ، بعلاوه كتاب يوسف فلاويوس مورّخ يهود . اكنون بايد ديد ، كه از اين نوشته‌ها ،\r\n\r\n","description":"","footnote":"","page_name":" 2639 ","page_number":699},
  {"content":"\r\n\r\nكه تماما در قسمت تاريخى اين كتاب ذكر شده ، چه برميآيد . از اين نوشته‌ها معلوم است ، كه دولت پارت در ايران ، اين ممالك را داشته : اوّل از پارت بالاخصّ گرفته ، به طرف مغرب ميرويم ، بعد برگشته باز از همانجا گرفته به طرف مشرق خواهيم رفت . از اين قرار ايالات و ولاياتى ، كه نام ميبريم جزء دولت پارت بودند : پارت بالاخصّ يا خراسان با تمامى ولاياتى ، كه جزء خراسان كنونى است و در صفحه 2186 شمرده‌ايم - دامغان و سمنان - صفحه ماردها يا مردها ( تقريبا تنكابن كنونى با حوالى آن ) - ماد بزرگ يا عران‌عجم قرون بعد ( همدان - گروس - كرمانشاهان - نهاوند - بعد ملاير و تويسركان - عراق ( سلطان‌آباد ) - ولايات ثلاث ، ( يعنى خوانسار و گلپايگان و كمره ) خمسه - قزوين - رى - اصفهان - يزد - ماد كوچك ( آذربايجان ) آديابن ( آسور قديم ) كردون ( كردستان ) - ارمنستان بزرگ و كوچك - خسرون ( يا ادس و يا اورفا ) الحضر - كلده قديم با بابل تا خليج پارس - خوزستان با شوش - پارس - كرمان - صفحات مجاور كوير لوت ، مانند سيستان و ساگارتى - باختر تا صفحاتى ، كه در مشرق باختر واقعند ، تا هند و كوشان و هىمالايا ( كوههاى حدود شمالى هندوستان ) - صفحات مجاور سند - صفحات مجاور خراسان تا رود جيحون . مقصود ما اين نيست ، كه در تمامى مدّت عمر دولت اشكانى ، پارتيها تمام اين صفحات را داشته‌اند ، البتّه ، چنان كه از تاريخ اين دولت برميآيد ، تفاوتهائى بين زمان قدرت و انحطاط بوده ، ولى در سلطنت مهرداد اوّل ششمين شاه اشكانى ديده مىشود ، كه وسعت دولت پارت از جيحون تا فرات است و در زمان مهرداد دوّم كبير اين دولت به هىمالايا ميرسد . اين است وسعت دولت پارت ، بقدرى كه مبتنى بر اخبار و مسكوكات است . در اينجا سئوالى طرح مىشود : قفقازيه جزء دولت پارت بوده يا نه ؟ اگر بخواهيم با مدرك حرف بزنيم ، بايد گفت اين مسئله روشن نيست ، بل به عكس باندازه‌اى ، كه از اسناد برميآيد ، ارّان ( شيروان قرون بعد ) و ايبرى ( گرجستان ) در تحت نفوذ روم بوده‌اند . امّا اين معنى مسلّم است ، كه اشكانيان جدّ\r\n\r\n","description":"","footnote":"","page_name":" 2640 ","page_number":700},
  {"content":"\r\n\r\nداشته‌اند ، حدود طبيعى ايران را بدست آرند و حدود طبيعى ايران باستان بشواهد تاريخى چنين بوده « 1 » : كوههاى قفقاز - درياى گرگان ( بحر خزر ) - جيحون - سند - درياى عمان و خليج‌پارس - دجله و فرات . بنابر آنچه گفته شد ، دولت پارت در زمان قدرتش ، باستثناى قفقازيّه ، حدود طبيعى ايران را تقريبا داشته . نويسندگان ارمنستان ، چنان كه بالاتر ذكر شد ، حدود دولت اشكانى را از اين وسيع‌تر ميدانند و طور ديگر معيّن ميكنند . آنها عقيده دارند كه اشكانيان به چند تيره يا خانواده منقسم بودند و هركدام در مملكتى سلطنت داشتند : مثلا تيره‌اى در ايران ، با حدوديكه معلوم است ، تيره‌اى ديگر در ارمنستان بزرگ و كوچك ، تيرهء سوّم در افغانستان كنونى ، باسم دولت هند و سكائى ، زيرا حدود اين دولت شامل قسمتى از هند ( هند غربى ) نيز بوده . تيرهء چهارم در ماوراء سيحون تا حدود چين از طرف مشرق و درياى آزوو از سمت مغرب . بنابراين آسياى وسطى و دشت قبچاق قرون بعد و صفحات پشت كوههاى قفقاز ، تا درياى آزوو جزء اين دولت بوده و درياى گرگان ( خزر ) در وسط ممالك اشكانيان واقع شده بود .\r\nآگاتانژ مورّخ ارمنستان گويد ، كه ماساژت‌ها هم جزء دولت اشكانى بودند و چنان كه در كتاب اوّل و دوّم كرارا ذكر كرده‌ايم ، ماساژت‌ها از سكاهاى آن طرف رود سيحون بودند و صفحاتى زياد از طرف مشرق و مغرب در تحت حكومت خود داشتند . اين است آنچه كه گفته‌اند ، ولى نميتوان دانست ، تا چه‌اندازه اين گفته‌ها صحيح است بخصوص ، كه ميدانيم ارامنه نسبت باشكانيان علاقه‌مندى خاصّى نشان داده ، خواسته‌اند آنها را بزرگ كنند و ديگر اينكه اگر اين عقايد صحيح باشد ، راجع بدودمان اشكانى است ، كه در ممالك مختلف سلطنت ميكرده‌اند نه دولت پارت . بنابراين بالاخره آنچه ، كه مبتنى بر اسناد مىباشد ، همان است ، كه دولت اشكانى ايران در زمان قدرتش ، داراى حدودى بود ، كه تقريبا از هيمالايا تا فرات و از جيحون و درياى گرگان ( خزر ) و ارس تا خليج‌پارس امتداد\r\n\r\n\r\n","description":"","footnote":"\r\n( 1 ) - مقصود كليه ممالك تابعه نيست ، فهرست اين ممالك در صفحه 691 اين تأليف ذكر شده .\r\n","page_name":" 2641 ","page_number":701},
  {"content":"\r\n\r\nمييافته . ميگوئيم تقريبا ، زيرا براى حدود محقّق غالبا سند نداريم ، يعنى ، چنان كه هرودوت ايالات جزء دولت هخامنشى را نموده ، يك نويسنده يونانى يا رومى محققا حدود دولت پارت را نشان نداده ، تا بتوان آن را در ترسيم نقشه دولت پارت مبنى قرار داد . اين است ، كه ما بهتر دانستيم از ترسيم چنين نقشه‌اى اصلا صرف‌نظر كنيم . در باب ايالات پارت باز پائين‌تر صحبت خواهيم داشت .\r\n\r\nپاىتخت\r\nپايتخت دولت اشكانى ، چنان كه در قسمت تاريخى گذشت ، در تيسفون بود ، ولى محلّ مزبور ، وقتى پايتخت شد ، كه دولت پارت تا دجله و فرات توسعه يافت . بنابراين بالطّبع اين سئوال پيش ميآيد ، كه پايتخت پارت بالاخصّ كجا بوده : يعنى قبل از تسخير شهر صد دروازه ، يا بناى دارا ، مقرّ حكمرانى اشكانيان كدام شهر بود . در اين باب بعضى اسم شهر اساك را برده ، آن را با قوچان يا بجنورد مطابقت ميدهند . برخى پايتخت قديم پارت را شهر نسا ميدانند . در باب نسا اخيرا در تركمنستان شوروى در قريه باقر ، كه در ميان عشق‌آباد و فيروزه است ، كشفيّاتى رويداده ، كه از قرار اطّلاعاتى ، كه از سفارت كبراى دولت ايران در مسكو ، بوزارت خارجه رسيده است ، چنين است : در سه سال قبل يكى از اعضاى مؤسسه علمى تركستان ، كه از علماى آثار قديمه است ، در پايه سلسله كوپت‌داغ نزديك قريه باقر تپّه‌هاى بزرگى از خاك ملاحظه مىكند ، كه برحسب شكل و تركيب خاص مورد توجّه او مىشود . بعد تحقيقاتى در اين محلّ به عمل آمده بحفّارى مبادرت ميكنند و در اندك زمانى آثار قديم معبد پارتيها و آلات و اسباب چندى ، كه مربوط بانجام مراسم دينى آنها بوده ، در محلّ مزبور كشف و ثابت ميگردد ، كه شهر نسا پايتخت قديم دولت پارت ، كه بكلّى مفقود الاثر بود و علماء آثار قديمه قرنهاى متمادى در تفحّص آن بودند ، در آن محلّ مدفون است . عمليّات حفّارى جدّا تعقيب شده و تابحال قسمتى از غرفات معبد و راه زيرزمينى ، كه معبد را تا قصر سلطنتى مربوط ميداشته و خطوط معابر عمده ، از زير خاك بيرون آمده . قطر دائره اين شهر 4 كيلومطر و نيم است ،\r\n\r\n","description":"","footnote":"","page_name":" 2642 ","page_number":702},
  {"content":"\r\n\r\nكه در اطراف آن ديوارى بارتفاع 8 مطر و 17 سانتيمطر كشيده شده بود . در وسط شهر از چهار طرف خيابانهاى وسيع ديده مىشود ، كه بوسيله گودال عميقى در مركز بهم وصل ميگردد . گودال مزبور از قرار معلوم آب انبار بزرگى بوده است ، كه در مركز شهر واقع بوده و بواسطه نقب‌هاى زيرزمين با چشمه‌هاى كوپت‌داغ ارتباط مييافته . در نتيجهء حفريّاتى ، كه فعلا در اطراف معبد مزبور به عمل آمده ، يك عدّه ستونهاى قطور سنگى و سقف‌هاى موزائيك ( خاتمكارى ) و ديوارهاى كاشىكارى كشف گرديده . حفريّات در محلّ مزبور فعلا هم دوام دارد .\r\nجنرال قونسولگرى ايران در عشق‌آباد نيز در اين باب راپورتى بوزارت خارجه داده ، كه مضمونش تقريبا همان است ، بعد در 12 آبان 1313 دو فقره راپورت داده ، كه ذيلا درج مىشود :\r\n« در نتيجهء حفريّات اخير در خرابه‌هاى شهر قديم نسا متخصّصين دو مجسّمه و يك كلّه شير ، كه از گل پخته سرخ رنگ مىباشد ، يافته‌اند . صورت مجسّمه‌ها به طرف زمين بوده ، ولى بواسطهء مرور زمان مادّه‌اى كه مجسّمه از آن ساخته شده ، طورى سست گرديده ، كه متخصّصين نميتوانند در مقام پاك كردن مجسّمه از خاك و شن ، كه آن را احاطه نموده ، برآيند . اينست كه تصميم كرده‌اند فعلا به همان شكلى ، كه يافته‌اند ، با خاك و شن اطراف ، براى آنكه از هم متلاشى نشود ، به شهر آورده شايد بوسيله بعضى آلات و ادوات مخصوص تا اندازه‌اى ، كه ممكن شود ، خاك و مواد اضافى را از روى مجسّمه برداشته قطعات مجزّا شده آن را بيك‌ديگر متّصل كنند . حفريّات ادامه دارد » .\r\n« شهر قديم آنائو ، كه تراكمه‌الو مينامند ، در چهارده كيلومترى عشق‌آباد واقع و خرابه‌هاى آن تا يك كيلومتر و نيمى عشق‌آباد امتداد دارد و بموجب آخرين حفريّات و كاوشهائيكه در سال 1904 از طرف انستيتوى كارنژى بوسيلهء عدّهء متخصّصين امريكائى به عمل آمده ، قدمت اين شهر را به سه الى چهار هزار سال قبل از ميلاد نسبت داده‌اند . از علائم اين شهر خرابه‌هاى متعدّدى باقى است ، كه دو خرابهء آن\r\n\r\n","description":"","footnote":"","page_name":" 2643 ","page_number":703},
  {"content":"\r\n\r\nخيلى مهم است و غالباهم كاوشها در آنجا به عمل آمده . از كليّهء آثار شهر مزبور چيزى كه فقط قسمتى از آن باقىمانده ، مسجدى است ، كه در آنجا بنا شده بوده و متخصّصين در نتيجهء مطالعات بسيار دقيق تاريخ آن را نسبت به نيمهء اوّل قرن پانزدهم ميلادى ميدهند . در سال 1926 ، براى آنكه گنبد و محراب بكلّى از هم متلاشى نشود ، حكومت تركمنستان در آنجا مختصر تعميراتى كرده . از طرف ادارهء نشريات و مطبوعات تركمنستان رسالهء راجع به انائو و اشياء زيرخاكى ، كه كشف گرديده ، طبع و منتشر شده بود . اينك يك نسخهء آن لفّا تقديم ميگردد » .\r\nتيسفون را يونانىها كتزيفون « 1 » ميناميدند و نويسندگان ارمنستان نام آن را ديسپون نوشته‌اند . بنابراين عقيدهء نويسندگان قرون اسلامى ، كه پايتخت اشكانيان رى بوده ، مدركى ندارد ، جز اينكه بگوئيم ، كه اشكانيان در نهضت خود به طرف مغرب ، چندى هم در اينجا اقامت گزيده‌اند ، ولى پايتخت آنها را مورّخين غربى تقريبا هميشه تيسفون ميدانند . بعدها چنان كه بيايد سلوكيّه ، كه در طرف راست دجله بود ، با تيسفون در طرف چپ رود مزبور و يك محلّ ديگر اتصال يافت و به همين جهت پايتخت دولت ساسانى را اعراب مداين ناميدند . بىترديد ميتوان گفت ، كه شاهان اشكانى و دربارشان يك‌جا اقامت نداشتند و در عرض سال ، از جائى به جائى حركت ميكردند ، اما اينكه اينجاها كجا بوده و چه نام داشته ، محقّقا معلوم نيست ، ولى از نگارشات نويسندگان غربى چنين برميآيد ، كه تيسفون مقرّ حكمرانى و ادارات دولتى بوده زيرا پلين اين شهر را سر مملكت ميداند ( تاريخ طبيعى ، كتاب 6 ، بند 26 ) . تاسىتوس مقرّ سلطنت ( سالنامه‌ها ، كتاب 6 ، بند 26 ) و ديوكاسّيوس شهر سلطنت . سترابون گويد ، كه شاه زمستان را در اينجا با نشاطى ، كه از هواى عالى آن حاصل ميشد ، ميگذرانيد ، ( كتاب 16 ، فصل 1 ، بند 16 ) . پلين گويد ، كه پارتيها اين شهر را ساختند ، تا سلوكيّه را تنزّل دهند ، ولى چون مقصودشان حاصل نشد ، شهر ديگرى را بنام ولوگزوثرتا « 2 » ( بپارسى كنونى\r\n\r\n\r\n","description":"","footnote":"\r\n( 1 ) -  Ctesiphon . \r\n( 2 ) -  Vologesocerta . \r\n","page_name":" 2644 ","page_number":704},
  {"content":"\r\n\r\nبلاش‌گرد ) در نزديكى تيسفون بنا كردند ( همانجا ، بند 26 ) . سترابون گويد ( كتاب 16 ، فصل 1 ، بند 16 ) ، كه چون سربازان پارتى در دنبال دربار از جائى به جائى حركت ميكردند و زندگانى سربازان با وضع سلوكيّه موافقت نداشت ، تيسفون را بنا كردند .\r\nهمان نويسنده گويد ، كه باقىمانده سال ( يعنى غير زمستان را ) شاهان اشكانى در همدان ، كه شهر مادى است و گرگان بسر ميبردند . سترابون مقرّ شاه را در گرگان تاپه « 1 » ناميده ( كتاب 11 ، فصل 7 بند 2 ) از اين نگارشات سترابون چنين بايد استنباط كرد ، كه دربار اشكانى پس از گذشتن زمستان از تيسفون حركت كرده به طرف گرگان ميرفته و در شهرهائى مانند همدان و رى و شهر صد دروازه توقّف ميكرده تا بگرگان ميرسيده . در باب رى آتنه گويد ، كه اقامتگاه شاهان اشكانى در بهار بوده و اين خبر بايد صحيح باشد ، زيرا رى را ارشكيّه ميناميدند و بقول ايزيدور خاراكسى ( پارت ، بند 7 ) رى از تمامى شهرهاى ماد بزرگتر بود و بهار هم ، چنان كه معلوم است ، در رى غالبا خوب است . بنابر آنچه در باب پايتخت اشكانيان ذكر شد ، به اين نتيجه ميرسيم ، كه وقتى كه دولت پارت بزرگ شده و بفرات رسيده ، تيسفون مقرّ حكومت و ادارات دولتى گرديده ، ولى دربار در عرض سال در همدان و رى و شهر صد دروازه و گرگان نيز اقامت ميگزيده ، تا از هواى خوب اينجاها استفاده كند و از گرماى تيسفون در تابستان محفوظ بماند .\r\nدر اين نيز ترديدى نيست ، كه شهر صد دروازه ، در موقع بسط دولت پارتى از مشرق به طرف مغرب ، چندى مركز حكومت بوده و اهميّت داشته . امّا محلّ اين شهر را تاحال نيافته‌اند . هوتوم شنيدار و ويليام جكسن عقيده داشتند ، كه اين محلّ بايد كرسى ولايت سابق قومش باشد و بايد آن را ، در هشت ميلى جنوب دامغان جستجو كرد ، ولى در سال 1931 - 1933 دكتر شميدت بخرج دار العلوم فيلادلفيا در تپه حصار مشغول حفريّات و كاوشهائى شد ، با اين مقصود ، كه شهر\r\n\r\n\r\n","description":"","footnote":"\r\n( 1 ) -  Tape . \r\n","page_name":" 2645 ","page_number":705},
  {"content":"\r\n\r\nصد دروازه را كشف كند و در جنوب دامغان در هشت ميلى اين شهر ، خيلى كار كرد ، بىاينكه اثرى از اين شهر ظاهر گرديده باشد . بنابراين عجالة محلّ اين شهر معلوم نيست .\r\n\r\nمبحث دوم . تشكيلات - حكومت شاه - ممالك تابعه - ترتيبات سلطنتى - ادارات - سپاه - اسلحه - مسكوكات - ضرابخانه‌ها - تاريخ ( تقويم )\r\n\r\nحكومت شاه\r\nدولت اشكانى ، چنان كه از تاريخش برميآيد ، از دو نوع ممالك تركيب يافته بود : از مملكت پارت و از ممالك تابعه . ممالك تابعه را هم بايد از دو قسم بدانيم :\r\n1 - ممالكى ، كه از ايالات دولت پارت بشمار ميآمدند و براى هريك از آنها ، يك نفر والى يا ( ويتاكسا ) معيّن ميشد .\r\n2 - ممالكى ، كه تابع پارت بودند ، ولى ولات پارت آنها را اداره نميكردند ، بل اينها پادشاهانى داشتند ، كه دست‌نشانده شاهان اشكانى بودند . اينها وظائفى نسبت بشاه اشكانى يا شاهنشاه داشتند ، كه پائين‌تر ذكر خواهد شد ، ولى در امور داخلى مملكتشان مستقلّ ، يا چنان كه اكنون گويند ، خودمختار بودند .\r\nبنابراين تشكيلات دولت پارت شامل پارت بالاخصّ و ممالكى مىشود ، كه ايالات پارت محسوب ميشدند و بدولت‌هاى دست‌نشانده مربوط نميباشد ، در باب آنها جداگانه صحبت خواهيم داشت . پس از اين مقدّمه گوئيم ، كه در دولت پارت يك وضع اساسى ، يا چنان كه اكنون گويند ، يك ( قانون اساسى ) وجود داشت و اين قانون حكومت شاه را محدود ساخته بود . كدام‌يك از شاهان اشكانى اين وضع را ايجاد كرده بود ، درست معلوم نيست .\r\nاز نوشته‌هاى ژوستن ، كه در جاى خود ذكر شد ( صفحهء 2203 ) تلويحا\r\n\r\n","description":"","footnote":"","page_name":" 2646 ","page_number":706},
  {"content":"\r\n\r\nو اجمالا چنين استنباط مىشود ، كه تيرداد اوّل اشكانى آن را برقرار كرده ، ولى راولين‌سن عقيده دارد ، كه بايد مؤسّس اين وضع مهرداد اوّل بوده باشد ، زيرا در زمان او دولت اشكانى دولت وسيعى ، يا چنان كه مؤلّف مزبور گويد ، يك امپراطورى شد ( ششمين دولت مشرق ، صفحه 84 ) ولى بعقيده ما ، هركدام از آنها اين كار را كرده باشد ، اوضاع پارت جهت اصلى آن بوده . پس در واقع امر مؤسّس اين اساس نه تيرداد بوده و نه مهرداد . اين اساس در وضع زندگانى سياسى پارتىها سابقه داشته و عادات و اخلاق پارتىها آن را اقتضا ميكرده و ، چون ريشه دوانيده بود ، بعد از بزرگ شدن پارت هم با تغييراتى ، كه ذكر خواهد شد ، باقى ماند .\r\nبراى روشن بودن اين نظر ، بايد بخاطر آورد ، كه آريانها ، چنان كه از آوستا استنباط مىشود ، وقتى كه بايران آمده‌اند ، شكل حكومتشان ملوك الطّوايفى بوده ، قوم به عشيره‌ها تقسيم ميشده و عشيره به تيره‌ها و تيره‌ها به خانواده‌ها . خانواده را آوستا ( نافه ) مينامد و خانه را ( نمان ) ، تيره را ( تئوما ) و محل سكناى آن را ( ويس ) يعنى ده ، عشيره را ( زن‌تو ) و مسكن آن را ( ده‌يو ) يا ( دن‌يو ) . رؤساى خانواده‌ها رئيس تيره را انتخاب ميكنند و او را ( ويس‌پت ) نامند . ويس‌پت‌ها رئيس عشيره را برميگزينند . خود ده‌يوپت يا رئيس مملكت هم ، انتخابى است . معلوم است ، كه با اين وضع ، حكومت ده‌يوپت محدود بوده و او ميبايست با رؤساء عشاير و تيره‌ها و متنفّذين قوم شور كند و در ميان آنها فقط شخص اوّل باشد . اين وضع در ايام صلح بود ، ولى در هنگام جنگ ، چون ده‌يوپت‌ها فرماندهى لشكر را برعهده داشتند ، بر اختياراتشان ميافزودند ، بخصوص اگر عاقل و شجاع بودند و بر دشمن غالب ميآمدند . بنابراين ده‌يوپت‌هائى ، كه ميخواستند حكومتشان كمتر محدود باشد ، ميبايست كارهاى مشكل انجام دهند ، يا در جنگى بر دشمن غلبه يابند . چنين بود وضع حكومت آريانها ، قبل از اينكه دولت‌هاى بزرگى تشكيل كنند . از نوشته‌هاى هرودوت راجع بماد و نگارشات كزنفون در باب\r\n\r\n","description":"","footnote":"","page_name":" 2647 ","page_number":707},
  {"content":"\r\n\r\nپارس قبل از كوروش بزرگ ، اين ترتيب ملوك الطّوايفى نيز استنباط مىشود ، ولى بعدها ، وقتى كه دولت ماد بزرگ شد ، حكومت شاه از محدوده مطلقه گرديد ، زيرا شاهان ماد ترتيب دولت آسور و بابل را اقتباس كردند . پارسيها هم ، وقتى كه از حدود پارس بيرون آمدند ، وضع حكومت ماد را اتّخاذ كردند .\r\nامّا پارت ، وضع خود را بطوريكه استنباط مىشود ، تغيير نداد ، زيرا از آسور و بابل دور بود ، نه تمدّن آسياى غربى را داشت و نه از مردمان آن چيزهائى اقتباس كرده بود . بنابراين طبيعى است ، كه مؤسّسات پارت ، به همان وضع ملوك الطّوايفى محفوظ ماند و حتّى ، پس از اينكه پارت دولت بزرگى شد ، وضع مزبور ، چون در مدّت قرون عديده ريشه دوانيده بود ، باوجود ميل بعض شاهان اشكانى بحكومت مطلقه ، همان بود ، كه ذكر شد ، يعنى حكومت شاه نسبت بنجباى پارتى محدود بود . پس از آنچه ، كه گفته شد ، طبيعى است ، كه تيرداد دوّم يا مهرداد اوّل تشكيلاتى در اين زمينه بپارت داده باشند ، زيرا تيرداد دوّمين شاه اشكانى است و مهرداد ششمين شاه و در اين وقت دولت اشكانى ، دولتى جوان بوده و هنوز قوامى نداشته و اين شاهان روشن ميديده‌اند ، كه براى رسيدن به مقصود ، يعنى بيرون كردن سلوكىها از ايران و تمامى ايران را در تحت تسلّط آوردن ، بايد بقوم پارت تكيه كنند ، يعنى بر خلاف سلوكيها ، يك دولت ملّى تشكيل دهند و در اين صورت هم ، جز حفظ مؤسّسات ملّى چاره‌اى ندارند . اين بود ، كه تشكيلات آنها بر همان اساس قرار گرفت ، پس موجد اصلى اين اساس ، نه تيرداد اوّل بوده و نه مهرداد ششم . اوضاع پارت اين طرز حكومت را اقتضاء ميكرده و آنها نميتوانسته‌اند كار ديگر كنند . اكنون بايد ديد ، كه اساس اين تشكيلات چه بوده ؟ شاه اشكانى ميبايست با دو مجلس شور كند ، يكى را نويسندگان رومى شوراى خانوادگى « 1 » ناميده‌اند و ديگرى را مجلس سنا ( مجلس شيوخ ) ، اوّلى از اعضاء ذكور خانوادهء سلطنت ، كه بحدّ رشد رسيده بودند ، تركيب مييافت و انتخاب\r\n\r\n\r\n","description":"","footnote":"\r\n( 1 ) -  Concilium Domestieum . \r\n","page_name":" 2648 ","page_number":708},
  {"content":"\r\n\r\nآنها منوط بميل شاه نبود ( بايد استنباط كرد ، كه شاهزادگان ذكور ، همين كه بحدّ رشد ميرسيدند ، از اعضاى اين مجلس بشمار ميآمدند . م . ) ، ديگرى از مردان پير و مجرّب و روحانيّون بلند مرتبه قوم پارت .\r\nسوّم مجلسى هم بود ، كه از هردو مجلس تركيب مييافت ، يعنى وقتى كه هردو مجلس باهم منعقد ميگرديد آن را مغستان يا مجلس بزرگان ميناميدند ( سترابون ، كتاب 11 ، فصل 9 ، بند 3 ، از قول پوسيدونيوس ) . در باب لفظ « مغستان » ما تصوّر ميكنيم ، كه مصحّف مهستان است ، زيرا اين نام با معناى مجلس مزبور ، كه مجلس بزرگان باشد ، بهتر موافقت دارد و اكنون هم بزرگ را مه گوئيم ، ولى مغستان با معناى مزبور موافقت نميكند ، چه اين مجلس تنها از مغ‌ها تشكيل نميشد ، تا آن را مغستان نامند .\r\nتعيين شاه اشكانى انتخابى بود و ميبايست هردو مجلس باهم انعقاد يافته شاه را انتخاب كنند ، ولى اين مجلس يعنى مجلس مهستان مقيّد بود ، كه شاه را از خانواده اشكانى برگزيند . ترتيب انتخاب شاهى ، پس از فوت شاه عملا چنين بود ، كه پسر رشد شاه متوفّى بتخت مينشست ، مگر در دو مورد ، يكى آنكه پسر شاه متوفّى بحدّ رشد نرسيده باشد و ديگر در مورديكه لياقت سلطنت را دارا نباشد . در اين موارد مجلس مهستان برادر شاه را انتخاب ميكرد و اگر او برادر نداشت ، عموى شاه را .\r\nدر تاريخ پارت چند دفعه چنين پيش‌آمده ، كه برادر شاه بسلطنت انتخاب شده :\r\nمهرداد اوّل - ارد اوّل - اردوان سوّم - گودرز - خسرو . امّا مورد انتخاب عموى شاه ، مورد اردوان اوّل است ، كه بعد از فرهاد دوّم بتخت نشست . وقتى كه سلطنت از شاخه‌اى از دودمان اشكانى خارج ميشد ، ديگر به آن برنميگشت ، مگر آنكه شاخه‌اى را ، كه ترجيح داده بودند ، عقيم گرديده ، يا كسى را ، كه لايق سلطنت باشد دارا نباشد . بعد از آنكه شاه را مجلس مهستان انتخاب ميكرد ، تاجگذارى او به عمل ميآمد و تاج را ميبايست شخصى ، كه رئيس خانواده سورن ( يا چنان كه رومىها نامند سورنا ) بود بر سر شاه گذارد ( تاسىتوس ، سالنامه‌ها ، كتاب 6 ، بند\r\n\r\n","description":"","footnote":"","page_name":" 2649 ","page_number":709},
  {"content":"\r\n\r\n43 ) . آپ‌پيان گويد ( پارت ، صفحه 141 ) ، كه اين مقام در خانواده سورن ارثى بود . همين شخصى ، كه تاج بر سر شاه ميگذاشت ، شغل سپهسالارى كلّ قواء مملكتى را نيز برعهده داشت . از تاريخ پارت ديده مىشود ، كه مجلس مهستان چند دفعه شاه را از جهت رفتارى ، كه خوش‌آيندش نبوده ، از سلطنت خلع كرده ، ولى بايد گفت ، كه هميشه جنگ درونى در اين موارد روى داده ، شاه مخلوع بىستيزه و مبارزه اين اقدام مهستان را نپذيرفته و بالاخره اين مسئله را ، كه حق با مجلس مهستان است يا با شاه ، شمشير شاه يا مجلس حلّ كرده .\r\nپس از اينكه شاه بتخت مينشست و موقعش محكم ميگشت ، حكومتش تقريبا مطلقه ميشد ، زيرا مىبينيم ، كه او ميتواند هركس را بىمحاكمه بقتل برساند .\r\nمخصوصا اعضاى رشيد خانواده سلطنتى ، كه مورد رشك و حسد شاه واقع ميشوند ، بقتل ميرسند . مثلا فرهاد چهارم 39 نفر از برادران خود را بقتل رسانيد .\r\nراجع به گودرز و ديگران هم در قسمت تاريخى اين كتاب مواردى ذكر شده ، ولى بايد گفت ، كه شاه از مجلس شيوخ ، يا چنان كه رومىها گويند مجلس سنا ، ملاحظهء زياد داشته ، زيرا در اين مجلس مغ‌ها عضويّت داشتند و آنها از جهت تشكيلات ، در ميان مردم مورد احترام و داراى قوّت و قدرت بودند ( پائين‌تر به اين مطلب مراجعه خواهيم كرد ) . چون قدرت آنها را شاهان اشكانى نمىپسنديدند ، بعدها درصدد محدود كردن مغ‌ها برآمدند . از اينجا ضدّيتى بين اينها و شاه بوجود آمد ، كه يكى از جهات انقراض اشكانيان گرديد ( آگاثياس ، كتاب 2 ، بند 25 ) .\r\n\r\nممالك تابعه\r\nاز ممالك تابعه پارت ، بعضى ايالات پارت بودند ، يعنى ولاتى براى آنها معيّن ميشد . اين ولات را در دوره پارتى ، يونانيها باز ( ساتراپ ) گفته‌اند ، ولى صحيح نيست . ساتراپ ، چنان كه بالاتر گفته شد ، يونانى شده ( خشترپوان ) پارسى قديم ، يا شهربان زبان كنونى ماست . در دورهء پارتى ، والى را ( بيس‌تاكسس « 1 » ) ميگفتند ، كه نويسندگان اروپائى ويتاكسا « 2 » مينويسند\r\n\r\n\r\n","description":"","footnote":"\r\n( 1 ) -  Bistaxes . \r\n( 2 ) -  Vitaxa . \r\n","page_name":" 2650 ","page_number":710},
  {"content":"\r\n\r\nو آمّين مارسلّن گويد ، معنى آن رئيس سواره‌نظام و والى شاهى است . عدّه اين نوع ممالك چهارده يا پانزده بوده ، ولى آمّين مارسلّن عدّه را هيجده نوشته و پارس و خوزستان را هم در اين عدّه بشمار آورده .\r\nاما پارس را نميتوان از اين نوع ممالك دانست ، زيرا از خود پادشاهانى داشته ، خوزستان هم‌چنين به نظر ميآيد كه گاهى پادشاهى از خود ميداشته .\r\nممالك تابعه ، كه بواسطه ولات اداره ميشده‌اند ، اين‌ها بوده‌اند ( گوت‌شميد ، تاريخ ايران الخ ، صفحه 54 - 55 ) : 1 - بابل ، 2 - آپلّونياتيس ، ( سىتاسن « 1 » سابق ) ، 3 - خالونيت ، 4 - كارينا ، درست معلوم نيست كجا بوده ، بايد نهاوند باشد ، 5 - كامبادن ( كرمانشاه ) ، 6 - مادبالا ( همدان ) ، 7 - ماد پائين يا ماد رازى ( رى ) ، 8 - خوآرن ( خوار ) ، 9 - كميسن ( قوميش ) تقريبا دامغان كنونى ، 10 - وهركان يا گرگان ، 11 - آستوئين ، درست تطبيق نشده است ، 12 - پارت بالاخصّ 13 - آپاآوارتاكن ناحيه‌اى ، كه جزء پارت بالاخصّ بوده ، 14 - مرگيان ( مرو ) ، 15 - آريا ( هرات ) ، 16 - آنائوئر ( جزء هرات ) ، 17 - زرنگ ( سيستان ) 18 - آراخوزيا ( رخّج يا هندوستان سفيد ) ، بعض ايالات ايران سابق را در اين زمان جزء دولت پارت اسم نميبرند ، مثلا باختر - سغد - پاراپاميزاد .\r\nجهت آن است ، كه اين ايالات جزء دولت يونانى و باخترى گرديده بود ، و بعد ، كه پارت بر باختر دست يافته ، دست معلوم نيست ، كجاها را ضميمه كرده . بالاتر گفتيم ، كه بعضى حدّ شرقى پارت را پاراپاميزاد ميدانند ، كه با افغانستان شمالى امروز مطابقت مىكند و برخى گويند ، كه سرحدّ شرقى دولت پارت در زمان مهرداد اوّل پنجاب هند بوده .\r\nممالك ديگر دولت‌هائى بودند ، كه از خودشان پادشاهانى داشتند . اين‌ها در امور داخلى مملكتشان مستقل بودند ، ولى بايست در موقع جنگ بتقاضاى شاهنشاه پارت ، بكمك آيند يا قشون بفرستند . در باب تأديهء باج از نويسندگان\r\n\r\n\r\n","description":"","footnote":"\r\n( 1 ) -  Apolloniatis ( Sittacene ) . \r\n","page_name":" 2651 ","page_number":711},
  {"content":"\r\n\r\nغربى خبرى روشن نرسيده ، ولى چنين به نظر ميآيد ، كه بعض ممالك مانند پارس و ماد و خوزستان باجى نميپرداختند ، ولى شاهان اشكانى از آنها هدايائى ميگرفتند .\r\nبرخى ديگر علاوه بر فرستادن قشون باجى هم ميدادند . امّا نويسندگان شرقى در اين باب متّفق القول‌اند ، كه مزيّت شاهنشاه اشكانى بر ساير پادشاهان فقط از اين حيث بود ، كه اسم او را مقدّم مينوشتند . فردوسى دور تر رفته گويد : « نكرد ايچ ياد اين از آن ، آن از اين » . ترتيب تقدّم و تأخّر پادشاهان دست‌نشانده هم معلوم نيست جز آنكه پادشاه ارمنستان حائز مقام سوّم بود ( نويسندگان ارمنستان ) . در باب پادشاه ماد كوچك يا آذربايجان اگرچه تصريحى نيست ، ولى ظنّ قوى اين است ، كه مقام درجهء دوّم را داشته . از حرف بلاش اوّل ، كه بالاتر گذشت ، چنين استنباط مىشود . در باب اطاعت و تمكين پادشاهان دست‌نشانده از شاهنشاه پارت باز اطّلاعات كافى نداريم ، ولى از يكى دو جاى نگارشات نويسندگان غربى چنين برميآيد ، كه پادشاهان دست‌نشانده پارتيها را دوست نداشته‌اند :\r\nاوّلا چنان كه بالاتر گذشت گفته‌اند ، كه پومپه سردار روم روابطى با ماد و خوزستان ايجاد كرد و همين اقدام يكى از جهات كدورت دولت پارت از او گرديد و ديگر ، وقتى كه آن‌تيوخوس سوّم سلوكى ميخواست با اشكانيان جنگيده ، آنها را باطاعت درآورد ، پادشاهان ماد و پارس و بعض ديگر نزد او رفته اظهار همراهى و مساعدت با او كردند ، از خشونت پارتيها ناليدند و نيز هنگامى ، كه آن‌تيوخوس سىده با فرهاد دوّم ميجنگيد ، چند پادشاه مشرق زمين باستقبال او آمده خودشان را به اختيار پادشاه سلوكى گذاشتند ( صفحهء 2237 ) . در اينكه پارتيها از مادىها و پارسيها خشن‌تر بوده‌اند ، حرفى نيست ، ولى همراهى اين پادشاهان ، اگر چنان كه نوشته‌اند ، صحيح بوده باشد ، جهت ديگرى هم داشته . دولت سلوكى ، چنان كه در باب سوّم كتاب سوّم اين تأليف ذكر شده ، از زمان بعد از سلكوس اوّل نيكاتور رو بتجزيه شدن گذارد و اين‌حال براى او تا زمان زوالش باقى ماند .\r\nبنابراين طبيعى بود ، كه پادشاهان ماد و پارس و غيره ميخواستند سروكارشان\r\n\r\n","description":"","footnote":"","page_name":" 2652 ","page_number":712},
  {"content":"\r\n\r\nبا دولتى باشد ، كه سست و در حال انحطاط است ، تا بتوانند بمرور استقلال يابند و بنابراين ، دولت ضعيف سلوكى را بر پارت قوى ترجيح ميدادند .\r\nعدّهء اين نوع دولتهاى كوچك چه بود ؟ نميدانيم ، ولى آنچه ، كه در تاريخ پارت ذكر مىشود ، اين است : ماد كوچك ( آذربايجان ) - ارمنستان - آديابن - خسرون - الحضر - عيلام ( خوزستان ) پارس . بىترديد ميتوان گفت ، كه عدّهء اينها بيشتر بوده مثلا باختر - سيستان - كرمان و غيره ، ولى چون در تاريخ ذكرى از اينها صراحتا نشده ، موضوع مجهول است . تفاوت اين وضع با وضع دولت هخامنشى بعد از تشكيلات داريوش اوّل اين است ، كه در دورهء هخامنشى هم بعض ممالك ، چنان كه ذكر شد ( صفحات 691 - 695 ) پادشاهانى دست‌نشانده داشتند ، ولى برحسب مركزيّت ، داريوش اوّل ، ولاتى از مركز بممالك تابعه ميرفتند ، و اين پادشاهان دست‌نشانده ، يا شهرهائى ، كه خودمختارى داشتند ، در تحت نظارت آنها بودند .\r\nامّا در دولت اشكانى مركز به اين ممالك ولاتى نميفرستد . مركز قانع است باينكه اين دولتهاى كوچك در موقع لزوم قشون بفرستند و بعضى هم باجى بدهند . جهت چيست ، كه آن وضع بدين وضع تبديل يافت ، بعقيدهء ما آن را از سه چيز بايد دانست ، اوّلا دولت پارت خودش ، چنان كه گفتيم وضع ملوك الطّوايفى داشت و با اين ترتيب طبيعى بود ، كه اوضاع ملوك الطّوايفى را تشويق كند . دوّم بايد بخاطر آورد ، كه دولت سلوكى تقريبا از ابتداء و بخصوص از وقتى كه ضعيف گرديد ، از عهده ولات برنميآمد و براى اينكه ايالات جدا نشوند ، با ولات مدارا ميكرد و ممالكى اسما تابع و در معنى مستقل بودند ، مانند : آذربايجان - ارمنستان كاپادوكيّه - پنت - پرگام - بىتىنيّه و غيره ، ماد و پارس هم ظن قوى ميرود ، همين‌حال را داشتند . بنابراين ، وقتى كه پارتىها ايران‌بان گشتند ، ديدند ، كه اگر بخواهند ، بر خلاف اين ترتيب رفتار كنند ، ماد و پارس و خوزستان و آذربايجان و غيره ، زير بار نخواهند رفت و جنگهاى پىدرپى روى خواهد داد .\r\nاين بود ، كه همان وضع را پيروى كردند . سوّم - بايد در نظر داشت ، كه پارتىها\r\n\r\n","description":"","footnote":"","page_name":" 2653 ","page_number":713},
  {"content":"\r\n\r\nدر تمدّن پائين‌تر از ماديها و پارسىها و عيلاميها و ساير مردمان ايران غربى بودند و در اين موارد ، مردم غالب نسبت بمردم مغلوب گذشت‌هائى مىكند ، تا آن را راضى نگاه دارد ، بخصوص ، كه براى مردم غالب ، اداره كردن مردم مغلوب محال ، يا لااقل خيلى مشكل است ، زيرا ، در عادات و اخلاق و بسيارى از چيزهاى ديگر ، نظر غالب و مغلوب متفاوت است . در اين موارد مطاع از مطيع فقط شناسائى تسلّط خود و كمك مادّى را خواهان است . امّا اينكه مردم مطيع چطور خود را اداره ميكنند ، مورد توجه نيست . اگر خود غالب بخواهد اداره كند ، از عهده برنميآيد و ، جز كشمكش و منازعات دائمى و ناراضى داشتن مردم مغلوب ، نتيجه‌اى حاصل نميشود . پس طبيعى است ، كه در اين موارد غالب بگويد : حكومت مرا بشناسند ، باج و قشون بدهند ، باقى را خود دانند . اشكانىها هم همين را گفتند .\r\nاين وضع دولت اشكانى را ، اگر با اوضاعى ، كه در اروپا در قرون وسطى مستقرّ بود « 1 » ، مقايسه كنيم ، در جاهاى زياد شباهتهائى بين هردو مىيابيم . راست است ، كه تفاوتهاى زيادى هم باهم دارند و شايد تفاوتها بيش از شباهتها باشد ، ولى شباهتها عمده و حيرت‌آور است ، چنان كه گيب‌بن هم همين نكته را تذكر داده ( انحطاط و سقوط روم ، جلد اوّل - صفحه 339 ) « 2 » . شهرهاى يونانى ، كه در ممالك پارت زياد بودند ، نيز خودمختارى داشتند ، يعنى جمعيّتى بودند مستقلّ ، كه دولت پارت نظارتى بر آنها نداشت ، يا اگر داشت سطحى بود . در بعض شهرها بلديه‌هاى مستقل بودند . در ميان چنين شهرها ، چنان كه بالاتر گفته شده ، سلوكيّه ( در كنار دجله ) از همه مهمتر بود و عدّه نفوس آن را از 400 تا 600 هزار نوشته‌اند . عدّه اين نوع شهرهاى يونانى را مختلف ذكر كرده‌اند ، آپّيان گويد : كه غير از شهرهائى ، كه سلكوس نيكاتور ساخت و عدّه‌اش به بيش از 35 بالغ بود ، 25 شهر ديگر هم وجود داشت ( كتاب سوريّه ، صفحه 124 - 125 ) . ايزيدور خاراكسى نوشته ، كه فقط در يك خط راهى ، كه پيموده ، شصت شهر يونانى يافته ( پارت ، بند 1 - 19 ) .\r\n\r\n\r\n","description":"","footnote":"\r\n( 1 ) -  Systeme Feodale . \r\n( 2 ) -  Gibbon . Decline and FAll , vol . I . P . 339 . \r\n","page_name":" 2654 ","page_number":714},
  {"content":"\r\n\r\nسلوكيّه ، چنان كه از تاريخ پارت برميآيد ، داراى ديوار محكمى بود و بقول پلين از هر طرف زمين‌هاى حاصل‌خيز آن را در احاطه داشت . عدّه اعضاى بلديّه يا سناى آن بقول تاسىتوس بسيصد نفر ميرسد و از متموّلين و تربيت‌يافتگان اهالى انتخاب ميشدند ( سالنامه‌ها ، كتاب 6 ، بند 42 ) . در اوقات عادى اين شهر باج خود را ميپرداخت و شاهان اشكانى دخالتى در امور آن نداشتند ، اين بود ، كه اين شهر مقام شهر آزاد را دارا بود ، ولى وقتى كه منازعاتى در شهر روى ميداد و قشون پارتى داخل شهر ميشد ، حكومت پارتى لدى الاقتضاء هر تغييرى را ، كه در تشكيلات بلدى صلاح ميدانست ، مجرى ميداشت . اگرچه در باب ساير شهرهاى يونانى اطّلاعاتى نداريم ، ولى ميتوان گفت ، كه آنها هم كم‌وبيشى مانند شهر سلوكيّه بوده‌اند .\r\nراجع بروابط دولت اشكانى با شهرهاى يونانى ، بقدرى ، كه از سكّه‌ها برميآيد ، بايد گفت ، كه دولت اشكانى نظر خصومت با اين شهرها نداشته ، زيرا مىبينيم ، كه شاهان مقيّدند عبارت « محب يونان « 1 » » را روى سكّه‌ها استعمال كنند . از اين‌جا بايد استنباط كرد ، كه شاهان اشكانى براى جلب يونانيان اين كار را ميكردند ، ولى اين را هم بايد گفت ، كه ، اگر سياست ملايمت و اعتدال اشكانيان نسبت بشهرهاى يونانى عاقلانه بوده ، وجود اين شهرها در دولت پارت مضرّاتى نيز داشته ، زيرا سلوكيها اين شهرها را متّحدين خود ميدانستند و روميها هم ، با اينكه از ملّت يونانى نبودند ، در بين النهرين از وجود چنين شهرها در موقع جنگ استفاده ميكردند ( ديوكاسّيوس ، كتاب 40 ، بند 13 - آپّيان ، كتاب پارت ، صفحه 136 ) .\r\n\r\nترتيبات سلطنتى\r\nديودور سىسىلى گويد ( در قطعه‌اى از كتاب 33 ) ، كه مهرداد اوّل ، پس از اينكه تسخير ممالك را بانجام رساند ، بهترين قوانين ملل تابعهء خود را جمع كرده در پارت داخل كرد . مقصود از قوانين بايد عادات باشد ، زيرا يونانيها عادات را در غالب موارد چنين نامند . از اينجا بايد چنين استنباط كرد ، كه دولت پارت ، پس از اينكه داراى ممالك وسيعى گرديد ،\r\n\r\n\r\n","description":"","footnote":"\r\n( 1 ) -  Phil - Hellene . \r\n","page_name":" 2655 ","page_number":715},
  {"content":"\r\n\r\nمهرداد اوّل لازم دانسته دربارى براى آن ، مانند دربارهاى مادى و پارسى تشكيل دهد ، تا با وضع جديد دولتش موافقت داشته باشد و در انظار ملل تابعه دولت اشكانى را جانشين دولتهاى قبل بنمايد . پس از آن اين خبر در قرون بعد انعكاس يافته ، كه مهرداد اوّل بهترين عادات ملل تابعه خود را در پارت داخل كرده و ديودور سىسىلى راوى اين انعكاس است . اين نظر را دو چيز تأكيد مىكند ، عنوان پادشاه اشكانى ، كه در ابتداء شاه و بعد شاه بزرگ بود ، در زمان مهرداد موافق عقيدهء غالب مورّخين بشاهنشاه تبديل يافت ، عبارت ( بازيلوس بازى لئون ) « 1 » بر مسكوكات اشكانى روشن خوانده مىشود و اين عبارت ترجمهء يونانى شاه شاهان است .\r\nديگر اينكه ميبينيم شاهان اشكانى نظرى دائما بسوريّه و آسياى صغير دارند و حتّى ، چنان كه گذشت ، صراحة اظهار ميدارند ، كه اين ممالك از آن نياكان آنها بوده . چون شاهنشاه از عناوين مختصّه هخامنشىها بود ( نه پادشاهان آسور چنين عنوانى داشتند « 2 » ، نه شاهان ماد و نه سلوكيها ) پس بايد گفت ، كه اشكانيان خواسته‌اند ، عنوان شاهان هخامنشى را اختيار كنند . در باب سوريّه و آسياى صغير هم ، همان نظر وارد است ، چون شاهان هخامنشى اين ممالك را داشتند و اشكانيان خودشان را وارث آنها ميدانستند ، اين است ، كه همواره نظرى به اين ممالك دارند . در اين‌جا لازم است گفته شود ، كه گودرز شاه اشكانى ، چنان كه از كتيبهء بيستون او به زبان يونانى ديده مىشود ، عنوان ساتراپ ساتراپها را اختيار كرده بود و ترجمهء آن والى ولات است ، ولى بر روى سكّه‌اى عبارت « شاهنشاه آريانا » خوانده مىشود ، در باب آريانا در صفحهء 155 توضيح داده‌ايم ، بدانجا رجوع شود .\r\nبنابر آنچه گفته شد ، عناوين شاهان اشكانى در ابتداء شاه و بعد شاه بزرگ و بعدتر شاهنشاه بوده . آمّين مارسلّن گويد ، كه از عناوين شاهان اشكانى نيز عنوان « برادر آفتاب و ماه » بود ( كتاب 23 ، بند 6 ) .\r\nبر بعض سكّه‌هاى شاهان اشكانى لفظ تئوس « 3 » خوانده مىشود ، كه بيونانى\r\n\r\n\r\n","description":"","footnote":"\r\n( 1 ) -  Basileus - Basileon . \r\n( 2 ) - عنوان پادشاهان آسور آقاي شاهان بود .\r\n( 3 ) -  Theos . \r\n","page_name":" 2656 ","page_number":716},
  {"content":"\r\n\r\nبمعنى خداوندگار است . بر برخى لفظ تئوپاتر « 1 » ديده مىشود ، كه بيونانى بمعنى پسر خدا است ( يا صحيح‌تر گفته باشيم كسى ، كه پدرش خدا است ) اتّخاذ اين نوع عناوين ناشايست ، تقليد از اسكندر و سلوكيها بوده و ، چون در اين باب بالاتر صحبت داشته‌ايم ، ( صفحات 2097 - 2101 ) تكرار را جايز ندانسته ميگذريم . بقدريكه از مسكوكات اشكانى معلوم ميگردد ، از شاهان اشكانى آنهائى ، كه اين نوع عناوين را اختيار كرده‌اند ، اينها هستند : عنوان پسر خدا را : فرهاد اوّل - فرهاد دوّم - اردوان دوّم - سيناتروك - فرهاد سوّم ، عنوان خداوندگار را : مهرداد دوّم - مهرداد سوّم . غير از اين عناوين الفاظ ديگر هم بيونانى بر سكّه‌هاى اشكانى خوانده مىشود ، مثلا اپىفان « 2 » ( نامى ) - دىكايس « 3 » ( عادل ) - اورگت « 4 » ( نيكوكار ) ، اين عناوين هم از سلوكيها اقتباس شده . تاج شاهان اشكانى ، چنان كه از مسكوكاتشان ديده مىشود ، در ابتداء كلاه كوتاه مخروطى شكل سكائى بوده و بعد نيمتاجى ، كه عبارت بود از نوار پهنى ، كه دور سر ميبستند و در عقب سر گره ميزدند ، كه موهاى سر را نگهدارد . اين نوار را چند مرتبه دور سر مىپيچيدند و دو سر آن از پشت آويزان بود . بعدتر شايد ( از زمان مهرداد اوّل ببعد ) شاهان اشكانى تيار بلند و راست هخامنشى را اتخاذ كردند . هروديان گويد ( كتاب 6 ، بند 6 ) ، كه اخيرا شاهان اشكانى دو نيم تاج توأمان بسر ميگذاردند . تاج يا نيم‌تاج را با جواهراتى از مرواريد و غيره ميآراستند . لباس شاهان اشكانى در ابتداء ساده و كوتاه بوده ، ولى بعدها لباس مادى را ، كه گشاد و بلند بود و به قوزك پا ميرسيد ، اتخاذ كردند ، در موقع جنگ لباس كوتاه نظامى در بر ميكردند و اين لباس بران‌هايشان ميرسيد . بجاى تاج در اينموقع ، كلاهخودى بر سر داشتند و اسلحه‌شان اسلحه پارتى بود . موهاى سر شاهان اشكانى و ريش آنها مجعّد است ، شكل ريش گاهى مربّعى است مستطيل و گاه به تك تيزى منتهى ميگردد . اشكانيان گردن‌بند و گوشواره هم استعمال ميكردند . شاهان اشكانى در موقع جنگ بر اسب مينشستند ، ولى گاهى هم سوار فيل ميشدند . نقره و طلا براى آرايش اسب و اسلحه زياد به كار ميبردند . در موقع\r\n\r\n\r\n","description":"","footnote":"\r\n( 1 ) -  Theopator . \r\n( 2 ) -  Epiphane . \r\n( 3 ) -  Dicaios . \r\n( 4 ) -  Evergete . \r\n","page_name":" 2657 ","page_number":717},
  {"content":"\r\n\r\nجنگ خودشان فرمان ميدادند و شخصا داخل گيرودار ميشدند ، ولى ، اگر در موقعى شخصا از جنگ احتراز ميكردند ، چنان كه در جنگ پارتيها با آن‌تونيوس چنين پيش‌آمد ، مورد ملامت پارتيها نميگشتند . در موقعى كه خود شاه جنگ ميكرد ، قراولان مخصوصش در اطراف او ميجنگيدند . آجودانهائى هم در اطراف شاه بودند ، كه به او در موقع سوار شدن يا پائين آمدن از اسب كمك ميكردند .\r\nملكه از حيث مقام خيلى پست‌تر از شاه نبود ، تاج يا نيمتاج بر سر ميگذارد و گردن‌بندهاى متعدّد استعمال ميكرد ، ولى اين اشياء ملكه ، ظريف‌تر و قشنگ‌تر از جواهرات شاه بود . راولين‌سن گويد : اگر شاه عنوان خداوندگار داشت ، ملكه را ربّة النوع يا ربّة النوع آسمانى « 1 » ميخواندند ( چون مدركى براى اين عقيده ذكر نكرده ، بايد مبنى بر سكّه‌اى باشد و ، چون گراور چنين سكّه را نديده‌ايم ، فقط بذكر اين خبر اكتفاء ميورزيم . م . ) .\r\nزنان غير عقدى شاه ، از ملكه جدا بودند و براى هريك قصورى جداگانه ساخته ميشد . قصور را بر بلندى ميساختند و پلّكانى به آن هدايت ميكرد . بقول فيلوستراتوس ، شيروانى قصر در بابل از مفرغ بود و اشعهء آفتاب و ماه از آن منعكس گرديده جلوهء غريبى به آن ميداد . رواق‌ها و چهارطاقيها را با سيم و زر زينت داده بودند و اين زينتها در ديوارها بسان پردهء نقاشى مينمود . موضوع اين كارها را از افسانه‌هاى يونانى مانند : آندرومد « 2 » يا اورفه « 3 » و غيره اتخاذ كرده بودند و نيز از موضوع كارهاى مزبور وقايع قشون‌كشى پارسىها بيونان بود ، مثلا داتيس ، « 4 » ناك‌سس « 5 » را خراب مىكند ، آرتافرن ، ارترى « 6 » را محاصره كرده ( صفحات 668 - 680 اين تاليف ) ، خشيارشا در جنگهاى نامىاش فاتح است : جنگ ترموپيل ، تسخير آتن ، خشك شدن رودها از كثرت نفرات قشون خشيارشا ، ساختن پل روى دريا ، حفر كانال در كوه آتس . « 7 » سقف يكى از اطاقها آسمان را با ستارگان مينمود\r\n\r\n\r\n","description":"","footnote":"\r\n( 1 ) -  Thea - Ourania . \r\n( 2 ) -  Andromede . \r\n( 3 ) -  Orphee . \r\n( 4 ) -  Datis . \r\n( 5 ) -  Naxos . \r\n( 6 ) -  Erethrie . \r\n( 7 ) -  Athos . \r\n","page_name":" 2658 ","page_number":718},
  {"content":"\r\n\r\nو نيز خدايانى را ، كه اشكانيان ميپرستيدند . اين كارها را با ياقوت كبود آسمانى و سنگهاى ديگر انجام داده بودند . در چنين اطاقى شاه براى محاكمه و حكم مينشست ، چهار چرخ سحرانگيز زرّين ، كه در محور خود ميچرخيد ، از سقف اطاق آويزان بود . اين چرخها را زبان خدايان ميدانستند و عقيده داشتند ، كه گردش روزگار را مينمايد و بشاه ميگويد : « اگر فراموش كنى ، كه بشرى و بخواهى خودت را فوق آن بدانى ، گرفتار غضب نىمه‌زيس « 1 » خواهى شد » . اين چرخها را مغانى كه در قصر بودند ، بجايش ميآويختند ( اين اطّلاعات از نوشته‌هاى فيلوستراتوس « 2 » موسوم بزندگانى « آپولّونيوس تيانا » اخذ شده ، كتاب 1 ، بند 25 . م . ) .\r\nشخص شاه را مقدّس ميدانستند و پس از مرگش با تعظيم و تكريم نامشرا ميبردند .\r\nآتنه از قول پوسيدونيوس گويد ( كتاب 6 ، بند 13 ) ، كه شاه اشكانى در موقع صرف غذا ميزى جداگانه داشت ، آن را بر جائى بلندتر از محلّ ميز مدعوّين ميگذاردند و كسى از دوستان شاه بر سر ميز او نمينشست . نزديكان او خيلى پائين‌تر بر زمين مينشستند و از سفره شاه به آنها غذا ميدادند . قراولان مخصوص ، وزراء و آجودانها در اطراف شاه مىايستادند ، در اين انتظار ، كه بيك اشاره احكام شاه را مجرى دارند . اشخاصى در تمام مملكت بودند ، كه آنها را چشمان يا گوشهاى شاه ميخواندند و اخبارى را ، كه راجع بمنافع شاه يا سلامت او بود به او ميرسانيدند ( فيلوستراتوس ، كتاب 1 ، بند 21 - 28 ) . شاه بر تخت‌خواب زرّين ميخوابيد و احدى مجاز نبود بر بسترى از زر بخوابد ( يوسف فلاويوس ، كتاب 20 ، فصل 3 ، بند 3 ) . يك نفر بيگانه نميتوانست شاه را ببيند و ، اگر آمدن چنين كسى مقتضى ميشد ، صاحبمنصبى مخصوص او را نزد شاه ميبرد . در اينموقع ميبايست آن‌كس هديه‌اى بشاه تقديم كند و در ازاى آن شاه هم هديه‌اى به او ميداد .\r\nدر مواردى ، كه شاه ميخواست عنايت مخصوص خود را بنمايد ، انتخاب هديه\r\n\r\n\r\n","description":"","footnote":"\r\n( 1 ) -  Nimesis  ( ربة النوع مكافات بعقيده يونانيهاى قديم ) .\r\n( 2 ) -  Philostratus  ، اين نويسنده تقريبا از 172 تا 244 ق . م ميزيسته و معاصر بلاش سوّم و چهارم و پنجم بوده . اورومانى راجع به ( آپلّونيوس تيانا ) نوشته ، كه جاهائى از آن اطلاعاتي در باب پارت ميدهد و تصوّر ميكنند ، كه اين‌جاها از حقيقت دور نيست .\r\n","page_name":" 2659 ","page_number":719},
  {"content":"\r\n\r\nرا به خود شخصى ، كه مورد عنايت بود واميگذارد ( فيلوستراتوس همانجا ، بند 28 و 34 ) . در باب شاهان اشكانى نيز بايد گفت ، كه از نگارشات موسى - خورن در تاريخ پارت ، صفحه 213 چنين برميآيد ، كه پارتيها شخص شاه اشكانى را مقدّس و مصون ميدانستند و پس از مرگش مجسّمه او را ساخته آن را محترم ميداشتند ( بعضى گويند ميپرستيدند ) و نيز چنين به نظر ميآيد ، كه بلند كردن دست بر شاه اشكانى فعلى بوده ممنوع ، حتّى در ميان مدّعيان سلطنت ، وقتى كه شاهى اسير ميگرديد كشتن او جايز نبود .\r\nدر باب تجمّلات دربار اشكانى هم اطّلاعاتى صحيح بما نرسيده . بعضى اطلاعات مختصرى را ، كه پلوتارك راجع به سورنا فاتح كراسّوس بيان مىكند ، شامل دربار اشكانى نيز ميدانند ، ولى از يك قضيّهء جزئى نتيجهء كلّى گرفتن منطقى نيست .\r\nبهرحال مورّخ مزبور گويد ( كراسّوس ، بند 24 ) ، كه سورنا بجنگ كراسّوس با اين كبكبه رفت : دويست ارّابه حرم ( زنان غير عقدى ) او را نقل ميكرد و هزار شتر باروبنه او را ميكشيد . ده هزار نفر از رعايايش با او بجنگ رفته بودند .\r\nخود سورنا لباسى مانند لباس ماديها در بر داشت ، صورتش را آراسته « 1 » و بر خلاف پارتيها ، كه موهاى ژوليده داشتند ، با « فرقى » « 2 » موهاى سر را مرتّب كرده بود .\r\nاز اينجا استنباط ميكنند ، كه تجمّلات دربار اشكانيان همان تجمّلات دربار هخامنشى بوده . منتها چون پارتيها درجهء تمدّن پارسيها را نداشتند ، ترتيبات و مراسم دربارى اشكانيان لطف ترتيبات دربار هخامنشى را نداشته .\r\nنويسندگان عهد قديم از جلال و شوكت دربار اشكانى بطور كلّى حرف ميزنند ، بىاينكه چگونگى آن را ذكر كنند ، باوجود اين چيزهائى ، كه معلوم مىباشد ، اين است : شاهان اشكانى ييلاق و قشلاق ميكرده‌اند و عدّهء ملتزمين آنها خيلى زياد بوده ، چنان كه گاهى آذوقه كم ميآمده ( سترابون ، كتاب 11 ، فصل 9 ، بند 1 ) .\r\nشاه حرم بزرگى داشته و عدّه زنانش زياد بوده ، ولى يكى از زنان ، ملكه بشمار\r\n\r\n\r\n","description":"","footnote":"\r\n( 1 ) - يعنى باصطلاح كنونى بزك كرده .\r\n( 2 ) - مقصود از فرق در اين‌جا خطّى است ، كه فاصله ميان موهاى طرف راست و سمت چپ سر باشد .\r\n","page_name":" 2660 ","page_number":720},
  {"content":"\r\n\r\nميآمد و سايرين زنان غيرعقدى او بودند . بقول هروديان ( كتاب 6 ، بند 19 ) زن عقدى ، يا ملكه از ميان زنان پارتى و در اكثر موارد از ميان شاهزاده‌خانم‌هاى اشكانى انتخاب ميشد . سترابون گويد : ( كتاب 11 ، فصل 13 ، بند 1 ) ، كه ملكه ندرتا دختر يكى از شاهان دست‌نشانده بود . شاهان اشكانى ميتوانستند يكى از كنيزكان را به اين مقام برسانند ( يوسف فلاويوس ، تاريخ يهود ، كتاب 17 ، فصل 2 ، بند 4 ) . بيشتر زنان غيرعقدى شاهان اشكانى يونانى بودند ، اگرچه پلوتارك اين خبر را راجع به سورنا ذكر كرده ، ولى ، چون نجباى پارتى از دربار تقليد ميكرده‌اند ، شايد بتوان اين خبر را شامل دربار هم دانست .\r\nدر باب زنان شاه عقيده دارند ، كه از مردان جدا بودند و در مجالس مردان داخل نميشدند . راجع به آنها در كتب نويسندگان يونانى و رومى تقريبا ذكرى نشده .\r\nشاهان اشكانى بر خلاف شاهان هخامنشى بزنان اجازه نميدادند در امور دولت دخالت كنند ، فقط يك استثناء از اين قاعدهء كلّى ديده مىشود و آن موزا ( يا ترموزا ) مادر فرهاد پنجم است ، كه با پسرش بر تخت نشسته زمام امور مملكت را بدست دارد . غير از اين مورد شاه در تحت نفوذ زنان نيست ، با دستى قوى مملكت را اداره مىكند و مانع از اين است ، كه زنى يا خواجه و يا وزيرى بر او نفوذ يابد .\r\nاز خواجه‌ها در اين دوره قضايائى ذكر نميشود و معلوم است ، كه مقام درجهء اوّل را حائز نبودند و زمام امور را هيچگاه بدست نداشته‌اند . از نوشته‌هاى فيلوستراتوس ميتوان استنباط كرد ، كه بالاترين مقامى ، كه به آنها داده ميشد ، مقام والى ايالتى بود و به اين مقام هم گاهى ميرسيدند . اين صفت شاهان اشكانى ، براى قرون بعد شايان تقليد بود ، ولى متاسّفانه بعض شاهان برخى دودمان‌ها ، چنان كه بيايد ، اين رفتار شاهان اشكانى را پيروى نكردند . بىترديد ميتوان گفت ، كه طول مدّت سلطنت دودمان اشكانى ، يكى از نتايج اين رفتار بوده .\r\n\r\nادارات\r\nاز وضع ادارات دولت پارت اطّلاعى نيست و از نويسندگان عهد قديم هم خبرى در اين باب بما نرسيده . نميدانيم ادارات دولت اشكانى چطور تشكيل و كارهاى دولتى چگونه تقسيم شده بود ، وزراء چه\r\n\r\n","description":"","footnote":"","page_name":" 2661 ","page_number":721},
  {"content":"\r\n\r\nنام داشتند و چند تن بودند . همينقدر ميدانيم ، كه سورنا رئيس خانوادهء سورن - پهلو سپهسالار كل قشون بود و او هم در موقع تاجگذارى تاج بر شاه ميگذاشت ، نيز معلوم است رجال و اعيانى بودند ، كه در مجلس شيوخ ( سناى روميها ) عضويّت داشتند . بيش از اين هرچه گفته شود ، مبتنى بر مدركى نخواهد بود ، ولى ميتوان حدسى نزديك بحقيقت زد ، كه روىهمرفته ، ادارات دولت اشكانى ، مانند ادارات دولت هخامنشى و سلوكى بوده ، يعنى شاه كسى را ، كه طرف اعتمادش واقع ميشد ، به خود نزديك ميداشت ، مانند وزير اعظم قرون بعد ، كارها را به او رجوع ميكرد و او هم كاركنان دولت را به نظر خود ، با تصويب شاه انتخاب كرده ، هر رشته‌اى را به كسى ميسپرد و اينها با دستور و در تحت نظر وزير اعظم كار ميكردند . امّا اينكه رشته‌هاى امور دولت كدام‌ها بود ، نميتوان چيزى گفت ، برحسب طبيعت ، امور ميبايست اين ادارات وجود داشته باشد : دفترخانه سلطنتى - اداره جنگ - اسلحه‌خانه - ماليّه يا خزانه - چاپارخانه‌ها - ضرّابخانه‌ها - رياست تجار و كسبه و اداره گمركات .\r\nدر باب امور خارجه فقط از روابطى ، كه اشكانيان با روميها داشتند اطّلاعاتى بدست ميآيد ، اين اطّلاعات هم در ضمن تاريخ پارت گفته شده . خلاصه آنكه ، شاهان اشكانى در موقع جلوس قياصرهء روم سفارتى براى تبريك و تهنيت بروم ميفرستادند و اگر در امرى مذاكره با خود قيصر مقتضى بود ، سفير مخصوصى بروم ميرفت و نامه را داده ، در صورت لزوم توضيحاتى ميداد ، ولى مجاز نبود چيزى بر مفاد نامه بيفزايد يا از آن بكاهد . وقتى كه سفيرى از خارجه بدربار اشكانى ميآمد ، سعى داشتند ، كه او را با آسايش از سرحدّ بپاىتخت برسانند و باز بسرحدّ مراجعت دهند ، سفير را خوب پذيرفته محترم ميداشتند ، ولى در تاريخ پارت كمتر ذكرى از ورود سفير خارجه بدربار دولت اشكانى شده . با سفرائى ، كه براى تهنيت بروم ميرفتند هدايائى ميفرستادند و دولت روم هم هدايائى براى شاه اشكانى ميفرستاد .\r\nزبان مذاكره زبان يونانى بود ، ولى در اواخر دوره پارتى زبان رومى بيشتر استعمال\r\n\r\n","description":"","footnote":"","page_name":" 2662 ","page_number":722},
  {"content":"\r\n\r\nميشد . شاهان اشكانى بسيار مقيّد بودند ، كه مقام سفرايشان در خارجه كاملا رعايت شود و ، چنان كه گذشت ، مهرداد دوّم از سفيرش سلب حيات كرد ، كه چرا جاى خود را به سولّا مأمور سناى روم در آسياى صغير داد و مقدّم بر او ننشست .\r\nسلاطين اشكانى از مهرداد اوّل ببعد نيز مقيّد بودند ، كه روميها آنها را شاهنشاه خطاب كنند و در نامه‌هاشان بقياصره خودشان را به اين عنوان ميخواندند ، در موردى بلاش اوّل خود را شاهنشاه مطلق خواند ، نه شاهنشاه پارت . بعد ، چنان كه گذشت ، اين عنوان باعث استهزاء وسپاسيانوس قيصر شد و او در نامهء جوابى از عنوان خود ( قيصر و اگوست ) صرف‌نظر كرده ، باسم تنها اكتفاء ورزيد ، ولى شاه اشكانى را شاهنشاه مطلق خواند .\r\nاگر مذاكراتى هنگام جنگ پيش ميآمد ، چه قبل از بهم افتادن فريقين و چه پس از مجادله ، پارتيها زه كمان را ميكشيدند . اين رفتار ميرسانيد ، كه ميخواهند با طرف در امرى مذاكره كنند . بعد ، اگر رودى بين طرفين متحاربين بود ، پلى بر آن ميزدند و در وسط پل نمايندگان طرفين بمذاكره ميپرداختند و اگر جزيره‌اى در رود وجود داشت ، در آن جزيره ملاقات و مذاكره به عمل ميآمد . وقتى كه هيچكدام از اين دو صورت ميسّر نبود ، مسافتى بين دو لشكر معيّن ميشد و نمايندگان طرفين در وسط آن يكديگر را ملاقات ميكردند . اگر مقصود حاصل ميشد ، عهدى امضاء ميكردند ، بعد طرفين با يكديگر مراوده مييافتند و ضيافت‌ها به يكديگر ميدادند و الّا نمايندگان برميگشتند و جنگ دنباله مييافت .\r\nبيرق دولت پارت معلوم نيست چه بوده . در دولت هخامنشى ، چنان كه در جاى خود گذشت ، علامت شاهان هخامنشى عقابى بود از زر با بالهاى گشاده . در دولت اشكانى گويند ، كه گاه بتقليد از روميها عقابى دو سر استعمال ميكردند و گاهى ، باقتباس از بابل ، علامت ماه و ستاره را .\r\nچون مدرك اين خبر را نيافتيم ، بذكر آن اكتفاء ميورزيم ، بىاينكه تصديق يا تكذيب كنيم ، ولى از مسكوكات اشكانى ديده مىشود ، كه بر تاج بعض شاهان شكل ستاره نقش شده .\r\n\r\n","description":"","footnote":"","page_name":" 2663 ","page_number":723},
  {"content":"\r\n\r\n\r\nسپاه\r\nاگر بخواهيم از سپاه پارتى با مدرك صحبت كنيم ، بايد به آنچه ، كه از تاريخ جنگهاى دولت پارت با روم در باب اوّل گفته شده ، رجوع كرده اطّلاعاتى را هم ، كه نويسندگان غربى بطور جسته و گريخته راجع بسپاه پارتى داده‌اند ، در اين‌جا جمع و خلاصه كنيم .\r\nاوّلا اين سئوال پيش ميآيد ، كه دولت پارت سپاه دائمى داشته يا نه ؟ به اين سئوال بايد موافق نوشته‌هاى هروديان ( كتاب 3 ، بند 1 ) جواب داد ، كه نداشته . در اين دوره از سپاه دائمى دورهء هخامنشى هم ، كه عدّه‌اش بده هزار نفر جاويدان ميرسيد و ذكرش در صفحه 1480 اين تأليف گذشت ، خبرى نيست . سپاه پارتى در وقت جنگ جمع‌آورى ميشد و حال قشون چريك را داشت .\r\nمعلوم است ، كه ساخلو پاىتخت و اقامتگاه‌هاى سلطنتى و قلاعى ، كه اهميّت نظامى داشت و دربندها از اين قاعده مستثنى بودند و دائما مستحفظينى داشتند .\r\nسپاه چريك پارتى از دو نوع افراد تشكيل ميشد : سوار و پياده ، به پياده‌نظام اهميّت نميدادند و ديده نميشود ، كه اين نوع افراد ، در جنگى كارى كرده باشند .\r\nاينها در قشون براى خدمت داخل ميشدند و در پس صفوف جنگ بحفظ و حراست محل‌ّها و خدمات افراد سواره‌نظام و غيره به كار ميرفتند و عدّه‌شان هم خيلى كمتر از عدّهء سوارها بود ، اما سواره‌نظام اهميّت داشت و بايد گفت ، كه سپاه بمعنى واقعى از اين قسمت تشكيل ميشد . سواره‌نظام را هم بايد به دو قسمت تقسيم كرد :\r\nسنگين اسلحه و سبك اسلحه . اوّلى براى جنگ تن‌بتن با دشمن تدارك شده بود و اسلحه تعرّضى و دفاعى داشت . اسلحهء دفاعى عبارت بود اوّلا : از زرهى بلند ، كه به زانو ميرسيد . اين زره را از پوست شتر ساخته به آن قطعاتى از آهن يا پولاد ميدوختند ، ثانيا كلاهخودى از آهن يا پولاد بر سر ميگذاشتند و يك شلوار چرمى گشاد هم ، كه تا قوزك پا ميرسيد و گاهى پائين‌تر هم ميآمد ، ميپوشيدند .\r\nاين لباس جنگ براى حفظ بدن از ضربت‌هاى دشمن بود . از نوشته‌هاى پلوتارك راجع بجنگ پارتيها با كراسّوس ديده مىشود ، كه وقتى كه ، اشعهء آفتاب به اين قطعات\r\n\r\n","description":"","footnote":"","page_name":" 2664 ","page_number":724},
  {"content":"\r\n\r\nآهن صيقل يافته يا پارچه‌هاى پولادين ميتابيد ، سواره‌نظام پارتى جلوه و شكوه حيرت‌آورى داشت . چنين به نظر ميآيد ، كه اين سوارها سپر نداشتند ، زيرا آنها را كلاهخود و زره از اين سلاح دفاعى مستغنى ميداشت .\r\nاسلحهء تعرّضى سپاه سنگين اسلحه عبارت بود از : نيزهء ضخيم و محكم بلند و تير و كمان و شمشيرى دو دمه شبيه بقمه . قمه وقتى به كار ميرفت ، كه با دشمن دست بگريبان ميشدند سوارهاى سنگين اسلحه اسب‌هايشان را هم با زره يا با برگستوانى از چرم مسلّح ميساختند و قطعاتى از آهن يا پولاد بر آن نصب ميكردند .\r\nچنين بود اسلحهء دفاعى و تعرّضى سواره‌نظام سنگين اسلحه . امّا سواره‌نظام سبك اسلحه نه كلاهخودى داشت ، نه زرهى و نه برگستوانى و اسلحهء تعرّضى نيز منحصر به تير و كمان بود . اين دسته با اين مقصود ، تدارك شده بود ، كه سبكسار و چست‌وچالاك باشد بخصوص ، در جدال جنگ و گريز . زيرا پارتيها در اين اسلوب جنگ شهرتى بسزا داشتند . وقتى كه جنگ شروع ميشد ، اينها بدشمن حمله كرده باران تير بر آن ميباريدند و ، چون در تيراندازى ماهر بودند ، تلفات زياد بدشمن وارد ميآوردند ، در اين وقت سپاه سنگين اسلحهء رومى براى اينكه زودتر داخل جنگ تن‌بتن گرديده ، اين سواران سبك‌اسلحه را تارومار كند ، با حرارت حمله كرده با اين سواره‌نظام داخل كارزار ميشد ، ولى ناگهان سواران سبك‌اسلحهء پارتى پشت برگردانيده فرار ميكردند . در اين‌حال وجد و شعف روميها را حدّى نبود و ، چون آنها ميپنداشتند ، كه پارتيها واقعا رو بفرار گذارده‌اند ، شتابان و سخت بتعقيب دشمن ميپرداختند ، امّا پارتيها در اين‌حال بهر طرف فرار كرده و دشمن را از عقب خود كشانيده از ميدان جنگ خارج ميساختند و ، چون پارتيها در سوارى ماهرتر از روميها بودند ، روميها بپارتيها نميرسيدند و پارتيها دائما برگشته باران تير بطور قيقاج بروميها ميباريدند . از طرف ديگر معلوم است ، كه بر اثر تعقيب روميها پارتيها را ، صفوف سپاه رومى بهم مىخورد و اين وضع دوام مييافت تا آنكه بكلّى سپاه مذكور پراكنده ، خسته و فرسوده ميگشت ، زيرا رسيدن بسواران\r\n\r\n","description":"","footnote":"","page_name":" 2665 ","page_number":725},
  {"content":"\r\n\r\nسبكسار سبك‌اسلحه ، كه بر اسبهاى بادپيما نشسته بودند ، كارى بود بس دشوار .\r\nبنابراين ، وقتى كه اين موقع در ميرسيد ، يعنى صفوف رومى به هم خورده و سپاهيان مذكور پراكنده و خسته و فرسوده گشته بودند ، سواران سبك‌اسلحهء پارتى برگشته از هرطرف دشمن را احاطه ميكردند و ، چون تلفاتى زياد بدشمن ميرسانيدند ، بالاخره آن را از حيّز انتفاع ميانداختند ( بجنگ سورنا با كراسّوس و جنگ پارتيها با آن‌تونيوس رجوع شود . م . ) . چنين بود كار سواران سبك‌اسلحه . امّا سواران سنگين اسلحهء پارتى براى جنگ تن‌بتن تدارك شده بودند و ضربت‌هاى آنها بقدرى قوّت داشت ، كه نيزهء آنها با يك ضربت از دو نفر ميگذشت . اين را هم بايد گفت ، مهارت پارتىها در تيراندازى بود ، ولى وقتى كه در جلگه‌ها با دشمن طرف ميشدند ، در جنگهاى تن‌بتن مانند روميها سترگ نبودند ، زيرا لژيونهاى پياده‌نظام روم ورزيده‌تر و داراى اطاعت نظامى سخت بود . از جنگهاى كوهستانى نيز پارتىها احتراز داشتند ، زيرا سواره‌نظام آنها در كوهستانها نميتوانستند ، چنان كه بايست ، هنرشان را بنمايند و ، حال آنكه در جلگه‌ها و دشتهاى پهناور از حيث جنگ گريز و اسب‌سوارى و تيراندازى مثل و مانند نداشتند . در باب قشون پارتى نيز بايد گفت ، كه در فنّ محاصره و قلعه‌گيرى هيچ مهارت نداشت ، چنان كه محاصرهء سلوكيّه چند سال به طول انجاميد ، تا پارتىها فائق آمدند . آلات محاصره و قلعه گيرى نيز نداشتند و هرزمان اين نوع اسباب و ادوات روميها را ميگرفتند ، چون نميتوانستند از آن استفاده كنند ، خراب ميكردند ( گرفتن اسباب و ادوات قلعه گيرى در جنگ با آن‌تونيوس ) .\r\nكليّة بايد گفت ، كه پارتيها در جنگ دفاعى قوىتر از جنگ تعرّضى بودند .\r\nاين است ، كه ميبينيم ، هرزمان روميها به اين طرف فرات ميگذرند باستثناء يكى دو مورد ، كه در موقع انحطاط دولت پارت رويداد ، شكست ميخورند و نيز هروقت پارتيها بسوريّه و آسياى صغير حمله ميكنند . ديرى نميگذرد ، كه با عدم بهره‌مندى برميگردند ( حملهء پاكر بسوريّه و پارتيها بآسياى صغير در زمان ارد اوّل . م . ) .\r\n\r\n","description":"","footnote":"","page_name":" 2666 ","page_number":726},
  {"content":"\r\n\r\nشروع پارتيها بجنگ وحشت‌آور بود ، زيرا با فريادها ، غوغا و همهمه حمله ميكردند و در اين وقت صداى طبل و دهل مانند غرّش رعد در اطراف و اكناف ميپيچيد .\r\nپلوتارك گويد ( كتاب كراسّوس ، بند 29 ) : پارتيها خوب دريافته بودند ، كه در انسان هيچ حاسّه‌اى مانند حاسّهء سامعه متأثر نميشود ، اين صداها اثرى غريب در روميها ميگذارد و آنها را مرعوب ميساخت . از شيپور و كارناى در قشون پارتى خبرى نيست ، بنابراين بايد گفت ، كه اين آلت جنگ را نداشته‌اند . در جنگ اردوان پنجم با روميها ديده مىشود ، كه پارتيها شترسوارانى غرق آهن و پولاد دارند . از چه وقت چنين سپاهى ترتيب داده بودند ، معلوم نيست ، ولى چنين به نظر ميآيد ، كه در اواخر دولت پارت اين سواره‌نظام بوجود آمده و جهت آن از اين‌جا بود ، كه شتر سنگينى مرد مسلّح را بيشتر و بهتر تحمّل ميكرد ، سوار بلندتر مينشست و بهتر ميتوانست تير اندازد ، ولى با اين وصف سواره‌نظام مزبور قوى نبود ، زيرا روميها گلوله‌هاى خاردار « 1 » بميدان جنگ ميپاشيدند و شترها ، كه نعل نداشتند ، نميتوانستند بىمانع بدوند ، چه اين خارها بپاهاى شتران فرورفته آنها را از كار ميانداخت . كليّة چنين به نظر ميآيد ، كه از اين اختراع در عهد قديم به زودى صرف‌نظر كرده باز اسب را بر شتر ترجيح داده‌اند .\r\nاز بيرق نظامى پارتيها ذكرى نشده و نميدانيم چه بوده . راجع باسلحه‌خانه و ذخيره و جبّاخانه از جنگ با كراسّوس ديده مىشود ، كه ارّابه‌هائى پر از تير در پشت صفوف پارتى حاضر و آماده بوده و تيراندازان پارتى ، هرزمان تيرهايشان تمام ميشده ، دور زده و باسلحه‌خانه درآمده به قدر كفايت تير برميگرفته‌اند . چنان كه پلوتارك گويد ، در جنگ با كراسّوس همين نكته يكى از جهات يأس روميها از بهره‌منديشان گرديد ، زيرا فهميدند ، كه اسلحهء پارتيها تمام شدنى نيست .\r\nيكى از شاهكارهاى پارتيها در وقت جنگ اين بود ، كه قشون خارجه را بداخله مملكت بكشانند و همواره عقب نشسته آذوقه را معدوم و چاه‌هاى آب را پر كنند ، تا دشمن مستأصل گردد و پس از آن بر او از هرطرف بتازند و نيز جدّ داشتند ، كه\r\n\r\n\r\n","description":"","footnote":"\r\n( 1 ) -  Tribulus . \r\n","page_name":" 2667 ","page_number":727},
  {"content":"\r\n\r\nاهالى را بر قشون خارجه بشورانند . آن‌تيوخوس سوّم پادشاه سلوكى و تراژان قيصر روم را با همين اسلوب بيچاره كردند و بالاخره اوّلى از در صلح درآمد و دوّمى عقب نشست . اين اسلوب جنگ ، كه ذكر شد ، در عهد قديم معروف باسلوب سكائى بود ، زيرا در لشكركشى داريوش اوّل به سكائيّه و حملهء اسكندر به سكاها در طرف سيحون ، چنان كه گذشت ، آنها همين اسلوب را اختيار كردند . نيز بايد گفت همين اسلوب بود ، كه نويسندگان عهد قديم را باشتباه انداخته و تصوّر كرده‌اند ، كه پارتيها هم از سكاها هستند . پارتىها از آريانهاى ايرانى بودند نه ازنژاد سكائى ، ولى چون از طرف آسياى وسطى بايران آمده و مدّتها در جوار اقوام سكائى زيسته بودند ، اين عادت جنگ و بعضى عادات ديگر آنها را هم پذيرفته بودند . به اين مسئله ، كه سپاه پارتى از چه قسمت‌هائى تركيب مييافت ، بطور كلّى چنين ميتوان جواب داد ، كه از خود پارتيها و از افراد جنگى ممالك تابعه .\r\nوقتى كه ، دولت پارت خبر مييافت ، كه قشونى از خارج بمملكت حمله خواهد كرد ، پيك‌هائى سوار بر اسب‌هائى تندرو به اطراف و اكناف مملكت ميفرستاد و از پادشاهان دست‌نشانده و ولات سپاه ميطلبيد . امراء و نجباى خود پارتى هم بامر دولت از تيولات خود سوار و پياده گرفته حركت ميكردند . بعد اين افراد در جائى جمع شده لشكرى بوجود ميآوردند . دسته‌هائى ، كه از طرف پادشاهان دست‌نشانده ميآمدند ، ميبايست داراى لباس و اسلحه باشند . افرادى را ، كه صاحبان تيولات ( سيورغال ) از رعاياى خودشان گرفته بجنگ ميآوردند ، نيز ميبايست ملبّس و مسلّح باشند .\r\nژوستن گويد ، كه عدّهء نجباء در جنگ پارتيها با كراسّوس بچهارصد نفر ميرسيد و عدّهء قشون اشكانى به چهل يا پنجاه هزار ( كتاب 41 ، بند 2 ) ، ولى عدّهء افراد جنگى يك نفر رئيس خانواده يا ملّاكى گاهى بده هزار نفر ميرسيد ، چنان كه در باب سورنا از قول پلوتارك ، بالاتر گذشت .\r\nافراد پارتى ، كه در سپاه داخل ميشدند ، از سه نوع مردم تركيب مييافتند : از\r\n\r\n","description":"","footnote":"","page_name":" 2668 ","page_number":728},
  {"content":"\r\n\r\nآزادان ، بندگان ، اسراء و اسراءزادگان . اسراء اشخاصى بودند ، كه در موقع جنگى اسير گشته بودند ، اينها را بين نجباى پارتى تقسيم ميكردند و ايشان به اينها زن داده زاده‌هاى اسراء را براى جنگ تربيت ميكردند و هريك از امراء و بزرگان ميبايست در موقع جنگ عدّه‌اى از اسراء يا اسراءزادگان خود را براى دخول در سپاه شاه بادارهء نظام بفرستند . اينها از بندگان بشمار ميآمدند ، ولو اينكه چند پشت ميگذشت .\r\nمعلوم است ، كه سرپرستى و كفالت اسراء و اسراءزادگان بعهدهء صاحبان و آقايان آنها بود .\r\nپارتيها عادت داشتند ، كه در موقع جنگ علاوه بر اسبى ، كه بر آن سوار بودند ، يك اسب يدكى نيز همراه خود داشته باشند ، تا اگر اسب اوّل خسته شد و درماند ، بر اسب تازه‌نفسى بنشينند ( ديوكاسّيوس ، كتاب 41 ، بند 24 ) ، ولى از نويسندگان رومى ديده نميشود ، كه مزايائى براى اين ترتيب قائل شده باشند .\r\nبنابراين بايد گفت كه اوّلا همه پارتيها اين عادت را نداشته‌اند و ثانيا چون اداره كردن اسب يدكى در گيرودار جدال مشكل بوده ، نميتوان گفت ، كه حسن داشتن اسب يدكى بر نداشتن آن ميچربيده . پارتيها عادتى داشتند ، كه كزنفون بپارسيها نسبت ميدهد ( كتاب عقب‌نشينى ، فصل 3 ، بند 4 ) و آن‌چنين بود ، كه شب جنگ نميكردند و ، همين كه هوا تاريك ميشد ، دست از جنگ كشيده اردوى خود را دور از دشمن ميزدند . جهت اين بود ، كه پارتيها اردوشان را با خندق و استحكامات ديگر محكم نميكردند و ، چون عمده قشون پارتى از سواره‌نظام تركيب مييافت و سوار باسبش علاقه‌مند است و حاضر كردن اسب براى سوارى در شب مشكل است و مستلزم وقت ، دور از دشمن اردو زدن اين مزيّت را داشت ، كه اردوى پارت ناگهان مورد حمله دشمن واقع نميشد ( ديوكاسّيوس ، كتاب 40 ، بند 1 ) . در موقع تعقيب قشون دشمن هم ، چنان كه از نوشته‌هاى پلوتارك ديده مىشود ( كتاب آن‌تونيوس ، بند 47 ) همين كه شب درميرسيد ، پارتيها تا روز ديگر از تعقيب صرف‌نظر ميكرده‌اند\r\n\r\n","description":"","footnote":"","page_name":" 2669 ","page_number":729},
  {"content":"\r\n\r\nو نيز استنباط مىشود ، كه پارتيها در زمستان جنگ را دوست نداشتند ( كتاب آن‌تونيوس از قول پلوتارك ، بند 40 ) ، ولى جنگ فرهاد دوّم با آن‌تيوخوس سىده و جنگ بلاش اوّل با په‌توس بر خلاف اينقاعده در زمستان روى ميدهد ( بكيفيّات اين جنگها در قسمت تاريخى اين كتاب رجوع شود ) . جهت اينقاعده از اينجا بود ، كه پارتيها در تيراندازى مهارت داشتند و چون زه كمانها از رطوبت زمستان سست ميگشت ، آنها نميتوانستند از اين مهارت خود نتيجهء مطلوب را بگيرند .\r\nپارتىها حرارت آفتاب را خوب تحمّل ميكردند و بيش از روميها از اين حيث بردبار بودند ، چنان كه ديوكاسّيوس گويد ( كتاب 40 ، بند 15 ) روميها تصوّر ميكردند ، كه پارتيها براى تحمّل گرماى شديد دوائى ميخورند ، زيرا ميديدند ، كه پارتيها زودزود آب نميآشامند و آب زياد هم با خود برنميدارند ، ولى بايد گفت ، كه اين تصوّر مبنائى نداشته ، تحمّل و بردبارى پارتيها از عادات آنها بسختيهاى جنگ بوده . اين هم طبيعى است زيرا پارتى يعنى يك مرد جنگى و دولت پارت يعنى يك اردوى نظامى . به همين جهت پارتيها صلح متمادى را دوست نداشتند و شاه جنگجو را بر شاهى صلح‌طلب ترجيح ميدادند و نيز از اين جهت بود ، كه در هشت جنگى ، كه روميها با پارتيها كردند ، فقط در يكى بهره‌مند گشتند و آن هم در زمان اعلى درجهء انحطاط دولت پارت ( جنگ آويديوس كاسّيوس با پارتيها ) . در باقى جنگها در دشت نبرد شكست خوردند يا پارتيها ، بىاينكه داخل جنگ شوند ، چنان دشمن را مستأصل كردند ، كه جنگ بعقب‌نشينى روميها خاتمه يافت . چون كيفيّات تمامى اين جنگها در قسمت تاريخى اين كتاب گفته شده ، تكرار را زايد ميدانيم . فيل جنگى در قشون پارتى استعمال نميشد ، شايد پارتيها هم مانند اسكندر عقيده بمفيد بودن اين حيوان در جنگ نداشتند و ، چنان كه در كتاب دوّم و سوّم اين تأليف گذشت ، كرارا فيلها از جهت برداشتن زخمهاى زياد برگشته بقشون خودى بيش از قشون بيگانه زيان ميرسانيدند .\r\nاز ارّابه‌ها يا گردونه‌هاى داس‌دار دوره هخامنشى نيز خبرى نيست و بايد\r\n\r\n","description":"","footnote":"","page_name":" 2670 ","page_number":730},
  {"content":"\r\n\r\nگفت ، كه كلية ارّابه در قشون پارتى استعمال نميشود . فقط در يك مورد پلوتارك از آن ذكر مىكند و آن هم براى حمل زنان غيرعقدى سورنا است ( بكيفيّات جنگ كراسّوس با پارتيها رجوع شود ) .\r\nادارهء حمل‌ونقل قشون پارتى خوب تشكيل نشده بود ، ولى هزاران شتر براى حمل بنه و آذوقه و اسلحهء قشون حاضر بود .\r\nپارتيها زنانى را با خود بجنگ ميبردند ، ولى بر خلاف پارسىها ، زنان عقدى در خانه‌ها ميماندند . زنانى كه با اردوها حركت ميكردند ، غالبا زنهاى يونانى سلوكيّه يا ساير شهرهاى يونانى و مقدونى بودند . روميها اين نوع زنانرا همخوابه « 1 » مينامند ، كه به زبان پارسى كنونى زنان غيرعقدى يا متعه بايد گفت . از نوشته‌هاى پلوتارك چنين برميآيد ، زيرا او گويد ، كه دويست دستگاه تخت روان ، زنان غير عقدى سورنا را حمل ميكرد ( كتاب كراسّوس ، بند 21 ) . بعض اين زنان زنهاى بدعمل بشمار ميرفتند و عدّه‌اى زياد از آنها خواننده يا سازنده بودند .\r\nوقتى كه پارتيها ميخواستند با قشون دشمن داخل مذاكره گردند ، چنان كه بالاتر گفته شد ، زه كمان را كشيده و بدشمن نزديك شده مقصودشان را اطّلاع ميدادند ، بعد ملاقات در منطقه بيطرفى ، چنان كه بالاتر گذشت ، به عمل ميآمد .\r\nروميها گويند ، كه در بعض موارد پارتيها از اين حق سوء استعمال و دشمن را اغفال ميكردند ، ولى جز مورد ملاقات سورنا با كراسّوس موردى براى خيانت پارتيها ذكر نشده و آن مورد هم ، چنان كه در جاى خود گفته شد ، محقّق نيست ، زيرا خود پلوتارك گويد ، كه هركس حدسى مىزند و خبرى صحيح نداريم .\r\nاين است اطّلاعاتى ، كه از نويسندگان عهد قديم راجع بسپاه پارتى بدست ميآيد . كسانى كه ميخواهند اطّلاعات بيشترى بيابند ، بايد بشرح جنگهاى پارتيها با روميها ، كه بالاتر در قسمت تاريخى اين كتاب ذكر شده ، رجوع كنند .\r\n\r\nاسلحه\r\nاسلحهء پارتيها همان بود ، كه ذكر شد . در ميان اسلحه تعرّضى تير اهميّت مخصوصى داشت و بعضى به اين عقيده‌اند ، كه علامت\r\n\r\n\r\n","description":"","footnote":"\r\n( 1 ) -  Concubo ( Concubine ) . \r\n","page_name":" 2671 ","page_number":731},
  {"content":"\r\n\r\nقوم پارت بود . بايد همچنين باشد ، زيرا مهارت پارتيها در تيراندازى معروف و در همه‌جا مشهور است : كم‌تر ملّتى است ، كه اين هنرمندى پارتيها را نداند .\r\nوقتى كه به لژيونهاى رومى امر ميشد بجنگ پارتيها روند ، لرزه بر اندامشان ميافتاد ( در كيفيّات جنگ كراسّوس دقت شود ) ، بعد از تير نيزه هم اهميّت داشت .\r\nچوب نيزه و تك آن را خيلى محكم ميساختند ، چنان كه گاهى با يك ضربت دو نفر را ميافكندند . پس از اين دو اسلحه شمشير دو دمه و قمه و كارد نيز استعمال ميشد و اسلحه دفاعى ، چنان كه گذشت ، عبارت بود از كلاهخود و زره بلند و شلوارى گشاد از چرم .\r\nبر اسبها هم زره و برگستوانى ميپوشيدند و سوار با اسبش غرق آهن و پولاد ميگشت .\r\n\r\nبحريّه\r\nاز بحريه پارتى ابدا ذكرى در نگارشات نويسندگان غربى نشده است و بنابراين بايد گفت ، كه دولت پارت بحريه نداشته .\r\nبايد هم‌چنين باشد ، زيرا درياى گرگان در دست يك دولت دريائى نبود و ارتباطى هم با درياهاى ديگر نداشت . خليج‌پارس از پارت خيلى دور بود و بالاخره استيلاى پارت بر سوريّه يا آسياى صغير چند ماهى بيش دوام نيافت . اما براى گذشتن از فرات قايقهائى به كار ميانداخته‌اند .\r\n\r\nماليّه\r\nاز امور ماليه دولت اشكانى اطّلاعى نيست و نميدانيم ماليات - هائى ، كه ميگرفتند ، چه بوده و چگونه وصول ميكردند و تشكيلات مالى آنها بچه اساس گذارده شده بود . آيا دولت اشكانى ترتيبات دولت هخامنشى را رعايت ميكرده ( صفحهء 1470 اين تأليف ) يا ترتيبى ديگر ، كه تقليد از سلوكيها بوده مقرّر داشته بود ، ولى ظنّ قوى اين است ، كه از ولات پارتى ( نه از پادشاهان دست‌نشانده ) برحسب مقاطعه وجوهى بخزانه وارد و با نظر شاه خرج ميشده .\r\nدر اين دوره چيز تازه‌اى ، كه ديده مىشود ، گمرك است . در دولت هخامنشى ، چنان كه گذشت ( صفحه 1513 اين تأليف ) ذكرى از گمرك نميشود ، ولى پارتيها بتقليد\r\n\r\n","description":"","footnote":"","page_name":" 2672 ","page_number":732},
  {"content":"\r\n\r\nاز سلوكيها از امتعهء وارده و صادره هردو در سرحدّ گمرك ميگرفتند ، اما اينكه چه ميگرفتند ، در باب تجارت پائين‌تر صحبت خواهد بود و راجع بگمرك نيز .\r\n\r\nمسكوكات اشكانى\r\nدر اين مبحث كتابى ، كه در عهد قديم نوشته شده باشد ، وجود ندارد ، ولى در عهد جديد و بخصوص معاصر ، علمائى رنج برده در مسكوكات اشكانى مداقّه و تحقيقات عميقى كرده ، نتايج را بوسيلهء كتبى نفيس و گرانبهاء انتشار داده‌اند . گنجانيدن تمامى اطّلاعاتى ، كه آنها ميدهند در اين مبحث كارى است ، كه از حدود كتاب تاريخ خارج است ، زيرا سكّه‌شناسى « 1 » خود رشته‌اى است جداگانه و اگر كسى بخواهد اطّلاعات كامل از آن بيابد ، بايد اين رشته را تحصيل كند . اما در صورتى كه بخواهيم از موضوع فنّى صرف نظر كرده فقط نتايجى را ، كه بتاريخ مربوط است ، اتّخاذ كنيم ، ميتوان از اين نوع كتب استفاده‌هاى گرانبهائى براى تاريخ كرد و ما اين اصل را پيروى كرده از بعض اين نوع كتب اطّلاعاتى بدست آورده‌ايم ، كه در اينجا ذكر ميكنيم .\r\nزايد است علاوه كنيم ، كه تعيين سنين سلطنت شاهان اشكانى ، چنان كه در قسمت تاريخى اين كتاب گذشت ، بجز مستثنياتى چند نيز نتيجه همين رشته سكّه‌شناسى است .\r\nاسامى بعض علمائى را ، كه در اين رشته رنج برده‌اند ، با اسم كتاب آنها مينويسيم تا اشخاصى ، كه طالب اطّلاعات بيشترى باشند ، بدان كتابها رجوع كنند :\r\nبارتولومه « 2 » تحقيقات در باب سكّه‌شناسى اشكانى ، خاطره‌هاى مجمع آثار عتيقه جلد دوّم .\r\nآ . لن‌پريه « 3 » - خاطره‌هائى راجع بتاريخ سلطنت و تصاوير پادشاهان اشكانى پارت ، پاريس 1853 .\r\nكنت پروكش استن « 4 » - سكّه‌هاى پادشاهان پارت ، پاريس 1874 - 1875 .\r\n\r\n\r\n","description":"","footnote":"\r\n( 1 ) -  Numismatique . \r\n( 2 ) -\r\n Bartholomaei . Recherches sur la numismatique Arsacide ( mem . de la soc . d'archeol . t II ) . \r\n( 3 ) -\r\n A . de Longperier . Memoires sur la ehronologic et Piconographie des rois Perthes Arsacides ( Paris 1853 ) . \r\n( 4 ) -\r\n Comte Prokesch - Osten . Les monnaies des rois Parthes ( Paris 1874 - 1875 ) . \r\n","page_name":" 2673 ","page_number":733},
  {"content":"\r\n\r\nمتمّم اين كتاب از آلكسيس دوماركف « 1 » - مسكوكات پادشاهان پارت ، پاريس 1877 .\r\nليندزى « 2 » - تاريخ و مسكوكات پارتيها ، كرك ، 1852 .\r\nپرسى گاردنر « 3 » - مسكوكات پارتى ، لندن ، 1877 .\r\nمعلوم است ، كه بعض علماى ديگر كتبى در رشته سكّه‌شناسى هند و باختر و غيره نوشته‌اند و اطّلاعاتى نيز در باب مسكوكات پارتى ميدهند ولى از كتبى ، كه مستقيما راجع بسكّه‌شناسى پارت و اشكانيان پارتى است اينها بيشتر معروفند .\r\nمسكوكات دولت اشكانى از نقره و مس است . از مفرغ هم سكّه‌هائى هست ، ولى نادر است ، جنس اين سكّه‌ها برنجى است ، كه روى آن را لعابى از مس داده‌اند ، از طلا سكّه نميزدند . جهت آن را بعضى تصوّر ميكنند از اين‌جا بوده ، كه دولت روم ميخواست ضرب اين سكّه از مختصّات آن باشد و با دولى ، كه معاهده ميبست ، اين شرط را قيد ميكرد و نيز مقرّر داشته بود ، كه تجّار رومى مسكوكات طلاى خارجه را در معاملات قبول نكنند . بايد اين نظر صحيح باشد ، زيرا وقتى كه پارسىها بر دولت اشكانى غلبه كردند و اردشير پاپكان با قيصر روم آلكساندر سور در جنگ شد ، مخصوصا سكّهء طلا زد ، تا اين امتياز روميها را نشناخته باشد . اما اينكه گويند ، كه يك‌جاى نوشته پروكوپ راجع به زمان ژوستىنين نيز مؤيّد اين است ، كه ضرب سكّه طلا بروم اختصاص داشته ، به نظر مؤلّف پذيرفتن اين عقيده مشكل است .\r\nمورّخ مذكور گويد ، كه چون اعراب باجى بروم فرستاده بودند ، كه از پول طلا بود ، ولى صورت قيصر را نداشت ، اين اقدام باعث جنگ ژوستىنين با آنها گرديد .\r\nاين خبر مىرساند ، كه دولت روم شرقى يا بيزانس ميخواسته مسكوكاتش متّحد الشكل باشد و سكّه را در ضرّابخانهاى دولتى بزنند ، نه اينكه ضرب سكّه طلا بدولت بيزانس اختصاص داشته است و ديگر در اين مورد صحبت از اعرابى است ، كه باجگذار روم\r\n\r\n\r\n","description":"","footnote":"\r\n( 1 ) -\r\n Alex . de Marcoff . Les monnaies des rois Parthes ( Paris 1877 ) . \r\n( 2 ) -\r\n Lindsay . History and Coinage of the Parthians ( Cork 1852 ) . \r\n( 3 ) -\r\n Percy Gardner . The Parthian coinage ( London 1877 ) . \r\n","page_name":" 2674 ","page_number":734},
  {"content":"\r\n\r\nشرقى ، يعنى تابع آن بودند و دولت اشكانى هيچگاه تابع روم نبود .\r\nبهرحال مسكوكات اشكانى از نقره و مس بود و اوّلى از دو قسم : قسمى را دراخم ميناميدند و آن اصلا پول يونانى بود « 1 » و قسم ديگر را چهار دراخمى ( دراخم در قرون بعد درهم گرديد ) .\r\nدراخم گاه چهار گرام وزن داشت و گاهى كمتر . معلوم است ، كه چهار دراخمى چهار مقابل دراخم وزن داشته . در باب قيمت درهم اشكانى نميتوان بتحقيق چيزى گفت ، زيرا معلوم نيست ، كه نسبت طلا به نقره در اين زمان چه بوده . هرودوت در جائى ، كه از مالياتهاى مقرّر داريوش صحبت ميدارد ، نسبت طلا را به نقره سيزده و ثلث معيّن مىكند ( صفحه 1474 اين تأليف ) ، ولى معلوم نيست ، كه اين نسبت تا دورهء اشكانيان يا در آن دوره ثابت مانده باشد . چون دراخم يونانى را از حيث وزن 4 گرام و ربع دانسته ارزش آن را نود و سه سانتيم فرانك طلاى كنونى معيّن كرده‌اند ، بنابراين اگر حدّ وسط وزن دراخم اشكانى را هم همين‌قدر فرض كنيم ، ارزش آن به پول كنونى همانقدر مىشود . پول مسين اشكانى تقريبا يازده گندم وزن داشته و چون نسبت مس به نقره در دورهء امپراطورى روم تغيير ميكرده بدين معنى ، كه اعلى درجهء ترّقىاش نسبت يك را بهفتاد و ادنى تنزّلش نسبت يك را به 40 داشته ، نميتوان ارزش پول مسين اشكانى را محقّقا معلوم داشت ، بخصوص ، كه طول دوره اشكانى 475 سال بود . بر سكّه‌هاى اشكانى نوشته‌هائى نقر شده و زبان و خطّ اين نوشته‌ها يونانى است ، ولى در اواخر دورهء اشكانى بر بعضى سكّه‌ها نوشته‌هاى آرامى نيز ديده مىشود . شاهان اشكانى اسم شخصى را كمتر ذكر كرده به همان اسم ارشك اكتفاء ورزيده‌اند و اين عدم ذكر اسم شخصى تعيين اين مسئله را ، كه فلان سكّه متعلّق بكدام شاه اشكانى است ، بسيار دشوار كرده است و در بعض موارد اين مسئله محقّقا حل نشده است ، ولى بر برخى از سكّه‌ها اسم شخصى شاه ذكر شده ، بخصوص در مواردى ، كه چند نفر در يك زمان\r\n\r\n\r\n","description":"","footnote":"\r\n( 1 ) - لفظ دراگم را بعضى تصوّر ميكنند ، كه از كلمه ( دراگ‌من ) آسورى آمده و بمعنى شصت يك ( 60 / 1 ) من است . من وزن بابلى است .\r\n","page_name":" 2675 ","page_number":735},
  {"content":"\r\n\r\nدر ايران سلطنت كرده‌اند مثلا بلاش ، پاكر دوّم و اردوان چهارم ، چنان كه گذشت .\r\nبراى نمونه نوشته‌هاى منقوش چند سكّه را ذكر ميكنيم :\r\nاز تيرداد اوّل : بيونانى - بازىلوس مگالى آرزاكى ( يعنى شاه بزرگ ارشك ) .\r\nاز اردوان اوّل : بيونانى - به همان مضمون .\r\nاز فرىياپت : بيونانى - مگالى آرزاكى فيلادلفى ( ارشك بزرگ محبّ برادر ) .\r\nاز مهرداد اوّل : بيونانى - بازىلوس مگالى آرزاكى اپى فانيس ( شاه بزرگ ارشك نامى ) .\r\nاز كامناسكير يا مناسكير پسر فرهاد : بيونانى - بازى لوس مگالى آرزاكى اورگه‌تى اپىفانيس فيل‌هل‌ّنس ( شاه بزرگ ، ارشك نيكوكار نامى ، محبّ يونان ) .\r\nاز مهرداد اوّل : بيونانى - بازىلوس بازىله ان‌آرزاكى ديكايى اورگه‌تى كاىفيل الّه‌نس ( شاه شاهان ، ارشك عادل ، نيكوكار و محبّ يونان ) .\r\nاز فرهاد سوّم : بيونانى - بازى لوس مگالى آرزاكى فيل پاترس اورگه‌تى اپىفانيس كاىفيل هل‌ّنس ( شاه بزرگ ، ارشك پدر دوست ، نيكوكار نامى و محبّ يونان ) .\r\nاز ارد اوّل : بيونانى - بازى لوس آرزاكى اورگه تى فيل هل‌ّنس ( شاه ارشك نيكوكار و محبّ يونان ) .\r\nايضا از ارد اوّل : بيونانى - اردس بازى ليس ( اردشاه ) .\r\nاز فرهاد چهارم : بيونانى - بازىلوس بازىله ان‌آرزاكى اورگه‌تى ديگايى فيل هل‌ّنس ( شاه شاهان ، ارشك نيكوكار عادل محبّ يونان ) .\r\nايضا از فرهاد چهارم : بيونانى - فراآتس بازىلوس ( فرهاد شاه ) .\r\nاز بلاش دوّم : بيونانى - بازى لوس بازى له‌ان اورگه تى ديكايى اپى فانس فيل هلّن ( شاه شاهان ، ارشك نيكوكار ، عادل نامى ، محبّ يونان ) .\r\nاز بلاش چهارم : به آرامى - ولكاش ارشك ملكان ملكا ( بلاش ارشك\r\n\r\n","description":"","footnote":"","page_name":" 2676 ","page_number":736},
  {"content":"\r\n\r\nشاهنشاه ) ، سكّه ديگر : به آرامى - ولكاش ملكا ( بلاش شاه ) ، اين سكّه را حدس ميزنند ، كه از بلاش پنجم است .\r\nنيز سكّه‌اى به آرامى - ميتردت ملكا ( مهرداد شاه ) ، اين سكّه را به مهرداد چهارم نسبت ميدهند .\r\nبر مسكوكات علامت شهرى ، كه سكّه زده است نمايان است « 1 » و از اين علامات استنباط ميكنند ، كه اين شهرها ضرّابخانه داشته‌اند : فيلاكس ، خاراكس ، ( در خوزستان ) آرتامىتا « 2 » نزديك قزل‌رباط كنونى ( در كرمانشاهان ) . علامات شهرهاى ديگر نيز بر سكّه‌ها ديده مىشود ، ولى بعضى را نتوانسته‌اند معيّن كنند ، كه متعلّق بكدام شهر است و برخى را تقريبا معيّن كرده‌اند . عدّه اين شهرها زياد است و ظنّ قوى ميرود ، كه در هركدام از ممالك تابعه شهرى بوده ، كه ضرّابخانه داشته .\r\nبراى اينكه بنمائيم نوشته‌هاى سكّه‌هاى اشكانى تا چه‌اندازه شبيه نوشته‌هاى سكّه‌هاى سلوكى است ، نوشتهء سكّهء دمتريوس دوّم پادشاه سلوكى را ، كه اسير پارتيها گرديد ، ذكر ميكنيم :\r\nبازىلوس دمترى ته‌اىفيلادلفى نيكات‌رس . يعنى شاه دمتريوس خداوند ، محبّ برادر ، فاتح . پس از اينكه اين پادشاه سلوكى در جنگ شكست خورده اسير پارتيها گرديد و ، چنان كه در قسمت تاريخى اين كتاب گفته شد ، چند سال در گرگان بزيست ، از قرار معلوم سكّه‌اى زده ، كه نوشته‌اش اين است :\r\nبازى لوس مگالى آرزاكى يعنى شاه بزرگ ارشك . از اين سكّه بعضى استنباط ميكنند ، كه او در اسارت ، چون داماد شاه اشكانى بوده ، پادشاه دست‌نشانده گرگان بشمار ميآمده و از اين جهت سكّه زده است .\r\nبر سكّه‌هاى پارتى علاوه بر نوشته‌هائى ، كه به زبان و خطّ يونانى است ، حروف الفباى يونانى و ندرتا حروف آرامى نيز مشاهده مىشود ، بدين ترتيب ، كه بهر سكّه يكى از حروف الف‌باى يونانى نقش شده . نوشته‌هاى يونانى در اوايل دوره پارتى خوب است ،\r\n\r\n\r\n","description":"","footnote":"\r\n( 1 ) -  Monogramme . \r\n( 2 ) -  Philaces , Charax , Artamita . \r\n","page_name":" 2677 ","page_number":737},
  {"content":"\r\n\r\nولى در اواسط دوره رو بانحطاط رفته و در اواخر آن خراب است و خواندنش مشكل . جهت را از اينجا ميدانند ، كه در اوايل دورهء پارتى ضرّابخانه‌ها فقط در پارت بالاخص ، يعنى در مستملكات دولت سلوكيها بوده و استادان يونانى در ضرّابخانه‌ها كار كرده‌اند ، ولى در زمان مهرداد اوّل دولت پارت وسعت يافته شامل پارس و ماد و خوزستان و بابل و غيره شد و چون ميبايست ضرّابخانه‌هاى جديد بنا شود ، اين نوع مؤسسات در هر مملكتى ايجاد گرديد . بعد ، چون استادان از قوم يونانى نبودند و زبان يونانى را نميدانستند ، از سكّه‌هاى يونانى تقليد ميكردند و بعبارت ديگر صورت نوشته‌ها را ميساختند . اين قسم نوشته‌ها را محقّقين مسكوكات لژاند بربرى مينامند « 1 » .\r\nدر ابتداء و اواسط دورهء پارتى نوشته‌ها منحصرا به زبان و خطّ يونانى نقش شده ، ولى از مهرداد چهارم ببعد به زبان و خط آرامى نيز .\r\nسكّه‌ها از 37 ق . م . تاريخ دارد ( گوت‌شميد ، تاريخ ايران الخ ، صفحه 171 ) و تاريخ را مثل سكّه‌هاى سلوكى با حروف الف‌باى يونانى معلوم داشته‌اند ، مانند جداول ابو ريحان بيرونى ، كه عدّه سنين سلطنت شاهان اشكانى را به حساب حروف ابجد مينمايد .\r\nامّا اينكه تاريخ يا چنان كه اكنون گويند تقويم دولت پارت چگونه بوده ، در اين باب پائين‌تر ( صفحهء 2683 ) صحبت خواهد شد . خلاصه آنكه دو تقويم داشته‌اند ، پارتى و سلوكى ، مبدأ اوّلى تأسيس دولت پارت يا ابتداى سلطنت تيرداد اوّل است ، كه با 247 ق . م مطابقت دارد و مبدأ دوّمى تأسيس دولت سلوكى يا 312 ق . م .\r\nبر سكّه‌ها علاوه بر نوشته‌هائى به زبان يونانى و گاهى به آرامى بعضى صورتها و علامات نيز نقش شده ، كه ذكر ميكنيم : به پشت بعض سكّه‌ها صورت اشك اوّل ارشك است ، كه بر سنگى مخروطى شكل نشسته كمانى بدست دارد . ارشك بر بعض سكّه‌ها عقاب و عصاى سلطنت بدست گرفته ( سنگ مخروطى شكل تقليدى است از يونانيها ،\r\n\r\n\r\n","description":"","footnote":"\r\n( 1 ) -  Legendes barbares . \r\n","page_name":" 2678 ","page_number":738},
  {"content":"\r\n\r\nزيرا در معبد دلف مجسّمهء آپلّن « 1 » رب النّوع آفتاب ، پسر زوس ربّ الارباب يونانى را بر چنين سنگى نصب كرده‌اند . م . ) . از ارباب انواع ديگر يونان نيز گاهى صورت يا علاماتى مشاهده مىشود : 1 - زوس يا ژوپىتر « 2 » ، خداى بزرگ يونانيها و روميها . 2 - نيكه « 3 » ربّة النوع فتح ، كه تاج بر سر شاه ميگذارد . بر بعض سكّه‌ها صورت دو نيكه است و هردو تاج بر سر شاه مينهند . 3 - پالّاس ربّ النّوع جنگ . 4 - ربّة النوع عدالت با ترازوئى بدست . 5 - آرته‌ميس ربّة النوع شكار . 6 - هراكل يا هركول نيم رب النوع يونانى و رومى ، كه ذكرش كرارا در كتاب دوّم اين تأليف گذشته . 7 - فرشته شهرى ، كه در ضرّابخانهء آن سكّه را زده‌اند ، گاهى اين فرشته‌ها تاج كنگره‌دار بر سر دارند . علامات ديگر اينها است : كمان باقربان يا بىآن - تير يا تيرهائى - هلال و ستاره بدين شكل « 4 » - شاخ حيوان ، كه علامت فراوانى است . از حيوانات : عقاب ، اسب ، فيل ، گاو ، گاو كوهان‌دار . از نباتات : برگ شبدر ، برگ نخل « 5 » ، كه بدست فرشته است .\r\nبر بعض مسكوكات شكل لنگر كشتى به خوبى نمايان است . در اين باب بايد گفت ، كه اين تصوير تقليدى است از سلوكيها ، ولى به نظر ميآيد ، كه اشكانيان از اين كار مقصودى داشته‌اند ، لنگر كشتى در يونان علامت آپلّن ربّ النوع آفتاب و صنايع بود و سلوكىها ، چنان كه بالاتر ذكر شد ، نسب سلكوس اوّل را به اين رب النوع يونانى ميرسانيدند ( افسانه لااديسه ، صفحه 2053 اين تأليف ) .\r\nاشكانيان چون از سلوكيها زن ميگرفتند ، خواسته‌اند نيز بفهمانند ، كه علاوه بر هخامنشىها نژادشان از طرف زنان سلوكى به اين رب النوع هم ميرسد .\r\nمعلوم است ، كه تمامى اين علامات بر هر سكّه‌اى نيست ، بعضى دون بعضى داراى يكى دو علامت از علامات مذكوره ميباشند . از مسكوكات ديده مىشود ، كه پادشاهان دست‌نشانده اشكانى هم سكّه‌اى باسم خود ميزدند ، مثلا مسكوكاتى از باختر و آذربانان پارس و هفواد كرمان و پادشاهان يزد و آبست يا بست ( كه در جنوب\r\n\r\n\r\n","description":"","footnote":"\r\n( 1 ) -  Apollon . \r\n( 2 ) -  Jupiter . \r\n( 3 ) -  Nike . \r\n( 4 ) - (\r\n( 5 ) -  Palme . \r\n","page_name":" 2679 ","page_number":739},
  {"content":"\r\n\r\nسيستان در كنار رود هيرمند است ) و عراق عجم و هرات بدست آمده . سكّه عراق عجم از اردوان نامى است با اين نوشتهء منقوش ، آراق‌ملكو ، يعنى پادشاه عراق و نيز از همدان از ارد مدائى ( يعنى مادى ) .\r\nدر باب علائم بايد گفت ، كه بيشتر تقليد از يونانيها و سلوكيها است ، ولى هلال و ستاره بايد تقليد از بابل باشد ، عقاب از روميها و عقاب با بالهاى گشاده از هخامنشىها ، زيرا كزنفون ، چنان كه در كتاب دوّم گذشت ، در دو جا گويد ، كه علامت شاه عقابى بود زرّين با بالهاى گشاده ، ولى اين علامت ديده نشده . بر سكّه فرهاد پنجم عقاب نيمتاجى بمنقار گرفته . بر مسكوكات اشكانى شكل زن ندرتا نقش شده ، ولى سكّهء فرهاد پنجم صورت مادر او را داراست .\r\nصورت خود شاه بر يك طرف سكّه و صورت موزا ( يا ترموزا ) بر طرف ديگر به خوبى نمايان است ، ولى نبايد تصوّر كرد ، كه صورت زن فقط بر سكّهء اين شاه ديده مىشود . يكى دو سكّهء ديگر هم بدست آمده ، كه پشتش داراى صورت زن است ، ولى محقّق نيست ، كه اينها كيانند و سكّه‌ها از كيست .\r\nدرجهء قلّت يا كثرت مسكوكات اشكانى ، كه بدست آمده چنين است : از اشك اوّل ارشك از همه كمتر يافته‌اند . از سايرين درجهء كم و زيادى متناسب با تقدّم و تأخّر آنها از حيث زمان است ، يعنى عدّه سكّه‌هاى شاه مؤخّر بيش از سكّه‌هاى شاهان مقدّم است .\r\nبر سكّه سر شاه نقش شده ، ولى سكّه‌اى هم بدست آمده ، كه شاه بر اسب سوار است .\r\nتاجها مختلف الشّكل است و نيمتاجها نيز . بعض سكّه‌ها زنجيره دارد و برخى آن را فاقد است . كيفيّات ديگر از گراورهاى اين كتاب ديده مىشود و از اين جهت بذكر آن نميپردازيم ، بالاخره بايد گفت ، كه هرچند سكّه‌هاى اوايل دوره پارتى ظريف‌تر از مسكوكات اواخر آندوره است ، ولى كليّة سكّه‌هاى اشكانى از حيث ظرافت پست‌تر از سكّه‌هاى دولت ساسانى است .\r\nچنان كه از مسكوكات اشكانيان پارتى مشاهده مىشود ، شاهان اشكانى چيزهاى\r\n\r\n","description":"","footnote":"","page_name":" 2680 ","page_number":740},
  {"content":"\r\n\r\nزيادى از يونانيها و سلوكيها تقليد كرده‌اند و اين گونه رفتار ايشان در بادى نظر باعث حيرت است : با آنكه آنها جدّ داشته‌اند ، نژاد خودشانرا به هخامنشىها رسانيده به ايرانيها بفهمانند ، كه جانشينان شاهان مزبور ميباشند ، چگونه رفتارشان غير آن بوده ؟ جهت را بعضى چنين بيان ميكنند ، كه در ابتداء اشكانيان بپارسيها نزديك شده خواستند از آنها استفاده كنند ، ولى پارسىها ، چون پارتىها را دوست نداشتند ، آنها را باصطلاح به « بازى نگرفتند » و در نتيجه پارتيها از پارسىها مأيوس گرديده ترتيبات يونانى را تشويق كردند ، تا آنها را رو به خود كنند و آنها پارتيها را بكلّي قومى بربر ( خارجى ) نسبت بخودشان ندانند ، ولى اين نظر نبايد صحيح باشد .\r\nاوّلا از نويسندگان عهد قديم كسى اين نظر را ذكر نكرده ، راست است ، كه بعض نويسندگان مزبور گويند ، پارسيها و ماديها از خشونت پارتيها شكايت داشتند ، ولى اين خبر نميرساند ، كه تقليد آنها از يونانيها مبنى بر عدم همراهى پارسيها و ماديها از آنها بوده باشد . ثانيا بايد در نظر گرفت ، كه اگر پارتيها ميخواستند بپارسيها نزديك شوند ، جهت نداشت ، كه پارسيها نخواهند در ادارات پارتى داخل شوند ، چنان كه در قرون بعد مىبينيم ، كه حتّى در ادارات دولتهائى مانند دولتهاى مغول داخل ميشوند ، و حال آنكه پارتيها از حيث تمدّن از مغول‌ها بمراتب برتر بودند . ما عقيده داريم ، كه پارتيها از دو جهت نخواسته‌اند به پارسىها نزديك شوند :\r\nاوّلا - ترتيبات دورهء هخامنشى در اين زمان از ميان رفته ( روايات پارسى گويد ، كه اسكندر آن را برانداخته بود ) و ترتيبات يونانى جاىگير آن گرديده بود ، ثانيا - شاهان اشكانى حسّ ميكردند ، كه با بودن شهرهاى يونانى زياد در خود ايران و داشتن سروكار با سلوكيها و يونانيها و روميها زبان و خط و پول و ساير چيزها به ترتيب دوره هخامنشى مقاصد آنها را حاصل نميكند .\r\nزبان و خطّ يونانى در آسياى غربى از آسياى صغير و سوريّه گرفته تا باختر و دور تر بيش از زبان پارسى قديم انتشار داشت و تمدّن يونانى بيش از تمدّن پارسى رايج بود و چون اشكانيان خودشانرا جانشينان هخامنشىها و اسكندر ميدانستند ،\r\n\r\n","description":"","footnote":"","page_name":" 2681 ","page_number":741},
  {"content":"\r\n\r\nچنان كه به همين عنوان آسياى صغير و سوريّه را مطالبه ميكردند ، عيبى در اين نميديدند ، كه ترتيبات يونانى را هم اتّخاذ و يونانيها را بخودشان نزديك كنند . در ايران شهرهاى يونانى ، كه اين پول را به كار ميبردند ، زياد بودند . بعلاوه ، اين پول در تجارت خارجه هم استعمال ميشد و بخارجه ميرفت و چون زبان يونانى در آسياى غربى و مصر و هند خيلى انتشار داشت ، معلوم است ، كه زبان و خطّ يونانى باعث رواج پول اشكانى ميگرديد .\r\nبهترين دليل اين نظر آنكه درجهء تقليد اشكانيان از يونان بسته بقوّت تمدّن يونانى است و در اوايل دورهء اشكانيان يونانيّت قوىتر از قسمتهاى ديگر آن دوره مىباشد . جهت معلوم است ، هرقدر دولت سلوكى ، كه مشوّق تمدّن يونانى است سست و ضعيف ميگردد ، از قوّت يونانيّت هم ميكاهد ، مثلا زبان و خطّ يونانى روى سكّه‌ها به زبان و خطّ آرامى مبدّل ميگردد . دانستن زبان و ادبيّات يونانى رو بانحطاط ميگذارد ، خطّ سكّه‌ها بقدرى بد است ، كه خوانا نيست و قس عليهذا .\r\nپس اين تقليد از قوّت تمدّن يونانى ناشى گرديده بود و نيز از آنجا ، كه در اين زمان ترتيبات دولت هخامنشى را برانداخته بودند . بالاخره به اين نتيجه ميرسيم ، كه چنان كه دولت ماد و دولت اوّل پارس ترتيباتى زياد از آسور و بابل اتّخاذ كرده بودند ، دولت پارت هم چيزهاى زيادى از يونانيها و گاهى هم از روميها اقتباس كرد . شاهان اشكانى از القاب و عناوين ، لقب شاهنشاهى را اتّخاذ كردند ، تا برسانند ، كه جانشينان هخامنشىها هستند . اتّخاذ باقى القاب مانند لقب : عادل ، نيكوكار ، محبّ برادر ، پدر دوست و غيره براى رقابت با سلوكيها است و بالاخره عبارت ، محبّ يونان براى جذب قلوب يونانيهاى داخلى استعمال شده .\r\nبالاتر گفتيم ، كه دولت اشكانى پول طلا سكّه نميزد ، از اينمعنى نبايد استنباط كرد ، كه طلا بايران وارد نميشد . در دوره اشكانى پول طلا از راه تجارت بايران ميآمد . چنان كه پول نقره اشكانى هم بخارجه ميرفت و با دينار رومى رقابت ميكرد .\r\nپول طلاى رومى ، كه از مستملكات روم بايران وارد ميشد آئورى « 1 » نام داشت ،\r\n\r\n\r\n","description":"","footnote":"\r\n( 1 ) -  Auri . \r\n","page_name":" 2682 ","page_number":742},
  {"content":"\r\n\r\nكه بمعنى طلائى است ، چنان كه در يك هخامنشى هم به همين معنى است . آئوريهاى روم و بيزانس مختلف بود ، گاهى 40 و گاهى 72 آئورى را معادل يك ليبراى « 1 » طلا ميدانستند و ليبراى طلا 328 گرام يا تقريبا 65 مثقال وزن داشته ، بنابراين وزن آئورى از چهار گرام و نيم تا 8 گرام و دو عشر بوده و وقتى كه 4 گرام و نيم يا تقريبا يك مثقال وزن داشت 25 دينار رومى محسوب ميشد . علاوه بر تجارت غرامتى ، كه اردوان پنجم از روميها گرفت باعث ورود طلاى زياد بايران گرديد ، ولى ساسانيان بيش از اشكانيان از آن استفاده كردند . اشكانيان عنوانى هم از روميها اتّخاذ كردند و آن لفظ اوتوكرات « 2 » بود ، كه بمعنى حاكم مطلق است ( يعنى پادشاهى ، كه حكومتش محدود نيست ) . اتّخاذ اين عنوان در دولت پارت با آنچه ، كه راجع بترتيبات سلطنتى گفته شده است ، صورى به نظر ميآيد ، زيرا با بودن مجلس مهستان پادشاه پارت حكومت مطلقه نداشته .\r\n\r\nتاريخ ( تقويم )\r\nتقويم شاهان اشكانى دو ترتيب داشت : ترتيب سلوكى و پارتى . مبدأ تاريخ اوّلى از 312 ق م . يا از ابتداى تأسيس دولت سلوكى بود . سال موافق اين تقويم قمرى است ، يعنى داراى دوازده ماه است و چون با سال شمسى مطابقت ندارد ، هر سه سال عدّه ماه‌ها را بجاى دوازده سيزده حساب ميكردند ، تا با سال شمسى مساوى گردد ، معلوم است ، كه تقويم سلوكى تقليد از تقويم يونانى و مقدونى است ، كه نيز سالش سال قمرى است . مبدأ تاريخ پارتى ابتداى سلطنت تيرداد اوّل يا 247 ق . م است . سالها شمسى است و اسامى دوازده ماه همان اسامى اوستائى است ، كه اكنون نيز معمول است . فروردين ، اردىبهشت ، الخ . بر سكّه‌ها هردو تاريخ ذكر ميشد ، ولى در ميان مردم تنها تاريخ پارتى رواج داشت . لوحه‌هائى در بابل يافته‌اند ، كه متعلّق بدورهء اشكانى است و فقط تاريخ پارتى دارد و چون اسم خردادماه ( هئوروتات ) در لوحه‌اى ذكر شده معلوم است ، كه ماهها همان نامهاى اوستائى بوده . در اين‌جا سئوالى طرح مىشود ، كه سالهاى شمسى پارتى را چگونه كبيسه ميكرده‌اند ؟ زيرا مسلّم ، است كه سالهاى\r\n\r\n\r\n","description":"","footnote":"\r\n( 1 ) -  Libra . \r\n( 2 ) -  Autocrate . \r\n","page_name":" 2683 ","page_number":743},
  {"content":"\r\n\r\nشمسى آوستائى 365 روز است ( 12 ماه فى 30 روز ، بعلاوه پنجروز ، كه در آخر سال بر 12 ماه ميافزودند ) و حال آنكه سال طبيعى 365 روز و پنجساعت و چهل و هشت دقيقه و پنجاه ثانيه است و بنابراين در هر چهار سال سال عرفى تقريبا يك روز از سال طبيعى پيش ميافتد و در هر صد و بيست سال تقريبا يك ماه ، چنان كه در جاى خود در دوره ساسانى بيايد . در دوره ساسانيان براى رفع اين نقص در هر 120 سال سال را كبيسه كرده بجاى 12 ماه 13 ماه حساب ميكردند و ماه سيزدهم را بنوبت بعد از ماهى افزوده ، مثلا ميگفتند فروردين اوّل ، فروردين دوّم ، ارديبهشت اوّل ، ارديبهشت دوّم ، خرداد اوّل ، خرداد دوّم الخ . بنابراين ميبايست در دوره اشكانى هم ترتيبى اتّخاذ شده باشد ، زيرا اختلاف براى 475 سال مدّت دورهء اشكانى تقريبا چهار ماه ميشد و ترتيب فصول بكلّى بهم مىخورد ، امور زراعتى و اعياد مذهبى و امور مالياتى نيز اختلال مييافت . متأسفانه اطّلاعى در اين باب نداريم و نميدانيم ، كه اشكانيان براى رفع اين عيب چه ميكردند . شايد كبيسه كردن سال عرفى در هر 120 سال از زمانى قديم معمول بوده و اشكانيان هم مانند ساسانيان رفتار ميكردند ، يا از يونان و روم تقليد ميشده و سال قمرى را كبيسه ميكردند ، امّا سال شمسى در تمام دورهء اشكانى به حال سال سيّار باقى ميماند .\r\n\r\nفصل دوم طبقات - مذهب - اخلاق و عادات - زبان - خط - معارف\r\n\r\nطبقات\r\nدر باب طبقات قوم پارت اطّلاعى نيست ، جز اينكه اعيان و اشراف پارتى خيلى متنفّذ بوده‌اند و ، چنان كه بالاتر ذكر شد ، مجلس اعيان از آنها تشكيل شده بود . آنها در مجلس مهستان هم نفوذى زياد داشتند و حكومت شاه اشكانى را محدود ميساختند ، به همين جهت است ، كه گويند : اقتدار و نفوذ اعيان و اشراف پارتى بيش از اقتدار اعيان و اشراف هر پادشاهى بود ، كه در مشرق سلطنت كرده . مقام اعيان و حقوق آنها موروثى به نظر ميآيد . عضويت مجلس مهستان چيزى نبود ، كه برحسب ميل شاه اعطاء شده باشد ، بل مبنى\r\n\r\n","description":"","footnote":"","page_name":" 2684 ","page_number":744},
  {"content":"\r\n\r\nبر حقّى بود ، كه طبقهء اعيان داشت و ممكن نبود آن را از اين طبقه سلب كرد و ، چون اين مجلس شاه را انتخاب ميكرد و در مواردى كه بالاتر گذشت ، تغيير ميداد ، اعيان مورد ملاحظه و احترام شاهان اشكانى بودند . بعلاوه بايد در نظر داشت ، كه اعيان قوّت و قدرت مادّى هم داشتند ، زيرا هركدام از آنها عدّه‌اى سوار و اشخاص جنگى نگاه ميداشت و اين سوارها در موقع جنگ مورد استفاده ميشد .\r\nراست است ، كه شاه هم دسته‌اى براى حفاظت خود داشت و مستحفظين و قراولان او ميتوانستند از عهدهء سواران و طرفداران اعيان و اشراف برآيند ، ولى در اين موارد اعيان بكمك يكديگر ميآمدند ، تا حقوق و منافعشان محفوظ بماند . اين ترتيب را نه در دورهء مادى ميبينيم ، نه در دورهء هخامنشى و نه در ادوار ديگر تاريخ ايران چه قبل و چه بعد از ظهور اسلام .\r\nدر دول ديگر مشرق هم از دوره‌هاى مختلف چنين ترتيبى ديده نميشود ، بنابراين ميتوان گفت ، كه اعيان پارتى باعمال شاه نظارت داشتند و در امور دولتى داراى رأى بودند . اين وضع معايبى داشت و محسّناتى نيز . عيب بزرگ اين بود ، كه اقتدار اعيان گاهى باعث مصادمه بين اين طبقه و سلطنت ميگرديد و جنگهاى داخلى پيش ميآمد . حسن آن استحكامى بود ، كه استقلال اين طبقه پارتى بدولت پارت ميبخشيد و آن را در مقابل دشمنان پارت و نيز در موارد مشكل قوى ، مهيب و با ثبات ميساخت ، زيرا در اين موارد فقط منافع شاه در خطر نبود ، بلكه اعيان هم از هستى ساقط ميشدند . بنابراين استقلال دولت پارت استقلال خود آنها بود و هر كوششى ، كه براى حفظ استقلال دولت خود ميكردند ، نفعش عايد خود آنها ميگشت . اين ترتيب در هيچ‌كدام از دول مشرق زمين از شرق نزديك تا شرق اقصى وجود نداشت و به آن فقط در دولت پارت برميخوريم . بنابراين جاى حيرت نيست ، كه دولت پارت تقريبا پنج قرن در مقابل آن همه فشارهاى خارجى از طرف مغرب و مشرق ايستاد و درحالى هم ، كه محتضر بود و ميمرد ، باز لژيونهاى رومى را تارومار كرد و غرامتى سنگين از قيصر روم گرفت .\r\n\r\n","description":"","footnote":"","page_name":" 2685 ","page_number":745},
  {"content":"\r\n\r\nچنين به نظر ميآيد ، كه اعيان بدرجاتى تقسيم ميشدند ، ولى خبر صحيحى در اين باب نداريم\r\nاز نوشته‌هاى پلوتارك راجع بجنگ كراسّوس معلوم است ، كه سورنا بالاترين مقام را دارا بود ، شغل سپهسالارى قشون را داشت و تاج بر سر پادشاه ميگذاشت ، ساير چيزهاى اين خانواده را بالاتر ذكر كرده‌ايم ( از قول پلوتارك در قسمت تاريخى اين كتاب ) .\r\nنجباء داراى املاكى وسيع بودند ، در اراضيشان زندگانى ميكردند و در موقع جنگ با سواران و رعاياى خود بجنگ ميرفتند ، اما در موقع صلح بوزراء يا بوالى محل خودشان در كارها كمك ميكردند و گاهى هم مستشار شاه واقع ميشدند .\r\nبعض اينها سركش بودند و از اين جهت اختلافات و حتّى زدوخوردهائى بين حكومت و اينها روى ميداد و از اقتدار سلطنت ميكاست . نجباى پارتى جنگ را دوست ميداشتند و هنگام صلح غالبا به شكار ميرفتند . در گرگان ببر زياد بود ، در كوههاى كردستان خرس و در بين النّهرين در دو طرف فرات و دجله و در باتلاق‌ها پلنگ و شير . چنان كه از نوشته‌هاى فيلوستراتوس استنباط مىشود ( كتاب اوّل ، بند 38 ) شاهان اشكانى باغ‌هاى وحش وسيعى ايجاد ميكردند ، در آن‌جاها خرس و ببر و پلنگ نگاه ميداشتند و در موقع شكار با اين جانوران مواجه ميشدند .\r\nهرچند مخاطرات اين نوع شكار از خطر شكار با جانوران مذكور در جنگل‌ها و دشت‌ها كمتر است ، باز ورزش خوبى بود و شجاعت شكارچىها را تحريك ميكرد ( فيلوستراتوس ، كتاب 1 ، بند 38 ) .\r\nلباس پارتيها ، چنان كه از نوشته‌هاى ژوستن ( كتاب 41 ) و هروديان ( كتاب 6 ، بند 20 ) استنباط مىشود ، عبارت بود از رداى بلندى ، كه تا قوزك پا ميرسيد و زير آن چيزى مانند ارخالق و شلوار ميپوشيدند . اين لباس از رنگهاى مختلف بود و بقول لوكيان گاهى لباس زردوز يا سيم‌بفت نيز ميپوشيدند و بقول يوسف فلاويوس ( كتاب 18 ، فصل 2 ، بند 4 ) خنجر يا قمه‌اى بر كمر داشته و آن را بسان اسلحه يا ابزار\r\n\r\n","description":"","footnote":"","page_name":" 2686 ","page_number":746},
  {"content":"\r\n\r\n( 155 ) - شكار خرس ( مطابق كتاب فلاندن و كست )\r\nكار به كار ميبردند . نجباى پارتى اساسا در اوايل دولتشان در وقت خوردن و آشاميدن معتدل بودند ، ولى بعدها بپر خوردن و زياد آشاميدن عادت كردند ( اين خبر از پلين است - تاريخ طبيعى ، كتاب 11 ، بند 53 ) .\r\nاز طبقه روحانيّين در مبحثى ، كه از مذهب سخن خواهد بود ، صحبت خواهيم داشت .\r\n\r\nمذهب\r\nراجع بمذهب پارتيها و شاهان اشكانى باز اطّلاعات خيلى كم است ، باوجود اين از كليّه اطّلاعاتى ، كه بما رسيده ، چنين برميآيد ، كه پارتىها ، قبل از اينكه بايران بيايند و زمانى ، كه با سكاها معاشر يا همجوار بودند ، مانند ساير آريانها عناصر را ميپرستيدند و پرستيدن آفتاب و ماه و ستارگان در مذهب آنها داخل بود . بعد ، كه بايران آمده با مردمان ديگر ايرانى معاشر شدند ، هرمزد پرستى مذهب آنها گرديد ، ولى اثراتى هم از مذهب\r\n\r\n","description":"","footnote":"","page_name":" 2687 ","page_number":747},
  {"content":"\r\n\r\nسابق پارتيها در آنها ماند ، بالاخره بعد از آمدن اسكندر بايران و انتشار يونانيّت در ايران ، صور يا علامات ارباب انواع يونانى هم بر مسكوكات اشكانى پديد آمد .\r\nبنابراين پارتيها داراى مذهبى گشتند ، كه تركيبى بود . اين نظرى است ، كه بطور كلّى و رويهمرفته از تاريخ دولت پارت حاصل مىشود . حالا بايد ديد ، كه كيفيّات مذهب تركيبى پارتيها چه بوده . متاسّفانه اين كيفيّات تاريك است ، ولى در اين ترديدى نيست ، كه پارتيها موافق مذهب قديمشان ، قبل از آمدن بايران ، اجدادشان را ميپرستيدند ، صورت يا هيكل آنها را ساخته در خانه‌هاشان با مراقبتى مخصوص حفظ ميكردند و بقدرى به آن علاقه‌مند بودند ، كه حتّى در زمان مسافرت هم نميتوانستند از هيكل‌هاى اجدادى مفارقت جويند و اين اشياء را با خودشان برميداشتند ، زيرا در ازمنه تاريخى هم چنان كه پائين‌تر بيايد ، اين چيزها را مىبينيم . بزرگترين خدايان پارتى آفتاب و ماه بودند ، البتّه آفتاب را مهر ميناميدند ، هنگام طلوعش او را ميپرستيدند ( هروديان ، كتاب 6 ، بند 30 ) . در معابدشان براى او قربانيها ميكردند و نيازها ميدادند و هيكل‌هائى براى او ساخته آن را با ماه نمايندهء روشنائى ميدانستند ( موسىخورن ، تاريخ ارمنستان ، كتاب 2 ، بند 74 ) . خداى آفتاب حامى خانواده سلطنت و هيكل‌هاى اجداد بود ، خانواده اشكانيان به آلهه ديگرى نيز معتقد بودند ، اجداد شاهان اشكانى مقامى در ميان خدايان خانواده سلطنت داشتند و ايزد آفتاب در ميان اين آلهه مقام اوّل را حائز بود . پس از اينكه پارتيها و اشكانيان هرمزد پرستى را پذيرفتند ، اين خدايان معاونين يا وزراى هرمزد گرديدند ( موسى خورن ، همانجا ) . از نوشته‌هاى يوسف فلاويوس ( تاريخ يهود ، كتاب 18 ، فصل 9 ، بند 3 ) چنين استنباط مىشود ، كه شاهان اشكانى و اعضاى خانواده‌شان بنام اين آلهه سوگند ياد ميكردند ، ولى نگارشات همان مورّخ ( همان كتاب و همان فصل ، بند 5 ) صريحا مىرساند ، كه سواد مردم پارت هيكل اجدادشان را ميپرستيدند . اين هيكل‌ها را در جاى محترمى در خانه‌ها ميگذاردند و هميشه پرستشى براى آن داشتند . مذهب مزده پرستى عبارت بود از اعتقاد بخداى\r\n\r\n","description":"","footnote":"","page_name":" 2688 ","page_number":748},
  {"content":"\r\n\r\nخوبى و بدى يا هرمز و اهريمن و محترم داشتن مغها ، نياز دادن به آنها ، تقديس آتش و مخصوصا رودها ( ژوستن ، كتاب 41 ، بند 3 ) و دفن نكردن ميّت ، تا آنكه طيور و وحوش آن را به درد ( همان‌جا ) . يك قسمت بزرگ مجلس مهستان از مغها تركيب مييافت و اختيارات مجلس مزبور در انتخاب شخصى بسلطنت و يا خلع او از سلطنت در موارد لزوم كم نبود ( سترابون ، كتاب 11 ، فصل 9 ، بند 9 ) ، ولى بايد گفت ، كه احترام اشكانيان به آتش هرمز و مراقبت بحفظ آن بمرور رو بضعف گذارده از ميان رفت ( موسىخورن ، تاريخ ارمنستان ، كتاب 2 ، بند 74 ) . اين كار از اشكانيان ارمنستان شروع گرديد و ظنّ قوى اين است ، كه اشكانيان پارتى با بىقيدى به اين كار مينگريستند ، زيرا پارتيها اجساد مردگان را ميسوزانند و ، حال آنكه در مذهب زرتشت آتش مقدّس است و مرده پليد ( هروديان ، كتاب 6 ، بند 30 ) . چنان كه از نوشته‌هاى آگاثياس ( كتاب 2 ، بند 26 ) مستفاد ميگردد ، مغ‌ها نفوذ خود را در دورهء اشكانيان بمرور فاقد شدند و از احتراماتشان خيلى كاست ، بنابراين پارتيها بمذهب قديمشان ، كه پرستش آفتاب و ماه و هيكل‌هاى اجدادشان بوده ، بيشتر علاقه‌مند بودند ، تا بمذهب زرتشت و مخصوصا هيكل اجدادشان را خيلى محترم ميداشتند . اين هيكل‌ها گرانبهاترين اشياء خانه‌هاى پارتى بود . پارتيها با اينكه خيلى بمذهب زرتشتى علاقه‌مند نبودند ، ممانعتى هم براى پرستش هرمز يا ترويج اين مذهب نميكردند ، چنان كه در پارس ، كه يكى از ممالك تابعه دولت پارت بود ، اين مذهب پيشرفت‌هاى عمده داشت و سلسله پادشاهان روحانى پارس ( آذربانان ) در امور مذهبى بكلّى مستقل بودند . همين رويه نسبت بشهرهاى يونانى ايران ديده مىشود ، زيرا يونانىها بمعتقدات مذهبى خود و آلههء المپ باقى بودند و كسى بانها مزاحمتى نميرسانيد ( يوليوس كاپى - تولينوس ، قيصر و روس ، بند 8 ) . چنين بود نيز احوال يهوديهاى بابل و نصيبين و جاهاى ديگر ، كه آزادى كامل در حفظ و حراست مذهب موسوى داشتند ( يوسف فلاويوس ، تاريخ يهود ، كتاب 18 ، فصل 9 ، بند 1 ) . اينكه سهل است ترويج\r\n\r\n","description":"","footnote":"","page_name":" 2689 ","page_number":749},
  {"content":"\r\n\r\nاين مذهب را هم شاهان اشكانى با نظر بد نمينگريستند و اشخاصى زياد در آديابن و خاراكس و جاهاى ديگر به اين مذهب درميآمدند . مذهب مسيحى هم همين حال را داشت و در ممالك تابعه دولت پارت انتشار مييافت ، بىاينكه كسى با آن ضدّيت كند . حتّى گويند ، كه در يكى از ممالك تابعه پارت دين مسيح مذهب رسمى گرديد . پادشاه خسرون مسيحى بود . در باب نامهء آبگار بمسيح ع بالاتر ذكرى شده و نيز معلوم است ، كه اين مذهب قبل از آخر قرن دوّم م . پيروان زياد در ادس پايتخت خسرون داشت و از ادس بممالك ديگر هم سرايت ميكرد ، چنان كه در ماد و پارس و حتّى باختر پيروانى مييافت ( باردسن ، كتاب 6 ، بند 10 ) ، ولى پيروان اين مذهب بقدرى زياد نبودند ، كه بتوانند باعث تغييراتى در دولت اشكانى گردند .\r\nمقصود ما اين است ، كه دولت پارت در امور مذهبى تبعهء خود دخالت نميكرد و آنها را باحوال روحى خودشان واگذارده بود .\r\nوقتى كه از مسكوكات اشكانى صحبت بود ، گفته شد ، كه بر سكّه‌هاى آنها صورت يا علامت چند تن از آلههء يونانى نقش شده است ، در همانجا تذكّر داديم ، كه آلههء روى سكّه‌هاى يونانى اينها هستند : زوس يا ژوپىتر - رب النوع بزرگ يونانيها و رومىها ، پالّاس - رب النوع جنگ ، نيكه - رب النوع فتح ، آرتميس - « 1 » رب النوع شكار ، اكويتاس « 2 » - ربّ النوع عدالت ، هراكل يا هركول - نيم رب النوع يونانى و رومى .\r\nاز اينكه اشكانيان صورت يا علامت اين آلههء يونانى و رومى را بر سكّه‌هايشان نقش كرده‌اند ، بايد استنباط كرد ، كه چون شهرهاى يونانى زياد در ايران بوده اشكانيان براى جذب قلوب تبعهء يونانيشان اين صور و علامات را بر سكّه‌هايشان نقش كرده‌اند . اگر پرستشى براى اين آلههء يونانى ميداشتند ، لابدّ ميبايست آداب مذهبى يونانيها را هم رعايت كنند و حال آنكه خبرى در اين باب نيافته‌ايم .\r\nاز تمامى چيزهائى ، كه گفته شد ، به اين نتيجه ميرسيم ، كه قوم پارتى مذهبى داشته\r\n\r\n\r\n","description":"","footnote":"\r\n( 1 ) -  Artemis . \r\n( 2 ) -  Equitas . \r\n","page_name":" 2690 ","page_number":750},
  {"content":"\r\n\r\nتركيبى ، ولى بمذهب زرتشتى خيلى نزديك ، زيرا اگر هم بمذهب قديمش علاقه‌مند بوده ، در آن مذهب مهرپرستى قوّت داشته و مهر ، چنان كه ميدانيم ، يكى از ايزدان مهمّ مذهب زرتشت است . اگر خانوادهء اشكانى به آلههء ديگرى هم غير از مهر معتقد بوده ، از كجا ، كه اين آلههء همان ايزدان مذهب زرتشت يا آلههء خانوادهء هخامنشى ، كه در كتيبه‌هاى تخت‌جمشيد بطور كلّى بلفظ « بغا اى بيش » ( يعنى با ساير خدايان ) ذكر مىشود ، نبوده‌اند ، بنابراين يگانه تفاوتى ، كه در ميان مذهب اشكانيان و پارتيها از يك‌طرف و مذهب زرتشت از طرف ديگر ديده مىشود ، پرستش اجداد است . امّا اينكه ضدّيت اشكانيان را با مغ‌ها يا سوختن ميّت را در آتش دليل برگشتن پارتيها از مذهب زرتشت ميدانند ، در اين باب از جهت كمى مدارك نميتوان صحيحا اظهار عقيده كرد . كم كردن نفوذ مغها از نظر سياسى بوده و روشن نيست ، كه نظر مذهبى در اين كار دخالت داشته .\r\nسوختن اموات در آتش از كجا ، كه تقليد پارتيها از مقدونيها و سلوكيها نباشد ؟\r\nزيرا از نظاير ديگر ميدانيم ، كه پارتيها و اشكانيان به آسانى ترتيبات ساير ملل را ميپذيرفتند و نيز ميتوان گفت ، كه شايد از نفوذ هنود بوده و معتقدات هندى بايران سرايت كرده بود .\r\nراجع بمذهبى بودن شاهان اشكانى خبرى نرسيده است ، امّا در باب بلاش شاه اشكانى روايت پارسى گويد ، كه درصدد جمع‌آورى اوستا برآمد ، ولى معلوم نيست ، كه در اين كار موفّق شده باشد . روايت همان است ، كه در صفحه 1516 - 1517 ذكر شده و ماحصل آن اينكه در زمان اسكندر اوستا را سوزانيده بودند و بلاش شاه اشكانى ، اوّل كسى بود ، كه درصدد جمع كردن آن برآمد . ظنّ قوى اين است ، كه اين بلاش بلاش اوّل بوده ، زيرا اين نكته ، كه تيرداد برادر او در مسافرت خود بروم راه خشكى را اختيار كرد ، تا از ملوّث كردن آب در سفر دريائى ، احتراز جويد ، مىرساند ، كه خانواده بلاش اوّل مذهبى بوده .\r\nدر باب مغها عقيده اين است ، كه شغل آنها منحصر بامور مذهبى نبود ، بلكه\r\n\r\n","description":"","footnote":"","page_name":" 2691 ","page_number":751},
  {"content":"\r\n\r\nبسيارى از آنها طبيب و مدرّس و معلّم و منجّم و سالنامه‌نگار نيز بودند . مغها لباس سفيد در بر ميكردند و بسه درجه تقسيم ميشدند ، آنهائى ، كه از درجهء اولى بودند جاندارى را نميكشتند و غذاى حيوانى نميخوردند . كلمان اسكندرائى « 1 » گويد : در ميان مغها فرقه‌اى بود ، كه زواج را ممنوع ميدانست . از اين اطلاعات ، اگر صحيح باشد ، برميآيد ، كه مذاهب هندى در دورهء اشكانيان بايران سرايت كرده بود ، زيرا احتراز از كشتن جاندارى مخالف دين زرتشت است و موافق تعليمات آن بايد جانوران موذى يا مخلوقات اهريمن را نيست و نابود كرد و ديگر اينكه در مذهب زرتشت ترك دنيا و احتراز از زناشوئى كارى است نكوهيده . كسى ، كه اين كار كند دوست هرمز نيست ، دوست هرمز آنست ، كه خانواده تأسيس كند ، زمين را شخم بزند ، حشم تربيت كند ، كاريز بكند ، زمين موات را احياء دارد و غيره و غيره ( سعى و عمل با درستى و راستى ) .\r\nسترابون گويد ، كه روحانيّين اين زمان را حافظين آتشكده ميناميدند .\r\nاين لفظ ترجمهء ( آثروان ) يا بپارسى كنونى آتش‌بان است . در باب مذهب پارتيها و اشكانيان بيش از اين اطّلاعاتى بما نرسيده و از آنچه گفته شد به خوبى معلوم است ، كه در دورهء پارتى هم مانند دورهء هخامنشى مذهب رسمى وجود نداشته و مردم ايران و كليهء ملل تابعه دولت پارت در اختيار مذهبى آزاد بودند .\r\nخلاصه آنچه ، كه تا اينجا در باب پارتيها و اشكانيان گفته شد ، همان است ، كه در صفحهء 1533 هم ذكر شده . دو چيز از خصايص دولت پارت است : عدم مركزيت در امور سياسى و آزادى مذهب در امور دينى . در باب مذهب زرتشت و شعب آن در اينجا ذكرى نخواهد شد ، زيرا بيشتر اطّلاعات راجع به اين مذهب از دورهء ساسانى بما رسيده است و ، اگر بخواهيم با مدرك از اين مذهب سخن گوئيم ، بايد تأمل كنيم ، تا به زمان جمع‌آورى منابع و مدارك اين مذهب و نوشته شدن كتبى ، كه اطّلاعات راجعه را حاوى است ، برسيم و اين زمان جزء دورهء ساسانى است .\r\n\r\n\r\n","description":"","footnote":"\r\n( 1 ) -  Clement d'Alexandrie  از علماى مسيحى بود ، كه در قرن سوّم ميلادى ميزيست .\r\n","page_name":" 2692 ","page_number":752},
  {"content":"\r\n\r\n\r\nاخلاق و عادات\r\nراجع باخلاق و عادات پارتى اين اطلاعات رسيده است ( كتاب جمشيد جىمانكجى اون‌والا ، بمبئى 1925 ) « 1 » .\r\n\r\nخانواده پارتى\r\nاز نويسندگان خارجه ، كه معاصر با اشكانيان بوده و نوشته‌اند نتيجه ذيل حاصل مىشود : تعدّد زوجات در نزد پارتىها متداول بوده و ليكن بيش از يك زن عقدى نميتوانستند داشته باشند ( ژوستن ، كتاب 41 ، بند 3 ) . تعدّد زنان غيرعقدى در ميان آنها و بخصوص در خانواده سلطنتى از زمانى متداول شده بود ، كه بثروت رسيده بودند ، زيرا زندگانى صحراگردى مانع از داشتن زنهاى متعدّد است . شاهان اشكانى زن عقدى خود را از شاهزاده خانمها يا لااقل زنان پارتى انتخاب ميكردند . زن قبل از فوت شوهرش نميتوانسته شوهر ديگر اختيار كند ، يعنى طلاق جائز نبود ، و ليكن زن محترمه ، در صورت عدم رضايت از شوهر خود ، به آسانى طلاق ميگرفته . مرد فقط در چهار مورد ميتوانسته زن خود را طلاق بدهد :\r\n1 - وقتى كه زن عقيمه بود ،\r\n2 - بجادوگرى ميپرداخت ،\r\n3 - اخلاقش فاسد بود ،\r\n4 - ايام قاعده را از شوهر پنهان ميكرد . بعضى از مورّخين خارجه ازدواج شاهان اشكانى را با اقرباء و خويشان نزديك با نهايت نفرت ذكر ميكنند . چنين نسبتى را نيز هرودوت به كبوجيه و پلوتارك به اردشير دوّم هخامنشى داده‌اند ، و ليكن بعضى از نويسندگان پارسى زرتشتى اين نسبت را رد كرده ميگويند كلمهء خواهر را در مورد اشكانيان نبايد بمعنى حقيقى فهميد . كليهء شاهزاده خانمها را شاهان پارتى خواهر ميخواندند ، زيرا از يك دودمان و خانواده بودند و دختر عمو و نوه عمو و غيره‌ها نيز در تحت اين عنوان درميآمدند ، ولى چون در تاريخ‌نويسى بايد حقيقت را جستجو كرد و نوشت ، حاقّ مسئله اين است ، كه ازدواج با اقرباى\r\n\r\n\r\n","description":"","footnote":"\r\n( 1 ) -\r\n Observation sur la religion des Parthes basees , sur les materiaux historiques numismatiques et epigraphiques par Jamshedji Maneckji Unvala , Ph . D . ( Heidelberg ) Bombay , 1925 \r\n","page_name":" 2693 ","page_number":753},
  {"content":"\r\n\r\nخيلى نزديك در ايران قديم ، موسوم به خوتك‌دس ، پسنديده بوده « 1 » و ظاهرا جهت آن را حفظ خانواده و پاكىنژاد قرار ميدادند ، ولى معلوم است ، كه زرتشتىهاى ازمنه بعد آن را ، مثل ساير ملل ، فوق‌العاده مذموم دانسته‌اند ، چنان كه امروزه هم از چنين نسبتى كاملا منزّه ميباشند . زنهاى پارتيها با مردها خلطه و آميزش نداشته‌اند ، و ليكن بعضى از ملكه‌ها ، بطوريكه از سكّه‌هاى شاهان اشكانى و بعض آثار ديگر معلوم مىشود ، در مجالس جشن حاضر ميشدند ، چنان كه فرهاد پنجم با مادر خود بتخت نشست و سكّه‌هاى او صورت مادر و فرزند را داراست و حجّاريهاى تنك‌سااولك ، كه بارون‌دوبد در كوههاى بختيارى در سنهء 1841 ق . م يافته و بعضى از محقّقين مربوط بدوره اشكانى ميدانند ، اين نظر را تأييد مىكند « 2 » . قاعدهء عمومى بر جدا بودن زنها از مردها بوده ، زيرا اندرونى نجباى پارتى از بيرونى مجزّا بوده و زنها در زندگانى خارجى مردها شركت نميكردند . كليّة مقام زنها نزد پارتيها پست‌تر از مقام آنها نزد ماديها و پارسيها بوده . يكى از خصايص دوره اشكانى عدم مداخلهء زنها است در امور دولتى . اين است ، كه بر خلاف بعضى از شاهان هخامنشى در اين دوره نفوذ حرم‌سرا و خواجه‌سرايان در امور دربارى و دولتى هيچ ديده نميشود . جناياتى ، كه در خانواده واقع ميشد ، مثل قتل زن بدست شوهر يا پسر و دختر بدست پدر و يا خواهر بدست برادر يا جنايتى ما بين پسران و برادران بعدليه رجوع نميشد و بايستى خود خانواده قرارى در موارد اين گونه جنايات بدهد ، زيرا بعقيده پارتيها اين نوع جنايات بحقوق عمومى مربوط نبود و تصوّر ميكرده‌اند ، كه فقط بحقوق خانواده خلل وارد ميآورد ، و ليكن اگر دختر يا خواهر شوهردار موضوع چنين جنايتى واقع ميشد ، امر بعدليه محول ميگشت ، زيرا زنى ، كه شوهر ميكرد ، جزو خانواده شوهر محسوب ميشد . از مجازاتهاى اين دوره اطّلاعاتى در دست نيست ، همينقدر معلوم است ، كه مجازات خيانت زن به شوهر خيلى سخت بوده و مرد حق كشتن زن را داشته و ديگر اينكه اگر كسى مرتكب عمل شنيعى بر ضدّ طبيعت ميشد بايستى خودكشى كند و در اين باب پارتيها باندازه‌اى سخت\r\n\r\n\r\n","description":"","footnote":"\r\n( 1 ) -  J . Darmesteter . Le Zend - Avesta . \r\n( 2 ) - شرح اين مجلس پائين‌تر بيايد .\r\n","page_name":" 2694 ","page_number":754},
  {"content":"\r\n\r\nبودند ، كه هيچ استثنائى را روا نميداشتند . اين است مختصر اطلاعاتى ، كه از اخلاق پارتى بما رسيده است .\r\nپارتيها داراى بعضى عادات بودند ، كه آنها را مانند مردمان متمدّن كنونى مينمايد ، اوّلا داشتن مجلس اعيان و مجلس مهستان ، دوّم رفتار خوب با اسراء ، سوّم پناه دادن باشخاصى ، كه بپارتيها پناه ميآوردند ، چهارم نگاهداشتن قولى ، كه ميدادند . در مقابل اين صفات خوب بعضى عادات نيز داشتند ، كه دلالت بر پستى تمدّن آنها ميكرد ، مثلا زجر در موقع استنطاق براى اينكه متّهم يا مقصّر را باقرار بياورند ، ناقص كردن بدن دشمنان خونى . به كار بردن شلّاق براى تنبيه در موقع تقصيرات جزئى يا بىاهميّت . كليّة عقيده‌اى ، كه از نويسندگان يونانى و رومى حاصل مىشود اين است ، كه پارتيها از حيث تمدّن خيلى پست‌تر از يونانيها و روميها بودند ، ولى اگر بايد با دليل و موافق انصاف حرف زد ، بايد نيز گفت ، كه اين پستى بهرحال نه به آن اندازه‌ايست ، كه آنها ميخواهند بنمايند ، حتّى در يك مورد پارتيها از روميها بمراتب بالاتراند ، زيرا مىبينيم ، كه در ايران نظر دولت پارت بمذهب مسيح وراى نظرى است ، كه در زمان بعض قياصره در روم مشرك پيدا شد و باعث تعقيب عيسويان و افناى آن همه مردم گرديد ، آن هم با زجرهائى ، كه تاريخ بشر كمتر نظائرش را ياد دارد . جهت چيست ؟ جهت همان است ، كه در صفحه 1533 اين تاليف گفته شده است و خواننده بايد بدانجا رجوع كند ، خلاصه آنكه وقتى كه آريانها بايران آمده‌اند ، دو چيز از خصايص آنها بوده :\r\nعدم مركزيّت در شكل حكومت و تساهل و تسامح در امور دينى . پارتىها هردو صفت را از ابتداء تا آخر تاريخشان حفظ كردند .\r\nرويهمرفته از نوشته‌هاى نويسندگان يونانى و رومى راجع بپارتيها اين نظر حاصل مىشود ، كه جز در موقع تصديق شجاعت و مردانگى پارتيها ، در موارد ديگر غالبا نويسندگان مزبور اوضاع و احوال زمان و مكان را ، بطوريكه شايسته است ، در نظر نگرفته‌اند .\r\n\r\n","description":"","footnote":"","page_name":" 2695 ","page_number":755},
  {"content":"\r\n\r\nراجع بزندگانى پارتيها آنچه معلوم است اين است : همه قسم گوشت ميخوردند ، شراب خرما زياد ميآشاميدند ، جنگ و شكار را دوست داشتند ، انواع بازيها و ورزشها در نزد آنها خيلى معمول بود و در آخر مجالس ميهمانى ميرقصيدند ، آلات موسيقى آنها نى و تنبور بود .\r\n\r\nزبان\r\nزبان مادرزاد پارتى آن مرحله زبان پارسى است ، كه در ميان علماء زبان‌شناس معروف به زبان وسطى يا زبان پهلوى است ( زبان وسطى نامند ، زيرا بين زبان پارسى قديم ، معمول دورهء هخامنشى و تقريبا زبان قرن نهم هجرى است ، كه امروز هم معمول است ) ، ولى زبان پارتى زبان شمال ايران است و جزئى تفاوتى با زبان پهلوى جنوبى ، كه معمول دورهء ساسانى بود دارد .\r\n\r\nخطّ\r\nخط پارتى خطّ آرامى است و اين معنى از دو چيز استنباط مىشود :\r\nيكى سكّه‌هائى است ، كه روى آنها كلمات پهلوى با خطّ آرامى نوشته شده است ( مثل سكّه‌هاى مهرداد چهارم و بلاش اوّل و سوّم و چهارم و پنجم و اردوان پنجم و غيره ) و ديگر سه نسخه نوشته است ، كه در اورامان كردستان در 1909 پيدا شده و دو نسخه از آن بخطّ يونانى و سوّمى به زبان پهلوى و خطّ آرامى است . هرسه روى پوست آهو نوشته شده و متعلّق بدورهء اشكانيان است ، زيرا تاريخ آن سنه 300 اشكانى است ، كه مطابق سنهء 53 م . مىشود و ليكن نبايد تصوّر كرد ، كه خطّ ميخى بكلّى متروك بوده ، زيرا در بابل لوحه‌هائى يافته‌اند ، كه متعلّق بدورهء اشكانى است و بخطّ ميخى نوشته شده . در اين لوحه‌ها مطالب قانونى و نجومى و سرودهاى مذهبى مندرج است ( مضمون اين لوحه‌هاى كوچك را تقريبا بيست سال قبل سترسماىير انتشار داده ) .\r\nبعض شاهان اشكانى و نجباى پارتى با زبانهاى خارجه آشنا بودند . پلوتارك اين خبر را راجع به ارد ذكر مىكند و گويد ، كه با زبان يونانى آشنا بوده و نمايشى در اين زبان از اورىپيد مصنّف يونانى در دربار ميدادند ( صفحات 2325 -\r\n\r\n","description":"","footnote":"","page_name":" 2696 ","page_number":756},
  {"content":"\r\n\r\n2327 اين تأليف ) ، روى سكه‌هاى پارتى نيز معرّفى شاه بخطّ يونانى است .\r\nبعد از زبان يونانى زبان و خطّ آرامى هم در روى سكه‌ها استعمال ميشد . در يك مورد از كتاب ليندزى ديده مىشود ، كه خطّ آريانى ، بطوريكه در باختر معمول بوده استعمال شده .\r\nيوسف فلاويوس مورّخ يهود كتاب خود را در باب جنگ‌هاى يهود ، قبل از اينكه به زبان يونانى بنويسد ، براى خوانندگان پارتى به زبان آرامى نوشته « 1 » زيرا خوانندهء زياد بين پارتيها داشته .\r\n\r\nمعارف\r\nدر باب معارف همين‌قدر ميتوان گفت ، كه پارتيها خطّ داشتند و اشخاص باسواد در ميان آنها كم نبود . ادارات دولت با يكديگر مكاتبه ميكردند . پارتيها بجاى كاغذ براى كتابت در اوائل كتان استعمال ميكردند ، ولى بعد مانند مصريها پاپيروس ( كاغذ حصيرى ) را ، كه در حوالى بابل ميروئيد به كار ميبردند ( پلين ، تاريخ طبيعى ، كتاب 13 ، بند 11 ) . احكام مركز براى ولات فرستاده ميشد و ولات هم راپورت‌هاى كتبى بمركز ميفرستادند ( هروديان ، كتاب 3 ، بند 1 ) .\r\n\r\nفصل سوم تجارت و صنعت - صنايع مستظرفه : موسيقى ، معمارى ، حجارى و زينت‌سازى\r\n\r\nتجارت و صنعت\r\nايران در دولت پارت تجارت زيادى با روم داشت و در سرحدّ گمرك خانه‌اى بود ، كه امتعه ورودى و صدورى بدان‌جا وارد و در كتابچه‌هائى ، كه مخصوص اين كار بود ، ثبت ميشد ( فيلوستراتوس ، فصل 1 ، بند 20 ) . در شهرهاى بزرگ مواظب ورود اشخاص خارجى بودند ، اسامى آنها را ثبت ميكردند و دروازه‌بانها در اين باب راپرت ميدادند ( همان‌جا ، بند 27 ) .\r\nتجارت با روم بتوسط تجّار به عمل ميآمد و مال التجاره‌اى ، كه بروم ميرفت ، عبارت بود از : منسوجات گوناگون و ادويه و قالى و قاليچه و پارچه‌هاى ابريشمى .\r\n\r\n\r\n","description":"","footnote":"\r\n( 1 ) - ششمين دولت الخ ، صفحه 424 .\r\n","page_name":" 2697 ","page_number":757},
  {"content":"\r\n\r\nپارچه‌هاى ابريشمى ايران را محترمات رومى خيلى استعمال ميكردند .\r\nپلين گويد ، كه قاليچه‌هاى ايران از رنگهاى مختلف بقيمت‌هاى گزاف فروخته ميشد و زينت قصور رومى بود . در ميان مال التجاره ايران ، كه بروم ميرفته ، اسم صمغ و كتيرا و جگن معطّر نيز برده شده ( پلين ، تاريخ طبيعى ، كتاب 11 ، بند 23 - كتاب 8 ، بند 48 - كتاب 12 ، بند 9 ) . نانى از روم بايران وارد ميشد ، كه روميها آن را نان پارتى ميناميدند « 1 » ( پلين ، تاريخ طبيعى ، كتاب 18 ، بند 11 ) . اين نان خيلى سبك و متخلخل بود . در ميان امتعهء ديگر ، كه از روم بايران وارد ميشد ، فلزّات و چيزهائى ، كه در كارخانجات رومى درست ميكردند ، زياد بود .\r\nدر باب صنعت پارتى چيز كمى ميتوان گفت و آن هم راجع بپارچه‌هاى ابريشمى و قالى و قاليچه است ، كه بالاتر ذكر شد .\r\nاز تجارت ايران با ممالك ديگر ( غير از روم ) اطلاعاتى از دوره پارتى نيست و نميدانيم چه بايران وارد و چه از آن صادر ميشده ، فقط در نوشته‌هاى چينى در يك مورد از روابطى ، كه با دولت اشكانى داشته‌اند ، ذكرى شده و آن هم راجع به زمان مهرداد دوّم است . در اين زمان ( بين 120 و 88 ق . م ) در دفعهء اولى سفارتى بايران آمده و نيز در 97 م . كان‌يينگ « 2 » نامى از طرف سردار معروف چينى ( پان‌چااو ) به ايران و روم فرستاده شده . اين سفير از شهر صد دروازه و همدان تا بابل رفته و ميخواسته از خليج‌فارس تا خليج عقبه در درياى احمر از راه دريا برود ، ولى بعد منصرف شده ( گوت‌شميد ، تاريخ ايران الخ ، صفحه 138 - 148 ) . چنين به نظر ميآيد ، كه دولت پارتى وقت نخواسته چينىها راههاى دريائى را بدانند و بعد از چندى باز سفيرى آمده و مينويسد ( تاتسن ) يعنى روميها ميخواهند از راه ايران با چين تجارت نمايند ، ولى ( آنسيه ) يعنى پارتيها مانع‌اند و ميخواهند ، كه تجارت ابريشم چين توسط آنها بشود . بعد ديده مىشود ، كه بواسطهء اين ممانعت امپراطور روم مارك‌ارل آنتوان در 166 م . مال التّجاره‌اى مثل استخوان فيل و لاك‌پشت\r\n\r\n\r\n","description":"","footnote":"\r\n( 1 ) -  Panis - Parthicus . \r\n( 2 ) -  Kan - Ying . \r\n","page_name":" 2698 ","page_number":758},
  {"content":"\r\n\r\nاز راه هند و چين ميفرستد . اين اطّلاعات دلالت مىكند ، بر اينكه ايران واسطهء تجارت بين شرق و غرب بوده و پارتيها ميخواسته‌اند ، اين مقام مهم اقتصادى را حفظ كنند . كليّة بايد اين نكته را در نظر داشت ، كه چون فلات ايران پلى است ، كه آسياى بالاخصّ يعنى آسياى بزرگ را با بين النهرين و آسياى صغير و سوريّه اتصال ميدهد ، هميشه ايران واسطهء مبادلات آسيا با اروپا بوده و تجارت ترانزيت از راه ايران به عمل ميآمده ، ولى بعد از باز شدن راههاى دريائى و حفر كانال سوئز خصوصا ، بمرور از اين مقام افتاده است .\r\n\r\nصنايع مستظرفه\r\nاز اين صنايع پارتى همينقدر ميتوان گفت ، كه يك نوع موسيقى داشتند ، ولى از آلات موسيقى پيداست ، كه موسيقيشان خشن بوده ، زيرا در ضيافتها فقط نى و تنبور ميزدند و گاهى هم اين آلات را با هم مينواختند و ميرقصيدند . بنابراين موسيقيشان بيشتر موسيقى ضرب بوده ( هروديان ، كتاب 4 ، بند 20 ) . نويسندهء رومى گويد ، كه يك آلت موسيقى نيز داشتند موسوم به سام‌بوكا « 1 » ، ولى نميگويد ، كه شبيه چه آلتى بوده ، شايد لفظ دنبك پس از تصحيف روميها سامبوكا گرديده .\r\nاز ادبيّات پارتى بما هيچگونه اطّلاعى نرسيده ، ولى معلومست ، كه آوازهائى داشته‌اند ، كه نثر مرسل « 2 » نبوده و آن آوازها را ميخوانده‌اند .\r\n\r\nمعمارى و حجّارى و زينت‌سازى\r\nاز زمان آمدن اسكندر بمشرق تا روى كار آمدن ساسانيان ، در تاريخ معمارى و حجّارى شرق يكنوع جاى خالى ديده مىشود ، باستثناى چند مورد اين دورهء طويل ، كه پنجقرن و نيم است ، تقريبا از شاهكاريهاى معمارى و حجّارى عاريست . در دنبال صنايع آسورى و بابلى صنايع هخامنشى ميآيد و دنباله آن براى پنجقرن و نيم قطع شده پس از آن صنايع ساسانى شروع مىشود . جهت چيست ؟ جهت آنست كه حسّ زيبا - پسندى قوم پارت پائين‌تر از همان چيز پارسيها است و ، چنان كه بالاتر گفتيم ، پارتى\r\n\r\n\r\n","description":"","footnote":"\r\n( 1 ) -  Sambuca . \r\n( 2 ) - نثر مرسل يا نثر فروهشته نثريست ، كه عارى از هرگونه نظم است .\r\n","page_name":" 2699 ","page_number":759},
  {"content":"\r\n\r\n( 156 ) - گلدان ، سبو و لامپاى پارتى ( مطابق كتاب لفتوس )\r\nيعنى يك مرد جنگى و دولت پارت يعنى يك اردوى نظامى . بنابراين يك نوع خشونت و سادگى ابتدائى در همه‌چيزشان ديده مىشود : در عادات ، در لباس ، در طرز زندگانى ، در ابنيه ، در حجّارى ، در موسيقى ، و غيره و غيره ، هرچه هم در اين دوره نسبت بدورهء هخامنشى تغيير مىكند ، مبتنى بر تقليد است . هخامنشيها ، چنان كه گذشت ، اقتباس ميكردند ، ولى تصرّفى هم در چيز اقتباس شده به عمل ميآوردند ، بحدّيكه آن را ظريف‌تر و صنعت هخامنشى ميكرد . مثلا ستونهاى مصرى ، سرستونهاى آسورى و غيره ( صفحات 1555 - 1562 اين تأليف ) ، ولى پارتى به همان تقليد قانعست ، زيرا از بهتر كردن عاجز است و خود تقليد هم خشن است .\r\nكليّة در ايندوره‌اى ، كه از اسكندر تا روى كار آمدن ساسانيان امتداد مييابد و پنج قرن و نيم است ، آثار از قبيل ابنيه و عمارات عاليه و كارهاى بزرگ مانند دورهء آسوريها و بابليها و ايرانيان ( هخامنشيها ) ديده نميشود و آن روح ، كه در اين سه ملّت ظاهر شد و باعث آنقدر ابنيه و آثار گرديد ، از ميان ميرود .\r\nراست است ، كه پادشاهان پارت داراى ثروت و تموّل بوده‌اند ، ولى از حيث ابنيه و قصور و قبور و غيره آنها را نميتوان در رديف پادشاهان بابل و آسور و ايران هخامنشى قرار داد ، زيرا عدم تناسب و نازيبائى در كارهاى آنها ، بيشتر بآثار قبل از تاريخ شباهت دارد . از اين جهت است ، كه اگر در دورهء فاصل بين اسكندر و\r\n\r\n","description":"","footnote":"","page_name":" 2700 ","page_number":760},
  {"content":"\r\n\r\nفتوحات اسلام از فن معمارى و حجّارى در آسياى غربى ( ايران و بين النهرين ) سخن پيش آيد ، نظرها بآثار ساسانى متوجه مىشود ، زيرا پارتيها را در جزء معماران جهان بمعنى حقيقى اين لفظ نميتوان محسوب داشت و ديگر اينكه معلوم نيست ، چه آثارى محقّقا از دورهء پارتيست و اگر هم معلوم باشد ، عدّهء اين موارد خيلى كم است .\r\nبارى آثاريرا ، كه بيشتر اهل فنّ بدورهء پارتى نسبت ميدهند ، اينهاست . در ابتداء آثاريرا شرح ميدهيم ، كه در ايران است ، اگرچه بعض آثار ، كه در خارج ايران كنونى واقعست ، در اهميّت از اين آثار ميگذرند :\r\nاوّل - در كنگاور « 1 » آثار خرابه‌هائيست ، كه از حيث شيوهء ساخت و تركيب بنا و غيره خيلى شبيه اثار يونانى بوده . ايزيدور خاراكسى ( صفحهء 193 اين تأليف ) ، كه در زمان تولّد مسيح ع ميزيسته ، گويد ، كه اين معبد براى ربة النوع شكار ، كه نزد يونانيها موسوم به آرتميس « 2 » بود و روميها او را ديان « 3 » ميناميدند ، ساخته شده بود معمارى اين بناء معمارى يونانيست ، ولى قدرى از سبك و اسلوب اصلى منحرف شده‌اند . اين بناى وسيع را در عهد اشكانيان ساخته بودند و مشتمل بود بر طالارى در وسط و رواقى بسبك يونان در اطراف .\r\nمعبد در روى تپه‌اى واقع بوده و كاروانها از پاى تپه ميگذشته‌اند . اكنون تمام سطح بناى قديمرا خانه‌ها و كوچه‌ها پوشيده . سكوئى ، كه بناى معبد بر آن بوده ، امروز جزء يكى از محلّات كنگاور است ، ولى بطوريكه سيّاحان ميگويند در زاويهء شمال غربى محلّ ، نزديك مسجد كوچك قصبه ، قسمتى از معبد سالم مانده ، قطعاتى از مرمر سفيد رواق هنوز نمايانست ، به اين معنى ، كه در ديوار خانه‌ها و عمارات جديد اين قطعات را نگاهداشته‌اند . سرستونها و زير ستونهاى معبد افتاده و سنگهاى كوچكتر را اهالى شكسته و در بناهاى تازه به كار برده‌اند . تقريبا\r\n\r\n\r\n","description":"","footnote":"\r\n( 1 ) - تلفّظ كنگاور در عهد قديم كينگيور بوده و نويسندگان رومى اين اسم را كنكبار ضبط كرده‌اند . اين محل در 16 فرسنگى كرمانشاه از طرف مشرق است .\r\n( 2 ) -  Arthemis . \r\n( 3 ) -  Diane . \r\n","page_name":" 2701 ","page_number":761},
  {"content":"\r\n\r\n( 157 ) - فريز سردر معبد در الحضر ( مطابق كتاب راس )\r\nيكقرن قبل دو نفر سيّاح فرانسوى موسوم به فلاندن وكست « 1 » توانسته‌اند قسمتهاى بنا را بيابند و نقشهء آن را ترسيم كنند .\r\nبيفايده نيست گفته شود ، كه در زمان فتوحات عرب اين معبد ويران بوده ، چنان كه اعراب قصر اللصّوص بدان نام داده‌اند ( يعنى مأمن دزدان ) .\r\nدر ايران قديم ربّة النوع ديان را با اناهيتا مطابقت ميداده‌اند . در باب اناهيتا در صفحهء 1528 - 1529 مختصرى گفته شده و در جائى ، كه در باب ايزدان صحبت خواهد بود ( در دورهء ساسانى ) مشروحتر ذكرش بيايد « 2 » . بعضى عقيده دارند ، كه مقصود از « دختر » ، وقتى كه محلّى را به او نسبت ميدهند ، مثلا ميگويند كوه دختر ، پل دختر ، گردنهء دختر و غيره همين ايزد بوده و اين اسم از ايران قديم مانده . برخى اين معنى را نپذيرفته‌اند و عقيده دارند ، كه دختر بمعنى سخت يا محكم استعمال شده . چون براى عقيدهء اوّلى مدركى ذكر نكرده‌اند ، چنين به نظر ميآيد ، كه بايد معنى دوّم را ترجيح داد .\r\nدر اينجا بمناسبت مطلب ذكرى هم از معبد همدان ميكنيم ، اگرچه نميتوان گفت ، كه اين معبد در دورهء اشكانى ساخته شده بود ، زيرا از معبد اناهيتا در زمان\r\n\r\n\r\n","description":"","footnote":"\r\n( 1 ) -  Flandin et Coste . \r\n( 2 ) - ايزدماه .\r\n","page_name":" 2702 ","page_number":762},
  {"content":"\r\n\r\nاردشير دوّم ( با حافظه ) ذكرى مىشود ( صفحهء 1530 اين تأليف ) . بهرحال معلومست ، كه در دورهء اشكانى معبدى هم در همدان بوده ، كه از شيوه‌هاى مختلف معمارى تركيب شده بود و ستونهايش شباهت زياد بستونهاى در يك « 1 » يونانى داشت ، اين معبد را هم از اناهيتا دانسته‌اند ، مردم زياد در دورهء اشكانى بدانجا براى قربان كردن ميرفتند و نياز ميدادند . بالاتر در قسمت تاريخى گفته شد ، كه آن‌تيوخوس سوّم سلوكى آن معبد را غارت كرد و چهار هزار تالان ( 120 ميليون ريال به پول كنونى ) از ذخائر آن ربود .\r\nدوّم - قصبهء سرپل‌زهاب بر جادّه و تنگى مشرف است ، كه بگردنه پاطاق منتهى مىشود . اين محل از ازمنهء خيلى قديم مسكون وآباد بوده ، چنان كه نقوشى نزديك قصبه ازآبادى گذشته اين محل حكايت مىكند و يكى از اين نقوش را از دورهء اشكانى ميدانند ، زيرا بنام اردوان است ( معلوم نيست كدام اردوان ) . دو نقش ديگر بزبانهاى خيلى قديمتر مربوطست و بايد بدوره‌هائى مربوط باشد ، كه قبل از دو هزار سال ق . م است ، يعنى قبل از آنكه آريانها روى كار آمده باشند . چون اين مطلب در اينجا خارج از موضوعست و ربطى بآثار پارتى ندارد ، ميگذريم . چيزى كه منسوب بدورهء پارتيست ، نقش برجسته‌ايستكه در تنگه كوه سرپل زهاب واقع است و يكى از پادشاهان پارت را نشان ميدهد ، پادشاه سوار اسب است و گلى را از دست رعيّتى ميگيرد ، شاه داراى كلاهيست ، كه اطراف آن را رشتهء شرّابه سلطنتى گرفته و گوشه‌هاى بلند آن روى شانه شاه افتاده .\r\nشاه لباس تنگى در بر دارد ، ولى شلوارش گشاد است ، بحدّيكه روى چكمه‌ها را پوشيده ، اسب كوچك است ، ولى قوى به نظر ميآيد . هيكل شاه با اسب ، اگرچه نامتناسب است ، ولى رويهمرفته بد ساخته نشده ، اما هيكل رعيّت خيلى بد حجّارى شده و مثل اين است ، كه شخص صنعتگر فقط براى هيكل شاه متحمّل زحمتى شده و شكل رعيّت را با بىاعتنائى برگذار كرده .\r\n\r\n\r\n","description":"","footnote":"\r\n( 1 ) -  Dorique  ( يكى از شيوه‌هاى چهارگانه ستون‌سازى يوناني است ) .\r\n","page_name":" 2703 ","page_number":763},
  {"content":"\r\n\r\n( 158 ) - حجّارى ديوارى برجسته يك شاه اشكانى و يكى از رعايا ( مطابق كتاب فلاندن و كست )\r\nسوّم - در بيستون ، كه تقريبا در شش فرسنگى كرمانشاه در سر راهيست ، كه بهمدان ميرود ، گودرز اوّل تقليد از داريوش بزرگ كرده فتح خود را نسبت\r\n\r\n","description":"","footnote":"","page_name":" 2704 ","page_number":764},
  {"content":"\r\n\r\nبه مهرداد و كاسّيوس رومى با حجّاريهاى ديوارى نشان داده و كتيبه‌اى هم نويسانده ، كه بر خلاف كتيبهء داريوش ، بيونانيست . شاه روى اسب است ، نيزه بدست دارد ، كه حركت ميدهد و نيكه ، ربّة النوع فتح بعقيدهء يونانيها ، بالاى سر او پرواز مىكند . در اينجا ، چنان كه در صفحهء 2422 گفته شد ، گودرز خود را ساتراپ ساتراپها ، يعنى والى ولاة ميخواند ، برعكس سكّه‌اى از همان شاه ، كه بر آن شاهنشاه آريانا نقر شده است . اين حجّارى ديوارى موقعى را نشان ميدهد ، كه گودرز با حريف خود مشغول نبرد است و فاتح بيرون آمده . حجّاريها بواسطه طول زمان و دست مردم جاهل خراب شده .\r\nراولين‌سن در باب اين آثار چنين مينويسد ( ششمين دولت ، صفحه 390 ) :\r\nحال حاضر اين مجسّمه بىنهايت بد است ، زيرا تأثيرات آب‌وهوا و حوادث جوّى صور بزرگتر را بحدّى محو كرده ، كه آن را با نهايت اشكال ميتوان تشخيص داد . يكى از حكام اخير كرمانشاهان از روى كمال جهالت و وحشيگرى لوحهء سنگى سر هلالى ، كه بر آن بعضى عبارات بىمعنى كنده‌اند ، در وسط كتيبهء مزبور جاى داده ، بنحويكه ما حاليه با كمال اشكال ميتوانيم در باب زيبائى و ظرافت چنين صنعتى ، كه فعلا در آخرين درجهء خراشيدگى و فرسودگى در مقابل ما جلوه‌گر است ، قضاوت كنيم ، ولى با كمال جرأت ميتوان اظهار داشت ، كه اين كتيبه در بهترين حال اوّلىاش نيز ، در صورتى كه با نظائر اين گونه آثار آسيائى مطابقه شود ، از جمله آثار مهم و برجسته نبوده است .\r\nوضع و صفات عمومى اين كتيبه بيشتر بعصر ساسانى شبيه است تا بعصر پارسى و آسور ، صور و اشكال هيكلها بسيار خشن و نامتناسب ميباشند و تشخيص آنها بسيار مشكل است .\r\nصور اسبها نيز بصعوبت تميز داده مىشود و نسبت بجثّهء انسانها بسيار نامتناسب و كوچكست ، هيكل فرشته نسبت بهيكل شخصى ، كه ميخواهد تاج بر سر او گذارد ، نيز نامتناسب است . حتّى تاجى ، كه در دست فرشته است خيلى مضحك است ، زيرا\r\n\r\n","description":"","footnote":"","page_name":" 2705 ","page_number":765},
  {"content":"\r\n\r\n( 159 ) - حجّارى ديوارى برجسته از گودرز اشكانى در بيستون ( موافق كتاب فلاندن و كست )\r\nخود تاج باندازهء فرشته است . از طرفى مشاهده مىشود ، كه در طرز عزم و تصميم و حركت سواران يك نوع زندگى و روح مخصوصى موجود است . فرشته نيز در هوا به حال پرواز است و بالاخره اين كتيبه و حجّارى از خشونتها و ناهمواريهائى ، كه در ضمن آثار صنعتگران ساسانى ما را متأذّى ميدارد ، كاملا آزاد است .\r\nچهارم - حجّاريهائى هم در تنگ سااولك در كوههاى بختيارى در سال 1841 م . بارون‌دوبد يافته ، كه محقّقين بدورهء اشكانى نسبت ميدهند . اين‌جا يك ملكهء اشكانى در ميان سه نفر مرد ، كه دو نفر از آنها نيزه در دست دارند ، دراز كشيده و مغى مشغول خواندن دعا است . اين مجلس نشان ميدهد ، كه شاه به شكار رفته ، ملكه نگرانست و منتظر مراجعت او و مغ براى سلامتى شاه دعا ميخواند ، پانزده نفر تماشاچى در دو صف پشت‌سرهم ايستاده‌اند و شخص اوّلى ، كه در پيش است ، روى چهارپايه نشسته . صور و اشكال خيلى مندرس و خرابست ، هيكل مغ خوب\r\n\r\n","description":"","footnote":"","page_name":" 2706 ","page_number":766},
  {"content":"\r\n\r\n( 160 ) - حجارى ديوارى برجسته از يك مغ ( مطابق كتاب فلاندن و كست )\r\nمحفوظ مانده و لباس روحانيّون پارت را نشان ميدهد . گيسوان اين خانم مجعّد و انبوه است و يكحلقه گل برگ قشنگى در دست دراز كردهء او است .\r\nلوحهء ديگرى در همان سنگ ، ولى نه در همان جهت ، موجود است . مجلسى را ، كه نشان ميدهد ، حاكى از اين است ، كه يك سوار مسلّح پارتى با تيروكمان و نيزه با يك حيوان ، كه حمله كرده و بخرس شباهت دارد ، در نبرد است . در اين‌جا لباس\r\n\r\n","description":"","footnote":"","page_name":" 2707 ","page_number":767},
  {"content":"\r\n\r\nو شلوار معمولى پارتيها ديده مىشود و اين شخص كلاه مدوّر تيار بر سر دارد ، گيسوانش انبوه است و در حال برآمدگى مىباشد . كمان بدست چپ او است و تركشى روى زين در عقب سوار آويخته ، درحالى ، كه سوار نيزه را بگلوى حيوان فروبرده . ساختمان و حجّارى اين آثار بسيار خشن است ، ولى ، چون از مرور زمان خيلى صدمه ديده قضاوت مشكل است ( گراور نمرهء 158 ) . اينها است و امثال اينها آثارى ، كه از دورهء پارتى مانده يا اهل فن به آن دوره منسوب ميدارند . اگر بخواهيم يك قضاوت كلّى در باب اين آثار بكنيم ، بايد بگوئيم ، كه از حجّارى و كارهاى صنعتى دورهء هخامنشى پست‌تر است و در دورهء پارتى صنعت حجّارى ايران نسبت به اين صنعت در دورهء هخامنشى عقب رفته ، چون پارتيها داراى سرمشقهائى مانند صنايع تخت‌جمشيد و نقش‌رستم و غير آن بوده ، از طرف ديگر بسرمشقهاى يونانى دسترسى داشته‌اند ، اين حجّاريها را بايد خيلى خشن و نامتناسب دانست ، اگرچه كشيدن خطّ فاصلى هم بين حجّاريهاى ايندوره و دورهء ساسانى بىاشكال نيست . اين آثار نشان ميدهد ، كه قوم پارت اعتنائى بصنايع مستظرفه نداشته ، قواى خود را در جنگ و شكار و حكومت و مملكت‌دارى صرف ميكرده و در اين راه ببهره‌منديهائى خيلى بزرگتر رسيده است .\r\nتا اينجا صحبت از آثار پارتى در ايران بود . چون در بعض جاها ، كه امروز خارج از ايران بشمار ميرود ، نيز برخى آثار را بپارتىها يا بدورهء آنان نسبت ميدهند ، مقتضى است نظرى هم به اين آثار بيفكنيم . بنابراين گوئيم ، مهمترين آثارى ، كه در خارج ايران بتوسّط اهل فنّ بدورهء پارتى مربوط گرديده ، همانا آثار الحضر است .\r\nاين آثار را لايار « 1 » انگليسى در تاريخ 1846 ديده ، راس « 2 » در جلد نهم مجلهء انجمن جغرافيائى سلطنتى انگليس و نيز فرگوسن « 3 » در كتاب خود راجع بتاريخ معمارى ذكر كرده‌اند و اشخاصى ، كه مايل باشند ، در آثار پارتى بيشتر دقيق شوند ، بتأليفات مذكور رجوع خواهند كرد . چون مقصود ما از شرحى ، كه در اينجا نوشته مىشود ، ذكر كليّاتيست از آثار پارتى ، در توصيف آثار الحضر هم از اين اندازه تجاوز\r\n\r\n\r\n","description":"","footnote":"\r\n( 1 ) -  Layard . \r\n( 2 ) -  Rass . \r\n( 3 ) -  Fergusson . \r\n","page_name":" 2708 ","page_number":768},
  {"content":"\r\n\r\n( 161 ) - نقشهء معبد الحضر ( مطابق كتاب فرگوسن و راس )\r\nنخواهيم كرد .\r\nپنجم - الحضر چنان كه بالاتر ، در قسمت تاريخى اين كتاب ، گفته شد اين شهر در اوايل قرن دوّم م . موقعى مهم داشت و بواسطهء بهره‌مندى ، كه در 116 م . در مقابل قيصرى مانند تراژان و در 198 در مقابل قيصرى ديگر معروف به سپ‌تيموس سوروس يافت ، داراى معروفيّت خاصّ گرديده و مقامى را بس ارجمند دارا شد . در اين وقت الحضر شهرى پرجمعيّت بود و ديوارهاى محكم و متين داشت و در درون آن معبدى بود ، معروف بقصر آفتاب ، كه بواسطه نذر و نيازهاى گرانبهائى ، كه از طرف مردم مقدّس به اين معبد تقديم ميشد ، پر از ذخاير و اشياء نفيسه بود و همين ذخائر طمع دو قيصر مذكور روم را به حركت آورد و باعث آن دو محاصره تاريخى گرديد . دو محاصره‌اى ، كه نام الحضر را آنقدر بلند كرد و موجب ناكامى تراژان و سوروس گرديد . اين شهر از سنه 363 رو بويرانى نهاد ، تا اينكه خالى از سكنه شد ، بنابراين بايد دورهءآبادى آن را در حدود\r\n\r\n","description":"","footnote":"","page_name":" 2709 ","page_number":769},
  {"content":"\r\n\r\n100 الى 300 م . دانست . شايد به همين جهت باشد ، كه آثار و ابنيه الحضر را به 150 م . تقريبا نسبت ميدهند . آثار مذكوره ، بطورى كه اهل فنّ تشخيص داده‌اند ، چنين است ( ششمين دولت بزرگ مشرق ، صفحهء 373 - 384 ) : اين شهر ديوار مدوّر ضخيمى داشته و بواسطه برج و باروهاى محكمى حفظ و حراست ميشده ، محيط آن بيشتر از سه ميل بود و خندق عميق پهنى شهر را در احاطه داشت .\r\nاز درون شهر ، مجاور خندق ، خاكريز ضخيم و بلندى ساخته شده بود و دو قلعهء محكم از مهاجمين به شهر جلوگيرى ميكرد . يكى از طرف مشرق و ديگرى از سمت شمال . ديوار شهر داراى چهار دروازه و مهمترين آنها در سمت شرق واقع بود ، نهر آبى داخل شهر را به دو قسمت تقسيم ميكرد . در باب قسمت شرقى ، كه نسبة خالى از ساختمان بود ، حدس ميزنند ، كه قبرستان بوده ، ولى قسمت غربى داراى عمارات سلطنتى و ابنيه و ساختمانهاى سكنه شهر بود . مهمترين ابنيه در وسط شهر قرار گرفته بود و آن را قصر يا معبد ميناميدند . اين قصر در وسط محوّطه‌اى به شكل مربّع مستطيل ، كه 800 پا طول و 700 پا عرض داشته ، واقع و ديوارى محكم با قلاع و استحكاماتى ، مانند استحكامات اطراف شهر ، آن را محارست ميكرده . محوّطه داراى دو دستگاه حياط و عمارت بود ، حياط بيرونى در طرف شرق بنا ، مدخل محسوب ميشده ، و حياط اندرون داراى دو دستگاه ساختمان مفصّل بوده . از دو عمارت مزبور آنكه كمتر اهميّت داشته ، عمارتى بوده ، كه در طول محوّطه از شمال بجنوب بنا شده و اتّصال بحياط خارج يافته بود . اين عمارت داراى اطاقهاى كوچكى بوده ، كه شايد بمستخدمين و مستحفظين اختصاص داشته ، ولى عمارت ديگر اهميّتى زيادتر داشته و مركّب از هفت طالار مسقّف ضربى با ديوارهاى ضخيم بوده ، كه همه متوازى با يكديگر و به طرف مشرق ساخته شده بود ، در اين عمارت سه طالار بزرگ و چهار طالار كوچك ساخته بودند : طالارهاى كوچك داراى 30 پا طول و 20 پا عرض و 30 پا ارتفاع و طالارهاى بزرگ داراى 90 پا طول و از 35 تا 40 پا عرض و 60 پا ارتفاع .\r\n\r\n","description":"","footnote":"","page_name":" 2710 ","page_number":770},
  {"content":"\r\n\r\nكليّهء طالارها از روى يك سبك و نقشه ساخته شده و همه داراى سقفهاى ضربى نيم‌دايره‌اى و بدون پنجره بوده و از درهاى هلالى شرقى تحصيل روشنائى ميكرده‌اند و آن درها هم يا تماما باز ميمانده يا بوسيلهء پرده‌هائى پوشيده و بسته ميشده . جبههء شرقى عمارت ، علاوه بر اينكه داراى هفت اطاق در يك رديف بوده ، از لحاظ زينت نيز يك ، سلسله ستونها و پايه‌هائى داشته ( 162 ) - معبد الحضر روزيكه آباد بوده ( مطابق كتاب آئين سورز )\r\nكه از روى آنها پايه‌هاى طاق شروع ميشده و غالبا نيز صور برجسته‌اى بر سنگهاى آن طاقها منقوشست و در فواصل طاقها و سرستونها يكى دو مجسّمه و صورت اشخاص حجّارى گشته . حجّارى طاقها عبارت بوده از كلّه‌هاى انسانى و يا از صور زنانه ، كه بطور وضوح و آشكار در فضا حركت مينموده‌اند .\r\nفضاى بين طاقهاى چهارم و پنجم مجسّمهء شير پردارى را با دم پيچ‌خورده نشان ميدهد و اين مجسّمه به قدر پنج پا از سطح زمين فاصله دارد . كليّة طول جبههء عمارت قريب 300 پا ميشده است . داخله طالارهاى كوچكتر بهيچوجه داراى تزيينى نبوده ، ليكن درون طالارهاى بزرگتر فوق‌العاده تزيين شده بود .\r\nديوارهاى اطراف اين طالارها بواسطهء سه پايه و جرزهائى ، كه به شكل مربّع تا زير سقف ضربى ميرسند ، از هم جدا شده‌اند و بسرستونهاى منقّشى ، كه مركّب از اشكال بيضى شكل است ، منتهى ميشوند ، در وسط هر بيضى قطعهء سنگ سياه گردى قرار دارد . تقريبا بفاصله دو الى سه پا زير اين سرستونها حاشيهء كتيبه‌اى قرار دارد ، كه از تمام جرزها و ستونها گذشته و تمام طول اطاق را پيموده منقّش\r\n\r\n","description":"","footnote":"","page_name":" 2711 ","page_number":771},
  {"content":"\r\n\r\n( 162 ) - هيكل پارتى ( مطابق كتاب لفتوس )\r\nاز گلها و برگهاى نيم‌بيضى مىباشد ، هريك از آنها نيز مانند سرستونها در وسط نيم بيضى خود سنگهاى سياه نيمگرد دارد . بالاخره در روى پايه‌ها نزديك كتيبه معمولا دو يا سه كلّه انسانى حجّارى شده ، طول هر كلّه تقريبا دو پا است و انواع اشكال صور انسانى را نشان ميدهد . بعضى را پير ، برخى را جوان ، پاره‌اى را مرد ، عدّه‌اى را زن ، بعضى صور حقيقى است و برخى مجازى و خيالى ، كم‌وبيشى هم از حيث ساختمان نامتناسب و ناهموار است . ساختمان كلّه‌ها ، چنان كه گفته شد ، داراى روحى كامل بوده ، اثرات ظاهرى آنها نيز داراى حالتى گيرنده و زنده به نظر ميآمده است .\r\nهفت طالار ، كه بالاتر ذكر شد ، به دو قسمت تقسيم شده بود ( سه طالار در يك قسمت و چهار طالار در طرف ديگر ) و معجر كوتاهى ، كه از شرق بغرب ممتدّ بود ، از وسط حياط داخل و ديوارى ، كه حدّ فاصل طالار سوّم و چهارم بود ، عبور كرده حياط اندرونى را از بيرونى بطور كلّى جدا ميكرده . احتمال ميرود ، كه اين معجر براى جدا كردن اطاقهاى مردانه از زنانه ساخته شده بود . ديگر از علائم و آثاريكه دلالت مىكند ، كه اين طالارها اختصاص بزنان داشته ، همانا رابطهء مخصوصى است ، كه بين معبد و اين طالارها موجود است ، زيرا طرز بنا طورى بوده ، كه ممكن نبوده از قسمت عمارات بيرونى بدون گردش در اطراف معبد به آنجا برسند ، خود معبد نيز عمارتى بوده به شكل مربّع ، كه هر ضلعش 40 پا داشته و بوسيلهء دالانى مسقّف و ضربى كاملا احاطه شده بود و فقط از دو پنجره ، كه در زواياى شمال غربى و جنوب غربى آن واقع بوده ، كسب روشنائى ميكرده است .\r\nمعبد فقط داراى يك مدخل بوده و كاملا در جهت مخالف مدخل طالار نمرهء 2 ساخته شده بود و بالاى راهرو آن علامتى مجلل نصب بوده ، كه مقصود و موضوع\r\n\r\n","description":"","footnote":"","page_name":" 2712 ","page_number":772},
  {"content":"\r\n\r\nمذهبى بودن آن عمارت را به خوبى نشان ميداده است . درون معبد داراى تزيينى نبوده ، فقط سقفى ضربى داشته و چنانچه روشنائى ضعيفى ، كه منحصرا از يك در به آن ميرسيده ، وجود نميداشت ، تاريك ميمانده است ، ولى در طرف غربى آن از خارج دريچه‌اى بوده ، كه فقط بدالان راه داشته است . سواى اين طالارهاى عمده بنائيرا ، كه ما شرح ميدهيم داراى يك عدّه اطاقهاى كوچكى نيز بوده ، كه در عقب طالارها واقع و به آنها راه داشته ، در عقب طالارهاى كوچك هم يك يا دو تا از اين اطاقها واقع بود ، كه بزرگتر آن اطاقها در عقب طالار نمرهء 8 ( رجوع بگراور نمرهء 161 شود ) واقع گشته و آخرين بناى عمارت زاويهء غربى را تشكيل داده بود ، اين اطاقها هم سقفشان ضربى و بدون پنجره بوده و روشنائى را فقط از همان راهروهاى كوچك كسب ميكرده . عدّه‌اى چنين معتقدند ، كه تمام اين عمارت يا لااقل قسمت اعظم آن داراى طبقات فوقانى بوده . از بعض علائم و آثاريكه بالاى طالارهاى نمره 1 و 6 ديده مىشود چنين به نظر ميرسد ، كه كليهء بنا داراى طبقات فوقانى بوده است ، حتّى يكى از سيّاحان عمارت مزبور را با ارتفاع سه طبقه تحقيق و تصديق كرده و با جرأت تمام طبقات دوّم و سوّم را نشان داده ( گراوور نمره 162 ) . بعقيدهء همين سيّاح قسمتهاى فوقانى اين بنا از بسيارى جهات شبيه قصر بزرگ سلاطين ساسانى بوده ، كه آثار شكوه و عظمت آن هنوز در تيسفون ، در مكانى كه بقصر خسرو يا تخت خسرو معروف مىباشد ، باقى است ( مقصود طاق كسرى است ) ، ولى آن قصر از لحاظ طرح و نقشه با الحضر تفاوت زيادى داشته ، زيرا آن قصر فقط داراى طالارهائى بوده ، كه از همهء طالارهاى الحضر بزرگتر و در طرفين آن طالار دو جناح واقع بوده ، كه يكى براى خوابگاه و ديگرى بمنزلگاه اختصاص داشته است . معدودى از پنجره‌هاى موجود در الحضر ، كه به شكل مربع مستطيل است ، رويهمرفته مدخل اطاقها را تشكيل داده ، در يك نقطه هم درگاهى هلالى شكل ديده مىشود ، كه فعلا مسدود است . بجز رواقيكه معبد را احاطه كرده ، راهرو و معبد ديگرى وجود ندارد . اطاقها بطور عموم به يكديگر راه داشته ، غالبا سردر راهروها فقط از يك تخته‌سنگ ، كه با نازك\r\n\r\n","description":"","footnote":"","page_name":" 2713 ","page_number":773},
  {"content":"\r\n\r\n( 164 ) - گيلويه و شبيه سرستون در الحضر ( مطابق كتاب راس )\r\nكاريهاى خيلى ظريف تزيين شده بود ، ساخته شده و بيشتر راهروها در زاويه و گوشه اطاقها بوده ، ولى راهرو معبد در مركز ديوار شرقى واقع بوده است . بطور كلّى طرز ساختمان الحضر را باسلوب معماريها روم و بيزانس تشبيه كرده ، حتّى گفته‌اند ، كه سبك و اسلوب تزيينات و صور حجّارى شده آن نيز بعيد نيست ، كه ناشى از ضعف سليقه و ذوق صنعتگران قسطنطنيّه بوده ، ليكن دلائل بسيارى هست بر اينكه قصر الحضر تقريبا دويست سال قبل از ايجاد و احداث قسطنطنيه ساخته شده بود ، گرچه طاقهاى ضربى مدوّر رومى شكل آن را ممكنست مربوط بافكار معمارى روم دانست ، ولى مأخذ و مدرك ثابتى براى اثبات اين مدّعا وجود ندارد ، تا تصوّر شود ، كه سواى پارتىها و صنعتگران بومى اشخاصى در اين كار مداخله داشته يا بناى الحضر غير از يك نمونه زيباى معماران پارت ، كه در اواخر دورهء دولتشان بمنصّهء شهود رسيده ، كار ديگران باشد .\r\nقصر بلاش سوّم در تيسفون ، كه بواسطه مهاجمه آويديوس كاسّيوس ويران و خراب گرديد ، از خيلى جهات داراى همين وضع بوده و عبارت است از مجموعهء طالارهاى بلندى مختص پذيرائى و نمايشات و جلسات بانضمام يكعده اطاقهاى كوچك تاريك براى خواب و استراحت ، كه به آن طالارها راه داشته و كليهء اين ساختمانها در وسط محوّطه‌اى سنگ‌فرش واقع بوده و بانيان با نهايت احتياط و مراقبت اطاقهاى مردانه و زنانه آن قصر را از هم جدا ميكردند . آثار و خرابه‌هاى موجوده بيشتر از لحاظ عدّه زيادى قبر و آب‌انبار قابل دقت است .\r\nمصالح و مواديكه در الحضر استعمال شده است ، بطور كلّى عبارتست از يك\r\n\r\n","description":"","footnote":"","page_name":" 2714 ","page_number":774},
  {"content":"\r\n\r\nنوع سنگ آهكى قهوه‌اى رنگ روشن ، كه بطور ظريف و صاف بريده و نصب شده است .\r\nانسان مردّد مىشود ، كه آيا محتاج باستعمال گچ و آهك هم بوده‌اند يا نه .\r\nفرضا موادّ آهكى هم استعمال كرده بودند ، فعلا معلوم نيست و همه‌جا سنگها اتّصال يافته و جفتگيرى شده به نظر ميرسد . امروز بعض ابنيه و آثار در ايران موجود است ، كه تاريخ آنها پيشتر از ساختمان بناى الحضر نميباشد و بطور كلّى ممكن است آن آثار را بدورهء ساسانيان مربوط داشت نه بدورهء پارتيها ، لذا در اينجا از آنها ذكرى نخواهد رفت . كافى است ، كه تصوّر كنيم ، اسلوب معمارى آنها طبعا از روى سبك معمارى پارتيها اقتباس شده و از اين لحاظ حق است ، كه ذوق معمارى شرقى را ، كه پس از قرنها خواب خمول تجديد حيات كرده و در اندك زمانى آثار برجسته‌اى مانند تخت‌خسرو ( طاق كسرى ) و خرابه‌هاى عمارت شاپور و طاق بستان بوجود آورده است ، بالتّمام مقروض و مرهون عصر پارتيها بدانيم .\r\nششم - زينت‌آلات و صنايع سفالين عصر پارتيها از آثار منكشفهء بابل در سنهء 1850 الى سنه 1852 فوق‌العاده قابل توجّه و شايان دقت بود . از يك عدّه اشياء سفالين و فلزّى ، كه در ضمن مسكوكات پارتى در ارخ قديم يا واركاى امروز بوسيلهء لفتوس كشف گرديده ، ميتوانيم از طرز تزيينات پارتىها مطّلع گرديده از اسلوب تزيينات شخصى و لوازم زندگانى آنان ، كه داراى كيفيّت صنعتى بوده ، آگاهى يابيم . آثار منكشفه عبارت است از قطعات بسيارى آثار معمارى و اشياء سفالين و آجر و عدّه زيادى تابوتهاى زينت شده و چندين مجسّمه كوچك سفالى ، كوزه‌ها ، سبوها ، كاسه‌ها ، چراغهاى گلين و بعضى بطريهاى شيشه‌اى و اقسام زيورآلات شخصى از قبيل مهره‌ها و انگشترها و گوشواره‌ها و غيره\r\nقطعات معمارى عبارت است از سرستونها و از حواشى و لبهء ستون و نمونه‌هائى از يكقسم اشياء مشبّك ، كه تصوّر ميرود براى تجير و پرده يا حاجب نازكى استعمال ميشده است . سرستونها از حيث شكل و اندازه تا حدّى قطور و سنگين است و در نظر اوّل سبك حجّارى آن غير متمدّن جلوه مىكند ، ليكن در همين حال داراى\r\n\r\n","description":"","footnote":"","page_name":" 2715 ","page_number":775},
  {"content":"\r\n\r\n( 165 ) - سرستون پارتى ( مطابق كتاب لفتوس )\r\nمهارت و رشادت صنعتى بوده و غالبا از لحاظ زيبائى كمتر از صنايع ظريف گوتيك « 1 » به نظر نميرسيد ، مخصوصا يكى از آنها بالاتنهء انسانى را نشان ميدهد ، كه داراى موئى مجعّد و انبوه يا زلف عاريه ، كه معمول پارتيها بوده ، مىباشد و با برگى قشنگ و زيبا ، كه از گردنهء ستون برخاسته و به اطراف گيلويه آن مىپيچيد ، شايان دقّت و توجّه است و شباهت زيادى بصنايع دورهء اخير بيزانس دارد .\r\nحاشيهء ستونها هم نظاره كننده را به ياد صنايع ظريفه الحضر مياندازد ، زيرا داراى همان مزاياى آزادى صنعتى و اختراعى مىباشد ، ليكن عجيب‌ترين اين آثار منكشفه عبارتست از يكنوع قطعات مشبّك گلين ، كه از دو طرف داراى اشكال هندسى است و طرح نقشهء آن از دو طرف مختلف مىباشد .\r\nاين نقشه‌ها گرچه از بسيارى لحاظ بنقشجات اسلامى و عربى بىشباهت نيست ، ولى بطور كلّى به نظر ميرسد ، كه پيشرو سرمشق معمارى اعراب باشد . اعراب زوايا و نيمدايره‌ها و كنگره‌هاى هندسى آن را ، از لحاظ زيبائى طرح و نقشه در دورهء عظمت و اقتدار فتوحات اسلامى اقتباس و در اقصى بلاد عالم آن روز منتشر كردند ، تابوتهاى مزيّن بگلى خشن ، ولى صيقل شده و صاف ، داراى رنگ سبز روشن و از حيث شكل شبيه بكفش راحتى است ، از لحاظ اندازه مختلف و از سه پا تا 6 پا طول ساخته شده ، دهانه گشادى در قسمت بالاى تابوتها بوده ، كه از همان دهانه جسد را داخل آن ميكرده‌اند . درب پهنى ، كه مانند همان تابوت تزيين شده ، دهانهء آن را مىبسته و با گل سمنت رقيقى محكم و مسدود ميشده . در قسمت پائين تابوت منفذ كوچكى براى خروج هواى فاسد و گازها و موادّ پوسيده تعبيه شده بود .\r\n\r\n\r\n","description":"","footnote":"\r\n( 1 ) -  Gothique  ( شيوهء جناقى ) .\r\n","page_name":" 2716 ","page_number":776},
  {"content":"\r\n\r\n( 166 ) - تابوت پارتى ( مطابق كتاب لفتوس )\r\nتزيينات تابوتها مختلف بوده ، از صور كوچك انسانهائيكه از 6 تا 7 اينچ طول داشته « 1 » . از جمله صوريكه بيشتر معمول بوده ، صورت شخص جنگجوئى را نقر ميكرده‌اند ، درحاليكه دستهايش بسته و پاهايش باز بوده و بر سر آرايش و زلف برجسته‌اى و بكمر شمشيرى داشته است ، چنان كه بر سكّه پارتى ديده مىشود . يكى از مجسّمه‌هاى گلى بسيار عجيب هيكل يكنفر پارتى جنگجوئى را مجسّم ميسازد ، اين نظامى دراز كشيده مشغول نوشيدن از جاميست ، كه در دست چپ خود دارد ( گراور نمره 163 ) . تمام هيكل با زره پوشيده ، بر سر داراى كلاهخود و در پا داراى زنگال است ، ساير مجسّمه‌ها از اشكال زنانه مىباشد ، اين مجسّمه‌ها داراى كلاههاى بلنديست ، كه غالبا دو گوشه‌اى مانند شاخ دارد و نيز داراى نقابها و روپوشى است ، كه قسمت بالاى بدن را پوشانده ، ولى صورت آنها باز و پاهايشان از زانو به پائين برهنه است . كوزه‌ها ، سبوها ، چراغها و كاسه‌ها تمام شبيه باشياء دورهء آسور بوده ، ولى رويهمرفته از لحاظ صنعت زيباتر و قشنگتراند ، اين ظروف تماما از حيث قدّ و اندازه مختلف است و چنين به نظر ميرسد ، كه بعض آنها را برسم هديه و نذر و نياز دوستان و خيرخواهان ميّت و برخى را بيشتر از لحاظ موهوم - پرستى ، يعنى براى اينكه خاطر ميّت را در حال انتقال از عالم زندگانى بعالم مرگ از حيث آب و روشنائى آسوده كرده باشند ، در قبور آنان ميگذارده‌اند .\r\n\r\n\r\n","description":"","footnote":"\r\n( 1 ) - اينچ تقريبا دو سانتيمطر و نيم است .\r\n","page_name":" 2717 ","page_number":777},
  {"content":"\r\n\r\nبطريها گمان ميرود ، از جنس كارهاى شيشه‌گرى قديم بوده ، شكل مخصوصى نداشته و تقريبا شبيه به همان قسم معمول دوره‌هاى بابل و آسور ساخته شده بود .\r\nاينها داراى همان رنگهاى هفتگانه قوس قزحى ، كه در شيشه‌هاى منكشفه عهد سلطنت بابل و آسور ديده مىشود ، بودند و اين در اثر ماندن زير خاك بوده ، كه در جاهاى ديگر تا اين حدّ تغيير شكل نداده ، ليكن در اينمورد ، بواسطهء الوان طبيعى ، ظرافت ، زيبائى و درخشندگى اوّلى آن ده برابر شده است . زينت‌آلات شخصى عبارت بود از اسلحه ، دست‌بندها ، مهره‌ها ، انگشترها و گوشواره‌ها ، كه از طلا و نقره و برنج و مس ساخته شده بود . طرح و شكل بعض زينت‌آلات كوچك طلائى از قبيل گوشواره‌ها و گردن‌بندها اعمّ از مهره يا لوحه از حيث ساختمان فوق‌العاده قشنگ و ظريف بوده . انگشترها از حيث ساختمان قدرى خشن است ، ولى انگشترهاى پا و آلات اسلحه و دست‌بندها اغلب ناهموار است و زشت و خشن ساخته شده . معروفست ، كه كلاههاى نوك‌تيز بلند طلائى مختص بزنان گاهگاهى كشف شده ، ليكن تابحال هيچيك از موزه‌هاى اروپا موفق نشده آنها را بدست آورد ، چه معروف مىباشد ، كه آنها را كاشفين آب كرده‌اند . يراقها و نوارهاى زرّين ، كه از كلاه آويخته مىشود ، زيادتر ديده شده ، حتّى لفتوس براى العين مشاهده كرده است . رويهمرفته اين زينت‌آلات از عشقى سرشار بخودنمائى و تظاهر و ثروتمندى فوق‌العاده ، حاكى است . امّا بهيچوجه وسعت ذوق و سليقه و هوشمندى كامل از طرح‌ريزى و فلزّكارى پارتيها مشاهده نميشود . چنين به نظر ميرسد ، كه پارتيها از فنّ صنعت زيبا و ذوق زيباپسندى ( صنايع مستظرفه ) يعنى فنّى ، كه بهيچوجه متضمّن فكر نفع و فائده‌اى نباشد ، ابدا بهره‌اى نداشته‌اند . نيز به نظر ميرسد ، كه پارتيها در مدّت پنج قرن حكمرانى و قدرت بيش از شش كتيبهء حجّارى شده در كوهها از خود بيادگار نگذارده‌اند و بطور تحقيق فقط يكى از حجّاريها را از خطوط منقور در آن ميتوان قطعا و جدّا بعهدهء پارتيها مربوط دانست ( حجّارى بيستون و كتيبه آن ) .\r\n\r\n","description":"","footnote":"","page_name":" 2718 ","page_number":778},
  {"content":"\r\n\r\nساير حجّاريهاى برجسته ، كه از آثار پارتيها فرض شده و متخصّصين فن قضاوتى كرده به آنها نسبت داده‌اند ، فقط از اين لحاظ است ، كه اين آثار از حيث طرح و نقشه و موقع در حدود سلطنت پارتيها واقع شده و فاقد صفات و مزاياى صنعتى ملل قبل و بعد از آنها است .\r\nبنابراين بيشتر آثاريكه بدوره پارتى نسبت ميدهند از روى فرض است و مبنى بر قرائنى ، نه اينكه محقّق باشد ، زيرا ، چنان كه بالاتر گفتيم ، بين آثار پارتى و ساسانى خطّ فاصلى كشيدن بىاشكال نيست .\r\nهفتم - يك مجسّمه ، كه سرش از مفرغ است در يكى از موزه‌هاى برلن هست .\r\nاين مجسّمه را باوجود اينكه دماغش شكسته است ، بواسطه سكّه‌ها تشخيص ميدهند ، كه مجسّمه ارد اوّل اشكانى است ، از شكل تاج و وضع ريش و موها ارد كاملا شناخته مىشود .\r\nمجسّمه ديگر در برلن موجود است ، كه تصوّر ميكنند مجسمه اناهيتا ايزدماه باشد ، زيرا خصايص ظاهرى او با شرحيكه در اوستا نوشته شده مطابقت مىكند .\r\nمجسّمه ديگرى باز هست ، كه از عاج ساخته شده و هردو مجسّمه داراى كيفيّات و صفات شرقى ميباشند و ، چنان كه استاد فردريك زارّه گويد ، يك مجسّمه كوچكى در شمال آلمان پيدا شده و در شهر استاندال در يك موزه است . اين مجسّمه نشان ميدهد ، كه چگونه صفات مشرق زمين با نفوذ يونانى تغيير كرده و از كيفيّات مشرق زمينى چه‌ها باقىمانده ، نفوذ مشرق در موها و لباس ديده مىشود . تصوّر ميكنند ، كه اين مجسّمه از مصر يونانى است و يكنفر سرباز رومى آن را بآلمان آورده .\r\nهشتم - از آثاريكه بدورهء پارتى نسبت ميدهند ، حجّارى ديوار برجستهء نمرود داغ است ، كه آن‌تيوخوس اوّل پادشاه كمّاژن را با ايزد مهر نشان ميدهد ، نمرود داغ تپه‌اى است در محل كالاه پايتخت قديم آسور ، كه در 1300 ق . م بنا شده بود ( در چهار ميلى خرابه‌هاى نينوا ، كه قبل از كالاه پايتخت آسور بوده و بمسافت پنجساعت راه از موصل ) . اين حجّارى برجسته متعلّق بقبر آن‌تيوخوس مزبور است\r\n\r\n","description":"","footnote":"","page_name":" 2719 ","page_number":779},
  {"content":"\r\n\r\n( 167 ) - تيرانداز پارتى - كار يونانى و سريانى در موزه قيصر فردريك در برلن ( از كتاب استاد زارّه - صنايع ايران قديم )\r\n\r\n","description":"","footnote":"","page_name":" 2720 ","page_number":780},
  {"content":"\r\n\r\nو چون بهتر حفظ شده ، بيشتر ميتواند مورد مطالعه گردد و تصوّرى در باب آثار سلوكى و پارتى بما بدهد . شيوهء اين آثار شيوهء آثار تخت‌جمشيد است و مهر ايزد آفتاب مانند حجّاريهاى برجستهء ايرانى تصوّر شده و پرتوى از نور او را مانند هليوس ربّ النوع آفتاب يونانى احاطه كرده .\r\nچنان كه معلوم است آن‌تيوخوس پادشاه كمّاژن نسب خود را به هخامنشىها مىرساند . امّا در باب كمّاژن بالاتر كرارا گفته‌ايم ، كه تابع روم بود .\r\nنهم - مجسّمه يك مردى را ، كه نشسته و پائين تنه‌اش را از حفريّات در رأس العين در شمال بين النهرين يافته‌اند ، نيز از حيث جلال لباس و زيادى جواهر ، كه حتّى روى شلوار استعمال شده ، از آثار پارتى ميدانند . گمان ميكنند ، كه اين مجسّمهء آكبار پادشاه ادس است . اگرچه سر اين مجسّمه را نديده‌اند ، باوجود اين تصوّر ميكنند ، كه شبيه پادشاهان پارتى است ، كه مجسّمه‌شان از عاج يا فلزّ و غيره زياد است ، لباس پارتى دارد و موهاى مجعّد و تاجى بر سر .\r\nدهم - حجّاريهاى پالميرا ( تدمر ) واقع در شامات را ، كه واسطهء تجارت بين ايران و درياى مغرب بوده و نيز بعض اشيائى را ، كه در افغانستان و هند از حفريّات بدست آمده ، بدورهء پارتى مربوط ميدارند ، ولى از اين حيث متمايزاند ، كه اختلاط شيوهء يونانى و مشرق زمينى در آنها بيشتر است و مانند آثار نمرود داغ از شيوه صحيح پارتى نيستند .\r\nاز آنچه ، كه در باب آثار پارتى و صنايع اين دوره گفته شد ، به اين نتايج ميرسيم :\r\nاوّلا چنان كه صنايع هخامنشى در تحت تأثير صنايع آسورى درآمده بود ، صنايع پارتى در تحت تأثير صنايع يونانى بوده ، مخصوصا شيوهء ستون‌سازى يونانى به خوبى حسّ مىشود . بعضى معتقدند ، كه شيوهء رومى هم در صنايع پارتى تأثير كرده بود ، زيرا در معبد الحضر طاق استعمال شده و اكثريّت اهل فنّ طاق را از معمارى رومى ميدانند ، بر خلاف ديولافوا ، كه آن را از معمارى ملّى قديم ايران ميداند\r\n\r\n","description":"","footnote":"","page_name":" 2721 ","page_number":781},
  {"content":"\r\n\r\n( در اين باب پائين‌تر در جاى خود صحبت خواهد شد ) ، ولى نبايد تصوّر كرد ، كه آثار پارتى كاملا در تحت تأثير صنايع يونانى درآمده جنبهء مشرق زمينى خود را از دست داده ، زيرا ، چنان كه در مسكوكات اشكانى يكطرف سكّه مشرق زمينى و طرف ديگر يونانى است ، در آثار هم سليقه مشرق زمينى با سليقهء يونانى توأم شده ، مثلا حجّارى ديوار برجسته در مواردى زياد بيشتر شبيه حجّاريهاى دورهء پارسى است و ديگر در اشكال زن گردى صورت و وضع سر و چشم بزرگ و بازو حالت چشم حزن انگيز و غيره بطورى است ، كه عادتا در مشرق زمين ديده مىشود .\r\nنتيجهء كلّى اين است ، كه در آثار معمارى و اشياء مفرغى و تزيينات و غيره اين دوگانگى در شيوه موجود است و دائما ديده مىشود ، كه بين اين دوگانگى ، يعنى شيوهء مشرق زمينى و شيوهء يونانى گاه جنگ است و گاهى اختلاط و امتزاج .\r\nاز آثار پارتى ، كه بشيوهء پارسى نزديك است در ايران دو حجّارى برجسته هست ، كه در بيستون در نزديك آثار مشهور داريوش اوّل است : يكّى چهار قسمت عالم را نشان ميدهد ، كه مهرداد دوّم را تكريم ميكنند « 1 » و ديگرى فتح گودرز دوّم را نسبت برقيبش مينمايد و بالاتر ذكر شده . اين دو آثار بقدرى خراب شده ، كه بايد بسيار دقيق بود ، تا شيوه آن را يافت . در ايران از آثار پارتى معبد كنگاور ، كه بشيوه يونانى ساخته شده بود ، خيلى مهم است ، ولى هنوز مورد مطالعه‌اى نزديك نگشته .\r\nبرعكس آثار بين النهرين ، كه بمراتب بيشتر مورد مطالعه دقيق گرديده ، مثلا آثار بابل يونانى و آثار سلوكى در واركاى حاليّه ( ارخ قديم ) و خرابه‌هاى الحضر و معابد آسور و حفريات جديدى در تيسفون و اوديه دجله و فرات ، كه اطلاعات كاملترى بدست ميدهد . . . . . . . .\r\n\r\n\r\n\r\n","description":"","footnote":"\r\n( 1 ) - عقيده استاد فردريك زارّه .\r\n","page_name":" 2722 ","page_number":782}
  ]