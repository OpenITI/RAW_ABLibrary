[
  {"content":"\r\n\r\nمكارم الآثار\r\nجلد چهارم\r\nوقايع سالهاى 1237 تا 1253 ق\r\n\r\n","description":"","footnote":"","page_name":" شناسنامه و فهرست 1 ","page_number":1},
  {"content":"\r\n\r\nاداره كل فرهنگ و هنر\r\nشماره 321\r\nاز اين مجلد دو هزار نسخه با همكارى مؤسسه نشر نفائس مخطوطات اصفهان از تيرماه تا آبانماه 1352 در چاپخانه نشاط اصفهان بطبع رسيد\r\n\r\n","description":"","footnote":"","page_name":" شناسنامه و فهرست 2 ","page_number":2},
  {"content":"\r\n\r\nوزارت فرهنگ و هنر\r\nمكارم الآثار\r\nدر احوال رجال دو قرن 13 و 14 هجرى\r\nتأليف\r\nمورخ محقق دانشمند\r\nآقاى ميرزا محمدعلى ( معلم حبيب آبادى )\r\nجلد چهارم\r\nاز انتشارات انجمن كتابخانه هاى عمومى اصفهان\r\nوابسته به اداره كل فرهنگ و هنر استان اصفهان\r\n\r\n","description":"","footnote":"","page_name":" شناسنامه و فهرست 3 ","page_number":3},
  {"content":"\r\n\r\nمؤلف كتاب مكارم الاثار\r\n\r\n","description":"","footnote":"","page_name":" شناسنامه و فهرست 4 ","page_number":4},
  {"content":"\r\n\r\n\r\nجلد چهارم\r\n\r\nسرآغاز جلد چهارم مكارم الآثار\r\nبسم اللّه الرحمن الرحيم\r\nالحمد لوليه ، و الشكر على نعمائه ، و الصلاة و السلام على نبيه و اهل بيته .\r\nبخواست خداوند متعال ، وقايع هفده سال ديگر از كتاب كبير « مكارم الآثار » بطبع رسيده و اينك بنام جلد چهارم تقديم ارباب معرفت و كمال مىگردد .\r\nاين هفده سال بوقايع 1237 قمرى ( 1200 شمسى ) شروع و بحوادث 1253 ( 1217 ش ) ختم مىشود ، و مشتمل است بر شرح حال جماعتى از دانشمندان و مشاهير اسلامى كه در ضمن 315 عنوان بيان شده ، و از آن ميان ؛ تراجم اين گروه از علما و فقهاء جليل القدر دين مبين اسلام را تيمنا در اينجا يادآور مىشويم :\r\nحاج ميرزا حسن فسائى ، شيخ محمد حسن مامقانى ، ميرزا ابو الحسن جلوه ، حاج ميرزا محمود عراقى ، شيخ محمد طه نجف ، سيد محمد كربلائى ، سيد عبد اللّه شبر كاظمينى ، آقا محمد على فقيه نجفى ، ميرزا محمد باقر نواب لاهيجانى ، حاج ملا احمد نراقى ، فاضل شربيانى ، آخوند ملا على نورى اصفهانى ، شريف العلماء مازندرانى ، ميرزا ابو المعالى كرباسى اصفهانى ، سيد محمد كاظم طباطبائى يزدى ، شيخ محمد تقى اصفهانى صاحب حاشيه ، سيد محمد فشاركى اصفهانى ، شيخ على\r\n\r\n","description":"","footnote":"","page_name":" شناسنامه و فهرست 5 ","page_number":5},
  {"content":"\r\n\r\nو شيخ عباس آل كاشف الغطاء نجفى ، سيد جعفر قزوينى حلى ، ميرزا محمد على چهاردهى و امثالهم ، رحمة اللّه عليهم اجمعين .\r\nكار طبع و تصحيح اين جلد نيز همانند مجلدات سابق صورت گرفته است ، بدين معنى كه جناب مؤلف معظم شخصا نسخه چاپخانه را بدست خود نگاشته ، و پس از حروفچينى نمونه‌هاى چاپى را هيئت مصححان غلطگيرى نموده‌اند .\r\nمع الاسف ، مؤلف در اثر ضعف و نقاهت و اقامت در حبيب‌آباد در تصحيح مطبعى اين جلد شركت نفرموده و لكن هر جزوه پس از طبع جهت ايشان ارسال مىشده و خود غلطنامه را تنظيم كرده‌اند .\r\nفهرست اين جلد نيز بوسيله مصححين نگاشته شده است .\r\nاز خداوند متعال مسئلت مىكنيم كه مؤلف محترم را در كار استنساخ و پاكنويس بقيه كتاب موفق دارد تا آن‌چنان‌كه شايسته و مورد نظر ايشان است تمام اين كتاب نفيس بهمت انجمن كتابخانه‌هاى عمومى اصفهان مطبوع و منتشر گردد ، بمنه و كرمه .\r\nسيّد محمّد على روضاتى\r\n25 شوال المكرم 1393\r\nمطابق 30 آبان 1352\r\nلطفا اين چند غلط مطبعى را اصلاح فرمائيد :\r\nدر مقدمه ج 3 ص 7 س 24 / 1289 / غلط / 1389 / صحيح\r\nدر ج 4 ص 1292 س 6 / و تاريخه » و ذاتاريخه »\r\n« ص 1437 س 13 / براعت » برائت »\r\n\r\n","description":"","footnote":"","page_name":" شناسنامه و فهرست 6 ","page_number":6},
  {"content":"\r\n\r\n\r\nفهرست عناوين جلد چهارم\r\nآقاجان شمس گيلانى ، دخيل ( ملا ) 1421\r\nآقاى خوئينى قزوينى ( حاج ملا احمد ) 1296\r\nآغابيگم زوجه فتحعلى شاه قاجار 1332\r\nآگه شاعر شيرازى ، على اشرف 1215\r\nابراهيم آل بحر العلوم نجفى ( سيد ) 1333\r\nابراهيم بن احدب طرابلسى ( شيخ ) 1174\r\nابراهيم حيدرى بغدادى ( سيد ) 1358\r\nابراهيم دنبلى خوئى ( حاجى ميرزا ) 1307\r\nابراهيم خان ظهير الدوله قاجار 1105\r\nابن ادريس حسينى مغربى 1423\r\nابو الحسن جلوه ( ميرزا ) 1060\r\nابو الحسن راج تبريزى ( حاجى ميرزا 1307\r\nابو طالب اصفهانى ( ميرزا ) 1061\r\nابو القاسم ايروانى ( ميرزا ) 1041\r\nابو القاسم حجت كربلائى ( سيد ) 1176\r\nابو القاسم سكوت شيرازى ( حاج ميرزا 1080\r\nابو القاسم سلطان الحكماء نائينى ( حاجى ميرزا ) 1242\r\nابو القاسم فرهنگ شيرازى ( ميرزا ) 1173\r\nابو القاسم قائم‌مقام فراهانى ( ميرزا ) 1381\r\nابو القاسم نراقى ( حاجى ميرزا ) 1408\r\nابو محمد مشهدى ( ملا آقا ) 1118\r\nابو المعالى كرباسى اصفهانى ( ميرزا ) 1301\r\nاحمد أحسائى ( شيخ ) 1134\r\nاحمد الفت شاعر كردستانى ( ملا ) 1118\r\nاحمد ايشيك آقاسىباشى ( حاج ميرزا ) 1139\r\nاحمد خلوتى مالكى ( شيخ ) 1359\r\nاحمد خوئينى قزوينى ( ملا ) 1249\r\nاحمد خوئينى قزوينى ، حاج ملا آقا 1296\r\nاحمد بن رستم الهامى كرمانشاهى 1359\r\nاحمد سترى بحرانى ( شيخ ) 1391\r\nاحمد صاوى مالكى ( شيخ ) 1140\r\n\r\n","description":"","footnote":"","page_name":" شناسنامه و فهرست 7 ","page_number":7},
  {"content":"\r\n\r\nاحمد بن عرفان هندى ( سيد ) 1276\r\nاحمد متولىباشى قمى ( ميرزا سيد ) 1138\r\nاحمد محسنى أحسائى ( شيخ ) 1308\r\nاحمد ميردامادى سه دهى ( مير سيد ) 1199\r\nاحمد نراقى ( حاج ملا ) 1235\r\nاحمد نظام عليشاه گواشيرى ( ملا ) 1140\r\nاحمد نقيب شيرازى ( حاجى ميرزا ) 1063\r\nاحمد خان وقايع‌نگار شيرازى ( ميرزا ) 1424\r\nاحمد جودت پاشاى طونى سنى 1062\r\nاحمد حسين زنگيپورى ( مولوى سيد ) 1276\r\nارتضا على كوپاموى هندى ( سيد ) 1394\r\nاسحاق تربتى ( حاج ملا ) 1042\r\nاسماعيل پاشا مصطفى فلكى مصرى 1119\r\nاسماعيل توحيد شاعر شيرازى ( ميرزا ) 1277\r\nاسماعيل رضوى ( ميرزا ) 1163\r\nاسماعيل كاظمينى ( شيخ ) 1309\r\nاشتهاى شاعر اصفهانى ، عبد اللّه ( ميرزا ) 1253\r\nاعتضاد الممالك تبريزى ميرزا كاظم 1281\r\nاعجاز حسين هندى كنتورى ( سيد ) 1102\r\nالفت كاشانى ، ميرزا محمد قلى 1112 و 1128\r\n« اشتباها تكرار شده »\r\nالفت شاعر كردستانى ، ملا احمد 1118\r\nالفت شاعر نورى ميرزا كاظم 1436\r\nالهامى شاعر كرمانشاهى احمد بن رستم 1359\r\nامان اللّه خان والى كردستان 1142\r\nاميد شاعر اصفهانى ميرزا محمد خان 1218\r\nانيس شاعر نهاوندى ، ميرزا يوسف 1054\r\nانيس على عارف گواشيرى محمد على 1320\r\nاوحد الدّين بلگرامى هندى ( شيخ ) 1360\r\nباباى طبيب افشار آذربايجانى ( ميرزا ) 1409\r\nباقر طبيب طهرانى ( ميرزا ) 1309\r\nبالادين اويسى صوفى ( سلطان ) 1130\r\nبديع شاعر شيرازى ، محمد حسن 1403\r\nبرقى شاعر آذربايجانى ، عبد اللّه 1113\r\nبلنداقبال شيرازى ميرزا سيد رضى 1251\r\nبها ، حاج ميرزا بها محمد باقر اصفهانى 1442\r\nبهار شاعر شروانى ميرزا نصر اللّه 1418\r\nبينوا حاجى ميرزا داود مشهدى 1107 و 1119\r\n« اشتباها تكرار شده »\r\nپروين شاعر همدانى على اكبر يا محمد 1064\r\nتوحيد شاعر شيرازى ميرزا اسماعيل 1277\r\nتولستوى حكيم روسى 1207\r\nجعفر آل صدر عاملى ( ميرزا ) 1275\r\nجعفر آل محيى الدّين عاملى ( شيخ ) 1278\r\nجعفر ثانى خوانسارى ( آقا سيد ) 1103\r\nجعفر ديزى نجفى ( شيخ ) 1410\r\nجعفر قزوينى حلى ( ميرزا ) 1425\r\nجعفر قلى خان نير الملك تهرانى 1311\r\n\r\n","description":"","footnote":"","page_name":" شناسنامه و فهرست 8 ","page_number":8},
  {"content":"\r\n\r\nجلال الدّين محمد مجد الاشراف ذهبى 1347\r\nجلال الدّين نراقى ( حاجى ميرزا ) 1147\r\nجوهرى ميرزا محمد ابراهيم هروى اصفهانى 1438\r\nحسن امام جمعه اصفهانى ( حاج ميرزا ) 1324\r\nحسن بن آقا محمد باقر صفىعلى شاه 1387\r\nحسن رضوان خالدى ( سيد ) 1086\r\nحسن عطار شافعى مصرى ( شيخ ) 1362\r\nحسن فسائى ( حاج ميرزا ) 1043\r\nحسن ناظر مشهدى ( حاج ميرزا ) 1360\r\nحسن نجم‌آبادى ( آقا ) 1064\r\nحسن يزدى كربلائى ( آخوند ملا ) 1177\r\nحسين بروجردى ( آقا سيد ) 1058\r\nحسين بيهم شافعى ( حاج ) 1345\r\nحسين رىشهرى بوشهرى معتقد شاعر 1448\r\nحسينخان سپهسالار قزوينى مشير الدوله 1142\r\nحسين عابد كربلائى ( سيد ) 1278\r\nحسين محفوظى وشاحى ( شيخ ) 1086\r\nحسينعلى بيك شرر شاعر بيگدلى 1333\r\nحسينقلى خان ما فى نظام السلطنه 1334\r\nحسينقلى همدانى ( ملا ) 1087\r\nحسين نجف تبريزى ( شيخ ) 1380\r\nحيدر على مجد الادباء كرمانشاهى 1362\r\nخالد كرد نقشبندى بغدادى ( شيخ ) 1178\r\nخرم شاعر سنه اردلانى ، ميرزا فتح اللّه 1093\r\nخلف بن عسكر كربلائى ( شيخ ) 1279\r\nداود مشهدى ( حاج ميرزا ) 1107 و 1119\r\n« اشباها تكرار شده »\r\nداورى شاعر شيرازى ، ميرزا محمد 1069\r\nداورى شاعر كردستانى ميرزا مصطفى 1222\r\nدخيل - دخيلى ملا آقا جان گيلانى 1421\r\nدخيل حچامى ( شيخ ) 1250\r\nدريا شاعر چهارمحلى ، نصر اللّه 1128\r\nراجى تبريزى حاج ميرزا ابو الحسن 1307\r\nرامش شاعر شيرازى ، سيد رضا 1363\r\nرحيم شيخ الاسلام اصفهانى ( ميرزا ) 1341\r\nرحيم شيخ الاسلام نظر عليشاه نائينى 1120\r\nرضا ، رامش شاعر شيرازى ( سيد ) 1363\r\nرضى ، بلنداقبال شيرازى ( ميرزا سيد ) 1251\r\nزاير محمد على فائز شاعر دشتى 1364\r\nزين العابدين بنيچه شيرازى ( ميرزا ) 1251\r\nزيور شاعر يزدى محمد تقى 1370\r\nساغر شيرازى حاجى شيخ محمد 1258\r\nسرژن مالكم مورخ انگليسى 1336\r\nسراج الدّين عليخان موهانى ، موجد 1068\r\nسعيداى نائينى طباطبائى ( ميرزا ) 1395\r\nسعيد پاشاى مصرى 1046\r\nسلطان على ( محمد ) گنابدى ( حاج ملا ) 1383\r\n\r\n","description":"","footnote":"","page_name":" شناسنامه و فهرست 9 ","page_number":9},
  {"content":"\r\n\r\nسليمان حلى ( سيد ) 1312\r\nسليمان يزدى ( ميرزا ) 1410\r\nشاكره شاعر هندى ، شهربانو 1211\r\nشحنه شاعر اصفهانى ، محمد مهدى 1316\r\nشرر ، شاعر بيگدلى ، حسينعلى 1333\r\nشريف آل محيى الدّين عاملى ( شيخ ) 1365\r\nشريف العلماء آملى ملا محمد شريف 1269\r\nشفعنطوس ميرزا محمد مشفق شيرازى 1415\r\nشمس الدّين محمد انبابى شافعى ( شيخ ) 1113\r\nشمس الدّين بهبهانى ( ملا ) 1304\r\nشهربانو شاكره شاعره هندى 1211\r\nشيدا ، شاعر كردستانى ، عبد الباقى 1211\r\nصبا كاشانى فتحعلى خان ملك‌الشعرا 1075\r\nصحبت لارى ملا محمد باقر 1398\r\nصفا ، شيخ الاسلام شيرازى حاجى شيخ محمد حسين 1401\r\nصفائى شاعر يزدى ، محمد على 1221\r\nصفىعلى شاه اصفهانى حاج ميرزا حسن 1387\r\nطالب عليخان عيشى شاعر لكهنوى 1121\r\nعباس آل كاشف الغطاء نجفى ( شيخ ) 1427\r\nعباس اعسم نجفى ( شيخ ) 1430\r\nعباس كازرونى ( حاجى سيد ) 1065\r\nعباسعلى باكوئى 1411\r\nعبد الباقى آلوسى بغدادى ( سيد ) 1350\r\nعبد الباقى شيدا ، شاعر كردستانى ( ميرزا ) 1211\r\nعبد الحسين اعسم نجفى ( شيخ ) 1313\r\nعبد الحسين خوشنويس هرندى ( ميرزا ) 1432\r\nعبد الرحمن جبرتى حبشى ( شيخ ) 1121\r\nعبد الرحيم سويدى بغدادى ( شيخ ) 1047\r\nعبد الرزاق بيك مفتون دنبلى ( حاجى ) 1203\r\nعبد الصمد شوشترى ( حاجى سيد ) 1205\r\nعبد العزيز دهلوى هندى ( شيخ شاه ) 1089\r\nعبد العزيز خان پادشاه عثمانى ( سلطان ) 1252\r\nعبد العلى خان اديب الملك مراغه‌اى 1202\r\nعبد العلى دوده‌اى آذربايجانى ( ملا ) 1253\r\nعبد العلى كوكب يزدى ( ميرزا ) 1092\r\nعبد الغفور يزدى ( سيد ) 1279\r\nعبد الفتاح مراغه‌اى ( مير ) 1365\r\nعبد اللّه آتشى شيرازى ( حاجى ملا ) 1336\r\nعبد اللّه آل عبد الجبار بوشهرى ( شيخ ) 1395\r\nعبد اللّه آلوسى بغدادى ( سيد ) 1325\r\nعبد اللّه اصفهانى ميرزا اشتهاى شاعر 1253\r\nعبد اللّه برقى شاعر آذربايجانى 1313\r\nعبد اللّه سه دهى ( مير سيد ) 1187\r\n\r\n","description":"","footnote":"","page_name":" شناسنامه و فهرست 10 ","page_number":10},
  {"content":"\r\n\r\nعبد اللّه شبر ( سيد ) 1164\r\nعبد اللّه صنعانى خوئى ( سيد ) 1212\r\nعبد اللّه غلامعلى قادرى دهلوى ( سيد ) 1099\r\nعبد اللّه مامقانى ( شيخ ) 1280\r\nعبد اللّه بن مبارك شيرازى ( شيخ ) 1158\r\nعبد المجيد خان اول پادشاه عثمانى 1048\r\nعبد المحمد مخزن شاعر كرمانشاهى 1281\r\nعبد الوهاب خان آصف الدوله شيرازى 1178\r\nعبد الوهاب منجم‌باشى اصفهانى ( ميرزا ) 1366\r\nعبد الوهاب معتمد الدوله نشاط ( ميرزا ) 1208\r\nعبد الوهاب يزدانى شيرازى ( ميرزا ) 1412\r\nعثمان نجدى بصرى ( شيخ ) 1179\r\nعزيز الدّين لكهنوى ( خواجه ) 1146\r\nعظيم شروانى ( حاج سيد ) 1396\r\nعلى امين عاملى ( سيد ) 1346\r\nعلى ببلاوى مالكى ( سيد ) 1396\r\nعلى پاشا مبارك مصرى 1098\r\nعلى تهرانى ( حاج آقا ) 1356\r\nعلى بن شيخ جعفر نجفى ( شيخ ) 1420\r\nعلى چهارسوئى اصفهانى ( حاج مير سيد ) 1299\r\nعلى حيدر مجيراوى نجفى 1039\r\nعلى خاتون‌آبادى اصفهانى ( مير سيد ) 1210\r\nعليخان صفاء السلطنه نائينى ( ميرزا ) 1268\r\nعليخان مخبر الدوله تهرانى ( حاجى ) 1222\r\nعليخان لعلى شاعر تبريزى ( ميرزا ) 1413\r\nعلى خوانسارى ( آقا سيد ) 1066\r\nعلى سويدى بغدادى ( شيخ ) 1037\r\nعلى شريعتمدار استرآبادى ( شيخ ) 1169\r\nعلى صدر العرفاء شيرازى ( ميرزا ) 1434\r\nعلى صدر العلماء شيرازى ( ميرزا ) 1066\r\nعلى عطيفه حسنى ( سيد ) 1213\r\nعلى عوض حلى ( شيخ ) 1433\r\nعلى مدرس اصفهانى ( آقا مير سيد ) 1432\r\nعلى ناصر سلومى ( شيخ ) 1367\r\nعلى نورى ( آخوند ملا ) 1264\r\nعلى هندى نجفى ( سيد ) 1093\r\nعلى اشرف آگه شاعر شيرازى ( آقا ) 1215\r\nعلى اكبر ( يا محمد ) پروين همدانى 1064\r\nعليرضا حسينى قمى ( ميرزا ) 1341\r\nعليقلى مصور مشهدى ( حاجى ميرزا ) 1285\r\nعلى محمد خان لغرى متخلص به على 1367\r\nعلينقى بن شيخ احمد ( شيخ ) 1281\r\nعلينقى بروجردى ( حاجى ميرزا ) 1342\r\nعمار على سونىپتى هندى ( سيد ) 1217\r\nعمر أنسى بيروتى ( حاج ) 1048\r\nعمران دعيبل خفاجى نجفى ( شيخ ) 1314\r\n\r\n","description":"","footnote":"","page_name":" شناسنامه و فهرست 11 ","page_number":11},
  {"content":"\r\n\r\nعيسى قائم‌مقام فراهانى ( ميرزا ) 1040\r\nعيشى شاعر لكهنوى طالب عليخان 1121\r\nغلام مصحفى همدانى ( شيخ ) 1123\r\nغلام احمد قاديانى هندى 1368\r\nغلام حسنين كنتورى ( سيد ) 1298\r\nغلام حسين بندرريگى ( حاجى ) 1315\r\nغلام محمد فايق لكهنوى ( مولوى ) 1148\r\nفاضل شربيانى ملا محمد 1256\r\nفايز دشتستانى ، زاير محمد على 1364\r\nفايق شاعر لكهنوى ، غلام محمد ( مولوى ) 1148\r\nفتاح سرابى ( حاجى سيد ) 1415\r\nفتح اللّه خان شيبانى كاشانى ( ميرزا ) 1180\r\nفتح اللّه خرم شاعر سنه اردلانى ( ميرزا ) 1093\r\nفتحعلى خان ملك‌الشعرا صباى كاشانى 1075\r\nفتحعلى شاه خاقان قاجار 1351\r\nفدا حسين قانع شاعر لكهنوى ( مير ) 1348\r\nفرخ شاعر زند محمد حسن خان خانلر 1051\r\nفردوسى حسينى ، احمد بن رستم 1359\r\nفريد الدّين دهلوى هندى ( خواجه ) 1217\r\nفضل امام خيرآبادى هندى ( شيخ ) 1206\r\nفكار شاعر اردكانى ميرزا محمد 1050\r\nفرهنگ شاعر شيرازى ، ميرزا ابو القاسم 1173\r\nفيروز شاعر پارسى 1182\r\nقاسم آل محيى الدّين نجفى ( شيخ ) 1049\r\nقانع شاعر لكهنوى ، مير فداحسين 1348\r\nقنيل شاعر لاهورى ، ميرزا محمد حسين 1125\r\nكاظم الفت شاعر نورى ( ميرزا ) 1435\r\nكاظم خان اعتضاد الممالك تبريزى 1281\r\nكاظم كاظمينى ( سيد ) 1284\r\nكلهر كرمانشاهى ميرزا محمد رضا 1258\r\nكوكب شاعر يزدى ميرزا عبد العلى 1092\r\nلعلى شاعر تبريزى ميرزا عليخان 1413\r\nمجد الاشراف ذهبى ميرزا جلال الدّين محمد 1347\r\nمجذوب‌علىشاه همدانى ، حاجى محمد جعفر 1059\r\nمحسن اعسم نجفى ( شيخ ) 1068\r\nمحسن شامى يمانى ( سيد ) 1397\r\nمحسن عراقى ( حاج آقا ) 1316\r\nمحسن كاظمينى ( آقا سيد ) 1285\r\nمحمد بن اسماعيل خلفه حلى ( شيخ ) 1182\r\nمحمد امام جمعه اصفهان ( حاج مير سيد ) 1219\r\nمحمد بن شيخ جعفر نجفى ( شيخ ) 1319\r\nمحمد خان اميد اصفهانى ( ميرزا ) 1218\r\n\r\n","description":"","footnote":"","page_name":" شناسنامه و فهرست 12 ","page_number":12},
  {"content":"\r\n\r\nمحمد خان دشتى فارسى 1288\r\nمحمد خان جيحون‌آبادى ( حاج ) 1108\r\nمحمد خان كرمانشاهى تهرانى ( دكتر ) 1254\r\nمحمد داورى شاعر شيرازى ( ميرزا ) 1069\r\nمحمد ابن رسول شافعى سلمانيه‌ئى ( شيخ ) 1288\r\nمحمد ساغر شيرازى ( حاجى شيخ ) 1258\r\nمحمد شاعر حلى ( شيخ ) 1318\r\nمحمد شبر ( سيد ) 1416\r\nمحمد شمس الادباء ( ميرزا سيد ) 1420\r\nمحمد شوكانى يمانى ( شيخ ) 1368\r\nمحمد ظويهرى نجفى ( شيخ ) 1107\r\nمحمد فاضل شربيانى ( ملا ) 1256\r\nمحمد فشاركى اصفهانى ( سيد ) 1435\r\nمحمد بن فضلعلى فاضل شربيانى ( ملا ) 1256\r\nمحمد ، فكار شاعر اردكانى ( ميرزا ) 1050\r\nمحمد كربلائى ( آقا سيد ) 1158\r\nمحمد مشفق شاعر شيرازى ( ميرزا ) 1415\r\nمحمد ، نديم شاعر بارفروشى 1146\r\nمحمد ، هدايتعلى كوهبنانى ( ملا ) 1056\r\nمحمد هندى ( سيد ) 1183\r\nمحمد ابراهيم شاعر جوهرى ( ميرزا ) 1438\r\nمحمد ابراهيم محلاتى ( ميرزا ) 1417\r\nمحمد أحسن بلگرامى هندى 1220\r\nمحمد اسماعيل دهلوى هندى 1290\r\nمحمد باقر زنجانى ( شيخ ) 1149\r\nمحمد باقر صحبت لارى ( ملا ) 1398\r\nمحمد باقر علىآبادى مازندرانى ( ميرزا ) 1369\r\nمحمد باقر قزوينى ( آقا سيد ) 1273\r\nمحمد باقر ملاباشى شيرازى ( ميرزا ) 1108\r\nمحمد باقر نواب لاهيجانى ( ميرزا ) 1229\r\nمحمد بيرم ثانى تونسى ( شيخ ) 1299\r\nمحمد تقى ايوان‌كيفى ( شيخ ) 1327\r\nمحمد تقى ، زيور شاعر يزدى 1370\r\nمحمد تقى نير تبريزى حجة الاسلام 1337\r\nمحمد جعفر مجذوب‌علىشاه همدانى 1059\r\nمحمد جعفر مطبوع شيرازى ( آقا سيد ) 1051\r\nمحمد جواد سياه‌پوش نجفى ( سيد ) 1319\r\nمحمد حسن خان فرخ زند خانلر خان 1051\r\nمحمد حسن شريعتمدار استرآبادى 1349\r\nمحمد حسن قاسمى مازندرانى ( شيخ ) 1338\r\nمحمد حسن قزوينى شيرازى ( حاج ) 1099\r\nمحمد حسن مامقانى ( شيخ ) 1056\r\nمحمد حسن بن محمد رضا بديع شيرازى 1403\r\nمحمد حسن مفتون شاعر بواناتى ( آقا ) 1112\r\n\r\n","description":"","footnote":"","page_name":" شناسنامه و فهرست 13 ","page_number":13},
  {"content":"\r\n\r\nمحمد حسن نائينى ( حاج ) 1371\r\nمحمد حسين آل ربيع كربلائى ( سيد ) 1371\r\nمحمد حسين صفاء شيخ الاسلام شيرازى ( حاجى شيخ ) 1401\r\nمحمد حسين حسينى شيرازى ( حاج ) 1344\r\nمحمد حسين خان صدر اعظم اصفهانى 1073\r\nمحمد حسين بن درگاهىمل ، ميرزا قتيل شاعر لاهورى 1125\r\nمحمد حمدو حميده نيربى ( شيخ ) 1416\r\nمحمد رحيم خان كرمانى ( حاجى ) 1133\r\nمحمد رضا آل بحر العلوم ( سيد ) 1445\r\nمحمد رضا ازرى بغدادى ( حاج ) 1126\r\nمحمد رضا جديد الاسلام يزدى ( ميرزا ) 1070\r\nمحمد رضا كلهر كرمانشاهى ( ميرزا ) 1258\r\nمحمد رضا كوثر عليشا همدانى ( ميرزا ) 1300\r\nمحمد رضا مدرس اصفهانى ( ميرزا ) 1054\r\nمحمد رضا ، منصور شرابى ( ميرزا ) 1072\r\nمحمد سعيد سويدى سنى ( شيخ ) 1290\r\nمحمد سعيد شاعر اسكافى ( شيخ ) 1372\r\nمحمد شريف بن ملا حسنعلى شريف العلماء آملى ( ملا ) 1269\r\nمحمد صادق منجم خاتون‌آبادى ( مير ) 1221\r\nمحمد صادق وقايع‌نگار مروزى ( ميرزا ) 1373\r\nمحمد صادق ، يوسف لكهنوى ( حكيم ) 1320\r\nمحمد صالح زبيرى 1127\r\nمحمد طه نجف ( شيخ ) 1149\r\nمحمد عباس هندى يمنى ( شيخ ) 1132\r\nمحمد على آقا مجتهد ( سيد ) 1095\r\nمحمد على ارونى كاشانى ( شيخ ) 1374\r\nمحمد على چهاردهى رشتى ( ميرزا ) 1406\r\nمحمد على رضوى مشهدى ( ميرزا ) 1078\r\nمحمد على سودانى نجفى ( شيخ ) 1348\r\nمحمد على صفائى شاعر يزدى ( ميرزا ) 1221\r\nمحمد على بن خواجه محمد شفيع انيس على عارف گواشيرى 1320\r\nمحمد على صدر عاملى ( سيد ) 1306\r\nمحمد على صوفى ( مولوى سندى هندى ) 1446\r\nمحمد على عاملى ( سيد ) 1052\r\nمحمد على فقيه نجفى اصفهانى ( آقا ) 1223\r\nمحمد على مدرس يزدى ( مير ) 1128\r\nمحمد على نورى اصفهانى ( حاج ملا ) 1447\r\nمحمد قلى افشار الفت شاعر كاشانى ( ميرزا ) 1112 و 1128 « اشتباها تكرار شده »\r\nمحمد كاظم يزدى ( آقا سيد ) 1321\r\nمحمد مهدى چهارسوئى ( ميرزا ) 1389\r\nمحمد مهدى خان مازندرانى شحنه 1316\r\nمحمد مهدى خوانسارى ( سيد ) 1291\r\nمحمد مهدى قاضى القضاة تبريزى ( ميرزا ) 1156\r\n\r\n","description":"","footnote":"","page_name":" شناسنامه و فهرست 14 ","page_number":14},
  {"content":"\r\n\r\nمحمد هادى مرشد شاعر شيرازى ( آقا ) 1339\r\nمحمود آل طالقانى ( سيد ) 1339\r\nمحمود شيخ الاسلام تبريزى ( ميرزا ) 1123\r\nمحمود عراقى ( حاج ميرزا ) 1114\r\nمحمود خان مشاور الملك قمى ( ميرزا ) 1375\r\nمخزن شاعر كرمانشاهى عبد المحمد 1281\r\nمرشد شاعر شيرازى محمد هادى 1339\r\nمسعود شاعر ازرى ( شيخ ) 1292\r\nمسلم خوئى ( ميرزا ) 1376\r\nمشفق شاعر شيرازى ميرزا محمد 1415\r\nمصطفى داورى شاعر كردستانى ( ميرزا ) 1222\r\nمصور شاعر مشهدى حاجى ميرزا عليقلى 1285\r\nمطبوع شاعر شيرازى سيد محمد جعفر 1051\r\nمطلع شاعر آذربايجانى 1340\r\nمعتقد شاعر ، حسين رىشهرى بوشهرى 1448\r\nمعتمد الدوله نشاط شاعر شيرازى ميرزا عبد الوهاب 1208\r\nمفتون شاعر بواناتى آقا محمد حسن 1112\r\nملكم خان ناظم الدوله ارمنى ( ميرزا ) 1293\r\nموجد شاعر كلكته‌اى مولوى سراج الدّين عليخان 1068\r\nموسى أحسائى بحرينى ( شيخ ) 1098\r\nموسى موسوى عاملى ( سيد ) 1419\r\nموسى نجفى ( شيخ ) 1131\r\nمولوى سندى هندى محمد على صوفى 1446\r\nمهدى ناصرى شاعر فسائى ( ميرزا ) 1260\r\nميرزا اشتها ، شاعر اصفهانى ، عبد اللّه 1253\r\nناپلئون بناپارت فرانسوى 1042\r\nنادر ميرزاى قاجار ( شاهزاده ) 1184\r\nناصر الدّين شاه قاجار 1294\r\nناصرى شاعر فسائى ميرزا مهدى 1260\r\nنديم شاعر بارفروشى محمد 1146\r\nنشاط شاعر اصفهانى ميرزا عبد الوهاب 1208\r\nنصر اللّه بهار شاعر شروانى ( ميرزا ) 1418\r\nنصر اللّه دريا ، شاعر چهارمحلى ( ميرزا ) 1128\r\nنظام عليشاه گواشيرى كرمانى ( احمد ) 1140\r\nنظرعلى طالقانى طهرانى ( ملا ) 1129\r\nنظرعلى شاه نائينى حاجى ميرزا رحيم شيخ الاسلام 1120\r\nنعمان آلوسى بغدادى ( سيد ) 1405\r\nنواب ميرزا محمد باقر لاهيجى اصفهانى 1229\r\nنير تبريزى حجة الاسلام ميرزا محمد تقى 1337\r\nهادى نجم‌آبادى ( حاج شيخ ) 1376\r\nهاشم امام جمعه اصفهانى ( حاج ميرزا ) 1378\r\nهدايت اللّه مشهدى ( حاجى ميرزا ) 1326\r\nهرشل ستاره‌شناس آلمانى 1053\r\nيحيى بيدآبادى اصفهانى ( ميرزا ) 1379\r\nيحيى خان معتمد الملك قزوينى 1201\r\nيزدانى شيرازى ميرزا عبد الوهاب 1412\r\nيوسف مجتهد تبريزى ( حاج ميرزا ) 1185\r\nيوسف خراسانى اصفهانى ( حاج سيد ) 1262\r\nيوسف انيس شاعر نهاوندى ( ميرزا ) 1054\r\nيوسف شاعر لكهنوى مير محمد صادق 1320\r\n\r\n","description":"","footnote":"","page_name":" شناسنامه و فهرست 15 ","page_number":15},
  {"content":"\r\n\r\n.\r\n\r\n","description":"","footnote":"","page_name":" شناسنامه و فهرست 16 ","page_number":16},
  {"content":"\r\n\r\n\r\nسنه 1237 قمرى مطابق سنه 1200 شمسى غره محرم الحرام ( . . . ) ميزان ماه برجى\r\n\r\n* ( وفات محمد على ميرزاى دولتشاه قاجار ) *\r\nشب 26 صفر . شرح احوالش درج 1 ( سال 1203 ص 135 ش 78 ) گذشت .\r\n\r\nسنه 1201 شمسى\r\nپنجشنبه 26 جمادى الآخرة اول حمل ماه برجى\r\n\r\n* ( 512 - وفات شيخ على ، سويدى بغدادى ) *\r\nوى ابو المعالى ، فرزند شيخ محمد سعيد سويدى است كه در ( 1203 ش 89 ) گذشت .\r\nشيخ على از بزرگان علماء اهل سنت و ادبا و شعراء آن جماعت است كه در نزد پدر\r\n\r\n","description":"","footnote":"","page_name":" 1037 ","page_number":17},
  {"content":"\r\n\r\nخود شيخ محمد سعيد و عمش شيخ عبد الرحمن - كه در ( 1200 ش 59 ) گذشت - درس خوانده ، و كتب چندى تأليف كرده : اول « تسميط قصيدهء بو صيرى » كه مطلع آن اين است :\r\nالى متى أنت باللذات مشغول !\r\nدويم « رساله در خضاب » . سيم : « رساله » در شرح اين بيت :\r\n طه النبى تكونت من نوره * كل البرية ثم لو ترك القطا \r\nو در اين رساله فرموده كه : « لو ترك القطا » جواب از سؤال مقدرى است كه گويا گفته‌اند : اگر همه مردم از نور حضرت رسول صلى اللّه عليه و آله خلق شده‌اند ، پس چرا نيك و بد هر دو در آنها است ؟ پس جواب داده : « لو ترك ، الخ » يعنى گمراه‌كننده آنها را گمراه مىكند ؛ چنان كه در « كل مولود يولد على الفطرة ، الخ » اشاره بدان دارد .\r\nو سيد محمود آلوسى كه در ( 1217 ) گذشت در نزد او درس خوانده .\r\nو او در شب پنج‌شنبه بيست و هفتم ماه رجب الفرد اين سال - مطابق ( حمل - ثور ) ماه برجى - وفات كرده ، و در دامنه كوه قاسيون دمشق دفن شد ، و تاريخ وفات او بتعيين روز هفته و ماه كه نوشتيم منقول از « المسك الاذفر » است ، و آن منافات دارد با اينكه 5 شنبه كه 26 جمادى الآخرة بوده ( كه در تطبيق عيد نوروز نوشتيم ) هم بيست و هفتم رجب بوده باشد كه ما آن را از « تاريخ قاجاريه » نقل كرديم ، و البتّه يكى از آن دو غلط است ، چه جمادى - الآخرة ناقص باشد چه تمام ؛ ليكن عكس آن ممكن است ، يعنى 5 شنبه 27 ج 2 و آن ناقص و هم 26 رجب باشد .\r\nو به‌هرحال ، فرزند اين شيخ على صاحب عنوان ، شيخ محمد امين در سال 1200 ( ج 1 ص 107 ش 56 ) گذشت ، و فرزندان ديگرى هم داشته كه چندان اهل علم نبوده‌اند .\r\nو اينك بايد در معنى تسميط بگوئيم كه قال فى « الاقرب » ما مفاده : سمط الرجل ( ن ) سموطا : سكت ، فهو سامط ، و الجدى ( ن ، ض ) سمطا : نقاه من الصوف و شواه فهو مسموط ، و الشىء : علقه ، و سمط الشاعر تسميطا : نظم الشعر مسمطا ، أى مقسما على أجزاء عروضية مقفاة على غير روى القافية ، فالشعر مسمط . و سمط قصيدة فلان : ضم الى كل شطر منها شطرا من هذه صدرا لعجز و عجزا لصدر . انتهى .\r\n\r\n","description":"","footnote":"","page_name":" 1038 ","page_number":18},
  {"content":"\r\n\r\n\r\n* ( 513 - تولد شيخ على حيدر ، مجيراوى نجفى ) *\r\nوى فرزند شيخ محمد على بن حيدر بن خليفهء منتفكى است كه پدرش شيخ محمد على ( كه او را شيخ على هم مىگويند ) از علما بوده و كتابى بنام « وافية الاصول » در سنه 1229 تأليف نموده .\r\nو خود صاحب عنوان هم از علماء عصر خويش بوده ، و همانا در پانزدهم ماه رمضان المبارك اين سال - چنان كه در « الذريعة 6 : 159 » با تاريخ پدرش نوشته - مطابق ( . . . ) جوزا ماه برجى ؛ متولد شده و بكلمات ( شيخ على بن حيدر ) و ( شيخ على حيدر ) و ( شيخ على شروقى ) شهرت گرفته ، و در نزد شيخ انصارى درس خوانده چندان‌كه از اجلاء تلاميذ آن بزرگوار بشمار آمده ، و « حاشيه‌ئى بر فرائد » آن استاد راد نوشته در دو جلد كه دويمى آنها نزد احفادش موجود است ، و اولش از حجيت قطع تا مبحث اقل و اكثر مىباشد . و هم وى ارجوزه‌ئى در تجويد دارد كه آن را در يك شب در سوق الشيوخ بنظم آورده ، در « الذريعة 1 : 468 » فرمايد كه وى آن را براى دفع تعيير مفتى آنجا بنظم آورده كه او گفته علماء شيعه بهره‌اى از تجويد ندارند ، و گويا او از احوال ائمهء قرائت كه آنها را بدور سبعه مىگويند غافل بوده و اطلاعى از تشيع چهار نفر از آنها ( عاصم و ابو عمرو و حمزه و كسائى ) نداشته ، انتهى .\r\nو او در سنه هزار و سيصد و چهارده وفات كرده و حمل بنجف گرديد ، و آنجا در راهرو در طوسى از صحن شريف دفن شد ، و فرزندانى از وى بازماند : يكى شيخ جواد كه هم از اهل علم بوده ، و جلد اول « حاشيهء فرائد » پدر خود را استنساخ نموده و در 13 ذىالقعدهء سنه 1314 از آن فارغ شده ، و ديگر شيخ باقر كه در ( 1333 ) بيايد .\r\n\r\n","description":"","footnote":"","page_name":" 1039 ","page_number":19},
  {"content":"\r\n\r\n\r\n* ( 514 - وفات ميرزا عيسى 37 قائم‌مقام فراهانى ) *\r\nوى فرزند مرحوم ميرزا محمد حسن 36 فراهانى است كه در جلد دويم ( سال 1212 ص 442 ش 186 ) گذشت ، و خود از اجله ادبا و اهل فضل و معاريف امرا و رجال سياسى عصر خويش بوده ، و شعر هم مىگفته ، و او اول كس است از اين سلسله كه در سنه 1224 ( پس از واگذارى وزارت نايب‌السلطنه را بفرزندش ميرزا حسن ) نايب وزارت اعلى شده و لقب قائم‌مقام يافته ، و بعدها اعقابش بدين كلمه ملقب و خود وى بميرزا بزرگ نيز معروف بوده ، و در همين سال كه دولت ايران بناى جنگ با دولت روسيه داشت و علماء شيعه همه فتوى بر وجوب جهاد دادند وى - چنان كه در « فارسنامه ناصرى » ( گفتار 1 در وقايع اين سال ) فرموده - كتابى در تحريض قتال با آنان تأليف كرده و فتاوى علما را در آن جمع نموده كه در « الذريعة 1 : 296 » آن را بنام « أحكام الجهاد و أسباب الرشاد » عنوان نموده و فرمايد وى غير از آن رساله‌ئى ديگر هم در اين موضوع بعنوان « الجهادية الصغرى » تأليف فرموده .\r\nو بالاخره وى در بيست و پنجم ماه ذى القعدة الحرام اين سال ، مطابق ( . . . ) اسد ماه برجى ؛ در تبريز وفات كرده و هم آنجا در پهلوى بقعهء شاه حمزه ( ع ) دفن شده ، و اينك آنجا قبرش مشهور است ، و تاريخ وفات وى بسال و ماه و روز مرقوم نص « تاريخ قاجاريه » است ، و نواده‌اش ميرزا عبد الوهاب كه در ( 1299 ) بيايد در رساله‌ئى كه در احوال اين خانواده تأليف كرده در ذىالحجهء اين سال گفته ، و هم بدون ماه و روز در اين سال نص « مجمع الفصحا » است و ماده تاريخى كه ملا مهر على خوئى گفته نيز دلالت بر آن دارد ، ليكن نواده ديگرش ميرزا محمد صادق خان اديب الممالك - كه در ( 1277 ) بيايد - در صفر سنه 1238 نوشته . و نيز در « منتظم ناصرى » و « فارسنامه » و « طرائق » در ( 1238 ) بدون تعيين ماه و روز نوشته‌اند كه ظاهرا غلط باشد .\r\nو او را چندين نفر فرزند بوده : اول ميرزا ابو القاسم 38 قائم‌مقام كه در ( 1251 )\r\n\r\n","description":"","footnote":"","page_name":" 1040 ","page_number":20},
  {"content":"\r\n\r\nبيايد . دويم ميرزا حسن 38 كه در سنهء 1224 بجاى پدر ، وزير نايب‌السلطنه عباس ميرزا شده و در 2 محرم سنه 1226 - چنان كه در « تاريخ قاجاريه : 93 » فرموده - در تبريز وفات نموده ، و دختر 40 پسرش 39 زوجه حاجى ميرزا حسين 40 قائم‌مقامى و مادر ميرزا محمد صادق خان 41 اديب الممالك مذكور بوده كه در ( 1277 ) بيايد . سيم ميرزا معصوم محيط 38 كه در ( 1235 ) گذشت ، و اين سه نفر از دختر عمش حاجى ميرزا محمد حسين وفا كه در 1212 ( ص 440 شماره 186 ) گذشت بوده‌اند . چهارم مرحوم حاجى ميرزا موسى خان 38 كه در 1220 ( ص 235 ) گذشت ، و با يك خواهر از بطن زنى از أتراك بوده‌اند .\r\nو اين خواهر نامش حاجيه تاج ماه بيگم 38 و معروفه بحاجيه عمه و زوجه ملك - قاسم ميرزا ابن فتحعلى شاه بوده ، و در « فهرست كتابخانه رضويه ( ع ) : يا » فرموده كه او از مجللات عصر خود و صاحب خيرات و صدقات و موقوفات است ، و در شعبان سنه 1262 چندين كتاب وقف بر روضه رضويه ( عليه السلام ) نموده و در سنه 1282 وفات كرده و در رواق پشت سر حرم مطهر دفن شده ، انتهى .\r\nو قائم‌مقام صاحب عنوان دختر ديگرى 38 نيز داشته كه او زوجهء نوادهء عمش ميرزا مهدى 37 ملك‌الكتاب كه در ( 1270 ) بيايد بوده .\r\n\r\n* ( 515 - وفات ميرزا ابو القاسم ايروانى ) *\r\nوى فرزند ميرزا محمد كلانتر ايروان ، و خود از علما و عرفا و اطباء بزرگ و رجال معروفين بوده كه در شب شنبه هيجدهم ماه محرم الحرام سنه هزار و صد و هشتاد و هفت - مطابق ( . . . ) جدى ماه برجى سال 1151 شمسى - در ايروان متولد شده ، و در اين سال در تبريز وفات كرده چنان كه در « مطرح الانظار » و « دانشمندان آذربايجان » نوشته ، و « در طرائق » در سنه 1230 گفته و آن غلط است ، و قبر او در تبريز در اطاق متولىنشين بقعهء سيد حمزه است ، و او را فرزندان چندى بوده ، از آن جمله فرزند بزرگش حاجى ميرزا عبد الكريم است كه در ( 1220 ) گذشت .\r\n\r\n","description":"","footnote":"","page_name":" 1041 ","page_number":21},
  {"content":"\r\n\r\n\r\n* ( 516 - وفات حاجى ملا اسحاق تربتى ) *\r\nوى فرزند ملا اسماعيل از خانواده علم و رياست و صلاح است ، و نسبش به چهار واسطه مىرسد بملا اسماعيل فرزند حاجى خداداد كه در أوان دولت صفويه بوده ، و البتّه غير از ملا اسماعيل پدر صاحب عنوان است .\r\nو صاحب عنوان چنان كه در « الكرام البررة : 121 ش 237 » فرموده در سنه هزار و صد و پنجاه و هفت - مطابق ( 1123 - 1122 ) شمسى در قريه تربت خراسان متولد شده و در مشهد سكونت نموده ، و آنجا در فقه و اصول و معقول و منقول درس خوانده و بگوشه‌گيرى و انزوا و زهد و تقوى بسر آورده ، و مدت چهل سال از سور مشهد بيرون نرفته ، و در قبرستان قتلگاه قبرى براى خود كنده و هر روز در نزد آن مىرفت و نماز مىخواند ، و « تعليقاتى بر شرح لمعه » نوشته ، و در اواخر عمر موفق به سفر حج گرديد ، و در رفتن و برگشتن مورد احترام دولت و ملت واقع شد ، و پس از برگشتن چندان چيزى نشد كه در اين سال پس از هشتاد سال عمر وفات كرد و در قبر مذكور دفن شد در پشت سر قدمگاه ، و تاريخ وفات او در « مطلع الشمس » در اين سال ؛ ليكن در لوح مزارش در سنه 1238 نوشته .\r\n\r\n* ( 517 - وفات ناپلئون بناپارت فرانسه‌ئى ) *\r\nناپلئون بناپارت از سلاطين معروف اروپا بلكه تمام دنيا بوده ، و شرح احوالش در مواضع متفرقه « تاريخ اصفهان » ( قسمت پائين صفحه ) و « آگهى شهان از كار جهان » هر دو تأليف آقاى شيخ جابرى نيز در صفحات متفرقه نوشته كه با ملاحظهء بعضى از مواضع ديگر بخلاصه\r\n\r\n","description":"","footnote":"","page_name":" 1042 ","page_number":22},
  {"content":"\r\n\r\nاين مىشود كه وى در سيزدهم ماه ربيع الآخر سنه هزار و صد و هشتاد و سه - مطابق 23 اسد ماه برجى سال 1148 شمسى ( چنان‌كه در بعضى از مواضع در 15 اوت نوشته و پس از تطبيق تواريخ هجرى قمرى و شمسى و مسيحى با يكديگر اين‌طور مىشود ) - متولد شده ، و از كفايت و رشادت ذاتى اهميت و شهرتى بسزا بهم رسانيده ، و همانا آغاز طلوع وى چنان كه در « تاريخ اصفهان » نوشته در سنه 1208 بوده ، و در سنه 1210 كه شورشى در فرانسه رخ داد و او رئيس توپخانه بوده آن را دفع نموده ، و در سنه 1219 ( كه بهترين سنوات سلطنت او بوده ) لقب ناپلئون يافت ، و پاپ بفرانسه رفته و تاج امپراطورى بر سرش نهاد ، و در سنه 1220 تاج آهن ايتاليا را بر سر گذاشت ، و در اين سال است كه مىگفته اگر دوازده ساعت آب دريا مدد كند جزيرهء انگليس را نابود مىكنم ! و چون نمىگفته اگر خدا كمك كند بمراد نرسيده ، و بالاخره فتوحات غريبه و عجيبه نموده تا در سنه 1230 روزگار بر او برگشت و دول پروس و روس و سود بجنگ وى برخاسته ، و آخر الامر در اين سال - مطابق « آگهى شهان » - وفات كرد ، و در « تاريخ اصفهان » در سنه 1238 نوشته .\r\nو وى برادرزاده‌ئى داشته كه بعنوان ناپلئن دوم در « آگهى شهان » ذكر شده كه آنجا ( در ص 50 ) در سال 1265 نوشته كه رئيس جمهورى فرانسه شده .\r\n\r\n* ( 518 - تولد حاجى ميرزا حسن 36 فسائى ، ره ) *\r\nفسا - چنان كه در « فارسنامه ناصرى ، گفتار دويم : 239 » فرموده - بلوكى است در آخر سردسيرات و اول گرمسيرات فارس كه قصبه و حكومت‌نشين آن را نيز شهر فسا گويند ، و بمسافت بيست و پنج فرسخ از شيراز دور افتاده .\r\nو حاجى ميرزا حسن صاحب عنوان ، فرزند ميرزا حسن 35 بن ميرزا مجد الدّين محمد 34 فسائى است .\r\n\r\n","description":"","footnote":"","page_name":" 1043 ","page_number":23},
  {"content":"\r\n\r\nميرزا مجد الدّين محمد 34 در سال 1210 ( شماره 155 ) گذشت . فرزندش ميرزا حسن 35 - به‌طورىكه در « فارسنامه ، گفتار 2 : 87 » فرموده - در سنه 1180 متولد شده ، و كمالات لايقه را آموخته و خط نستعليق را خوش مىنوشته ، و پس از مدت پنجاه و هفت سال عمر در اين سال ( 1237 ) وفات كرده و نزد پدر خود دفن شد ، و سه پسر بر جاى نهاد كه كوچك‌تر آنها مرحوم حاجى ميرزا حسن 36 صاحب اين عنوان ( عليه الرحمة و الرضوان ) است .\r\nمرحوم حاجى ميرزا حسن از اجله و اعاظم اهل علم و ادب و فضائل عاليه و كمالات كثيره بوده ، و در تواريخ دورهء اسلامى بأسرها و خصوصا آنچه مربوط بمملكت فارس بوده تتبعى بسزا و تبحرى عجيب داشته و در علم و عمل طب قدوه همگنان خود بوده ، و شعر هم مىگفته ؛ چنان كه در « المآثر و الآثار : 204 س 1 » عنوانى مخصوص براى وى منعقد نموده ، و در آن فرمايد : از اجلهء افاضل شيراز است ، انتهى .\r\nو هم در « نقباء البشر : 393 عنوان 789 » وى را ترجمه نموده ، و چون شرح فضائل و علوم و احوالات هركسى از تأليفات و كلمات خودش بهتر از همه جا مكشوف مىشود ما نيز مراجعه بدانچه خود نوشته نموده و چنين گوئيم كه : وى - چنان كه خود در « فارسنامه » ( محل مزبور ) فرموده - در اين سال از بطن دختر نيك اختر حاجى محمد تقى تاجر شيرازى مشهور بآتشى متولد شده ( و اين مخدره مرضيه - چنان كه هم در محل مزبور نوشته - علاوه بر علوم عاليه خط خوشى در نسخ و ثلث داشته و چندين « كلام اللّه مجيد » و « زاد المعاد » به خط خود نگاشته كه هديه هريكى مبالغى معتنى به بوده ) ، و چون پدر بزرگوارش سه ماه پيش از تولد وى وفات كرده بود بنام آن مرحوم موسوم گرديد ، و سالها در شيراز نزد پسر عم خود ميرزا ابو الحسن خان مجتهد و ميرزا محمد على واحد العين در علوم عقليه و نقليه درس خواند ؛ سپس براى تكميل آنها باصفهان رفته و بعد از چندى باز بشيراز آمد ، و در نزد حاجى شيخ مهدى كجورى در علوم عقليه و نقليه تحصيل كرد ، و كتاب « قانون » شيخ الرئيس و بعضى ديگر از كتب طب را در نزد ميرزا سيد على نياز ( 1197 ) خواند ، و مدت‌ها در نزد حاجى ميرزا باباى حكيم‌باشى طريق صواب در معالجات امراض جزئيه و شخصيه آموخته و خود بمحكمهء طب نشست و در شيراز رواجى كامل از آن كار برايش حاصل و محسود أقران و اماثل گرديد ، و هرروزه\r\n\r\n","description":"","footnote":"","page_name":" 1044 ","page_number":24},
  {"content":"\r\n\r\nوقت عصر دانسته‌هاى خود را خاطرنشان طلاب علوم مىنمود ، و در سنه 1279 بتهران رفته و سالى توقف فرمود ، و در سنه 1280 بمشهد مقدس رفت ، و از راه يزد عود بشيراز كرد و بمعالجات مرضى و تدريس پرداخت .\r\nو در شعبان سنه 1283 از ملا على اصغر خوش‌نويس خواهش نموده تا نسخه‌اى از « كلام اللّه مجيد » را نوشته ، و خود مراجعه بتفاسير اربعهء مشهوره « مجمع البيان ، تفسير بيضاوى ، صافى ، وجيز » نموده و عبارات آنها را مختصر و با يكديگر مؤتلف نموده و در بعضى جاها نقل از « قاموس » هم فرموده و نسخه‌اى بغايت نفيس و ممتع ترتيب داده كه معروف به « قرآن حسن » مىباشد ، و آغاز تأليف آن غره ماه مبارك رمضان 1283 و انجام 8 ع 2 سنه 1284 بوده و آن را « حواشى تفسيريه » نيز مىگويند . و ديگر از تأليفات او كتاب « فارسنامه ناصرى » است بنام ناصر الدّين شاه در احوال و أوضاع مملكت فارس بطور تفصيل كه غالب آنها را به چشم خود ديده و سفرهاى عديده بدانها نموده و كوچك‌ترين محلى از اين مملكت بزرگ از قلم او نيفتاده ، و بقيد كلمهء ناصرى در آخر آن از دو كتاب فارسنامهء ديگر كه در « الذريعة ج 16 » ذكر كرده يكى از ابن بلخى و ديگرى از حقايق‌نگار ؛ امتيازى بين بهم رسانيده ، انجام تأليف آن سنه 1304 در « المآثر و الآثار » در محلى كه اشاره بدان نموديم درباره آن فرمايد : الحق اثرى جليل و تاريخى عظيم مىباشد ، انتهى . و سالها است كه اين نسخه نفيس مورد مطالعه و مراجعهء اين فقير قرار گرفته و بر آن حواشى بسيار نوشته و در بعضى مواضع اين كتاب از آن نقل كرده‌ام .\r\nاينك بگويم عجب است يا عجب نيست كه اين فاضل نام بردار چنان كه خود در « فارسنامه » نوشته مورد حسادت و عداوت بعضى از كوته‌نظران شيراز از معاصرين خود واقع شده و همى وى را مى - آزرده‌اند ، و برعكس ، مرحوم حاج معتمد الدوله فرهاد ميرزا و فرزند ارجمندش سلطان اويس ميرزا هماره از او قدردانى و رضايت خاطرش را فراهم مىفرموده‌اند .\r\nو بالاخره ، وى در روز يك‌شنبه دوازدهم ماه رجب الفرد سنه هزار و سيصد و شانزده - مطابق ( . . . ) قوس ماه برجى - در شيراز وفات كرده و بروضهء رضوان خراميد ، و در مدرسهء منصوريه نزد جدش مير غياث الدّين منصور 25 دفن شد .\r\nو او در « فارسنامه » چهار تن پسر براى خود نوشته :\r\n\r\n","description":"","footnote":"","page_name":" 1045 ","page_number":25},
  {"content":"\r\n\r\nاول حاجى ميرزا سيد على 37 كه در ( 1270 ) بيايد .\r\nدويم ميرزا جواد 37 كه از علوم عقلى و نقلى بهره‌مند و در سنه 1273 متولد شده و مادر اين دو نفر دختر استادش مرحوم مير سيد على نياز است كه ذكر شد ، و او از اين زن فقط همين دو پسر را داشته ، و باقى فرزندان وى از دختر حاجى ملا آقا باباى تاجر شيرازى بوده‌اند بدين‌ترتيب :\r\nسيم حاجى ميرزا سيد محمد 37 مهذب الدوله بزرگ كه در ع 2 سنه 1296 در شيراز متولد شده و در قبرستان دارالسلام شيراز دفن است .\r\nچهارم حاجى ميرزا احمد 37 مهذب الدوله كوچك كه در سنه ( 1301 ) بيايد .\r\nپنجم حاجى ميرزا ابو القاسم 37 ، و فرزند او آقاى منصور 38 منصورى است كه در اصفهان است .\r\nششم حاجى مير سيد محمود 37 كه نيز در دارالسلام دفن است . و هم وى چهار تن دختر داشته : اول كه بزرگ‌تر از همه بود 37 زوجهء مؤيد الشريعة شده و پس از چندى وفات كرده . دويم احتجاب الدوله 37 زوجه ميرزا احمد على مستوفى ( كه در 1351 بيايد ) .\r\nسيم عذرا بيگم 37 زوجه ميرزا ابو الحسن خان از سادات بهشتى شيراز . چهارم خانم صاحب سلطان 37 كه پس از فوت خواهر خود بنكاح مؤيد الشريعة درآمده ، و اين دو پسر اخير و چهار دختر در « فارسنامه » ذكر نشده‌اند ، و از اين‌ها فقط اكنون حاجى ميرزا احمد و حاجى ميرزا ابو القاسم و يك دختر زنده‌اند .\r\n\r\n* ( 519 - تولد سعيد پاشا مصرى ) *\r\nوى فرزند محمد على پاشا مصرى است ( كه در 1265 بيايد ) و خود از سلاطين مصر است كه در اين سال متولد شده ، و كسب فضائل و علوم نموده تا در لغات شرعيه و علوم رياضيه بهره‌ها بهم رسانيد ، و بعد از برادرزاده‌اش عباس پاشا ( كه در 1228 گذشت ) بواسطهء اينكه\r\n\r\n","description":"","footnote":"","page_name":" 1046 ","page_number":26},
  {"content":"\r\n\r\nدر اروپا تربيت شده بود خديو مصر گرديد ، و در روز شنبه بيست و ششم ماه رجب الفرد سنه هزار و دويست و هفتاد و نه - مطابق 27 جدى ماه برجى - وفات كرده ، و در اسكندريه دفن شد .\r\n\r\n* ( 520 - وفات شيخ عبد الرحيم سويدى بغدادى ) *\r\nوى فرزند شيخ محمد سويدى است كه در ( 1200 ش 59 ) گذشت . و خود از علماى شافعيهء خاندان سويدى بغداد است كه شعر هم مىگفته ، و همانا در سنه 1175 - مطابق ( 1140 - 1141 ) شمسى - متولد شده ، و در نزد عم پدرش شيخ محمد سعيد سويدى ( كه در 1203 ش 89 گذشت ) و شيخ محمد كردى و غير آنها درس خوانده ، و كتب چندى تأليف كرده :\r\nاول « حاشيه بر شرح قطر » ابن هشام . دويم « رساله‌ئى در كلام » . سيم « شرح كتاب عمده » در فقه شافعى تأليف ابو بكر محمد بن على شاشى كه بنام المسترشد خليفه كه عمده لقب داشته نوشته . و اين چند بيت از او اينجا نوشته شد :\r\n حثثنا عتاق الخيل تستبق الطرفا * فأنعم به سيرا و أنعم به طرفا\r\nفلما توسطنا الطريق أنار من * منار على نير قط لا يخفى\r\nفصرنا نقد البيد طيا بنشرنا * خطاما خطت بل خط فى أجرها ألفا \r\nو او پس از مدت شصت و دو سال عمر ، در اين سال در بغداد وفات كرد و چندين نفر براى او مرثيه گفتند و ماده تاريخ او اين مصراع شد :\r\n\r\n« فى جنة الرحمن عبد الرحيم » 1237\r\nو سه فرزند بعد از خود باقى نهاد كه هيچ‌يك اهل علم نبودند .\r\n\r\n","description":"","footnote":"","page_name":" 1047 ","page_number":27},
  {"content":"\r\n\r\n\r\n* ( 521 - تولد سلطان عبد المجيد خان اول 85 پادشاه عثمانى ) *\r\nوى فرزند سلطان محمود خان دويم 84 عثمانى است كه در ( 1199 شماره 46 ) گذشت .\r\nو همانا خود در اين سال متولد شده ، و در سنه 1255 پس از فوت پدر بخلافت نائل گرديد ، و در چهارشنبه هفدهم ماه ذى الحجة الحرام سنه هزار و دويست و هفتاد و هفت - مطابق ( . . . ) سرطان ماه برجى - وفات كرد ، و سه نفر فرزندانش سلطان مراد خان پنجم 86 و سلطان عبد الحميد خان دويم 86 و سلطان محمد خان پنجم 86 در ( 1293 ) و ( 1258 ) و ( 1262 ) بيايند .\r\n\r\n* ( 522 - تولد حاج عمر ، أنسى بيروتى ) *\r\nوى فرزند محمد ديب بن اعرابى بن ابراهيم بن حسين صقعانى است كه خانوادهء او مشهور بصقعان و خود از علماى عصر و شعراى زمان بوده ، و در اين سال چنان‌كه در « معجم المطبوعات 482 » نوشته در بيروت متولد شده ، و « قرآن مجيد » را حفظ كرده ، و در بيست و دوسالگى به مكه معظمه رفته و در نزد شيخ محمد حوت و شيخ عبد اللّه خالد درس خواند و بشعر گفتن پرداخته و چندين عمل را تحمل نمود ؛ از آن جمله در سنه 1264 ناظر نفوس جبل لبنان گرديد ، و در سنه 1274 عضو مجلس ادارهء بيروت ، و بعد از آن حيفا و صيدا و نايب صور شد ، و در سنه 1292 با حال مرض ببيروت باز آمد ، و در طول مدت عمر با شيخ ناصيف يازجى ( 1287 ) مكاتباتى شعريه داشته و از جمله مدايح شيخ ناصيف دربارهء او اين دو بيت است :\r\n و اذا أردت قصيدة * نبه له عمر او نم\r\nالشاعر العربى ذو ال * غرر التى سبق العجم \r\nو أشعار او در ديوانى جمع شده بنام « المورد العذب » كه زياده بر شش هزار و پانصد\r\n\r\n","description":"","footnote":"","page_name":" 1048 ","page_number":28},
  {"content":"\r\n\r\nبيت است . و فرزندش دكتر عبد الرحمن افندى آن را در مصر چاپ كرده . و به‌هرحال وى در ماه رجب الفرد سنه هزار و دويست و نود و سه - مطابق اسد ماه برجى - وفات كرد .\r\n\r\n* ( 523 - وفات شيخ قاسم آل محيى الدّين نجفى ) *\r\nوى فرزند شيخ محمد بن احمد بن على بن حسين بن محيى الدّين ثانى ابن حسين ابن محيى الدّين اول ابن شيخ عبد اللطيف بن نور الدّين على بن شهاب الدّين احمد بن شيخ صالح ، محمد بن احمد بن على بن احمد بن ابو جامع حارثى عاملى ( ره ) است .\r\nخانواده آل محيى الدّين چنان كه در « الكرام البررة : عنوان 529 ص 268 » فرموده از بيوتات علم قديمه جليله نجف اشرف‌اند از آل ابو جامع عاملى كه نژادش مىرسد بحارث همدانى كه از بزرگان تابعين و مخلصين حضرت امير المؤمنين ( صلوات اللّه و سلامه عليه ) بوده ، چنان كه شيخ بهائى نيز از اعقاب همان جناب مىباشد ؛ و بسيارى ديگر از بزرگان در قرون و أعصار عديده .\r\nدر « الكرام » محل مذكور فرمايد من در شرحى كه در هفت صفحه نوشته و در اول « وجيز در تفسير قرآن عزيز » تأليف شيخ على بن شيخ حسين آل محيى الدّين منتشر نمودم ؛ اين خانواده را مفصلا و در غايت دقت معرفى كرده‌ام ، انتهى . و آن شرح به نظر ما نرسيده و همچنين رساله‌ئى كه شيخ على بن شيخ رضى الدّين بن شيخ نور الدّين على مذكور در عمود اين نسب كه برادرزاده شيخ عبد اللطيف مرقوم در اين عمود باشد و معاصر صاحب « امل الآمل » بوده در احوال اين خانواده تأليف كرده و نيز كتابى كه شيخ محمد جواد آل محيى الدّين ( 1322 ) نوادهء صاحب عنوان در تكملهء آن نوشته و هر دو در « الذريعة : 4 بشماره‌هاى 227 و 228 » بعنوان « تراجم ال ابى جامع العاملى » ذكر شده ؛ هيچ‌يك را ما تاكنون نديده‌ايم ، ليكن آنچه از مواضع متفرقه « الذريعة » و برخى از مواضع ديگر به نظر رسيده ؛ بخلاصه اين مىشود كه :\r\n\r\n","description":"","footnote":"","page_name":" 1049 ","page_number":29},
  {"content":"\r\n\r\nشيخ محمد بن احمد بن على بن احمد مرقوم از علماى مائه نهم و دهم بوده و نسخه‌اى از كتاب « التنقيح الرائع از مختصر نافع » تأليف فاضل مقداد را به خط خويش نوشته و در نزديكى زوال روز آدينه 2 ذىالحجه سنه 909 از آن فارغ شده .\r\nو فرزندش شيخ شهاب الدّين « اجازه از محقق كركى » داشته و تاريخ آن ج 2 سنه 928 است .\r\nفرزندش شيخ على شاگرد شهيد ثانى بوده و در سنه 960 « شرح لمعه » را نزد آن استاد راد قرائت نموده .\r\nفرزندش شيخ عبد اللطيف در سنه 1042 شيخ الاسلام شوشتر بوده و كتابى بنام « جامع الاخبار ، در شرح استبصار » شيخ طوسى تأليف نموده و در سنه 1050 وفات كرده ؛ چنان كه در « الذريعة 4 ش 227 » فرموده ، و اولاد و احفاد او هريك در زمان خود اهل علم بوده‌اند ، و از آن جمله نواده‌اش محيى الدّين ثانى كه وى را در « الذريعة 8 : 297 » فرزند محيى الدّين اول نوشته ، و در ( ج 4 شماره مرقومه ) فرزند حسين بن محيى الدّين اول نوشته ، و ما آن را اصح دانسته و اينجا آورديم ؛ و دو فرزند از او در اين كتاب مىنويسيم : يكى على در ( 1314 ) و ديگرى حسين كه در عمود اين نسب واقع شده .\r\nو شيخ قاسم صاحب عنوان از علماء عصر خود بوده و « كتابى در حجيت أخبار » تأليف نموده ، و در اين سال وفات كرده چنان‌كه در « الذريعة 6 : 270 ش 1467 » فرموده ، و چنان كه اشاره شد نواده‌اش شيخ محمد جواد در ( 1322 ) بيايد .\r\n\r\n* ( 524 - وفات فكار ، شاعر اردكانى ) *\r\nاردكان قصبه‌ئى است در فارس و نيز در يزد ، و اين فكار شاعر از اردكان فارس و نامش ميرزا محمد و از علما و شعراء آن محل بوده ، و در اين سال وفات نموده ؛ چنان كه در « فارسنامه ناصرى ؛ گفتار 2 : 173 » فرموده ، و اين چند بيت را از او آورده :\r\n\r\n","description":"","footnote":"","page_name":" 1050 ","page_number":30},
  {"content":"\r\n\r\n اى سكندر در و دارافر و جمشيدنگين * اى بلند اختر و لشكرشكن و قلعه‌گشاى\r\nبنده حلقه به گوش تو فكارى كه شده * ديده‌اش روز و شب از جور فلك خون پالا\r\nبس‌كه زرد است رخش از غم اطفال و عيال * زردروئى ز رخش وام كند كاه ربا ! \r\nو او غير از فكار شاعر شيرازى است كه در ( 1266 ) بيايد .\r\n\r\n* ( 525 - وفات مطبوع ، شاعر شيرازى ) *\r\nوى نامش آقا سيد محمد جعفر ، و از موزونان عهد و شعراى عصر خود بوده . در « مجمع الفصحا 2 : 452 » فرموده كه من وى را در أوان جوانى در شيراز در مجلس محمد مهدى خان شحنه ديدم كه در آنجا غزل مىخواند ، انتهى ؛ و هم در « طرائق 3 : 114 » و « الذريعة 9 :\r\n1058 » او را ذكر كرده‌اند . و بالاخره در اين سال وفات كرده و در قبرستان درب سلم شيراز دفن شده .\r\n\r\n* ( 526 - قتل محمد حسن خان فرخ ، شاعر زند ) *\r\nمحمد حسن خان مشهور بخانلر خان و فرزند علىمراد خان است ( كه وى ناپسرى صادق خان برادر كريم خان بوده و بنا بر آنچه در « تاريخ زنديه » تأليف ميرزا عليرضا شيرازى « نسخه خطى كتابخانه شهردارى اصفهان » نوشته در 28 صفر سنه 1200 وفات كرده ، و در « فارسنامه گفتار 1 : 226 » وفاتش را در غره ع 2 سنه 1200 در مورچه‌خورت نوشته ) و در شعر تخلص فرخ مىنموده ، و در اين سال در كرمان بقتل رسيده .\r\n\r\n","description":"","footnote":"","page_name":" 1051 ","page_number":31},
  {"content":"\r\n\r\n\r\n* ( 527 - وفات سيد محمد على 35 عاملى ) *\r\nوى فرزند مرحوم سيد صالح 34 عاملى و برادر أعيانى مرحوم آقا سيد صدر الدّين عاملى است كه در جلد اول ( سال 1193 ص 7 عنوان 5 ) گذشت . و خود از علماى زمان و شاگرد سيد بحر العلوم و ساكن كاظمين ( ع ) بوده ، و در اواخر عمر براى زيارت مشهد مقدس بايران سفر كرده و در اصفهان در اين سال وفات نموده سپس جنازه‌اش را قبل از دفن بنجف برده و آنجا دفن كردند ، و وى را فرزندانى بوده : يكى سيد محمد هادى 36 كه در ( 1235 ش 494 ) گذشت ، و ديگر سيد عيسى 36 كه از اهل علم و ساكن همدان بوده و نسخه‌اى از كتاب « قرة العين » عمش آقا سيد صدر الدّين به نظر رسيد كه وى آن را به خط خود نوشته و در 27 صفر سنه 1252 از استنساخ آن فارغ شده و اين نسخه در كتابخانه آقاى حاج سيد محمد على روضاتى و متعلق به ايشان است و سيد عيسى مرقوم در آخر اين نسخه چنين نوشته است :\r\n« وقع الفراغ من تسويد هذه الرسالة فى اليوم السادس من الاسبوع الرابع من الشهر الثانى من السنة الثلاثة من العشرة السادسة من المائة الثلاثة من الالف الثانية من الهجرة النبوية ، على مهاجرها آلاف التحية ، و كان ذلك على يد أقل السادات عيسى بن المرحوم السيد محمد على ابن المرحوم السيد صالح بن المرحوم السيد محمد العاملى » ، و سجع مهرش كه در همين‌جا نهاده ( عبده عيسى الموسوى ) است .\r\nو من ندانم كه اين چه اظهار فضلى است كه بعضى از بزرگان تاريخ را بدين‌طور معمى و پيچيده مىنويسند و بايد مدتى در استكشاف آن وقت صرف نمود ؛ مانند مرحوم آقا ميرزا ابو المعالى كرباسى ( اعلى اللّه مقامه ) .\r\nو به‌هرحال ، در « تاريخ مشروطهء » ملك‌زاده ( ج 1 ص 208 ) درباره او گويد كه از مردان پاك‌دامن و بزهد و تقوى معروف بود و بعلوم دينى فقه و اصول آشنائى كامل داشته ، انتهى .\r\nو اين سيد عيسى كتابى دارد بنام « الزهرة السنية » كه آن مثنوىاى است فارسى در مدح حضرت\r\n\r\n","description":"","footnote":"","page_name":" 1052 ","page_number":32},
  {"content":"\r\n\r\nرسول و حضرت امير و اهل بيت ( ع ) در پنجاه صفحه و هر صفحه پنجاه بيت ، چنان كه در « الذريعة 12 : 75 ش 513 » فرموده . و در آنجا نيز دارد كه سيد عيسى فرزند سيد محمد على و او برادر آقا سيد صدر الدّين بوده ، انتهى . و فرزند او مرحوم سيد جمال الدّين واعظ 37 در ( 1289 ) بيايد . و اينكه در « تاريخ مشروطه » ملكزاده ( ج 3 ص 161 ) در ذكر سيد جمال الدّين واعظ نوشته كه صدر اصفهانى عموى او بوده مقصود حاجى سيد اسماعيل صدر است كه در ( 1258 ) بيايد . « 1 »\r\n\r\n* ( 528 - وفات هرشل ، ستاره‌شناس آلمانى ) *\r\nهرشل از اجلهء اساتيد هيئت و نجوم است كه بواسطه كشف سياره‌اى كه بنام وى معروف شده مقام بلندى در بين اهل هيئت بهم رسانيده ، و همانا وى در سنه هزار و صد و پنجاه - مطابق ( 1116 - 1117 ) شمسى - در هانوور آلمان متولد شده ، و در شب 18 ع 1 سنه 1195 ستاره جديدى را كشف كرد ، و آن اول بنام وى هرشل و پس از آن بنام يكى ديگر از منجمين اورانوس كه در اين موضوع دخالتى داشته مشهور گرديد . و همچنين هرشل كشفيات ديگرى نيز نموده ، و پس از مدت هشتاد و هفت سال عمر در اين سال وفات كرد .\r\nو خواهرش كارلين كه در سنه 1163 متولد و پس از 101 سال عمر در سنه 1264 وفات كرده در اكتشافات او شركت داشته .\r\nو فرزندش سرجان فردريك نيز از منجمين و دانشمندان مشهور انگلستان است كه در سال ( 1205 - 1206 ) متولد شده و در نجوم و عكاسى و ساختن آلات نجومى توفيقاتى يافته و در سال ( 1286 - 1287 ) وفات كرده .\r\n\r\n\r\n","description":"","footnote":"\r\n( 1 ) در كتاب « الذريعة 5 : 224 » اثرى از سيد محمد على صاحب عنوان بنام « جوابات مسائل شتى » ذكر كرده و گويد اين كتاب در جواب مسائلى است كه برادرش مرحوم آقا سيد صدر الدّين از او پرسش نموده و بعدا آنها را يك جا جمع‌آورى نموده ، و عنوانهايش چنين است :\r\n« سألت أخى الاعز السيد محمد على عن كذا ، فأجاب بكذا » . صاحب « ذريعه » گويد اين مطلب را برادرزاده و همنام صاحب عنوان سيد محمد على بن سيد ابو الحسن بن سيد صالح موسوى ( متوفى 1309 ) در كتاب خود « يتيمة الدهر فى علماء العصر » كه نسخه اصلش در كتابخانه آقا سيد حسن صدر الدّين كاظمينى موجود است ذكر نموده ، انتهى . م .\r\n","page_name":" 1053 ","page_number":33},
  {"content":"\r\n\r\n\r\n* ( 529 - وفات انيس ، شاعر نهاوندى ) *\r\nبه‌طورىكه در « مجمع الفصحا 2 : 70 » فرموده وى نامش ميرزا يوسف و از ملازمين شاهزاده محمود ميرزا ابن فتحعلى شاه بوده ، و « ديوانى » دارد قريب به دو هزار بيت ، و در اين سال وفات نموده ، انتهى .\r\nسنه 1238 قمرى مطابق سنه 1201 شمسى\r\nغره محرم الحرام ( . . . ) سنبله ماه برجى\r\nدر « تاريخ قاجاريه » تأليف ميرزا محمد تقى سپهر ، تحويل شمس بحمل را در روز آدينه 8 رجب اين سال 9 ساعت و 28 دقيقه از روز برآمده نوشته ، انتهى . پس روز اول حمل ماه برجى نهم ماه رجب خواهد بود ، و اول سال 1202 شمسى .\r\n\r\n* ( 530 - وفات ميرزا محمد رضا 30 مدرس اصفهانى - ره ) *\r\nوى فرزند مرحوم ميرزا ابو القاسم 29 مدرس خاتون‌آبادى است كه در ج 1 ( سال 1202 عنوان 74 ) گذشت ، و خود از جمله علماى اصفهان بوده و پس از پدر در مسجد شاه امامت\r\n\r\n","description":"","footnote":"","page_name":" 1054 ","page_number":34},
  {"content":"\r\n\r\nو در مدرسه چهار باغ تدريس مىنموده ، و در ماه رجب الفرد اين سال شش ساعت پس از تحويل آفتاب بحمل وفات كرده و استخوانهايش را بنجف بردند ، چنان كه در « شجره‌نامهء خاتون‌آبادىها » نوشته ، و از قرارى كه ما ساعت و دقيقه تحويل آفتاب را الآن نوشتيم ، وفات او دو ساعت و 32 دقيقه گذشته از شب شنبه نهم ماه رجب اين سال خواهد بود ، و در جلد اول ( سال 1202 ) در احوال پدرش نوشتيم كه وفات وى و فرزندش مير محمد صادق در حدود و حوالى وقت تحويل شمس بحمل بوده .\r\nو به‌هرحال ، وى فرزندان چندى داشته ، از آن جمله يكى مير محمد صالح 31 كه از علما بوده و پس از پدر به دو سال در سنه 1240 در تهران بزهر جفا وفات نموده ( و فرزند او مرحوم ميرزا محمد رضا 32 هم از علما و شاگرد شيخ انصارى بوده و از او اجازه داشته ، و در سنه 1291 دارجا وفات كرده ) « 1 » . و ديگر مير محمد صادق 31 كه در ( ج 2 سال 1207 عنوان 129 ) گذشت . و ديگر ميرزا زين العابدين 31 كه در سال ( 1331 ) اشاره‌ئى به دو مىشود .\r\n\r\n\r\n","description":"","footnote":"\r\n( 1 ) دو مجلد « تقريرات اصوليه » در مباحث ادله عقليه به خط اين سيد محمد رضا در كتابخانهء روضاتى موجود است كه ظاهرا تقريرات دروس استادش مرحوم شيخ مرتضى انصارى بوده ، و بضميمه مجلد اول تقريرات مذكور ، « رساله نفى ضرر و ضرار » مرحوم مير سيد حسن مدرس اصفهانى « متوفى 1273 » را در زمان حيات او استنساخ نموده و در خاتمه آن نوشته است : « تمت الرسالة الشريفة من تأليفات استادنا و سيدنا السيد حسن الاصفهانى دام ظله العالى » كه مشعر بشاگردى او در نزد سيد مدرس است . شرح حال بسيار مختصرى نيز از اين شخص در « نقباء البشر : 556 » بعنوان « السيد محمد رضا الاصفهانى » مذكور و او را از دوستان و همدرسان مرحوم ميرزا محمد امام الحرمين همدانى دانسته و گويد وى اجازه‌اى در سال 1281 براى امام الحرمين نگاشته است كه صورت آن در كتاب « الشجرة المورقه » مجاز ديده مىشود . م .\r\n","page_name":" 1055 ","page_number":35},
  {"content":"\r\n\r\nشنبه نهم رجب الفرد سنه 1202 شمسى\r\nاول حمل ماه برجى\r\n\r\n* ( 531 - قتل ملا محمد هدايتعلى كوهبنانى ) *\r\nكوه بنان شهركى است در كرمان ، و ملا محمد از عرفا و صوفيهء آن زمان در آن مكان بوده ، و در روز يك‌شنبه نيمهء ماه شعبان المعظم اين سال - مطابق ( . . . ) ثور ماه برجى - در منزل چهل پايه كوير لوت بقتل رسيده و در كوهبنان دفن شد و اينك قبرش آنجا مشهور و بر آن بقعه‌ئى است و او را فرزند پسر نبوده ، ليكن هفت نفر دختر واگذاشته كه يكى از آنها حاجيه فاطمه بيگم زوجهء حاجى ميرزا حسن نفيسى بوده كه در ( 1300 ) بيايد ، و ديگر مخدرهء حواء بيگم كه در سنه 1290 وفات كرده ، و بزرگتر از همه زينب بيگم زوجه سيد محمد صالح بن سيد هدايت كرمانى سيرجانى بوده كه در ( 1303 ) بيايد .\r\n\r\n* ( 532 - تولد شيخ محمد حسن مامقانى ، اعلى اللّه مقامه ) *\r\nوى فرزند مرحوم شيخ عبد اللّه مامقانى ( ره ) است كه در ( 1246 ) بيايد .\r\nمرحوم شيخ محمد حسن از اجلهء علماى محققين و اعاظم فقها و اصوليين بوده ، و شرح احوالش را فرزند بزرگوارش مرحوم حاجى شيخ عبد اللّه در كتابى مخصوص بنام « مخزن المعانى\r\n\r\n","description":"","footnote":"","page_name":" 1056 ","page_number":36},
  {"content":"\r\n\r\nدر ترجمهء علامه مامقانى » بشرح هرچه تمام‌تر نوشته . و هم در « نقباء البشر : 409 عنوان 819 » او را ترجمه نموده ، و در « الذريعة » مجلدات عديده نيز نزد ذكر تأليفات وى او را ذكر فرموده ، و از آنها همه بر روى هم با ملاحظه برخى از مواضع ديگر چنين برآيد كه وى در روز يك‌شنبه بيست و دويم ماه شعبان المعظم اين سال - مطابق ( . . . ) ثور ماه برجى - در مامقان متولد شده و در همان سال پدرش وى را با خود بكربلا برد و او همى در آن زمين برين ماند تا پدرش در طاعون 1246 وفات كرد ، پس او در تحت تربيت مرحوم شيخ محمد حسين اصفهانى صاحب « فصول » كه وصى پدرش بود درآمد تا اينكه او هم در ( 1254 ) وفات كرد و در اين هنگام وى بدروس مقدماتى مىپرداخت ، پس مهاجرت بنجف اشرف نمود و در مدرسه صحن مبارك كه در آن اوقات اهميتى داشت در حجره‌اى منزل نمود و أعلام و افاضل همى دور او را گرفتند تا در سنه 1258 زوار مامقانى كه بعراق آمده بودند او را با خود بمامقان بردند ، و وى چندى در مامقان و تبريز و شيشه و نخجوان و گنجه بسر برد .\r\nو در سنه 1270 بنجف برگشت و بمجالس دروس شيخ انصارى و حاجى سيد حسين ترك در اصول و هم در مجالس شيخ راضى نجفى و شيخ مهدى آل كاشف الغطاء در فقه و حاج ملا على خليلى در رجال درآمد ، و تقريرات رجاليهء اين استاد اخير را در كراريسى تحرير نمود ، و بااين‌همه در زهد و تقوى مقامى سامى داشت چنان كه پس از وفات ميرزاى شيرازى كه مرجعيتى عظيم بهم رسانيد هيچ تغييرى در حالش پيدا نشده و در خوردنى و نوشيدنى و پوشيدنى بأقل كفايت رفتار مىكرد و در حقيقت مقام نيابت امام ( عليه السلام ) را دارا بود ، و اگر كسى مقام اعلميتش را نادرا انكار كند مقام اورعيتش مورد انكار هيچ‌كس نتواند بود ، و در موقعى كه هنوز برق در طرق و شوارع نجف نبود و در شب‌ها در جلو بزرگان فنر مىكشيدند وى از غايت رعايت متابعت سلف صالح راضى بكشيدن آن در پيش رويش نبود ، و او را تأليفات چندى است :\r\nاول كتاب « بشرى الوصول ، بعلم اصول » در اصول فقه هشت جلد بدين تفصيل : ( 1 ) در تعارض عرف و لغت تا اوائل نواهى . ( 2 ) در نهى از ضد تا آخر اجتماع امر و نهى . ( 3 ) از نهى در عبادات تا بناء عام ، انجام تأليف آن سنه 1276 . ( 4 ) از بناء عام بر خاص تا آخر شهرت ، انجام تأليف آن در نجف روز 1 شنبه 12 ع 2 سنه 1277 . ( 5 ) در قطع و ظن ، انجام آن سنه 1278 .\r\n( 6 ) در اصل برائت ، انجام آن سنه 1280 . ( 7 ) در استصحاب ، انجام 14 رجب 1281 .\r\n\r\n","description":"","footnote":"","page_name":" 1057 ","page_number":37},
  {"content":"\r\n\r\n( 8 ) در اجتهاد و تقليد و غيره ، انجام آن سنه 1282 ، و در اين كتاب تصريح كرده كه هرجا سيد استاد بگويد مقصود حاجى سيد حسين ترك است . دويم « حاشيه قديمه بر مكاسب » شيخ انصارى . سيم كتاب « ذرائع الاحلام » در شرح « شرايع الاسلام » در چندين جلد . چهارم كتاب « غاية الآمال » كه آن حاشيه جديده ( يا شرح او است ) بر مكاسب از اول كتاب تا خيار رؤيت در چندين جلد ، و او از چندين نفر روايت كرده از آن جمله حاجى سيد حسين ترك كه در ( 1299 ) بيايد .\r\nو آن جناب در بيست و نهم ماه محرم الحرام سنه هزار و سيصد و بيست و سه - چنان كه در « نقباء » فرموده - در نجف وفات كرد ، و آن مطابق 4 شنبه 16 حمل ماه برجى بوده ، و بنابراين مدت عمرش هشتاد و چهار سال و پنج ماه قمرى و هفت روز خواهد بود ، ليكن در « تنقيح المقال » وفاتش را در بعد از ظهر هيجدهم محرم اين سال ؛ و در حاشيه آقا نجفى مرعشى بر « هداية الانام » حاجى شيخ عباس قمى ( در ص 38 ) در 20 ماه محرم مذكور نوشته‌اند . و به‌هرحال وى در نجف در محله عماره در بقعه‌ئى مخصوص دفن شده ، و او را اولاد عديد از زوجات متفرقه بهم رسيده ، از آن جمله يكى شيخ ابو القاسم كه از علما بوده ، و ديگر حاجى شيخ عبد اللّه كه در ( 1290 ) بيايد . و ديگر دخترى كه زوجهء ميرزا على آقاى داماد ( كه در 1336 بيايد ) بوده . و دخترى كه مادر حاجى سيد محمد هادى ميلانى بوده كه در ( 1313 ) بيايد .\r\n\r\n* ( 533 - تولد مرحوم آقا سيد حسين بروجردى - ره ) *\r\nوى فرزند مرحوم سيد رضاء طباطبائى است كه بموجب مسطورات « فوائد الرضويه :\r\n155 » از علما بوده و از سيد عبد اللّه شبر اجازه داشته ، و يكى از فرزندانش سيد على محمد هم از علما بوده و در سنه 1292 وفات نموده .\r\nو فرزند ديگرش صاحب اين عنوان است كه از علما و ادبا و فضلاء متبحرين در احوال روات و رجال و علما بوده و شعر هم مىگفته ، و همانا در بيست و سيم ماه شوال المكرم اين سال - مطابق ( . . . ) سرطان ماه برجى - متولد شده چنان كه خود در « نخبة المقال » فرموده : ( و مولدى\r\n\r\n","description":"","footnote":"","page_name":" 1058 ","page_number":38},
  {"content":"\r\n\r\nاخير من شوال ) . ليكن در « الذريعة 10 : 12 » تولدش را در سال 1228 نوشته ، انتهى .\r\nو آن مطابق ( آخر من شوال ) مىشود .\r\nو به‌هرحال ، وى تأليفاتى دارد ، از آن جمله « تفسير » بزرگى بر بعضى از سوره بقره ، و ارجوزه موسومه به « نخبة المقال » در احوال رواة و رجال و برخى از علما كه براى هريك نفرى يك بيت تا دو بيت و سه بيت نيز گفته و تاريخ تولد يا وفات آنها را به كلمه يا كلماتى أداء نموده كه بايد به حساب أبجد آنها را تعيين كرد ، و همه در غايت لطافت و نهايت نفاست است ، و به‌طورىكه از آنها برمىآيد و در « الكرام البررة : 391 » نيز در عنوانى مخصوص فرموده وى فقيهى اصولى و مفسرى رجالى بوده و در نجف در نزد صاحب « جواهر » و شيخ حسن كاشف الغطا و غيره در فقه و در كربلا نزد شيخ محمد حسين اصفهانى صاحب « فصول » در اصول و در بروجرد نزد حاج سيد محمد شفيع جاپلقى و هم نزد سيد جعفر دارابى كشفى در تفسير درس خوانده ، و ؟ ؟ ؟ آثارها مه چندى دارد كه اشهر آنها ارجوزه « نخبة المقال » است كه در 1260 از نظم آن فارغ شده و در آخرش مستطرفاتى در نسب و كنى و ألقاب آورده ، و ملا على عليارى تتمه‌ئى بنام « منتهى المقال » بر آن نوشته و آنجا نام آن را « زبدة المقال » نهاده .\r\nو بالاخره وى در سنه هزار و دويست و هفتاد و هفت در بروجرد وفات كرده ، و فرزندى بنام حاجى سيد نور الدّين داشته كه بعد از مراجعت از حج در مدينه وفات كرده و فرزند وى سيد عبد الحسين از علما بوده .\r\n\r\n* ( 534 - وفات مرحوم مجذوب‌علىشاه همدانى - ره ) *\r\nوى مرحوم حاجى محمد جعفر بن حاجى صفر خان بن حاجى عبد اللّه خان بن حاجى محمد جعفر قراگوزلو كبودرآهنگى بيوك‌آبادى است ، كه پدرش جاجى صفر خان در كربلاى معلى در رواق مطهر دفن است ، و خود از علماء ظاهر و باطن و معاريف عرفا و صوفيه بوده و كتب چندى تأليف نموده ، از آن جمله :\r\n\r\n","description":"","footnote":"","page_name":" 1059 ","page_number":39},
  {"content":"\r\n\r\nاول كتاب « مرآة الحق » . دويم كتاب « مراحل السالكين » در آداب سير و سلوك . و شرح احوالش در « بستان السياحه » و « رياض العارفين » و « نور الابصار » و « طرائق الحقائق 3 : 114 » و « شمس التواريخ : 54 » و « مجمع الفصحا ، قسمت 2 از ج 2 : 450 » نوشته . و در روز پنج‌شنبه بيست و دويم ماه ذى القعدة الحرام اين سال - مطابق ( . . . ) اسد ماه برجى - در تبريز وفات كرده و در مقبره امامزاده حمزه دفن شده كه هم‌اكنون بر قبر وى تكيه و عمارتى برقرار است . و وفات او در اين تاريخ نص « طرائق الحقائق » و « شمس التواريخ » است كه ظاهرا آن هم از « طرائق » نقل شده ، و در « بستان » و « مجمع الفصحا » و « منتظم ناصرى » و « بدائع و نوادر : 12 ستون 1 » در سنه 1239 نوشته‌اند كه احتمال اشتباه دارد .\r\nو او از خدمت حاج ميرزا زين العابدين شروانى مست‌علىشاه ( كه در ج 1 ص 15 گذشت ) كسب مدارج عرفان نموده و بخلافت وى نائل گرديده ، و پس از خود چندين پسر و دختر باز گذاشته و يكى از پسران حاجى ميرزا علينقى بوده كه در حدود ( 1289 ) وفات كرده و در شاه عبد العظيم در بين الحرمين دفن است ، و ديگر حاجى ميرزا لطف اللّه كه در حدود ( 1306 ) در همدان وفات كرده .\r\n\r\n* ( 535 - تولد ميرزا ابو الحسن جلوه ، قدس سره ) *\r\nوى فرزند ميرزا محمد مظهر است كه در ( 1254 ) بيايد . و خود از اجله حكماء مشائين و بزرگان فلاسفه و مرتاضين اسلام است ، و شعر هم مىگفته و تخلص جلوه مىنموده ، و همانا در ماه ذى القعدة الحرام اين سال - مطابق ( سرطان - اسد ) ماه برجى - در احمدآباد گجرات هند متولد شده ، و چندين كتاب تأليف كرده :\r\nاول « حاشيه بر أسفار » ملا صدرا . دويم « تعليقه بر شرح قاضى ميبدى بر هدايه » أثير الدّين ابهرى ( چنان كه در « تاريخ مدرسه سپهسالار : 124 در پاورقى » نوشته ) ، و در « الذريعة 6 : 747 حاشيه وى را بر شرح ملا صدرا بر « هدايه » مذكور فرموده ، و نوشته كه آن با شرح مرقوم باهم چاپ شده ، انتهى . و قول وى درست‌تر از « تاريخ مدرسه » است . سيم اشعارى چند\r\n\r\n","description":"","footnote":"","page_name":" 1060 ","page_number":40},
  {"content":"\r\n\r\nكه آنها را ميرزا على عبد الرسولى جمع كرده و « ديوانى » شده . چهارم « رساله‌ئى در اثبات حركت جوهريه » .\r\nو چندين نفر در نزد او درس خوانده‌اند ، از آن جمله : اول آقا محمد حسن خان قشقائى ، چنان كه در ترجمه كتاب « يك سال در ميان ايرانيان : 119 » فرموده .\r\nو در شب آدينه ششم ماه ذى القعدة الحرام سنه هزار و سيصد و چهارده - مطابق 21 حمل ماه برجى - در تهران مجردانه بدون زن و فرزند وفات كرد ، و در باغ ابن بابويه دفن شد ، و حاجى ميرزا هادى دولت‌آبادى اشعارى در مرثيه و مادهء تاريخ وى سروده ، و هرچند كه خود بلاعقب وفات كرد ؛ ليكن جماعتى از خويشان او از اهل زواره بيادگار او نام خانوادگى خود را جلوه قرار داده و بدان معروف‌اند .\r\n\r\n* ( 536 - وفات ميرزا ابو طالب اصفهانى ، صاحب حاشيه ) *\r\nدر جلد دويم ( سال 1216 ص 573 عنوان 230 ) شرحى از احوال ميرزا ابو طالب اصفهانى كه از أحفاد حكيم داود هندى بوده نوشتيم و آنجا يادآور شديم كه وى غير از ميرزا ابو طالب اصفهانى صاحب « حاشيهء البهجة المرضيهء » سيوطى است و هم وعده احوال او را در اين سال داديم ، اينك اينجا گوئيم كه اين ميرزا ابو طالب صاحب حاشيه از اهل علم و ادب عصر خود بوده ، و حاشيه‌ئى بر كتاب « البهجة المرضيه » - در شرح « الفيه » تأليف ابن مالك شافعى در علم نحو ، تاليف سيوطى - نوشته كه بغايت مشهور است و در آخر ج 2 سنه 1223 ( چنان كه در آخر آن ذكر شده ) از آن فراغت يافته ، و خود در اين سال در سفر حج وفات كرده ؛ چنان كه در « الذريعة 6 : 29 عنوان 121 » فرموده .\r\n\r\n","description":"","footnote":"","page_name":" 1061 ","page_number":41},
  {"content":"\r\n\r\n\r\n* ( 537 - تولد احمد جودت پاشاى طونى سنى ) *\r\nوى احمد جودت بن اسماعيل بن على بن احمد بن اسماعيل است كه جدش اسماعيل مذكور مفتى وقت خود در طونه بوده و پدرش اسماعيل از وجوه ولايت خود و از اعضاء مجلس آن بوده .\r\nو احمد جودت در اين سال - چنان كه در « معجم المطبوعات : 720 » فرموده در قصبهء لوفجه از بلاد طونه متولد شده ، و در نزد علماء بلد خود در فقه و حديث درس خوانده ، و بهر سه زبان عربى و تركى و فارسى شعر مىگفته ، و چندين كتاب تأليف كرده :\r\nاول كتاب « تاريخ جودت » بتركى در تاريخ دولت عثمانى و احوال برخى از بلاد كه عبد القادر افندى دنا ، رئيس محكمه تجارت بيروت ؛ آن را به عربى ترجمه كرده . دويم كتاب « خلاصة البيان » در تأليف قرآن . سيم « تعليقات بر اوائل مطول » . چهارم « تعليقات بر شافيه » . پنجم « تعليقات بر بناء » . ششم « تعليقات بر كتاب نتايج الافكار » در شرح اظهار ، يعنى كتاب « اظهار الاسرار » تأليف شيخ زين الدّين بير كلى در نحو ، و نتايج مذكور كه شرح آن است تأليف باطه‌لى است . هفتم كتاب « تقويم الادوار » كه ترجمه از كتاب الياس مطر است .\r\nو او پس از مدت هفتاد و چهار سال عمر ، در سنه هزار و سيصد و دوازده وفات كرده ؛ بنا بر اينكه در « معجم المطبوعات » در صدر عنوان وى چنين نوشته : ( 1328 - 1312 ) و بنا بر اصطلاحى كه در مقدمه در ( ص د ) نوشته عدد طرف راست تاريخ تولد و طرف چپ تاريخ وفات است و اين اصطلاح اينجا درست نمىآيد و در غلطنامه ( سطر 21 از صفحه 7 ) كه محل استدراك است نيز چيزى ننوشته ، و چون از قراين ديگر در خود ترجمه چنين برمىآيد كه وى در مائه سيزدهم بوده چنين به نظر رسيد كه در عدد طرف راست ، رقمين وسطين ( 32 ) پس و پيش شده\r\n\r\n","description":"","footnote":"","page_name":" 1062 ","page_number":42},
  {"content":"\r\n\r\nو در اصل ( 23 ) بوده و در نتيجه تولد در اين سال بشود ، و به همين استظهار چنين نوشتيم و شايد اين استظهار غلط باشد ، بنابراين اگر در جايى خلاف اين نوشته باشد ما عهده‌دار صحت آنچه نوشتيم نخواهيم بود . « 1 »\r\n\r\n* ( 538 - تولد حاجى ميرزا احمد نقيب شيرازى * )\r\nوى فرزند حاجى درويش حسن نقيب است كه پدرش ( بنا بر آنچه در « فارسنامه ، گفتار 2 : 45 » نوشته ) با ملاحظه « الذريعة ، ج 9 » از اهل محلهء بازار مرغ شيراز بوده ، و معروف بقصه‌خوان و در سنه 1268 وفات نموده . و حاجى ميرزا احمد خود در اين سال ( چنان كه در « فارسنامه » محل مذكور فرموده ) متولد شد ، و آنجا نوشته كه : كسى مانند اين پدر و پسر حكم و مواعظ را در لباس افسانه و اندرز و نصايح را در سخنان پراكنده نگفته است . و حاجى ميرزا احمد تحصيل كمالات علميه را نموده و لقب نقيب الممالك يافته و قصه‌خوان دربار ناصر الدّين شاه گرديده ، و از طبع موزون بحليهء شاعرى زينت يافته و تخلص نقيب مىنموده ، و اينك اين چند شعر از او اينجا آورده شد :\r\n اى بسى در پاى دل بر سر كشيدم ماجرا * من قفاى دلبران اينك بلايم در قفا\r\nهمدم رنج و عنايم محرم درد و تعب * بستهء بند بلايم خستهء خار جفا\r\nبا طبيب خويش درد خويش پنهان چون كنم * بعد از اين دست من و دامان شاه اوليا\r\nعيد غدير خم شد و هنگام خم راح * ترويح روح كن بصبوحى در اين صباح\r\nدر اين صباح مژدهء حى على الصبوح * آمد قرين بدعوت حى على الفلاح \r\n\r\n\r\n","description":"","footnote":"\r\n( 1 ) حدس جناب معلم مطابق با واقع است ، و در كتابهاى « الاعلام 1 : 103 » و « معجم المؤلفين 1 : 184 » نيز تولد او را در هزار و دويست و سى و هشت و وفاتش را در قسطنطنيه بسال هزار و سيصد و دوازده ( و بقول معجم در ماه ذىالحجه ) ضبط كرده‌اند . م .\r\n","page_name":" 1063 ","page_number":43},
  {"content":"\r\n\r\n داور بود هماره غفور اين سه‌روزه عمر * در كودكى جوانى و پيرى بنوش راح \r\nو او كتابى دارد بعنوان « مثنوى ده باب » كه هر بابى در مطلبى است به تفصيلى كه در « الذريعة 19 : 181 ش 837 » فرموده . و ديگر كتاب « باده بىخمار » و « ديوانى در اشعار » چنان كه هم در « الذريعة 9 : 122 » فرموده ، و در سنه هزار و سيصد و دو در اصفهان وفات كرد و فرزندانى برجا نهاد : يكى ميرزا مهدى كه در ( 1342 ) بيايد ، و ديگر حاجى ميرزا على مجد الحكماء كه داراى علم طب قديم و جديد بوده .\r\n\r\n* ( 539 - تولد پروين شاعر همدانى ) *\r\nوى چنان كه در كتاب « بزرگان و سخن‌سرايان همدان 2 : 106 » فرموده در اين سال در همدان پا بعرصه وجود نهاد . نام او را على اكبر و برخى نيز محمد نوشته‌اند . شاعرى اديب و فاضل و نيك اعتقاد و سخن‌سنج و متدين بوده ولى روزگار بعسرت و تنگدستى مىگذرانيد .\r\n« ديوان » اشعارش - بنا بقول حاج شيخ آقا بزرگ طهرانى - در نزد حاج شيخ عبد المجيد همدانى موجود است ، و قسمتى از اشعارش بنام جلد اول « آتشكده » با مقدمه‌ئى در شرح حال وى باهتمام آقاى سيد احمد هدايتى متخلص بسهيل بسال 1324 شمسى در همدان بطبع رسيده و مشتمل بر اشعار مذهبى و مراثى اهل بيت ( عليهم السلام ) و اعياد مذهبى است . پروين با غبار و جاويد و مظهر و تسليم معاصر بوده و در حدود سال 1312 وفات يافت و در گورستان عمومى همدان ( معروف بأهل قبور ) مدفون گرديد ، انتهى .\r\n\r\n* ( 540 - تولد مرحوم آقا حسن نجم‌آبادى - ره ) *\r\nنجم‌آباد ، به‌طورىكه در « المآثر : 143 س 2 » نوشته ؛ از قراى الكاى ساوجبلاغ\r\n\r\n","description":"","footnote":"","page_name":" 1064 ","page_number":44},
  {"content":"\r\n\r\nتهران است ، انتهى .\r\nو آقا حسن ، فرزند مرحوم ملا ابراهيم ، و برادر حاجى آقا محمد نجم‌آبادى است كه در ( 1236 ) گذشت . در « المآثر و الآثار : 163 س 1 » وى را در عنوانى مخصوص ترجمه نموده و فرمايد در فقه و اصول اعجوبهء فحول بود و بجوانى در عتبات ائمه عراق ( سلام اللّه عليهم ) وفات يافت ، انتهى . و تولدش در اين سال مأخوذ از « تاريخ سرتيپ » است .\r\n\r\n* ( 541 - تولد حاجى سيد عباس كازرونى ، ره ) *\r\nكازرون ، به‌طورىكه در « فارسنامه ناصرى ، گفتار دويم : 249 » فرموده ؛ شهرى است بمسافت بيست و يك فرسخ طرف مغرب شيراز .\r\nو حاجى سيد عباس چنان كه در ( ص 252 ) نوشته فرزند حاجى سيد حسين كازرونى است كه در ( 1290 ) بيايد ، و خود از علما و فقها بوده كه در اين سال در كازرون متولد شده و هم آنجا مقدمات علميه را تحصيل كرده آنگاه بشيراز رفت و سالها در آن شهر با مؤلف « فارسنامه » برفاقت بسر بردند و باهم در نزد ميرزا ابو الحسن خان مجتهد درس خواندند ، و پس از چندى حاجى سيد عباس در حدود هزار و دويست و شصت و اندى بنجف رفت و در آن شهر شريف در نزد صاحب « جواهر » و شيخ انصارى درس خواند تا مراتب فقه و اصول را تكميل نموده و بزيور اجتهاد زينت يافت و بكازرون برگشت و سالها بنشر علوم و فتاوى مشغول بود ، تا آخر پس از مدت پنجاه و دو سال قمرى عمر ، در سنه 1290 در حدود ده روز پيش از وفات پدرش وفات كرد . و فرزندش آقا سيد على در ( 1277 ) بيايد .\r\n\r\n","description":"","footnote":"","page_name":" 1065 ","page_number":45},
  {"content":"\r\n\r\n\r\n* ( 542 - وفات آقا سيد على 33 خوانسارى ) *\r\nوى فرزند سيد ابو القاسم 32 خوانسارى است كه در ( 1212 ) گذشت . و خود از علما و فقها بوده ، و به‌طورىكه در « روضات الجنات : 516 چاپ اول » نوشته در نزد ميرزاى قمى ( 1231 ) درس خوانده و هم از او روايت نموده ، و ميرزا بوى و عمش آقا سيد محمد مهدى ( كه در 1246 بيايد و در درجه سن و تحصيل باهم مقارب و مشارك بوده‌اند ) بسى مهر و محبت داشته و همواره ببلاد آنها مسافرت مىنموده ، و آقا سيد على « شرح مبسوطى بر دره بحر العلوم » نوشته كه تمام نشده ، انتهى . و او در اين سال بنص « الذريعة 8 : 110 » وفات كرده ، و در « روضات ، ص مرقوم » نيز تقريبا همين حدود مفهوم مىشود ، و شايد مأخذ « الذريعة » نيز همان « روضات » بوده و اين تقريب را تحقيق گرفته .\r\n\r\n* ( 543 - تولد ميرزا على ، صدر العلماء شيرازى ) *\r\nوى فرزند حاجى على اكبر نواب بسمل شيرازى است كه در ( 1263 ) بيايد ، و خود از علماء شيراز بوده و شعر هم مىگفته ، و خط نسخ و شكسته را نيكو مىنوشته . و همانا در اين سال چنان كه در « فارسنامه ، گفتار 2 : 38 » فرموده در شيراز متولد شده و در كنف والد ماجدش تربيت يافته و در علوم عربيه و ادبيه و فنون حكمت و رياضى و كلام و فقه و اصول گوى سبقت را از همگنان ربوده و در مبادى عمر عالى و پس از چندى ناصرى تخلص نموده ، و در سنه 1266 بتهران رفته و بصدر العلماء ملقب گرديد ، و در سنه 1287 بعتبات عاليات مشرف شد ، و از آنجا بتهران و مشهد مقدس رفت و سه سال در مشهد مانده و سپس بشيراز باز آمد و آنجا بزاويه قناعت نشسته و بمطالعه كتب علميه و نگاشتن حواشى فنون متفرقه پرداخت\r\n\r\n","description":"","footnote":"","page_name":" 1066 ","page_number":46},
  {"content":"\r\n\r\nو با مؤلف « فارسنامه » رفاقتى شايسته داشته و آنجا اين اشعار را از او آورده :\r\n اى سرو سهى ! مهر توام تا بسر افتاد * جان و دل و دينم همگى در خطر افتاد\r\nسوزى كه ز هجر تو مرا در جگر افتاد * پنهان بد و اين دم ز غم از پرده در افتاد\r\nباز آوبكش زارم كز كف سپر افتاد * بيرون رود از معركه آن‌كس كه جبان است\r\nدور از تو نگارا فرح و سور نمانده * از اين دل غم‌ديده ألم دور نمانده\r\nملك دلم از هجر تو معمور نمانده * زين بيش ديگر تاب بمهجور نمانده\r\nاز گريه ديگر چشم مرا نور نمانده * از دوريت اى يار دلم در هيجان است\r\nعشاق مجازى همه را رو بحجاز است * ما را خم ابروى تو محراب نماز است\r\nزان گه كه مرا با تو سر عجز و نياز است * مهر من و تو قصه محمود و اياز است\r\nاين خسته ز هجران تو در سوز و گداز است * رحم آر بر اين زار كه بىتاب و توان است \r\nو او در سنه هزار و سيصد و هفت چنان كه در [ 
  ] « 1 » فرموده وفات كرده ، و مدت عمرش شصت و نه سال بوده ، و فرزندان چندى داشته : اول ميرزا على اكبر خان كه در سنه 1264 متولد شده و داراى علم طب جديد و لغت فرانسه بوده . دويم جناب محمد ولى ميرزا مشهور بآقا شاهزاده كه در سال هزار و دويست و هفتاد و اندى در شيراز متولد شده . سيم جناب محمد على ميرزاى عطارد تخلص كه در ( 1316 ) بيايد . چهارم ابو الفرج ميرزا ، و مادر اين سه نفر اخير دختر نادر ميرزا ابن حسينعلى ميرزاى فرمانفرما بوده . و كلمه ناصرى كه اخيرا صاحب عنوان بدان تخلص مىنموده نيز تخلص چند نفر ديگر بوده كه در ( 1245 ) فهرست آنها بيايد .\r\n\r\n\r\n","description":"","footnote":"\r\n( 1 ) چنين است در اصل نسخه ، و بر مصحح نيز مأخذ اين تاريخ معلوم نشد . م .\r\n","page_name":" 1067 ","page_number":47},
  {"content":"\r\n\r\n\r\n* ( 544 - وفات موجد ، شاعر كلكته‌اى ) *\r\nوى مولوى سراج الدّين عليخان موهانى است كه در كلكته قاضى القضاة بوده ، و در اين سال - چنان كه در « الذريعة 9 : 1117 عنوان 7215 » فرموده وفات نموده ، و در اين موضع از « الذريعة » چهار نفر شاعر موجد تخلص غير از او را بعنوان اصفهانى ، بلگرامى ، شيرازى ، همدانى ؛ ذكر كرده كه بجمله با اين موجد صاحب عنوان پنج نفر بشوند .\r\n\r\n* ( 545 - وفات شيخ محسن ، اعسم نجفى ) *\r\nدر سال ( 1233 ) در ترجمه شيخ محمد على اعسم شرحى در معنى كلمه اعسم نوشتيم و بازنموديم كه خانواده اعسم شعبه‌اى از طايفهء زبيد و از أهل شهر نجف اشرف مىباشند .\r\nاينك در اينجا گوئيم كه يكى از اين طايفه ، مرحوم شيخ محسن صاحب اين عنوان است كه از معاريف اين خانواده در عصر خود بوده و در اين سال وفات نموده ، و چنان كه در « مخطوطات مكتبهء سيد محمد بغدادى : 44 » نوشته مرحوم سيد محمد جواد سياه‌پوش ( كه در 1247 بيايد ) در تاريخ وى فرموده :\r\n غدر الزمان و أشمت الكفار * لماساتنا فى خير خل مؤتمن\r\nفرد الزمان نأى فأرخ واه قد * فرح المسىء بيوم موت المحسن \r\n1238 - 1 - 1239\r\nدر اينجا دو مطلب را بايد متذكر شد ، يكى اينكه در آخر بيت اول در نسخه چنان كه نوشتيم مؤتمن بوده ، و ظاهرا براى مراعات قافيه بايد مؤمن باشد . ديگر اينكه ياء دويم\r\n\r\n","description":"","footnote":"","page_name":" 1068 ","page_number":48},
  {"content":"\r\n\r\nالمسيء برحسب قاعده بايد ده عدد حساب شود ، كه معهود در اعتبار حساب ابجد بكتابت است نه تلفظ ، و اينجا همزه كه بر بالاى ياء نوشته حساب شده .\r\n\r\n* ( 546 - تولد داورى ، شاعر شيرازى ) *\r\nوى مرحوم ميرزا محمد فرزند سيم درياى فضل و كمال مرحوم وصال شاعر شيرازى است كه در جلد اول ( سال 1197 ش 33 ) گذشت ، و خود در كمالات خانوادهء جليله وصاليه داراى بهرى تمام و خصوصا در علوم ادبيه و خط شكسته و نستعليق و نقاشى استادى زبردست بوده ، و همانا در اين سال بنص « فارسنامه ، گفتار 2 : 69 » متولد شده و آنجا فرمايد كه اشعار آبدارش از اندازهء توصيف بيرون و ديوان اشعارش نزديك بپانزده هزار بيت مدون است ، از روى انصاف از آن زمان كه آغاز شعرسرايى شده تاكنون هيچ شاعرى را چنين طبعى قادر و سخنى عذب و سلس نبوده و به اين سلاست و روانى و فصاحت كسى سخن نگفته ، و بيشتر آنها را از استادان فن بهتر فرموده ، غزليات و قطعات و مراثى و منشآت و رسائل و مثنويات بهر وزن خاصه بر سبك شاهنامه حكيم فردوسى ( عليه‌الرحمه ) همه را نيكو گفته ، انتهى .\r\nو او علاوه بر « ديوان اشعارى » كه دارد كتابى هم در « معانى و بديع » تأليف كرده .\r\nو بالاخره پس از مدت چهل و پنج سال عمر ، در سنه هزار و دويست و هشتاد و سه بجنان جاويدان خراميده و در نزد پدر دفن شد . و از وى خلفى جز هنر نماند ، گرچه او دختر ميرزا مهدى پسر عم حاجى ميرزا على اكبر قوام الملك را تزويج كرده و از وى پسرى بنام جلال ( يا بنا بمرقومات « خاندان وصال » جمال ) پديد آمد لكن چندى نگذشت كه روزگار وى را از دستش برد . و تاريخ وفات او بطور مرقوم نص « فارسنامه » و « طرائق » و « گلشن وصال » است ، ليكن در « آثار عجم » در سنه 1284 نوشته ، و دو ماده تاريخ كه در « گلشن وصال » از اشعار برادرش وقار درباره او نقل كرده ، يكى عربى و ديگر فارسى ؛ عربى آن 1283 و فارسى 1284 مىشود ، و آنها اين است :\r\n\r\n","description":"","footnote":"","page_name":" 1069 ","page_number":49},
  {"content":"\r\n\r\n قد دعونا اللّه فى حقك و التاريخ تبدو * اجزه يا ربنا جنات عدن و حريرا \r\n1283\r\n از وقار خسته اندر پارسى جستند گفتا : * نزد داور برد از مردم محمد داورى را \r\n1284\r\nو در « الذريعة 9 : 973 » كه « ديوان محرم اصفهانى » را عنوان كرده فرمايد وى ميرزا محمد على بن آقا محمد هاشم زرگر ابن محمد صالح لؤلوئى است و ساكن شيراز و مصاحب داورى « صاحب عنوان » بوده ، و هم فرمايد كه محرم مذكور از اصفهان بيزد مهاجرت نموده و آنجا فرزندش ميرزا عبد الوهاب به دنيا آمده و خود در همان شهر وفات كرده است .\r\nو هم در « الذريعة 9 : 974 » ديوان ميرزا عبد الوهاب مذكور را بعنوان « ديوان محرم يزدى » ذكر كرده و پدرش را در اينجا ميرزا محمد على نسخ‌نويس وصف فرموده ، و گويد كه پدر و پسر هر دو متخلص به محرم بوده‌اند ، و كتاب « فرهنگ خداپرستى » محرم پسر بسال 1281 در طهران بطبع رسيده است .\r\n\r\n* ( 547 - وفات ميرزا محمد رضا ، جديد الاسلام يزدى ) *\r\nدر « فهرست كتابخانه رضويه 1 : 17 قسمت كتب چاپى حكمت و كلام » شرحى درباره او دارد بخلاصه اينكه ميرزا محمد رضاء يزدى از أحبار يهود بوده و در زمان فتحعلى شاه مسلمان شده و كتابى بنام « منقول رضائى » در رد يهود به عربى تأليف كرده ، و بعد از آن در زمان ناصر الدين شاه ؛ سيد على بن حسين حسينى تهرانى بشركت ملا محمد على ملقب بآقاجانى كاشانى و آقا محمد - جعفر برادرزادهء مؤلف آن را از عربى به فارسى ترجمه نموده و نامش را « اقامة الشهود فى رد اليهود فى منقول رضائى » نهادند ، و جهت اينكه نام سابق « منقول رضائى » را از بين نبردند\r\n\r\n","description":"","footnote":"","page_name":" 1070 ","page_number":50},
  {"content":"\r\n\r\nآن بود كه آن مطابق تاريخ وفات مؤلف بوده ، انتهى .\r\nو در « الذريعة 2 ش 1077 » تقريبا عكس اين مطالب را فرموده ، يعنى گويد نام اصل كتاب « اقامة الشهود فى رد اليهود » تأليف ميرزا محمد رضاى يزدى است كه از علماء يهود بوده و در سنه 1238 مسلمان شده و اين كتاب را بنام فتحعلى شاه تأليف كرده آنگاه در زمان ناصر الدّين شاه به فارسى ترجمه شده بنام « منقول رضائى » كه در شماره ؛ مطابق سال تولد مترجم و اسلام مؤلف باشد ، ليكن معلوم نكرده كه مترجم كدام يك از اين سه نفر ، يا ديگرى غير از آنها بوده « 1 » .\r\n\r\n\r\n","description":"","footnote":"\r\n( 1 ) اين كتاب عجيب نفيس طى 416 صفحه به اندازه خشتى و خط نسخ عليرضاى كاتب در طهران چاپ سنگى شده است ، و در پايان آن اسم كاتب نسخه « على رضا » و كاتب حروف عبرى « ملا آقا جان كاشى » و تاريخ ختم كتابت 14 ج 2 سنه 1292 قيد شده است . و در سرلوحهء آغاز كتاب آمده است كه اين كتاب را مؤلف اول آن « منقول رضائى » ناميده و مؤلف ثانى « اقامة الشهود فى رد اليهود » و اين هر دو موافق است با تاريخ اسلام مؤلف اول و تاريخ تولد مؤلف ثانى . و مقصود از مؤلف ثانى - چنان كه در صفحه 3 خود گفته است - على بن حسين حسينى متولد در طهران ، و مقصود از مؤلف اول - ايضا بگفته مؤلف ثانى در ص 4 - ميرزا محمد رضاى جديد الاسلام است ، كه بنا بمندرجات همين صفحه ؛ اصل كتاب را به خط عبرى و زبان قوم خود بيان نموده و عمرش كفايت از ترجمه آن نداشته ، و لهذا مؤلف ثانى « بسعايت صحابت علام فهام آخوند ملا محمد على كاشانى الاصل و طهرانى المسكن مشهور بملا آقاجانى و آقا محمد جعفر برادرزاده مؤلف اول » آن را به زبان فارسى ترجمه و تفسير نموده و مطالبى ديگر بر آن افزوده است .\r\nو نيز در صفحه 290 مؤلف ثانى تصريح كرده است كه اصل كتاب ميرزا محمد رضاى جديد الاسلام را « خود آن مرحوم تسميه نموده بود به منقول رضائى كه به حساب أبجد با تاريخ اسلام آوردن آن مرحوم مطابق بوده كه سنه 1238 باشد » .\r\nو نيز در همان صفحه تصريح نموده كه مؤلف ثانى سيد على حسينى طهرانى در حين توضيح و ترجمه كتاب آن را « اقامة الشهود فى رد اليهود » ناميده است ، كه اين اسم نيز مطابق است با 1238 .\r\nو ناگفته نگذاريم كه جناب معلم وفات ميرزا محمد رضا را باستناد « فهرست رضويه » در اين سال آورده ، لكن آنچه از مطاوى خود كتاب معلوم گرديد اينست كه وى در 1238 -\r\n","page_name":" 1071 ","page_number":51},
  {"content":"\r\n\r\n\r\n* ( 548 - وفات ميرزا محمد رضا ، منصور شرابى ) *\r\nوى از بزرگان شعرا و معاريف اعيان اصفهان و از جمله حكما و اطباء آن سامان بوده و از كثرت تجويز شراب به بيماران بميرزا رضاى شرابى معروف شده و در شعر تخلص منصور مىكرده ؛ و در اين سال رهسپار سفر آخرت گرديده « 1 » .\r\nسنه 1239 قمرى مطابق سنه 1202 شمسى\r\nغره محرم الحرام ( . . . ) سنبله ماه برجى\r\n\r\n\r\n","description":"","footnote":"\r\n- از كيش يهود دست كشيده و بدين مبين اسلام گرويده است ، اما تاريخ وفات وى در جايى به نظر نرسيده ، و ظاهرا مؤلف فهرست رضويه اشتباه كرده باشد . و نيز بنا بر نص مقدمهء كتاب مطبوع ، اصل كتاب به زبان عبرى بوده است و اين كلمه نيز در « فهرست رضويه » اشتباها عربى قيد گرديده . و اللّه العالم . م .\r\n( 1 ) رجوع به « الذريعة 9 : 1108 ش 7151 » شود . م .\r\n","page_name":" 1072 ","page_number":52},
  {"content":"\r\n\r\n\r\n* ( 549 - وفات حاجى محمد حسينخان صدر اعظم اصفهانى ) *\r\nوى فرزند حاجى محمد على بن رحيم علاف ، و خود از معاريف وزراى دولت قاجاريه است . در « تاريخ اصفهان : 129 قسمت بالاى صفحه » عنوانى مخصوص براى او آورده و در آن فرمايد :\r\nمكارم اخلاق و محامد اوصافش را كتابى منفرد شايد ، همتى بلند و در دولت فتحعلى شاه مقامى ارجمند داشته كه غالب ممالك ايران در فرمان خود و اولادش بوده ، و صدارت كليه را تا هنگام وفات بعقلى وافر گذرانيده تا آنكه در ويرانهاى اصفهان گنجها از خزاين شاهى يافته و با اينكه ماليات و محصول بيشتر عراق بكارخانه او رسيده همواره از وفور عطايا قرض گزاف داشته ، حاصل ملكى وفا بخرج مطبخ او نمىكرده ، وقتى خوانين و امراى تراكمه بدربار ايران آمده صدر مرحوم شش ماه آنها را ميهمانى ، شبى دو نفر تركمن ندانسته در چاهى كه فاضلاب مطبخ در آن ريخته مىشد غرق شدند . روزى شاه غفلة خبر داد كه فردا به منزل صدر مىآيم ، آن بزرگ مرد را از بسيارى مواهب و عطايا و خلاع كه داده بود چندان لباس در رخت‌خانه‌اش نمانده كه خود يك جبه ترمه براى حضور شاه بپوشد ! شبانه خياطى را خواستند و شال ترمه‌ئى را ساده دوختند تا با جبه بمحضر شاه رود ، انتهى .\r\nو از همين صفحه و برخى از صفحات ديگر آن كتاب چنين برآيد كه : وى در سنه 1210 بيگلربيگى اصفهان شد ، و در سنه 1216 كه حسينقلى خان قاجار در اصفهان بر ضديت برادرش فتحعلى شاه قيام نمود و اصفهان را گرفت او بطهران رفت ، و در سنه 1219 كه براثر ملخ - خوارگى محصولات بالمره قطع شد كه بذر آنها هم از بين رفت ، وى كه از سنوات قبل غله فراوان ذخيره داشت ، ديهات و مزارع بسيارى از كسانى را كه قوه زراعت نداشتند اجاره كرد ، و در سنه 1221 لقب امين الدوله يافته و با اينكه هيچ سواد نداشت مستوفى الممالك گرديد ، و عبد اللّه خان فرزندش حكمران اصفهان شد ، و در سنه 1224 مبالغى بدولت بدهكار\r\n\r\n","description":"","footnote":"","page_name":" 1073 ","page_number":53},
  {"content":"\r\n\r\nگرديد و ناچار دولت املاك شخصى او و مزارعه‌اى و اجاره‌اى را كه از ديگران در دست داشت همه را استملاك نمود . اما چون در دست خود او واگذاشت و او همه‌سال مال‌الاجاره دولت و مردم همه را مىداد باطن مسئله مستور ماند كه دولت و مردم همه ، آن املاك و ديهات و مزارع را از خود مىدانستند ، و در سنه 1228 ملقب بنظام الدوله شد ، و عبد اللّه خان ، امين الدوله و مستوفى الممالك گرديد ، و در سنه 1234 بوزارت فتحعلى شاه و لقب صدر اعظم نائل گرديد كه ماده تاريخ آن را وزير اعظم يافتند : « وزير اعظم - 1234 » .\r\nدر « تاريخ قاجاريه » تأليف ميرزا عبد اللّه رازى مستوفى ( ج 1 ص 92 پاورقى ) فرمايد كه صدر حقيقت بمعنى رئيس ، و در زمان فتحعلى شاه كه البتّه تقليد از دوره صفويه بوده ، وزير عدليه را صدر ديوان‌خانه مىگفتند ، و محمد حسين خان اصفهانى ابتداء صدر بوده و بعد صدر اعظم شده ؛ مضاف اليه اعظم هم در اين لقب براى همين بوده است كه با صدر ديوان‌خانه اشتباه نشود ، انتهى .\r\nو بالاخره او از وفور سخاوت و علو همت و بناء ابنيهء خيريه شهرتى وافر فراهم فرمود كه از جمله ابنيه ، قلعهء شهر نجف و مدرسه‌اى در آن مكان مشرف و خيابان چهار باغ خاجو در اصفهان و مدرسه‌اى در آن خيابان كه بمدرسهء صدر خاجو در قبال مدرسه صدر بازار مشهور است ؛ مىباشد . و برحسب قانون طبيعى رقبائى هم از خودى و بيگانه براى او پيش آمد ، چنان كه در « تاريخ اصفهان : 44 قسمت بالاى صفحه » فرمايد : سالى وجوه ديوانى را تماما زرى و منسوج بدربار برد ، فرزندش امين الدوله گفت : مگر شاه بزاز است ! سخاوت و همت عالى وى را از سخن فرزند متغير نمود و فرمود غارت كنند ، تا شاه خبردار شد و بجلوگيرى فرستاد دو بهره از آن متاع تاراج بازارى و بازرگان و برزگران و بزرگان گرديد . و در ( ص 45 ) نوشته كه خود فرموده آنچه داشتم بعروسى ابراهيم خان و قلعه نجف صرف نمودم !\r\nو خلاصه وى در هنگام بامداد روز چهارشنبه سيزدهم ماه صفر المظفر اين سال - مطابق ( . . . ) ميزان ماه برجى - وفات كرد « 1 » . و در نجف در برابر مدرسه‌اى كه خود ساخته بود\r\n\r\n\r\n","description":"","footnote":"\r\n( 1 ) صدر اعظم مذكور در طهران وفات يافته ؛ چنان كه عبد الرزاق دنبلى در « مآثر سلطانيه : 390 » گفته است ، و براى اطلاع بيشتر از احوال وى رجوع بكتاب « رستم التواريخ :\r\n210 - 213 » شود . م .\r\n","page_name":" 1074 ","page_number":54},
  {"content":"\r\n\r\nدفن شد ، و هشت نفر فرزند از وى بازماند :\r\nاول مرحوم عبد اللّه خان امين الدوله كه در ( 1276 ) در ضمن فرزند خود نظام الدوله بيايد . دويم عبد الحسين خان كه در ( 1277 ) بيايد ، و بالاخره هفتم محمد ابراهيم خان ناظر كه در ( 1260 ) در ضمن فرزندش مصلح السلطنه بيايد . هشتم حيدر عليخان ، و كلية تاكنون أعقاب مرحوم صدر در اصفهان و غيره موجود و طايفهء بزرگى را تشكيل داده‌اند ، و از ساير طايفه‌هاى اولاد صدور اصفهان ( كه اعقاب آقا سيد صدر الدّين عاملى ، و صدر العلماء شمس‌آبادى ، و صدر الاسلام ملاباشى ) باشند كه همه نام خانوادگى خود را صدر گرفته و بعضى بقيدى مقيد نموده‌اند كه بدانها از يكديگر متميز مىگردند ، و چندين نفر از رجال افاضل از هريك بهم رسيده ( كه ببرخى از آنها در اين كتاب اشاره خواهد شد ) معلوم و معين‌اند .\r\n\r\n* ( 550 - وفات فتحعلى خان ملك‌الشعرا ، المتخلص بصبا كاشانى ) *\r\nوى فرزند آقا محمد بن شريف بيك بن فاضل بيك بن شريف خان بن امير غياث - الدّين بن امير مصطفى بن شاه بنده خان بن ايوب خان بن امير كنعان خان دنبلى است .\r\nدر « بستان السياحه » فرمايد : دنبلى بضم دال طايفه‌ئى است از طوايف كرد كه اكنون از طايفه قزلباش محسوب مىشوند ، همگى ترك زبان و شيعه اماميه‌اند و مسكن ايشان ولايت خوى است ، انتهى .\r\nو شاه بنده خان در ( 1229 ) گذشت ، و آنجا دو فرزند از او نوشتيم ؛ ليكن هيچ‌كدام امير مصطفى كه اينجا ذكر شد نبودند ، و آنجا بنقل از « اعيان الشيعة » بود ، و اينجا اتصال نژاد صاحب عنوان بامير مصطفى بن شاه بنده خان منقول از « تاريخ ميرزا عبد الرزاق خان سرتيپ » است .\r\nو به‌هرحال ، شريف بيك بن فاضل بيك در سنه 1140 وفات كرده ، و فرزندش آقا محمد از طرف زنديه حاكم كاشان بوده و فرزندان چندى داشته ؛ يكى ميرزا محمد عليخان كه منشى\r\n\r\n","description":"","footnote":"","page_name":" 1075 ","page_number":55},
  {"content":"\r\n\r\nلطف‌على خان زند بوده و در سنه 1209 كه او از كرمان فرار كرد ميرزا محمد عليخان را گرفته بحضور آقا محمد خان قاجار بردند ، و بواسطه آنكه وى وقتى نامه‌ئى از جانب لطف‌على خان بوى نوشته و كلماتى ركيكه در آن درج كرده بود مقطوع اللسان گرديد .\r\nو ديگر مرحوم فتحعلى خان صاحب اين عنوان كه از اجله و اعاظم شعراء اعيان و رجال بزرگ زمان خود بوده ، و شرح احوالش در « مجمع الفصحا 2 : 266 » و « شمس التواريخ و برخى از مجلدات « الذريعة » و بعضى از جاهاى ديگر به نظر رسيده ؛ و از همه آنها بر روى همچنين برمىآيد كه :\r\nاو در كاشان متولد شده و در نزد حاجى سليمان بيك صباحى كه در جلد دويم ( سال 1207 عنوان 124 ص 312 ) گذشت شرط شاگردى بپاى برده تا در نظم اشعار قدرتى تمام بهم رسانيد ، و سبك سرودن و طرز سخن او در تحول و انقلاب ادبى و شعر فارسى در مائه دوازدهم و سيزدهم تأثيرى شديد بخشيد ، و روش شعر گفتن بطريقه هندى كه در مائه دهم و يازدهم در ايران معمول شده بود از بين رفت و دوباره طريقه قدماء شعراء پارسى زبان رواج يافت ، و بالاخره وى يك انقلاب ارتجاعى در ادبيات ايران پديد آورد كه نامش در كنار انقلابيون مملكت به خط زر نوشته شد .\r\nو همانا از نخست چندى بملازمت فرقه زنديه بسر برد ، و چندى هم حكومت قم و كاشان را داشت . و « ديوانى » در مدح آنان فراهم نمود ، تا وقتى در اصفهان به خدمت فتحعلى شاه رسيد و اظهار بندگى نزد وى كرد ، و چون او سلطنت يافت عهد قديم را ياد آورده و بطهرانش خواست و فتحعلى خان بطهران رفت و از طرف مقام سلطنت به ملك‌الشعرا ملقب شد و الحق اين منصب براى او برازنده بود ، چنان كه هم در اشعار صبا تخلص مىنمود ، و چندين كتاب از منظومات خود فراهم نمود :\r\nاول كتاب « خداوندنامه » در تاريخ حضرت رسول و غزوات حضرت امير المؤمنين ( صلوات اللّه و سلامه عليهما ) كه زياده بر سى هزار بيت و آن را در سه سال بنظم آورده و برهانى قاطع بر حسن عقيدت او است ، در « الذريعة » فرمايد وى در آن كتاب خود را قياس بر فردوسى نموده ، و ألحق كه بوى نرسيده ، انتهى .\r\n\r\n","description":"","footnote":"","page_name":" 1076 ","page_number":56},
  {"content":"\r\n\r\nدويم كتاب « خلاصة الاحكام » كه منظومه‌ئى است در مسائل نماز برطبق فتاواى ميرزاى قمى ( ره ) .\r\nسيم « ديوان اشعار » نزديك بده پانزده هزار بيت كه در « مجمع » در وصف آن فرموده :\r\nهمگى رزين و زبده و گزين ، تو گوئى ارتنگ مانوى است و ديبه شوشترى كه از ألوان رنگين ديدهء ناظر را خيره نمايد و در احياء طرز بلغا - خاصه صنعت سجع متوازى - بىنظير است ، انتهى .\r\nچهارم كتاب « شكارستان » كه آن منظومه‌ئى است مثنوى .\r\nپنجم كتاب « شهنشاه‌نامه » براثر « شاهنامه فردوسى » در احوال قاجاريه كه دليلى واضح بر قدرت طبع آن شاعر قادر و سخن‌سنج ماهر است .\r\nششم كتاب « عبرت‌نامه » كه آن مثنوىاى است بر روش « تحفة العراقين » خاقانى .\r\nهفتم كتاب « گلشن صبا » در توحيد بر سبك « بوستان سعدى » .\r\nهشتم كتاب « ليلى و مجنون » كه در ايام جوانى بنظم آورده ، و در « الذريعة » فرمايد ما بر نسخه آن دست نيافتيم .\r\nنهم كتاب « هفت پيكر » .\r\nو آن مرحوم در ماه صفر المظفر اين سال ، چنان كه در « روضة الصفا » نوشته - مطابق ( ميزان - عقرب ) ماه برجى - وفات كرده ، و در « مجمع الفصحا 2 : 266 » كه هم تأليف صاحب « روضة الصفا » است و « منتظم ناصرى » و مجلدات عديدهء « الذريعة » در سنه 1238 نوشته‌اند ، و در « مؤلفين كتب چاپى 4 : 764 » در 1237 آورده . و بالاخره وى فرزندان چندى داشته :\r\nيكى مرحوم ابو القاسم خان ( يا محمد قاسم خان ) فروغ كه در ( 1290 ) بيايد .\r\nو ديگر ميرزا حسن خان كه از او دخترى پيدا شده كه او بحباله زوجيت ميرزا محمد تقى سپهر صاحب « ناسخ التواريخ » كه در ( ج 2 سال 1216 ) گذشت درآمده .\r\nو ديگر دخترى كه مادر ميرزا موسى وزير رشتى بوده .\r\nو خلاصه چهارم از فرزندان صبا ( رحمه اللّه ) مرحوم محمد حسين خان عندليب است كه بنا بر آنچه از « مجمع الفصحا 2 : 351 » برمىآيد از شعراء بزرگ بوده و كمالات نفسانى\r\n\r\n","description":"","footnote":"","page_name":" 1077 ","page_number":57},
  {"content":"\r\n\r\nو صنايع يدى چندى داشته و علاوه بر منظومات رائقه منثورات نغزى نيز نگاشته و در أشعار عندليب تخلص مىنموده . و دو تن فرزند از او بازمانده :\r\nيكى مرحوم محمود خان ملك‌الشعرا كه در ( 1222 ) گذشت .\r\nو ديگر شاعر ماهر به حق پيوسته مرحوم ميرزا محمد خان نديم‌باشى خجسته كه در سرودن اشعار و علوم ادبيه حظى موفور داشته و در شعر تخلص خجسته مىنموده ، و در « المآثر : 202 س 1 » او را عنوان نموده و فرمايد : مشهور بلقب نديم‌باشى و در غالب فضائل كه در حق ملك اشارت شد تالى برادر و در بعضى برابر است ، انتهى . و او فرزندانى داشته :\r\nيكى ميرزا حسن خان ملك الحكماء كه در ( 1269 ) بيايد . و ديگر عليرضا خان صبا كه در مجله « راهنماى كتاب ، سال 2 ش 7 و 8 : 336 » ذكرى از او شده .\r\nسنه 1203 شمسى\r\nيكشنبه 19 رجب المرجب اول حمل ماه برجى\r\n\r\n* ( 551 - تولد ميرزا محمد على رضوى مشهدى ) *\r\nوى فرزند حاجى سيد صادق بن ميرزا ابو القاسم بن ميرزا حبيب اللّه بن ميرزا عبد اللّه از سلسلهء سادات رضوى مشهد مقدس ؛ و خود از اعاظم علما و فقهاء عصر خويش در آن شهر شريف بوده كه در بيست و يكم ماه رجب الفرد اين سال - چنان كه در « فهرست كتابخانه مباركهء رضويه ( ع ) 5 : 385 » نوشته - مطابق 3 حمل ماه برجى - متولد شده ؛ و مدت بيست سال در عتبات عاليات در نزد شيخ مشكور نجفى و شيخ محمد بن على آل كاشف الغطا ( 1288 ) و شيخ انصارى و شيخ محسن خنفر ( كه اين دو نفر اخير را در ص 386 نوشته ) درس خوانده\r\n\r\n","description":"","footnote":"","page_name":" 1078 ","page_number":58},
  {"content":"\r\n\r\nچندان‌كه از خواص شيخ انصارى بشمار آمد و حضرتش را بوى توجهى تمام بود و با احتياطى كه در اجازات داشت اجازهء غرائى به دو مرحمت فرمود ، و پس از ماندن ساليانى در نجف چشمش آب آورد و ناچار براى معالجه بايران آمده و بتبريز رفت و پس از اندكى رخت بمشهد كشيد و آنجا بفيض تدريس موروثى آستان قدس سرافراز گرديد ، و همى باقامت جماعت و منبر و موعظت روز گذرانيد تا چشمانش نابينا شد و منزويا در خانه نشست تا عمر را بپايان رسانيد ، و در مدت عمر چندين كتاب تأليف كرده :\r\nاول « تقريرات دروس » اساتيد خود در مباحث و مسائل متفرقه كه آنها را متفرقا و مشوشا در چندين جلد بدون تهذيب و ترتيب نوشته و خود موفق به ترتيب و تنقيح آن نگشته بدين تفصيل :\r\n« ج 1 » در طهارت و نماز و زكات و خمس و روزه .\r\n« ج 2 » نيز در وضو و نماز و زكات و روزه و حج .\r\n« ج 3 » باز در طهارت و معاملات از بيع و غيره .\r\n« ج 4 » ايضا در متاجر و بيع و خيارات .\r\n« ج 5 » در ضمان و حواله و كفاله و صلح و طلاق و منجزات مريض و لقطه و أحكام اولاد و رضاع و عصير عنبى و اجرت بر عبادات .\r\n« ج 6 » در اجاره و وقف و غصب و صيد و ذباحه .\r\nدويم « حاشيه بر شرح لمعه » كه آن را در « الذريعة » ذكر كرده .\r\nسيم « مجموعه‌اى در رسائل و مسائل متفرقه فقهيه » كه بعضى ناقص و بعضى تمام و همه مشوش و نامرتب است و در « فهرست » مذكور ( ص 425 و 26 ) ذكر كرده .\r\nچهارم « رساله‌ئى در بيع معاطات » كه در ( ص 429 ) گفته .\r\nپنجم « رساله‌ئى در شك و سهو امام و مأموم » ( در ص 432 ) .\r\nو بالاخره او در ماه رمضان المبارك سنه هزار و سيصد و يازده - مطابق ( حوت 1272 - حمل 1273 ) ماه برجى - در مشهد وفات كرد و هم آنجا در دار الضيافه مباركه دفن شد .\r\nو برادر وى كه فرزند ديگر حاجى سيد صادق باشد ، مرحوم ميرزا اسماعيل رضوى است كه در ( 1242 ) بيايد .\r\n\r\n","description":"","footnote":"","page_name":" 1079 ","page_number":59},
  {"content":"\r\n\r\n\r\n* ( 552 - وفات حاج ميرزا ابو القاسم سكوت شيرازى ، قدس سره ) *\r\nقال فى « طرائق الحقائق » :\r\n مفخر الدهر ابو القاسم من * لم يقم فى الدهر الا للعبور\r\nطاف بيت اللّه و البيت له * قد يطوف بسنين و شهور \r\nو عارف ربانى مرحوم حاجى محمد حسين حسينى ( ره ) در كتاب « وصف الحال » در وصف آن سرحلقه اصحاب حال فرمايد : در نعت شاهى كه ماه تا ماهى بر علوشان بىنشان و رفعت مكانش كه فراتر از لامكان است گواهى ، جلوه‌گر از ذات خجسته صفاتش هرچه پنهان در حقيقت اقطاب ، و هويدا از صفات كثيرالبركاتش هرچه پيدا از طريقت اطياب ، رأيش متخلق بأخلاق حق ، و رويش منور بنور هستى مطلق ؛ سيد الاقطاب و قدوة الاطياب ، مولانا و مولا ذوى الالباب ، الذى هو للكفرة خير قاصم ، مولانا ابو القاسم ؛ قدار تحل عن دار الغرور الى دار السرور قبل ارتحاله و انتقل من مقام اهل القبور الى اعلى القصور قبل انتقاله !\r\n قطب اقطاب دهر ابو القاسم * آن ز خود فانى و به حق قائم\r\nمظهر نور ايزد متعال * كالكن از نعت او زبان مقال\r\nهستى از او نه او ز هستى زاد * مستى از وى نه او ز مستى شاد\r\nكسب نور از رخش نموده قمر * جذب فيض از كفش نموده سحر\r\nسايه‌اش نوربخش اختر و ماه * مايه‌اش برتر از سفيد و سياه \r\nانتهى ما فى « الطرائق » . شرح احوال مرحوم سكوت در « فارسنامه ناصرى » گفتار 2 : 133 » و « طرائق الحقائق 3 : 111 » و « شمس التواريخ : 54 » نوشته ، و آنچه از آنها برمىآيد اين كه آن سيد بزرگوار از أجله عرفا بلكه از جمله علما بوده ، و همانا خود از سادات عالىدرجات حسينى شيراز و از طرف مادر بسلسله مشايخ شيراز مىپيوندد ، و او بعد از تحصيل و تكميل علوم مرسوم در تحقيق معارف و تهذيب اخلاق برآمده و چندى سير أنفس و آفاق ، و در اصفهان\r\n\r\n","description":"","footnote":"","page_name":" 1080 ","page_number":60},
  {"content":"\r\n\r\nنور عليشاه و مشتاق‌علىشاه را ديدار كرد و مأمور برفتن نائين گرديد ، آنجا از فيض صحبت و ارادت مردم حاجى عبد الوهاب بدرجات عاليهء علم و عرفان رسيده ، و بأمر وى با حاجى محمد حسن نائينى به مكه معظمه و مدينه طيبه ( زاد هما اللّه شرفا و تعظيما ) رفتند .\r\nو بالاخره پس از تكميل بشيراز باز آمده و مورد طعن و ملامت جهال گرديد ، و ناچار در جواب أشرار خاموشى را بهترين گفتار دانست و از آن روى معروف به سكوت شد ، و هم اين كلمه را در أشعار تخلص خود قرار داد و بدان مشهور گشت ؛ قال عليه السلام كما فى « البحار ، ج 1 » : لسان العاقل وراء قلبه ، و قلب الاحمق وراء لسانه . و مردمان هوشمند و بخردان حق‌پسند در حوزه جمعش دايره‌وار حلقه بستند ، و مانند پروانه از پرتو شمع وجودش دست از جان شستند ، و بسيارى از آنها از امرا و رجال فارس بودند ، و مختصر ، هنگامه و همهمه‌ئى دربارهء او در آن ولايت بر پا شد ، چنان كه مرحوم حكيم قاآنى در كتاب « پريشان » نوشته : به اعتقاد جمعى مسلمان بود ، و بقول طايفه‌ئى نامسلمان ! برخى بر آن بودند كه در يمن ايمان جمال سهيل دارد و در چمن ايقان كمال كميل ، و طايفه‌ئى گفتند كه وجودش رنگ هستى ندارد و شاهد جمالش مرادى جز خودپرستى ! و به‌هرحال ، او پيرى بود پارسى و ميرى پارسا ، و فكر جهانى در ادراك پايهء قدرش نارسا ، پيوسته بخرق طبيعت پرداختى و شريعت را ذريعت وصول كام و حصول مرام ساختى ، و همواره زبانش از سخن گفتن خاموش بود و ياد خويشش به كلى فراموش ، و بااين‌همه فراموشى شبان رمه بود و بااين‌همه خاموشى زبان همه ! انتهى مختصرا .\r\nو وقتى عوام كالانعام با اينكه جز خاموشى سخنى از وى نشنيده و جز سفيدى مو آيت سياه دلى از وى نديده بودند قتلش را صلاح و خونش را مباح دانستند ، و چندان گواه مجهول بردند و گواهى مجعول دادند كه از علما فتوا بر قتل او گرفتند ، و براى هراس نواب حسينعلى ميرزاى فرمانفرماى فارس جمعى را بنحو قلاووزى در بازارها و معابر و برخى را بر فراز منابر بر آن داشتند كه بآواز زير و بم بگويند : دين مرد ، صوفى بسوزد ، و كوفى بميرد !\r\nو بالاخره چون آشوب و دمدمه فرمانفرما را بىاساس گردانيد ، بأصحاب قياس تجويز نمود كه بهرچه رأى دهند مجرى است ، و چون اتفاق بندى نموده بودند كه از هر محل دسته‌بندى و يك‌مرتبه به خانه آن جناب ريخته و خونش بريزند و خانه را خراب نمايند ، جمعى از خوانين قشقائى\r\n\r\n","description":"","footnote":"","page_name":" 1081 ","page_number":61},
  {"content":"\r\n\r\nكه سر بر آستانه ارادت و پا بر دايرهء اطاعت نهاده بودند ، و بسيارى از دليران قبائل ديگر ، چون از اين كيفيت مطلع گرديدند دست از جان شستند و يراق جنگ بربسته برهگذر آنها نشستند ، و چون آن بزرگوار آگاه شد سران آنها را بخواست و فرمود : اگر رضايت مرا مىجوئيد تمام بآرامگاه خود برگرديد و مرا تنها گذاريد كه نگهدارى بهتر از خالق يكتا نيست ، و ايشان نيز چنين نمودند كه جز انقياد امر مولى نمىكردند ، و مرحوم حاجى محمد حسين حسينى و ميرزاى وصال گفتند آثار وصول اجامره نزديك است ، اگر مىفرمائيد در را ببندند و خاك‌ريز نمايند ، فرمود اگر شما هم از جان خود مىترسيد برويد و نمانيد ! آنها گفتند جان ما وجود حضرت تو است ! و چون جمعيت رسيد و در را باز ديدند آن را مايه فتوح دانستند ، غافل از اينكه عادت درويش فتح باب و رفع بواب است ، پس آن قدر كه فضاء خانه گنجايش داشت وارد شدند و بعضى از سرداران فساد در زاويه‌ئى كه خود آن جناب و يكى دو نفر از دوستان ديگر نشسته بودند در آمدند ، آن جناب را ديدند كه در كنج عزلت نشسته و به عادت معهود لب از تكلم بسته ، خواستند زبان بلعن باز و سنان بطعن دراز كنند ، كه ناگهان چنان هيبت و هيمنه‌ئى از او هويدا شد كه احدى را ياراى سخن گفتن نبود ، و پس از لمحه‌ئى كه قرار گرفتند ، آن جناب احوال‌پرسى از آنها نمود و فرمود : باعث اين ازدحام چيست ؟ گفتند : آنجا كه عيان است چه حاجت ببيان است ! ما براى كشتن شما آمده‌ايم ، و اينك يرليغ فرمانفرما است ، فرمود مقصود را دانم ، ليكن موجب آنچه باشد ، كه هرگز جز به راه شرع نرفته ، و منكرى را مباح نگفته‌ام ؟ ! گفتند آرى ، در آنچه گوئى از صبح ، صادق‌ترى ، و اگر شبهاتى نيز بود رفع شد ، اما يك‌دو سؤال ديگر اگر رخصت هست عرض شود ، يكى اينكه كتاب تاريخ و خواندن « شاهنامه » در محضر مبارك بچه مناسبت كه آن موهم خروج و خيال عروج است ؟ ! ديگر بعضى محرمان تو از محرمات نپرهيزند ! فرمود در خواندن تواريخ فوائد بسيار است ، يكى اينكه غيبت كسى در مجلس من نمىشود ، ديگر سير گذشتگان عبرت بازماندگان است .\r\nو جواب آن ديگر اينكه برادر را بجاى برادر خون نريزند ، و لا تزر وازرة وزر أخرى ، گفتند اين سخن موافق تحقيق و لايق تصديق است ، ولى يك سؤال ديگر هست و آن اينكه بر مريدانى كه با دل سياه بر دلبر ساده جوشند و ساغر باده نوشند در گشائى ! فرمود اى عجب ، از خودتان\r\n\r\n","description":"","footnote":"","page_name":" 1082 ","page_number":62},
  {"content":"\r\n\r\nانصاف مىخواهم ، بر شما كه براى قتل من آمده‌ايد در نبستم كه فتوت نباشد چگونه بر آنها كه بارادت كمر بندند بربندم ؟ !\r\nاز اين سخن حالت همگى تغيير يافت و زمين ادب بوسيده برگشتند ، و چون كسانى كه در بيرون منتظر بودند رؤسا را ساكت ديدند متفرق شدند و رفتند .\r\nو در « قصص العلماء : 120 » حكايتى از آمدن آخوند ملا على نورى بشيراز و رفتن صاحب عنوان بديدن او نوشته كه از آوردن آن در اينجا خوددارى نموديم . و از سخنان حقيقت بنيان آن جناب اينكه : راحت نفس در دو چيز است نمىدانم و نمىخواهم ، و من چنان در نمىدانم مستغرقم كه نمىخواهم را فراموش كرده‌ام .\r\nو در كتاب « تاريخ نجف و حيره » تأليف آقاى بلاغى ( ج 1 ص 37 ) اين رباعى را بوى نسبت داده :\r\n اى كه گفتى ( و من يمت يرنى ) * جان فداى جمال دلجويت\r\nكاشكى من بهر دمى صد بار * مردمى تا بديدمى رويت \r\nو از آنچه نوشتيم معلوم شد كه مرشدين آن جناب در طريق تصوف و عرفان ، سه نفر از بزرگان بوده‌اند : مشتاق‌علىشاه و نورعلى شاه و حاجى عبد الوهاب نائينى كه شرح احوال آنها به ترتيب در جلد دويم ( سال 1206 عنوان 118 ص 304 و سال 1212 عنوان 188 ص 443 و عنوان 183 ص 436 ) گذشت . و هم چندين نفر از فيض ارادت و صحبت او بكمال علم و عرفان فائز شده‌اند :\r\nاول ملا لطف‌على خاكى خراسانى كه در 1234 ( ص 982 عنوان 468 ) گذشت .\r\nدويم شيخ محمد وحدت هندى كه در ( 1308 ) بيايد .\r\nسيم آقا محمد ابراهيم منعم كه در ( 1297 ) بيايد .\r\nچهارم حاجى محمد حسين حسينى كه در ( 1249 ) بيايد .\r\nپنجم ميرزا محمد شفيع وصال كه در جلد اول ( سال 1197 عنوان 33 ص 61 ) گذشت .\r\nششم آقا محمد مهدى صابر شيرازى كه از صاحب كمالان سخن طراز و ساكن\r\n\r\n","description":"","footnote":"","page_name":" 1083 ","page_number":63},
  {"content":"\r\n\r\nمحله ميدان شاه شيراز بوده و اظهار ارادت خدمت صاحب عنوان مىنموده و همواره گوشه‌نشينى را اختيار ، جز اينكه گاهى براى امر معاش بتعليم معدودى از بنات و بنين اعاظم اشتغال مىورزيده ، در « طرائق 3 : 112 » مىفرمايد مكرر صحبتش دست داده از صاحبان طبع است « ديوانى » دارد ، انتهى ، و اين اشعار از او نوشته شد :\r\n آنكه دل برده ز من آفت جان خواهد شد * آفت جان من اين جان جهان خواهد شد\r\nگر بهارى شود از گلشن رويش بينى * لاله‌سان داغ دل خلق عيان خواهد شد\r\nاين زمستان فراقش نه بپايد چندان * ابر آزار وفا قطره‌فشان خواهد شد\r\nپيل ابر از كجك چرخ چو آمد بخروش * سبزه بيدار از آن خواب گران خواهد شد\r\nكوه از سر كشد اين خرقه قاقم بمرور * دشت از لاله چو گلگشت جنان خواهد شد\r\nنرگس ار ديده فرودوخت بر آن گل خنديد * بلبل از خنده گل هم بفغان خواهد شد\r\nبيد مشگ است بريدى ز بر يوسف گل * چشم يعقوب چمن هم نگران خواهد شد\r\nعن‌قريب است كه از فيض دم عيسى صبح * در تن مردهء اشجار روان خواهد شد\r\nباغ ز آراستگى خرم و خندان پس از اين * همچو خاك در قطب دوجهان خواهد شد\r\nشاه اورنگ ولايت على آن مظهر كل * كه بمدحش دل‌وجان هر دو زبان خواهد شد \r\n\r\n","description":"","footnote":"","page_name":" 1084 ","page_number":64},
  {"content":"\r\n\r\n دست كوته مكن از ذيل ولايش صابر * جز از آن راه كسى كى بجنان خواهد شد \r\nو اين آقا محمد مهدى در حدود هزار و دويست و هشتاد و اندى - چنان كه در « فارسنامه .\r\nگفتار دويم : 130 » و « طرائق » و « آثار عجم » است - وفات كرده ، و در « شمس التواريخ » كه ( در ص 78 ) در عين سال 1280 نوشته ظاهرا اشتباه و مبنى بر مسامحه بوده كه اعداد اندى را منظور نياورده و به نظر مرجوح آمد . و همانا صابر تخلص چند تن ديگر غير از او است كه در ( 1278 ) ضمن صابر شماخيه‌اى بيايد .\r\nو على الجمله ، مرحوم سكوت در نزديكى ارتحال خود مرحوم حاجى محمد حسين حسينى را خليفه خويش گردانيد ، و در اين سال پرملال بدرود جهان نموده و بروضهء رضوان خراميد ، و در شيراز در بقعه حضرت شاه چراغ ( ع ) دفن شد و ماده تاريخ او را چنين يافتند :\r\nهو الذى لا يموت : 1239 .\r\nو مريد آن سركرده ارباب وجد و حال ، درياى فضل و كمال ، مرحوم وصال ( قدس سره ) چنين سروده :\r\n مال بالجنة عن دار الغرور * الذى عاش كأصحاب القبور\r\nو الوصال قال فى تاريخه : * قد سقيه ربه شرب الطهور \r\n1239 و هم او به فارسى فرموده :\r\n رفتى ز جهان اى تو جهان بين همه را * وى ساخته حق‌شناسى آئين همه را\r\nغم‌ديده وصال سال تاريخ تو گفت * بربست فلك ديدهء حق‌بين همه را \r\n1238 و اين ماده اخير چنان كه مىبينيد 1238 و يكى كمتر از سال وفات است و البتّه مبنى بر مسامحه است ، و الا در وفات او در اين سال جاى شبهه‌اى نباشد كه آن نص « منتظم ناصرى » و « فارسنامه » و « طرائق » و « شمس التواريخ » و دو ماده مذكور غير از آن است كه ذكر شد « 1 » .\r\n\r\n\r\n","description":"","footnote":"\r\n( 1 ) مخفى نماند كه از اين طول و تفصيل در احوال ميرزاى سكوت چندان نتيجه‌ئى عايد مطالعه‌كننده محترم كتاب نمىشود ، لكن مؤلف از نظر تاريخ‌نويسى بنقل مطالبى كه ديگران نيز نوشته بودند مبادرت كرده است . م .\r\n","page_name":" 1085 ","page_number":65},
  {"content":"\r\n\r\n\r\n* ( 553 - تولد سيد حسن رضوان خالدى ) *\r\nوى از علما و عرفاء اهل سنت از سادات حسينى در طريقت عمرانى است كه اجدادش از بزرگان علما و سادات شام بوده‌اند ، و خود او در اين سال - چنان كه در « معجم المطبوعات :\r\n760 » نوشته - در شهر ببا از توابع ناحيهء بنى سويف متولد شده و در جامع الازهر درس خوانده و در سنه 1265 به شهر معرقب ناحيهء جيزهء مصر رفت و مدتى آنجا ماند ، و بعد از آن به شهر سريريه ناحيه منيا كه بر كنار دريا مىباشد رفت و نه سال در خانقاه مرشد خود ماند و از طرف او بمراقبت مريدين مأمور شد و همانا آنها در حدود پانصد نفر بوده‌اند كه در آن زاويه شبانه‌روز بذكر و استغفار و تلاوت قرآن عزيز مىپرداختند ، و در سنه 1284 بحجاز رفت و پس از أداء حج به شهر ايشاق الغزال رفت و مدتى آنجا در مسجد بمدارسهء علمى پرداخت ، و وى ارجوزه‌ئى دارد بنام « روض الطوب المستطاب » يا « مطهرة النفوس و روض القلوب » در تصوف ، و پس از مدت هفتاد و يك سال قمرى عمر در سنه هزار و سيصد و ده در شهر ردونة الاشراق در نزديكى سفط ابى جرج وفات كرد .\r\n\r\n* ( 554 - وفات شيخ حسين محفوظى وشاحى ) *\r\nوى از نژاد مرحوم شيخ شمس الدّين محفوظ بن وشاح بن محمد حلى ( رحمه اللّه ) است كه از علما و شعراء مائه هفتم بوده و فرزندى بنام قاضى تاج الدّين ابو على محمد داشته كه وى هم از علما و مشايخ اجازه در مائه هشتم بوده ، و ما تاكنون در جايى نديده‌ايم كه از اين دو بزرگوار نسلى باقى مانده باشد ، الا اينكه در كتاب « صدأ الفؤاد » تأليف شيخ محمد سماوى اين شيخ حسين صاحب عنوان را فرزند شيخ على و مردى عالم و عابد و از نژاد محفوظ وشاحى\r\n\r\n","description":"","footnote":"","page_name":" 1086 ","page_number":66},
  {"content":"\r\n\r\nو وفاتش را در اين سال و قبرش را در كاظمين نوشته ، و نواده‌اش شيخ محمد جواد هرملى در ( 1281 ) بيايد .\r\n\r\n* ( 555 - تولد مرحوم ملا حسينقلى همدانى ، قدس سره ) *\r\nوى از اهل علم و آداب و اخلاق ، و شرح احوالش در « الذريعة 11 : 311 » و « فهرست كتابخانه مباركهء رضويه 6 : 515 پاورقى شماره 3 » نوشته و از آنها با ملاحظه برخى از مواضع ديگر چنين برآيد كه او در كمالات اكتسابى و اخلاقى و مقامات معنوى سرآمد رجال عصر و خاتمه علماء اخلاق بوده ، و خود فرزند رمضان و نسبش به حضرت جابر انصارى صحابى ( رضى اللّه عنه ) مىرسد .\r\nو همانا در اين سال در قريه شوند بشين معجمه و واو مفتوحتين ، از محال همدان ؛ متولد شده ، و هم در آنجا علوم مقدماتى را دريافت ، و در تهران در خدمت شيخ عبد الحسين شيخ - العراقين و ديگر از علما درس خواند ، و براى تحصيل علوم عقلى بسبزوار رفت و سالها در خدمت مرحوم حاج ملا هادى درس خواند . و سرانجام بنجف رفت و ملازم درس شيخ انصارى گرديد ، و رشته اخلاق را در نزد حاجى سيد على شوشترى دريافت ، و خود بسير و سلوك و رياضت و ارشاد و هدايت پرداخت ، و معاشرت و مصاحبتش در تكميل نفوس ديگران تأثير بسزائى داشته ، و جماعتى از علما فيض تربيتش را غنيمتى عظيم دانسته و در تهذيب اخلاق و نفوس خود بدستورات وى رفتار مىكردند ، و چندين نفر از علماء متورع از فيض صحبت و تربيت وى بكمالات عاليه و تهذيب اخلاق فايز شدند :\r\nاول شيخ محمد بهارى كه در ( 1325 ) بيايد .\r\nدويم شيخ محمد حسين صغير قمشه‌اى كه در ( 1337 ) بيايد .\r\nسيم شيخ محمد باقر نهاوندى كه در « نقباء البشر : 191 ش 425 » عنوانى دارد بمفاد اينكه وى سالها در نزد ملا حسينقلى مذكور شاگردى نموده و از اصحاب اتقياء ورعين او بوده\r\n\r\n","description":"","footnote":"","page_name":" 1087 ","page_number":67},
  {"content":"\r\n\r\nو هم از او روايت نموده و ميرزا على اكبر تبريزى از او اجازه داشته ، انتهى ؛ و اين ميرزا على اكبر در ( 1337 ) بيايد .\r\nچهارم ميرزا آقاى رضوى كه در ( 1328 ) بيايد .\r\nپنجم سيد احمد كربلائى كه در ( 1332 ) بيايد .\r\nو او ببرخى از اين تلاميذ و مريدين نامه‌هائى نوشته كه بغايت موجب تذكر و تذكار است ، و جمله‌اى از آن نامه‌ها را در موعظه و سلوك ؛ شيخ اسماعيل تبريزى مسئله‌گو - كه در ( 1286 ) بيايد - در كتاب « تذكرة المتقين » جمع كرده ، و چنان كه در « الذريعة 11 : 311 » فرموده وى « رساله‌ئى در رهن » و ديگرى در « خلل نماز » تأليف كرده .\r\nو بالاخره در بيست و هشتم ماه شعبان المعظم سنه هزار و سيصد و يازده - مطابق ( . . . ) حوت ماه برجى - در كربلا وفات كرده ، و در ايوان حجره چهارم طرف چپ آنكه از در زينبيه بصحن حسينى درآيد دفن شد . و فرزندى از او بنام شيخ على باز مانده ، چنان كه در « احسن الوديعه 2 : 86 » فرموده .\r\nو از قرارى كه در « الذريعة 4 ش 180 » وى را « 1 » به در جزينى وصف نموده ظاهرا شوند از ديهات در گزين همدان باشد ، و او در نجف ساكن بوده ، و بموجب ( ش 1646 اين جلد ) « تقريرات دروس شيخ انصارى » را براى شاگردان خود درس مىگفته .\r\nدر « فوائد الرضويه : 148 » فرموده : بسا بوده كه وى در اثناء درس و مباحثه ساكت مىشده كه مبادا غفلتى از حق برايش رخ دهد ، انتهى .\r\nو فهرست طوايفى كه خود را از احفاد جناب جابر مىدانند در احوال ميرزا عبد الرحيم گلى برى در ( 1272 ) بيايد .\r\n\r\n\r\n","description":"","footnote":"\r\n( 1 ) مقصود صاحب عنوان است . م .\r\n","page_name":" 1088 ","page_number":68},
  {"content":"\r\n\r\n\r\n* ( 556 - وفات شيخ شاه عبد العزيز دهلوى هندى ) *\r\nدهلوى منسوب است بدهلى ، و آن شهرى است در هند كه در ( 1286 ) ذكرى از آن بيايد .\r\nو شيخ عبد العزيز فرزند شاه ولى اللّه احمد بن عبد الرحيم فاروقى است كه پدرش شاه ولى اللّه از علماء اهل سنت در مائه دوازدهم در هند بوده و كتب چندى در رد شيعه تأليف نموده ، تولدش 4 شوال سنه 1114 وفاتش سنه 1176 ( يا 1174 ) چنان كه در « فهرس الفهارس 2 : 436 » نوشته .\r\nو فرزندش شاه عبد العزيز صاحب عنوان هم از علماء اهل سنت در هندوستان بوده كه در سنه هزار صد و پنجاه و نه - مطابق سال ( 1124 - 1125 ) شمسى - متولد شده ، و چندين كتاب تأليف نموده :\r\nاول كتاب « التحفة الاثنىعشريه » « 1 » در رد اماميه ، به فارسى ، در دوازده باب بدين تفصيل : 1 - چگونگى حدوث شيعه و فرقه‌هاى آنها 2 - مكائد آنها 3 - أسلاف ايشان و كتابهايشان 4 - روات ايشان و اخبارشان 5 - الهيات 6 - نبوات 7 - امامت 8 - معاد و رجعت 9 - الفقهيات 10 - المطاعن 11 - الخواص ثلاثة ، يعنى أوهام و تعصبات و هفوات 12 - تولا و تبرا « 2 » و آن مشتمل برده مقدمه است .\r\nو اين كه كتاب « التحفهء » مذكور تأليف عبد العزيز مرقوم باشد در « الذريعة 3 : 177 ش 633 » است ، ليكن در نسخه‌اى كه در ( 1296 ) در كلكته چاپ شده آن را نسبت به حافظ غلام حليم بن قطب الدّين احمد بن ابى الفيض دهلوى داده ، و همانا مؤلف از\r\n\r\n\r\n","description":"","footnote":"\r\n( 1 ) نام صحيح كتاب « تحفه اثناعشريه » است بدون الف و لام . م .\r\n( 2 ) - صواب تولى و تبرى است بياء . م .\r\n","page_name":" 1089 ","page_number":69},
  {"content":"\r\n\r\nترس نواب نجف خان حاكم شيعه آن را نسبت به غلام حليم مذكور داده با اينكه وى از خود چيزى در آن نياورده ، چه « تحفه » يا ترجمه يا مسروق از « صواقع » ملا نصر اللّه كابلى است ؛ چنان كه اين همه را در « الذريعة 3 : 177 و 10 : 190 » فرموده « 1 » .\r\nو چندين نفر از علماى شيعه هند و غيره ردودى بر تمام آن يا بابى مخصوص از آن به عربى يا فارسى نوشته‌اند بدين تفصيل :\r\n1 - « احياء السنة و اماتة البدعة » در رد باب 8 ، تأليف سيد دلدار على .\r\n2 - « الامامة » در رد مبحث امامت آن ، تأليف سيد محمد فرزند سيد دلدار على مذكور .\r\n3 - « برهان السعاده » در رد باب مذكور ( امامت ) . و چندين كتاب ديگر نيز در رد آن باب كه در « الذريعة 3 ش 307 و برخى از مجلدات ديگر » ذكر كرده تأليف شده ، همچون :\r\n« البوارق الموبقه » تأليف سيد محمد بن دلدار على مذكور كه آن در رد « معرب تحفه » است ، و « عبقات الانوار » تأليف مير حامد حسين هندى كه زياده بر دوازده جلد ضخيم از آن چاپ شده ، و « برهان الصادقين » تأليف سيد ابو عليخان بنارسى دهلوى ، و « مهجة البرهان » در مختصر آن تأليف همان مؤلف اصل .\r\n4 - « حسام الاسلام و سهام الملام » تأليف سيد دلدار على ، در نقض باب ششم در نبوت .\r\n5 - « الصوارم الالهيات » هم از او در رد باب پنجم كه در الهيات و توحيد است .\r\n6 - « رساله‌ئى در غيبت امام ( ع ) » هم از او در نقض مبحث غيبت آن .\r\n\r\n\r\n","description":"","footnote":"\r\n( 1 ) مقصود اينست كه شخصى بنام نصر اللّه كابلى كتابى در رد شيعه بنام « صواقع » نوشته بود و از بخت بدش نسخه اصل آن بدست صاحب ترجمه افتاد و وى آن را با ترجمه و تغييرى بنام « تحفه اثناعشريه » منتشر كرد و لكن از ترس نواب نجف خان امير شيعى مذهب ؛ اسم مشهور خود و پدرش را در مقدمهء « تحفه » نياورده بلكه به صورت مذكور در متن حافظ غلام حليم ( الخ ) نام خود را نوشته است . و ناگفته نماند كه غلام حليم اسم تاريخى وى مىباشد كه عدد آن مطابق سال تولد او است . و پيرامون اين مطالب بنحو مبسوط در ضمائم مجلد آخر حديث ثقلين و سفينة كتاب « عبقات الانوار » طبع اصفهان سخن گفته‌ايم . م .\r\n","page_name":" 1090 ","page_number":70},
  {"content":"\r\n\r\n7 - « ذو الفقار » هم از او در رد باب 12 كه آن منسوب به صاحب عنوان و در واقع مسروق از « صواقع » تأليف ملا نصر اللّه كابلى است .\r\nدويم از تأليفات شاه عبد العزيز صاحب عنوان كتاب « فتح العزيز » .\r\nسيم فتاواى مشهوره او .\r\nو او در اين سال - چنان كه در رساله « احوال سيد عبد الحى حسنى : ص ه » نوشته - وفات كرده ، و هم در كتاب « فهرس الفهارس 2 : 344 » تاريخ تولد و وفات او بهمين‌طور كه ما آورديم نوشته ، ليكن در « الذريعة 10 : 190 » وى را وصف بقارونى نموده « 1 » و تولدش را در سنه 1114 و وفاتش را در سنه 1176 نوشته ، و آن بعينه همان است كه ما از « فهرس الفهارس » براى تولد و وفات پدرش نوشتيم .\r\nو ديگر از كتبى كه در رد « التحفهء » صاحب عنوان نوشته شده كه در « الذريعة 10 : 190 » فرموده با ملاحظه بعضى از مجلدات ديگر : « تشييد المطاعن » در رد باب 10 تأليف سيد محمد - قلى هندى كه در ( 1260 ) بيايد ، و « تقليب المكائد » در رد باب دويم هم از او . و « تكسير - الصنمين » تأليف سيد ابى على خان بنارسى مذكور در رد باب دهم ، و « الجواهر العبقرية » تأليف مير محمد عباس مفتى كه در ( 1224 ) گذشت ، و « السيف المسلول » هم از او ، و « السيف - الناصرى » تأليف سيد محمد قلى هندى مذكور ، و « الصوارم الالهيات » تأليف سيد دلدار على در رد باب 5 ، و « النزهة الاثنىعشريه « 2 » » ، و « مصارع الافهام » .\r\n\r\n\r\n","description":"","footnote":"\r\n( 1 ) قارونى غلط چاپى « الذريعة » است و صواب آن فاروقى است كه وى نسب خود بفاروق يعنى عمر خطاب مىرساند . م .\r\n( 2 ) صواب « نزهه اثناعشريه » بدون الف و لام است كه نام تاريخى كتاب و به حساب جمل مطابق ( 1204 ) مىباشد كه آن سال شروع در تأليف بوده و مؤلف خود در مقدمه جلد اول ( ص 8 ) نيز تصريح به اين مطلب نموده ، و شرح حال ميرزا محمد دهلوى مؤلف نزهه در جلد سوم ( ص 1005 عنوان 487 ) گذشت و آنجا از اشاره به اين مطلب غفلت نموديم . و ناگفته نگذاريم كه اين كتاب نزهه از بهترين كتب فارسى است كه درباره عقائد و آراء و تاريخ و فقه مذهب شيعه تأليف شده و ظاهرا فقط دو جلد اول و چهارم آن در هندوستان بطبع رسيده است . م .\r\n","page_name":" 1091 ","page_number":71},
  {"content":"\r\n\r\n\r\n* ( 557 - وفات ميرزا عبد العلى كوكب شاعر يزدى ) *\r\nوى فرزند ميرزا محسن خراسانى است كه پدرش به‌طورىكه در « الذريعة 9 : 925 ش 6100 » فرموده عالمى جليل بوده ، و خان بزرگ ميرزا تقى خان بن ميرزا محمد باقر بافقى يزدى وى را از خراسان بيزد خواست و تدريس مدرسهء خان را كه بنام او معروف است به دو واگذار كرده ، و ميرزا عبد العلى در يزد متولد شده ، و پس از آن چنان كه در « مجمع الفصحا 2 : 426 » فرموده - صدر فتحعلى شاه شده ، آنگاه بيزد برگشته و سپس بشيراز رفت و آنجا در اين سال وفات كرد و در جلد و صفحه مذكور « الذريعة » شش نفر شاعر كوكب تخلص ديگر غير از او آورده كه با اين كوكب صاحب عنوان بجمله هفت نفر بشوند ، و اينك اين اشعار از اين كوكب صاحب عنوان از « مجمع » در اينجا نوشته مىشود :\r\n اگرچه يار بكشتن نكرد يارى ما * اميدها بود از زخم‌هاى كارى ما\r\nدل كه رسوا شد و در كوى ملامت بنشست * به دو عالم ندهد گوشهء رسوائى را\r\nاينكه مىبينم ببالينم همانا يار نيست * يا اگر يار است چشم آسمان بيدار نيست\r\nبه من چشم عنايت دارد آن ماه * اگر برهم گذارد آسمان چشم\r\nاى مهر تو مرهم دل خستهء من * وى مهر تو بر لب فروبسته من\r\nعفو و كرم و عطا است زيبندهء تو * جرم و گنه و خطا است شايسته من \r\nو اسامى شش نفر ديگر شاعر كوكب تخلص - به‌طورىكه در جلد مذكور « الذريعة : 924 و ما بعدها » فرموده بدين نحو است : 1 - كوكب استرآبادى كه وى ميرزا مهدى خان منشى نادر شاه و صاحب كتاب « دره نادرى » است . 2 - كوكب باغبان‌باشى كه وى ميرزا مهدى خان باغبان‌باشى شاه سلطان حسين بوده ، و فرمان اين منصب را براى او ميرزا مهدى كوكب اول مذكور استرآبادى كه بعدا منشى نادر شاه شده نوشته . 3 - كوكب خراسانى كه وى\r\n\r\n","description":"","footnote":"","page_name":" 1092 ","page_number":72},
  {"content":"\r\n\r\nميرزا محمد باقر خبوشانى نزيل تهران و مصاحب حاجى محمد حسين خان قاجار بانى مدرسه مروى تهران بوده . 4 - كوكب شيرازى كه وى آقا محمد صادق بن حاجى آقاسى است و در مائه 13 بوده . 5 - كوكب كاكوروى كه نامش محمد يحيى بوده . 6 - كوكب مازندرانى كه نامش سيد احمد بارفروشى بوده و هر دو در « الذريعة » ( جلد و صفحه مذكور ) ذكر شده‌اند ، و اول را كه كوكب استرآبادى بوده نيز مازندرانى وصف نموده‌اند .\r\n\r\n* ( 558 - تولد سيد على هندى نجفى ) *\r\nوى فرزند هاشم بن شجاعت‌على موسوى و خود از علما و فقهاء بزرگوار بوده كه در اين سال چنان كه در « الذريعة 11 : 311 » فرموده - متولد شده ، و در نزد صاحب « جواهر » درس خوانده و هم دختر آن فقيه ماهر را تزويج نموده ، و « كتابى در رهن » تأليف فرموده ، و پس از مدت سى و چهار سال عمر در سنه هزار و دويست و هفتاد و سه وفات كرده .\r\n\r\n* ( 559 - وفات خرم ، شاعر سنه اردلانى ) *\r\nسنه اردلان شهرى است معروف در ولايت كردستان كه آن را سنندج گويند .\r\nو خرم نامش ميرزا فتح اللّه بن ميرزا عبد اللّه است كه پدرش ميرزا عبد اللّه وزير سنندج و خود از شعرا و أعيان بوده و در اشعار تخلص خرم مىنموده ، و در آغاز جهانگيرى آقا محمد خان قاجار بدربار آن شهريار آمده و به اندازه پايهء خود منصبى جليل يافت ، و بعد از چندى كه جوان رشيد ارجمند لطف‌على خان زند بر شيراز مسلط شد ؛ او بطمع مال و جاه به لطفعلى خان پيوست و او را بمحاربهء آقا محمد خان ترغيب كرد ، تا در ماه شوال سنه 1206 اردوى آنها در شهرك\r\n\r\n","description":"","footnote":"","page_name":" 1093 ","page_number":73},
  {"content":"\r\n\r\nابرج فارس بهم پيوستند و شبى لشكر لطف‌على خان شبيخون بر لشكر آقا محمد خان آورده و چنان كه در كتاب « آگهى شهان » نوشته اساس اردو را برهم زد و نزديك بود بسراپرده برسد كه اين ميرزا فتح اللّه خبر فرار آقا محمد خان را بدروغى به لطفعلى خان داده و گفت شما دست از جنگ بكشيد كه فردا همهء اردو تسليم شمايند ، لطف‌على خان دست از جنگ بازداشت و پس از طلوع سپيده دم فهميد كه اين سخن دروغ بوده و وى مكر كرده و بعد از آن چون فردا قضيه مكشوف شد و لطف‌على خان فرار نمود ميرزا فتح اللّه گريخته و در پناه مرقد حضرت شاه چراغ ( ع ) ملتجى شد ، پس به حكم زنديه او را از آنجا بيرون آورده و دو ديده‌اش را برآوردند و زبانش را بريدند ، و او زياده بر سى سال پس از اين واقعه زيست تا در اين سال وفات كرد ، و اينك اين أشعار از او اينجا نوشته شد :\r\n دوش دلكش روضه‌ئى بس با صفا ديدم بخواب * گوئى آن از روضهء خلد برين يك منظر است\r\nدلنشين قصرى بهشت آئين كه در بستان او * چوب عود و سنگ لعل و خاك مشگ اذفر است\r\nنخلزارش را كه باشد رشگ فردوس برين * از زبرجد برگ و از زر شاخ و از گوهر براست\r\nصد هزاران صفحهء دلكش در آن بستان‌سرا * از در و فيروزه و ياقوت و لعل احمر است\r\nبا دل خود گفتم اين يا رب چه جاى دلگشا است * اين چه ساقى و اين چه ساغر و اين چه بزم دلبر است\r\nهاتفى ناگه ز غيبم اين بشارت داد و گفت * شاد زى خرم كه اين دولت ترا هم درخور است\r\nاهل اين محفل ثناگويان آل حيدراند * اين شراب كوثر و اين بزم ، بزم حيدر است\r\nخسرو يثرب شه بطحا سپهدار عرب * آنكه خاك درگه او خسروان را افسر است \r\n\r\n","description":"","footnote":"","page_name":" 1094 ","page_number":74},
  {"content":"\r\n\r\nو همانا خرم تخلص چند نفر از شعراء غير از صاحب عنوان است بدين تفصيل : اول خرم اصفهانى كه نامش ميرزا هاشم و در مائه سيزدهم بوده و در « مجمع الفصحا 2 : 110 » نوشته .\r\nدويم خرم اصفهانى لنبانى نامش عباسعلى بيك كه در ( 1331 ) بيايد . سيم خرم شيرازى نامش ميرزا ابو الحسن صدر الشعراء كه در ( 1325 ) بيايد . چهارم خرم شيرازى نامش ميرزا محمود حمزوى كه در ( 1306 ) بيايد . پنجم خرم شيرازى نامش نجفقلى كه از يساولان حضور فتحعلى شاه بوده و هم در « مجمع 2 : 110 » نوشته . ششم خرم مازندرانى كه نامش حسين و موطنش سارى و شغلش عطارى بوده و هم در « مجمع 2 : 111 » نوشته . هفتم خرم مشهدى كه نامش عبد الحميد و از مشهد بيزد رفته و آنجا تحصيل علوم نموده . هشتم خرم قراجه‌داغى كه در « دانشمندان آذربايجان » نوشته ، و اين هشت نفر با صاحب عنوان نه نفر شاعر خرم تخلص خواهند شد .\r\n\r\n* ( 560 - تولد مرحوم سيد محمد على 36 آقا مجتهد ) * * ( اعلى اللّه مقامه ) *\r\nوى فرزند ارشد مرحوم آقا سيد صدر الدّين عاملى 35 ( عليه‌الرحمه ) است كه در جلد اول ( ص 7 سال 1193 ش 5 ) گذشت ، و آنجا نويد نهاديم كه شرح احوال او را در ( 1274 ) بياوريم كه سال وفات وى بوده ، ليكن چون پس از اين در « أعيان الشيعة » بسال تولدش دست يافتيم كه در اين سال بوده ؛ لذا اينك احوال او را اينجا عنوان مىكنيم و چنين گوئيم كه مرحوم آقا مجتهد ( اعلى اللّه مقامه ) از اجلهء علماء عصر و فقهاء زمان خود بوده و در ادبيات و ذوق و عرفان و وجد و حال و سرودن اشعار عارفانه به عربى و فارسى نظرائى اندك داشته ، و همانا در اين سال - چنان كه در « اعيان الشيعة 46 : 102 » فرموده - با ملاحظه بعضى از مواضع ديگر در اصفهان از بطن مخدره جان جان خواتون دختر مرحوم شيخ جعفر نجفى\r\n\r\n","description":"","footnote":"","page_name":" 1095 ","page_number":75},
  {"content":"\r\n\r\nمتولد شده ، و پس از گذرانيدن مراتب كودكى به تحصيل علم فقه و اصول مشغول شده تا در اندك مدتى بدرجهء اجتهاد نائل گرديد ، و در دوازده‌سالگى - چنان كه در « الذريعة 3 : 141 » فرموده كتاب « البلاغ المبين » را تأليف كرده و چون آن به نظر مرحوم سيد حجة الاسلام حاج سيد محمد باقر رسيد شهادت باجتهاد او داد و دختر خود را بوى تزويج نمود ، انتهى .\r\nو از آن روز باز وى بكلمهء آقا مجتهد معروف و ملقب گرديد . و او تأليفاتى نظما و نثرا دارد :\r\nاول كتاب « احياء التقوى » در شرح كتاب « الدروس الشرعية » در فقه اماميه تأليف مرحوم شهيد اول ( اعلى اللّه مقامه ) كه تمام نشده . دويم « ارجوزه در وقف » كه در « الذريعة 1 : 505 » ذكر شده . سيم كتاب « البلاغ المبين » در احكام صبيان و مجانين كه ذكر شد . چهارم « ديوان شعر فارسى » كه در آن تخلص عارف نموده . و قريب سى نفر از كسانى كه شعر مىگفته‌اند تخلص عارف داشته‌اند . پنجم كتاب « العلائم » در شرح كتاب المراسم ( يعنى كتاب « المراسم العلوية و الاحكام النبوية » تأليف سلار بن عبد العزيز ديلمى در فقه ) كه تمام نشده . ششم كتاب « فرائد الفوائد » در اصول فقه . هفتم « منظومه‌ئى الفيه » در نحو كه تمام نشده . هشتم كتاب « نفائس الفرائد » در مختصر فرائد مرقوم خودش .\r\nو او با مدت عمر كم تدريس هم مىنموده ، و چندين نفر از أعلام از مجلس درس او برخاسته‌اند ، و اينك اين بيت از او بنقل از ملحقات « تذكرة القبور : 79 » اينجا نوشته مىشود :\r\n رازى كه نه گفتند و نيش نام نهادند * نى دم زد از آن راز و نيش نام نهادند ! \r\nو نيز آقاى مجد العلماء ( 1326 ) اين اشعار را از او نقل مىكرد :\r\n محتسب مستان ز مستان جام مى * تازه مستان از زمستان رسته‌اند\r\nشيخ را از پارسائى چاره نيست * چون در ميخانه بر وى بسته‌اند\r\nباستشارهء مستان گسسته‌ام تسبيح * كجا است خوشهء تا كى كه استخاره كنم ! \r\nو بالاخره مرحوم آقا مجتهد در شب پنج‌شنبه هيجدهم ماه ذى الحجة الحرام ( عيد غدير ) سنه هزار و دويست و هفتاد و چهار - مطابق ( . . . ) اسد ماه برجى - در اصفهان مسموما\r\n\r\n","description":"","footnote":"","page_name":" 1096 ","page_number":76},
  {"content":"\r\n\r\nوفات كرده و نعش او را حمل بنجف نموده و در پهلوى پدرش دفن كردند ، چنان كه در « شهداء الفضيلة : 320 » فرموده اگرچه آنجا سال وفات را 1247 نوشته ليكن آن اشتباهى است كه از جابجا شدن رقمين آحاد و عشرات بهم رسيده ، و بطلان آن بديهى ، و وفات وى در اين سال نص مواضع عديده « الذريعة » است .\r\nو او زوجات متعدده داشته ، و از زينب بيگم دختر سيد دو پسر و دو دختر بهم رسانيده كه يكى از دختران فاطمه جان بيگم 37 زوجه شيخ حسين طريحى است كه در ( 1321 ) بيايد .\r\nو او زنى محترم و ممتاز بوده و پس از وفات در اصفهان در مقبره حاجى كرباسى نزد شوهرش دفن شده و دو نفر پسرش سيد شريف بهاء الدّين 37 و حاجى سيد محمد جواد 37 مىباشند كه هر دوعالم و فاضل بوده‌اند .\r\nو حاجى سيد محمد جواد در سنه 1299 با مرحوم آقا نجفى به مكه رفت و چند سال در نجف درس خواند ، و با تحصيل علوم شرعيه مشرب عرفان هم داشت و پس از آمدن باصفهان همواره در مدرسهء ملا عبد اللّه امامت جماعت مىنمود ، و در سنه 1347 در حدود هشتادسالگى وفات كرد و در تخت پولاد در تكيهء شيخ محمد تقى دفن شد « 1 » .\r\nو پس از او فرزند ارشدش سيد صدر الدّين 38 ( كه چندى در نجف تحصيل كرده و اسم و عنوانى بهم رسانيده ) بامامت آن محل بجاى پدر منصوب شد ، و در سنه 1360 وفات كرد ، و در نزد والدين خود دفن شد .\r\nو اينك فرزند ديگرش سيد ابو القاسم 38 ( يعنى برادر سيد صدر الدّين ) بجاى او امامت مىنمايد .\r\nو دختر ديگر صاحب عنوان : زوجهء خواهرزاده‌اش مرحوم حاجى شيخ محمد حسين نجفى اصفهانى ( اعلى اللّه مقامه ) مىباشد كه در ( 1266 ) بيايد .\r\n\r\n\r\n","description":"","footnote":"\r\n( 1 ) يك مجموعه نفيس از « رسائل مرحوم آخوند ملا اسماعيل خاجوئى » به خط اين سيد محمد جواد كه در سال 1306 استنساخ نموده در كتابخانه سيد محمد على روضاتى در اصفهان موجود است . م .\r\n","page_name":" 1097 ","page_number":77},
  {"content":"\r\n\r\n\r\n* ( 561 - تولد شيخ موسى احسائى بحرينى ) *\r\nوى فرزند شيخ حسن بن شيخ احمد محسنى غريفى است . شيخ احمد محسنى در ( 1247 ) بيايد . فرزندش شيخ حسن هم از علما و معاصر هم نام خود صاحب « جواهر » بوده .\r\nفرزندش شيخ موسى صاحب عنوان از علماء زمان و ادباى اوان خود بوده و شعر هم مىگفته ، و شرح احوالش در « الذريعة 9 : 1120 ش 7230 » نوشته و از آن با برخى از مواضع ديگر چنين برآيد كه : وى در اين سال متولد شده و چندين سال در خدمت شيخ صاحب « جواهر » و شيخ على بن شيخ جعفر نجفى درس خوانده و بعد از آن بفلاحيه رفت ، و او ارجوزه‌ئى در منطق دارد بنام « الباكوره » و همچنين تصانيف ديگرى . و در پنج‌شنبه سيم ماه محرم الحرام سنه هزار و دويست و هشتاد و نه - مطابق ( . . . ) حوت ماه برجى - وفات كرده .\r\nو نواده‌اش شيخ محمد على مختصرى از احوال اين جد خود را در پشت « الباكوره » نوشته .\r\n\r\n* ( 562 - تولد على پاشا مبارك مصرى ) *\r\nوى از معاريف علما و رجال مشهور اهل سنت و جماعت در مائه 13 هجرت بوده ، و شرح احوالش در چند كتاب نوشته شده ، از آن جمله كتاب « الاعلام 5 : 138 » و « زعماء الاصلاح فى العصر الحديث : 184 » كه در آنها شرحى درباره او نوشته‌اند بخلاصهء اينكه او در اين سال در برنال جديد ( كه لفظش بر وزن گرفتار ، و قريه كوچكى از توابع مصر ، مانند ساير دهات رعايانشين مىباشد ) متولد شده . و پس از تحصيل علوم و معارف ؛ مرجع امور مردمان آنجا گرديد و اصلاحاتى در امور تعليميهء آن مملكت به عمل آورد ، و كتب چندى تأليف كرد : اول « ترجمه خلاصه تاريخ عرب » تأليف سيديو كه در ( ج 3 سال 1221 ص 732 ) گذشت .\r\nدويم كتاب « الخطط التوفيقية » در احوال مملكت مصر و توابع و رجال آنها و پس از مدت هفتاد و دو سال عمر در سنه هزار و سيصد و يازده وفات كرد .\r\n\r\n","description":"","footnote":"","page_name":" 1098 ","page_number":78},
  {"content":"\r\n\r\nسنه 1240 قمرى مطابق سنه 1203 شمسى\r\nغره محرم الحرام ( . . . ) سنبله ماه برجى\r\n\r\n* ( 563 - وفات سيد عبد اللّه غلامعلى قادرى دهلوى ) *\r\nسيد عبد اللّه از سلسله صوفيهء قادريه پيروان شيخ عبد القادر گيلانى است كه در بيست و دويم ماه صفر المظفر اين سال - مطابق ( . . . ) ميزان ماه برجى - وفات كرده .\r\n\r\n* ( 564 - وفات حاج محمد حسن قزوينى شيرازى ) *\r\nوى فرزند حاج محمد معصوم شيرازى است كه در ( 1264 ) بيايد و خود از علماء اعلام و فقهاء عظام و واعظى شيرين سخن و بلندمقام بوده ، و شرح احوالش بطور اختصار در « روضات الجنات : 181 » و « فارسنامه ناصرى » گفتار 2 : 123 » و از همه بهتر « طرائق الحقائق 3 :\r\n553 » كه جامع همه و مغنى از باقى ديگر مىباشد ؛ به نظر رسيده و از آنها همه با ملاحظه بعضى از مواضع ديگر چنين برآيد كه :\r\nوى اصلا از قزوين بوده و با سرمايه هنگفت بتجارت مىپرداخته و براى تحصيل علوم از آنجا بعتبات عاليات هجرت فرموده و در كربلاى معلى سكونت نموده ، و در نزد آقا محمد - باقر بهبهانى درس خوانده ، و از سيد بحر العلوم اجازه يافته ، و چون فتنه وهابيه در آن زمين مقدس رو داد وى ببصره آمده و براى اينكه رشته تجارتش بخليج فارس منتهى مىشده بشيراز\r\n\r\n","description":"","footnote":"","page_name":" 1099 ","page_number":79},
  {"content":"\r\n\r\nآمد و آنجا سكونت نمود و بساط تدريس گسترد ، و در مسجد نو بامامت جماعت پرداخت ، و در منبر بمواعظ جليله و نصايح وافيه ارباب فضل و بزرگان را متذكر مىفرمود ، و بعد از فراغت از مجلس درس بقطع مشاجرات و طى مرافعات مىپرداخت ، و بااين‌حال بساط تجارتش در اطراف مبسوط و در هر محلى وكيلى تعيين نموده ، و كتابهاى چندى هم تأليف كرده :\r\nاول كتاب « تنقيح المقاصد الاصوليه » در شرح « ملخص الفوائد الحائرية » كه هم تأليف خود او است و اينك بيايد ، انجام تأليف آن روز آدينه 8 ج 1 سنه 1216 .\r\nدويم كتاب « رياض الشهادة و كنوز السعادة » چنان كه در « الذريعة » است و هم در « روضات » به همين نام است ، ليكن در « فارسنامه » ، « رياض الشهداء » دارد و آن اشتباه است ، و اين كتاب در مقتل است مشتمل بر سى مجلس در سه جلد : جلد اول در احوال حضرت رسول و حضرت امير المؤمنين و فاطمه و امام حسن ( عليهم السلام ) در چهار مجلس ، جلد دويم در احوال حضرت سيد الشهداء ( عليه السلام ) هيجده مجلس جلد سويم در احوال باقى ائمه ( عليهم السلام ) هشت مجلس . انجام تأليف آن پنج‌شنبه 12 شعبان سنه 1227 در شيراز . و در « روضات » فرمايد تمام سى مجلس در دو جلد است : جلد اول چهار مجلس در احوال چهار نفر اول از آل عبا جلد دويم در باقى مجالس و احوال حضرت سيد الشهداء و اولاد ائمه امناء وى ؛ در غايت تنقيح و تدقيق . و از اين كتاب چنين برآيد كه وى علاوه بر باقى فضائل و كمالات ؛ شاعرى ماهر و اديبى باهر بوده و تقريراتى خوش و لطائفى دلكش داشته . و خود آن را مختصر كرده بنام « نور العيون » انتهى . و اينجا « نور العيون » نيز اشتباه و « نور العين » درست است و اينك بيايد .\r\nسيم كتاب « كشف الغطا » از وجوه مراسم اهتدا ، در اخلاق نظير « جامع السعادات » نراقى كه بعد از ديدن آن اين را تأليف كرده ، چنان كه در « الذريعة 18 : 455 » فرموده و آنجا نوشته كه ملا حسينقلى همدانى بسى اين كتاب را پسنديده و تمجيد از آن و مؤلفش نموده ، انتهى . چهارم كتاب « ملخص الفوائد الحائرية » در تلخيص كتاب « الفوائد الحايريهء » آقا محمد باقر بهبهانى انجام تأليف آن چاشت 2 شنبه 24 ج 1 سنه 1202 و گفتيم كه خود شرحى بر آن دارد بنام « تنقيح المقاصد الاصوليه » . در « الذريعة 4 : 465 » فرمايد : وى نخست « فوائد » بهبهانى را در هشتاد فائده مختصر نموده در سال 1202 ، و سپس در سال 1212 آن را شرح كرده ، انتهى .\r\n\r\n","description":"","footnote":"","page_name":" 1100 ","page_number":80},
  {"content":"\r\n\r\nو ما كه تاريخ تأليف شرح را در 1216 نوشتيم نقل از « طرائق » مىباشد كه ظاهرا درست‌تر مىنمايد . و در « فارسنامه » كشف الغطاء مذكور را در اصول نوشته و ظاهرا نقل از « روضات » كرده كه آنجا فرمايد گويا آن در اصول باشد ، و در ( ج 16 ص 34 ) فرمايد آن را « الغرة الغراء » نيز گفته‌اند ، انتهى « و ما كه آن را در اخلاق نوشتيم نقل از « طرائق » و « الذريعة » است ، و چندين كتاب ديگر نيز بدين نام در « الذريعة ج 18 » ذكر شده .\r\nپنجم كتاب « مصابيح الهدايه » در شرح كتاب « بداية الهداية » در واجبات و محرمات منصوصه تأليف شيخ حر عاملى ، انجام تأليف كتاب طهارت آن ذىالقعده سنه 1230 .\r\nششم كتاب « نور العين » در مختصر « رياض الشهادهء » مذكور چنان كه در « الذريعة » است ، و در « روضات » و « فارسنامه » - كه ظاهرا نقل از آن است - « نور العيون » نوشته‌اند .\r\nو چندين نفر در نزد وى درس خوانده‌اند كه در مواضع متفرقه « فارسنامه » و « طرائق » ذكر شده‌اند : اول فرزندش حاجى محمد حسين . دويم حاجى على اكبر نواب بسمل كه در ( 1263 ) بيايد . سيم آقا لطف‌على فكار شيرازى .\r\nو آن جناب در ماه جمادى الاولى اين سال - مطابق جدى ماه برجى - در شيراز وفات كرد و جنازه‌اش را حمل بعتبات نموده و در كربلا در رواق پايين پاى شهدا نزديك استادش آقا محمد باقر بهبهانى دفن كردند .\r\nو سه پسر و هفت دختر از زوجات عديده از وى بازماند ، و از پسران : اول حاج محمد معصوم كه در ( 1264 ) بيايد ، دويم حاج محمد حسين حسينى كه در ( 1249 ) بيايد و مادر آنها دختر حاجى زين العابدين عم حاج محمد حسن بوده . سيم حاج آقا محمد منور عليشاه كه در ( 1224 ) گذشت از مادرى ديگر كه زنى يزدى و سه نفر دختران هم از او بوده‌اند كه يكى از آنها زوجه شاگردش آقا لطف‌على فكار شيرازى مذكور بوده ، و چهار نفر ديگر دختران از زنهاى متفرقه بوده‌اند .\r\nدر « رساله » ئى كه مرحوم آقا ميرزا محمد باقر چهارسوئى قبل از تأليف « روضات » در احوال آباء و اجداد خود تأليف نموده ( و پس از تأليف روضات چون محتوياتش در روضات\r\n\r\n","description":"","footnote":"","page_name":" 1101 ","page_number":81},
  {"content":"\r\n\r\nآمده صرف‌نظر از شهرت آن شده و نسخه خطيش نزد آقاى ميرزا احمد ( 1347 ) نواده او موجود است ) ؛ از جمله شاگردان صاحب عنوان : جد خود آقا سيد جعفر ثانى خوانسارى را ( كه در همين سال بيايد ) نوشته ، و بعضى از كسانى يا بعضى از مطالبى را كه در اين رساله نوشته در « روضات » نياورده ، شايد براى اين بوده كه آنها را منافى با موضوع روضات و شأن آن را بالاتر از آوردن آنها را در آن مىدانسته .\r\n\r\n* ( 565 - تولد سيد اعجاز حسين هندى كنتورى ) *\r\nوى فرزند مرحوم سيد محمد قلى لكهنوى است كه در ( 1260 ) بيايد ، و خود ( كه در « المآثر : 154 » او را غازى حسين نوشته ) از أجله علماى شيعه در قطر هنديه بوده ، و اين مذهب را در آن سرزمين از وى و پدر و برادرانش ترويجى تمام بهم رسيده ، و همانا او در بيست و يكم ماه رجب الفرد اين سال چنان‌كه در « الذريعة 18 : 27 » فرموده - مطابق ( . . . ) حوت ماه برجى - در منيرتهه متولد شده ، و در جلد هفدهم ( ص 210 ) در 17 رجب نوشته . و بهر حال وى - چنان كه در « مؤلفين كتب چاپى 1 : 631 » فرموده - نزد پدر خود درس خوانده ، و كتب زيادى گردآورده ، و سفرى با برادر خود مير حامد حسين بعتبات آمده ، و كتب چندى تأليف كرده :\r\nاول كتاب « استقصاء الافحام و استيفاء الانتقام » در ده جلد در رد كتاب « منتهى الكلام » كه از كتب عامه است ، چنان كه در ( جزء 12 جلد 13 ) و ( جزء 13 جلد 14 ) « اعيان الشيعة » نوشته ، و در « احسن الوديعه » و « الذريعة » آن را تأليف برادرش مير حامد حسين نوشته‌اند « 1 » .\r\nدويم « رساله‌ئى در ترجمه ميرزا محمد كامل كشميرى » كه در ( 1235 ) گذشت ، كه\r\n\r\n\r\n","description":"","footnote":"\r\n( 1 ) ظاهرا در « اعيان الشيعة » اشتباه شده است ، چون دو مجلد از اين كتاب كه در هندوستان بطبع رسيده و الآن حاضر و در نظر است بنام مرحوم مير حامد حسين مىباشد . م .\r\n","page_name":" 1102 ","page_number":82},
  {"content":"\r\n\r\nدر « الذريعة 4 : 159 » نوشته .\r\nسيم كتاب « شذور العقيان » در تراجم أعيان در چند جلد .\r\nچهارم كتاب « القول السديد » .\r\nپنجم كتاب « كشف الحجب و الاستار عن احوال الكتب و الاسفار » در اسماء كتب شيعه اماميه كه اندكى از آنها را به ترتيب حروف ذكر كرده .\r\nششم كتاب « مفاتيح المطالب » در خلافت على بن ابى طالب ( صلوات اللّه و سلامه عليه ) .\r\nهفتم « مناظره » اش با مولوى محمد جان لاهورى . نوشته‌اند كه وى جز بر كاغذى كه از دست شيعيان هند و كشمير درآمده باشد چيزى نمىنوشته .\r\nو بالاخره پس از مدت چهل و شش سال و دو ماه قمرى و بيست و شش روز عمر ، در پنج‌شنبه هفدهم ماه شوال المكرم سنه هزار و دويست و هشتاد و شش - مطابق ( . . . ) دلو ماه برجى - در هند وفات كرده .\r\nسنه 1204 شمسى\r\nدوشنبه غرهء شعبان المعظم مطابق اول حمل ماه برجى\r\n\r\n* ( 566 - وفات آقا سيد جعفر ثانى 31 خوانسارى ، ره ) *\r\nوى مرحوم آقا سيد زين الدّين ابو القاسم 31 فرزند مرحوم آقا سيد حسين 30 خوانسارى است كه در سال 1210 ( عنوان 153 ) گذشت ، و خود از علما و فقهاء عصر خود در\r\n\r\n","description":"","footnote":"","page_name":" 1103 ","page_number":83},
  {"content":"\r\n\r\nخوانسار بوده و مردم آن شهر و حوالى و نواحى عقيدهء تمامى در زهد و تقوى و استجابت دعاى وى داشته ، و همواره در شدائد و گرفتاريها بواسطهء اهداء نذور و احترام موفور او بمقاصد خود نائل مىشده‌اند .\r\nشرح احوالش را نواده‌اش مرحوم آقا ميرزا محمد باقر چهارسوئى در « رساله » ئى كه در احوال آباء و اجداد خود تأليف كرده ( در ص 14 ) و همچنين در « روضات الجنات : 127 » در ترجمهء خودش نوشته ، و از آنها با ملاحظه بعضى از مواضع ديگر چنين برآيد كه وى در بامداد روز سه‌شنبه يازدهم ماه صفر المظفر سنه هزار و صد و شصت و سه - مطابق ( جدى - دلو ) ماه برجى سال 1128 شمسى - در خوانسار متولد شده ، و هم آنجا نزد پدر بزرگوار خود و عموزاده پدرش « 1 » سيد حسن - كه در جلد دويم ( سال 1212 عنوان 153 ) گذشت - درس خوانده ، آنگاه باصفهان آمد و مدتى آنجا در خدمت آقا ميرزا ابو القاسم مدرس و ساير علماء اصفهان تحصيل كرده ، و از بعضى اجازت روايت بهم رسانيد ، و چنان‌كه گفتيم ميل بقدس و تقوى نموده ، بمفاد « الكاد على عياله كالمجاهد فى سبيل اللّه » امور معاش عيال و أولاد را خود بجا مىآورد و اتعاب غير را در آن مكروه مىداشت ، و از امامت و رياست و حضور در محافل مآتم و سرور و افتاء و قضاء و تأليف بر كنار شده و فقط رسائلى در بعضى از مسائل متفرقه كه يكى از آنها مسئله « حرمت حرير محض بر زنان در حال نماز و احرام » است و « تعليقاتى بر بسيارى از كتب فقه و حديث » نوشته ، و اينك اسماء كسانى كه استاد درس يا شيخ روايت او بوده‌اند به ترتيب تاريخ وفات آنها نوشته مىشود :\r\nاول پدرش مرحوم آقا سيد حسين ( اعلى اللّه مقامه ) .\r\nدويم مرحوم آقا ميرزا ابو القاسم مدرس كه در جلد اول ( ص 129 ) گذشت .\r\nسيم مرحوم سيد بحر العلوم ( قدس سره ) .\r\nچهارم مرحوم ميرزا محمد مهدى شهرستانى ( عليه‌الرحمه ) .\r\nپنجم مرحوم ميرزا محمد مهدى شهيد كه در ( 1218 ) گذشت .\r\nششم مرحوم آقا سيد على كربلائى ( نور اللّه مضجعه ) .\r\nهفتم مرحوم حاج محمد حسن قزوينى شيرازى كه در همين سال گذشت .\r\n\r\n\r\n","description":"","footnote":"\r\n( 1 ) در اين مطلب اشتباهى رخ داده كه در جاى ديگر يادآور مىشويم . م .\r\n","page_name":" 1104 ","page_number":84},
  {"content":"\r\n\r\nهشتم مرحوم ميرزا يوسف تبريزى كه در ( 1242 ) بيايد ، و ذكرى از پدرش ( چنان كه در صدر عنوان نوشتيم ) در سال ( 1210 عنوان 153 ) گذشت و سيد بحر العلوم در ( 1212 ش 175 ) شهرستانى در ( 1216 ش 241 ) گذشتند و آقا سيد على در ( 1231 ش 423 ) گذشت .\r\nو وى از پدرش در خوانسار و از بحر العلوم در اصفهان ( در وقتى كه آن جناب براى سفر مشهد باصفهان آمده ) و از چند نفر ديگر در سفر خود باصفهان يا عتبات روايت نموده .\r\nو روايت مىكند از او فرزندش مرحوم حاج ميرزا زين العابدين كه اينك ذكر مىشود ، چنان كه در « مستدرك 3 : 402 » فرموده . و هم اين فرزند بزرگوار - چنان كه در « رساله » مرقومه ( ص 6 ) فرموده - در نزد اين پدر نامدار درس خوانده .\r\nو بالاخره ، پس از مدت هفتاد و هفت سال و هفت ماه قمرى و شش روز عمر ، در عصر روز پنج‌شنبه هفدهم ماه رمضان المبارك اين سال - مطابق اواسط ثور ماه برجى - در خوانسار وفات كرد ، و ما دو فرزند از او در اين كتاب مىآوريم : يكى مرحوم حاج ميرزا زين العابدين مرقوم 32 در سال ( 1275 ) . و ديگر مرحوم سيد حسين 32 كه فرزند او است مرحوم سيد محمد 33 و فرزند او است سيد اسد اللّه 34 ، و فرزند او است سيد اجل اعظم جناب آقا سيد محمد تقى 35 خوانسارى از اجله علماء عصر حاضر در قم كه در ( 1305 ) بيايد .\r\n\r\n* ( 567 - وفات ابراهيم خان ظهير الدوله قاجار ) *\r\nوى فرزند مهدى قلى خان بن محمد حسن خان قاجار قوانلو است .\r\nمحمد حسن خان در مقدمه كتاب ، فصل اول ( ص 15 ) گذشت .\r\nفرزندش مهدى قلى خان در سنه 1172 متولد شده و پس از 26 سال عمر در سنه 1198 وفات كرده .\r\nفرزندش ابراهيم خان صاحب عنوان از امرا و أعيان قاجاريه بوده و شعر هم مىگفته\r\n\r\n","description":"","footnote":"","page_name":" 1105 ","page_number":85},
  {"content":"\r\n\r\nو تخلص طغرل مىنموده و لقب ظهير الدوله داشته ، و مادر او آسيه خانم دختر محمد خان قاجار قوانلو است كه پس از وفات مهدى قلى خان برادرزاده‌اش فتحعلى شاه او را تزويج نموده و محمد قلى ميرزاى ملك‌آرا از او متولد شده ، چنان كه در جلد اول ( سال 1203 عنوان 80 ) گذشت .\r\nپس ابراهيم خان صاحب عنوان پسر عم فتحعلى شاه و هم ناپسرى او بوده ، و هم دختر وى همايون سلطان مشهور بخانم خانمان و ملقبه بنواب متعاليه را كه از مادر حسينعلى ميرزا فرمانفرما بوده بزوجيت داشته ، و او از آغاز سلطنت فتحعلى شاه چندى بحكومت خراسان منصوب و سپس حاكم كرمان و بلوچستان گرديده و تا آخر عمر بدان برقرار بوده و امر معيشت خود را از تجارت و عوائد املاك شخصى خويش اداره مىنموده و از مال ديوان دينارى صرف نمىكرد ، و اخلاصى تمام به حضرت سيد الشهداء ( عليه السلام ) داشت ، و در ايام عاشورا روضه‌خوانى و اطعام و زيارت عاشورا از او ترك نمىشد ، و خود در مجلس روضه با پاى برهنه خدمت مىكرد ، و در قرائت قرآن مواظبتى تمام داشت ، و همواره بصحبت علما مايل و از ميان آن‌همه اخلاصى خاص بمرحوم شيخ احمد احسائى داشت ، و در بلدهء يزد خدمت او شرفياب شده بود .\r\nو بالاخره در اين سال در تهران وفات كرد ، چنان كه در « منتظم ناصرى 3 : 31 » نوشته ، و در « الذريعة 9 : 649 ش 4595 » وفاتش را در سنه 1193 در استرآباد نوشته ، اما 1193 على التحقيق اشتباه است ؛ زيراكه تولد پسرش حاج محمد كريم خان كه الآن بيايد در 1225 بوده ، اما وفات در استرآباد ممكن است كه آن درست بوده باشد و در تهران اشتباه .\r\nو به‌هرحال ، وى فرزندانى داشته ، و يكى از فرزندانش از همايون سلطان عباسقلى خان بوده كه پس از پدر بحكومت كرمان برقرار شد ، و ديگر حاج محمد كريم خان كه در ( 1225 ) گذشت ، و چند تن غير از آنها .\r\n\r\n","description":"","footnote":"","page_name":" 1106 ","page_number":86},
  {"content":"\r\n\r\n\r\n* ( 568 - وفات حاجى ميرزا داود 33 مشهدى ، ره ) *\r\nوى فرزند مرحوم ميرزا محمد مهدى شهيد است كه در سال ( 1218 ص 645 ) گذشت ، و خود از علما و بزرگان مشهد بوده كه در سنه هزار و صد و نود - مطابق ( 1154 - 1155 ) شمسى - متولد شده ، و در نزد پدر بزرگوار درس خوانده ، و شعر هم مىگفته و تخلص بينوا مىنموده و اين دو بيت را در « مجمع الفصحا 2 : 82 » از او آورده :\r\n اى كاش كه از خاك دميدن نگذارند * آن گل كه برد بادش و چيدن نگذارند \r\n چشم بيمار تو شد باعث بيمارى دل * باز دارم من از آن چشم پرستارى دل \r\nو او پس از مدت پنجاه سال عمر ، در اين سال وفات كرده .\r\n\r\n* ( 569 - وفات شيخ محمد ظويهرى نجفى ) *\r\nوى فرزند شيخ يونس بن حاجى راضى بن شويهى حميدى ربيعى ، و خود از علما و فضلا بوده و كتابى بنام « ميزان العقول » تأليف كرده كه در آن شطرى از فتن فرقه شمرت و ذكرت را در نجف تذكره فرموده ، چنان‌كه در كتاب « ماضى النجف و حاضرها » تأليف شيخ جعفر محبوبه نوشته .\r\n\r\n","description":"","footnote":"","page_name":" 1107 ","page_number":87},
  {"content":"\r\n\r\n\r\n* ( 570 - وفات حاج محمد خان ، عارف جيحون‌آبادى ) *\r\nجيحون‌آباد از بلوكات همدان ، و حاج محمد خان فرزند حاج عبد اللّه خان است كه در ( 1238 ) در احوال مجذوب‌علىشاه گذشت ، و خود از امراء و اهل علم و عرفان بوده و « رساله‌ئى در تصوف » نوشته كه تأليف آن در سنه 1238 بوده ، و در اين سال وفات نموده .\r\n\r\n* ( 571 - وفات حاجى ميرزا محمد باقر 48 ملاباشى شيرازى ) *\r\nوى فرزند مرحوم ميرزا سيد محمد 47 حكيم‌باشى ابن ميرزا محمد حسين 46 بن ميرزا محمد على 45 بن ميرزا محمد رضا 44 حكيم‌باشى بن حكيم احمد 43 بن حكيم سلمان 42 بن ميرزا ابو الفتح 41 بن ميرزا اسحاق 40 بن ميرزا محمد امين 39 بن ميرزا محمد صادق 38 بن ميرزا مهدى 37 بن ميرزا سيد محمد 36 بن ميرزا عبد اللّه 35 بن ميرزا ابراهيم 34 بن ميرزا مرتضى 33 بن ميرزا حسين 32 بن مير محمد جعفر 31 بن مير محمد كاظم 30 بن مير محمد طاهر 29 بن مير محمد صالح 28 بن شيخ ابراهيم 27 بن شيخ صفى - الدّين ابو الفتح اسحاق 26 بن شيخ امين الدّين جبرئيل 25 بن شيخ قطب الدّين 24 ابو - باقى بن صلاح الدّين رشيد 23 بن محمد الحافظ 22 بن عوض 21 بن فيروز شاه زرين كلاه 20 بن محمد 19 بن شرفشاه 18 بن محمد 17 بن حسن 16 بن سيد محمد 15 بن ابراهيم 14 بن جعفر 13 بن محمد 12 بن اسماعيل 11 بن محمد 10 بن احمد 9 بن ابو محمد قاسم الاعرابى 8 بن ابو القاسم شاه حمزه 7 بن الامام موسى الكاظم ( عليه السلام ) است .\r\nحضرت امام موسى الكاظم ( عليه السلام ) در فصل پنجم مقدمه گذشت .\r\nو فرزندش حضرت شاه حمزه 7 كه در « عمدة الطالب » او را كوفى نوشته از امامزاده‌هاى\r\n\r\n","description":"","footnote":"","page_name":" 1108 ","page_number":88},
  {"content":"\r\n\r\nمعروف است و قبر وى را در مواضع عديده نوشته‌اند ، و أشهر اينكه در قصبهء طيبه و زاويه مقدسه حضرت شاه عبد العظيم ( عليه التحية و التسليم ) در حرم معروف دفن است .\r\nفرزندش قاسم 8 كه او را قاسم الاعرابى مىگويند مادرش ام ولد و خود صاحب اعقاب و بقيه است ، و فرزندانى داشته : يكى محمد 9 كه در بعضى جاها او را مانند پدر وصف به الاعرابى نموده‌اند و در ( 1260 ) بيايد . و ديگر احمد 9 كه در عمود اين نسب است .\r\nسلسلهء نژاد شيخ صفى الدّين 26 تا حضرت كاظم ( ع ) به‌طورىكه اينجا نوشته شد در كتاب « سلسلة النسب » تأليف شيخ حسين پيرزادهء زاهدى نوشته ، و آنجا در احوال بعضى از اين بزرگان شروحى دارد بخلاصهء اينكه :\r\nفيروز شاه 20 حاكم اردبيل بوده و در چراگاه رنگين كنار بيشهء گيلان وفات نموده .\r\nفرزندش عوض 21 در قريه اسفرنجان اردبيل وفات كرده .\r\nفرزندش محمد الحافظ 22 مردى زاهد و باورع بوده .\r\nفرزندش صلاح الدّين 23 مردى زراعت پيشه و ساكن قريه گلخواران بوده .\r\nفرزندش قطب الدّين ابو باقى 24 و فرزند او جبرئيل 25 هر دو مردانى متورع و متقى و متشرع بوده‌اند ، و جبرئيل در حدود سال ( 656 ) وفات كرده ، انتهى .\r\nو مرحوم شيخ صفى الدّين 26 از معاريف عرفا و صوفيه و سرسلسلهء فرقه صفويه از سلاسل چهارده‌گانه معروفيه است ، و بتركى و فارسى شعر هم مىگفته ، تولدش بنص « سلسلة النسب :\r\n16 » سنه 650 ، وفاتش بامداد 12 محرم سنه 735 « 1 » ، قبرش در حظيره « 2 » مقدسهء اردبيل معروف و زيارتگاه و بر آن گنبد و بارگاهى است ، و او بنص « سلسلة النسب » پنج نفر پسر داشته بدين اسامى :\r\n1 - شيخ صدر الدّين موسى 27 جد سلاطين صفويه كه در ( 1256 ) بيايد .\r\n\r\n\r\n","description":"","footnote":"\r\n( 1 ) در « سلسلة النسب صفويه : 36 » گويد : « و بعد از آنكه از سفر بهجت اثر بيت اللّه الحرام معاودت نمودند مدت دوازده روز صاحب فراش شده ، وقت ظهر بتاريخ روز دوشنبه دوازدهم شهر محرم الحرام سنه هفتصد و سى و پنج بجوار رحمت حق پيوست » . م .\r\n( 2 ) حظيره : مقبره ،\r\n","page_name":" 1109 ","page_number":89},
  {"content":"\r\n\r\n2 - محيى الدّين 27 كه در سنه 724 در حيات پدر بزرگوار وفات كرده .\r\n3 - ابو سعيد 27 ، و مادر اين هر سه بىبى فاطمه دختر شيخ زاهد گيلانى ( مرشد شيخ صفى ) بوده كه در ( 1222 ) ذكرى از او گذشت .\r\n4 - علاء الدّين 27 .\r\n5 - شرف الدّين 27 . و مادر اين دو : دختر أخى سليمان گلخوارانى بوده ، و اين سه نفر اخير هم بعد از پدر وفات كرده و از ايشان اولاد نمانده ، انتهى مختصرا .\r\nو در « تاريخ جهان‌آرا : 260 » دو نفر پسر ديگر از شيخ صفى بنام خواجه غياث الدّين و خواجه فخر الدّين كه هر دو در شيراز بوده‌اند نيز نوشته ، ليكن در اين سخن « سلسلة النسب » اشكالى نيست يعنى نسل شيخ صفى 26 فقط از شيخ صدر الدّين موسى مانده و او هم جد سلاطين صفويه است و فرزندى ابراهيم نام نداشته ، ليكن در رسالهء « نسب‌نامه سادات حكيم سلمانى - ها » تأليف حاجى ميرزا سيد رضى نايب الوزاره كه در ( 1230 ) گذشت ؛ نسب حكيم سلمان مذكور در اين سلسله را به‌طورىكه نوشته شد بشيخ ابراهيم بن شيخ صفى الدّين مىرساند و مطالبى در اطراف آن نقل مىكند كه از چندين جهت غريب و مخالف ساير تواريخ است ، و ما چون تاكنون در هيچ جا سلسلهء نسب حكيم سلمان را نديده‌ايم ناچار به‌طورىكه آنجا نوشته بود اينجا آورده و شيخ ابراهيم را فرزند شيخ صفى 26 نوشته و شماره 27 نهاديم .\r\nبلى ، در حاشيهء نسخه خطى از كتاب « مجدى » كه در 1106 نوشته شده و نويسنده آن حاشيه نام خود را ننوشته بود به نظر رسيد كه اين خانواده از اولاد برادر شيخ صفى هستند ولى نام وى را ننوشته بود ؛ درحالىكه در « سلسلة النسب » برادران شيخ صفى را كه اولاد شيخ جبرئيل باشند پنج نفر بنام : 1 - محمد 2 - صلاح الدّين رشيد 3 - اسماعيل 4 - يعقوب 5 - فخر الدّين يوسف نوشته و فرمايد كه از هيچ‌يك اولاد نمانده ، و سيد احمد كسروى تبريزى - كه در ( 1308 ) بيايد - در كتاب « تاريخ پانصدساله خوزستان » در اين موضوع‌ها كلماتى نوشته ، و بعد از آن هم كتابى دارد بنام « شيخ صفى و تبارش » كه چاپ شده .\r\nو به‌هرحال ، حكيم سلمان 42 كه سرسلسلهء اين سادات باشد از معاريف اطباء دربار شاه عباس بزرگ و ساكن اصفهان بوده ، و در « فارسنامه ، گفتار 2 : 114 » فرمايد : اين خانواده\r\n\r\n","description":"","footnote":"","page_name":" 1110 ","page_number":90},
  {"content":"\r\n\r\nاصلا از جهرم فارس بوده و در دولت صفويه باصفهان رفته و طبيب سلطان زمان خود شده‌اند .\r\nو ميرزا سيد محمد 47 حكيم‌باشى از رجال بزرگ در شيراز بوده كه از اصفهان بأمر كريم خان بدانجا مهاجرت نموده ، و هم آنجا در سنه 1215 وفات نموده .\r\nفرزندش حاجى ميرزا محمد باقر 48 صاحب عنوان - چنان كه در « فارسنامه ناصرى ، گفتار دويم : 113 در اعيان محله ميدان شاه » فرموده - از عمل طبابت كه شغل آباء و اجدادى او بوده دست كشيده ، و در خدمت چندين نفر از حكما و فضلا استفاده نموده تا خود مجموعه فضل و دانش گرديد ، و مدتها در شيراز لقب ملاباشى داشته ، و در اثر آن اولاد و اعقاب او از سلسله حكيم سلمانى شعبه‌اى مستقل منفصل و بطائفه ملاباشى در شيراز معروف شدند .\r\nو كتابهائى در فنون مختلفه تأليف فرموده :\r\nاول كتاب « انوار الحقائق » .\r\nدويم كتاب « انوار القلوب » در اخبار و مواعظ و اخلاق ، دو جلد .\r\nسيم كتاب « بحر الجواهر » در علم كلام ، چنان كه در « فارسنامه » است ، و در « الذريعة 3 : 34 ش 67 » شرحى درباره اين كتاب و مؤلفش نوشته بخلاصه اينكه وى اين كتاب را بلقب فتحعلى شاه كه خاقان بوده وصف نموده و آن را « بحر الجواهر الخاقانى و صرح اللآلى » ناميده و آن در اصول دين و احوال چهارده معصوم ( عليهم السلام ) است به فارسى و دلالتى تام بر فضل مؤلف و بلندى پايه‌اش در معارف دارد و أدل از آن بر اين موضوع كتاب « لوامع الانوار » او است .\r\nچهارم كتاب « لوامع الانوار » مذكور به عربى در شرح « صحيفه سجاديه » در دو جلد ضخيم كه بزرگ‌تر از « شرح سيد على خان » است و انجام تأليفش سنه 1232 .\r\nو وى اگرچه ملاباشى شاهزاده حسينعلى ميرزاى فرمانفرما بوده ، ليكن خود اهل نظر و تحقيق و شوهر خاله ميرزاى شيرازى بوده ، و همانا در اين سال وفات كرده ، و در تكيه خواجه حافظ دفن شده ؛ چنان كه در « فارسنامه » است . و نواده‌اش ميرزا عبد الباقى 51 ملاباشى در ( 1278 ) بيايد .\r\n\r\n","description":"","footnote":"","page_name":" 1111 ","page_number":91},
  {"content":"\r\n\r\n\r\n* ( 572 - وفات مفتون ، شاعر بواناتى ) *\r\nبوانات ، چنان كه در « فارسنامه ، گفتار 2 : 181 » نوشته ؛ بلوكى است در فارس ، ميانه شمال و مشرق شيراز ، كه قصبهء آن بنام سوريان و نزديك بسى و پنج فرسخ از شيراز دور افتاده ، و كلمه بوانات جمع بوان است كه در اصل بون بوده بمعنى بهره و نصيب .\r\nو مفتون از اهل اين بلوك و نامش آقا محمد حسن بوده كه در اين سال وفات نموده ، و اين اشعار از او است :\r\n گر من كنم گناه و نبخشد گناه من * زاهد بگو كه معنى آمرزگار چيست\r\nلازم طبع سليم است محبت چه كند * زاهد شهر نباشد اگرش طبع سليم\r\nمانديم در بدايت و دردا كه راه عشق * دارد بدايتى و ندارد نهايتى \r\nو مفتون تخلص چندين نفر ديگر غير از او است : 1 - مفتون اصفهانى كه در ( 1322 ) بيايد . 2 - مفتون دنبلى كه در ( 1243 ) بيايد . و بالاخره ، در « الذريعة 9 : 1083 » چندين نفر شاعر مفتون تخلص ذكر كرده كه با اين مفتون صاحب عنوان زياده بر ده نفر مىشوند .\r\n\r\n* ( 573 - وفات الفت شاعر كاشانى ) *\r\nوى به‌طورىكه در « الذريعة 9 : 90 » نوشته ، نامش ميرزا محمد قلى و در اصل از آذربايجان و ايل افشار بوده و خدمت ديوان حسنعلى ميرزاى شجاع السلطنه را مىنموده ، و خود « ديوانى » دارد در اشعار قريب پنج هزار بيت ، انتهى .\r\n\r\n","description":"","footnote":"","page_name":" 1112 ","page_number":92},
  {"content":"\r\n\r\n\r\n* ( 574 - تولد شيخ شمس الدّين انبابى شافعى ) *\r\nوى شيخ شمس الدّين محمد بن محمد مصرى است كه از علماء شافعيه و شيخ جامع الازهر بوده ، و در اين سال ( چنان كه در « معجم المطبوعات : 478 » نوشته ) در قاهره متولد شده ، و قرآن مجيد و متون معموله را حفظ كرده ، آنگاه در نزد شيخ ابراهيم باجورى ( 1198 ش 37 ) و شيخ ابراهيم سقاء و شيخ مصطفى بولاقى ( 1263 ) درس خوانده تا بر أمثال و أقران خويش فائق آمد ، و خود در سنه 1297 بتدريس پرداخت ، و هر كتابى مىخواند تقريرى براى آن مىريخت تا بتدريج تقارير كثيره در نزد او فراهم شده همه داراى فوائد جليله ، و با اين همه بتجارت اقمشه نيز مشغول مىبود ، و بعد از شيخ سقاوى برياست شافعيه معين و شيخ بزرگ جامع الازهر گرديد كه گاهى از آن معزول و باز منصوب مىشد و آخر بارى كه بدان منصوب شد در سنه 1304 بود كه تا سنه 1312 بدان استقرار داشت ، و او را اموال بسيارى بود كه معظم آن را بر امور خيريه وقف نمود ، و هم وى كتب چندى تأليف فرمود :\r\nاول « تقرير انبابى » بر حاشيه شيخ احمد سجاعى شافعى بر « شرح قطر » ابن هشام .\r\nدويم تقريرى بر حاشيه امير كبير ( 1232 ) بر « شرح شذور الذهب »\r\nسيم تقرير بر حاشيهء شيخ برهان الدّين بر ماوى بر كتاب « القول المختار » تأليف ابن - قاسم غزى در شرح كتاب « غاية الاختصار » موسوم به « التقريب » تأليف ابو شجاع اصفهانى در فقه شافعى .\r\nچهارم تقريرات بر حاشيه ابو النجاء طنتدائى بر شرح شيخ خالد ازهرى بر « مقدمهء آجروميه » در نحو .\r\nپنجم « حاشيه بر رساله شيخ محمد صبان » ( 1206 ش 121 ) .\r\nششم رساله « البسملة الصغرى » . هفتم « حواشى بر تجريد » شيخ مصطفى بنانى بر « مختصر تفتازانى » در بلاغت .\r\n\r\n","description":"","footnote":"","page_name":" 1113 ","page_number":93},
  {"content":"\r\n\r\nو او در يك‌شنبه بيست و يكم ماه شوال المكرم سنه 1313 مطابق 17 حمل ماه برجى وفات كرده .\r\n\r\n* ( 575 - تولد حاج ميرزا محمود عراقى ، ره ) *\r\nعراق ناحيه‌ئى است معروف در ايران كه در اصل اراك بفتح همزه و راء مهمله و الف و كاف در آخر بوده و بعد از آن كاف را بدل بقاف نموده و براى تميز از ناحيه عراق عرب واقع در بين النهرين آن را عراق عرب و اين را عراق عجم مىگويند ، و صاحب عنوان از اين عراق عجم است كه قاعده آن شهر سلطان‌آباد است . و در ( 1281 ) سخنى مفصل‌تر در عراق عجم گفته مىشود .\r\nو مرحوم حاج ميرزا محمود صاحب عنوان فرزند محمد جعفر بن باقر بن قاسم رشانى سلطان‌آبادى از نژاد حضرت ابو سالم ميثم بن يحيى تمار اسدى كوفى ( رضى اللّه عنه ) است .\r\nحضرت ميثم تمار از اجل حواريين و حاملين اسرار حضرت امير المؤمنين ( صلوات اللّه و سلامه عليه ) بوده ، و در راه محبت آن بزرگوار بأمر عبيد اللّه بن زياد نابكار در دهه آخر ذىالحجه سنه 60 در كوفه بدار جفا زده شد و چندى زنده و سپس در 23 وفات كرد .\r\nمرحوم شيخ اسد اللّه ديوانه قمشه‌اى ( قدس اللّه سره العزيز ) كه در ( 1334 ) بيايد چهار فرد شعر دارد كه داراى محسنات بديعه عديده مىباشد و ذكر آنها اينجا مناسب است :\r\n بدار فانى بردار كينه رفت چهار « 1 » * كز اين چهار در اين دار مفتخر شد دار\r\nنخست عيسى مريم مهين پيمبر پاك * ديگر ز پيكر منصور عالم اسرار « 2 »\r\nمذاق عالميان تلخ‌تر ز حنظل شد * چو نخل دار برآورد ميثم تمار \r\n\r\n\r\n","description":"","footnote":"\r\n( 1 ) نسخه : ز جور چرخ در اين دار شد بدار چهار .\r\n( 2 ) نسخه : دويم مؤيد منصور كاشف أسرار . م .\r\n","page_name":" 1114 ","page_number":94},
  {"content":"\r\n\r\n چهارم آنكه ز فضل از زمانه افزون بود * كه تافت زاتش سردار نور او سردار \r\nو مقصود از چهارم مرحوم حاجى شيخ فضل اللّه شهيد نورى ( نور اللّه تعالى روحه الشريف ) است كه در ( 1259 ) بيايد . و پس از وى بروزگارانى ( چنان كه صاحب عنوان در آخر كتاب « قوامع » كه اينك ذكر مىشود فرموده ) اعقابش در ناحيهء عراق عجم آمده‌اند چنان كه در « شجره‌نامه » ئى كه نزد برخى از آنها موجود است نوشته ، و چندين نفر از علما و أعيان در اين اعصار از آنها بهم رسيده‌اند ، از آن جمله : محمد جعفر مذكور ، پدر صاحب عنوان ؛ كه در اصل از قريه رشان - بفتح راء مهمله و شين معجمه و الف و نون - از ديهات بلوك كزاز - بكاف عربى و شد و تخفيف زايين در طرفين الف - از بلوكات شهر سلطان‌آباد اين ناحيه بوده ، و در حدود 1248 از آنجا بقريه كره‌رود - بكاف و راء مهمله مفتوحتين و هاء ساكنه و ضم راء ديگر و سكون واو و دال مهمله - نيز از بلوك كزاز ؛ هجرت كرد و آنجا وفات نمود ، و از او فرزندانى بازماند .\r\nيكى كه بزرگتر بوده مرحوم ملا سميع كه از علماء اعلام بوده و در حدود سال 1310 ( چنان كه در « الذريعة 18 : 312 ش 254 » نوشته ) وفات كرده ، و چنان كه در كتاب « كرج‌نامه : 145 » نوشته تأليفاتى دارد : اول كتاب « مشاغل النفوس » در 35000 بيت كه آن را در سنه 1278 بأمر ميرزا يوسف آشتيانى صدر اعظم كه آن سال بعراق آمده تأليف كرده . دويم كتاب « مشكاة النيرين » در مناقب و مصائب .\r\nدويم مرحوم حاج ميرزا محمود صاحب اين عنوان كه از علما و فقهاء بزرگوار بوده ، و همانا در اين سال در رشان متولد شده ، و چنان كه گذشت با پدر خود بكرهرود رفت و آنجا در حدود سالى در نزد معلم درس خواند ، و نيز سالى ديگر بعلم صرف و نحو مشغول شد ، و بعد از آن موانعى پيش آمد كه از درس خواندن بازماند ، و پس از آن در سنه 1255 ببروجرد رفت و آنجا مدت پنج سال در نزد حاج سيد محمد شفيع جاپلقى در اصول تحصيل كرد ، و پس از وفات پدر و گرفتارىهاى چندى متأهل گرديد ، و بعد از مدتى باز ببروجرد رفته و در نزد حاجى ملا اسد اللّه بروجردى ( كه در 1270 بيايد ) به تحصيل فقه مشغول شد ، تا در 10 ع 2 سنه 1265 اجازه از وى گرفته و به وطن خود برگشت ، و از كره‌رود بسلطان‌آباد منتقل گرديد ، و تا سنه 1271\r\n\r\n","description":"","footnote":"","page_name":" 1115 ","page_number":95},
  {"content":"\r\n\r\nچندين سفر بتهران و آذربايجان و خراسان رفت .\r\nآنگاه با اهل‌وعيال خود بنجف اشرف مشرف شد ، و آنجا در خدمت شيخ انصارى بتكميل تحصيلات خود پرداخت ، و بعد از وفات آن جناب بمشهد مقدس رفت و باز بنجف برگشت و تا حدود هزار و دويست و نود و اندى در آنجا بتأليف كتب فقه و اصول مشغول بوده ، آنگاه بايران برگشت و چندى در همدان ماند و بعد از آن براى تنظيم امور معاش بتهران رفت كه از آنجا باز بنجف برود ، ليكن برگشتن از آن برايش فراهم نشده تا آخر عمر در تهران ماند چنان كه در « المآثر و الآثار : 166 س 2 » درباره وى در عنوانى مخصوص فرمايد :\r\nاز مجتهدين مسلم دار الخلافه است ، در مسجد مرحوم آغا بهرام بامامت جماعت و ترويج احكام مىپردازد ، « تقريرات » مدرس شيخ الطايفه استاد الكل مرتضى الانصارى را فقها و اصولا بر وجه اشباع ضبط كرده و تدوين فرموده است . علماء عظام و فقهاء فخام از اين رهگذر بتأليفاتش محتاجند ، و در اين سنوات كتابى بنام « دارالسلام » در احوال حضرت حجة اللّه القائم ( عليه السلام ) به فارسى تأليف كرده ، انتهى .\r\nمؤلف گويد : تأليفات آن جناب به ترتيب حروف از اين قرار است :\r\nاول كتاب « جوامع الشتات » در آنچه ظاهر شده از شيخ انصارى از افادات در مباحث اصوليه سواى حجيت ظن و اصول عمليه و تعادل و تراجيح كه آنها را خود شيخ بزرگوار نوشته و از خامه مباركش صادر شده و آن را « جوامع الاصول » نيز مىگويند .\r\nدويم كتاب « خزائن الكلام » در شرح « قواعد الاحكام » علامه .\r\nسيم كتاب « دارالسلام » كه گفتيم در احوال حضرت حجت ( عجل اللّه تعالى فرجه ) است و كسانى كه در ايام غيبت به خدمت او رسيده‌اند . انجام تأليف آن سنه 1301 ، و در « الذريعة 8 : 20 » چندين كتاب ديگر بدين نام ذكر كرده .\r\nچهارم كتاب « قوامع الفصول » ( بصاد و ضاد ) از وجوه حقايق علم اصول ، در جمع تقريرات بحث شيخ انصارى كه در تمام مباحث اصول است حتى آنهائى كه در « جوامع » نيامده .\r\nپنجم كتاب « لوامع النكات » در جمع تقريرات مباحث فقهيه شيخ بزرگوار كه آن را « لوامع الاحكام » هم نوشته‌اند و آن بعنوان « لامعه ، لامعه » و در تمام مباحث فقه سواى طهارت\r\n\r\n","description":"","footnote":"","page_name":" 1116 ","page_number":96},
  {"content":"\r\n\r\nو مكاسب است كه آن را چون خود شيخ نوشته وى اكتفا بدان نموده ، در چهار جلد : اول در نماز ، دويم زكات و خمس و روزه ، انجام تأليف آن روز 4 شنبه 23 ع 2 سنه 1288 ، و تمام اين كتاب قريب صد هزار بيت است ،\r\nو آن بزرگوار در جمعه آخر ماه جمادى الاولى سنه هزار و سيصد و هشت ، چنان كه در « الذريعة 17 : 199 » فرموده - مطابق ( 19 جدى ) ماه برجى - در تهران وفات كرد ، و همان‌طور تر و تازه او را بنجف برده و در خانهء كوچكى از خود كه كتيبهء كاشى دارد در پهلوى خانهء آية اللّه خراسانى به عقد الحمير ، در نزديكى مدرسه بزرگ آقاى بروجردى دفن كردند ، و در ( ج 5 و 7 ) وفاتش را در حدود سال 1310 نوشته كه آن وقت تاريخ تحقيقيش بر وى معلوم نبوده و سپس كه آن را معلوم داشته در ( جلد 17 ) چنان كه ديدى نگاشته .\r\nو فرزندش شيخ محمد تقى شرح احوال اين پدر باهنر را در آخر « قوامع » ذكر كرده ، و در « الذريعة 9 : 1138 ش 7336 » شرحى بعنوان « ديوان ميثمى » در احوال اين شيخ محمد تقى نوشته بخلاصه اينكه : وى پس از وفات پدر خود در تهران در محلهء پامنار در مسجد آقا بهرام امامت جماعت مىنمود و از اشعارش « تخميس قصيدهء نونيه » ئى است كه مطلع آن اينست : ( النفس باللهو فى الدنيا تشاغلنى ) ، و در أواخر آن فرمايد :\r\n لا اضحك اللّه سن الدهران له * قواعد عدلت عن كل ميزان \r\nكه چهل و دو بيت است ، و همچنين آن را تتميمى است بر صدر و ذيل مرثيه حضرت فاطمه زهراء ( صلوات اللّه و سلامه عليها ) در وفات پدر بزرگوارش ( ص ) كه آخر آن اينست : « الهى عجل وفاتى سريعا » ، و اين تتميم را فرزندش شيخ جمال الدّين در حدود سال 1313 چاپ كرده در هامش « شرح ميرزا كمالاى فسائى بر قصيده دعبل خزاعى » ، و او معلم من بود كه قدرى از « شرح باب حادى عشر » و « نجات العباد » را در خانه خودش ( كه برابر خانه دائيم حاج سيد محمد خليل در كوچه صدراعظم در محله پامنار تهران بود ) نزد او خواندم ، و او در حدود هزار و سيصد بيست و اندى وفات كرده ، انتهى .\r\nو فرزندش حاج شيخ جمال الدّين در ( 1368 ) بيايد .\r\n\r\n","description":"","footnote":"","page_name":" 1117 ","page_number":97},
  {"content":"\r\n\r\n\r\n* ( 576 - وفات ملا آقا ابو محمد مشهدى ) *\r\nدر « منتخب التواريخ خراسانى ، باب 10 فصل 8 : 468 » شرحى نوشته كه با ملاحظه بعضى از مواضع ديگر بخلاصه چنين مىشود كه حافظ بهاء الدّين عمر ابردهى از جملهء عرفاء و مرتاضين بوده و بمفاد « منتظم ناصرى ، ج 2 » در سنه 855 وفات كرده ، و قبرش در قريه ابرده بلوك كوهپايه مشهد در شش‌فرسنگى شهر است ، و در « طرائق ، ج 3 » در بلوك شانديز مشهد نوشته و از احفاد او در اواسط مائه دوازدهم در مشهد مرحوم شيخ حسين بوده كه در مسجد گوهرشاد تدريس مىنموده و مرحوم ميرزا محمد مهدى مشهدى شهيد نزد او درس خوانده و كراماتى بوى نسبت داده‌اند و قبرش ميان صحن عتيق دم پله‌ئى است كه به سمت بازار بزرگ مىروند و روى آن ممتاز است به سنگ سفيدى .\r\nو فرزند او ملا آقا ابو محمد صاحب اين عنوان است كه در اين سال وفات كرده و قبرش در حرم مطهر پشت سر أنور است ، و از احفاد او حاجى شيخ ابو محمد متولى مدرسهء نواب و حاجى ميرزا ابو الحسن سركشيك پنجم فرزندان شيخ حسين بن ملا آقا ابو محمد مذكوراند .\r\n\r\n* ( 577 - وفات الفت ، شاعر كردستانى ) *\r\nوى ملا احمد فرزند ملا مهدى شيخ الاسلام و خود از شعراء والامقام بوده ، و پس از پدر شيخ الاسلام آن ولايت شده و در اين سال وفات نموده ، چنان كه در « گلچين جهانبانى » تأليف سرتيپ محمد حسين ميرزاى جهانبانى نوشته .\r\n\r\n","description":"","footnote":"","page_name":" 1118 ","page_number":98},
  {"content":"\r\n\r\n\r\n* ( 578 - تولد اسماعيل پاشا مصطفى فلكى مصرى ) *\r\nوى از علماى رياضيين و أفاضل منجمين مصر بوده كه در اين سال - چنان كه در « معجم المطبوعات : 444 » نوشته - متولد شده ، و در پاريس علوم رياضيه را تحصيل كرده و به تكليف دولت مصر هم آنجا در مكانيك عملى براى آلات رصدى و لوازم آن كار كرده ، و چون بمصر برگشت متصدى رصدگاه فلكى و نظارت تدريس مهندس خانه خديوى گرديد ، و هر سال تقويمى بفرانسه و عربى منتشر مىكرد كه دولت وقت در امور حسابات آن را به كار مىآورد ، و هم كتب چندى تأليف كرده :\r\nاول كتاب « الآيات الباهرة » در نجوم زاهره . دويم كتاب « بهجة الطالب » در علم كواكب سيم كتاب « التحفة المرضيه » در مقاييس و موازين متريه كه آن را از فرانسه به عربى ترجمه كرده . چهارم كتاب « ترجمه احوال محمود پاشا فلكى » كه آن را بمعيت محمد پاشا مختار تأليف كرده . پنجم كتاب « الدرر التوفيقية » در تقريب علم فلك و جبوديزيه ، در دو جزء .\r\nو او پس از مدت هفتاد و نه سال قمرى عمر در اين سال وفات كرده .\r\n\r\n* ( 579 - وفات مرحوم حاجى ميرزا داود 33 مشهدى ، ره ) *\r\nوى فرزند مرحوم ميرزا محمد مهدى 32 شهيد است كه در ( 1218 ص 645 ) گذشت ، و خود از علما و بزرگان مشهد بوده كه در سنه هزار و صد و نود - مطابق ( 1154 - 1155 ) شمسى - متولد شده ، و در خدمت پدر بزرگوار درس خوانده ، و شعر هم مىگفته و تخلص بينوا مىنموده ، در « مجمع الفصحا » اين دو بيت را از او آورده :\r\n اى كاش كه از خاك دميدن نگذارند * آن گل كه برد بادش و چيدن نگذارند\r\nچشم بيمار تو شد باعث بيمارى دل * باز دارم من از آن چشم پرستارى دل \r\nو او پس از مدت پنجاه سال عمر در اين سال وفات كرده .\r\n\r\n","description":"","footnote":"","page_name":" 1119 ","page_number":99},
  {"content":"\r\n\r\n\r\n* ( 580 - وفات مرحوم نظرعلى شاه نائينى ، ره ) *\r\nوى حاجى ميرزا رحيم شيخ الاسلام ابن حاج سعيد بن حاج ميرزا رحيم منوچهرى نائينى است .\r\nمنوچهرىها طايفه‌ئى هستند از نائين كه نسبشان منتهى مىشود بمنوچهر نامى كه يكى از امراء مغول بوده ، يا اينكه شخصيت بارز ديگرى داشته ؛ چنان كه در « تاريخ نائين 4 :\r\n51 » نوشته ، و پس از استقرار منصب شيخ الاسلامى در آنها بشيخ الاسلامى معروف شده‌اند ، و آن هم اختلاف است كه در چه وقت بوده ، خود اين طايفه مىگويند حاج ميرزا رحيم اول و فرزندش حاج سعيد ( كه بانى مسجدى در جنب مسجد خواجهء نائين است ) جد و پدر صاحب عنوان ؛ هر دو شيخ الاسلام نائين بوده‌اند ، و آقاى ميرزا حسين امامى گويد حاج سعيد پدر صاحب عنوان بشيراز رفته و از كريم خان اين منصب را براى فرزندش گرفته و قبل او نائين شيخ الاسلام مخصوص نداشته و وظائف او را امام جمعهء وقت انجام مىداده ؛ چنان كه اين همه در تاريخ مذكور ( جلد و صفحه مرقوم ) نوشته .\r\nو به‌هرحال ، ترديدى در شيخ الاسلام بودن صاحب عنوان نيست ، و اينكه او از علماء وقت خود در نائين بوده و نام اصلى او را ميرزا رحيم و از بابت احترام او را ميرزا عبد الرحيم ( يا ميرزا محمد رحيم ) مىنوشته‌اند چنان كه در « بستان » و « تاريخ نائين 1 : 116 و 4 : 51 » وى را بعنوان اول ، و در « طرائق 3 : 94 و 95 » بعنوان دويم نوشته‌اند .\r\nو به‌هرحال ، از مواضع مذكوره چنين برآيد كه وى در اصفهان درس خوانده و فنونى از علوم را ياد گرفت ، و در نائين بلوازم منصب مزبور قيام مىنموده ، و با اين وصف هم به خدمت نورعلى شاه ( كه در 1212 ش 188 گذشت ) رسيده و وارد مرحله تصوف و عرفان شده تا از خلفاء وى گرديده ، و شعر هم مىگفته و تخلص صحبت و نظر مىنموده ، چنان كه هم در طريقت\r\n\r\n","description":"","footnote":"","page_name":" 1120 ","page_number":100},
  {"content":"\r\n\r\nلقب نظرعلى شاه داشته ، و در اين سال وفات كرده ، و در نائين در مصلاى مخروبه عتيق دفن شده ، و سه پسر و دخترى از وى بازمانده و از پسران :\r\nاول حاج ميرزا محمد سعيد است كه در ( 1277 ) در احوال مرحوم ميرزاى نائينى بيايد .\r\nدويم ميرزا زين العابدين كه در « تاريخ نائين 4 : 53 و 54 » چندين نفر اولاد و احفاد از وى آورده ، بعضى از علما و بعضى از وعاظ و بعضى از اعضاء ادارات دولتى و بعضى از اهل دنيا و حريص در جمع اموال و غيره بوده‌اند .\r\nسيم حاج ميرزا محمد على صدر الفضلا كه براى او هم در ( ص 54 ) اولاد و اعقابى نوشته .\r\nو نيز صاحب عنوان دخترى داشته كه وى زوجه ميرزا محمد باغچه‌اى است كه در ( 134 ) بيايد .\r\n\r\n* ( 581 - وفات طالب عليخان شاعر لكهنوى ) *\r\nدر « الذريعة 9 : 780 ش 5263 » شرحى دربارهء او نوشته بخلاصهء اينكه وى فرزند علىبخش و شاگرد قتيل شاعر لاهورى است كه در اين سال بيايد ، و خود شعر مىگفته و تخلص عيشى مىنموده ، و در اين سال با زوجه‌اش وفات كرده .\r\n\r\n* ( 582 - وفات شيخ عبد الرحمن جبرتى حبشى ) *\r\nجبرت شهرى است در ناحيهء زيلع بر وزن جعفر در أراضى حبشه .\r\nو شيخ عبد الرحمن فرزند شيخ بدر الدّين ابو التهانى حسن بن ابراهيم بن حسن بن على\r\n\r\n","description":"","footnote":"","page_name":" 1121 ","page_number":101},
  {"content":"\r\n\r\nابن محمد بن عبد الرحمن عقيلى حنفى است كه پدرش شيخ حسن از علماء معروف حنفيه و صاحب تأليفات چندى بوده تولدش سنه 1110 مدت عمرش 76 سال وفاتش سنه 1186 .\r\nو شيخ عبد الرحمن خود نيز از علما و مؤرخين اهل سنت بوده كه در سنه هزار و صد و شصت و هفت - مطابق ( 1132 يا 1133 ) شمسى - متولد شده ، و در علوم عصر خويش متمكن گرديده ، و در جامع الازهر بتدريس پرداخت ، و چون فرانسويان مصر را گرفتند بكتابت ديوان معين شد و پس از چندى آن را ترك كرده و او را تأليفات چندى است :\r\nاول كتاب « عجائب الآثار » در تراجم و أخبار كه معروف به « تاريخ جبرتى » و در حقيقت تتمهء « تاريخ ابن أياس » است ، و در آن وقايع اواخر قرن دوازدهم و أوائل سيزدهم هجرت را بتفصيل و اختصار به ترتيب سنواتى تا سنه 1236 و تراجم بعضى از رجال را ذكر كرده ، و چندين نفر از علماء مصر بمعاونت يكديگر آن را بفرانسه ترجمه كرده‌اند .\r\nدويم كتاب « مظهر التقديس » برفتن دولت فرنسيس كه در آن تخليهء فرانسه مصر را و بعضى از آداب منظومه و منثورهء مناسب آن را كه شيخ حسن بن محمد مشهور بعطار ذكر كرده جمع نموده ، و در سلخ شعبان سنه 1216 از تأليف آن فارغ شده و آن را نيز به زبان فرانسه ترجمه نموده‌اند .\r\nو پس از هفتاد و سه سال قمرى عمر ، در اين سال وفات كرد .\r\nو تاريخ وفات وى را در « معجم المطبوعات : 675 » در صدر عنوان او مردد بين سال 1237 و اين سال و در متن عنوان در ماه رمضان سنه 1237 و بقولى ديگر حيات او را تا ( 14 ع 1 ) اين سال ( 1240 ) ذكر كرده ، و در غلطنامه ( ص 7 ) حكايتى آورده مبنى بر اينكه در سنه 1238 جمعى از دزدان بر فرزند عبد الرحمن جبرتى هجوم آورده و او را چندان زخم زدند كه بدانها وفات كرد و پدرش چندان بر او گريست كه نابينا شد و پس از اندك مدتى وفات كرد ، آنگاه چنين استظهار كرده كه تاريخ وفات پسر را اشتباها به پدر نسبت داده‌اند ، انتهى .\r\nو در « كنز العلوم و اللغة : 299 » نيز وفات او را در 1237 نوشته ، و بااين‌همه ما چنين\r\n\r\n","description":"","footnote":"","page_name":" 1122 ","page_number":102},
  {"content":"\r\n\r\nگمان قريب بيقين كرديم كه وفات او در اين سال بوده و اينجا در اين سال آورديم « 1 » .\r\n\r\n* ( 583 - وفات شيخ غلام مصحفى همدانى ) *\r\nوى - چنان كه در « الذريعة 9 : 1054 ش 6849 » فرموده - فرزند محمد ، و اصلش از امروهه بوده و در لكهنو سكونت نموده ، و چندين كتاب تأليف فرموده : اول كتاب تذكرهء « عقد ثريا » . دويم كتاب « تذكره هندى » تأليفش سنه 1209 . سيم شش « ديوان » به زبان ريخته يعنى اردو . چهارم ديوانى به زبان فارسى . و در اين سال در لكهنو وفات كرده .\r\n\r\n* ( 584 - تولد حاجى ميرزا محمود 33 شيخ الاسلام تبريزى ، ره ) *\r\nوى فرزند مرحوم حاجى ميرزا على اصغر 32 شيخ الاسلام است كه در ( 1278 ) بيايد ، و خود از علماء اعيان و رجال معروف آذربايجان بوده ، و شرح احوالش در كتاب « دانشمندان آذربايجان : 268 » و « ريحانة الادب 2 : 378 » و مقدمه « ترجمه مسائل الدعاء » كه اينك ذكر مىشود و « علماء معاصرين : 40 » نوشته ، و از آنها با ملاحظه بعضى از مواضع ديگر چنين برآيد كه او در شب شانزدهم ماه رمضان المبارك اين سال - چنان كه در « علماء معاصرين » نوشته - مطابق اواسط ثور ماه برجى ؛ در تبريز متولد شده ، و پس از خواندن كتب مقدماتى عربى و فارسى براى تكميل تحصيلات خود بنجف رفت ، و آنجا در نزد شيخ انصارى و حاجى شيخ مهدى آل كاشف الغطا و فاضل ايروانى و شيخ محسن خنفر و شيخ مشكور مجتهد عرب و غيره درس\r\n\r\n\r\n","description":"","footnote":"\r\n( 1 ) زر كلى نيز در « الاعلام » و كحاله در « معجم المؤلفين » وفات جبرتى را در سال 1237 ذكر نموده‌اند . م .\r\n","page_name":" 1123 ","page_number":103},
  {"content":"\r\n\r\nخواند ، و بعد از مدتى بتبريز باز آمد و مورد توجه عموم واقع گرديد ، و چنان كه در « مرآة البلدان ، ج 3 » نوشته در أواسط ذىالحجه سنه 1282 شيخ الاسلام شد ، و البتّه آن بعد از وفات برادرش ميرزا شفيع بوده ؛ و بعد از آن رياستى مهم برايش فراهم گرديد كه در « المآثر :\r\n160 س 1 » عنوانى برايش قرار داده ، و در علوم و فنون عديده تبحرى تمام بهم رسانيد ، و در حل غوامض مسائل علمى از نوادر بشمار آمد و چندين جلد كتاب تأليف كرد :\r\nاول كتاب « ابداء البداء » در حقيقت قدر و قضا و تحقيق مسئله بداء .\r\nدويم كتاب « تمييز الصحيح من الجريح » در تعادل و تراجيح .\r\nسيم كتاب « حقايق القوانين » در حاشيه و شرح بر « قوانين » ميرزاى قمى .\r\nچهارم « حواشى بر مجمع البحرين » طريحى .\r\nپنجم كتاب « دكة القضاء » در شهادت و قضاء فقط از مسائل فقه . در « الذريعة 8 : 235 » بعد از ذكر اين كتاب فرمايد : دكة القضاء نام كرسى قضاوت است و هم نام دكهء معروفه‌اى است در مسجد كوفه كه گويند حضرت امير المؤمنين براى قضاوت بر آن مىنشسته ، انتهى .\r\nششم « رساله در درايت » كه در آخر آن شطرى درباره « تفسير عسكرى » و « فقه الرضا » ( ع ) دارد .\r\nهفتم « رساله در عدم حجيت اصول مثبته » .\r\nهشتم رساله « مشتقات » .\r\nنهم رساله « الوقيه » در مسئله تقيه .\r\nدهم كتاب « عجب العاجب » در مسئله اجرت بر واجب .\r\nيازدهم كتاب « غاية الآملين » در حل لغات مشكله آيات و أخبار مانند « نهايه » ابن اثير و « مجمع البحرين » و غيره به ترتيب حروف تهجى در چند جلد كه در « شجره‌نامهء سادت وهابىها :\r\n43 » فرمايد كه فقط دو جلد از آن در أبواب ألف از مسوده در آمده ، و همانا وى از نخست نام آن را « مواقع النجوم » نهاده و بعد تغيير داده و بدين نام ناميده ، و از جلائل كتب بشمار آيد ، انتهى .\r\nدوازدهم كتاب « كاشفة الكشاف » در حاشيه بر « كشاف » زمخشرى .\r\nسيزدهم كتاب « مسائل الدعاء » در جواب سؤال از تنافى دعاء با قضاء كه سيد ابو الفضل\r\n\r\n","description":"","footnote":"","page_name":" 1124 ","page_number":104},
  {"content":"\r\n\r\nحسينى تبريزى ( نزيل قم صاحب كتابى در جمع هزار و ششصد حديث كه چهل اربعين باشد ) آن را به فارسى ترجمه كرده ، و سيد ناصر الدّين قمى مقدمه‌ئى در احوال مؤلف بر آن نوشته ، و مادر صدر عنوان نام آن را برده و هم در احوال بعضى از افراد اين خانوادهء قاضىها يا - شيخ‌الاسلام‌هاى تبريز نقل قولى از آن كرده‌ايم .\r\nچهاردهم كتاب « مفتاح البسملة » .\r\nپانزدهم كتاب « منتهى المقاصد » در نحو .\r\nشانزدهم كتاب « منهل الصافى » در حاشيه بر تفسير صافى .\r\nهفدهم « رساله‌ئى » در احوال خودش .\r\nو از مآثر وى مسجدى است در تبريز برابر حمام حاجى ميرزا موسى خان .\r\nمرحوم حاجى ميرزا محمود در سنه 1309 از تبريز بعزم نجف حركت كرد و از آنجا بمكهء معظمه رفت و آنجا در سنه هزار و سيصد و ده - بنص مجلدات عديده « الذريعة » - بوباء وفات كرد و در قبرستان معلا مقابل مقبرهء حضرت ابو طالب ( عليه السلام ) در مقبره حضرت خديجه خاتون ( عليها السلام ) دفن شد .\r\nو در « شجره‌نامهء سادات وهابىها : 23 » براى او دو فرزند نوشته بنام ميرزا لطف‌على 34 ( كه عقبى براى او ننوشته ) و حاج ميرزا امير 34 شيخ الاسلام ( كه براى او اولاد و احفادى ذكر كرده ) .\r\n\r\n* ( 585 - وفات ميرزا قتيل ، شاعر لاهورى ) *\r\nوى ميرزا محمد حسين بن دركاهىمل ، از هنود كايته است كه بنا بر آنچه در « الذريعة ج 9 » نوشته با ملاحظه بعضى از مواضع ديگر با پدر خود بفيض‌آباد رفته ، و در هيجده‌سالگى بر دست ميرزا محمد باقر شهيد مسلمان شده و روش تشيع را اختيار نموده ، و در شعر تخلص قتيل مىكرده ، و پس از آن بلكهنو رفته و تأليفاتى دارد :\r\n\r\n","description":"","footnote":"","page_name":" 1125 ","page_number":105},
  {"content":"\r\n\r\nاول كتاب « چهار شربت » بنام « اشربهء محمديه » در عروض و قوافى كه آن را در سنه 1217 در لكهنو بنام سيد محمد بن مير أمان على تأليف كرده .\r\nدويم كتاب « شجرة الامانى » .\r\nسيم كتاب « نهر الفصاحة » در قواعد لغت فارسى كه بنام برادر سيد محمد مذكور تاليف كرده .\r\nو او شاگردان چندى داشته : اول طالب عليخان عيشى كه در عنوان سابق گذشت .\r\nدويم منشى سيد مظفر عليخان اسير شاعر لكهنوى .\r\nو او در اين سال وفات كرده ، و نامش را محمد حسن نيز نوشته‌اند .\r\n\r\n* ( 586 - وفات حاج محمد رضا ، أزرى بغدادى ) *\r\nوى فرزند حاج محمد تميمى است كه در ( 1211 ش 160 ) گذشت . و خود از بزرگان شعراء عرب و اهل علم و أدب بوده كه در هزار و صد و شصت و اندى - چنان كه در الذريعة 9 :\r\n69 » فرموده - متولد شده ، و از دو برادر خود اول شيخ محمد يوسف ( متوفى در 1212 ) و دويم شيخ كاظم ( 1211 ) كوچك‌تر بوده و به‌همين‌جهت او را ازرى صغير نوشته‌اند ، و او امام ادب و لسان عرب بلكه بر برادرش شيخ كاظم برترى داشته و آثار جليله از او بازمانده همچون « ديوان اشعار » ، و از منظومات او « نظم حديث كساء » و « مجارات سبعهء معلقه » در مدح حضرت امير المؤمنين ( صلوات اللّه و سلامه عليه ) است كه بر صاحبان آنها برترى جسته ؛ و قصايد بسيارى كه هر مصراعى از آن تاريخ است ، از آن جمله « قصيده‌ئى در مدح سيد بحر - العلوم » بتاريخ 1205 .\r\nو بالاخره او در اين سال يا اندكى بعد از آن وفات كرده . و در « شهداء الفضيلة : 293 » قصيده‌ئى از وى در واقعهء قتل و غارت فرقه وهابيه كربلاى معلا را نقل كرده كه شامل 66 بيت\r\n\r\n","description":"","footnote":"","page_name":" 1126 ","page_number":106},
  {"content":"\r\n\r\nو هر مصراعى تاريخ آن واقعهء فاجعه كه 1216 است مىباشد ، و در كتاب « تاريخ وهابيه » اين بيت را از او در تاريخ آن واقعه آورده :\r\nو نادى به نادى الصلاح مورخا :\r\n لقد عاودتنا اليوم ازراء كربلا \r\n1216 و ما در جلد دويم سال ( 1216 ) در احوال مرحوم ملا عبد الصمد همدانى فهرست قتل و غارت‌ها و خرابىهائى كه در كربلا رخ داده ذكر كرديم ، و چندين نفر ديگر از شعرا را ياد داريم كه هريك قصيده‌ئى در موضوعى گفته‌اند كه هر مصراعى از آن تاريخ آن موضوع است بدين قرار :\r\nاول مرحوم محتشم كاشانى كه در « فارسنامه ناصرى ، گفتار 1 : 113 » فرمايد وى سى و دو بيت در جلوس شاه اسماعيل ثانى صفوى گفته كه هر مصراعى شامل تاريخ است كه 984 بوده ، انتهى ، و محتشم خود در سنه 996 وفات كرده .\r\nدويم ميرزا محمد صادق ناطق به شرحى كه در 1235 ( ص 1013 ) گذشت .\r\nسيم مرحوم معتمد الدوله نشاط به شرحى كه در ( 1244 ) بيايد .\r\nچهارم ميرزا اسماعيل دبير تفرشى كه در ( 1271 ) بيايد .\r\nپنجم سيد على بديع‌زاده هور كه در ( 1330 ) بيايد و منظومه كوچكى بنام « تحفة المسلمين هور » بدين‌منظور بنظم آورد كه هر مصراع آن 1360 مىشود كه سال نظم آن باشد .\r\n\r\n* ( 587 - وفات محمد صالح زبيرى ) *\r\nوى به‌طورىكه در « ريحانة الادب 2 : 117 » در عنوانى مخصوص و « كنز العلوم : 523 » نوشته : جمال الدّين ابو عبد اللّه بن ابراهيم ، و خود از علماى اهل سنت از فرقه شافعيه است ، و تأليفاتى دارد : اول « كتابى در فتاوى » . دويم كتاب « فيض الملك العلام » در مناسك حج بر مذهب شافعى كه يوسف بطاح مكى شرحى بر آن نوشته بنام « ارشاد الانام » . و بالاخره صاحب\r\n\r\n","description":"","footnote":"","page_name":" 1127 ","page_number":107},
  {"content":"\r\n\r\nعنوان در اين سال به پنجاه و دوسالگى وفات كرده .\r\n\r\n* ( 588 - وفات مير محمد على مدرس يزدى ) *\r\nوى فرزند سيد عليرضا ابن سيد زين العابدين طباطبائى و خود از علما و فقهاء عصر خويش بوده ، و كتابى بنام « اللؤلؤ المنثور » در حاشيه بر « قوانين » تأليف كرده ، و در اين سال وفات نموده چنان كه در « الذريعة 18 : 385 ش 559 » فرموده .\r\n\r\n* ( 589 - وفات الفت ، شاعر كاشانى ) *\r\nوى ميرزا محمد قلى افشار و اصلا از آذربايجان و از شعراى آن روزگار و در خدمت شاهزاده حسنعلى ميرزاى شجاع السلطنه نامه‌نگار بوده ، و « ديوانى » قريب پنج هزار بيت از همه انواع اشعار داشته ، و در اين سال وفات نموده ، چنان كه در « مجمع الفصحا 2 : 72 » و « الذريعة 9 : 90 » فرموده‌اند .\r\n\r\n* ( 590 - وفات درياى شاعر چهارمحلى ) *\r\nچهارمحل در ( 1270 ) بيايد ، و درياى صاحب عنوان به‌طورىكه در « تاريخ چهارمحل :\r\n102 » نوشته - با ملاحظه بعضى از مواضع ديگر - نامش نصر اللّه و فرزند عبد ( اللّه ) الوهاب قطره است كه در ( 1270 ) بيايد ، و خود در اين سال در قريهء سامان اين ناحيه متولد شده ،\r\n\r\n","description":"","footnote":"","page_name":" 1128 ","page_number":108},
  {"content":"\r\n\r\nو در قصيده‌سرائى طبعى قادر بهم رسانيده و از شعراى زمان محمد شاه بشمار آمده ، و اين غزل از او است :\r\n كسى كه روى ترا رشگ ماه تابان كرد * به روى خوب تو مايل مرا دل‌وجان كرد\r\nبيك نمودن رخ جان ز دست خلق گرفت * بيك فشاندن مو عالمى پريشان كرد\r\nبدهر زيستنم دور از تو مشكل بود * اميد وصل تو بس كار بر من آسان كرد\r\nبهاى بوسه طلب كرد جان و من دادم * رقيب بدگهرش عاقبت پشيمان كرد\r\nز هجر روى نكوى تو اى مه تابان * بيا بديدهء دريا نگر چه طوفان كرد \r\n\r\n* ( 591 - تولد ملا نظر على طالقانى طهرانى ) *\r\nوى ، چنان كه در « الذريعة 1 : 269 » و برخى از جلدهاى ديگر فرموده ؛ فرزند سلطان محمد ، و خود از علما و فقهاء والاشان بوده كه در اين سال متولد شده و در نزد شيخ انصارى درس خوانده و در طهران سكونت نموده و آنجا بمواعظ منبرى اشتغال داشته چنان كه در محل مرقوم وى را بفقيه اصولى واعظ حافظ قرآن حكيم وجيه وصف نموده ، و تأليفاتى دارد :\r\nاول « كتابى در اجتماع امر و نهى » . دويم كتاب « طراز المصائب » در مقتل . سيم كتاب « كاشف الاسرار » . چهارم كتاب « مناط الاحكام » . و پس از مدت شصت و شش سال عمر در سنه هزار و سيصد و شش در مشهد مقدس ، بلاعقب وفات كرده .\r\n\r\n","description":"","footnote":"","page_name":" 1129 ","page_number":109},
  {"content":"\r\n\r\nسنه 1241 قمرى مطابق سنه 1204 شمسى\r\nغره محرم الحرام ( . . . ) اسد ماه برجى\r\n\r\n* ( 592 - وفات سلطان بالادين ، اويسى صوفى ) *\r\nاز قرارى كه در « ريحانة الادب 2 : 212 » تأليف ميرزا محمد على مدرس تبريزى نوشته وى از عرفاى نامى عهد خود بوده ، و پس از پدر بر مسند ارشاد نشسته ، تا در ماه جمادى الآخرهء اين سال - مطابق ( جدى - دلو ) ماه برجى - وفات كرده ، و غلام سرور هندى در تاريخ او گفته :\r\n چو سلطان ز دار فنا بست رخت * تو تاريخ ترحيل و توصيل آن\r\nز ( مخدوم سلطان عرفان ) بجو * ديگر ( نامور شيخ بالا ) بخوان \r\n1241\r\n\r\n","description":"","footnote":"","page_name":" 1130 ","page_number":110},
  {"content":"\r\n\r\nسنه 1205 شمسى\r\nسه‌شنبه دوازدهم شعبان اول حمل ماه برجى\r\n\r\n* ( 593 - وفات مرحوم شيخ موسى نجفى ) *\r\nوى فرزند بزرگ مرحوم شيخ جعفر نجفى ( 1228 ) ، و خود از علماء أعلام و فقهاء بزرگوار عظام در نجف اشرف بوده ، و در احاطه بمسائل و فروع فقهيه خبرتى تمام و احاطتى كامل داشته . چنان كه در « قصص العلماء : 145 » فرموده كه پدرش شيخ جعفر مىگفته كه علم فقه ببكارت خود باقى است و مس نكرده است آن را مگر شهيد اول و من و فرزندم شيخ موسى !\r\nو همانا وى در نزد پدرش درس خوانده و هم از او روايت مىكند .\r\nو روايت مىكنند از او چند تن ، از آن جمله : برادرش شيخ حسن كه در ( جلد 1 سال 1201 ش 68 ص 121 ) گذشت و او كتابى دارد بنام « منية الراغب » در شرح « بغية الطالب » تأليف پدرش كه آن شرحى است مزجى و تا آخر نماز جماعت رسيده . و هم او « حاشيه » ئى بر آن دارد كه در برخى از نسخ در متن درج شده و در برخى برمز « م » از متن امتياز يافته و در برخى خط قرمز بر آن كشيده شده .\r\nو او در آدينه پانزدهم ماه شعبان المعظم اين سال ، چنان كه آقا نجفى مرعشى در حاشيهء « هداية الانام : 79 » بدون روز هفته فرموده - مطابق 4 حمل ماه برجى - وفات كرده ، و در نزد پدر خود دفن شده ، و فرزندان چندى داشته :\r\nيكى مرحوم شيخ محمد رضا كه در ( 1297 ) بيايد ، و ديگر شيخ مهدى كه دخترش\r\n\r\n","description":"","footnote":"","page_name":" 1131 ","page_number":111},
  {"content":"\r\n\r\nزوجه آقا جلال الدّين فرزند آقا نجفى اصفهانى كه در ( 1281 ) بيايد بوده ، و پسرش شيخ موسى مشهور به عرب ساكن مسجد شاه اصفهان بوده ، و در آن شهر اولاد و أعقاب كثيره ذكورا و اناثا از پسران و دختران وى بازمانده و تاكنون موجوداند به شرحى كه در كتاب « نسب‌نامه الفت » بتفصيل نوشته شده .\r\nو نيز شيخ موسى صاحب عنوان دخترى داشته كه او زوجه سيد حسن حكيم حسينى نجفى بوده ، و خانواده حكيم حسينى غير از آل حكيم ديگرى در نجف هستند كه آنها حسنى مىباشند ؛ چنان كه در « ماضى النجف و حاضرها : 111 در پاورقى » نوشته .\r\n\r\n* ( 594 - تولد شيخ محمد عباس هندى يمنى ) *\r\nوى فرزند ميرزا احمد شروانى ( 1200 ص 108 ) و خود از اهل علم و ادب و تاريخ و نظم و نثر بوده ، و در شعر فارسى تخلص رفعت مىنموده . و همانا در بيست و دويم ماه شوال المكرم اين سال چنان كه در « نقباء البشر : 984 » و « مجله يادگار » سال 5 ش 4 و 5 ص 145 » نوشته - مطابق ( . . . ) جوزا ماه برجى - از دختر سيد اسماعيل در خطه اود متولد شده ، و پس از وفات پدر چندى بسياحت پرداخت و عاقبت در بهوپال اقامت نمود و مأمور ترتيب دستور العمل رسالات پادشاه آنجا شد ، و چندين كتاب نظما و نثرا تأليف كرد :\r\nاول كتاب « آثار العجم » . دويم كتاب « آيينه محبوب » . سيم كتاب « باغ چهارچمن در تاريخ دكن » تأليف آن سنه 1304 . چهارم كتاب « تاريخ آل امجاد » در سيرت نبوى و خلفا و اولاد . پنجم كتاب « جواهرخانه » . ششم كتاب « سلطان‌نامه گرامى » در تاريخ مختصر سلاطين عثمانى تأليف آن سنه 1304 . هفتم كتاب « قلائد الجواهر » در احوال بواهر كه فرقه اسماعيليه بهره باشند و خود هم از آنها بوده چنان كه در « نقبا » است . ليكن در « الذريعة ج 17 » نوشته كه آن در رد آن فرقه است ، تأليف آن سنه 1287 . هشتم كتاب « قياصره روم » در ترجمه كتاب « مصباح السارى » ابراهيم افندى ترك .\r\n\r\n","description":"","footnote":"","page_name":" 1132 ","page_number":112},
  {"content":"\r\n\r\nدر « الذريعة 3 : 234 » چنين استظهار كرده كه وى تا سال 1307 زنده بوده ، و در « نقباء البشر : 988 » حيات او را تا سال 1309 نيز استظهار كرده « 1 » .\r\n\r\n* ( 595 - تولد حاجى محمد رحيم خان كرمانى ) *\r\nوى فرزند حاجى محمد كريم خان است كه ( در سال 1225 ص 133 ) گذشت . و خود از علماء بزرگ فرقه شيخيه و داراى علوم عقليه و نقليه و بخصوص علوم فقه و حديث و تفسير و تأويل و تاريخ بوده ، و در بيانات منبرى تسلطى تمام داشته ، و همانا او در ماه شوال المكرم اين سال - مطابق ( ثور - جوزا ) ماه برجى - از دختر ملا محمد على ملاباشى متولد شده ، و در نزد پدر خود درس خوانده تا عالمى مبرز گرديد ، و در سرودن اقسام شعر بتازى و پارسى مهارتى تمام بهم رسانيد ، و در تطبيق ما بين ظاهر و باطن و جمع ما بين معقول و مسموع و هر دو علم فروع و اصول ميانه مشاهير فرقه شيخيه امتيازى بين پيدا كرد ، و خط را بغايت نيكو نوشت ، و در أوان شباب به مكه معظمه مشرف شد ، و هم با پدر خود بمشهد مقدس سفر نمود ، و ساليانى چند در تهران اقامت داشت كه در « المآثر : 147 س 2 » او را در عنوانى مخصوص ترجمه نموده و در آن فرمايد : بيان منبر او را از فرقه شيخيه احدى ندارد ، انتهى .\r\nو همانا وى در آن شهر با ناصر الدّين شاه رفت و آمدى بهم رسانيد و در أثر آن توهيناتى كه بر شيخيه وارد مىآمد دفع مىكرد ، و هم با اعتماد السلطنه نگارنده « المآثر » اختصاصى بزرگانه مىورزيد كه در « المآثر » فرمايد : حسن محاضره و لطف محاورهء وى را از هيچ‌كس نديده‌ام ، انتهى .\r\nو با اين همه تأليفاتى نيز دارد اول : « ارجوزه‌ئى در حكمت » . دويم كتاب « الباقيات -\r\n\r\n\r\n","description":"","footnote":"\r\n( 1 ) شرح حال مختصرى از صاحب ترجمه در كتاب « نزهة الخواطر 8 : 208 » بعنوان « ابو الفضل عباس بن احمد شروانى » مذكور و آنجا گويد : بتاريخ وفات او دست نيافتم . م .\r\n","page_name":" 1133 ","page_number":113},
  {"content":"\r\n\r\nالصالحات » در مصيبت . سيم كتاب « خوان يغما » در اسرار نماز . چهارم « رساله اماميه در علامات ظهور » كه به خواهش صنيع الدوله تأليف كرده . پنجم « رساله‌ئى در وحدت ناطق » .\r\nششم « رساله‌ئى در رد ملا محمود » كه « رد بر شيخيه » نوشته . هفتم « رساله‌ئى در شرح بسمله » .\r\nهشتم « رساله در علم اصول » . نهم « رساله شهاديه » در شرح آيه شهد اللّه ، الخ . دهم « رساله معزيه » بنام اسماعيل ميرزا معز الدوله ، يازدهم « رسالهء مؤيديه » بنام شاهزاده مؤيد الدوله . دوازدهم « رساله نوريه » در شرح آيهء نور . سيزدهم كتاب « كنز الرمز » در حكمت . چهاردهم كتاب « گلشن » در حكم و أمثال ، پانزدهم « مقالاتى در طريقت » . شانزدهم « منظومه‌ئى در نحو » . هفدهم كتاب « نصائح الملوك » كه به خواهش ناصر الدين شاه تأليف شده .\r\nو او پس از مدت شصت و شش سال و دو ماه قمرى عمر ، در ماه ذى الحجة الحرام سنه هزار و سيصد و هفت - مطابق ( سرطان - اسد ) ماه برجى - در تهران وفات كرد ، و از نخست در شاه عبد العظيم ( ع ) بطور امانت دفن شد ، و پس از چندى وى را نقل بعتبات عاليات نموده ، و در پائين پاى پدرش به خاك سپردند ، چنان كه در « تذكرة الاولياء » تأليف ميرزا نعمت اللّه صنيع - الدوله رضوى نوشته ، و پس از وى برادرش حاج محمد خان ( چنان كه در « نابغه علم و عرفان :\r\n408 » نوشته ) جانشين وى گرديد .\r\n\r\n* ( 596 - وفات مرحوم شيخ احمد احسائى ، اعلى اللّه مقامه ) *\r\nوى فرزند مرحوم شيخ زين الدّين بن ابراهيم بن صقر بن ابراهيم بن داغر بن رمضان بن راشد بن دهيم بن شمروخ بن صولة آل صقر هجرى بحرينى است « 1 » .\r\nمرحوم شيخ احمد از اجلهء علما و فقهاء محققين و اعاظم حكما و مرتاضين در مذهب\r\n\r\n\r\n","description":"","footnote":"\r\n( 1 ) براى اطلاع بيشتر از شرح حال شيخ احمد احسائى رجوع شود بطبع جديد « روضات الجنات 1 : 216 ببعد » و تعليقات آن ، طبع اصفهان . م .\r\n","page_name":" 1134 ","page_number":114},
  {"content":"\r\n\r\nشيعه بوده ، و در اين فرقه كمى بجلالت و بزرگوارى او پيدا شده‌اند ، و شعر هم مىگفته ، و شاگردش حاجى سيد كاظم رشتى « رساله » ئى در احوال او نوشته كه در روز شنبه 11 ع 1 سنه 1258 از تأليف آن فارغ شده ، و فرزندش شيخ عبد اللّه « رساله » ئى به عربى در احوال او نوشته كه فقط ترجمه فارسى آن از محمد طاهر خان فرزند حاجى كريم خان به نظر رسيده ، و هم در « روضات الجنات : 26 » در عنوانى مخصوص وى را ترجمه نموده ، و در « قصص العلماء » در ترجمه شهيد ثالث ( ص 31 ) و بعضى از مواضع ديگر آن كتاب چيزهائى درباره او نوشته ، و هم در « فهرست كتب مشايخ » احوال او ديده شده ؛ و آنچه از ملاحظه همه آنها بر روى هم برمىآيد آنكه :\r\nاو در ماه رجب الفرد سنه هزار و صد و شصت و شش - مطابق ( ثور - جوزا ) ماه برجى سال 1132 شمسى - در قريه مطيرفى أحساء متولد شده ، و در سنه 1186 از آنجا بعزم عتبات بيرون شده ، و پس از كمى بواسطهء طاعون به وطن خود برگشت ، و در رجب سنه 1212 باز بنجف و كربلا رفت .\r\nو در اين طول مدت در نزد جمعى از بزرگان درس خوانده و از چندين نفر اجازت روايت بهم رسانيده و در تهذيب اخلاق و تكميل نفس رياضات شاقه كثيره كشيده ، و در اثر آنها بمقامات عاليه و علوم عديده حكمت الهى و معرفت در حق ائمه ( ع ) و مراتب و شئونات ديگر فائز شده .\r\nو در سنه 1219 براى اعتزال از خلق بقريهء صغاده بصره رفت ، و در سنه 1221 باز بنجف و كربلا رفت و از آنجا بايران آمده و در يزد متوقف شد ، و پس از چندى بطهران رفت ، و در اوائل ذىالقعده سنه 1223 خانواده خود را از بصره بيزد آورد و خود بمشهد رفت و باز بيزد برگشت و بعد از آن باصفهان رفت ، و بعد از چندى بكرمانشاه شتافت ، و پس از سه سال در سنه 1232 بعزم حج بيرون شد ، و در ماه رمضان در شام بود و در نيمهء شوال بمدينه رهسپار گرديد ، و در ع 1 سنه 1233 از حج برگشته بنجف وارد شد ، و در 4 محرم سنه 1234 بكرمانشاه برگشت و در نزد محمد على ميرزاى دولتشاه تقربى مخصوص بهم رسانيد ، و بعد از چندى كه محمد على ميرزا وفات كرده بود بمشهد رفته و باز بيزد و از آنجا باصفهان رفت ، و پس از يك سال بكربلا شتافت .\r\n\r\n","description":"","footnote":"","page_name":" 1135 ","page_number":115},
  {"content":"\r\n\r\nو بالاخره ، وى مدت‌ها در يزد و كرمانشاه و اصفهان و غيره اقامت داشته ، و در نزد فتحعلى شاه مكانتى مخصوص بهم رسانيده و رياستى معتد بها فراهم آورده ، و در اثر آن وهم در اعتقاد ببرخى از مطالب دينيه و مسائل علميه تبعهء وى را شعبه‌اى مخصوص از شيعه قرار داده و آنها را به نسبت وى فرقهء شيخيه و نيز پشت سريه خواندند زيراكه آنها در كربلا از بابت احترام تربت مقدس حضرت سيد الشهداء ( عليه آلاف التحية و الثناء ) هماره نماز خود را در پشت سر آن حضرت بجا مىآوردند .\r\nو او را تأليفات نافعه و كتب مفيده چندى است از آن جمله : « شرح زيارت جامعه كبيره » در چهار جزء زياده بر سى هزار بيت كه اجل و اعظم و أشهر از همه و داراى مطالب مهمه در معرفت و مقامات ائمه ( عليهم السلام ) است . انجام تأليف جزء 3 آن اوائل شوال سنه 1229 و انجام تأليف جزء 4 شب 10 ع 1 سنه 1230 چنان كه در آخر هريك از آنها نوشته ، و « ديوانى در اشعار » چنان كه در « الذريعة 9 : 763 » فرموده .\r\nو جماعتى از علماء بزرگوار بفيض شاگردى يا روايت از آن جناب ممتاز و سرافرازند ، از آن جمله : ميرزا محمد تقى نورى كه در ( 1201 ) گذشت . و از او چندين نفر از شاگردانش و از آنها فرزندش مرحوم حاجى نورى چنان كه در « الذريعة 11 : 18 » فرموده .\r\nو بالاخره شيخ احمد با رنجش خاطر از اوضاع اخير ايران نسبت بوى از كربلا بحجاز حركت كرد و آنجا در منزل هديه دومنزلى مدينه در روز يك‌شنبه بيست و يكم ماه ذى القعدة الحرام اين سال - مطابق ( . . . ) سرطان ماه برجى - برياض جنان انتقال فرمود و در مدينه منوره پهلوى بقعهء مباركهء چهار امام ( عليهم السلام ) در بقيع برابر بيت الاحزان دفن شد كه تا قبل از تخريب وهابيه بقاع بقيع را قبر او آنجا معين و بر آن محجرى آهنى و سنگ لوحى بوده .\r\nو در « روضات » وفات وى را در اوائل سنه هزار و دويست و چهل و سه نوشته ، و ميرزا حسن گوهر مرثيه‌اى براى وى سروده كه ماده تاريخ آن در آخرش نيز دلالت بر 1243\r\n\r\n","description":"","footnote":"","page_name":" 1136 ","page_number":116},
  {"content":"\r\n\r\nمىكند و آن بنقل « طرائق 3 : 151 » چنين است « 1 » :\r\nقد سئلت الفكر عن تاريخه يوما فأنشد :\r\n فزت بالفردوس فوزا يا ابن زين الدّين احمد \r\n1243\r\nو براى تطبيق اين مصراع با 1241 ممكن است كه الف بعد از زاى « فوزا » و الف بعد از ياء « يا ابن » به حساب نيايد ، ليكن در عموم كتب شيخيه و جلدهاى عديده « الذريعة » و غيره همه وفات را در اين سال 1241 نوشته‌اند .\r\nو از جمله كسانى كه از وى روايت مىكند مرحوم حاجى كرباسى است كه در ( 1261 ) بيايد ، و صاحب عنوان براى او اجازه‌اى بتاريخ 1229 نوشته در غايت بسط و تفصيل كه نسخه‌اش در كتابخانه مرحوم آقاى حاج ميرزا محمد رضا نواده مجاز به خط مجيز به نظر رسيد\r\n\r\n\r\n","description":"","footnote":"\r\n( 1 ) تمام اين مرثيه 13 بيتى در يك مجموعه خطى در كتابخانه روضاتى موجود و آغاز آن چنين است : للعالم الكامل الفاضل الاديب الآخوند الملا حسن المشتهر بگوهر :\r\n قل ان سحت دما عيناى طول الدهر سرمد * قلت من تنعى ؟ فقال : الطهر زين الدّين احمد \r\nو آنجا در بيت آخر كه ماده تاريخ است بجاى قد سئلت « فسئلت » مىباشد ، و مخفى نماند كه « يا بن زين الدّين » در « طرائق » بدون الف ابن و در مجموعه خطى با الف مىباشد ، كه ماده تاريخ بدون الف 1242 و با الف 1243 مىشود ؛ درحالىكه وفات شيخ احمد را در عموم كتب شيخيه و ساير كتب تراجم در ذىالقعده 1241 ضبط كرده‌اند . اگر ماده تاريخ را بدون الف معتبر بدانيم وى در 1241 به سفر حجاز رفته و در ذىالقعده همان سال درگذشته و سپس خبر فوت او بوسيله حجاج آن سال در اوائل 1242 بعراق و ايران رسيده است ، و اللّه العالم .\r\nو ملا حسن گوهر از افاضل شاگردان صاحب ترجمه و سيد كاظم رشتى بوده و « رساله‌ئى در اثبات كفر و ضلالت حاج كريمخان كرمانى » تأليف نموده و تأليفات ديگرى نيز دارد كه برخى در مجلدات « الذريعة » و برخى در مجلدات چاپ نشده « فهرست كتب خطى كتابخانه‌هاى اصفهان » معرفى شده است . تاريخ تولد و وفاتش نامعلوم و اجمالى از شرح حال او در « الكرام البررة :\r\n341 » مذكور است . م .\r\n","page_name":" 1137 ","page_number":117},
  {"content":"\r\n\r\nو اين فقير آن را در چندين سال قبل از اين استنساخ نموده و آن را جزء كتاب « أمالى » كه يكى از تأليفات اينجانب است قرار دادم .\r\nو او را فرزندان چندى بوده : يكى كه از همه بزرگ‌تر بوده شيخ محمد تقى ، و ديگر بدون ترتيب بزرگ و كوچك‌تر بودن هريك از ديگرى : شيخ محمد كه در « روضات » فرمايد همواره انكار طريقه پدر را مىنموده و مىگفته : چنين فهميده ( عفى اللّه عنه ! ) ، و « كتابى در محاكمه بين مجتهدين و أخباريين » در جواب شيخ عبد اللّه بن محمد على قطيفى تأليف كرده ، چنان كه در كتاب « خلد برين 1 : 47 » فرموده . و ديگر شيخ علينقى ، كه خود اجازه براى آنها نوشته .\r\nو شيخ علينقى شعر هم مىگفته و « ديوانى در اشعار » دارد چنان كه در « لباب الالقاب : 46 » فرموده ، و در « الذريعة 6 ش 1454 » نوشته كه شيخ على ارشد اولاد شيخ بوده ، و در « ج 9 ص 763 » فرمايد وى مرثيه‌اى براى پدرش گفته . و خلاصه فرزندان او چهار نفر بوده‌اند بدين اسامى بدون ترتيب بزرگى و كوچكى : شيخ محمد تقى ، شيخ محمد ، شيخ علينقى ، شيخ على ؛ بناء بر آنكه او غير از شيخ علينقى باشد .\r\n\r\n* ( 597 - وفات ميرزا سيد احمد متولىباشى قمى ) *\r\nدر « مختار البلاد : 253 » دربارهء وى نوشته كه : از فضلاى متبحر و علماى متدين اين بلد بوده ، در سر كار فيض آثار بمنصب سركشيكى مفتخر بوده ، توليت شرعيه سركار فيض آثار هم با ايشان بوده . آنگاه وفات او را در اين سال ذكر كرده .\r\n\r\n","description":"","footnote":"","page_name":" 1138 ","page_number":118},
  {"content":"\r\n\r\n\r\n* ( 598 - تولد حاجى ميرزا احمد ايشيك آقاسىباشى شيرازى ) *\r\nدر « فارسنامه ناصرى . گفتار 2 : 130 » شرحى در احوال او نوشته بخلاصهء اينكه وى فرزند آقا ابو الحسن تاجر از اهل محلهء ميدان‌شاه شيراز و خود از اهل علم و ادب بوده كه در اين سال از بطن دختر نيك اختر آقا محمد على بن آقا محمد رضا بن آقا جانى بن آقا محمد - على كدخداى محلهء مرقومه در شيراز متولد شده ، و در اوائل زندگانى بمناسبت شغل أجدادى بتجارت پرداخته و چندى در يزد توقف نموده و سپس بشيراز برگشت ، و چون جد مادريش آقا محمد على از فرزند خود آقاجانى رنجيده خاطر گرديد منصب كدخدائى محلهء مذكور را بنواده خود صاحب عنوان واگذاشت و وى چند سال بدان برقرار بود ، و در سنه 1277 آن را بدائى خود آقاجانى واگذاشت و خود بهمراهى حاجى حسام السلطنه از شيراز بخراسان رفت و منصب ايشيك آقاسىباشى را تصاحب نمود ، و در سنه 1282 بهمراهى او بشيراز برگشت ، و در سنه 1286 بهمراهى نواب معزى اليه مذكور از شيراز بطهران و از آنجا با منصب امير - ديوانى بيزد رفت ، و در سنه 1291 با منصب ايشيك آقاسىباشى بشيراز برگشت ، و در سنه 1292 بهمراه نواب مذكور از شيراز بتهران و از آنجا بكرمانشاه رفت ، و در سنه 1298 بشيراز برگشت و در كنج قناعت نشست ، انتهى .\r\nو او را تأليفات چندى است ، علاوه بر اشعارى كه آنجا از او آورده : اول كتاب « تاريخ يزد » كه در « فارسنامه » نوشته ، و در « الذريعة 3 : 296 » كه جاى ذكر آن است ذكر نشده بلكه در شماره 1101 فقط فرمايد : « تاريخ يزد » فارسى است از تأليف جمعى از معاصرين كه در ايران چاپ شده ، انتهى . دويم كتاب « حديقة الشعراء » كه هم در « فارسنامه » است ، و در « الذريعة 6 : 385 ش 2407 » كتابى بدين نام آورده و فرمايد آن فارسى است در تذكره احوال ايشان ( يعنى شعراء ) كه در « دانشمندان آذربايجان » از آن بسيار نقل كرده ، و از آن چنان برآيد كه آن بعد از 1240 تأليف شده و اينكه مؤلفش از اوائل عصر ناصر الدين شاه بوده ، انتهى ، و در\r\n\r\n","description":"","footnote":"","page_name":" 1139 ","page_number":119},
  {"content":"\r\n\r\nاينجا بايد به « مجله يادگار ، سال 5 شماره ( 8 و 9 ) ص 141 » مراجعه شود . سيم « كتابى در مصائب اهل بيت نبوت عليهم السلام » .\r\nو او پس از مدت شصت و نه سال قمرى عمر ، در سنه هزار و سيصد و ده - بموجب آنچه در « در مجله يادگار » سال چهارم شماره چهارم ص 80 » فرموده - وفات نموده ، و در « دانشمندان و سخن‌سرايان فارس 1 : 212 » در بعد از سال 1313 فرموده ، و در « فارسنامه » فرزندى از وى بنام ميرزا خليل نوشته و فرمايد در عنفوان جوانى است .\r\n\r\n* ( 599 - وفات نظام عليشاه گواشيرى كرمانى ) *\r\nگواشير نام شهرى است در ولايت كرمان كه چون اعظم و أشهر ساير شهرهاى آن ولايت است خود آن را نيز كرمان گويند و در اين ايام مقصود از كرمان همان است .\r\nو نظامعلى شاه نامش ملا احمد بن حاج عبد الواحد است كه پدرش از علماء ربانى ، و خود نيز از اهل فضل و كمال و وجد و حال بوده و شعر هم مىگفته چنان كه دو جلد مثنوى « جنات الوصال » نور عليشاه را پس از وفاتش وى تكميل نموده و بنظم آورده ، و آخر در اين سال وفات كرده ؛ چنان كه در « طرائق ، جلد سيم » از روى سنگ قبرش كه در مزار مشتاقيه كرمان است نقل كرده و فرمايد : وفات او را در « بستان السياحه » در سنه 1242 و در « رياض العارفين » در سنه 1240 نوشته‌اند ، انتهى .\r\n\r\n* ( 600 - وفات شيخ احمد صاوى مالكى ) *\r\nوى فرزند شيخ محمد از كبار اولياء ، و خود از عرفاء سلسلهء خلوتيه اهل سنت و جماعت\r\n\r\n","description":"","footnote":"","page_name":" 1140 ","page_number":120},
  {"content":"\r\n\r\nبوده ، و در مقام خود شهرتى عظيم داشته ، به‌طورىكه شيخ محمد بن حسين حنفى كتبى كتابى بنام « مناقب الصاوى » در احوال وى تأليف كرده ، و ما اينجا شرح احوال او را از « لغتنامه دهخدا 3 : 1352 » مىآوريم و چنين گوئيم كه چنان كه در آنجا نوشته با ملاحظه بعضى از مواضع ديگر وى در سنه هزار و صد و هفتاد و پنج - مطابق سال ( 1140 - 1141 ) شمسى - در صاءحجر بكنار رود نيل از اقليم غربى مصر متولد شده ، و هم در آنجا قرآن عظيم را حفظ نموده و در سنه 1187 براى طلب علم بجامع الازهر آمد و پس از تحصيلات و تكميلات تأليفات چندى فراهم كرد :\r\nاول كتاب « الاسرار الربانية و الفيوضات الرحمانية » بر صلوات درديريه . دويم كتاب « بلغة السالك » براى « اقرب المسالك » دو جزء كه آن حاشيه‌ئى است بر « شرح صغير أقرب المسالك » بسوى مذهب مالك تأليف سيدى احمد دردير ، در فقه مالك . سيم « حاشيه بر تفسير جلالين » چهار جزء . چهارم « حاشيه بر شرح الخريدة البهية » تأليف شيخ احمد در دير . پنجم « حاشيه بر شرح تحفة الاخوان » در علم بيان ، و شيخ على بولاقى حاشيه‌ئى بنام « بيان البيان » بر اين حاشيه صاحب عنوان نوشته . ششم « شرح منظومهء در دير » در أسماء الحسنى .\r\nو او پس از مدت شصت و شش سال قمرى عمر در اين سال وفات كرده ، چنان كه نص جلد مرقوم « لغت‌نامه : 1453 » است كه در آن ثانيا عنوانى براى وى قرار داده و ذكر مختصرى از او نموده ، و در عنوان اول كه نسبة مفصل‌تر است پس از ذكر نام و نسب وى اين‌طور نوشته :\r\n( 1175 - 1241 ) كه مفهوم از آن تاريخ تولد و وفات است .\r\nو احمد دردير كه در اينجا نامش برده شده در ( 1201 شماره 66 ) گذشت .\r\nو شيخ على بولاقى مذكور فرزند حسين مرعى ، و تا 1307 زنده بوده است .\r\n\r\n","description":"","footnote":"","page_name":" 1141 ","page_number":121},
  {"content":"\r\n\r\n\r\n* ( 601 - وفات امان اللّه خان والى كردستان ) *\r\nوى از معاريف زمان فتحعلى شاه قاجار بوده ، و در اين سال وفات نموده ، و فرزندش خسرو خان نيز والى كردستان بوده ، و حسن‌جهان‌خانم مشهور به واليه دختر فتحعلى شاه را بزوجيت داشته ، و فرزند او از اين دختر امان اللّه خان ثانى همنام جد خود است كه از شعرا و اهل فضل و كمال بوده و تخلص والى مىنموده و به همين عنوان در « مجمع الفصحا 2 : 545 » ذكر شده .\r\n\r\n* ( 602 - تولد حاجى ميرزا حسينخان سپهسالار قزوينى مشير الدوله ) *\r\nوى فرزند مرحوم ميرزا نبى خان امير ديوان‌خانه‌ى ابن عابدين است كه او را حاجى ميرزا زين العابدين نوشته‌اند . در « تاريخ مدرسه سپهسالار » تأليف آقاى ابو القاسم سحاب ، مرحوم ميرزا نبى خان را فرزند ابو القاسم خان مازندرانى نوشته و فرمايد : از آنجا بقزوين آمده و فرزندان او بقزوينى مشهور شده‌اند ، انتهى . و همانا يكى از آنها ابراهيم خان است كه در دولت محمد شاه ، ميرآخور بوده ، و ديگر ميرزا نبى خان كه از رجال كاردان در دولت محمد شاه بوده و بين او و ميرزا محمد تقى امير رابطه صميمانه‌ئى استقرار داشته ، و در دولت مذكور مراتبى طى نموده و ترقيات قابل اهميتى كرده ، چنان كه نخست بحكومت قمشه و اصفهان رسيده ، و در سنه 1256 امير ديوان‌خانه و مباشر امور ايالت مملكت فارس بوده ، و بعدها وزير عدليه شده ، و در هر كار لياقت خود را بظهور رسانيده ، و پس از وفات چهار پسر واگذاشته :\r\nاول صاحب عنوان . دويم يحيى خان معتمد الملك كه در ( 1243 ) بيايد ، و مادر\r\n\r\n","description":"","footnote":"","page_name":" 1142 ","page_number":122},
  {"content":"\r\n\r\nاين دو نفر قزوينى بوده . سيم نصر اللّه خان نصر الملك كه مادرش علويه بوده ، وفاتش سنه 1307 قبرش در شاه عبد العظيم ( ع ) . چهارم حاج ميرزا عبد اللّه خان علاء الملك كه مادرش افتخار السلطنه دختر فتحعلى شاه بوده و « قرآن چاپ علاء الملك » منسوب بدوست ، و در سنه 1311 وفات كرده و مانند برادر در شاه عبد العظيم ( ع ) دفن است .\r\nو مرحوم حاجى ميرزا حسينخان صاحب عنوان از اجله و اعاظم معاريف رجال بزرگوار ايران است ، و به‌طورىكه در « تاريخ مدرسهء سپهسالار » تأليف آقاى ابو القاسم سحاب ( ص 29 ) فرموده ، مردى نيك سيرت و كريم النفس و متدين بوده ، و در عين حال با تمدن جديد تربيت شده ، و با معاشرت‌هاى طولانى و آميزش و اختلاطى كه از اول جوانى تا آخر عمر با مردم اروپائى داشت در مجالس و محافل و مهمانىهاى رسمى ايرانى و فرنگى خود را از بسيارى از اعمال نكوهيده بر كنار مىنموده ، و راه سير و سلوك و طريقه عرفان و تصوف مىپيموده ، و شخصى درويش مسلك ، و در عين گرفتارى بمشاغل و مناصب وزارت ؛ خود را از اهل صفا و تجريد مىشمرده و بخاكسارى افتخار مىفرموده ، و در استانبول بمرحوم حاجى ميرزا صفا ( كه در ج 2 سال 1212 ص 439 ش 185 گذشت ) ارادت داشته ، و هماره سحرخيز و ثابت قدم و پشتكاردار بوده ، و ناملايمات روزگار را تحمل مىفرموده ، و دربارهء تنقلات وى ( در ص 3 تا 29 ) شرحى نوشته كه با ملاحظهء بعضى ديگر از مواضع آن كتاب و كتب ديگر بخلاصهء اين مىشود كه :\r\nوى تحصيلات ابتدائى خود را در قزوين و تهران بپايان رسانيده ، و بعد از اتمام آنها باروپا رفته و خود را براى خدمت به وطن آماده كرده تا مورد توجه ميرزا تقى خان امير گرديد و او روى محبتى كه با پدر وى داشته در سنه 1264 كه ناصر الدين شاه را از تبريز بتهران مىآورده چون بقزوين رسيد ، دو پسر او صاحب عنوان و يحيى خان معتمد الملك را خواسته و مورد عاطفه قرار داده و آنها را بتهران آورد ، و در سنه 1267 صاحب عنوان را مأمور كارپردازى بمبئى كرد ، و وى آنجا اهميت تامى بهم رسانيد چندان‌كه ميرزا آقا خان نورى صدراعظم پى بكفايت او برده ، و در أوائل سال 1271 وى را با رتبهء ژنرال قونسول‌گرى مأمور تفليس نمود ، و در سنه 1275 كه سال آخر صدارت ميرزا آقا خان بود بعنوان وزير -\r\n\r\n","description":"","footnote":"","page_name":" 1143 ","page_number":123},
  {"content":"\r\n\r\nمختارى باسلامبول رفت ، و در اواخر سنه 1278 كه اختلاف سرحدى بين دولتين ايران و عثمانى بهم رسيد وى آن را بوجهى نيكو رفع كرده و كفايت خود را بظهور رسانيده و در سنه 1279 به سفر حج بيت اللّه الحرام رفت ، و مقرراتى براى آسايش حجاج ايرانى با شريف مكه به عمل آورد . و در سنه 1280 بأمر ناصر الدين شاه بطهران آمده و عضو شوراى كبراى دولتى گرديد ، و بغايت مورد علاقه ناصر الدين شاه قرار گرفت ، و چيزى نشد كه هم در آن سال باستامبول برگشت ، و پس از چندى باز بطهران آمد و باغ بهارستان را خريده و در آنجا عمارتى بر پا كرد ، و در سنه 1282 بعد از وفات ميرزا جعفر خان مهندس ( كه در 1279 بيايد ) لقب او را كه مشير الدوله بود يافت ، و در سنه 1285 بعنوان مرخصى از استانبول بتهران آمد ، و در سنه 1287 كه ناصر الدين شاه مىخواست بعنوان زيارت عتبات عاليات بعراق عرب برود و دولت عثمانى نظر بمصالح سياسى اجازه نمىداد ، وى آن دولت را مجبور كرد كه رسما از شاه دعوت كند ، و خود نيز از استانبول حركت كرده و ببغداد آمد و در كرمانشاه بشاه ملحق شد ، و ناصر الدين شاه براى تقدير و تشويق وى وزارت ( وظائف و أوقاف ) را بوى واگذاشت ، و در همين سفر است كه خزانهء مباركهء علويه ( كه ممنوع از مشاهده و سقف آن با سرب پوشيده بود ) گشايش يافت و محتويات آن مشاهده و هريك از دولتين ايران و عثمانى از آن نسخه برداشتند ، و در 29 ماه رمضان اين سال شاه در بغداد وى را وزير عدليه نمود ، و در 13 رجب سنه 1288 وى را در تهران سپهسالار قشون كرد ، و اين لقب قبلا مخصوص ميرزا محمد خان سپهسالار بود و به ديگرى داده نشده بود ، و در 29 شعبان همان سال وى را صدراعظم نمود و او شروع باصلاحات چندى كرد ، و در اين وقت كه گرانى و قحطى معروف در ايران رخ داده بود وى كمك‌هاى شايانى به فقرا كرد ، و در سنه 1289 مدرسه‌اى مجانى بنام مشيريه افتتاح كرد . و در سنه 1290 شاه را به سفر فرنگ واداشت و خود هم همراهى نمود .\r\nو بالاخره از كثرت اعمال اصلاحيه كه در ايران به عمل آورد ، دولت تزارى روس تاب تحمل آن را نياورده و در مقام كارشكنى او برآمد و در اثر آن چون شاه ببندر انزلى ( پهلوى ) رسيد ، جمعى از تهران صورت تلگرافى تنظيم و بشاه مخابره كردند كه : اگر با قزوينى بطهران مىآييد نيائيد كه ما شما را نمىپذيريم ! و شاه وحشت كرده راحت آنى\r\n\r\n","description":"","footnote":"","page_name":" 1144 ","page_number":124},
  {"content":"\r\n\r\nخود را بر مصالح آتى مملكت ترجيح داده و او را از صدارت عزل كرد و ميرزا يوسف آشتيانى مستوفى الممالك را بدان برقرار داشت ، ولى چشم از خدمات او هم نپوشيده وى را بايالت گيلان و طوالش مقرر نمود ، و پس از اندكى كه سروصداها خوابيد در رجب سنه 1291 باز او را سپهسالار و وزير خارجه نمود ، و در سنه 1293 ايالت خراسان را به او داد و در سنه 1294 وى لايحه‌ئى تنظيم نمود كه بر ضرر شاهزادگان متنفذ و غير هم بود ، لاجرم همگان در مقام شكست او برآمدند ، و در سنه 1295 براى دومين بار شاه را بفرنگ برد ، و در سنه 1296 بموجب مرقومات ( ص 25 ) شروع ببناء مسجد و مدرسه‌اى كه در طهران بنام او معروف است نمود و تا سال 1297 بدان اشتغال داشت ، و چندان اين مدرسه اهميت بهم رسانيد كه چنان كه در صدر عنوان گفتيم آقاى ابو القاسم سحاب كتابى دربارهء آن نوشته .\r\nو بالاخره سپهسالار در اين سال از كار بر كنار شد ، و در سنه 1298 مأمور ايالت خراسان و توليت آستان عرش نشان روضهء رضيه رضويه ( على صاحبها السلام و التحية ) گرديد كه در هفتم شعبان بدان سمت حركت كرد ، و پس از مشاهدهء سرحدات كلات در شنبه پنجم ذىالحجه بمشهد رسيد ، و هم در آنجا در شب سه‌شنبه بيست و دويم همين ماه ذى الحجة الحرام سنه هزار و دويست و نود و هشت - مطابق 24 عقرب ماه برجى - وفات كرد و در مقبره‌ئى كه قبلا براى خود تهيه نموده بود دفن شد ، و آن در دارالسيادهء مباركه ، برابر درب حرم مطهر واقع شده .\r\nدر « ماهنامه وحيد ، سال 5 شماره 2 ص 119 » شرحى از خط مرحوم حاجى معتمد الدوله فرهاد ميرزا دربارهء او نقل كرده كه آن را به عين عبارتى كه آنجا نوشته اينجا مىآوريم :\r\nشب سه‌شنبه 17 رجب المرجب سنه 1290 هجرى در طهران تحرير شد ، در عمارت دربار اعظم در ارگ سلطانى : ديشب از رشت خبر عزل حاجى ميرزا حسين خان صدراعظم بتلگراف رسيد و تلفنچى مغشوش اعلام كرده بود ، و امروز گذشته از شاهزادگان و خود صدراعظم بتفصيل تلغراف رسيد و اهل شهر از أدنى و أعلى به‌سلامتى وجود مبارك اعليحضرت شاهنشاهى ( روحنا فداه ) دعاگو شدند ، و در اين دو سال با طبقات مردم طورى رفتار كرده\r\n\r\n","description":"","footnote":"","page_name":" 1145 ","page_number":125},
  {"content":"\r\n\r\nبود كه احدى از او راضى و شاكر نبود ، و در تخريب بنيان شريعت محمدى ( ص ) بطورى ساعى بود كه مغولها آن‌طور اهتمام در اوايل دولتى ( كذا ) خود نداشتند ، در شبهاى مهمانى در دربار اعظم و غيره آشكارا صرف خمار و قمار بود ، و نماز و روزه از ميان رفته ، لفظ آزادى بدهن عوام انداخته بود ، الحمد للّه باطن شريعت محمدى امداد كرد ، و هركه در اين كار قلمى نگاشته و قدمى برداشته است مأجور و مثاب است . يريدون ليطفئوا نور اللّه بأفواههم و اللّه متم نوره و لو كره المشركون . مطابق شب 24 شهريورماه جلالى شب 18 سنبله تمام شد عبارت « ماهنامه » .\r\n\r\n* ( 603 - تولد خواجه عزيز الدّين لكهنوى ) *\r\nلكهنو شهرى است معروف در هند ، و خواجه عزيز الدّين از اهل علم و ادب و معروف به تفضل حسين عبد الاحد بوده كه شعر هم مىگفته و تخلص عزيز مىنموده ، و همانا در اين سال ( چنان كه در « مؤلفين كتب چاپى 4 : 59 » نوشته متولد شده و كتابى بنام « يد بيضا » كه مثنوى است تأليف نموده .\r\n\r\n* ( 604 - وفات نديم شاعر بارفروشى ) *\r\nنديم نامش محمد و خود از شعراى ممجد بوده ، و اين رباعى را در فضيلت خاك پاك نجف اشرف ( على مشرفها الصلاة و السلام و التحف ) سروده :\r\n در خاك نجف نديم آسوده بخواب * انديشه مكن ز پرسش روز حساب\r\nجايى كه بدل بسر كه گردد مى ناب * البتّه گنه شود مبدل به ثواب \r\nو اين اشاره است بدانچه بتجربه رسيده كه شراب هرگز بدان زمين مقدس نرود ،\r\n\r\n","description":"","footnote":"","page_name":" 1146 ","page_number":126},
  {"content":"\r\n\r\nو اگر از خارج آن را بدانجا برند وقتى آنجا برسد سركه خواهد شد . مرحوم سعيد نفيسى در كتاب « تاريخ اجتماعى و سياسى ايران 1 : 5 » اين نديم صاحب عنوان را فرزند محمد كاظم نوشته و فرمايد : وى كتابى بنام « مفرح القلوب » در تاريخ قاجاريه تأليف فرموده ، و در اين سال وفات نموده ، انتهى .\r\n\r\n* ( 605 - تولد حاجى ميرزا جلال الدّين نراقى كاشانى ) *\r\nوى فرزند مرحوم حاج ملا محمد نراقى كاشانى ( اعلى اللّه مقامه ) است كه در ( 1215 عنوان 222 ) گذشت . و خود به‌طورىكه در « لباب الالقاب : 68 » فرموده . موسوم به على و عالمى فاضل و كامل و در عربيت مسلط و در فقه و اصول محقق بوده ، و همانا در اين سال متولد شده ، و از پدر خود اجازت گرفته ، و چندين كتاب تأليف كرده :\r\nاول « شرح خطبهء غديريه » . در « الذريعة 13 : 315 » شرح خطبة الغدير را عنوان كرده و فرمايد : آن بعنوان « شرح حديث الغدير » گذشت ، و در ( ص 204 ) فقط يك كتاب بعنوان « شرح حديث الغدير » از ملا عبد اللّه قزوينى ذكر كرده و فرمايد وى در آنجا خطبهء غدير را مفصل‌تر از آنچه مشهور است آورده ، و فرمايد پس از اين « شرح حديث من كنت مولاه » بيايد ، و از أجل آنچه در اين موضوع تأليف شده كتاب « الغدير » تأليف علامه شيخ عبد الحسين امينى است . و در ( ص 209 ) شرح حديث مذكور را از « فهرست شيخ منتجب الدّين » تأليف شيخ محسن نيشابورى نوشته .\r\nو به‌هرحال ، دويم از تأليفات صاحب عنوان كتاب « معتضد الشيعة » است .\r\nو او پس از مدت چهل و هفت سال عمر ، در سنه هزار و دويست و هشتاد و هشت وفات نموده ، و پوشيده نباشد كه ما در جلد دويم اين كتاب ( سال 1215 شماره 222 ) نوشتيم كه مرحوم حاج ملا محمد نراقى چهار نفر فرزند از دختر ميرزاى قمى داشته : اول همين حاجى ميرزا\r\n\r\n","description":"","footnote":"","page_name":" 1147 ","page_number":127},
  {"content":"\r\n\r\nجلال الدّين ، و سه نفر ديگر بنام‌هاى حاجى ميرزا ابو القاسم و حاجى ميرزا فخر الدّين و حاجى ميرزا صدر الدّين بوده‌اند .\r\nاينك اينجا گوئيم كه در نامه‌ئى كه جناب آقا سيد محمد حسين طباطبائى از قم در ( 7 ع 2 - 1383 ) به اين فقير نوشته‌اند ، ذكر كرده كه وى فرزندى از دختر ميرزا بنام حاج ملا محمد حسين داشته ، انتهى ، و ممكن است كه وى يكى از دو نفر حاجى ميرزا فخر الدّين و حاجى ميرزا صدر الدّين بوده كه يك جا بنام و ديگر جا بلقب ذكر شده باشد ، و به‌هرحال ما شرح احوال او را در ( 1311 ) مىآوريم .\r\n\r\n* ( 606 - وفات فايق شاعر لكهنوى ) *\r\nوى به‌طورىكه در « الذريعة 9 : 807 ش 5442 » و « مؤلفين كتب چاپى 4 : 734 » فرموده‌اند « 1 » مولوى غلام محمد فرزند مولوى غلام حسين از أحفاد شيخ كبير الدّين ترمذى و نخستين كسى است كه تدريس كتب فارسى را در لكهنو ترويج نموده ، و چندين كتاب تأليف فرموده : اول كتاب « انشاء فائق » . دويم كتاب « بهار معنى » سيم « ديوان اشعار » . چهارم كتاب « روضة الشهداء » . پنجم كتاب « شكار معنى » . ششم كتاب « مخزن الفوائد » .\r\nو اين فايق لكهنوى غير از فائق نيسيانى است كه در ( 1292 ) بيايد .\r\n\r\n\r\n","description":"","footnote":"\r\n( 1 ) هر دو كتاب بنقل از تذكره « صبح گلشن » ، و عبارت مشار چنين است : « غلام - محمد بن غلامحسين صديقى ، فائق لكهنوى . در هر علم بر معاصرين فائق بود . نزد نواب قاسم عليخان بهادر سمت منشىگرى داشت . طريقه درس فارسى كه اكنون در هند رواج دارد از اختراعات اوست . در بيست و نهم رجب 1241 درگذشت » . م .\r\n","page_name":" 1148 ","page_number":128},
  {"content":"\r\n\r\n\r\n* ( 607 - وفات شيخ محمد باقر زنجانى ) *\r\nوى فرزند مقدس زنجانى و خود از علما بوده ، و تقريراتى در اصول و فقه و تحقيقاتى در رجال و غيره دارد ، و در اين سال در نجف وفات نموده ؛ چنان كه در « فهرست علماء زنجان :\r\n115 » فرموده ، و در ( ص 119 ) كه احوال مقدس را نوشته سه نفر فرزند از او آورده كه هيچ‌كدام بدين نام نيستند .\r\n\r\n* ( 608 - تولد شيخ محمد طه نجف ، أعلى اللّه مقامه ) *\r\nوى فرزند شيخ مهدى بن شيخ محمد رضا بن شيخ محمد بن حاج نجف بن محمد ، حكم‌آبادى تبريزى ( رحمه اللّه ) است .\r\nحكم‌آباد ، به‌طورىكه در كتاب « فرهنگ آبادىهاى كشور ، حرف حاء : 161 ستون 1 » نوشته فقط نام قريه‌اى است از سبزوار به طول جغرافيائى 36 درجه و 38 دقيقه ، و عرض جغرافيائى 57 درجه و 36 دقيقه ؛ و ديگر جايى بدان نام در آن كتاب به نظر نرسيد .\r\nو حاج نجف از معاريف رجال عصر خويش بوده و فرزندانى داشته : يكى شيخ حسين كه در سال ( 1251 ) بيايد ، و ديگر شيخ محمد كه در عمود اين نسب است ، و فرزندش شيخ محمد رضا از جمله علما بوده و كتابى دارد بنام « العدة النجفية » در شرح « اللمعة الدمشقية » چنان كه در « مقباس الهدايه » فرموده .\r\nفرزندش شيخ مهدى دختر شيخ حسين مذكور را ( كه عم پدرش بوده ) بزوجيت داشته .\r\nفرزندش شيخ محمد طه صاحب عنوان ( عليه الرحمة و الرضوان ) از مشاهير و أعيان علماء\r\n\r\n","description":"","footnote":"","page_name":" 1149 ","page_number":129},
  {"content":"\r\n\r\nعصر خويش و مكنى بأبو المهدى بوده ، چنان كه در اشعار ماده تاريخ وفاتش اشاره بدان مىشود ، و شرح احوالش در چند كتاب نوشته ، از آن جمله « نقباء البشر 3 : 961 » و « احسن الوديعه 1 : 174 » و بعضى از مجلدات متفرقه « الذريعة » ( بمناسبت ذكر تأليفاتش ) ، و از آنها همه چنين برآيد كه وى در اين سال در خانواده علم و تقوى و زعامت دينيه از بطن دختر شيخ حسين مذكور متولد شده و در ماده تاريخ او چنين گفته‌اند :\r\n حظىء المهدى فينا بسعود و افتخار * اذ أتى طه فأرخ كوكب الفضل أنار \r\n1241 و همانا حظىء تا افتخار يك مصراع است كه آخرش بايد وقف نمود ، و اذ أتى تا أنار مصراع ديگرى است كه همه يك بيت باشد .\r\nو بالاخره او در دامن تربيت پدر خود در كنار علم و فقاهت پرورش يافته و مبادى علوم را از صرف و نحو و معانى و بيان و غيره در نزد شيخ عبد الرضا طفيلى و غيره او خواند ، و در فقه و اصول و رجال بردائى خود شيخ جواد و شيخ انصارى و حاج سيد حسين ترك و شيخ محسن خنفر ( كه همه را در آخر « اتقان المقال » فرموده ) شاگردى نموده و همانا عمده تدرس او در خدمت اين استاد اخير و بعد از آن شيخ انصارى و سپس حاج سيد حسين ترك بوده ، و در « نقباء » ( جلد مذكور ص 962 در پاورقى ) كرامتى از وى دربارهء شيخ محسن نقل كرده .\r\nو بالاخره وى چندان در اكتساب فضائل و بزرگوارى كوشش كرد تا در علوم عديده و فنون كثيره از دينى و ادبى و تاريخ و لغت و حكمت و اشعار عرب و غيره توسعى كامل بهم رسانيد ، و بخصوص در فقه و اصول و رجال و حديث بمنتهاى براعت و بزرگوارى رسيد تا علماء فحول و فقهاء بزرگوار در سن كهولت وى شهادت باجتهادش دادند ، و علاوه بر آنها در زهد و عبادت و حسن خلق و سلامت ذات وارث علماء آل نجف كه هر خلفى از سلف به همين طورها بوده‌اند گرديد ، و در سفرى كه براى زيارت حضرت عسكريين بسامره رفت مرحوم آية اللّه ميرزاى شيرازى ( اعلى اللّه مقامه ) باجتهاد وى مطمئن و احتياطات خود را به دو ارجاع فرمود . و چندين\r\n\r\n","description":"","footnote":"","page_name":" 1150 ","page_number":130},
  {"content":"\r\n\r\nنفر در فقه و رجال در نزد او درس خوانده كه هريك از مشاهير و اجلاء مدرسين شدند . و بعد از وفات شيخ محمد حسين كاظمينى و ميرزاى شيرازى مذكور ؛ روى تقليد همه بسوى او گرديد ، و تقريبا مرجعيتى عامه بهم رسانيد ، الا اينكه مرحوم حاج ميرزا حسين خليلى در اين امور شركتى با وى داشت ، و با اينكه از أطراف عديده وجوهات كثيره برايش مىرسيد خود در مأكول و ملبوس باندكى قناعت مىكرد ، و چنان كه در احوال بعضى ديگر هم نوشته‌ايم خداى تعالى وى را بنابينائى چشم و مصيبت يگانه فرزند عالم فاضلش در أواخر عمر امتحان فرمود و او همى در آن صبر نموده و در امر حضرت حق ( جل‌جلاله تعالى ) تسليم داشت ، و در طول مدت عمر چندين كتاب تأليف فرمود :\r\nاول كتاب « اتقان المقال » در احوال رجال كه آن را اول از نخست در نسخه اصل به خط خود « احياء الاموات » از أسماء روات ناميده و بعد از آن نامش را « اتقان المقال » نهاده و بدين نام چاپ شده ، انجام تأليف آن سنه 1277 .\r\nدويم كتاب « الانصاف » در تحقيق در مسائل خلاف كه آن حاشيه‌ئى است بر « جواهر » شيخ محمد حسن و خلافات جواهر را در آن ذكر كرده .\r\nسيم بعضى از « قصايد و متفرقات شعريه . كه از آن جمله قصيده‌ئى است كه آن را بعد از زيارت بيت اللّه الحرام در سنه 1318 در مدينهء طيبه در مدح حضرت رسول ( صلى اللّه عليه و آله ) بنظم آورده ، در آن معارضهء با « قصيدهء ميميهء ذو الرمه » كه گويد :\r\n تمام الحج أن تقف المطايا * على خرقاء واضعة اللثام « 1 » \r\nنموده و فرمايد :\r\n ( تمام الحج ان تقف المطايا ) * على أرض بها الشرف العظيم\r\nعلى قبر النبى تضج اذ قد * أميت بموته الدّين القويم \r\nو از آن جمله اينكه در همان سفر چون در برگشتن بنجف اشرف رسيد ، قصيده‌ئى در\r\n\r\n\r\n","description":"","footnote":"\r\n( 1 ) قال فى « ق » : ما خلاصته : خرق ، كنصر و ضرب خروقا فى البيت أقام فلم يبرح ، و خرقاء : امرأة سوداء كانت تقم مسجد رسول اللّه صلى اللّه عليه و آله . و فيه أيضا : قم البيت : كنسه .\r\n","page_name":" 1151 ","page_number":131},
  {"content":"\r\n\r\nمعارضهء قصيدهء مذكوره در مدح حضرت امير المؤمنين ( عليه السلام ) گفته كه نامش را « القصيدة العلوية » نهاده ، و از جمله ابيات آن اين است :\r\n ( تمام الحج أن تقف المطايا ) * على أرض بها النبأ العظيم\r\nوصى محمد و اخيه ( اخوه ظ ) منه * كهارون يقاس به الكليم \r\nو چندين نفر از شاگردانش بر اين قصيده شرح نوشته‌اند : 1 - حاج ميرزا زين العابدين ابن سيد جواد قمى كه در سال ( 1303 ) بيايد ، و او شرحى بر آن بأمر استادش ( صاحب عنوان ) نوشته كه شيخ عبد الهادى شليله تقريظى بر آن نوشته ، و آن را « السيف المنتضى » ناميده ، و چنين گفته :\r\n هذا الكتاب حوى بديع دلائل * شهدت بنص المصطفى للمرتضى\r\nأضحى لألسنة الحواشد قاطعا * فلذاك قد سموه سيفا منتضى « 1 » \r\nليكن بعد از آن خود شارح آن را « البراهين الجلية » در شرح « القصيدة العلوية » ناميده و در سال 1321 در سامره از آن فارغ شده ، و آن أبسط از ساير شروح و در الذريعة » ذكر نشده .\r\n2 - شيخ مرتضى آل كاشف الغطا كه در ( 1284 ) بيايد ، نام آن « أسنى التحف » در شرح قصيدهء شيخ محمد طه نجف .\r\n3 - سيد مهدى بحرينى كه در ( 1299 ) بيايد ، نام شرحش « الدرة النضيدة » در شرح قصيده است .\r\nچهارم از تأليفات صاحب عنوان « تعاليق بر جواهر و فرائد و لمعه و مدارك » و غير آنها از كتب علميه .\r\nپنجم كتاب « الدعائم » در اصول كه قبل از بيست‌سالگى آن را بنا نهاده و بعد از آن آن را تمام كرده .\r\n\r\n\r\n","description":"","footnote":"\r\n( 1 ) قال فى « ق » : حشد القوم : اجتمعوا لأمر واحد كأحشدوا و احتشدوا و تحاشدوا ، و نضا السيف : سله كانتضا ، انتهى .\r\n","page_name":" 1152 ","page_number":132},
  {"content":"\r\n\r\nششم « رساله‌ئى در احوال شيخ حسين نجف كه آن را به خواهش آقاى سيد ريحان اللّه تهرانى در موقعى كه براى زيارت بعتبات رفته بود تأليف كرده . انجام تأليف آن يكشنبه 20 ج 2 سنه 1305 .\r\nهفتم « رساله‌ئى در استظهار از حيض » .\r\nهشتم « رساله‌ئى در تقيه » .\r\nنهم « رساله‌ئى در حبوه » . دهم « رساله‌ئى در اينكه قدر مسافت هشت فرسنگ ممتد است يا چهار فرسنگ ملفق » كه ناتمام است .\r\nيازدهم « رساله‌ئى در حكم اينكه كسى كه يك ركعت از وقت را دريافت آن نماز اداء است يا قضاء » .\r\nدوازدهم « رساله‌ئى در يقين به طهارت و حدث ، و شك در عقبى از آنها » .\r\nسيزدهم « رساله‌ئى در دماء » . چهاردهم « رساله‌ئى در عقد نكاح مردد بين دائم و منقطع » . پانزدهم « رساله‌ئى در محدث بعد از تيمم بدل از غسل » كه اعاده تيمم لازم است يا وضو بايد بگيرد .\r\nشانزدهم « رساله‌ئى در نيت » . هفدهم « رساله‌ئى در طهارت » .\r\nهيجدهم « كتاب « غناء المخلصين » در « حاشيه بر معالم » .\r\nنوزدهم كتاب « الفوائد السنيه » در مهمات « الفرائد المرتضويه » يا « القواعد النجفيه » در حاشيه بر « رسائل شيخ انصارى » كه شايد مقصود از آن حاشيه مدونه و آنكه پيش گذشت متفرقه باشد .\r\nبيستم كتاب « كشف الحجاب » در استصحاب كر و مطلق استصحاب . بيست و يكم « كتابى در زكات » در شرح « شرايع » كه تمام نشده .\r\nبيست و دويم « شرح نكاح جواهر » كه تمام نشده . بيست و سيم كتاب « كشف الاسرار » در حكم خارج از محل اقامت در أسفار . بيست و چهارم « شرح منظومهء » بحر العلوم كه تمام نشده .\r\n\r\n","description":"","footnote":"","page_name":" 1153 ","page_number":133},
  {"content":"\r\n\r\nبيست و پنجم كتاب « نعم الزاد » كه رساله عمليه است در طهارت تا آخر خمس .\r\nبيست و ششم كتاب « مناسك حج » . بيست و هفتم « رسالهء عمليه » به عربى .\r\nمرحوم شيخ محمد طه در نزد چندين نفر از علما كه در اوائل عنوان ذكر شدند درس خوانده و از حاج ملا على ميرزا خليلى ( كه در 1297 گذشت ) اجازت روايت داشته ، و روايت مىكند از او جناب حاجى شيخ آقا بزرگ تهرانى صاحب كتاب « الذريعة » . و چند نفر از شاگردانش در موقع ذكر تأليفات او در نزد ذكر « القصيدة العلوية » نوشته شدند .\r\nو بالاخره وى در چاشت روز يكشنبه سيزدهم ماه شوال المكرم سنه هزار و سيصد و بيست و سه - مطابق 18 قوس ماه برجى - وفات كرده ، و همان روز شهر را تعطيل عمومى نمودند ، و مردم همه بتشييع حاضر شدند ليكن اتفاقا فرقتين ذكرت و شمرت كه دو دسته از أشرار آن شهر مبارك مىباشند و بسيارى از اوقات بهم مىريزند ، آن روز در نزد بازار بهم ريختند و ازاين‌رو خوفى عظيم جماعت مشيعين را فرا گرفت و بسيارى از آنها گريختند و اندكى برجا ماندند و بيشتر مردم بغسلگاه رفتند و مرحوم حاجى ميرزا حسين خليلى بر وى نماز خوانده و در نجف اشرف در مقبره خانوادگى آل نجف در صحن مطهر در حجره نخستين طرف چپ داخل شونده از در قبله دفنش كردند ، و همانا پيش از وى جدش شيخ حسين و دائيش شيخ جواد نيز آنجا دفن شده بودند ؛ چنان كه هم دو نفر استادش شيخ محسن خنفر و شيخ انصارى آنجا مدفون باشند ، و در اكثر أقطار شيعه‌نشين مراسم مآتم او بوجه احسن برگذار شد .\r\nو بسيارى از شعرا براى او مرثيه سرودند ، از آن جمله شيخ جواد شبيبى ، و حاج محمد حسن ابو المحاسن حايرى ، و سيد عبد المطلب حلى و شيخ ابراهيم اطيمش كه وى دو قصيده گفته ، و شيخ حسن حلى ، و شيخ عبد الحسين حويزه‌اى ، دو قصيده ، و شيخ محمد رضاء شبيبى ، و سيد حسن عاملى ، و سيد حسون قزوينى بغدادى ، و شيخ عبد الحسين ميناوى ، و شيخ حمادى نوح ، و شيخ محمد زاهد ، و شيخ موسى قرملى ، و سيد مهدى بحرانى ، و سيد محمد كاشانى و غير آنها .\r\nو چندين نفر هم در ماده تاريخ او أشعارى گفتند ، از آن جمله يكى گفته :\r\n\r\n","description":"","footnote":"","page_name":" 1154 ","page_number":134},
  {"content":"\r\n\r\n نزع القضاء عن نبلة فى قوسه * فمضت يزجيها « 1 » لغايتها الردى\r\nو رمت أبا المهدى طه أرخوا : * فتهدمت و اللّه أركان الهدى \r\n1323\r\nو ديگرى چنين گفته :\r\n أجاب طه مذ دعا مستبشرا * بما أعد للضيوف من قرى\r\nسرى الى باريه و هو قائل * « عند الصباح به حمد القوم السرى »\r\nو طار قلب المجد حين أرخوا : * أيتم طه شرعه المطهرا \r\n1323 - 3 - 1326\r\nمصراع چهارم اشاره بمثلى است معروف كه ترجمه‌اش اين است : « در نزد بامداد مىپسندند قوم راه رفتن در شب را . قال فى « ق » : السرى - كالهدى - : سير عامة الليل ، و يذكر ، سرى يسرى سرى و سرى و مسرى و سرية ، و يضم . يعنى هركه شب راه برود در نزد صبح مىفهمد چه كار خوبى كرده و در روز آسوده مىباشد و ستايش مىكند راه رفتن در شب را ، و مناسبت آن با صاحب ترجمه اينكه در اين دنيا كه عالم ظلمت است حركت و سير الى اللّه آدمى را در روز قيامت ( كه يوم تبلى السرائر است ) آسوده مىدارد .\r\nو چنان كه از « جريدهء چهره‌نما ، سال 8 شماره 24 ص 4 » برمىآيد وى پسرى داشته بنام شيخ على ، و هم دخترى داشته كه او زوجه حاجى شيخ عبد الهادى همدانى نجفى ( از بزرگان علماء آن عصر ) بوده ، چنان كه در « مغتنم الدرر 3 : 654 » فرموده .\r\n\r\n\r\n","description":"","footnote":"\r\n( 1 ) قال فى « ق » فى باب الواو و الياء فصل الزاى مع الياء : زجاه : ساقه و دفعه ، كزجاه و أزجاه .\r\n","page_name":" 1155 ","page_number":135},
  {"content":"\r\n\r\n\r\n* ( 609 - وفات حاجى ميرزا محمد مهدى 32 قاضى القضاة تبريزى ) *\r\nوى فرزند ميرزا محمد تقى 31 قاضى است ( كه در 1220 گذشت ) ، و خود به‌طورىكه در « شجره‌نامهء سادات وهابىها : 46 » نوشته ؛ از مشاهير و معاريف عهد خويش بوده و در زهد و عبادت ضرب المثل قرار گرفته ، و از أوان جوانى تا آخر عمر يوميه‌اى از او فوت نشده ، و در فطانت و ذكاوت و كثرت تواضع و حلم و حسن معاشرت و ملجئيت فقرا و مساكين فوق الوصف بوده ، و در نهايت شرف و شخصيت و تصدر و رياست زندگانى را بسر برده ، و بعد از والدش متصدى قضاوت و از أركان عمده شهر تبريز بوده ، و وصيت‌نامه‌ئى در خطاب به اولادش دارد ، و از آثارش تأسيس ماهوت‌خانه و شال خلجان است ، انتهى مختصرا .\r\nو همانا او چنان كه در « الذريعة 8 : 299 » فرموده كتابهاى آباء و أجدادى خود را كه هماره پسران از پدران به ارث مىبرده‌اند جمع‌آورى نموده و بعضى از كتبى كه در آن يافت نمىشده مانند « بحار » و « أسفار » و غيره امر باستنساخ آنها كرده ، و بالاخره كتابخانه‌ئى تأسيس فرموده كه پس از وى بفرزندش ميرزا عبد الجبار رسيده .\r\nو او شاگرد سيد بحر العلوم و ميرزا محمد مهدى شهرستانى بوده ، و از ميرزاى مرقوم باجازه‌ئى كه تاريخ آن رجب سنه 1189 است روايت نموده ، و چنان كه در « الذريعة 4 ش 2157 » نوشته « كتابى در توحيد » تأليف فرموده ، و در اين سال وفات نموده ، انتهى .\r\nو ميرزا حسن خان سرهنگ شاعر تبريزى ( چنان كه در « مجمع الفصحا 2 : 183 » نوشته ) اين رباعى را در تاريخ وفات وى گفته :\r\n قاضى ز جهان نديده جز بدعهدى * بدرود جهان كرده پس از او شهدى\r\nتاريخ وفات خواست از من گفتم : * مسكن ببهشت كرده سيد مهدى \r\n1241\r\n\r\n","description":"","footnote":"","page_name":" 1156 ","page_number":136},
  {"content":"\r\n\r\nو چنان كه در مقدمهء ترجمهء كتاب « مسائل الدعاء » برادرزاده‌اش حاج ميرزا محمود ( 1240 ص 1123 ) نوشته در مقبرهء معروفى پهلوى مسجد مقبرهء واقع در راسته بازار تبريز دفن شده ، انتهى .\r\nو در « شجره‌نامه » دو پسر از او نوشته : اول حاجى ميرزا عبد الجبار 33 كه وى را در ( ص 25 ) نام برده ، و در ( ص 46 ) شرحى در احوال او نوشته بخلاصهء اينكه وى در نزد پدرش و ديگران درس خوانده تا در تفسير و تأويل و مواعظ و نصايح يدى طولى بهم رسانيد ، و بعد از پدر متصدى منصب قضاوت گرديد و در رياست و شهرت بمقامى سامى رسيد ، و ببعضى از علوم خفيه نيز ارتباط داشت ، يعنى اولاد مرحوم ميرزا مهدى قاضى از عهد خود وى تاكنون بحسب نژاد رغبت تام ببعضى از علوم خفيه دارند ، و آخر در سنه 1257 وفات كرده و در پهلوى پدرش در مقبرهء مسجد مقبره در تبريز دفن شد ، انتهى .\r\nو در « الذريعة 8 : 299 » فرموده كه وى كتابخانهء قاضى را كه از پدرش بوى رسيده زياد نمود و بعد از وى بپسرش ميرزا محسن رسيد ، انتهى . و در « شجره‌نامه » در ( ص 25 ) چندين فرزند براى حاجى ميرزا عبد الجبار نوشته ، يكى حاج ميرزا محسن 34 ( 1236 ) ، و ديگر حاج ميرزا ابراهيم 34 كه در ص 47 فرمايد كه وى در سنه 1314 وفات نموده ، و در ( ص 25 ) فرزندانى براى او نوشته ، از آن جمله ميرزا علينقى 35 قاضى كه در ( ص 49 ) دربارهء او گفته كه وى خوشنويس در خط نستعليق و شاگرد ميرزا محمد على امين عدليه بوده ، و او شاگرد سيد حسين قمى خوشنويس‌باشى بوده كه او در زمان ناصر الدين شاه براى تعليم بخانوادهء سلطنت بتبريز آمده و در ضمن جمع كثيرى را تربيت نموده ، انتهى .\r\nو ديگر حاج ميرزا عبد الكريم 34 قاضى كه در ( ص 47 ) دربارهء او نوشته كه وى از علما و فضلا بوده و در سنه 1241 متولد شده و در نزد شيخ انصارى درس خوانده و با كمالات علمى بغايت متزهد و پرهيزكار و عزلت‌جو و قليل المعاشره بوده و در سنه هزار و سيصد و . . . وفات نموده ، انتهى . پس در ( ص 25 ) اولادى براى او آورده .\r\nفرزند ديگر حاجى ميرزا محمد مهدى صاحب عنوان : حاج ميرزا هاشم 33 قاضى است كه در ( ص 49 ) درباره او گويد : از معاريف و محترمين آقايان تبريز بوده ، و بين حسب و نسب\r\n\r\n","description":"","footnote":"","page_name":" 1157 ","page_number":137},
  {"content":"\r\n\r\nجمع نموده و در زندگانى با عزت بسر برده تا در سنه 1281 به مكه رفته و بعد از فراغت از أعمال منى وفات نموده و در مقابر قريش پهلوى حضرت أبو طالب ( ع ) دفن شده ، و از آثار وى در تبريز قناتى است معروف بقنات ميرزا هاشم ، پس در ( ص 26 ) اولاد و اعقاب چندى از او آورده .\r\nسنه 1242 قمرى مطابق سنه 1205 شمسى\r\nغره محرم الحرام ( . . . ) اسد ماه برجى\r\n\r\n* ( 610 - وفات شيخ عبد اللّه بن مبارك شيرازى ) *\r\nوى از بزرگان عصر خود و در علم حروف كامل بوده ، و پيش از وقت خبر از سلطنت محمد شاه قاجار داده . و در ماه ربيع الآخر اين سال - مطابق ( عقرب - قوس ) ماه برجى - وفات كرده ، و در شيراز در صحن بقعهء بىبى دختران دفن شده ؛ چنان كه در « طرائق الحقائق ، جلد سيم » در ضمن احوال حاجى شروانى متنا و حاشية فرموده .\r\n\r\n* ( 611 - وفات مرحوم آقا سيد محمد كربلائى ، اعلى اللّه مقامه ) *\r\nوى فرزند مرحوم آقا سيد على كربلائى ( عليه‌الرحمه ) است كه در 1231 ( ص 901 ش 423 ) گذشت .\r\n\r\n","description":"","footnote":"","page_name":" 1158 ","page_number":138},
  {"content":"\r\n\r\nو خود از أجله علماء محققين و أعاظم فقها و اصوليين بوده ، و شرح احوالش در « روضات الجنات : 659 » و « قصص العلماء : 100 » و « فارسنامه ناصرى ، گفتار 1 : 71 » و « منتخب التواريخ :\r\n225 » و بعضى از كتب ديگر كه برخى هم منقول از برخى ديگر است نوشته ، و از آنها همه چنين برآيد كه :\r\nوى در حدود سال 1180 - بنص « روضات » - از بطن مطهر دختر نيك اختر آقا محمد - باقر بهبهانى كه دختر دائى پدرش بود ؛ در كربلاى معلى متولد شده ، و معظم اشتغالش در نزد پدر بزرگوارش بوده ، و هم چندى در مراتب فقه و ادب در خدمت سيد بحر العلوم درس خوانده چنان كه در مصنفات خود از آن جناب براى تفاخر به سيد استاد تعبير مىكند ، و در حيات پدر باهنر باصفهان آمده و چندى در آنجا رحل اقامت انداخته و بتدريس و تأليف پرداخت و عمدهء كتاب « مفاتيح » بلكه تمام آن را در آن مكان تأليف فرموده و هر جزوى از آن را كه تأليف مىكرد طلاب از وى گرفته قبل از تأليف جزء ديگر استنساخ مىنمودند ، و اين از بابت تسلم استاديت او در علم اصول و خلوص نيت او در تأليف بوده گرچه بعضى هم در آن غمزى آورده‌اند از اينكه عمدهء مقاصد اين فن را همچون مباحث ألفاظ و مسئله ظن كه معركهء جدال بزرگ بين اصوليين و اخباريين است ندارد ، گرچه وى پس از آن برخى از مسائل آن را در رسائل مخصوصه تأليف كرده .\r\nو بالاخره وى در آن شهر مانده تا خبر وفات والد ماجدش بوى رسيد ، پس بلافاصله حركت بكربلاى معلا نمود و چندى در آنجا مانده و سپس بكاظمين حركت فرمود و در آنجا هم مدتى ماند ، تا در سنه 1241 فتحعلى شاه عزم دفاع فرقهء روسيه كه بر بلاد اسلام مستولى و مسلط شده بودند نمود و براى تبرك و تيمن دعوت از وى بحضور در لشكرگاه خود كرد چنان كه در « روضات » و « منتخب التواريخ » است . و در « قصص العلماء » و « فارسنامه » دارد كه مردمان روسيه بر بعضى از شهرهاى مسلمين همچون گنجه و قراباغ و شيروانات و در بند و قبه مستولى شدند و أهالى آن بلدان بتوسط علماى آن بلاد بعرض آقا سيد محمد رسانيدند كه كفار بر بلاد ما غلبه نموده و ما را امر مىكنند كه اطفالمان را بمعلم ايشان بفرستيم تا\r\n\r\n","description":"","footnote":"","page_name":" 1159 ","page_number":139},
  {"content":"\r\n\r\nرسوم دين ايشان را ياد گيرند و بالنسبه به قرآن مجيد و مساجد و ساير شعائر اسلامى بىاحترامى مىنمايند ، پس آن جناب امر بوجوب جهاد نمود و خود بنفسه با جمع كثيرى از علما و متدينين و طلاب در سنه 1241 بعزم جهاد حركت نمودند و از آن روز باز به سيد مجاهد معروف شد ، و به‌طورىكه در « قصص العلماء : 28 » فرموده اكثر علماء ايران در آن سفر در خدمت وى بودند همچون حاجى ملا احمد نراقى و شهيد ثالث و غيره و شبها براى او پشتى مىگذاشتند ، و علما همه جمع مىشدند و مباحثات علمى مىنمودند ، و رياست فرقهء ناجيه اماميه بعد از پدر بزرگوارش بوى منتهى شد ، و چنان قبول عامه آن بزرگوار بود كه در حوض مسجد شاه قزوين وضو ساخت اهالى آن شهر جميع آب آن حوض را بطرفة العين براى تيمن و تبرك و استشفا بردند به‌نحوىكه يكسر آن حوض بىآب ماند ، و وقتى وارد قم شد و ميرزاى قمى معمر شده بود شبى آقا سيد محمد و علماء ديگر را ضيافت نموده و با آنها صحبت علمى داشت و فرمود غرض من اين است كه بدانم ملكه اجتهاد در من باقى است يا نه ؟ آقا سيد محمد عرض كرد كه اگر ملكهء مستنبطه اين است كه بالفعل شما داريد پس مرا و أمثال مرا ملكهء مستنبطه نيست .\r\nو چون در سفر جهاد كه بدان اشاره كرديم لشكر اسلام - چنان كه در « منتخب التواريخ : 225 » نوشته - بواسطه رشوه گرفتن بعضى از رؤسا شكست خورده و منهزم شدند آن بنام آقا سيد محمد تمام شد ، ازاين‌جهت در مراجعت لشكر اسلام وى را مورد اهانت قرار دادند و بعضى مواجهة او را سب مىنمودند . در « فارسنامه ، گفتار 1 : 272 » فرمايد كه شهريار دين‌دار براى رعايت شرع مبين روزى بديدن آقا سيد محمد رفت و نهايت احترام از او به عمل آورد و عوام تبريز چون اين‌گونه محبت را ديدند از نيت آزار او برگرديدند و موكب شاهنشاهى حركت بطهران نموده و روز 22 ع 2 اين سال 1242 وارد طهران شد و آقا سيد محمد بعد از نهضت شاهنشاه از شهر تبريز حركت بعتبات نموده و در بين راه به مرض اسهال مبتلا شده تا بقزوين رسيد ، و آنجا در سيزدهم ماه جمادى الآخرهء اين سال ، چنان كه در « فهرست كتب اهدائى سيد مشكاة بدانشگاه تهران 3 : 1682 » در پاورقى نوشته - مطابق ( . . . ) جدى ماه برجى - وفات\r\n\r\n","description":"","footnote":"","page_name":" 1160 ","page_number":140},
  {"content":"\r\n\r\nكرد ، و جسد او را بعتبات عاليات حمل كرده و آنجا در بازار بين الحرمين به طرف چپ آنكه از حرم حسينى بحرم عباسى برود دفن كردند ، و اكنون قبر وى آنجا معروف و بر آن گنبدى مىباشد .\r\nدر « روضات » در آخر ترجمه وى فرمايد : از جملهء خصايص وى آنكه در مدت عمر خود امامت نماز جماعت ننمود و معلوم نيست كه عذر وى در آنچه بوده ، انتهى .\r\nمرحوم سيد محمد تأليفاتى دارد . در « قصص العلماء : 102 » فرمايد كه : چون آن جناب بىنهايت متتبع بود لهذا تأليفات او مشحون بأقوال و عباير فقها است اگرچه خود نيز تحقيقات بسيار دارد . و آقا سيد محمد شفيع بروجردى نوشته است كه از آن جناب شنيدم كه مىفرمود اينكه مؤلفات من قريب سيصد هزار بيت يا بيشتر است . و مرحوم حاجى ملا محمد صالح برغانى شاگرد وى مىفرمود كه در ميان متأخرين كسى از استادم آقا سيد محمد زيادتر تأليف نكرده و او در مدت شبانه‌روز شش تأليف داشت ، و از جمله فتاواى او اينكه هرچه كسى در مفاوز و بيابان بيابد و پيدا كند مال‌يابنده است اگرچه صاحبش معلوم باشد ! و در سفر جهاد غليان نقره‌اى از خود او بود كه در يكى از منازل فراموش كرده و واگذاشتند و از پشت سر آنها كسى آن را ديد و شناخت و خدمت آن جناب آورد ، وى آن را قبول نكرد و فرمود همين‌كه تو آن را يافته‌ئى مال تو است ، انتهى كلام « القصص » مختصرا .\r\nو ظاهرا سيد محمد شفيع بروجردى سخن مذكور را در « الروضة البهية » نوشته ، و شش تأليف داشتن در مدت شبانه‌روز البتّه رسائل و مسائل مختصره است كه هريك را تأليفى گرفته ، و اينك صورت تأليفات آن بزرگوار :\r\nاول كتاب « اصلاح العمل » . در « الذريعة 2 : 170 » شرحى دربارهء اين كتاب نوشته بخلاصهء اينكه وى اين كتاب را در فقه عبادات و معاملات براى عمل مقلدين تأليف كرده و ازاين‌رو آن را « اصلاح العمل » مىگويند ، يا اينكه چون اين لفظ در خطبهء آن مىباشد بدين كلمه معروف است و نام آن را « اصلاح ، و در آن است فوز و فلاح » نهاده ، و در مقدمه آن مسائل اجتهاد و تقليد را مختصرا ذكر كرده ، آنگاه كتاب طهارت و صلاة را مفصلا نوشته و سائر كتب را بطور مختصر\r\n\r\n","description":"","footnote":"","page_name":" 1161 ","page_number":141},
  {"content":"\r\n\r\nفتوائى نوشته ، و همانا آن را از كتاب « مصابيح » خود بيرون كشيده ؛ چنان‌كه ملا كريم در مختصر آن تصريح بدين نموده ، و باز مختصرى ديگر از آن نموده ، و مختصر سيمى بنام « تحفة المقلدين » و چهارمى بنام « مفتاح النجاح » و ترجمه آن به فارسى بنام « اكمال الاصلاح » ، و مختصر اين ترجمه بنام « مصباح الطريق » و « نظم تحفة المقلدين » به فارسى ، و كتب فقهى اين كتاب همه ناقص مىباشد كه در آنجاها بياضاتى واگذاشته ، و نسخه‌اى ديگر از آن در كتابخانه اعقابش به خط خودش مىباشد كه هيچ بياض ندارد ، و همانا وى از بحث تيمم كتاب « اصلاح » در سنه 1239 فارغ شده ، انتهى . و ما اين ملا كريم را نشناختيم .\r\nدويم كتاب « اغلاط مشهوره » ( چنان كه در « قصص » است ، و در « الذريعة 2 : 253 » « الاغلاط المشهوره » دارد ) و آن مختصرى است در مطالبى كه شهرت دارد و غلط مىباشد ، و در « قصص العلماء » چندى از آنها را در ترجمه مؤلف آورده ، همچون خواب ديدن فخر المحققين ابن علامه پدرش را و فرمودن او بوى كه : لو لا « الالفين » و زيارة الحسين ( ع ) لاهلكتنى الفتاوى ، و جنگ كردن حضرت سيد الشهداء در روز عاشورا و آواز دادن هاتفى كه اگر اين‌طور جنگ كنى كسى را باقى نخواهى گذاشت ، و گيسوان داشتن حسنين ( عليهما السلم ) در كودكى ؛ و سپس در « قصص » كذب هريك از آنها را با ادله قاطعه از كتاب « أغلاط » نقل كرده .\r\nسيم كتاب « جامع العبائر » چنان كه در « قصص » است ، و آنجا فرمايد كه در هر مبحث از آن مبحثى از اكثر كتب فقهيه را به عين عبارت نقل كرده براى اينكه سهل المئونه و نزد هركس باشد محتاج بكتب ديگر نباشد ؛ چنان كه در مبحث غسل جنابت ، مبحث غسل زياده از هفتاد كتاب را در آن نوشته ، انتهى . و در « الذريعة 5 : 62 » كه جاى ذكر اين كتاب است آن را ذكر نكرده .\r\nچهارم كتاب « مصابيح » در فقه .\r\nپنجم كتاب « مفاتيح الاصول » در اصول فقه در حدود چهل هزار بيت يا بيشتر .\r\nششم كتاب « مناهل » در فقه كه در « فهرست كتابخانه مباركه رضويه ( ع ) 5 : 516 » فرمايد : انجام تأليف كتاب دين آن در ع 1 سنه 1235 بوده .\r\n\r\n","description":"","footnote":"","page_name":" 1162 ","page_number":142},
  {"content":"\r\n\r\nهفتم كتاب « الوسائل الى النجاة » در اصول فقه كه آن را در مبادى كار خود نوشته چنان كه در « روضات » است .\r\nو در اول عنوان نوشتيم كه وى نزد پدر خود و سيد بحر العلوم درس خوانده ، و در « تنقيح المقال 2 : 211 » تصريح كرده كه او از پدر خود روايت نموده ، و روايت مىكند از او شيخ انصارى ( اعلى اللّه مقامه ) ، انتهى . و گذشت كه مرحوم حاجى ملا محمد صالح برغانى شاگرد او بوده .\r\nو آن جناب دختر نيك اختر مرحوم سيد بحر العلوم ( عليه‌الرحمه ) را بزوجيت داشته ، و پس از خود فرزندانى واگذاشته :\r\nيكى كه از همه بزرگتر بوده مرحوم سيد حسين كه عالم و مجتهد و بصير بقواعد اصول و سيدى سخاوت پيشه بوده ، و در سفر جهاد دختر شيخ الملوك فرزند فتحعلى شاه را تزويج نموده و چندان چيزى بعد از پدر نشد كه وفات كرد ( چنان كه در « فوائد الرضويه : 581 » نوشته ) ، و فرزند او مرحوم ميرزا زين العابدين در ( 1292 ) بيايد .\r\nدويم مرحوم حاجى سيد حسن معروف بحاج آقا كه از جمله علما بوده و فرزندانى داشته ، يكى مرحوم حاجى ميرزا علينقى كه در ( 1289 ) بيايد ، و ديگر سيد ابو القاسم حجت كه در همين سال ( 1242 ) بيايد .\r\n\r\n* ( 612 - تولد ميرزا اسماعيل رضوى ، ره ) *\r\nوى فرزند مرحوم حاجى سيد صادق و برادر ميرزا محمد على رضوى است كه در سال 1239 ( ص 1078 ) گذشت ، و خود از جملهء علماء عصر خويش بوده ، و همانا در شب يك‌شنبه بيست و چهارم ماه جمادى الآخرة اين سال ( چنان كه در « اعيان الشيعة . جزء 11 جلد 12 » نوشته ) مطابق ( جدى - دلو ) ماه برجى متولد شده ، و متون كتب ادب و فقه را نزد شيخ\r\n\r\n","description":"","footnote":"","page_name":" 1163 ","page_number":143},
  {"content":"\r\n\r\nحسن يزدى و شيخ صادق قوچانى خواند و در اقسام خطوط نهايت مهارت بهم رسانيد ، و در زمان جوانى رياضات شاقه كشيد ، و همتى بلند و أموالى فراوان داشته كه غالب آن تمام شده ، و بالاخره پس از مدت هفتاد و نه سال و پنج ماه قمرى و يازده روز عمر ، در شب دوشنبه پنجم ماه ذى الحجة الحرام سنه هزار و سيصد و بيست و يك - مطابق 3 حوت ماه برجى - وفات نمود ، و در مشهد در دار السعاده مباركه دفن شد ، و فرزندش مرحوم ميرزا محمد باقر در ( 1270 ) بيايد .\r\nو وى غير از حاج ميرزا اسماعيل خان دبير السلطنه مجد الادباء است كه اتفاقا او هم در 1330 وفات كرده و چون سال تولدش بر ما مجهول بود وى را در سال مذكور ( 1330 ) مىآوريم .\r\n\r\n* ( 613 - وفات مرحوم سيد عبد اللّه 24 شبر ، اعلى اللّه مقامه ) *\r\nوى فرزند مرحوم سيد محمد رضا 23 بن سيد محمد 22 بن سيد محسن 21 بن احمد 20 بن محمد 19 بن ناصر الدّين 18 بن شمس الدّين محمد 17 بن محمد 16 بن نعيم الدّين 15 بن رجب 14 بن حسن الشبر 13 بن محمد 12 بن ابو احمد حمزة 11 بن احمد 10 بن نظام الدّين ابو الحسن على البرطلة 9 ابن الامير حسين القمى 8 ( ره ) است .\r\nامير حسين القمى ( ره ) در جلد اول سال 1202 ( شماره 74 ص 130 ) گذشت .\r\nفرزندش على البرطلة 9 سرسلسلهء جمعى از سادات است كه آنها را بنى برطله خوانند .\r\nو برطلة از ماده برطيل بكسر بمعنى رشوه و جمعش براطيل است ، يقال ان البراطيل تنصر الاباطيل . و برطله فتبرطل : رشاه فارتشى .\r\n\r\n","description":"","footnote":"","page_name":" 1164 ","page_number":144},
  {"content":"\r\n\r\nو حسن الشبر 13 ( كه او را در « عمدة الطالب » شنبر بنون قبل از باء موحده نوشته ) سرسلسلهء خانوادهء شبريان عراق عرب است كه همه خود را بوى منسوب و بنام او مىخوانند و ظاهرا اين كلمه مأخوذ از شبر الشىء از باب تفعيل بمعنى عظمه باشد .\r\nو سيد محمد رضا 23 از علما بوده ، و در حدود سال ( 1230 ) چنان كه در « فوائد الرضويه :\r\n251 » نوشته وفات كرده و در حجره نزديك در رواق قبلى كاظمين ( ع ) كه بر طرف راست واردشوندهء رواق و اينك مخزن روضهء مقدسه است دفن شده « 1 » .\r\nو به‌هرحال ، فرزندش سيد عبد اللّه 24 صاحب عنوان از اجله علماء اعلام و أعاظم محدثين متتبعين است و شرح احوالش را دو نفر شاگردانش سيد محمد بن مال اللّه در رساله‌ئى مخصوص و شيخ عبد النبى كاظمينى در « تكملهء نقد الرجال » ( چنان كه در « الذريعة 5 : 71 » فرموده ) نوشته‌اند ، و از آنها چنين برآيد كه وى در سنه هزار و صد و هشتاد و هشت ( چنان كه در « الذريعة 6 شماره 1498 » فرموده ) مطابق ( 1152 - 1153 ) شمسى ، در نجف متولد شده ، و كتب چندى در انواع احاديث تأليف كرده همه نافع و سودمند كه در « روضات الجنات : 374 » ذكر كرده ، و اينك صورت آنها با ملاحظه بعضى از مواضع ديگر به ترتيب حروف ، بر خلاف ساير تراجم ديگر كه اينجا برخى از آنها در ضمن شماره برخى ديگر نوشته مىشود :\r\nاول « ترجمه جلاء العيون » مجلسى در احوال ائمه ( عليهم السلام ) از فارسى به عربى با بعضى از اضافات ، 22 هزار بيت در دو جلد . و مختصر آن بنام « منتخب الجلاء » در يازده هزار بيت و مختصر اين مختصر در پنج هزار بيت .\r\nدويم « ترجمهء زاد المعاد » آن مرحوم به همين نحو .\r\nسيم كتاب « تسلية القلب الحزين » در نزد فقد أحبه و بنين ، چنان كه در « روضات » است ، و در « الذريعة » تسلية الحزين در فقد عافيت و أحباب از أقارب و بنين است ، و به‌هرحال آن در\r\n\r\n\r\n","description":"","footnote":"\r\n( 1 ) قال فى « الاقرب ، ج 3 » : الرواق و الرواق ( بالكسر و الضم ) : بيت كالفسطاط ، و قيل سقف فى مقدم البيت ، ج : رواقات و أروقة و روق ، انتهى . و ظاهرا اينجا معنى گنبد را بدهد .\r\n","page_name":" 1165 ","page_number":145},
  {"content":"\r\n\r\nثواب مصيبت و تسليت مصيبت‌زدگان است ، در چهار هزار بيت كه از دو كتاب « نهج السالكين » و « زاد العارفين » خود مختصر نموده و در روز شنبه 8 ع 2 سنه 1225 از آن فارغ شده .\r\nچهارم كتاب « جامع المعارف و الاحكام » كه آن را تخفيفا « جامع الاحكام » مىگويند و يكى از مجاميع بزرگ أخبار اصولين و فقه است كه پس از « وافى » و « وسائل » و « بحار » از كتب اربعه و ساير كتب معتبره در چهارده جلد استخراج و تأليف شده بدين‌ترتيب : ( 1 ) در توحيد 30000 بيت ( 2 ) در كفر و ايمان 30000 بيت ( 3 ) در مبدا و معاد 25000 بيت ( 4 ) در اصول اصليه و منصوصهء قواعد مستنبطه از آيات و اخبار ، كه آيات 134 و أخبار 1903 مىباشد ، و مجلدى بزرگ گرديده در 12000 بيت ( 5 ) در طهارت 24000 بيت ( 6 ) در نماز 50000 بيت ( 7 ) در زكات و خمس و روزه و اعتكاف انجام تأليف آن روز 3 شنبه 4 ج 2 سنه 1233 ( 8 ) در حج 50000 بيت ( 9 ) در مزار و جهاد و امر بمعروف و نهى از منكر انجام تأليفش دهه نخستين ع 2 سنه 1234 ( 10 ) در مطاعم و مشارب تا غصب 15000 بيت انجام تأليفش 5 ماه مبارك رمضان سنه 1234 مذكوره ( 11 ) در غصب و مواريث تا آخر ديات 27000 بيت چنان كه در « الذريعة » است كه غصب مكرر شده ( 12 ) در نكاح 30000 بيت ( 13 ) در معاملات 24000 بيت ( 14 ) در خاتمهء رجاليه 10000 بيت . در « الذريعة 5 : 72 » پس از ذكر اين مجلدات نوشته كه : وى خود اين كتاب را بحذف أساتيد و اسقاط مكررات در كتابى بنام « ملخص جامع الاحكام » در چهل هزار بيت مختصر فرموده ، و سپس آن مختصر را باز در سى هزار بيت مختصر كرده .\r\nپنجم رسائل مفصله در تمام ابواب فقه ، چنان كه در « روضات » است .\r\nششم كتاب « زاد العابدين » چنان كه در « روضات » است ، و در « الذريعة 5 : 4 » كه جاى ذكر آن است آن را ذكر نكرده ، بلكه آنجا دو كتاب بدين نام ( يكى از حسين بن حسن كاشغرى در قضاء نماز كه سيد ابن طاوس از آن نقل كرده ، و ديگرى از ملا محمد على قزوينى برغانى برادر شهيد ثالث كه كوچكتر از حاجى ملا محمد صالح بوده ) ذكر كرده .\r\nهفتم كتاب « زاد العارفين » در اخلاق به فارسى شش هزار بيت ، و خود آن را مختصر\r\n\r\n","description":"","footnote":"","page_name":" 1166 ","page_number":146},
  {"content":"\r\n\r\nنموده بنام « نهج السالكين » چنان كه بيايد .\r\nهشتم كتاب « ادب سلوك الدّين و الدنيا » در اخلاق و سلوك ، انجام تأليف آن روز پنجشنبه 15 ج 1 سنه 1240 .\r\nنهم « كتابى در تعقيبات » . دهم كتابى در جمع اخبار متعلقه بأصول فقه .\r\nيازدهم كتاب « صفوة التفاسير » در تفسير كه تفسير كبير او است 62000 بيت .\r\nدوازدهم كتاب « الجوهر الثمين » در تفسير قرآن مبين مزجا همچون تفسير « صافى » بدون مقدمات در دو جلد بزرگ كه دويم آنها از سوره اسراء تا آخر قرآن ، و هر دو بر روى هم زياده بر سى هزار بيت است ، انجام جلد اول 18 صفر سنه 1239 ، انجام تأليف جلد دويم شب يكشنبه 19 ع 1 سنه 1239 ، و خود آن را مختصر نموده بنام « الوجيز » كه اينك بيايد .\r\nسيزدهم كتاب « عجائب الاخبار و نوادر الآثار » دوازده هزار بيت .\r\nچهاردهم كتاب « العلوم الاربعة » .\r\nپانزدهم كتاب « مثير الاحزان » در تعزيه سادات زمان 7000 بيت ، و ظاهرا اين كتاب همان باشد كه در اصل آن را « مهيج الاحزان و مثير الاشجان » ناميده ، و شايد غير از آن باشد .\r\nشانزدهم كتاب مصابيح الظلام .\r\nهفدهم كتاب « المصباح الساطع » در شرح « مفاتيح الشرائع » ملا محسن فيض ( ره ) .\r\nهيجدهم كتاب « مطلع النيرين » . نوزدهم كتاب « المناهج » در فقه .\r\nبيستم كتاب « منية المحصلين » . بيست و يكم كتاب « المواعظ المرتبه » .\r\nبيست و دويم كتاب « المواعظ المنثورة » . بيست و سيم كتاب « نهج السالكين » در اخلاق كه آن را از « زاد العارفين » كتاب ديگر خود مختصر كرده چنان كه گذشت .\r\nبيست و چهارم كتاب « الوجيز » . بيست و پنجم هشت كتاب كوچك كه نيز در « روضات » است غير از آنها كه به شماره پنج گذشت ، و هر دوى آنها را در « روضات » جدا ذكر فرموده .\r\n\r\n","description":"","footnote":"","page_name":" 1167 ","page_number":147},
  {"content":"\r\n\r\nبيست و ششم كتاب بزرگى در « مزار » كه خود آن را مختصر نموده ، و باز آن مختصر را هم مختصر فرموده ، و نسخه مزار كبير در كتابخانه آقاى حاج سيد محمد على روضاتى موجود است .\r\nبيست و هفتم كتابى در « عمل ايام و أسابيع » ، و كتابى بزرگتر از آن در « أعمال سال » .\r\nبيست و هشتم كتاب « مكارم الاخلاق البهيّة » .\r\nو او روايت مىكند - چنان كه در « روضات » نوشته - از چند نفر كه اينك اسامى آنها به ترتيب تاريخ وفاتشان نوشته مىشود : اول ميرزا محمد مهدى شهرستانى . دويم شيخ جعفر نجفى .\r\nسيم آقا سيد على كربلائى . چهارم ميرزاى قمى . پنجم شيخ اسد اللّه كاظمينى . ششم شيخ احمد احسائى .\r\nو روايت مىكند از او ، چنان كه در « روضات » استظهار كرده : مرحوم سيد محمد - تقى پشت مشهدى كاشانى ( ره ) .\r\nو آن جناب در شب پنج‌شنبه از ماه رجب الفرد اين سال - مطابق ( دلو - حوت ) ماه برجى - وفات كرده ، و در پيش روى پدر خود دفن شد ، و چندين فرزند از او بازماند :\r\n( 1 ) سيد حسين 25 ( 2 ) سيد حسن 25 كه در سنه 1246 وفات كرده و فرزندش سيد عبد اللّه 26 تملك خود را بر نسخه‌اى از اخلاق جد خود - صاحب عنوان - نوشته و آن نسخه در نزد نواده ديگر صاحب عنوان سيد على بن محمد شبر بوده . ( 3 ) سيد محمد 25 كه در ( 1252 ) بيايد . ( 4 ) سيد جعفر 25 كه « شرحى بر شرايع » در 4 جلد نوشته . ( 5 ) سيد موسى 25 و ( 6 ) سيد محمد جواد 25 كه هر دو در سنه 1246 وفات نموده‌اند .\r\nو نواده ديگر صاحب عنوان : سيد محمد 26 در ( 1346 ) بيايد « 1 » .\r\n\r\n\r\n","description":"","footnote":"\r\n( 1 ) مخفى نماند كه شرح حال مرحوم سيد عبد اللّه شبر در بسيارى از كتب تراجم متأخرين و هم در مقدمه‌هائى كه بر كتب مطبوعهء او نوشته‌اند موجود است ، و از جمله آنها كه جناب معلم از مراجعهء بدان غفلت كرده‌اند كتاب « الكرام البررة : 777 » مىباشد و آنجا\r\n","page_name":" 1168 ","page_number":148},
  {"content":"\r\n\r\n\r\n* ( 614 - تولد شيخ على ، شريعتمدار استرآبادى ) *\r\nوى سيف الدّين فرزند مرحوم حاج ملا محمد جعفر استرآبادى است كه ( در ج 1 سال 1198 عنوان 44 ص 83 ) گذشت ، و گرچه آنجا وعده داديم كه شرح احوال او را در ( 1315 ) بنويسيم ، ليكن آن مبنى بر جهل بتاريخ تولد او بود ، و چون بعد از آن بتاريخ تولدش دست يافتيم كه در اين سال بوده اينك احوال او را اينجا مىآوريم و چنين گوئيم كه :\r\nوى از علما و فقهاء عصر خود در تهران و معروف بشريعتمدار و بسى با عنوان بوده و شعر هم مىگفته ، و در « المآثر : 149 » عنوانى مخصوص براى او منعقد نموده ، و از آن با بعضى از مواضع ديگر همچون « فهرست كتابخانه مباركهء رضويه ( ع ) 6 : 192 » و بعضى از\r\n\r\n\r\n","description":"","footnote":"\r\n- وفات صاحب عنوان و مدفن او و اسامى فرزندانش به اين عبارت ذكر شده است : توفى ( رحمه اللّه ) بعد مضي ست ساعات من ليلة الخميس من شهر رجب سنة 1242 عن اربع و خمسين سنة ، و دفن بجنب والده فى الرواق الكاظمى الشريف فى الحجرة المعروفة بالخزينة ، و له من الاولاد : السيد حسين الذى عمر دارا بسامراء فى سنة 1289 و توفى بعدها ، و السيد حسن ( الذى ) قام مقام والده و توفى سنة 1246 ، و السيد محمد المتوفى بكربلاء فى 1252 ، و السيد جعفر ، و السيد موسى ، و السيد جواد . و قد توفى الاخيران ايضا فى سنة 1246 ، انتهى .\r\nو نيز در كتاب مذكور ( ص 565 ببعد ) شرح حال مرحوم سيد محمد رضا پدر صاحب عنوان و مطالبى درباره خاندانش ذكر شده است . م .\r\n","page_name":" 1169 ","page_number":149},
  {"content":"\r\n\r\nمجلدات « الذريعة » و غيره چنان برآيد كه :\r\nوى در چهارشنبه بيست و دويم ماه شعبان المعظم اين سال - مطابق 30 حوت ماه برجى - در قزوين متولد شده ، و در نزد صاحب « جواهر » و شيخ انصارى درس خوانده ، و بسعهء فكر و تندى سليقه بعضى از رموز طبيعت را اختراع و اكتشاف كرده ، چنان كه در « المآثر » فرموده :\r\nدر وثاقت و تقوى و حسن خلق و اطلاعات متنوعه و تتبعات متلونه مسلم اين شهر مىباشد ، انتهى .\r\nو در « فهرست » فرمايد : در حدت ذهن و هوش از نوادر بود و دريائى از علم و هنر ، از جمله اختراع تفنگ ته‌پر ، و ساعت شب كوك كه دزد را مىگرفت و آن را در دزاشيب شميران در حضور رجال دولت نمايش داد ، و با داشتن اعتبارات موروثى دنبال تعينات دنيوى نرفت و با مردم كمتر معاشرت مىكرد ، بيشتر اوقات بتأليف مىپرداخت و بجزئى مستمرى كه از ديوان برايش مقرر بود گذران مىفرمود ، و چندى هم از ناچارى بمازندران رفت و بكشاورزى مشغول شد ، بعضى خواستند وى را بخارجه ببرند ، او سرباز زد و فرار بعتبات فرمود ، در آنجا نيز بوى دنبال كردند ، پس در سنه 1272 بتهران برگشت و ببهانهء بيمارى تن به مسافرت خارجه در نداد تا با تنگدستى درگذشت !\r\nو در « الذريعة 5 : 57 » در آغاز عنوان او ، وى را بعلامه ماهر در اكثر فنون و صنايع وصف نموده . و او چندين كتاب تأليف كرده :\r\nاول « اصلاح و تكميل منظومه درج المضامين » ملا مختار قارى اعمى اصفهانى از رجال قرن دهم ، در قرائت كه آن هفتاد بيت بوده و او آن را در صد بيت بنام « بوستان » تكميل فرموده .\r\nدويم كتاب « الدرر الايتام » در شرح اين « بوستان » خودش .\r\nسيم « رساله فقهى فتوائى در نماز و روزه » .\r\nچهارم كتاب « جامع ناصرى » چنان كه در « المآثر » است ، بر اسلوب « جامع عباسى » و فرمايد : آن را بمراقبت خاص ميرزا سعيد خان بنام همايونى نوشته ، انتهى . و در « الذريعة » فرمايد آن را بنام ناصر الدّين شاه باشارهء ميرزا سعيد خان وزير خارجه نوشته ، چنان كه\r\n\r\n","description":"","footnote":"","page_name":" 1170 ","page_number":150},
  {"content":"\r\n\r\nپدرش « جامع محمدى » را بنام محمد شاه پدر ناصر الدّين شاه نوشته ليكن « جامع ناصرى » بر آن مزيت دارد چه مشتمل بر تمام ابواب فقه ، و هم مشتمل بر احكام شرعيه سياسى مربوط بتدبير مدن از تكاليف رعايا با سلطان و تكاليف او با ايشان و تكاليف هر صنفى با اصناف ديگر ، كه ناصر الدّين شاه مىخواست آن را قانون رسمى در همه ايران قرار دهد و ارباب هوا و هوس چون آن مضر بمقاصد بىدينى خودشان بود نگذاشتند ، و آن نسخه در خزانه شاه ماند ؛ چنان كه يكى از دو پسر مؤلف براى من حكايت كرد ، انتهى . و به اين دو پسر در آخر عنوان اشاره خواهد شد .\r\nپنجم كتاب « رموز الاقوال » در رجال ، چنان كه در « الذريعة ، ج 10 » است .\r\nششم كتاب « الدرر الايتام » كه نمونه‌ئى است در تفسير آيات أحكام و آن را از كتاب ديگر خود بنام « نثر الدرر الايتام » كه مبسوط و مفصل است استخراج فرموده .\r\nهفتم كتاب « غاية الآمال » در استعلام احوال رجال ، كه آن در چند جلد بزرگ و مانند شرحى است بر « منتهى المقال » و مشتمل بر تمام آن كتاب ، چه در هر ترجمه‌اى اول عين عبارات آن را بعنوان « اصل » مىنويسد سپس منقولات كتب ديگر را بعنوان « فصل » آن‌گاه تحقيقات خود را ، و تا آخر تراجم به همين نحو است ، انجام تأليف آن سنه 1302 ، و آنجا نوشته كه تأليفات خودش تا آن وقت هفتاد و يك كتاب و رساله بنظم و نثر است ، و برخى از آنها را بدون شماره از « غاية الآمال » نقل كرده كه ما آنها را بشماره‌ئى كه داريم مىآوريم غير از آنچه تاكنون نوشته‌ايم .\r\nهشتم كتاب « نثر الدرر الأيتام » . نهم كتاب « آينه جهان‌نما » .\r\nدهم كتاب « انيس الغرباء » . يازدهم كتاب « ايضاح التحرير » .\r\nدوازدهم كتاب « بحر الدرر » در نحو . سيزدهم كتاب « البرد اليمانى » در لغت .\r\nچهاردهم كتاب « بروج العروج » . پانزدهم كتاب « بروز الرموز » .\r\nشانزدهم كتاب « البروق اللامعة » . هفدهم كتاب « البنيان المرصوص » .\r\nهيجدهم كتاب « تجويد التنزيل » . نوزدهم كتاب « تحرير الاصول » .\r\n\r\n","description":"","footnote":"","page_name":" 1171 ","page_number":151},
  {"content":"\r\n\r\nبيستم كتاب « تحفة الانام » . بيست و يكم كتاب « الجامعة النحوية و الصرفية » .\r\nبيست و دويم كتاب « جنة السرور » . بيست و سيم كتاب « جواهر المعادن » .\r\nبيست و چهارم « حاشيه بر سيوطى » . بيست و پنجم كتاب « الغرائب الربوبية » در مقامات عبوديه . بيست و ششم « تعليقه بر الروضة البهية » .\r\nبيست و هفتم كتاب « فصل الفصول » در شرح اصل الاصول در كلام .\r\nبيست و هشتم كتاب « الفصول » . بيست و نهم كتاب « فلك المتفقهين » .\r\nسىام كتاب « قطب العباده » . سى و يكم كتاب « كنز الدرر » .\r\nسى و دويم كتاب « نتائج المأثور » . سى و سيم كتاب « نهاية الآمال » .\r\nسى و چهارم كتاب « المبدا و المآل » . سى و پنجم كتاب « منتخب الاقوال » ، و اين هر دو در رجال است ، چنان كه در « الذريعة 10 : 134 » فرموده .\r\nو يكى از شاگردان او ناظم الاسلام صاحب كتاب « تاريخ بيدارى ايرانيان » است ، و او در آن كتاب ترجمه اين استاد راد خود را بتفصيل نوشته .\r\nو بالاخره او در سنه هزار و سيصد و پانزده يا سنه 1316 يا 1318 در تهران وفات كرده ، و دو نفر فرزندانش شيخ عبد النبى در ( 1340 ) و شيخ محمد رضا در ( 1346 ) بيايند .\r\nو خواهر اين‌ها كه دختر صاحب عنوان باشد زوجه سيد على نهاوندى بوده كه در ( 1320 ) بيايد .\r\n\r\n","description":"","footnote":"","page_name":" 1172 ","page_number":152},
  {"content":"\r\n\r\nسنه 1206 شمسى\r\nپنجشنبه 23 ماه شعبان المعظم اول حمل ماه برجى\r\n\r\n* ( 615 - تولد ميرزا ابو القاسم فرهنگ شاعر شيرازى ) *\r\nوى فرزند چهارم درياى فضل و كمال مرحوم وصال شاعر شيرازى ( قدس سرهما العزيز ) و خود از بزرگان شعرا و ادبا و فضلا ، و در كمالات خانوادهء وصالى از خط و ادب و شعر و غيره چشم و چراغ آن سلسله جليله است ، و شرح احوالش در « فارسنامه ناصرى ، گفتار 2 : 70 » در أعيان محلهء سرباغ و « المآثر و الآثار : 206 » و « طرائق الحقائق 3 : 172 » ، و از همه بهتر « گلشن وصال : 400 » بتفصيل يا اختصار نوشته شده ، و از آنها همه چنين برآيد كه :\r\nوى در ماه رمضان المبارك اين سال - مطابق ( حمل - ثور ) ماه برجى - در شيراز متولد شده ، و تحصيل علوم عديدهء ادبى و رياضى و جفر و رمل و زبان فرانسه نموده ؛ تا بتعبير « المآثر » : در فنون ادبيه عالمى ماهر و به خط نسخ و شكسته و ساير خطوط هفتگانه نسخ تعليق اسنادى قادر و در سخنورى شاعرى ساحر گرديد ، و علاوه بر اشعارى كه در « مجمع الفصحا » و غيره از وى نقل كرده‌اند تأليفات ديگرى هم دارد ، از آن جمله :\r\nاول « شرح كتاب حدائق السحر در دقائق شعر » تأليف رشيد وطواط كه آن را بر طرز « چهار مقاله » نظامى عروضى سمرقندى تأليف كرده .\r\nدويم « شرح و ترجمه كتاب بارع » در نحو ، ده هزار بيت .\r\nسيم كتاب « فرهنگ فرهنگ » در لغت عربى و فارسى كه تبديل هريك را به ديگرى بخواهند\r\n\r\n","description":"","footnote":"","page_name":" 1173 ","page_number":153},
  {"content":"\r\n\r\nبه آسانى پيدا مىشود و اينك كه بنشر واژه‌هاى تازه پرداخته‌اند بسيار مطبوع و مورد مراجعه مىباشد .\r\nچهارم به خواهش مؤلف « فارسنامه » : « رساله » ئى ممتع و مفيد در احوال خانوادهء خودشان نوشته كه او آن را بعينه آنجا نقل نموده .\r\nو بالاخره ، در سنه هزار و سيصد و نه وفات كرده ، چنان‌كه در « طرائق » و « گلشن وصال » است ، و در « آثار عجم » در 1308 نوشته كه ظاهرا غلط باشد . و در جوار جناب امامزاده مير سيد محمد در شيراز دفن شده ، و دو پسر و دو دختر كه مادر آنها دختر رحمتعلى شاه بوده ما از او مىنويسيم ( و آن مخدره نخست زوجه مرحوم حكيم برادر صاحب عنوان بوده ، و پس از وفات وى بحبالهء زوجيت صاحب ترجمه درآمده ) .\r\nاما پسران ، يكى وقار السلطنه ميرزا محمود اورنگ كه در ( 1286 ) ، و ديگر ميرزا محمد آهنگ كه در ( 1293 ) بيايند .\r\nو دختران يكى زوجه ميرزا زين العابدين بن ميرزا على اكبر بن رحمتعلى شاه ، و ديگرى زوجه برادرزاده‌اش همت ابن وقار كه در ( 1276 ) بيايد بوده‌اند .\r\n\r\n* ( 616 - تولد شيخ ابراهيم بن أحدب طرابلسى ) *\r\nطرابلس ، به‌طورىكه در « روضات الجنات : 355 » فرموده : بفتح طاء و راء مهملتين و ألف و باء و لام مضمومتين و سين مهمله ؛ شهرى است در ساحل شام نزديك بعلبك كه گاهى بزيادتى همزه مفتوحه در اول آن آن را أطرابلس مىگويند ، انتهى .\r\nو شيخ ابراهيم از اعاظم علماء حنفى شام و در تفسير و فقه و حديث و كلام كامل و تمام بوده ، و در اين سال - به‌طورىكه در « معجم المطبوعات : 366 » نوشته - در طرابلس متولد شده و هم در آنجا نشو و نما نموده ، و در علوم عديده درس خوانده ، و در شعر گفتن قريحتى سرشار بهم رسانيده ، آنگاه بقسطنطنيه و بعد از آن بمصر رفت و با شيخ عبد الهادى أبيارى ( كه در 1236\r\n\r\n","description":"","footnote":"","page_name":" 1174 ","page_number":154},
  {"content":"\r\n\r\nگذشت ) ملاقات و معاشرت نمود و شهرتى تمام در فقه حنفى پيدا كرد .\r\nپس در سنه 1276 ببيروت رفت و آنجا نخست بنيابت محكمه شرعيه و سپس برياست كتاب آن برقرار شده كه تا سى سال بدان باقى بود ، و در أثناء آن جريدهء « ثمرات الفنون » را در آن شهر تأسيس نمود و در آن بسى از مقامات و رسائل ادبيه و فصول حكميه درج كرد ، و همواره تا حين وفات بتأليف كتب متنوعه مىپرداخت ، و اينك صورت تأليفات او :\r\nاول كتاب « ابداع الابدا » براى فتح باب بناء در صرف . دويم كتاب « امثال عربيه » نظما و نثرا . سيم كتاب « تحفة الرشيدية » در علوم عربيه . چهارم كتاب « تفصيل اللؤلؤ و المرجان » در فصول حكم و بيان ، شامل دويست و پنجاه فصل در ألقاب و حكم و نصايح . پنجم كتاب « تفصيل الياقوت و المرجان » در اجمال تاريخ دولت بنى عثمان . ششم كتاب « ذيل ثمرات الاوراق » شيخ تقى الدّين ابن حجه حموى در محاضرات . هفتم كتاب « رد السهم عن التصويب » و دور كردن آن را از راستى بتقريب ، در رد كتاب « السهم الصائب » كه آن تأليف معلم سعيد شرتونى است در رد كتاب « غنية الطالب و منية الراغب » تأليف احمد فارس شدياق در صرف و نحو و حروف معانى . هشتم كتاب « فرائد الاطواق » در أجياد محاسن اخلاق ، كه صد مقاله نظم و نثر در مجارات و مقامات زمخشرى است . نهم كتاب « فرائد اللآل » در نظم « مجمع الامثال » مىدانى .\r\nدر حدود شش هزار بيت . دهم كتاب « كشف الارب » از سر عرب . يازدهم كتاب « كشف المعانى و البيان » از رسائل بديع الزمان در شرح « رسائل بديع الزمان » همدانى . دوازدهم كتاب « مقامات از زبان ابو عمر دمشقى كه روايات آن را بأبو المحاسن حسان طرابلسى نسبت داده و بمجارات « مقامات حريرى » رفته . سيزدهم كتاب « النفح المسكى » در شعر بيروتى . چهاردهم كتاب « الوسائل الادبية » در رسائل احدبيه ، و اين همان كتاب است كه در ( 1236 ) در احوال أبيارى ذكر شد كه چون شامل رسائل هر دو است بهر دو نسبت توان داد . پانزدهم كتاب « وشى البراعة » در علوم بلاغت و براعت .\r\nو او پس از مدت شصت و شش سال قمرى عمر ، در سنه هزار و سيصد و هشت وفات كرده و در مقبرهء باشوره دفن شد .\r\n\r\n","description":"","footnote":"","page_name":" 1175 ","page_number":155},
  {"content":"\r\n\r\n\r\n* ( 617 - تولد سيد ابو القاسم حجت كربلائى ) *\r\nوى فرزند مرحوم سيد حسن حاجى آقا است كه در همين سال در ترجمهء آقا سيد محمد كربلائى ( ص 1163 ) گذشت ، و خود از علما و فقهاء خانواده آل صاحب « رياض » بوده ، و به‌طورىكه در « نقباء البشر : 65 » فرموده - با ملاحظهء برخى از مواضع ديگر - وى عالمى كبير و رئيسى جليل بوده ، و همانا در نجف اشرف در خدمت حضرت حجة الحق آية اللّه العظمى مقرب درگاه بارى مرحوم شيخ انصارى ( قدس اللّه تعالى سره العزيز ) درس خوانده و جمله‌اى از تقريرات آن مدرس مقدس را در فقه و اصول برشتهء تحرير درآورده و وثيقهء هنديه در كربلا بر دست او جارى مىشده ، و خلاصه بزرگوارى حسن المحاضره و جميل الاخلاق و سخى الطبع و عالى الهمة بوده ، و رياست آن خانوادهء شريفه بوى منتهى شده ، و مرحوم ميرزا محمد حسن عليارى و حاجى سيد محمد - ابراهيم دلدارى كه در ( 1259 ) بيايد و ميرزا محمد كاظمينى كه در ( 1272 ) بيايد از او روايت مىكنند .\r\nو بالاخره وى در جمعه آخر ماه جمادى الاولى سنه هزار و سيصد و نه ، چنان كه در حاشيه « هداية الانام : 58 » نوشته - مطابق 11 جدى ماه برجى - كه براى زيارت بكاظمين آمده بود در آن شهر شريف وفات كرد ، و نعش او را بكربلا حركت داده و آنجا در برابر مقبرهء جدش در مقبره‌ئى مخصوصه دفن كردند ، و او را فرزندانى بوده :\r\nاول سيد محمد باقر حجت كه در ( 1273 ) بيايد . دويم حاجى ميرزا علينقى كه در ( 1289 ) بيايد . سيم سيد على كه هم در سال وفات پدر ( 1309 ) وفات كرده . چهارم سيد محمد مهدى كه در كربلا در صحن حسينى ( ع ) امام جماعت بوده ، و اين سه نفر از يك مادرند .\r\n\r\n","description":"","footnote":"","page_name":" 1176 ","page_number":156},
  {"content":"\r\n\r\n\r\n* ( 618 - وفات آخوند ملا حسن يزدى كربلائى ) *\r\nوى فرزند محمد على و خود از علما و فقهاء عصر خويش بوده ، و در « قصص العلماء : 82 چاپ طهران در 1313 » و « الكرام البررة 1 : 346 ش 686 » هريك او را در عنوانى مخصوص ذكر كرده‌اند ، و خلاصهء اين هر دو اينكه : وى در نزد آقا سيد محمد كربلائى درس خوانده ، و دور نيست كه آقا سيد على را هم ديده باشد ، و در بدء امر در يزد بود ، آنگاه براى اينكه حاكم ظالمى را به پشتيبانى رعايا و براياى مظلومين از يزد بيرون كرد بأمر فتحعلى شاه بتهران رفت ، و ( سپس بعد از ذكر حكايت و كرامتى نوشته كه ) در تهران اقامت نمود ، و در أواخر بكربلاى معلى رفت و تا آخر عمر آنجا بود ، و در بكاء و ابكاء بر حضرت سيد الشهداء ( عليه السلام ) اهتمامى تمام داشت ، و هماره أخبار معتبرهء مصيبت را ذكر مىكرد و ديگران را از نقل أخبار ضعيفهء اين موضوع نهى مىفرمود ، چنان كه كتابى نيز بنام « مهيج الاحزان » در مقتل تأليف كرده كه نهايت دقت در جمع أخبار صحيحه در آن به كار برده و از كتب معتبرهء اين مورد است ، و انجام تأليف آن 5 شنبه 24 ع 1 سنه 1237 بوده .\r\nو ديگر از تأليفات او كه « مهيج » را شماره ( 1 ) بگيريم : دويم كتاب « اكمال الاصلاح » در ترجمه « اصلاح العمل » استادش سيد مجاهد ( ره ) كه وى بأمر مؤلف براى عمل مقلدين آن را به فارسى ترجمه كرده . سيم « رساله‌ئى در تجويد قرآن » به فارسى كه در آن از « تحفة الابرار » سيد حجة الاسلام نقل مىكند . چهارم « رساله‌ئى در شكوك » بطور استدلال . پنجم كتاب « المغتنم » در فروع مأخوذه از سادهء امم ، كه در « الكرام » فرمايد : من مجلدى ضخيم از آن ديدم كه از اول طهارت تا آخر وضو رسيده و در ( 1242 ) از آن فارغ شده بود .\r\nو او در همين سال 1242 كه « المغتنم » را تأليف كرده وفات نموده ، چنان كه در « الذريعة ج 2 » فرموده ، و در « الكرام » بعد از 1242 گفته كه از آن چنين فهميده مىشود كه وى در حين تأليف\r\n\r\n","description":"","footnote":"","page_name":" 1177 ","page_number":157},
  {"content":"\r\n\r\nآن تاريخ وفات را نمىدانسته و چون او « المغتنم » را در 1242 تأليف نموده وى سال وفات را بعد از 1242 نوشته ، ليكن در « الذريعة » چنان كه نوشتيم در 1242 بدون قيدى نوشته و ما آن را گرفتيم .\r\n\r\n* ( 619 - وفات شيخ خالد ، كرد نقشبندى بغدادى ) *\r\nوى به‌طورىكه در « الذريعة 9 ش 1693 » نوشته : ضياء الدّين بن حسين شهر زورى ، و خود از فضلاى مشايخ نقشبنديه و أصلا از اهل سليمانيه و شهر زور كردستان و نزيل دمشق و ساكن بغداد بوده ، و از مشايخ سلسلهء نقشبنديه است ، و شعر هم مىگفته كه در « مجمع الفصحا 2 : 111 » او را ذكر كرده و بعضى از شعر « ديوان » او را آورده و فرمايد : جمعى از معاصرين از مريدان او مىباشند ، و چندين رساله تأليف كرده ، انتهى . و او در اين سال در شهر زور وفات نموده ، و شيخ عبد الكريم نامى خليفهء او بوده ، و از جمله مريدان او مير غضنفر على آزاد تخلص كشميرى است ، و شيخ عثمان نجدى كه در همين سال ذكر مىشود كتابى بنام « أهنأ الموارد ، در مدايح شيخ خالد ، در توصيف او تأليف كرده ، و صاحب عنوان - به‌طورىكه در « الذريعة 7 : 291 ش 38 » نوشته - در سنه 1231 در بغداد تكيه‌اى بنام خالديه بنا كرده و كتابخانه‌ئى هم براى آن آماده نموده ، و خود نيز چندين كتاب تأليف فرموده .\r\n\r\n* ( 620 - تولد ميرزا عبد الوهاب خان آصف الدوله شيرازى ) *\r\nوى فرزند محمد جعفر خان بن بدر الدّين ثانى بن چراغ‌على خان بن شجاع الدّين ابن بدر الدّين كبير افشار است .\r\n\r\n","description":"","footnote":"","page_name":" 1178 ","page_number":158},
  {"content":"\r\n\r\nبدر الدّين كبير و أحفاد وى از زمان نادر شاه ببعد هريك از أعيان زمان خود و رئيس جبه‌دارخانه شيراز بوده‌اند .\r\nو ميرزا عبد الوهاب خان از أعيان زمان ناصر الدّين شاه بوده و در اين سال متولد شده ، و در عربيت و ادبيت بمقامى بلند رسيده و شعر هم مىگفته ، و در شوال سنه 1301 چنان كه در « منتخب التواريخ : 426 » فرموده متولى مشهد مقدس و در سنه 1303 عزل شده ، و در روز دوشنبه ششم ماه جمادى الاولى سنه هزار و سيصد و چهار ، چنان كه در « مجله يادگار . سال 5 شماره 6 و 7 ص 32 » نوشته - مطابق ( . . . ) دلو ماه برجى - وفات كرده .\r\n\r\n* ( 621 - وفات شيخ عثمان نجدى بصرى ) *\r\nوى فرزند سند و أصلا از نجد و ساكن بصره و از علماء اهل سنت بوده ، و در علوم عربيت و ادبيت مهارتى تمام داشته و كتب چندى تأليف كرده :\r\nاول كتاب « أهنأ الموارد » از سلسال مدايح شيخ خالد ، در مدايح شيخ خالد نقشبندى كه آنفا در همين سال گذشت . دويم كتاب « تاريخ بغداد » . سيم كتاب « روضة الفكر » در ادبيات .\r\nچهارم كتاب « الصارم القرضاب » در گلوى سب‌كنندهء بزرگان اصحاب ، در رد أشعار دعبل خزاعى در مطاعن خلفا ( قال فى الاقرب : قرضبة قطعه ، و القرضاب بالكسر السيف القطاع و سيف قرضاب : يقطع العظام ) . پنجم كتاب « فكاهة السامر » در ادبيات . ششم كتاب « قرة الناظر » بهمچنين . هفتم كتاب « مطالع السعود » كه برخى آن را مختصر كرده‌اند . هشتم « منظومه‌ئى در حساب » . نهم « منظومه‌ئى در فقه ساده مالكيه » . دهم كتاب « نغمات السحر » در ادبيات .\r\nيازدهم « نظم الازهرية » . دوازدهم « نظم كتاب الاعراب عن قواعد الاعراب » تأليف شيخ محمد كافيجى در شرح كتاب « قواعد » ابن هشام انصارى . سيزدهم « نظم كتاب مغنى اللبيب » . چهاردهم « نظم كتاب نخبة الفكر » ابن حجر در اصول حديث با شرح آن . پانزدهم كتاب « هادى السعيد »\r\n\r\n","description":"","footnote":"","page_name":" 1179 ","page_number":159},
  {"content":"\r\n\r\nكه منظومه‌ئى است در عقائد .\r\nو بالاخره ، وى در اين سال ( چنان كه در « المسك الاذفر » فرموده ) وفات كرد ، و هم آنجا گويد كه در سنه 1240 نيز گفته‌اند ، و مختصر كتاب « مطالع السعود » او در 1250 گفته ، و به‌هرحال ، وى در مقبرهء معروف كرخى دفن شد ، انتهى .\r\n\r\n* ( 622 - تولد ميرزا فتح اللّه خان شيبانى كاشانى ) *\r\nاز قرارى كه در كتاب « گلهاى رنگارنگ » تأليف آقاى على اكبر سليمى ( جلد 14 ) نوشته شيبان طائفه‌اى است از عرب از نژاد قصى 17 كه در مقدمه ( فصل 2 ) نام برده شد ، و پس از غلبهء عرب بر عجم در قرون اوليهء هجرت يك شعبه از اين طايفه بايران آمده و در ولايت فارس سكونت نمودند ، و در زمان سلاطين صفويه از آنجا بكاشان آمدند ، و نخستين كس از آنها كه بكاشان آمده ، حاجى غياث الدّين على شيبانى است كه از عرفا و صوفيه بوده ، و در زمان شاه سليمان صفوى با پدر خود جلال الدّين محمد بن حاج محمد كريم بكاشان آمده و در قريهء بيدگل كاشان سكونت نمود ( در كتاب « فرهنگ آبادىهاى ايران ، حرف ب ص 81 س 2 » اين قريه را بشمارهء 3028 ذكر كرده و فرمايد از توابع كاشان به طول جغرافيائى 29 قه 51 جه ، و عرض جغرافيائى 4 قه 34 حبه مىباشد )\r\nو فرزند جلال الدّين محمد مذكور امير محمد حسين خان حاكم قم و كاشان و اصفهان بوده ، و باروئى به گرد شهر قم كشيده و پل دلاك را او ساخته .\r\nفرزندش محمد كاظم خان داراى علوم عربيت و از أعيان زمان خود بوده .\r\nو فرزند او فتح اللّه خان صاحب اين عنوان است كه كنيه‌اش ابو نصر ، و از أعيان زمان و عرفا و شعراى أوان خود بوده ، و همانا وى در اين سال در كاشان متولد شده چنان كه در « تاريخ سرتيپ » است ( و در « گلهاى رنگارنگ » در سنه 1238 نوشته ) ، و در اقسام سخن‌سرائى\r\n\r\n","description":"","footnote":"","page_name":" 1180 ","page_number":160},
  {"content":"\r\n\r\nقدرتى تمام بهم رسانيده ، و به نسبت قبيلهء خود تخلص شيبانى نموده ، و كتب چندى تأليف كرده ، از آن جمله :\r\nاول كتاب « بيانات شيبانى » . دويم كتاب « تنگ شكر » . سيم كتاب « جواهر مخزون » چهارم كتاب « خطاب فرخ » . پنجم كتاب « درج درر » ( يا درج گهر ) . ششم « ديوان اشعار » .\r\nهفتم كتاب « زبدة الاسرار » ( يا الآثار ) . هشتم كتاب « شرف الملوك » . نهم كتاب « عروض » . دهم كتاب « لآلى مكنون » . يازدهم كتاب « فتح و ظفر » بنام مظفر الدين شاه . دوازدهم كتاب « گنج گهر » . سيزدهم كتاب « فواكه السحر » . چهاردهم كتاب « كامرانيه » بنام كامران ميرزا نايب‌السلطنه . پانزدهم كتاب « مسعودنامه » بنام مسعود ميرزا ظل السلطان . شانزدهم كتاب « مقالات سه‌گانه » . هفدهم كتاب « نصايح منظومه » . هيجدهم كتاب « يوسفيه » .\r\nو او در شب چهارشنبه بيستم ماه رجب الفرد سنه هزار و سيصد و هشت - مطابق 12 حوت ماه برجى - وفات كرده ، و در تهران در بيرون دروازهء قزوين در باغچه و خانقاه خود در دخمه‌اى معين دفن شد ، و اينك آن مقبره در خيابان پهلوى در كوچه شيبانى واقع شده ، و او را دو نفر پسر و چند دختر بوده :\r\nاز پسران يكى : نور عليخان نصرة الممالك پدر فتح اللّه شيبانى و محمد حسين شيبانى و يك دختر ، و ديگر پسر صاحب عنوان : نصر على شيبانى است كه او هم چندين پسر و دختر داشته ، و دختران صاحب عنوان ، يكى حديقه زوجه محمد باقر بيك نيك اختر ( مبين الدوله ) ابن ميرزا محمد خان بن آقا محمد باقر خاتم الوزراء ابن محمد حسين خان مرقوم و مادر ميرزا علىمحمد خان شيبانى رئيس كتابخانهء وزارت خارجه ، و ديگر حميده كه زنى شاعره بوده و تخلص شيبانيه داشته و « ديوانى در اشعار » از او باقى است .\r\nسيم جميله كه چندين فرزند پسر و دختر از او بهم رسيده .\r\n\r\n","description":"","footnote":"","page_name":" 1181 ","page_number":161},
  {"content":"\r\n\r\n\r\n* ( 623 - وفات فيروز ، شاعر پارسى ) *\r\nوى فرزند ملا كاوس و از جمله آتش‌پرستان ايرانى نژاد ساكن هندوستان است ، و مردى بادانش و درايت بوده و شعر هم مىگفته و تأليفاتى دارد : اول كتاب « ادله قويه » ، در عدم جواز كبيسه در شريعت زردشت » چنان كه در « مؤلفين كتب چاپى 4 : 778 » نوشته . دويم كتاب « جارج‌نامه » در احوال سلاطين انگلستان و گرفتن ايشان هند را كه منظومه‌ئى ببحر تقارب نزديك بچهل هزار بيت است و آن را بنام جارج سيم پادشاه انگليس بنظم آورده ، و بالاخره در اين سال وفات كرده .\r\n\r\n* ( 624 - وفات شيخ محمد بن اسماعيل خلفه حلى ) *\r\nشيخ محمد معروف بابن خلفه و از شعراى عراق عرب است ، وى « قصيدهء ميميهء » معروفه فرزدق را در مدح حضرت امام زين العابدين ( عليه السلام ) بمطلع :\r\n يا سائلى أين حل الجود و الكرم * عندى بيان اذا طلابه قدموا \r\nو تمامش 41 بيت است تخميس نموده ، و در اين سال در اول طاعون عام وفات كرده و در نجف دفن شده ، چنان كه در « الذريعة 4 : 110 و 111 ش 26 » فرموده .\r\nو همانا طاعون عام معروف خيلى سخت عراق عرب در سال 1246 بوده چنان كه ما در آن سال چندين نفر را مىنويسيم كه بدان مرض وفات كرده‌اند ، و اينجا كه در « الذريعة » نوشته اول طاعون عام در 1242 بوده ؛ احتمال اشتباه چهل و شش بچهل و دو مىرود كه يعنى صاحب عنوان در 1246 وفات كرده باشد و احتمال طول كشيدن آن در مدت چهار سال\r\n\r\n","description":"","footnote":"","page_name":" 1182 ","page_number":162},
  {"content":"\r\n\r\nاز 1142 تا 1246 نيز مىرود .\r\n\r\n* ( 625 - تولد سيد محمد هندى ، ره ) *\r\nوى فرزند سيد هاشم بن ميرشجاعتعلى نقوى نجفى ، و خود از بزرگان علما و فقهاء شيعه بوده ، و همانا در اين سال متولد شده ، و در نزد جماعتى از علماء أعلام كه اينك اسماء آنها ذكر مىشود درس خوانده ، و به‌طورىكه در « الذريعة » فرموده پنجاه و پنج جلد كتاب تأليف كرده ، از آن جمله :\r\nاول كتاب « الاضواء المزيله » براى شبهات جليله در « رد بابيه و غيره » كه نسخهء اصلش را از او دزديده‌اند .\r\nدويم كتاب « تحريرات » در تقريرات دروس استادش شيخ محسن در فقه .\r\nسيم « تقريرات » دروس استادش ميرزاى شيرازى در دو جلد : يكى در طهارت و قضاء و ديگرى در بيع بندهء گريخته و خيارات و غيره .\r\nچهارم « تقريرات » دروس استادش حاجى سيد حسين ترك در چند جلد : 1 - در نماز 2 - در خلل 3 - در زكات 4 - در بيع 5 - در شروط متعاقدين .\r\nپنجم « تقريرات » دروس ساير مشايخش غير از شيخ انصارى .\r\nششم « تقريرات » دروس خودش در تدريس براى شيخ محمد تقى نوادهء صاحب « جواهر » .\r\nهفتم « تقريرات » دروس استادش مرحوم شيخ انصارى ( اعلى اللّه مقامه ) .\r\nهشتم كتاب « كشكول » نوزده جلد .\r\nنهم كتاب « اللآلئ الناظمه » كه آن ارجوزه‌ئى است در فقه ، و فرزندش سيد محمد رضا شرحى بر طهارت آن نوشته\r\nدهم كتاب « نظم اللآل » در علم رجال ( چنان كه در « اعيان الشيعة ، ج 1 در ضمن مدارك\r\n\r\n","description":"","footnote":"","page_name":" 1183 ","page_number":163},
  {"content":"\r\n\r\nآن » نوشته ) يا نظم المعالى ( چنان كه در « الذريعة » در ضمن « الاضواء المزيلة » دارد ) . تأليف آن سنه 1277 .\r\nيازدهم كتاب « السبيكة الذهبية » چنان كه در « الذريعة 9 : 986 س 15 » فرموده .\r\nو او روايت مىكند از شيخ انصارى و حاجى ملا على ميرزا خليلى ، و از جمله اساتيد او شيخ عبد الحسين طريحى است ( كه در 1235 گذشت ) ، و مرحوم آقا سيد محسن عاملى نزد صاحب عنوان درس خوانده .\r\nمرحوم سيد محمد در بعد از ظهر روز شنبه بيست و هشتم ماه شعبان المعظم سنه هزار و سيصد و بيست و سه - مطابق 5 عقرب ماه برجى - در نجف وفات كرده ، و همان روز با تشييعى عظيم در محله خويش در مقبره‌ئى معروف دفن شد ، چنان كه در ورقه‌ئى در پشت « نسب‌نامه الفت » به نظر رسيد . و علاوه بر اين وفات او در اين سال نص مجلدات عديده « الذريعة » ( در آنهائى كه تأليفى از او ذكر كرده‌اند ) و « احسن الوديعه ، ج 2 » است ، ليكن آقاى آقا نجفى مرعشى در حاشيه « هداية الانام » حاجى شيخ عباس قمى ( ص 81 ) در سلخ شعبان 1328 نوشته ، و آن اشتباه است .\r\nو فرزندان او سيد محمد باقر در ( 1284 ) و سيد محمد رضا در ( 1290 ) بيايند .\r\n\r\n* ( 626 - تولد شاهزاده نادر ميرزاى قاجار ) *\r\nوى فرزند بديع الزمان ميرزا ابن محمد قلى ميرزا ملك‌آرا است كه در سال 1203 ( ص 143 ) گذشت ، و خود از رجال فاضل و دانشمند قاجاريه است كه در اين سال ( چنان كه مفهوم از « الذريعة 18 : 310 ش 246 » مىباشد ) متولد شده ، و شرح احوال او را ما در ضمن احوال جدش ملك‌آرا ( ج 1 ص 145 ) نوشتيم چونكه تاريخ تولد يا وفات وى را نمىدانستيم ، و اينك گوئيم كه در « الذريعة ، جلد و صفحه و شمارهء مرقوم » به همان طورى كه تولد او مفهوم مىشود وفاتش نيز در سال 1305 مفهوم مىشود و آنچه از تأليفات او نوشته كتاب « تاريخ و جغرافياى\r\n\r\n","description":"","footnote":"","page_name":" 1184 ","page_number":164},
  {"content":"\r\n\r\nتبريز » و كتاب « اللسان در اسماء اعضاء انسان » است .\r\n\r\n* ( 627 - وفات حاجى ميرزا يوسف آقا 32 مجتهد تبريزى ) *\r\nوى فرزند حاجى ميرزا عبد الفتاح 31 ( 1213 ص 483 ) و خود از اعاظم علماء آذربايجان و فقهاء والاشان و اهل فضل و ادب بوده ، و به‌طورىكه در « شجره‌نامه سادات وهابى ها : 21 » نوشته با ملاحظه بعضى از مواضع ديگر ؛ در سنه هزار و صد و شصت و هفت - مطابق ( 1132 - 1133 ) شمسى - متولد شده ، و در نزد آقا محمد باقر بهبهانى درس خوانده ، و از جمعى از شاگردانش اجازت گرفته .\r\nو مرحوم آقا ميرزا محمد باقر چهارسوئى در « رساله » ئى كه در احوال آباء و اجداد خود نوشته ( در ص 21 ) از اساتيد او ميرزا محمد مهدى شهرستانى و ميرزا ابو القاسم مدرس را نيز ذكر كرده . و به‌هرحال وى چندان در علم و عمل كوشش نموده تا در تبريز از معاريف و أعيان گرديده و ميان علم و عمل جمع نموده و متصدى محاكمات و مرافعات شرعيه شده ، و بااين‌همه شخصى مرتاض و متقى و متهجد و مستجاب‌الدعوه و پرهيزكار بوده ، و بدين جهت از زمان وى تا سالهاى متمادى بعد از آن خاندان او مورد توجه عامه و محل نذورات بوده‌اند ، و هم او كتابهائى تأليف نموده :\r\nاول « رساله‌ئى در اصول و فروع » . دويم كتاب « الجهاديه » . سيم كتاب « الخراجية » .\r\nچهارم كتاب « زهر الحساب » در نسب بين اعداد و تعيين مقدارى از موازين شرعيه همچون صاع و كر و غيره . پنجم كتاب « مسود الخدود » در بيان حدود . ششم كتاب « مصباح » در اصول دين .\r\nدر « الذريعة 1 ش 696 » نوشته كه آقا محمد باقر بهبهانى اجازه مختصرى براى صاحب عنوان نوشته كه به خط خود مجيز در پشت كتاب « مدارك » تحرير يافته و تاريخ آن روز جمعه 5 شعبان سنه 1172 است . و بلافاصله در شماره ( 697 ) باز نوشته كه آقا محمد باقر مذكور\r\n\r\n","description":"","footnote":"","page_name":" 1185 ","page_number":165},
  {"content":"\r\n\r\nاجازه ديگرى براى او نوشته كه به خط وى در پشت « قواعد » علامه تحرير يافته و تاريخ آن ج 1 سنه 1174 است ، و در « ج 5 : 298 ش 1401 » در نزد ذكر كتاب « الجهاديهء » مرقوم فرمايد :\r\nدر كتاب « تاريخ اولاد الاطهار » نوشته كه وى مجاز از وحيد بهبهانى در 1180 بوده ، انتهى .\r\nآنگاه خود مؤلف « الذريعة » فرمايد :\r\nظاهرا يكى از دو تاريخ تولد مجاز يا اجازه داشتن او از بهبهانى در تاريخ مذكور اشتباه يا غلط در نسخه باشد ، چه ميان اين دو تاريخ سيزده سال و صدور اجازه براى او در دو سال پيش از بلوغ بغايت دور است . الا اينكه مجاز بدين دو اجازه كه محمد بن يوسف بن مير فتاح است غير از مؤلف « الجهاديه » باشد و اگرچه در جهاتى مشترك مىباشند ، انتهى .\r\nو حاجى ميرزا يوسف آقا صاحب عنوان در اين سال وفات كرده چنان كه در « الذريعة 3 :\r\n237 ش 875 » فرموده .\r\nو در « شجره‌نامه » دو نفر پسر براى او آورده : يكى مير فتاح مذكور در سال 1209 ش 146 ، و ديگر ميرزا صادق 33 ، و براى اين ميرزا صادق 33 چندين نفر فرزند نوشته ، و براى هريك از آنها اعقابى آورده كه يكى از آنها ميرزا محمد رضا 34 است كه فرزند ميرزا محمد صادق مرقوم و از اهل علم و ادب بوده و كتاب « تاريخ أولاد الاطهار » مذكور را در سنه 1294 تا 1299 او تأليف فرموده ، و آقا نجفى مرعشى مرقوم كه در ( 1315 ) بيايد نسبش از طرف بعضى از اجداد مادرى به صاحب عنوان مىرسد .\r\n\r\n","description":"","footnote":"","page_name":" 1186 ","page_number":166},
  {"content":"\r\n\r\nسنه 1243 قمرى مطابق سنه 1206 شمسى\r\nغره محرم الحرام ( سرطان - اسد ) ماه برجى\r\n\r\n* ( 628 - وفات مرحوم مير سيد عبد اللّه 34 سه دهى ، ره ) *\r\nسه ده ( سده ) قصبه‌ئى است معتبر و معظم در ناحيه ماربين اصفهان كه در اصل سه قريه نزديك بهم بنام خوزان و ورنوسفادران و فروشان بوده . و در اين اواخر از كثرت جمعيت ؛ هر سه قريه بهم متصل و مانند شهرى گرديده و آن را مركبا و متصلا به صورت سده مىنويسند ، و بنام همايون شهر شهرت گرفته .\r\nو مير سيد عبد اللّه صاحب عنوان ، فرزند مرحوم حاج ميرزا محمد رحيم 33 بن سيد مرتضى 32 بن مير محمد اشرف 31 بن مير عبد الحسيب 30 بن مير سيد احمد 29 بن مير زين العابدين 28 بن مير عبد اللّه 27 بن مير محمد 26 بن مير صالح 25 بن مير جعفر 24 بن مير احمد 23 بن مير حمزه 22 بن القاسم 21 بن الحسين 20 بن ابو احمد عبد اللّه 19 ، المشهدى ابن محمد 18 بن على 17 بن ابو محمد الحسن 16 ( الحسين خ ل 16 ) بن ابو الحسن محمد الطبان 15 بن ابو احمد الحسين 14 بن ابو على احمد 13 الازوارقانى بن محمد العزيزى 12 بن ابو الفضل حسين 11 بن ابو جعفر محمد الاطروش 10 بن ابو الحسين على 9 بن ابو - عبد اللّه حسين 8 بن ابو الحسين على الخارصى 7 بن ابو جعفر محمد الديباج 6 بن الامام جعفر الصادق 5 ( عليه السلام ) است .\r\n\r\n","description":"","footnote":"","page_name":" 1187 ","page_number":167},
  {"content":"\r\n\r\nتحقيق در نسب سادات معروف به ميردامادى حضرت امام جعفر صادق 5 عليه السلام در جلد اول ( در مقدمه ) گذشت ، و شرح احوال فرزندش محمد الديباج ( ع ) در چندين كتاب به نظر رسيده كه جامع‌تر از همه كتاب « منهج المقال » ميرزاى استرآبادى ( ص 289 چاپ طهران در 1306 ) و « مطلع الشمس 1 : 51 » است ، و اينك خلاصه‌ئى از آنها و بعضى از مواضع ديگر را در اينجا جمع نموده و چنين گوئيم كه :\r\nآن جناب با حضرت كاظم ( ع ) از يك مادر ، يعنى حميدهء ام ولد بربريه ؛ و از امام‌زادگان بزرگوار و علماء طالبين و أعيان و زهاد آنها و مردى شجاع بوده و در طريقه بمذهب زيديه مىرفته ، و يك روز روزه مىگرفته و يك روز افطار مىكرده ، و خديجه زوجه او مىفرموده كه يك روز نبود كه لباسى بپوشد و از خانه بيرون رود و با آن برگردد بلكه آن را به فقرا مىداد و مىآمد ، و روزى يك چپش براى مهمانان خود مىكشت ، و بواسطهء حسن صورت ملقب بديباج شده چنان كه در بسيارى از كتب نوشته ، و در « منهج المقال » و « نخبة المقال :\r\n87 » ديباجه نوشته‌اند ، چنان كه در « نخبه » در اين يك مصراع كه دربارهء او فرموده اشاره بلقب و طريقهء او نموده : ( ديباجة ابن صادق ق زيدى ) ، بلكه در « منهج » فرمايد : وى از پدر بزرگوار خود بديباجه ملقب بود ، انتهى ؛ چنان كه هم او را مأمون مىگفتند ، و وى از روات پدر بزرگوار خويش محسوب ، و نسخه‌اى از آن جناب روايت كرده كه آن را نجاشى از قاضى ابو الحسين محمد بن عثمان بن حسن نصيبى از جعفر بن محمد بن على بن حسين ابن ابراهيم از ابو حاتم رازى از احمد بن وليد بن برداز روايت نموده . و در « رجال شيخ » او را به مدنى توصيف كرده و كلمهء ( اسند عنه ) معروف را دربارهء او نوشته ، و در « رساله » ئى كه آقا جعفر ميردامادى ( 1303 ) در احوال او نوشته ( در ص 11 ) فرمايد : از وى كثيرى نقل حديث مىنمايند از قبيل محمد بن ابى عمير و موسى بن سلمه و اسحاق بن موسى الانصارى\r\n\r\n","description":"","footnote":"","page_name":" 1188 ","page_number":168},
  {"content":"\r\n\r\nو غير آنها ، انتهى ؛ كه با اين احمد بن وليد كه ما خود ذكر كرديم چهار نفر بشوند .\r\nو در « مستدرك الوسائل ج 3 : 649 » كه صد نفر از مشايخ ابن ابى عمير را ذكر كرده و بعد فرمايد : ( اين‌ها اجمالا در نظر بود و شايد متتبع در طرق و أساتيد زيادتر از اين‌ها را هم بيابد ) اين محمد در آنها ذكر نشده و موسى بن سلمه در « رجال ابن داود ، نسخه خطى اين فقير ، ص 154 » عنوانى دارد و در آن است كه از اصحاب حضرت رضا ( عليه السلام ) بوده ، و دو نفر ديگر را اكنون در نظر ندارم كه در كتب رجال ذكر شده‌اند يا نه . اجمالا با مراجعه به « رجال ابن داود » و « منهج المقال » و « مستدرك » كه حاضر است اسماء آنها به نظر نرسيد .\r\nو به‌هرحال ، محمد در خروج بر خلفاء باطل عصر رأى زيديه را داشته و ازاين‌رو در سنه 199 كه آثار خلاف بر دولت مأمون عباسى ظاهر شد و جمعى از آل ابو طالب بر وى خروج كردند و از آن جمله محمد بن ابراهيم طباطبا ابن الامامزاده اسماعيل بود ( كه در روز 5 شنبه 10 ج 2 اين سال بر وى خروج كرد ) اين محمد در جمله ياران وى در آمده بنام او همى دعوت مىكرد ، و چون محمد بن ابراهيم در همين سال ( 199 ) فجأتا وفات كرد اين محمد الديباج در مكه بتحريك و تحريض فرزند خود على الخارصى و حسين بن حسن الافطس ( چنان كه در « مطلع 1 : 54 » فرموده ) بنام خود دعوت نمود و زيديه جاروديه بر او گرويدند و جمعى به او بيعت كردند ، پس اسحاق بن موسى عباسى ( يا عيسى جلودى ) بجنگ وى بيرون شده و يارانش از دور او رفتند و او در 20 ذىالحجه سنه 200 در مكه خود را خلع كرد و بهانه بدين آورد كه من خبر وفات مأمون را شنيدم كه بدين بيعت راضى شدم ، و در سنه 201 او را بخراسان نزد مأمون بردند و او وى را بخشيد و نهايت احترام از وى به عمل آورد و جايزه‌ئى نيكو به دو داد و او همواره در خراسان نزد مأمون بود و با او در موكب پسران عمش از آل ابو طالب كه هريك در جايى بر مأمون خروج كرده و مغلوب شده و بخراسان آمده بودند سوار مىشد ، و مأمون از او چيزهائى را تحمل مىكرد كه معمولا آنها را پادشاه از رعيت خود تحمل نمىكند .\r\nو بالاخره ، چون عباسيان بواسطه تفويض مأمون ولايت عهد را به حضرت رضا ( عليه السلام ) و حسن سلوك با آن جناب خصوصا و با ساير علويان عموما در بغداد بر او شوريده و ابراهيم ابن مهدى عباسى را بجاى او نصب كردند ، مأمون ناچار از مرو ( كه در آن وقت كرسى\r\n\r\n","description":"","footnote":"","page_name":" 1189 ","page_number":169},
  {"content":"\r\n\r\nمملكت خراسان و يكى از چهار شهر عمده و معروف آن سامان بوده ) در سنه 202 حركت بعراق نمود ، و در راه بتدريج هريك از اشخاصى كه در مخالفت با خلافت عباسى مهم بودند وفات كردند ؛ چنان كه در سرخس فضل بن سهل كه يكى از عوامل تفويض ولايت عهد بود در روز جمعه 3 شعبان اين سال بقتل رسيد و مأمون چندين ماه در سرخس ماند ، و آنجا بموجب مسطورات « منتخب التواريخ خراسانى : 393 چاپ اول » حضرت رضا ( عليه السلام ) در زندان بود ، و باز كه به طرف عراق حركت كرد در طوس كه رسيدند حضرت رضا عليه السلام ( چنان‌كه در مقدمه گذشت ) در آخر صفر سنه 203 شهيد شد ، و حضرت محمد بن جعفر بموجب آنچه در « مطلع الشمس 1 : 56 - 57 » نوشته در وفات آن جناب و تشييع جنازهء او حاضر بوده ، و باز كه مأمون بعراق حركت كرد محمد همراه او بود تا در همين سال 203 در موقعى كه بجرجان رسيدند در جرجان بسن پنجاه و نه‌سالگى وفات كرد و مأمون خود با جماعتى كه با او بودند بر او نماز خواند و وى را آنجا دفن كردند ، يعنى در قصبهء چارده كلاته در بلوك هزار جريب مازندران كه سابقا جزو جرجان و آن نيز جزو خراسان بوده ، بنابراين در كتب متقدمين كه مدفن محمد را در خراسان يا جرجان نوشته‌اند مقصود يكى و همين چارده كلاته است كه اصلا چار كلاته يعنى چار قريه متصل بهم بوده و لفظ ( ده ) را زائدا بر آن افزوده‌اند بتحقيقى كه در « مطلع 1 : 58 - 59 » فرموده ، مانند سه ده اصفهان كه منسوب - اليه صاحب عنوان و در صدر عنوان ذكر شده ، و به‌طورىكه در ترجمهء « تاريخ قم : 223 چاپ سيد جلال الدّين در سال 1353 » نوشته مرحوم صاحب ابن عباد در سنه 374 بر سر تربت او عمارتى بنا كرد و اينك مرقد وى در سمت شمال بقعه‌ئى به طرف غربى چارده واقع و گنبدى گچى هشت تركى و ايوانى رو بمشرق دارد كه درب بقعه در اين ايوان باز مىشود ، و اين ايوان و عمارت را در زمان ميرزا شاهرخ يكى از اهل خير - بموجب قول « مطلع 1 : 49 » - بنا نموده و قبر او را در دوسه جاى ديگر هم گفته‌اند و صحيح اين است كه اينجا گفته شده .\r\nو حضرت محمد ديباج دختر حضرت عبد اللّه المحض ( ع ) را بزوجيت داشته و چهارده دختر و سيزده پسر بهم رسانيده ، چنان كه در « منتخب التواريخ خراسانى چاپ اول : 320 » از « عمدة الطالب » نقل كرده ، ليكن در نسخه‌اى از عمده ( چاپ نجف در سال 1358 ) كه نزد\r\n\r\n","description":"","footnote":"","page_name":" 1190 ","page_number":170},
  {"content":"\r\n\r\nما است چنين چيزى به نظر نرسيد ، و فقط آنجا در صفحه ( 335 - 336 ) فرمايد وى را اعقاب كثيره متفرقه است از سه پسر ( على الخارصى 7 و قاسم 7 و حسين 7 ) ، پس براى حسين 7 فرزندان كمى آورده و براى قاسم 7 كه او را قاسم الشبيه و اعقابش را بنى الشبيه نوشته اعقابى بالنسبة بيشتر ذكر كرده كه در مصر بوده‌اند .\r\nو اما على 7 كه او را على الخارصى نوشته‌اند و در عمود اين نسب واقع شده پس با پدر بزرگوار خود در خروج بر أعداء هم عقيده بوده و وقتى پدرش خروج كرد وى چنين ديد كه بايد در اهواز پيدا شود و با حسين بن حسن الافطس ( 1212 ش 186 ) همراه شد و چون پسر عمش حضرت زيد النار 7 ابن الامام موسى الكاظم ( ع ) در سنه 200 در بصره خروج كرد به يارى وى برخاست و چون پدرش در مكه مغلوب لشكر مأمون شد و خود را خلع كرد ؛ ديد اين كار براى او درست نمىشود ، زيد را واگذاشته و از بصره بيرون شد و آخر در بغداد وفات كرده و هم آنجا دفن گرديد ، چنان كه در « عمدة الطالب ، چاپ مذكور : 237 » نوشته ، و اين على را صفاتى نكوهيده بوده ، و در مطلع 1 : 54 » ببرخى از افعال ناپسند او اشاره كرده ، و بموجب مرقومات عمده ( ص مذكوره ) وى از دو پسر عقب باز نهاد : حسن 8 و حسين 8 .\r\nاما حسن 8 پس خود چنان كه در عمده فرموده در كوفه مىنشسته و اعقابش از نواده‌اش ابو الحسن محمد 10 ابن ابو جعفر محمد 9 ابن حسن 8 مذكور ، در بغداد و غيره بوده‌اند .\r\nو اما حسين 8 كه در عمود اين نسب است و او را در « ترجمه تاريخ قم : 222 » اشتباها حسن نوشته و در « رساله آيت ميردامادى ، ص 11 نسخه خطى » الحسين الطواف نوشته ؛ پس بموجب مرقومات عمده شش نفر پسر از او به نظر رسيده بدين‌ترتيب :\r\nاول ابو طاهر احمد 9 كه در « عمده : 237 » فرمايد : اولاد او بشيرازاند و در « ترجمهء تاريخ قم : 222 » نام او را طاهر نوشته و فرمايد وى را فرزندى نيست .\r\nدويم على 9 كه در عمود اين نسب است .\r\nسيم ابو عبد اللّه جعفر الاعمى 9 كه در « ترجمهء تاريخ قم » فرمايد وى را عقبى نيست ، و در « عمده : 237 و 238 » اعقابى تا چند پشت و شعبه از او ذكر كرده .\r\nچهارم محمد الجور 9 كه در « عمده : 237 » فرمايد معتضد وى را در رى بقتل رسانيد ،\r\n\r\n","description":"","footnote":"","page_name":" 1191 ","page_number":171},
  {"content":"\r\n\r\nو در ( ص 238 ) بقولى ديگر فرمايد در بعضى از وقايع در جرجان بقتل رسيد . و هم در آن صفحه و صفحهء ( 239 ) وجه تسميه او را بجور و اعقابش را تا چند پشت و شعبه با اقوالى در ترديد صحت نسب آنها ذكر كرده و هم در ( ص 238 ) بقولى ديگر نقل كرده كه او را معتصم در رى كشت ، انتهى . و ليكن عصر او با معتضد بهتر از معتصم مىسازد ، و در « ترجمهء تاريخ قم : 212 س آخر » او را اشتباها حورانى نوشته و فرمايد : وى بآبه رفت و مدتى آنجا بود و از آنجا رفت و در رى وفات كرد ، و اعقاب او بقزوين‌اند ، انتهى .\r\nپنجم عبد اللّه 9 كه در « ترجمهء تاريخ قم : 223 » فرمايد : بقم مقيم شده و از او محمد عزيزى 10 بوجود آمده ، و مادر اين محمد فاطمه 9 دختر قاسم 8 بن احمد 7 بن على 6 ابن الامام جعفر الصادق 5 ( عليه الصلاة و السلام ) است ، و محمد عزيزى از قم به طرف بغداد رفت و او را بنهروان بكشتند و تابوت او را بقم آوردند و بنزديك مسجد رضائيه او را دفن كردند . سپس فرمايد از او أبو الحسن على 11 در وجود آمد ، و از على بن محمد ابو عبد اللّه محمد 12 و ابو محمد عبد اللّه 12 بوجود آمدند . و در ( ص 225 ) شرحى نوشته بخلاصهء اينكه برادر اين فاطمه 9 حضرت ابو الحسين احمد 9 بن القاسم 8 ( عليه السلام ) بقم آمده و مردى معقد « 1 » و عنين و هر دو چشمش از آبله نابينا بوده ، و پس از وفات در قبرستان قديم مالون ( كه بموجب مرقومات ( ص 23 و غيره ) يكى از ديهات هفتگانه قديمه بوده كه شهر قم از اتصال آنها به يكديگر بهم رسيده ) دفن شده و بر سر تربت او سايبانى برآوردند و آن را همى زيارت مىكردند ، و چون اصحاب خاقان مفلحى در سنه 295 بقم رسيدند آن سايبان را بكشيدند و مدتى از زيارت افتاد تا بعضى از صلحاء قم در سنه 371 خوابى در جلالت او ديده و ديگرباره بناء قبر او را از چوب تازه كردند و باز زيارتگاه و محل شفاء بيماران گرديد ، انتهى .\r\nو از اين كلمات مفهوم شد كه محمد العزيزى 10 فرزند عبد اللّه 9 بن حسين 8 بن على الخارصى 7 است ، و « عمده » دربارهء عبد اللّه 9 مرقوم فقط نوشته كه فرزندان او بقم و قزوين و رىاند ، انتهى . و محمد العزيزى را فقط به كلمه ( عزيزى ) تنها و او را فرزند حسين 11 بن محمد مشكان 10 بن على 9 بن حسين 8 بن على 7 الخارصى نوشته ؛ كه بناء بر آن محمد\r\n\r\n\r\n","description":"","footnote":"\r\n( 1 ) - كان فى لسانه عقد ، كما يستفاد من « الاقرب » .\r\n","page_name":" 1192 ","page_number":172},
  {"content":"\r\n\r\nالعزيزى شماره 12 خواهد شد ، و در « معجم الادباء » أبو جعفر عزيز نوشته با ذكر آباء مطابق « عمده » و ظاهرا آنها دو نفر بوده باشند .\r\nو به‌هرحال فرزند ششم حسين الطواف به ترتيب مرقوم در « عمده » محسن 9 است كه در ( ص 237 و 238 ) فىالجمله اعقابى براى او آورده ، و در « ترجمه تاريخ قم : 222 » فرمايد : مادر او دختر شاهين اشعرى است ، و در ( ص 223 ) فرمايد : وى بقم اقامت كرد و ببود ، و در ( ص 222 ) اولاد او را كه سادات محسنيه‌اند نوشته در قم‌اند ، انتهى .\r\nاما على 9 بن الحسين الطواف 8 كه در عمود اين نسب است ، پس در « ترجمه تاريخ مذكور : 223 » فرمايد وى بأحمد عبد العزيز متصل شد و بر بعضى از لشكر او أمير بود ، انتهى .\r\nو احمد مزبور فرزند عبد العزيز بن أبو دلف قاسم عجلى است كه والى اصفهان بوده و در سنه 280 وفات نموده ؛ چنان كه در « تاريخ اصفهان » فرموده ، و در « رسالهء آيت ميردامادى ، ص 11 » دربارهء اين على فرمايد نزيل قم بوده و اولاد او نقباء قم‌اند ، انتهى . و در « عمده » فرمايد در ( ص 237 ) كه اولاد او بقم‌اند ، انتهى .\r\nو فرزند وى محمد الاطروش 10 - بنص رساله ( ص 11 ) - در قم ساكن بوده . نواده‌اش محمد العزيزى 12 همان است كه اختلاف كلمات دربارهء او آنفا ذكر شد ، و در رساله ( ص 10 ) كلماتى را كه در « تاريخ قم » دربارهء محمد العزيزى 10 ابن عبد اللّه نوشته دربارهء او آورده و فرمايد او بعبد العزيز معروف است ، و جناب حاجى آقا جمال الدّين سيد حسن 39 صهرى سه دهى كه يكى ديگر از اين خانواده در عصر حاضر در اصفهان است نيز در ورقه‌ئى كه در نسب خود مشجرا بنقل از شجره‌نامهء بزرگ موجود در سه ده نوشته ؛ اين محمد العزيزى را فرزند محمد الاطروش 10 آورده .\r\nو به‌هرحال ، فرزند اين محمد العزيزى 12 احمد الازوارقانى 13 به‌طورىكه در رساله ( ص 10 ) مىنويسد بزرگ مردى بوده و علم نسب در زمان وى به دو منتهى مىشده و نسابين وى را شريف ازوارقانى مىگويند ، و او ساكن مرو بوده و اول كسى است از أولاد حضرت صادق ( عليه السلام ) كه در آنجا سكونت نموده ، انتهى . و آنجا وى را فرزند محمد العزيزى نوشته و ما هم متابعت نموده و همان‌طور شماره نهاديم ليكن در « معجم الادباء » در ضمن آباء قاضى ابو طالب\r\n\r\n","description":"","footnote":"","page_name":" 1193 ","page_number":173},
  {"content":"\r\n\r\nاسماعيل 18 نسابهء مروزى ، و نيز در ورقه‌ئى كه آقا ميرزا محمد باقر 41 صفوى سه دهى در شرح احوال جدش حاجى مير سيد على 39 آقا بزرگ امام جمعه سه دهى براى ما نوشته ؛ وى را فرزند ابو الحسين محمد 13 ابن عزيز 12 معهود نوشته‌اند كه احمد مذكور 14 بشود ، و در ( 1264 ) ما شرح احوال حاجى آقا بزرگ مرقوم را عنوان نموده و در ضمن نام قاضى نسابه و آقا ميرزا محمد باقر مذكور را هم مىبريم ، و به‌طورىكه اين احمد نواده عزيز و شماره 41 بشود شماره مىنهيم .\r\nو به‌هرحال ، ابو محمد حسن 16 كه در رساله ( ص 10 ) نسخه بدل او را حسين هم نوشته و بمرقومات « معجم » و صفوى ( 11 ) مىشود ؛ دو فرزند داشته : يكى قاضى نسابه ابو طالب اسماعيل مرقوم كه گفتيم ما او را بمتابعت آن دو جا در 1264 به شماره 18 مىنويسيم و ديگر على 17 كه بمتابعت رساله وى را در اين عنوان ؛ 17 نوشتيم .\r\nو مير جعفر 24 و مير عبد اللّه 27 هر دو را در رساله ( ص 10 ) نوشته كه در حلب دفن‌اند .\r\nو مير زين العابدين 28 فرزند مير عبد اللّه مرقوم را در « روضات الجنات : 670 » در ضمن مير غياث الدّين منصور شيرازى به عاملى وصف نموده ، و در ( ص 117 ) چنين اشاره نموده كه داماد محقق كركى بوده و در « رساله ص 10 » او را داماد و شاگرد محقق كركى هر دو نوشته .\r\nو از آنچه در صدر عنوان تاكنون نوشتيم چنين مفهوم شد كه اين شعبه از أعقاب محمد الديباج از عراق عرب بمرو رفته‌اند و بعد بشام و جبل عامل آمده‌اند ، و بعد فرزند اين مير زين العابدين يعنى مير سيد احمد باصفهان آمده و نزد ميرداماد و غيره درس خوانده ، و در « امل الآمل » منضم به « منهج المقال » ( چاپ طهران در 1306 ) ص 427 و « روضات الجنات :\r\n117 » در ضمن ميرداماد و رساله مذكوره ( ص 10 ) و بعضى از مواضع ديگر شرح احوالش ذكر شده ، و از آنها چنين برآيد كه وى شاگرد و داماد پسر خاله خود مرحوم ميرداماد ( قدس سره العزيز ) بوده و نزد شيخ بهائى هم درس خوانده و از هر دو نفر اجازت روايت حاصل كرده ، و تاريخ اجازهء مير براى او نيمه ج 1 سنه 1017 و اجازه شيخ 1018 است ، و ميرداماد در اجازه خود براى او تعريفى بليغ از تتبع او در علوم فلسفه و حكمت متعاليه الهى\r\n\r\n","description":"","footnote":"","page_name":" 1194 ","page_number":174},
  {"content":"\r\n\r\nو طبيعى فرموده ، و مير سيد محمد ميردامادى ( 1343 ) مىگفت زوجه او كه دختر مير باشد بنام فاطمه بوده و مرحوم مير فقط همين يك فرزند را واگذاشته ، انتهى . ليكن در « الذريعة 9 ش 1844 » پسرى از مير بنام ميرزا صدرا آورده كه او هم پسرى داشته بنام سيد غياث الدّين محمد كه در « تذكرهء حزين : 57 » نام وى را احمد نوشته و او شعر مىگفته و تخلص خيال مىنموده .\r\nو به‌هرحال اين مير سيد احمد چندين كتاب تأليف كرده « 1 » : اول كتاب « حظيرة الانس » در حاشيه بر الهيات « شرح جديد تجريد » خواجه تأليف قوشجى و بر « حاشيهء خفرى » بر آن . دويم كتاب « روضة المتقين » در امامت معصومين ( عليهم السلام ) . سيم كتاب « رياض القدس » انجام تأليف آن سنه 1011 . چهارم كتاب « سيادة الاشراف » . پنجم كتاب « لطائف غيبى » .\r\nششم كتاب « اللوامع الربانية » در رد شبهات نصرانيه . هفتم كتاب « مصقل الصفا » در رد نصارى انجام تأليف آن سنه 1032 . هشتم كتاب « معراج العارفين » در شرح « منهاج السالكين » .\r\nنهم كتاب « مفتاح الشفاء » . دهم كتاب « منهاج الصفوى » . يازدهم كتاب « نفحات اللاهوتيه » .\r\nدوازدهم كتاب « اظهار الحق و معيار الصدق » در احوال ابو مسلم مروزى و ذم و قدح او ( چنان كه در « الذريعة 4 : 150 » فرموده ) . سيزدهم كتاب « مناهج الاخيار » در شرح كتاب « استبصار » در چند جلد ، آغاز تأليف جلد سيم آن سنه 1039 ؛ چنان كه در « فهرست كتابخانه مباركه رضويه 5 : 182 » نوشته ، و از قرارى كه در « الذريعة 7 شمارهء 124 » استظهار فرموده وى تا حدود 1054 زنده بوده ، و در ملحقات « تذكرة القبور : 94 در پاورقى » قبر او را در تخت پولاد در تكيهء آقا رضى نوشته و گويد اثر آن معلوم نيست .\r\nفرزندش مير محمد عبد الحسيب 30 بموجب آنچه در « رساله ص 9 » نوشته از علماء اصفهان و امام جماعت مسجد شاه بوده ، و چندين كتاب تأليف نموده : اول كتاب « الجواهر\r\n\r\n\r\n","description":"","footnote":"\r\n( 1 ) براى تحقيق در احوال و آثار مير سيد احمد علوى و خاندانش رجوع به جلد اول « فهرست كتب خطى كتابخانه‌هاى اصفهان » شود ، و آثار ديگرى از آنان نيز در مجلدات ديگر آن فهرست و هم در رساله مستقله تأليف نگارنده فهرست مذكور بتفصيل معرفى شده است . م .\r\n","page_name":" 1195 ","page_number":175},
  {"content":"\r\n\r\nالمنثوره » در ادعيه مأثوره . دويم « شرح دعاء صباح » . سيم كتاب « سدرة المنتهى » در اعتقادات و عرفان ، چنان‌كه در « فهرست كتابخانه مباركهء رضويه ( ع ) 4 : 161 » نوشته . چهارم كتاب « فطرة الملكوتيه » در شرح « اثنىعشريه طهارت و صلات شيخ بهائى » انجام شرح طهارت سنه 1058 ، چنان كه ، در فهرست مرقوم ( ج 5 ص 471 ) نوشته ، و او در سنه 1121 وفات كرد ، و نزد پدر خود - بموجب تذكره ( چاپ و صفحه مرقومه ) - دفن شده و نيز اثر قبر او معلوم نيست .\r\nفرزندش مير محمد أشرف 31 از علما و أهل فضل و كمال بوده ، و در « روضات :\r\n188 » و غيره او را ذكر نموده ، و نيز در « رساله ص 9 » احوالش نوشته ؛ و از آنها چنين برآيد كه او در نزد علامهء مجلسى درس خوانده و هم از او و از پدرش ميرزا عبد الحسيب اجازت روايت داشته ، و پدرش از پدرش مير سيد احمد از دائى خود شيخ عبد العالى روايت نموده ، و نيز مير محمد اشرف - بموجب مرقومات « روضات : 652 » - از فاضل سراب روايت نموده ، و روايت مىكنند از او : حاجى شيخ محمد كاشانى و ميرزا ابراهيم قاضى و فرزندش ميرزا عبد الحفيظ 32 ، و چندين كتاب تأليف كرده : اول « حواشى بر قبسات » جد خود ميرداماد . دويم كتاب « علاقة التجريد » در شرح « تجريد خواجه » به فارسى . سيم كتاب « فضائل السادات » تأليف آن سنه 1102 مطابق جملهء ( تأليف اشرف ، يا اشرف تأليف ) . چهارم « نظم الفيهء ابن مالك » به فارسى ، و او در سنه 1145 بموجب « الذريعة 3 : 355 » وفات كرده ، و چنان كه در « رساله ص 9 » نوشته در قريه ورنوسفادران سه ده دفن شده و اينك قبر وى در آنجا در بقعه‌ئى معروف ؛ معلوم و معين است ، و جماعتى از اولاد و احفاد او در أطراف آن مدفون مىباشند و هم در اين صفحه گويد : برادر او سيد صدر الدّين 31 از علما بوده و تأليفاتى در فقه و اصول و غيره دارد ، انتهى .\r\nو ظاهرا مير محمد اشرف مانند بسيارى ديگر از علماء اصفهان كه در واقعهء افغان از آن شهر حركت بأطراف نموده‌اند ؛ او هم از اصفهان حركت بسه‌ده نموده و آنجا بوده تا وفات كرده .\r\nو بهر جهت او دو فرزند داشته يكى ميرزا عبد الحفيظ 32 كه ذكر شد ، و او را مير محمد حفيظ هم نوشته‌اند ؛ جد حاجى آقا جمال صهرى سه دهى كه ذكر شد ، و ( در ص 9 رساله گويد ) : وى بأمر پدر در ورنوسفادران ماند .\r\n\r\n","description":"","footnote":"","page_name":" 1196 ","page_number":176},
  {"content":"\r\n\r\nو ديگر سيد مرتضى 32 كه در رساله ( ص 8 ) شرح احوالش نوشته و آنجا فرمايد :\r\nوى بأمر پدر بخوزان رفته و خود از فقها و متكلمين و محدثين بوده و شعر هم مىگفته و تخلص سيد مىنموده ، و اين اشعار را ( كه گويد ظاهرا درباره حضرت حجت - عجل اللّه تعالى فرجه - مىباشد ) از او آورده :\r\n شبها ز غمت گريستم من * بىگريه شبى نزيستم من\r\nباقى است وجود من بمعنى * در صورت اگرچه نيستم من\r\nبا آنكه جفاكشى چو من نيست * معلوم نشد كه كيستم من\r\nگر غير بمرد از برايت * پس زنده ز بهر چيستم من\r\nدر پاى تو تا چو سيد افتم * تا كى سر راه بيستم من ! \r\nو او را فرزندانى بوده : يكى سيد محمد باقر 33 كه در ( 1303 ) بيايد ، و ديگر حاجى ميرزا محمد رحيم كبير 33 ، و او به‌طورىكه در « رساله ص 8 » نوشته از أعاظم علما و محدثين و مجاز از عموى خود مير عبد الحفيظ 32 بوده و در سه‌ده امامت جمعه و رياست عامه داشته و در شعر صاحب طبعى روان و اين دو فرد را از او نقل كرده :\r\n خاكيم و فروتنى چو او شيوهء ما است * از خاك ، غرور و كبر و نخوت بىجا است\r\nكم مغز ز جهل برترى مىجويد * هر سر كه سبك بود ز ميزان بالا است \r\nو برادر او جد سادات ميرداماديه نجف‌آباد است ، انتهى . و ظاهرا مقصود از برادر او سيد محمد باقر مذكور باشد . و در « شجره‌نامه حاجى آقا جمال » « 1 » نوشته كه ميرداماديهء نجف‌آباد از مير محمد اشرف جدا مىشوند ، انتهى .\r\nو اين حاجى ميرزا محمد رحيم دو فرزند داشته ، بزرگتر : ميرزا محمد رفيع 34 كه در « رساله ص 2 » فرمايد : از علما و عابد و صالح و رئيس طايفه بوده و پس از فوت جنازه‌اش را بنجف برده‌اند ، انتهى ؛ و ما دو فرزند از او در اين كتاب مىآوريم :\r\nيكى مير سيد محمد حفيظ 35 كه در ( 1343 ) بيايد ، و ديگر حاجى ميرزا محمد - رحيم ثانى 45 و اين حاجى ميرزا محمد رحيم ثانى بموجب مرقومات همين صفحه از اجلاء\r\n\r\n\r\n","description":"","footnote":"\r\n( 1 ) حاج آقا جمال صهرى در 7 ع 2 - 1388 وفات يافته و در جاى ديگر ترجمه او بيايد . م .\r\n","page_name":" 1197 ","page_number":177},
  {"content":"\r\n\r\nسادات و علما بوده و در مسجد جامع ( مسجد بزرگ ) خوزان امامت داشته قبرش در وادى السلام نجف است . و فرزند او حاجى ميرزا محمد حسين 36 نيز - بموجب همين صفحه - از علما و در مسجد مرقوم امامت داشته ، و هنوز پس از سالها نام وى باقى و بعنوان وقت نماز حاجى معرفى مىشود ، و قبرش در وادى السلام است .\r\nو فرزند او « 1 » آقا ميرزا علىمحمد 37 سيدى با كفايت بموجب ( ص 1 ) و جليل القدر بوده ، و پس از تحصيلات علوم ؛ در قريه بترويج و در مسجد آن معروف به مسجد ملا محسن كه از مساجد بزرگ سه‌ده است امامت داشته ، و در رجب سنه 1342 در حدود هفتادسالگى وفات كرده ، و در بقعه‌ئى كه پشت مسجد خودش مىباشد دفن شده . و دختر او 38 زوجهء سيد محمد حسين 38 كه در ( 1303 ) بيايد و مادر سيد محمد جعفر 39 آيت ميردامادى مؤلف اين « رسالهء نسب‌نامه » است .\r\nو فرزند كوچكتر حاجى ميرزا محمد رحيم كبير 33 مرحوم مير سيد عبد اللّه 34 سه دهى صاحب اين عنوان است ، و او به‌طورىكه در اين رساله ( ص 6 ) نوشته از علما و فقها بوده و در سنه هزار و صد و شصت و پنج - مطابق ( 1130 - 1131 ) شمسى - در زمان كريم خان زند متولد شده ، و پدرش شش ماه پيش از تولد وى در خواب ديده كه بايد نام او را عبد اللّه بگذارد ، و او پس از بزرگ شدن و تحصيل علوم مقدماتى در نزد آقا محمد باقر بهبهانى و ميرزاى قمى درس خوانده و « كتابى در رجال » تأليف كرده ، و سال‌ها در سه‌ده امام جمعه و جماعت بوده ، و در أواخر عمر در اصفهان منزوى شده تا اينكه فرزندش سيد احمد در سه‌ده بيمار گرديد و او بعيادت وى در سه‌ده آمده ، و چون او را در شدت مرض ديد دعا كرد كه اگر وفات اين فرزند حتم است من پيش از او بميرم ، و پس از چند ساعت پدر و پسر هر دو در بيست و دويم ماه محرم الحرام اين سال - مطابق ( . . . ) اسد ماه برجى - وفات كردند ، و در قريهء خوزان سه‌ده در بقعهء مخصوصى دفن شدند ، و اينك آنجا مزارى معين و معلوم و زيارتگاه عموم است و صندوقى بر قبر آنها نهاده و به مزار مير عبد اللّه معروف است ، و اين بقعه در وسط قريه پهلوى خيابان افتاده ، و سابقا قبرستان عمومى بوده و پس از دفن مير سيد\r\n\r\n\r\n","description":"","footnote":"\r\n( 1 ) فرزند بزرگتر حاج ميرزا محمد حسين : عالم جليل مرحوم آقا سيد حيدر على مذكور در « نقبا : 692 » بوده كه در ( 1326 ) بيايد . م .\r\n","page_name":" 1198 ","page_number":178},
  {"content":"\r\n\r\nعبد اللّه در آن بنام وى شهرت يافته ، و چندين نفر از علما كه در وقعهء افغان از اصفهان بخارج حركت كرده‌اند ، مانند سيد محمد صالح و شيخ ابراهيم عاملى از أولاد محقق كركى و شيخ شمس الدّين و شيخ محمد زكى اللّه بموجب ( ص 7 ) رساله ؛ در آنجا دفن‌اند كه اكنون اثرى از قبر آنها موجود نيست . و او دو پسر داشته :\r\nيكى مير سيد على 35 كه از دانشمندان و متنفذين بوده و همواره براى اصلاح امور عامه با فرمانروايان وقت در اصفهان معارضه مىنموده ، و وقتى هم در اثر همين اعمال نزاعى ما بين او و بعضى از أمراء واقع شده ، و مرحوم سيد حجة الاسلام رشتى ( اعلى اللّه مقامه ) مجلسى تشكيل و آنها را صلح داده ، و ديگر مير سيد احمد 35 كه الآن در همين‌جا در عنوانى جدا ذكر مىشود .\r\n\r\n* ( 629 - وفات مير سيد احمد 35 ميردامادى سه دهى ) *\r\nوى فرزند مرحوم سيد عبد اللّه 34 مذكور در عنوان سابق ، و خود به‌طورىكه در « رساله نسبنامهء سادات ميردامادىها ، ص 5 » نوشته ، از أكابر علماء عصر خويش و شاگرد سيد حجة الاسلام رشتى و حاجى كرباسى بوده ، و در مواقعى كه پدرش از سه‌ده بخارج مىرفته بجاى او امامت جمعه و جماعت مىنموده ، و چندين كتاب تأليف فرموده ، از آن جمله :\r\nكتاب « زبدة الاسرار » كه در آنجا مىفرمايد : « رأيت به خط جدى القمقام المعروف بميرداماد :\r\nيقال فوق رأس مولينا الرضا ( ع ) لقضاء الحوائج : بسم اللّه الرحمن الرحيم ، يا لطيف أدركنى بلطفك الخفى » انتهى .\r\nو چنان كه گفتيم وى در بيست و دويم ماه محرم الحرام اين سال وفات كرد ، و با پدر در يك جا دفن شدند .\r\nو فرزندش سيد محمد حسين 36 معروف بمقدس و از علماء عظام و شاگرد آقا مير سيد حسن مدرس ( 1210 ش 154 ) بوده ، و به‌طورىكه در « رساله ص 4 » نوشته با مرحوم ميرزاى\r\n\r\n","description":"","footnote":"","page_name":" 1199 ","page_number":179},
  {"content":"\r\n\r\nشيرازى ( اعلى اللّه مقامه ) رفاقتى شايان داشته و به همين مناسبت مرحوم ميرزا در ايام تعطيل با او بسه‌ده مىرفتند . و در اوقات توقف در سامره همواره به زوار سه‌دهى مىفرموده كه بعد از وفات وى نتوانستم در اصفهان بمانم ! و در زمان وى يكى از علماى سه‌ده بنام ملا محسن در مسجد ملا محسن خوزان كه بنام او تاسيس شده بود امامت مىنموده و فرزندى بنام ملا باقر داشته كه مبلغ فرقهء شيخيه بوده ، و چون اين سيد محمد حسين مقدس در مقام دفع شبهات او برآمده و بر ضد او تبليغ مىكرده در أثر آن در 5 ج 1 سنه 1259 بسن بيست و نه‌سالگى مسموما وفات كرد و ملا محسن كه با مقدس موافق بوده پس از فوت او پسر را نفرين كرده و چيزى نشد كه ملا باقر هم از دار دنيا رحلت نمود .\r\nو او را فرزندانى بوده : يكى مرحوم حاجى سيد احمد 37 كه از علما بوده ، و پس از فراغ از تحصيل ؛ مرحوم آقا ميرزا محمد هاشم چهارسوئى و آقا نجفى - به‌طورىكه در « ص 4 رساله » نوشته - بوى اجازه دادند ، و او در قريه‌اند آن سه‌ده بترويج پرداخت تا در سنه 1304 وفات كرد و در نجف دفن شد ، و ديگر مرحوم سيد جعفر 37 كه در ( ص 3 ) فرمايد :\r\nاز علماء پرهيزكار و سيدى جليل القدر و صاحب أنفاس قدسيه « 1 » بوده ، و در حدود ( 1260 ) متولد شده ، و در قريهء خوزان در مسجد معروف به مسجد حاج حسين در پهلوى حمام شمس‌آباد امامت جماعت داشته ، و اشخاصى كه با وى اعمال غرض مىنموده‌اند مصداق حديث ( نحن بنو عبد المطلب ما عادانا كلب الا و قد كلب و لا بيت الا و قد خرب و من لم يصدق فليجرب ) در حق آنان ظاهر مىشده ، و در سنه 1325 وفات كرده ، و در وادى - السلام نجف دفن است ، انتهى .\r\nو فرزند او سيد محمد حسين 38 آيت ميردامادى است كه در ( 1303 ) بيايد .\r\n\r\n\r\n","description":"","footnote":"\r\n( 1 ) صواب « صاحب نفس قدسى » است كما لا يخفى . م .\r\n","page_name":" 1200 ","page_number":180},
  {"content":"\r\n\r\n\r\n* ( 630 - تولد يحيى خان معتمد الملك قزوينى ) *\r\nوى فرزند ميرزا نبى خان امير ديوان قزوينى ( 1241 ص 1142 ) و خود از رجال و أعيان دورهء ناصرى است ، و به‌طورىكه در « تاريخ مدرسهء سپهسالار : 2 در پاورقى » نوشته در أوائل اين سال - مطابق أواسط سال 1207 شمسى - در قزوين متولد شده ، و پس از تحصيلات ابتدائى باتفاق برادر بزرگ خود حاج ميرزا حسين خان باروپا رفت ، و پس از تكميل تحصيلات بايران بازگشت و در قزوين بود تا ميرزا تقى خان امير - چنان كه در احوال حاجى ميرزا حسينخان گذشت - نظر برابطه‌ئى كه با پدر او داشت وى را با حاج ميرزا حسين خان بطهران آورده و در تحت تربيت خود قرار داد ، و در ايامى كه برادرش كارپرداز بمبئى شد وى وارد مشاغل دربارى گرديد ، و در سنه 1273 مأمور پطروگراد ، و در سنه 1275 مأمور استانبول شد ، و پس از مراجعت ملقب بمعتمد الملك گرديد ، و در ايام صدارت برادر ، در سنه 1288 مدير مشورت‌خانه شاهى بوده ، و در أواخر همين سال وزير مخصوص و سركشيكچىباشى اردو گرديد و ضمنا دختر شاه را هم تزويج نمود ، و در سنه 1291 با ناصر الدّين شاه بفرنگ رفت ، و پس از بازگشت والى فارس ، و در سنه 1294 والى مازندران شد ، و در سنه 1299 پس از وفات برادر ملقب به مشير الدوله و وزير عدليه شد و مدرسه و مسجد آن مرحوم را كه ناتمام مانده بود باتمام رسانيد ، و در سنه 1302 وزير خارجه گرديد ، و آخر در پنج‌شنبه بيستم ماه جمادى الآخرة سنه 1309 ، چنان كه در « طرائق الحقائق 3 : 195 » نوشته - مطابق اول دلو ماه برجى - در طهران وفات كرد و نعش او را بمشهد برده و نزد برادر دفن كردند ، و پس از وى فرزند ارشدش حاج ميرزا حسين خان معتمد الملك بأمور مدرسه رسيدگى مىنمود ، و پس از فوت وى چون او را فرزند ذكورى نبود در هروقتى كسى دخالت مىكرد تا در 3 شوال 1362 آقا ابراهيم آشتيانى ناظم امور مدرسه گرديد ،\r\n\r\n","description":"","footnote":"","page_name":" 1201 ","page_number":181},
  {"content":"\r\n\r\n\r\n* ( 631 - تولد العلى خان اديب الملك مراغه‌اى ) *\r\nمراغه شهرى است معروف در آذربايجان ، و العلى خان فرزند مرحوم اعتماد السلطنه حاجى عليخان است كه در ( 1285 ) بيايد ، و خود از فضلا و ادبا بوده و شعر هم مىگفته و تخلص اديب مىنموده ، و همانا در ماه شعبان المعظم اين سال - مطابق ( . . . ) حوت ماه برجى - از بطن دختر ملا احمد از علماى مستجاب‌الدعوهء مراغه متولد شده ، و در نزد پدر تحصيل علوم ادب از فنون عجم و عرب نموده تا دانشمندى نام بردار گرديد ؛ چندان‌كه در « المآثر و الآثار :\r\n191 س 2 » عنوانى مخصوص براى او منعقد نموده و در آن ( با اندك تغييرى ) فرمايد :\r\nدر سخن‌سنجى و شعرسرايى مقام استادى و مهارت داشت و در سنه 1270 لقب اديب - الملك يافت چنان كه ميرزا عليقلى مصور در تاريخ آن گفته :\r\n مصور سر برون آورد و گفتا * اديب الملك شد العلى خان \r\nو در « منتظم ناصرى ، جلد سيم » بعضى از گذران احوال او در سنوات متفرقه نوشته شده ، چنان‌كه گويد : در سنه 1281 كه پدرش وزير عدليه بود وى نيابت او را يافت ، و در سنه 1284 حاكم قم شد ، و در سنه 1285 بعد از وفات پدر وزير وظائف و اوقاف شد ، و در سنه 1287 حاكم خوانسار و گلپايگان گرديد ، و در سنه 1289 حاكم سمنان و دامغان گرديد ، و در سنه 1293 حكومت قم و ساوه و زرند را يافت ، انتهى . و همانا وى ( چنان كه در كتاب « فهرست كتب مشايخ 2 : 313 » نوشته ) وقتى از حاج محمد كريم خان قاجار سؤالى در حقيقت رد شمس براى حضرت امير المؤمنين ( عليه السلام ) نمود ، و اينكه نماز آن حضرت در آن وقت قضا بوده يا أداء ؟ و بعضى از اشعارش در « مجمع الفصحا » و غيره نوشته شده .\r\nو بالاخره او در سنه هزار و سيصد و دو در تهران وفات كرد .\r\nو فرزند ارشدش محمد باقر خان از رجال دربارى اواخر دوره ناصرى و اوائل مظفرى\r\n\r\n","description":"","footnote":"","page_name":" 1202 ","page_number":182},
  {"content":"\r\n\r\nبوده ، و پس از پدر در سنه 1303 لقب اديب الملك يافته ، و در سنه 1313 پس از وفات عمش محمد حسن خان خود لقب اعتماد السلطنه يافته . و فرزندش ، ميرزا حسينخان ملقب بأديب الملك شد ، چنان كه در « منتخب التواريخ مظفرى » در وقايع اين دو سال نوشته .\r\nپنجم ماه رمضان المبارك سنه 1207 شمسى اول حمل ماه برجى\r\n\r\n* ( 632 - وفات حاجى عبد الرزاق بيك ، مفتون دنبلى ) *\r\nوى فرزند نجفقلى خان بن امير شهباز خان آذربايگانى است .\r\nامير شهباز خان در 1229 ( ج 3 ص 868 ) گذشت ، و فرزندش نجفقلى خان از معاريف آذربايجان بوده ، و در 16 محرم سنه 1199 وفات كرده و در نجف دفن است .\r\nفرزندش حاجى عبد الرزاق بيك صاحب عنوان از بزرگان أهل فضل و كمال و در انشاء و سخن‌سرائى و احوال شعراء عجم و عرب و فنون و شعب علوم ادب احاطه و تسلطى تمام داشته و در أشعار تخلص مفتون مىنموده . شرح احوالش در كتاب « دانشمندان آذربايجان :\r\n352 » نوشته شده ، و از آن با ملاحظه برخى از مجلدات « الذريعة » كه تأليفاتش در آنها ذكر شده همچون ( ج 9 ص 1083 ش 7012 ) و غيره چنين برآيد كه : وى در سنه هزار و صد و هفتاد و شش - مطابق ( 1141 - 1142 ) شمسى - در شهر خوى آذربايجان متولد شده ، و در حدود ده‌سالگى پدرش وى را بعنوان گروگان بجاى برادرش فضلعلى بيك بشيراز فرستاد ، و حاجى عبد الرزاق بيك در آن شهر با اينكه حبس نظر بوده به تحصيل علوم مشغول شد ، تا موقعى كه بعد از وفات كريم خان ، علىمراد خان زند لشكر بر سر صادق خان فرستاده و شيراز را گرفت ؛ آن وقت مرتهنين آذربايجان را كه از جملهء آنان حاجى عبد الرزاق بيك بود از شيراز باصفهان فرستاد ، و چون در 14 ع 1 سنه 1199 علىمراد خان وفات كرد آقا محمد خان قاجار آن جماعت را اجازه داده تا بآذربايجان رفتند .\r\n\r\n","description":"","footnote":"","page_name":" 1203 ","page_number":183},
  {"content":"\r\n\r\nو حاجى عبد الرزاق بيك در سنه 1241 به مكه رفت ، و در مدت عمر همواره بمطالعه و محاضره كتب تواريخ و ادب مشغول بود و چندين كتاب در فنون متفرقه تأليف نموده :\r\nاول كتاب « تجربة الاحرار و تسلية الابرار » در احوال علما و شعراء معاصرين خود و برخى از مطالب ديگر ، انجام تأليف آن سنه 1228 . دويم ترجمه كتاب « عبرت‌نامه ابراهيم » از تركى بپارسى ، و آن ترجمه كتابى است كه كروسنيكى مبلغ عيسوى لهستانى ( متولد در سنه 1086 و متوفى در سنه 1169 در لهستان ، چنان كه در « مجله يادگار ، سال 5 شماره ( 8 و 9 ) ص 138 » فرموده ) در علت و كيفيت انقراض دولت صفويه كه خود در اصفهان حاضر و ناظر آن بوده بلغت لاتينى نوشته . سيم كتاب « جامع خاقانى » در تاريخ و مآثر فتحعلى شاه . چهارم كتاب « حدائق الادباء » در آداب و أخلاق ، تأليف آن سنه 1232 . پنجم كتاب « حدائق الجنان » در سرگذشت خودش در شيراز و شعرا و فضلاء آن . ششم كتاب « حديقه » در تراجم شعراء عرب بپارسى . هفتم كتاب « حقائق الانوار » در شعراء عرب و عجم ، تأليف آن سنه 1230 . هشتم « ديوان أشعار » . نهم كتاب « روضة الآداب و جنة الالباب » در احوال شعراء عرب به عربى ، انجام تأليف آن سنه 1224 . دهم كتاب « رياض الجنة » در احوال خانوادهء دنابله . يازدهم « شرح كتاب المشاعر » ملا صدرى كه به خط خودش كه در سنه 1242 نوشته بوده در كتابخانه مجلس در تهران موجود است . دوازدهم كتاب « مآثر سلطانيه » در مآثر فتحعلى شاه از حين جلوس تا سال 1241 كه سال ختم تأليف است . سيزدهم « مثنوىاى به بحر رمل » . چهاردهم كتاب « ناز و نياز » كه آن هم مثنوىاى ببحر رمل است بدين وزن « مفاعلين مفاعيلن مفاعيل » .\r\nپانزدهم كتاب « نگارستان دارا » در احوال شعراء دورهء فتحعلى شاه ، تأليف آن سنه 1241 .\r\nشانزدهم كتاب « همايون‌نامه » و آن مثنوى بر اين وزن ( سر نامه نام خداوند پاك ) در احوال مختار است .\r\nو او در اين سال در تبريز وفات كرده و هم در آنجا دفن شد . و فرزندش بهاء الدّين محمد از ادباء نامى و سخن‌شناسان فاضل بوده و تأليفاتى دارد : اول « تفسير قرآن » كه بسى مفصل و مبسوط است . دويم « مجموعه‌اى » از اقوال پدرش در « شرح اشعار انورى » .\r\n\r\n","description":"","footnote":"","page_name":" 1204 ","page_number":184},
  {"content":"\r\n\r\n\r\n* ( 633 - تولد مرحوم حاجى سيد عبد الصمد 25 شوشترى ) *\r\nوى فرزند مرحوم سيد احمد 24 شوشترى است كه در 1220 ( ص 690 ) گذشت . و خود از علما و فقهاى عصر بوده و شعر هم مىگفته ، و چنان كه از « نقباء البشر : 1132 ش 1647 » با ملاحظهء بعضى از مواضع ديگر برمىآيد ؛ در ماه ذى الحجة الحرام اين سال - مطابق ( جوزا - سرطان ) ماه برجى - در شوشتر متولد شده ، و هم آنجا در مقدمات علمى درس خوانده ، آنگاه بنجف اشرف هجرت نموده و حظى وافر و بهرى متكاثر از علوم و معرفت تحصيل كرده چندان كه در فقه و اصول و رجال و حديث و غير آنها از علوم اسلاميه براعتى تمام بهم رسانيد ، و از چندين نفر از علما بدريافت اجازه نايل گرديد كه تواريخ آنها از 1288 تا 1292 بوده ، پس بشوشتر برگشت و آنجا رياستى شايسته و مرجعيتى در امور پيدا كرد و مردمان همه بوى روآوردند ، و او بنيكوتر وجهى بوظايف شرعيه قيام نمود ، آنگاه ناگهان بر اهل شوشتر غضبناك شده و همه را ترك كرده و بنجف اشرف رفت و زمانى دراز آنجا بعبادت و تأليف پرداخت تا رؤسا و بزرگان شوشتر از وى التماس نمودند كه بدان شهر بازآيد و آنها را هدايت كند ، پس باز بشوشتر آمد و به خدمت دين و هدايت مشغول شد ، و هماره بعد از نماز بمنبر مىرفت و موعظه مىنمود ، و وى را مهارتى تمام در بيانات منبرى و جلب قلوب مستمعين بوده ، و چندين كتاب تأليف نموده :\r\nاول كتاب « التحفة النظاميه » در ايمان پدر حضرت ابراهيم الخليل ( على نبينا و آله و عليه السلام ) و اينكه او غير از آزر است ، نزديك بسه‌هزار بيت ؛ بنام نظام السلطنهء ما فى والى خوزستان . دويم « تعليقه بر رسائل » استادش شيخ انصارى . سيم « حاشيه بر شرح لمعه » .\r\nچهارم « رساله‌ئى در منطق » . پنجم « رساله‌ئى در وجوب اخفات در اخيرتين » در رد برخى از أخباريين . ششم « شرح نتيجة الانظار » . هفتم كتاب « فصل الخطاب » در تفسير آيهء شريفه 111 از سورهء مباركه توبه  ( إِنَّ اللَّهَ اشْتَرى مِنَ الْمُؤْمِنِينَ ،  الخ ) . هشتم كتاب « المحاكمات »\r\n\r\n","description":"","footnote":"","page_name":" 1205 ","page_number":185},
  {"content":"\r\n\r\nميانه صاحب « قوانين » و صاحب « فصول » . نهم كتاب « نقد البيان » در تعيين مهر السنه . دهم « نظم كتاب كافيهء ابن حاجب » در نحو .\r\nو او روايت مىكند از چند نفر : اول حاج ميرزا حبيب اللّه رشتى كه در ( 1312 ) بيايد .\r\nدويم حاج شيخ جعفر شوشترى كه در ( 1303 ) بيايد . سيم حاج ملا على ميرزا خليلى .\r\nچهارم شيخ نوح قرشى نجفى كه در ( 1300 ) بيايد ، و هر چهار را در « الذريعة ، ج 1 » در اجازات ذكر كرده ، و در « نقبا » چندين نفر ديگر را ذكر كرده كه اجازه بوى داده‌اند ، ليكن چون تصريح بروايت نداشت آنها را اينجا نياورديم .\r\nمرحوم حاجى سيد عبد الصمد در پنج‌شنبه دهم ماه جمادى الآخرهء سنه هزار و سيصد و سى و هفت ، چنان كه در « الذريعة 1 : ش 818 و 1134 » نوشته - مطابق 22 حوت ماه برجى - در نجف وفات كرد ، و هم آنجا در حجره مرحوم حاجى سيد اسد اللّه ( اعلى اللّه مقامه ) كه در 1228 ( ج 3 ص 836 ) گذشت دفن شد ؛ چنان كه نواده‌اش سيد محمد حسن شفاها به اين فقير فرمود .\r\nو فرزندانى از او باز ماند : يكى سيد محمد حسين 26 و ديگر سيد محمد جعفر 26 و ديگر سيد محمد مهدى 26 ، و اين اخير نيز فرزندانى داشته : يكى سيد محمد حسن 27 مذكور « 1 » و ديگر سيد محمد 27 كه در ( 1309 ) بيايد .\r\n\r\n* ( 634 - وفات شيخ فضل امام ، خيرآبادى هندى ) *\r\nوى از حكماء اهل سنت در هند بوده ، و كتب چندى تأليف نموده : اول « تلخيص كتاب شفاء » شيخ الرئيس ابن سينا . دويم كتاب « المرقاة » در منطق . و در اين سال ، چنان كه در « رسالهء احوال سيد عبد الحى حسنى ، در صفحه ( ى ) » نوشته ؛ وفات كرد .\r\n\r\n\r\n","description":"","footnote":"\r\n( 1 ) مرحوم حاج سيد محمد حسن جزائرى از علماء روحانى و مورد احترام خوزستان و ساكن اهواز بود و تأليفات مفيدى از خود بجاى گذاشت . شرح حالش در « نقباء البشر ، 444 » و « مؤلفين كتب چاپى 2 : 656 » مذكور است . تولدش در شوشتر بسال 1319 و وفاتش - بموجب مندرجات روزنامه اطلاعات مورخ 8 آبان 1351 - در اهواز سحرگاه 21 ماه رمضان 1392 واقع و در جوار مزار على بن مهزيار دفن شد . م .\r\n","page_name":" 1206 ","page_number":186},
  {"content":"\r\n\r\nسنه 1244 قمرى مطابق سنه 1207 شمسى\r\nيكشنبه غره محرم الحرام ( . . . ) سرطان ماه برجى\r\nيكشنبه غره محرم بودن اين سال مستفاد از تاريخ انجام تأليف جزء 14 كتاب « مهجة الفؤاد » سيد محمد حسن موسوى ( 1263 ) مىباشد .\r\n\r\n* ( 635 - تولد تولستوى ، حكيم روسى ) *\r\nوى از معاريف فلاسفه و دانشمندان جهان است كه در بيست و نهم ماه صفر الخير اين سال ( چنان كه مفهوم از « مجلهء آفتاب ، سال 1 شمارهء 1 » مىباشد ) - مطابق ( . . . ) سنبله ماه برجى - در قريهء ( باسنايا - بولنايا ) از يك خانوادهء آلمانى ( كه در عهد پتر كبير بروسيه هجرت كرده بودند ) متولد شده ، و پس از تحصيلات ؛ در فن اصلاح سياست اجتماع بشر وارد شده ، و در اين‌باره گفتار و كردارهاى مهم و مؤثر از خود بروز داده و در نتيجه شهرتى تمام بهم رسانيد ، و كتب چندى تأليف كرد ؛ از آن جمله : كتاب « حكم محمد ص » . و آخر پس از مدت هشتاد و چهار سال و نه ماه قمرى و هفده روز عمر ، در دوشنبه شانزدهم ماه ذى الحجة الحرام سنه هزار و سيصد و بيست و هشت - مطابق 17 قوس ماه برجى - در استاسيون استوبوف وفات كرده و در جنگل افونين نزديك مسقط الرأس خود دفن شد ، و پسران چندى از وى بازماند .\r\n\r\n","description":"","footnote":"","page_name":" 1207 ","page_number":187},
  {"content":"\r\n\r\nسنه 1208 شمسى\r\nشنبه پانزدهم ماه رمضان المبارك اول حمل ماه برجى\r\n\r\n* ( 636 - وفات مرحوم معتمد الدوله نشاط شاعر اصفهانى ) *\r\nمرحوم معتمد الدوله « 1 » ابو المعالى صاحب عنوان نامش ميرزا عبد الوهاب 49 فرزند ميرزا محمد رحيم 48 بن ميرزا عبد الباقى 47 بن ميرزا محمد رحيم 46 حكيم‌باشى ابن ميرزا محمد 45 بن ميرزا محمد رضا 44 حكيم‌باشى شيرازى است .\r\nميرزا محمد رضا 44 حكيم‌باشى كه او را ميرزا محمد رضاء بزرگ نوشته‌اند در 1240 ( ص 1108 ) گذشت .\r\n\r\n\r\n","description":"","footnote":"\r\n( 1 ) قال فى « أقرب الموارد » ما خلاصته : الدولة - كموجة - فى الحرب أن تداول ( زورمند شود ) احدى الفئتين على الاخرى ، يقال كانت لنا عليهم الدولة ، ج : الدول ، و الدولة بالضم فى المال : صار الفيء دولة بينهم ، أى يتداولونه بينهم فيكون مرة لهذا و مرة لهذا ، ج :\r\nدولات و دول . كذا فى « الصحاح » و قيل هما لغتان بمعنى واحد ، و يقال : الدهر دول و عقب و نوب ، و الدولة عند أرباب السياسة : الملك و وزراؤه ، قال المعرى :\r\n و لو دامت الدولات كانوا كغيرهم * رعايا و لكن ما لهن دوام ! \r\nو فيه أيضا ما خلاصته : نشط الرجل ( من باب علم ) نشاطا بالفتح : طاب نفسه للعمل و غيره .\r\n","page_name":" 1208 ","page_number":188},
  {"content":"\r\n\r\nنواده‌اش ميرزا محمد رحيم 46 ، حكيم‌باشى شاه سلطان حسين بوده ، و به‌طورىكه در خاتمهء « ديوان طبيب ص 60 » نوشته ( با تطبيق و تبديل تاريخ مسيحى بهجرى قمرى ) در 25 ( يا 26 ) ج 1 سنه 1137 از تيغ بىدريغ افغانها بقتل رسيده .\r\nفرزندش مرحوم ميرزا عبد الباقى 47 شاعرى بزرگ و طبيبى مسيحادم بوده و به‌همين‌جهت تخلص طبيب مىنموده ، وفاتش سنه 1167 چنان‌كه در « تاريخ اصفهان » است ، ( ليكن آقاى همائى ( سلمه اللّه ) نسخهء اصل اين كتاب « مكارم » را - كه اين فقير اين نسخه را از روى آن مىنويسم - ديدند ، در حاشيه به خط خود چنين نوشتند : وفات ميرزا عبد الباقى طبيب اصفهانى مطابق سنگ لوح او كه در لسان الارض تخت فولاد اصفهان موجود است در سنه 1171 هجرى قمرى است ، و در « مجمع الفصحا » و « منتظم ناصرى » و غيره اشتباه ضبط شده است ، جلال الدّين همائى ( غفر له ) ليله 24 ذىالقعده 1368 ه . ق . انتهى ) .\r\nنواده‌اش مرحوم معتمد الدوله 49 صاحب عنوان از اجله و أعيان فضلاء زمان و سالها در دربار فتحعلى شاه وزير و منشى الممالك بوده ، و از وى ( معتمد الدوله ) لقب يافته ، و در انشاء عربى و پارسى و تركى و خط خوش از همگنان برتر ، و با اين وصف در تصوف و عرفان و سخاوت شگفت‌انگيز ، و در سرودن اشعار عارفانه و عاشقانه مقامى منيع داشته و تخلص نشاط مىكرده ، و در تربيت فضلا و معرفى آنها بپادشاه وقت اهتمام تام بجا مىآورده ، و كتابى دارد بنام « گنجينه نشاط » كه در آن لآلى منشآت و أشعار خود را جمع كرده ، و ميرزا عبد الباقى اعتضاد - الاطباء مقدمه و حواشى بر آن نوشته ، و در وصف عمارتى كه فتحعلى شاه در سنه 1219 در موقع سفر بجنگ روسيه در راه بر روى تپه . . . بنا كرده اشعارى بر وزن « شاهنامه فردوسى » سروده كه هر مصراعى تاريخ است ؛ چنان كه در « مجمع الفصحا 2 : 12 » فرموده و همه آنها را نقل نموده .\r\nو در « الذريعة 9 : 1188 » چندين نفر ديگر از شعرا را ذكر كرده كه تخلص نشاط داشته ، و اتفاقا دو نفر آنها اصفهانى بوده‌اند ، يكى بنام عبد الوهاب كه در زمان نادر بوده ، و ديگرى شمس الضحى دختر صفيعلى شاه كه در ( 1317 ) بيايد .\r\n\r\n","description":"","footnote":"","page_name":" 1209 ","page_number":189},
  {"content":"\r\n\r\nو بالاخره اين نشاط صاحب عنوان در روز دوشنبه پنجم ماه ذى الحجة الحرام اين سال مطابق ( . . . ) جوزا ماه برجى - وفات كرده ، و در نجف دفن شد . و وى را فرزندى بوده بنام ميرزا عبد الكريم 50 كه در سنه 1250 وفات كرده ، و او نيز فرزندى داشته نامش ميرزا عبد الكريم 51 كه شعر مىگفته و تخلص مفتون مىنموده .\r\n\r\n* ( 637 - تولد مير سيد على 32 خواتون‌آبادى اصفهانى ) *\r\nوى فرزند مير محمد صادق 31 خاتون‌آبادى است كه در سال 1207 ( شماره 129 ص 324 ) گذشت . و خود از علماء اصفهان بوده كه در ماه ذى الحجة الحرام اين سال - مطابق ( جوزا - سرطان ) ماه برجى - متولد شده ، و در اصفهان در خدمت مرحوم حاج ملا حسينعلى تويسركانى كه در ( 1287 ) بيايد ، و در عتبات نزد شيخ انصارى و شيخ محمد حسين قزوينى ( كه در « المآثر : 156 » عنوانى دارد ) درس خوانده تا عالمى مبرز گرديد و از أساتيد خود مجاز شد ، آنگاه در اصفهان در مسجد شاه بامامت جماعت پرداخت و كتبى در فقه و « كتابى مدون در مذاهب » تأليف كرد ، و در آدينه شانزدهم ماه جمادى الاولى سنه هزار و سيصد و نه ؛ چنان كه از « شجره‌نامه خاتون‌آبادىها » تأليف حاج ميرزا حسين نايب الصدر برمىآيد - مطابق ( . . . ) قوس ماه برجى - وفات نمود . و نواده‌اش ميرزا حسين كه در ( 1316 ) بيايد در « مجمع الانساب : 94 » در همين ماه و روز از سال 1301 گفته و آنجا فرمايد كه وى از يك زن در نجف پسرى بنام حاجى ميرزا محمود 33 و دو دختر بنام آغا بيگم 33 و خديجه بيگم 33 بهم رسانيد ، و پس از آمدن باصفهان زنى ديگر اختيار كرد و از آن پنج پسر بدين نامها پيدا نمود : ميرزا احمد 33 ، ميرزا حسن 33 ، ميرزا ابراهيم 33 ، ميرزا مهدى 33 ، مير سيد على 33 ، بنام پدرش . و در ( ص 93 ) براى هريك از اين‌ها اعقابى چند نوشته ، و حاجى ميرزا محمود مذكور پدر آقاى ميرزا حسين مؤلف « مجمع » است و در سنه 1289 بيايد .\r\n\r\n","description":"","footnote":"","page_name":" 1210 ","page_number":190},
  {"content":"\r\n\r\n\r\n* ( 638 - تولد شاكره ، شاعره هندى ) *\r\nوى شهربانو دختر حاج على رضاى ناجى شوشترى است ( كه در سال 1282 بيايد ) ، و خود زنى فاضله بوده كه شعر هم مىگفته و همانا در اين سال - چنان كه در « الذريعة 9 : 494 شماره 2785 » فرموده - در بمبئى متولد شده ، و در سنه 1268 بآقا على عسكر شيرازى شوهر كرده ، و « ديوانى در اشعار » به زبان هندى دارد ، و پس از مدت هفتاد و پنج سال عمر در سنه هزار و سيصد و نوزده وفات كرده ، و اين آقا على عسكر نواده‌ئى داشته بنام ميرزا اسماعيل امين الملك شيرازى كه وى كتاب « نالهء حزين » تأليف ملا محمد على حزين ابن حاج عليرضاى مرقوم را در هند چاپ كرده .\r\n\r\n* ( 639 - وفات شيداى شاعر كردستانى ) *\r\nوى ، چنان كه در « مجله ارمغان ، سال 25 شماره 5 ص 224 » نوشته ؛ نامش ميرزا عبد الباقى و فرزند ميرزا محمد حسين بن ميرزا عبد اللّه وزيرى است كه پدران او همه منصب وزارت داشته‌اند و خود وى از اعيان آن ولايت و طبع شعر مناسبى داشته و شعر را خوب مىفهميده ، و سخت بأشعار خود مغرور بوده و به قدر دو هزار بيت شعر سروده ، و در اين سال وفات نموده « 1 » .\r\n\r\n\r\n","description":"","footnote":"\r\n( 1 ) رجوع شود به « ريحانة الادب 2 : 405 » كه آنجا نيز شرح حال مختصرى از شيداى كردستانى بنقل از « مجمع الفصحا » ديده مىشود . م .\r\n","page_name":" 1211 ","page_number":191},
  {"content":"\r\n\r\n\r\n* ( 640 - تولد سيد عبد اللّه صنعانى خوئى ) *\r\nوى چنان كه در كتاب « معجم ادباء الاطباء 1 : 13 و 21 » نوشته فرزند سيد اسماعيل بن حسن ( يا حسين ) بن محمد بن حسين بن على حسينى است و نسبش به بيست و يك واسطه به حضرت امير المؤمنين ( عليه السلام ) منتهى مىشود ، و خود از أهل علم و أدب و طب در مائه دوازدهم و سيزدهم بوده و شعر هم مىگفته ، و همانا او در سنه 1161 ( چنان كه در ص 221 « معجم » مذكور ) نوشته - مطابق ( 1126 يا 1127 ) شمسى - در صنعا متولد شده ، و در نزد شيخ صالح ضرير در علم قرائت ، و نزد شيخ احمد جار اللّه سرى در نحو ، و نزد شيخ لطف اللّه در صرف ، و در نزد شيخ صالح أبو الرجال در معانى و بيان و منطق ، و نزد ابن مفتى در اصول و نزد ابن الامام قاسم در فقه ، و نزد شيخ حسن بن زيد شامى در حديث ؛ درس خواند ، آنگاه چندى ملازم خدمت سيد على ابن صلاح الدّين گرديد و علوم بسيارى را از او دريافت ، و نيز در علوم حكمت و رياضى در نزد بعضى ديگر درس خواند تا در حساب و مساحت و تاريخ و أدب و تفسير براعتى تمام بهم رسانيد ، و در فنون طب و بخصوص خواص ادويه معرفتى كامل حاصل كرد ، و در ادب و شعر ذوقى سليم و طبعى دقيق فراهم نمود ، و اينك اين دو بيت را كه بطور توريه گفته از او اينجا آورديم :\r\n و عاذلة رأتنى فى اغتراب * أحث السير حثا نحو خلى\r\nفقالت : لا أدل عليك ان لم * تقل لى أين تبغى ؟ قلت دلى ! \r\nو آخر پس از مدت هشتاد و سه سال قمرى عمر ، در اين سال در صنعا وفات كرد ، و فرزندش سيد ابراهيم در 1223 ( ص 767 ش 334 ) گذشت .\r\n\r\n","description":"","footnote":"","page_name":" 1212 ","page_number":192},
  {"content":"\r\n\r\n\r\n* ( 641 - تولد سيد على 32 عطيفه حسنى ) *\r\nوى فرزند سيد عطيفة 31 بن مصطفى 30 بن عيسى 29 بن جلال الدّين 28 بن رضاء - الدّين 27 بن علاء الدّين 26 حسنى است .\r\nسيد رضاء الدّين 27 در سال 1205 شماره 105 گذشت ، و نژاد سيد على صاحب عنوان را بدين‌طور در « احسن الوديعه 2 : 209 » بوى متصل نموده ، و ظاهرا آن اشتباه و احتمال مىرود كه چند نفر افتاده داشته باشد ، چنان كه تولد او را هم در اين سال ما نصا و صريحا در جايى نديده‌ايم الا اين كه در همين جلد « احسن الوديعه : 210 » نوشته كه در تاريخ ولادت او گفته‌اند : بعلى تعالت العلياء ، و اين مصراع 1156 مىشود ، و چون طبقهء وى غلط بودن آن را مىرساند ، ما احتمال داديم كه آن ( من على - يا - فى على ، الخ ) باشد كه 1244 بشود ، و احتمال هم دارد كه در مصراع پيش از آن اشاره باضافه كردن چيزى بر آن شده و غير از اين سال باشد . و به‌هرحال ما اظهار نظريه‌اى نمىتوانيم بكنيم .\r\nو على الجمله ، سيد على مرقوم از علما و فقها بوده كه نزد شيخ محمد حسن آل يسن كاظمينى ( كه در 1220 گذشت ) درس خوانده و در مواقعى كه شيخ مذكور به جماعت نمىآمده وى بجاى او امامت مىنموده و خود در مرتبه علم و فضل و زهد و تقوى قرين شيخ عباس جصانى بوده . و بالاخره كتبى چند تأليف نموده :\r\nاول كتاب « انوار الرياض » در حاشيه بر طهارت « رياض المسائل » آقا سيد على كربلائى ( ره ) ، انجام تأليف آن سنه 1289 و اين كتاب در « الذريعة 2 : 427 » كه جاى ذكر آن است ذكر نشده ، شايد تأليف اين محل از « الذريعة » قبل از تأليف يا انتشار اين كتاب باشد . دويم « شرح مزجى بر درهء » سيد بحر العلوم ( اعلى اللّه مقامه ) كه در « احسن الوديعه » فرمايد : آن كاشف از غايت مهارت وى در فقه و اصول و تتبع و سعهء اطلاعش بر ادله و نقول ، بلكه نزد من نيكوتر\r\n\r\n","description":"","footnote":"","page_name":" 1213 ","page_number":193},
  {"content":"\r\n\r\nاز بسيارى از شروح است ، انتهى مختصرا . سيم « شرح منظومهء » استادش شيخ نظام الدّين احمد يزدى حائرى مؤلف كتاب « غاية السؤل » و غيره ، چنان كه هم در « احسن » فرموده ، و در « المآثر و الآثار » ما بچنين نامى برنخورديم ، مانند اينكه هم در « الذريعة 16 : 13 » سه كتاب بنام « غاية السؤل » ذكر كرده كه هيچ‌كدام اين غاية السؤل مذكور در اينجا نمىباشد ، و شايد وجه آن همان باشد كه در « انوار الرياض » گذشت .\r\nو مختصر ، صاحب عنوان از چند نفر روايت كرده : اول شيخ محمد حسن صاحب « جواهر » رحمه اللّه . دويم شيخ حسن بن شيخ جعفر آل كاشف الغطا . سيم سيد محمد بن سيد جعفر ابن سيد راضى كاظمينى پدر مؤلف كتاب « مناهل الضرب » در أنساب عرب . چهارم استادش شيخ محمد حسن آل يسن كه وى آخرين كسى است كه به او اجازه داده .\r\nسيد على در أواخر عمر به سفر مشهد مقدس رفت و در ديهى نزديك آن شهر شريف وفات كرد ، پس وى را بمشهد مبارك برده و در پهلوى شيخ طبرسى دفن كردند ، چنان كه فرزندش سيد حسن براى مؤلف « احسن الوديعه » نقل كرده و او در كتاب مذكور ( جلد و صفحه مسطور ) نوشته « 1 » .\r\n\r\n\r\n","description":"","footnote":"\r\n( 1 ) مطالبى در تكميل اين شرح حال : 1 - مؤلف « احسن الوديعه » در أواسط اين شرح حال گويد : من در روز 29 ذىالقعده 1345 از فرزند صاحب ترجمه ( عالم جليل مؤتمن سيد حسن ) تاريخ وفات پدرش را پرسيدم گفت : فراموش كرده‌ام . 2 - درباره عدم ذكر اسامى مؤلفات صاحب ترجمه در « الذريعة » بايد گفت كه مؤلف « الذريعة » شخصا اطلاعى از آنها نداشته و ظاهرا با سيد حسن فرزند صاحب عنوان نيز مربوط نبوده ، و بعلاوه آن مرحوم مقيد بنقل تمام مطالب « احسن الوديعه » در « الذريعة » و ساير تأليفات خود نبوده است . 3 - مؤلف « الذريعة » در كتاب « نقباء البشر : 1481 » شرح حالى از مرحوم سيد على كاظمى صاحب عنوان آورده و از مقام علم و عمل او مدح بليغى نموده و وفاتش را در راه خراسان بسال 1306 ضبط فرموده است ، و در آخر آن شرح حال ذكرى از فرزندش سيد حسن نمود و سپس گويد : -\r\n","page_name":" 1214 ","page_number":194},
  {"content":"\r\n\r\n\r\n* ( 642 - وفات آگه ، شاعر شيرازى ) *\r\nوى مرحوم آقا على اشرف بن آقا على مدرس بن آقا اسماعيل مدرس بن آقا خليل مدرس شيرازى است .\r\nدر « فارسنامهء ناصرى ، گفتار دويم : 35 » در احوال اعيان محله بازار مرغ شيراز ، شرحى نوشته بخلاصهء اينكه : يك خانواده از خراسان و عراق عجم باصفهان آمده و آنجا توطن نمودند و در زمان افغان از آنجا بشيراز آمده آنجا را وطن خود قرار دادند ، و نخستين كس از آنها كه بشيراز آمده جناب آقا خليل مدرس است كه جامع فروع و اصول و حاوى معقول و منقول بوده و پس از ورود بشيراز در جوار مدرسه حكيم واقع در محلهء بازار مرغ در پهلوى بقعهء امامزاده مير سيد محمد فرزند حضرت امام موسى الكاظم ( عليهما السلام ) منزل نموده و مدرس آن مدرسه گرديد ، و پس از وى فرزندش آقا اسماعيل مدرس بجاى او نشست و پس از وى يكى از دو فرزندش آقا خليل كه چون همنام جدش بوده وى را براى احترام\r\n\r\n\r\n","description":"","footnote":"\r\n- و او را تأليفاتى است كه من از آنها « نهج الهدى فى شرح قطر الندى » را ديده‌ام كه بسال 1246 تأليف كرده است ، و آثار ديگرى نيز دارد كه از مسوده خارج نشده است ، انتهى .\r\nو لكن مرجع ضمير و تاريخ تأليف مرقوم خالى از ابهام نيست كه البتّه با طبع و نشر حرف نون « الذريعة » حقيقت امر معلوم خواهد شد . 4 - شرح حال مختصرى از سيد حسن فرزند صاحب عنوان ايضا در « نقباء البشر : 417 » بدون تاريخ تولد يا وفات مذكور ، و گويد : وى عالمى جليل و شاگرد پدر و غيره بود و در اثر ضيق حال از كاظمين بطهران مهاجرت كرده و با علامه مرحوم شيخ هادى نجم‌آبادى مربوط شده و خواهرزن او را بزنى گرفت و در جوار خانه او منزل كرد و در آنجا بود تا وفات يافت . م .\r\n","page_name":" 1215 ","page_number":195},
  {"content":"\r\n\r\nآقا بزرگ مىخواندند و بدان مشهور شد بعبادت و رياضات شرعيه پرداخت و در استشفاء مرضى و نوشتن ادعيه مأثوره مرجع مردم شيراز و غيره گرديد . و فرزند ديگر آقا اسماعيل آقا على مدرس است كه متصدى رتق و فتق امور تكاياى خارج شهر شيراز بوده ، و سه نفر پسر برگذار نموده :\r\nاول حاجى آقا اكبر نواب بسمل كه در ( 1263 ) بيايد ، و سيم : آقا لطف‌على افكار كه در ( 1266 ) بيايد . و دويم : آقا على اشرف آگه صاحب اين عنوان كه در « مجمع الفصحا 2 : 64 » و « فارسنامه ناصرى : 38 » شرح حالش نوشته و با ملاحظه بعضى از مواضع ديگر بخلاصهء اين مىشود كه : او از دفاتر عرفا باخبر و از قواعد ارباب تصوف مستحضر ، و از زخارف دنيوى بقليلى قانع از كثير ، و پيرو صوفيان صافى ضمير بوده ، و بأمور فقرا و غربا رسيدگى مىفرموده و همانا پس از تحصيل كمالات بتكميل نفس رغبت كرده و خدمت ميرزاى سكوت را اختيار نموده تا خود عارفى كامل گرديد ، و او شعر هم مىگفته و تخلص آگه مىنموده و اين چند بيت از او است :\r\n من كه روزم همه در آه و فغان مىگذرد * خود گرفتم كه شبم را سحرى خواهد بود\r\nنشوى محرم أسرار سراپرده عشق * تا ز هستى تو آگه اثرى خواهد بود\r\nاى دلبر عاشق‌كش ديرينه من * هرچند گرفته بدلت كينه من\r\nراضى نشدم كه با كسى شرح دهم * آن درد كه از تو بود بر سينه من \r\nو او در اين سال ( چنان كه در « مجمع الفصحا » فرموده ) داعى حق را لبيك اجابت گفته و برياض قدس شتافت ، و فرزندانى چند داشته : يكى مرحوم آقا عبد اللّه مدرس كلامى فخر العلماء كه در ( 1299 ) بيايد . ديگر ميرزا عبد الوهاب مؤلف كتاب « نخبة الاخبار » در احوال سلاطين و انبيا ، آغاز تأليف آن سنه 1258 ، انجام آن سنه 1265 .\r\n\r\n","description":"","footnote":"","page_name":" 1216 ","page_number":196},
  {"content":"\r\n\r\n\r\n* ( 643 - تولد سيد عمار على ، سونى پتى هندى ) *\r\nوى فرزند سيد نظام على و خود از علماى هند است كه در « نقباء البشر : 1632 » او را در عنوانى مخصوص به شماره 2183 ذكر كرده و در صدر عنوان ، عالم بارع و فاضل تقى در وصف او آورده ، سپس شرحى نوشته كه با ملاحظه بعضى از مواضع ديگر بخلاصهء اين مىشود كه : او در اين سال متولد شده ، و در علوم اوليات نزد بعضى از افاضل درس خوانده و بمحضر ممتاز العلماء سيد محمد تقى دلدارى ( كه در 1289 بيايد ) و غير او حاضر شده و چندين كتاب تأليف كرده :\r\nاول « رساله اعتقاديه » كه در « الذريعة ، ج 2 » كه جاى ذكر آن است ذكر نشده و همچنين بعضى از كتب ديگر او را كه مىنويسيم ، و وجه آن را پيش از اين گفته‌ايم . دويم كتاب « بستان المواعظ » كه هم در آنجا ذكر نشده . سيم كتاب « تجهيز الموتى » بلغت اردو . چهارم كتاب « التحفة الشعرية » در مناظره . پنجم كتاب « تنبيه المنكرين » در متعه . ششم كتاب « دفع المغالطه » .\r\nهفتم كتاب « دلائل التزاميه » در خلافت بلافصل . هشتم كتاب « علامات المؤمن » . نهم كتاب « عمدة البيان » در تفسير قرآن .\r\nو او پس از مدت شصت سال عمر ، در سنه هزار و سيصد و چهار وفات كرده ، و ماده تاريخ او را چنين گفته‌اند : قبلهء من مولوى عمار على جنت مكان .\r\n1304\r\n\r\n* ( 644 - وفات خواجه فريد الدّين دهلوى هندى ) *\r\nدهلوى منسوب است بدهلى ( يا دهله ) كه شهرى است در هند ، و خواجه فريد الدّين\r\n\r\n","description":"","footnote":"","page_name":" 1217 ","page_number":197},
  {"content":"\r\n\r\nبه‌طورىكه در « رساله احوال سيد عبد الحى حسنى ص 6 » نوشته از علماى رياضيين هند بوده و چندين كتاب تأليف نموده : اول كتاب « التحفة النعمانيه » . دويم كتاب « فوائد الافكار » كه هيچ‌كدام در « الذريعة ج 13 و 16 » كه جاى ذكر آنها است ذكر نشده و ظاهرا براى اين بوده كه مؤلف آنها را شيعه نمىدانسته ، و او در اين سال وفات كرده .\r\n\r\n* ( 645 - وفات ميرزا محمد خان ، اميد شاعر اصفهانى ) *\r\nوى فرزند باقر خان بن آقا كاظم صفار خوراسگانى است .\r\nخوراسگان به‌طورىكه در « تاريخ اصفهان : 167 قسمت بالاى صفحه » نوشته از ديهات بلوك جى اصفهان است كه در كتاب « فرهنگ آبادىهاى ايران » آن را در حرف خاء ( ص 170 ) به صورت خراسگان از ديهات اصفهان ، و با 51 درجه و 44 دقيقه طول جغرافيائى ، و 32 درجه و 40 دقيقه عرض جغرافيائى نوشته .\r\nو باقر خان از معاريف آن قريه و آن شهر در زمان خود بوده ، چنان كه در سنه 1193 بعد از وفات كريمخان زند از طرف علىمراد خان نايب اصفهان شد ، و همان سال پس از چندى با جعفر خان بشيراز رفت ، و در سنه 1198 كه فراريان زنديه از آقا محمد خان شكست خورده و باصفهان آمدند وى دروازه برويشان بست ، و در سنه 1199 كه علىمراد خان وفات كرد وى خود را شاه باقر خوانده و اثاثيه علىمراد خان را ببرد ، و سپس جعفر خان آمده او را حبس نمود ، و پس از آن آقا محمد خان باصفهان آمده او را نيابت داد ، آنگاه جعفر خان بار دويم باصفهان آمده و در روز 21 محرم سنه 1201 باقر خان را در قلعهء طبرك بكشت - چنان كه در « فارسنامه » است - و آن روز جمعه بوده .\r\nو ميرزا محمد خان صاحب عنوان از شعرا و أعيان آن عصر بوده كه در شعر تخلص اميد مىنموده ، و چندى بعنوان تجارت سياحت افغانستان را كرده ، و در كتاب « آگهى شهان از\r\n\r\n","description":"","footnote":"","page_name":" 1218 ","page_number":198},
  {"content":"\r\n\r\nكار جهان 3 : 26 » نوشته كه اين بيت از او است :\r\n آگه نيم كه عمر گرامى چسان گذشت * خوابم ربوده بود كه اين كاروان گذشت \r\nو او در اين سال وفات كرده ، و پدر من پس از سى سال براى سنگ لوح او تاريخ گفته :\r\n( ساكن جنان بادا ميرزا محمد خان ) ، و او پدر سراج الملك است .\r\nتمام شد كلام « آگهى شهان » با اندك تغييرى .\r\n\r\n* ( 646 - وفات حاجى مير سيد محمد 30 ، امام جمعهء اصفهان ) *\r\nوى فرزند مرحوم مير عبد الباقى 29 امام جمعه است كه در 1207 عنوان ( 125 ) گذشت ، و خود از علماى اصفهان بوده و در اين سال وفات نموده ، و در آخر صندوق ميان بقعهء سر قبر آخوند در دالان مسجد جمعه اصفهان دفن شده كه در « تذكرة القبور » نزد ذكر قبرش تعبير از او بحاجى سيد نموده ، و فرزندانى چنان كه در « تذكرة الانساب : 99 » و بعضى از مواضع ديگر به نظر رسيده برگذار نموده بدين تفصيل بدون ادعاى ترتيب :\r\nاول ميرزا محمد صادق 31 كه مادرش دختر مرحوم مير محمد صالح 29 مشهور بآقائى ابن ميرزا زين العابدين 28 ابن مير محمد صالح 27 خاتون‌آبادى بوده ، و مادر مادر او كه زوجه مير محمد صالح ثانى باشد دختر 30 مير محمد مهدى 29 است كه در سال 1215 ( شماره 214 ص 548 ) گذشت ، چنان كه در آن سال ذكر شد ، و مادر ميرزا محمد صادق - چنان كه در « تذكرة الانساب : 102 » نوشته - در حين وضع حمل وفات كرده ، و مادر باقى فرزندان حاجى مير سيد محمد :\r\nدختر مير عبد الواسع بن مير ابو طالب است كه در ( 1314 ) بيايد ، و مادر او دختر 30 مير محمد هادى 29 بن ميرزا زين العابدين 28 مذكور بوده .\r\nدويم ميرزا محمد جعفر 31 كه هم در عداد علماى اصفهان محسوب ، بلكه از قرار مرقومات بياضى خطى كه در نزد آقاى حاج سيد محمد على روضاتى ( سلمه اللّه ) بدون شماره\r\n\r\n","description":"","footnote":"","page_name":" 1219 ","page_number":199},
  {"content":"\r\n\r\nصفحه به نظر رسيد ؛ اديبى فاضل و فاضلى كامل بوده ، انتهى . و او در بقعهء سر قبر آخوند دفن است در جايى كه از نخست قبر مرحوم ملا محمد على استرآبادى ( متولد در سال 1010 و متوفى در سال 1084 داماد مجلسى اول ) بوده ، و بعد از سال‌ها كه طول كشيد ( چنان كه در « تذكرة القبور : 84 » نوشته ) مرحوم حاجى سيد محمد باقر حجة الاسلام اذن داده كه وى را هم در آنجا دفن كنند ، و فرزند منحصر بفردش كه از او مانده مرحوم آقا ميرزا محمد على امام جمعه 32 در سال ( 1300 ) بيايد .\r\n\r\n* ( 647 - تولد محمد أحسن ، بلگرامى هندى ) *\r\nوى فرزند منشى محمد أحمد و در اصل از بلگرام و متوطن در صفىپور و از اهل علم و ادب بوده و شعر هم مىگفته ، و همانا در اين سال ( چنان كه در « الذريعة 9 : 55 شماره 305 » فرموده ) متولد شده ، و خود را منسوب بأبو بكر خليفه مىنموده ، و چندين كتاب تأليف كرده از آن جمله : اول كتاب « آيينهء احسن » . دويم كتاب « ارتنگ فرهنگ » . سيم كتاب « تحفهء صديقيه » . چهارم « ديوانى در اشعار » . پنجم كتاب « صحيفه شاه جهانى » . ششم كتاب « كارنامه فرهنگ » . هفتم كتاب « لغت شاه جهانى » . هشتم كتاب « مصطلحات شاه جهانى » . و او تا سال 1294 زنده بوده .\r\nو وى غير از احسن دهلوى است كه نامش احسن اللّه ، و در همان موضع از « الذريعة » بعد از اين احسن صاحب عنوان ذكر شده .\r\n\r\n","description":"","footnote":"","page_name":" 1220 ","page_number":200},
  {"content":"\r\n\r\n\r\n* ( 648 - وفات مير محمد صادق 31 منجم خاتون‌آبادى ) *\r\nوى فرزند مرحوم مير سيد محمد 30 بن مير محمد هادى 29 بن مير محسن 28 بن مير محمد هادى 27 بن مير محسن 26 بن مير كريم 25 بن مير سيد على 24 بن مير عماد الدّين محمد 23 حسينى خاتون‌آبادى است .\r\nمير عماد الدّين محمد 23 در جلد اول ( سال 1202 شماره 74 ص 130 ) گذشت و آنجا اشاره نموديم كه فرزندش مير سيد على 24 در اين سال ذكر مىشود ، و اينك اينجا گوئيم كه : مير محمد صادق 31 صاحب عنوان از علماء فقه و اصول و تنجيم و استخراج أحكام و تقويم بوده ، و به‌طورىكه در « المآثر و الآثار : 211 » فرموده تقريبا هفتاد سال استخراج از « زيج الغ بيك » نموده و در غالب علوم استاد بوده ، و قرب هشتاد سال عمر داشته ، و در اين سال بلاعقب وفات كرده ، انتهى . و او دائى ميرزا محمد حسن منجم‌باشى بوده كه در ( 1282 ) بيايد .\r\n\r\n* ( 649 - وفات صفائى ، شاعر يزدى ) *\r\nصفائى ، نامش ميرزا محمد على و از شعراى عصر خود در يزد بوده ، و در اين سال وفات نموده ، و در « الذريعة 9 : 613 ش 4374 » يك نفر صفائى يزدى بدين نام و نشان دارد و وفات او را در سنه 1234 نوشته كه ما در آن سال از موضع مرقوم نقل كرديم ، اينك ندانيم كه اين صفائى همان است كه آنجا ذكر شده و يا جز او است و مأخذ آن از خاطر رفته « 1 » .\r\n\r\n\r\n","description":"","footnote":"\r\n( 1 ) براى اطلاع از مآخذ شرح حال صفائى رجوع به « فرهنگ سخنوران : 339 » شود . م .\r\n","page_name":" 1221 ","page_number":201},
  {"content":"\r\n\r\n\r\n* ( 650 - قتل داورى شاعر كردستانى ) *\r\nداورى ، نامش ميرزا مصطفى و از شعراى كردستان بوده و در اين سال بقتل رسيده « 1 » .\r\nسنه 1245 قمرى مطابق سنه 1208 شمسى\r\nغره محرم الحرام ( . . . ) سرطان ماه برجى\r\n\r\n* ( 651 - تولد حاجى عليخان مخبر الدوله تهرانى ) *\r\nوى فرزند مرحوم رضا قلى خان هدايت است كه در ج 2 ( سال 1215 ص 540 ش 211 ) گذشت ، و خود از أعاظم معاريف و أعيان عصر خويش و سالها وزير علوم و مصدر امور مهمهء ديگر بوده ، و همانا در آدينه هفدهم ماه ربيع الآخر اين سال ( چنان كه در « تاريخ سرتيپ » است ) - مطابق ( . . . ) ميزان ماه برجى - در شيراز متولد شده ، و ( در « طرائق الحقائق 3 : 278 » در سنه 1244 فرموده ) .\r\nو على الجمله ، در طول مدت عمر خدمات شايان بدولت و ملت ايران نموده ؛ چنان كه\r\n\r\n\r\n","description":"","footnote":"\r\n( 1 ) به‌طورىكه از « فرهنگ سخنوران : 206 » مستفاد مىشود نام اين داورى فقط در « مجمع الفصحا » آمده است . م .\r\n","page_name":" 1222 ","page_number":202},
  {"content":"\r\n\r\nبمرقومات « فارسنامه ناصرى ، گفتار دويم : 127 » در امتداد سيم تلگراف از تهران بسلطانيه رياست مأمورين آن را داشته و پس از اتمام آن در سنه 1277 درجهء سرهنگى اول يافت و در سنه 1279 بعد از امتداد سيم گيلان بمنصب سرتيپى سيم و در سنه 1282 بسرتيپى اول و نشان و حمايل آن مفتخر گرديد ، و بنا بر وفور استعداد و كفايتى كه پيوسته از او بظهور مىرسيد در سنه 1286 بلقب مخبر الدوله و در سنه 1294 بلقب جنابى كه از ألقاب وزرا است و وزارت كل تلگراف ممالك محروسه ؛ فايز ، و در سنه 1295 باعطاى حمايل سبز و نشان شير و خورشيد از درجه اول سرافراز ، و در سنه 1298 بوزارت علوم و ادارات مدرسهء دار الفنون و مريض‌خانه دولتى مفتخر ، و در سنه 1299 بوزارت معادن منصوب شد ، و همواره طرف اعتماد دولت و ملت بوده ، و در سنه 1306 بهمراهى ناصر الدين شاه تا مملكت انگلستان برفت و از آنجا با تحصيل اجازه بممالك فرانسه و ايتاليا و اسكندريه و مصر و بندر سويس رفت و از جده گذشته به مكه معظمه مشرف شد .\r\nتا بالاخره پس از مدت شصت و نه سال و نه ماه و بيست و هشت روز قمرى عمر ، در ظهر روز آدينه پانزدهم ماه صفر الخير سنه هزار و سيصد و پانزده - مطابق ( . . . ) سرطان ماه برجى - وفات كرده و در نزد پدرش دفن شد . و چهار نفر پسرانش حسينقلى خان مخبر الدوله و مرتضى قلى خان صنيع الدوله و حاج مهدى قلى خان مخبر السلطنه و محمد قلى خان مخبر الملك در ( 1264 ) و ( 1273 ) و ( 1280 ) و ( 1282 ) بيايد .\r\n\r\n* ( 652 - وفات مرحوم آقا محمد على ، فقيه نجفى اصفهانى ) * * ( اعلى اللّه مقامه ) *\r\nوى فرزند مرحوم آقا محمد باقر هزارجريبى است كه در جلد اول ( سال 1205 ص 235 ش 112 ) گذشت . و خود از اعاظم علما و فقهاء عصر خويش بوده ، و در فقه و اصول تبحرى\r\n\r\n","description":"","footnote":"","page_name":" 1223 ","page_number":203},
  {"content":"\r\n\r\nتمام داشته چندانكه در « تذكرة القبور : 112 » فرمايد : بفقيه مطلق معروف شده ، انتهى .\r\nو شرح احوالش در « روضات الجنات : 661 » و « تذكرة القبور ، محل مذكور » و « قصص العلماء : 107 » نوشته ، و فرزند بزرگش مرحوم ميرزا محمد حسين « رساله » ئى مخصوص در احوال او تأليف كرده ، و هم در پشت برخى از تأليفات او مانند « مجمع العرائس » و غيره احوالش را نوشته ، و از مواضع مرقومه با ملاحظه بعضى از مجلدات « الذريعة » - كه تأليفاتش در آنها ذكر شده - و غير آنها چنين برآيد كه :\r\nوى در دوازدهم ماه رجب الفرد سنه هزار و صد و هشتاد و هشت - مطابق ( . . . ) سنبله ماه برجى سال 1153 شمسى - در نجف متولد شده ، و هم در آنجا چندى در نزد شيخ جعفر نجفى و سيد بحر العلوم و شيخ جعفر بحرينى ( چنان كه در « رسالهء » فرزندش ميرزا محمد حسين و « تذكرة القبور » است كه ظاهرا آن هم از آن رساله گرفته ) درس خوانده ، يا شايد مقصود از شيخ جعفر بحرينى همان نجفى باشد ؛ چه آنجا شيخ جعفر نجفى را ندارد و ما در علما كسى را بعنوان شيخ جعفر بحرينى نمىشناسيم ، و چنان كه در « قصص العلماء : 107 » نوشته دختر شيخ جعفر نجفى را هم تزويج نموده ، و پس از وفات پدرش به طرف ديار عجم آمده و مدتى در صفحات اروميه و تبريز بوده و تدريس مىنموده ، و « رساله‌ئى » در اين مسئله كه آنجا اتفاق افتاده بوده نوشته كه زنى ذميه كه شوهرش نيز ذمى بوده به جهت عشق مرد مسلمانى مسلمان شده و در بين عده آن مرد با او وطى كرده و سپس او را تزويج نموده ، و علماء آن بلد حكم ببطلان نكاح كرده و آقا محمد على حكم به صحت نموده و رساله‌ئى در آن باب نوشته مشتمل بر هفتاد فرع « 1 » .\r\nو سپس باصفهان آمده و آنجا سكونت نموده و در مسجد ذو الفقار امامت مىنموده ، و بعد از آن به خواهش اهل قمشه يا جهاتى ديگر بقمشه رفته ، و آنجا استجابت دعا و كرامات از قبيل استسقا و باران آمدن و صدماتى كه بدشمنان وى رسيده از او معروف است ، اگرچه قمشه رفتن و ماندن او قدرى سبب عدم شهرت او برحسب اوضاع اين اعصار گرديده ،\r\n\r\n\r\n","description":"","footnote":"\r\n( 1 ) نسخه‌اى از اين رساله در كتابخانه روضاتى در اصفهان موجود است . م .\r\n","page_name":" 1224 ","page_number":204},
  {"content":"\r\n\r\nو ترويجات مسائل در آنجا از وى بسيار شده ، و اينك اسامى تأليفات او با ملاحظهء مجلدات متفرقهء « الذريعة » به ترتيب حروف اوائل اسماء آنها :\r\nاول كتاب « انيس المشتغلين » در حكايات طريفه و مفاكهات ظريفه و در اواخرش بعضى از مطالب فقهيه و كلاميه « 1 » .\r\nدويم كتاب « البحر الزاخر » در فقه استدلالى بطور بسط و تفصيل ، در چندين مجلد بدين نحو : مجلدى در نماز مسافر ، زياده بر بيست هزار بيت . دو جلد در ابواب نكاح ، قريب چهل هزار بيت . جلدى در رضاع ، پانزده هزار ، و در طلاق دوازده هزار . و جلدى در ديات ، و به همين قياس ساير مجلدات و ابواب آن .\r\nسيم كتاب « البدر الباهر » در تفسير بعضى از آيات متعلقه بقصص سپس شرح پاره‌ئى از أحاديث مشكله ، پس ذكر بعضى مسائل هيئت ، آنگاه حاشيه بر باب همزه از كتاب « مغنى » .\r\nچهارم كتاب « تبصرة المستبصرين » در مسئله امامت و اثبات آن به ادلهء محكمه براى امير المؤمنين ( عليه السلام ) كه فرزندش ميرزا محمد حسين در پشت « مجمع العرائس » ( كه اينك بيايد ) نوشته كه : كتابى در امامت مانند آن نوشته نشده ، و آن مشتمل بر مقدمه و هشت باب و خاتمه است .\r\nپنجم كتاب « تكملة القواعد الدينية » در شرح « قواعد » علامه ، چنان كه در « الذريعة » است ، و در « روضات » در تعليقه بر آن كتاب فرموده .\r\nششم « جوابات مسائل » غفيره عامة البلوى كه در « روضات » بعنوان « اجوبه مسائل » ذكر كرده ، و در « الذريعة 1 : 277 » ذكر اجوبهء مسائل را حواله بعنوان جوابات المسائل فرموده ، و در ( ج 5 ص 213 ) شرحى نوشته بمفاد اينكه مقصود از جوابات المسائل يا سؤال و جواب كتابى است كه بسيارى از اصحاب ما خصوصا فقها آن را دارند و آن اينست كه خود مؤلف يا ديگرى بدستور او سؤالات و استفتائاتى را كه در أزمنهء متطاوله از او بتدريج پرسيده شده با جوابات آنها در مجلدى جمع و تدوين نمايد ، و تعبير از آن بيكى از اين دو عنوان ، و غالبا بسؤال و جواب مىشود ، و ما همهء اين انواع را بعنوان سؤال و جواب در حرف سين مىآوريم\r\n\r\n\r\n","description":"","footnote":"\r\n( 1 ) نسخه آن نيز در كتابخانه مذكور موجود مىباشد . م .\r\n","page_name":" 1225 ","page_number":205},
  {"content":"\r\n\r\nو اينجا مخصوصا جواب مسائلى را مىآوريم كه منسوب بأشياء معينه از توصيف يا اضافه باشد به ترتيب حروف اوائل مضاف اليها ، انتهى .\r\nحاصل اينكه محل جستن سؤالات و جوابات آنها در آن كتاب ، نخست ماده اجوبه و سپس جوابات المسائل و سه ديگر سؤال و جواب است ؛ ليكن در هيچ‌يك از اين عناوين اين مسائل صاحب ترجمه ذكر و عنوان نشده .\r\nو به‌هرحال ، ديگر از تأليفات وى : هفتم كتاب « حلال الغوامض المعضله » در حاشيه بر « قوانين » استادش ميرزاى قمى ، در « الذريعة 7 : 78 » فرمايد : در « ذيل كشف الظنون :\r\n415 » نسبت اين كتاب و « انيس المشتغلين » را بزين العابدين بن محمد باقر داده و آن اشتباه و ظاهرا مقصود از اين زين العابدين كاتب نسخه باشد ، انتهى .\r\nهشتم رسائل بسيارى چنان كه در « روضات » است ، و در « الذريعة 10 : 256 » كه جاى ذكر آنها است ذكر نشده ، و يكى از آنها « رساله نكاح در عدهء ذميه » است كه ذكر شده .\r\nنهم كتاب « رمز الرموز » در حاشيه بر نكاح « شرايع » چنان كه در « روضات » است ، و در « الذريعة 1 : 249 » نوشته كه آن حاشيه بر أقل قليلى از « شرايع » است .\r\nدهم كتاب « السراج المنير » در فوائد رجاليه ، چنان كه در « روضات » است .\r\nيازدهم « كتاب بزرگى در نماز » .\r\nدوازدهم كتاب « كنز الكنوز » در تعليقه بر طهارت كتاب « مدارك » .\r\nسيزدهم كتاب « الكواكب الباهرة » در حاشيه بر « قواعد » شهيد ( اعلى اللّه مقامه ) .\r\nچهاردهم كتاب « اللآلى المتلألأه » در اصول فقه مستقلا ، چنان كه در « روضات » است ، و در « الذريعة » در مسائل فقهيه نوشته .\r\nپانزدهم كتاب « مجمع العرائس » در حاشيه بر اصول « معالم » .\r\nشانزدهم « مجموعه‌اى در مسائل متفرقه » .\r\nهفدهم كتاب « محيى الرفاة » در قصايد عربيه غراء و شرح آنها با جمع حكايات متعلقه به آنها . ( در « منهج الصادقين ، ج 5 در تفسير سورهء مباركه الاسراء ، آيهء 98 » رفاة را بمعنى خاكهاى ريزيده نوشته ) .\r\n\r\n","description":"","footnote":"","page_name":" 1226 ","page_number":206},
  {"content":"\r\n\r\nهيجدهم كتاب « مخزن الاسرار الفقهية » در حاشيه بر « شرح لمعه » از اول طهارت تا آخر ديات در سه جلد « 1 » .\r\nنوزدهم كتاب « مفتاح الكنوز » در تعليقه بر « شوارق » و « تجريد » و حواشى و شروح تجريد .\r\nمرحوم آقا محمد على در اين سال - بعنوان فرار از و با - از قمشه حركت به طرف قريه امامزاده شاه سيد على - كه آن را شاه سيد على اكبر هم مىگويند و در دو فرسنگى قميشه به طرف اصفهان طرف چپ راه قدرى فاصله واقع است - نمود ، و بالاخره در همان قريه پس از مدت پنجاه و شش سال و نه ماه قمرى و شش روز عمر ؛ در شب شنبه هيجدهم ماه ربيع الآخر اين سال - مطابق ( سنبله - ميزان ) ماه برجى - بوبا وفات كرد و در بقعه امامزاده مذكور در طرف چپ ضريح مطهر به سمت پائين پا دفن شد و تاريخ وفات وى بدين نحو بقمرى در « روضات » بنقل از « رسالهء » مذكورهء فرزندش ميرزا محمد حسين است ، ليكن در خود رساله كه نزد ما حاضر است در شب دوازدهم ربيع الآخر نوشته ، و چون در « تاريخ سرتيپ » تولد مخبر الدوله را - چنان كه ما نوشتيم - در جمعه هفدهم ربيع الآخر اين سال نوشته ؛ و آن با قول « روضات » در اينكه شنبه 18 بوده موافق ، و با 12 بودن نمىسازد ؛ لذا ما آن قول را اختيار كرديم .\r\nو به‌هرحال ، وصى آن جناب و قيم اولاد او مرحوم حاجى كرباسى بوده . و وى نخست دختر مرحوم شيخ جعفر نجفى را - بمأخذى كه نوشتيم - بزوجيت داشته و سپس كه ظاهرا بعد از وفات او بوده ، دختر آقا ميرزا محمد باقر نواب لاهيجانى را تزويج نموده ، و از اين مخدره اخير ، دو نفر پسر بزرگوار شهير بر جاى نهاده :\r\nيكى ( كه ظاهرا بزرگ‌تر بوده ) عمدهء علماى مجتبين ، مرحوم ميرزا محمد حسين ( اعلى اللّه مقامه ) كه از علماء بزرگوار بوده و كتب چندى تأليف نموده از آن جمله يكى « رساله » ئى در احوال پدر خود كه در صدر ترجمه اشاره بدان نموديم ، و آن را در سنه 1260 تأليف كرده . و ديگر كتاب « البوارق » براى كشف معضلات حقايق ، در ظن خاص و رد مبحث\r\n\r\n\r\n","description":"","footnote":"\r\n( 1 ) مجلد اول و دوم اين كتاب نفيس در كتابخانه روضاتى موجود است . م .\r\n","page_name":" 1227 ","page_number":207},
  {"content":"\r\n\r\nتداخل اسباب كتاب « عوائد » نراقى كه در آخر آن انجام تأليف آن را آخر شعبان سنه 1275 بسن سى و هشت سال و هشت ماه نوشته ، و اين مستلزم آن است كه تولد او در اوائل محرم سنه 1237 باشد ، در صورتى كه وى - به‌طورىكه مرحوم حاجى ميرزا ابو الهدى كرباسى مىفرمود - بزرگ‌تر از آقا ميرزا محمد حسن كه اينك ذكر مىشود بوده ، و در « تاريخ اصفهان » تولد آقا ميرزا محمد حسن را در ( 1235 ) نوشته ، و ظاهرا تولد ميرزا محمد - حسن در سال 1235 مبنى بر تخمين و تقريب باشد ، هرچند ما احوال او را ناچار در آن سال ( چون در جاى ديگر چيزى نديده‌ايم ) آورديم « 1 » ، و اين كتاب « البوارق » به خط خود او در نزد آقاى ميرزا محمد مهدى نواب ابن حاج ميرزا ابراهيم بن ميرزا محمد باقر بن ميرزا محمد بن ميرزا محمد باقر نواب مرقوم در صدر ترجمه ؛ از اهل علم عصر حاضر در اصفهان به نظر رسيد .\r\nدر « نقباء البشر : 1487 ش 2005 » فرزندان مرحوم آقا محمد على را سه نفر نوشته و فرمايد سيم آنها بنام ميرزا محمد على بوده - وى گمان اينكه وى اوائل اين قرن را دريافته باشد ، انتهى . و از ناميده شدن او بنام پدرش چنين برمىآيد كه وى بعد از وفات پدرش متولد شده باشد ، ليكن در « رساله » مذكوره و جاى ديگر تاكنون نامى از او به نظر نرسيده .\r\n\r\n\r\n","description":"","footnote":"\r\n( 1 ) در « نقباء البشر : 420 » تولد مرحوم ميرزا محمد حسن را در حدود 1239 و تولد ميرزا محمد حسين را آنجا و در « الكرام البررة : 414 » بسال 1235 نوشته است . م .\r\n","page_name":" 1228 ","page_number":208},
  {"content":"\r\n\r\n* « تبصره » * « در شمه‌اى از شرح حال مرحوم ميرزا محمد باقر نواب » چون تاريخ تولد يا وفات مرحوم ميرزا محمد باقر نواب « پدرزن مرحوم آقا محمد على نجفى صاحب ترجمه » در جايى به نظر جناب معلم مؤلف اين كتاب نرسيده است لذا عنوانى براى آن مرحوم قرار نداده ، و چون شايسته نبود اين كتاب از شرح حال آن مرحوم خالى باشد بنابراين در اينجا شمه‌اى از احوال آن عالم جليل را ذيلا مىنويسيم . م .\r\nيكى از قديم‌ترين كتبى كه مجملى دربارهء آن مرحوم دارد كتاب « روضات الجنات :\r\n634 ط 2 » است كه در ذيل عنوان مرحوم آقا محمد على صاحب عنوان فرمايد :\r\nآقا محمد على در اصفهان ازدواج كرد با دختر زبده علماء بزرگوار ، و پيشواى حكماء اقطاب ، صاحب عظمت در دل دوست و دشمن ، و داراى حشمت و مهابت در سينه اهل خرد و معرفت ، پناه ما كه در اسم و رسم و اخلاق و آداب هم طراز سيد ما مير محمد باقر داماد بود ، يعنى محمد بن محمد بن محمد لاهيجى اصل و اصفهانى مسكن و رازى مدفن مشهور به ميرزا باقر نواب ، كه به اشاره فتحعلى شاه قاجار شرحى بر « نهج البلاغة » نگاشته و هم تفسير بزرگى براى « قرآن كريم » به اسلوبى كه خود مبتكر آن بوده در چهار مجلد تأليف كرده است : 1 - در قصص 2 - در ذكرى 3 - در أحكام 4 - در وقايع روز قيامت و آيات متعلقه ببهشت و دوزخ ، چنان كه نواده‌اش « ميرزا محمد حسين سابق الذكر » در رساله خود آورده .\r\nپايان ترجمه كلام « روضات »\r\nپس از روضات ، صاحب « قصص العلماء : 134 ط حروفى » نيز شرحى درباره آن مرحوم در ذيل احوال دامادش آقا محمد على نگاشته ، گويد :\r\n\r\n","description":"","footnote":"","page_name":" 1229 ","page_number":209},
  {"content":"\r\n\r\n. . . پس زوجه‌اش « يعنى زوجه آقا محمد على » كه دختر شيخ « 1 » بود وفات نمود ، ازآن‌پس ؛ دختر ميرزا محمد باقر نواب را در حباله خويش درآورد . و ميرزا محمد باقر نواب از اهل لاهيجان بود ، و در حكمت يد طولائى داشت ، و در نجوم نيز ماهر بود ، و در تفسير أوحد زمان . و در زايجهء طالع جعفر خان زند ديده كه در فلان وقت كريمخان وفات مىكند « 2 » و جعفر خان سلطان مىشود ، پس به او اخبار داد ، ازآن‌پس قضيه برطبق آن واقع گرديد ، و جعفر خان ميرزا را وزير خود نمود ، و پس از وى ميرزا باصفهان توطن نمود ، و باعث اشتهار آخوند ملا على نورى ميرزاى مزبور در زمان جعفر خان شد كه مستمرى و دهاتى از جانب سلطان بتوسط او بملا على برگذار شد . مجملا ميرزا محمد باقر در اصفهان در معقول تدريس مىكرد و معظم و محترم بود ، و در مجالس ؛ آخوند ملا على نورى او را بر خود مقدم مىداشت و زياد احترام مىنمود ، و به خواهش فتح على شاه ؛ ميرزاى مزبور تفسيرى نوشت ، الخ .\r\nمرحوم آخوند ملا عبد الكريم مجتهد نيز در « تذكرة القبور : 45 ط 2 » شرحى درباره آن مرحوم نگاشته و گويد : « سمت وزارت آقا محمد خان و فتحعلى شاه داشته و از علما و حكما بوده » .\r\n\r\n\r\n","description":"","footnote":"\r\n( 1 ) صاحب « قصص » در آغاز همين ترجمه گويد : آقا محمد على ساكن اصفهان و از فقهاء آن بلد بود و از تلامذه عالم فاضل شيخ جعفر نجفى بود و دختر شيخ نيز در حباله او بود ، انتهى .\r\nو نيز در ذيل احوال كاشف الغطا ( ص 196 ط حروفى ) گويد : و آقا محمد على داماد شيخ بوده و شيخ بسيار به او معتقد و او فقيه كامل بوده ، انتهى . و چنان كه معلوم است صاحب قصص معاصر فرزندان آقا محمد على در اصفهان بوده و شايد اين مطلب را از آنها يا اشخاص موثق ديگرى شنيده باشد . و اين موضوع را صاحب « الكرام البررة : 252 » نيز متعرض شده است كه گمان مىكنيم مأخذ ايشان همان قصص العلماء بوده ، و الا در جاى ديگرى به نظر نرسيد كه يكى از دختران مرحوم شيخ جعفر كاشف الغطا زوجه آقا محمد على نجفى بوده باشد ، و در ( ج 3 ص 856 همين كتاب حاضر ) نيز دراين‌باره شرحى نوشته شده است ، و اللّه العالم . م .\r\n( 2 ) فوت كريمخان در ماه صفر 1193 و كشته شدن جعفر خان زند در سال 1202 بوده است . م .\r\n","page_name":" 1230 ","page_number":210},
  {"content":"\r\n\r\nو هم نقل كرده كه : « صندوق خاتم روى قبر امير المؤمنين ( عليه السلام ) را از جانب آقا محمد خان او برده » ، انتهى . و در همين سفر است كه مرحوم نواب مبالغ خطيرى بعلما و طلاب نجف اشرف اعانت كرده است .\r\nمؤلف « ريحانة الادب 3 : 409 » نيز شرحى مستفاد از « روضات » و « الذريعة 3 : 431 ذيل عنوان تفسير تحفة الخاقان نواب » نگاشته و در خاتمه گويد : و سال وفات نواب بدست نيامد ، انتهى .\r\nصاحب « الكرام البررة : 188 - 189 » ترجمه احوال آن مرحوم را ذيل عنوان « الميرزا محمد باقر النواب الاصفهانى » آورده و به عالم حكيم و مصنف فاضل وصفش نموده و گويد :\r\nوى ابتدا وزير سلطان جعفر خان زند بود ، و يدى طولى در علوم حكمت و ادب و غيرها داشت و منزلتى بزرگ در نزد فتحعلى شاه قاجار داشت ، و شاه از او خواهش كرد كه تفسيرى به زبان فارسى و اسلوبى نوين برايش تأليف كند و او « تحفة الخاقان » را نوشت ، و نيز « شرح نهج البلاغة » را باستدعاء آن شاه تأليف كرد ، و تأليفات جليله ديگرى نيز دارد ، و آن دو كتاب جليل دلالت بر زبردستى و وسعت اطلاع و كمال و مهارت و برترى او در همه فنون ، از فقه و اصول و معقول و منقول و كلام و تفسير و تاريخ و ادب دارد .\r\nو بالاخره ، صاحب « كرام » وفات آن مرحوم را در طهران بسال 1240 ضبط نموده ، و لكن مأخذى براى آن ذكر نكرده ، و در « الذريعة » هم كه « تحفة الخاقان » و « شرح نهج البلاغة » را عنوان فرموده متعرض اين تاريخ نشده است .\r\nآنچه از « رساله ميرزا محمد حسين » نواده دخترى آن مرحوم مستفاد مىشود اينست كه وى چهار سال ( يا كمتر يا بيشتر ) پس از فوت دامادش آقا محمد على ( متوفى ع 2 - 1245 ) درگذشته است « 1 » .\r\n\r\n\r\n","description":"","footnote":"\r\n( 1 ) عين عبارت رساله چنين است : و اعلم انى عند موته « يعنى موت والده » كنت صغيرا قاريا للكتب الفارسية و ذا تسع سنين ام عشرة ، و بعد موته ( ره ) ثم موت جدى الامى ( ره ) - يعنى النواب المرحوم - بفاصلة اربعة سنين من فوات الوالد ( ره ) او أقل او أكثر ، الخ .\r\n","page_name":" 1231 ","page_number":211},
  {"content":"\r\n\r\nمرحوم نواب « 1 » شرح نهج البلاغة خود را در دو مجلد تأليف نموده و در سرآغاز و خاتمه جلد اول و هم در ابتداى جلد دوم از فتحعلى شاه ياد كرده و نام خود را نيز محمد المدعو بباقر اللاهيجاني ذكر نموده ، تاريخ ختم جلد اول غره شهر رمضان المبارك 1225 و تاريخ ختم جلد دوم « عصر روز جمعه غره شهر جمادى الاولى سنه 1226 ناقصه هجرى » است . جلدين اين كتاب را طى 364 صفحه بزرگ با خط و كاغذ و تصحيح ممتاز و مقابله با نسخه اصل خط مؤلف كه در كتابخانه آقا ميرزا محمد حسن نجفى بوده بسال 1317 قمرى در طهران چاپ كرده‌اند ، و صفحه دوم و سوم آن مقدمه‌ئى است بقلم جمال الدّين واعظ موسوى ملقب بصدر الواعظين و دو صفحه آخر كتاب خاتمه‌ئى است بقلم شيخ احمد كرمانى اصفهانى طابع كتاب ، و از مطالب مقدمه و خاتمه مستفاد مىشود كه حكيم نامدار مرحوم جهانگير خان قشقائى « 2 » و همچنين مجتهد بزرگوار مرحوم ميرزا محمد حسن نجفى « نواده شارح » در امر طبع اين كتاب اصرار داشته‌اند و لذا شيخ احمد كرمانى با معاضدت آقا جلال الدّين خوانسارى اهتمام در امر استنساخ و طبع كتاب نموده و « تصحيح آن را از روى نسخه‌اى كه به خط مرحوم مصنف بود به عهده جناب مستطاب عمدة العلماء العظام سيد الفضلاء الكرام آقاى آسيد محمد حسن طبسى . . . گذارده » و سپس آقا شيخ احمد شيرازى كتاب را در طهران چاپ كرده است ، و ظاهرا مقصود از جمال الدّين واعظ موسوى همان آقا\r\n\r\n\r\n","description":"","footnote":"\r\n( 1 ) نواب از جمله القاب اشرافى است كه در زمان زنديه بسيار رايج بوده و لكن اين عالم جليل اختصاصا بدان شهرت يافته است ، و در بعضى از مواضع معتبر قريب به زمان وى او را به نواب السالكين وصف كرده‌اند . م .\r\n( 2 ) مخفى نماند كه در كتب و فهارس معاصرين ، مرحوم جهانگير خان حكيم را از جمله شارحان « نهج البلاغة » نوشته‌اند ، اين جانب گمان مىكنم كه اين مطلب اشتباه است و از آنجا ناشى شده كه در سرآغاز شرح نهج البلاغهء مرحوم نواب نام جهانگير خان را با خط جلى نوشته‌اند كه البتّه بپاس احترام آن مرحوم بوده است ، و همين امر بيننده را باشتباه انداخته و در اثر عدم دقت در مطلب آن سرآغاز ؛ تصور كرده است كه نويسنده اين كتاب خان مرحوم مىباشد ، و اللّه العالم . م .\r\n","page_name":" 1232 ","page_number":212},
  {"content":"\r\n\r\nسيد جمال واعظ مشهور صدر مشروطه بوده ، و آقا سيد حسن طبسى نيز مرحوم سيد حسن مشكان طبسى دانشمند نامى باشد .\r\nو اما تفسير « تحفة الخاقان » ، آنچه از نسخ مجلدات آن تاكنون آگاهى داريم تنها چند نسخه از مجلدات قصص قرآن است كه دو نسخه در اصفهان و چند نسخه در كتابخانه‌هاى عمومى طهران موجود ، و ظاهرا ساير مجلدات آن نيز در كتابخانه‌هاى خصوصى وجود دارد كه اگر صاحب همتى تمام اين تفسير شريف را بطبع برساند خدمت بزرگى انجام خواهد داد .\r\nديگر از آثار قلمى مرحوم نواب « حاشيه شوارق الالهام » است كه مقدارى از اوائل آن به نظر رسيده است .\r\n* بموجب شرحى كه صديق عالم فاضل جليل آقاى ميرزا محمد مهدى نواب ( دامت افاضاته ) نواده مرحوم نواب نگاشته‌اند ، آن مرحوم فقط يك فرزند دختر « زوجه آقا محمد على فقيه نجفى » و يك فرزند پسر بنام حاجى ميرزا محمد داشته است كه وى بدست اشرار زمان مورد اذيت و آزار قرار گرفته بسبب آن صدمات وفات مىكند ، در حدود سال 1260 ق ، و در لسان الارض تخت پولاد اصفهان - نزديك قبر معروف به شعياى پيغمبر - مدفون و سنگ مرمر بزرگى بر قبر او نصب و اين اشعار روى آن نوشته شده است :\r\n آه و افسوس كز جفاى سپهر * از جهان اهل فضل و ايمان رفت\r\nعالم و عارف آن خلاصه ناس * سوى دارالسلام رضوان رفت\r\nبا تن خسته و دل مجروح * شايق حق شد و ز دوران رفت\r\nحاجى ميرزا محمد نواب * در رياض جنان شتابان رفت \r\nحاجى ميرزا محمد مردى عالم و بزرگوار و زاهد بوده است ، خط او بسيار زيبا و كتابخانه آن مرحوم كه از پدر به او رسيده بوده از بهترين كتابخانه‌هاى آن دوران بوده و ليكن پس از فوتش از بين رفت . آن مرحوم داراى دو پسر بوده ، يكى ميرزا محمد - باقر و ديگرى ميرزا اسماعيل . ميرزا اسماعيل بلاعقب فوت شده و در بقعه لسان الارض مدفون است .\r\n\r\n","description":"","footnote":"","page_name":" 1233 ","page_number":213},
  {"content":"\r\n\r\nميرزا محمد باقر در واقعه پدر مبتلا بفلج مىشود ، و پس از قريب هشتاد سال عمر وفات يافته و در نزديكى پدر مدفون گرديد . وى در زمان حيات مورد احترام علما و حكام بوده و پيوسته از او در خانه‌اش ديدن مىكرده‌اند .\r\nمرحوم ميرزا محمد باقر داراى دو پسر بوده : يكى ميرزا محمد كه مردى زاهد بوده و به علت فلج تحصيلاتش تا حدود « شرح لمعه » و او را نيز فرزندان و اعقابى است .\r\nو ديگر مرحوم حاج ميرزا محمد ابراهيم كه پدر صديق عالم فاضل آقاى ميرزا محمد مهدى نواب و خود از علماى جليل القدر زمان و بسيار ستوده خصال بوده و در نزد اساتيد مدرسين عصر خود در اصفهان درس خوانده و با مرحوم آخوند ملا عبد الكريم گزى مجتهد شهير ( ره ) اختصاصى تمام داشته است ، وفاتش در اول ماه صفر سال يك هزار و سيصد و شصت و شش قمرى واقع شده و در قبر سابق مرحوم آقا ميرزا محمد حسن نجفى در لسان الارض مدفون گرديد .\r\nرحمه اللّه رحمة واسعه .\r\nاز آن مرحوم فقط يك فرزند پسر و سه دختر نيكوسير بازمانده كه فرزند پسر را گفتيم از فضلا و دانشمندان معاصر است و داراى تحصيلات عاليه در نزد علما و مدرسين اصفهان و قم و چندين رساله در تقريرات دروس اساتيد خود نگاشته و از چند تن مراجع قم و نجف اشرف اجازه روايت دارد ، و در امر تصحيح اين كتاب حاضر « مكارم الآثار » و كتب نفيسه ديگرى از قبيل « عبقات الانوار » و « روضات الجنات » و غيره و غيره كه در اصفهان منتشر گرديده است سهمى بسزا دارد ، وفقه‌اللّه اللّه تعالى .\r\nاين شرح حال در 20 ج 2 - 1393 تحرير شد و در 22 به نظر جناب مؤلف رسيد . م .\r\n\r\n","description":"","footnote":"","page_name":" 1234 ","page_number":214},
  {"content":"\r\n\r\n\r\n* ( 653 - وفات مرحوم حاج ملا احمد نراقى ، اعلى اللّه مقامه ) *\r\nنراق در جلد دويم ( ص 360 ) گذشت و آنچه اينجا زيادتر بايد بگوئيم اينكه در كتاب « فرهنگ آبادىهاى ايران ، حرف ن ، ص 471 ستون 2 شماره 250 » آن را به طول جغرافيائى 50 درجه و 51 دقيقه و عرض جغرافيائى 34 درجه و 1 دقيقه و از توابع محلات نوشته .\r\nملا احمد ، فرزند مرحوم حاج ملا محمد مهدى نراقى ( قدس سره العزيز ) است كه در جلد دويم ( سال 1209 عنوان 147 ص 360 ) گذشت ، و مرحوم حاج ملا احمد از اجله علما و فقهاى شيعه و فقيهى بغايت بزرگوار و فاضلى نهايت نام‌بردار ، بلكه اعلم و افقه و افضل و اشهر علماء عصر خويش بوده ، كه علاوه بر علوم شرعيه در ساير فنون و فضائل و مراتب ذوق و عرفان بهرى تمام داشته ، و شعر هم مىگفته و تخلص صفائى مىنموده . در « روضات الجنات » فرمايد : از تخلص او بصفائى علو منزلتش در مقامات اهل معرفت مخفى نيست ، انتهى .\r\nو فاضل نراقى باطلاقه منصرف بدان بزرگوار است ، چنان كه در « لباب الالقاب :\r\n94 » فرموده ، و شرح احوالش در چندين كتاب بتفصيل يا اختصار نوشته ، همچون ؛ « روضات الجنات : 28 عنوان 23 طبع اول » و « رياض العارفين : 463 » و « مجمع الفصحا 2 : 33 » و « قصص العلماء : 103 » و « مستدرك الوسائل 3 : 383 » و « لباب الالقاب : 94 » و « الروضة البهيّة :\r\n16 » و « مصفى المقال : ستون 42 » و « الكرام البررة : 116 » و « تكملة الامل » و « نجوم السما » و « الاسناد المصفى : 7 » ، و در بعضى از مجلدات « الذريعة » نزد ذكر بعضى از تأليفاتش فىالجمله سخنى دربارهء او فرموده ، و بعضى از اين مآخذ تاكنون به نظر نرسيده ، و بعضى از آنها كه ديده شده فعلا حاضر نيست ، و آنچه از آنها كه حاضر و در نظر است برمىآيد با ملاحظهء بعضى از مواضع ديگر آنكه :\r\nاو در چهاردهم ماه جمادى الآخرهء سنه هزار و صد و هشتاد و پنج ، بنص « لباب الالقاب » - مطابق ( . . . ) ميزان ماه برجى سال 1150 شمسى - در زمان كريم خان زند در نراق متولد شده ، و در « الاسناد المصفى » در سال 1186 فرموده ، و در « أعيان الشيعة : جزء 10 جلد\r\n\r\n","description":"","footnote":"","page_name":" 1235 ","page_number":215},
  {"content":"\r\n\r\n11 » و « الذريعة 2 : 465 ش 1804 » مرددا ميان ( 1185 و 1186 ) فرموده‌اند .\r\nو به‌هرحال ، وى چندى در نزد پدر بزرگوار خود درس خوانده ، و در اوائل عمر خويش از فراست ذهن نقاد و ذكاوت خاطر وقاد خود بدريافت علوم عديده نائل شده چندان‌كه در « معالم » و « مطول » تدريس مىنموده ، و هماره طلاب علوم را جمع و با ايشان بمذاكره و مباحثه مىپرداخته كه آن هم تأثيرى خاص در پيش‌رفت فهم غوامض علوم و دقايق مطالب دارد . در « قصص العلماء » فرمايد : معروف است كه او استاد كم ديده و بفطانت و ذكاوت خويش بدين مراتب رسيده ، انتهى . و در « روضات » هم اشاره بدين مطلب دارد .\r\nو او در كاشان ساكن بوده ، و در حدود سال 1205 سفرى بعتبات عاليات به زيارت رفته و با پدر خود بدرس آقاى بهبهانى حاضر مىشده و در سنه 1212 بار ديگر بعراق عرب رفته و آنجا در نجف اندكى نزد سيد بحر العلوم و سپس نزد شيخ جعفر نجفى و در كربلا نزد ميرزا محمد مهدى شهرستانى و آقا سيد على كربلائى درس خوانده تا خود يكى از اجله علما و مشاهير فقها گرديد و شهرت و رياستى شايسته بهم رسانيد ، و كتب چندى تأليف نمود :\r\nاول كتاب « اساس الأحكام » در تنقيح مسائل عمده اصول به احكام ، چنان كه در « الذريعة 2 : 4 » فرموده . دويم كتاب « تذكرة الاحباب » . سيم كتاب « جامع المواعظ » . چهارم كتاب « خزائن » در تتميم و مستدرك كتاب « مشكلات العلوم » مرحوم پدر بزرگوار خود كه در مطالب متفرقه است . پنجم كتاب « خلاصة المسائل » . ششم « ديوانى » بزرگ در اشعار متفرقه . هفتم كتاب « الرسائل و المسائل » كه شامل رساله عديده در مسائل كثيره است ، همچون رسائل « اطعمه و اشربه » و رساله « اجتماع امر و نهى » و رساله « عبادات » و رساله « منجزات مريض » .\r\nهشتم كتاب « سيف الامة و برهان المله » در « رد پادرى نصرانى » بنام فتحعلى شاه كه انجام تأليف آن روز شنبه 17 صفر سنه 1233 بوده ، و فرزندش حاجى ملا محمد فهرستى مبسوط در اول آن بأمر پدر بزرگوار بر آن نوشته . در « قصص العلماء : 104 » و بعضى از مواضع ديگر نوشته كه هنرى مارتن پادرى مردى بوده نصرانى و چند سال به لباس مبدل در نزد آخوند ملا على نورى درس خوانده و سپس شبهاتى در دين اسلام وارد كرده و علما كتابها در رد او نوشته‌اند كه در « قصص » فرمايد : در آنها سه كتاب از همه بهتر است : يكى « مفتاح النبوه »\r\n\r\n","description":"","footnote":"","page_name":" 1236 ","page_number":216},
  {"content":"\r\n\r\nحاجى ميرزا محمد رضاء همدانى ، ديگر « حجة الاسلام » آخوند ملا على نورى ، سيم همين « سيف الامه » كه حاجى صاحب عنوان كتاب‌هائى از يهود بدست آورده و چندى با علماء آنها گفتگو نموده و اين كتاب را تأليف فرموده ، و حاجى ميرزا محمد رضاء مذكور در ( 1247 ) و آخوند نورى در ( 1246 ) بيايند .\r\nنهم « شرح تجريد الاصول » پدرش در شش جلد . دهم شرح كتاب پدرش در « حساب » .\r\nيازدهم « شرح كتاب محصل » كه شايد « محصل » تأليف پدرش يا « محصل » امام فخر رازى باشد .\r\nدوازدهم كتاب « طاقديس » كه منظومه‌ئى لطيف مثنوى بر وزن « مثنوى مولوى » است ، در حكم و مواعظ . در « الذريعة 15 : 134 » فرمايد : معنى آن به فارسى طاق مانند است ، و گاهى آن را بغلط تقديس مىگويند ، و در « فهرست مشار » آن را « لسان الغيب ، در تمييز صحت و عيب » نوشته ، و فرزند ناظم محمد جواد شفائى آن را تمام كرده ، و نسخهء آن در كتابخانه دانشگاه در 1000 بيت موجود است و در « فهرست دانش‌پژوه 13 : 3178 » آن را « مثنوى شفائى » ناميده ، تمام شد كلام « الذريعة » .\r\nسيزدهم كتاب « عوائد الايام » از مهمات ادلهء احكام ، در قواعد استنباط احكام شرعيه مشتمل بر هشتاد و هشت عائده با فهرستى مفصل و مبسوط ، و عائدهء اخيره در تراجم روات احاديث به ترتيب حروف است ، و مرحوم شيخ انصارى ( اعلى اللّه مقامه ) بعضى حواشى بر آن دارد ، و مرحوم ميرزا محمد حسين نجفى ( كه در عنوان سابق در ضمن احوال پدرش گذشت ) كتابى بنام « البوارق » در رد مبحث تداخل اسباب آن نوشته چنان كه در احوال او ذكر شد .\r\nدر « روضات » فرمايد : اين كتاب در مستطرفات تمام عمر شريف او از قواعد و قوانين فقها كه دانستن آن‌همه لازم است مىباشد ، و اگر هر چيزى در دنيا شنيدنش بزرگتر از ديدنش است پس بجان دوست سوگند كه اين كتاب برعكس أقران خود مىباشد ، انتهى . مقصود اينكه هر چيزى را تعريفى كه برايش مىكنند چون به نظر مىرسد مىبينى آن اهميت و توصيف را ندارد ، ليكن اين كتاب همين‌كه ديده شود مىبينى بهتر از تعريفى است كه دربارهء او نموده‌اند ،\r\n\r\n","description":"","footnote":"","page_name":" 1237 ","page_number":217},
  {"content":"\r\n\r\nو در « قصص العلماء » فرمايد : مرا بر هوامش آن حواشى بسيار است .\r\nچهاردهم كتاب « عين الاصول » در اصول فقه ، چنان كه در « روضات » و « لباب » و « الذريعة » و « قصص العلماء » است ، و آن را در مبادى امر خود نوشته ، انجام تأليف آن سه‌شنبه 25 ج 2 سنه 1208 .\r\nپانزدهم كتاب « مستند الشيعة » در فقه استدلالى ، دو جلد ، ليكن تمام ابواب فقه را ندارد ، بلكه جلد اول در طهارت و صلات است كه طهارت را در 3 شنبه آخر صفر سنه 1231 و صلات را در روز جمعه 10 شعبان سنه 1234 در كاشان تمام كرده ، و جلد دويم در خمس و صوم و اعتكاف و حج و بيع و مطاعم و مشارب و قضا و شهادات و فرائض و مواريث است كه قضا و شهادات را در شب 1 شنبه 15 ع 1 سنه 1245 اندكى قبل از فوت خود تمام كرده ، و در « قصص » فرمايد :\r\nوى در آن غالبا اقوال ضعاف را تقويت نموده !\r\nشانزدهم كتاب « معراج السعاده » در ترجمه كتاب « جامع السعادات » پدرش در اخلاق با بعضى اضافات ، و تغييرات ، كه در اين فن شريف بهتر از ساير كتب فارسى بلكه اكثر كتب عربى است ، و براى هر عالم و عامى مطالعه آن لازم و در تغيير حالات و اخلاق تأثيرى تمام دارد .\r\nهفدهم كتاب « مفتاح الاحكام » چنان كه در « روضات » است ، در اصول فقه ، ميانه هزار تا دو هزار بيت ، و در « قصص » و « لباب » مفتاح الاصول نوشته‌اند ، و در « لباب » فرمايد من در سالف ايام شرحى بر آن نوشته‌ام .\r\nهيجدهم كتاب « مناسك الحج » . نوزدهم كتاب « مناهج الاحكام » چنان كه در « فهرست كتب كتابخانه مدرسه سپهسالار » نوشته ، و در سنه 1224 تأليف كرده ، يا « مناهج الاصول » چنان كه در « قصص » و « لباب » است ، در دو جلد ، و شايد آنها دو كتاب باشند كه يكى را در فهرست ذكر كرده باشد و ديگرى را در آن دو .\r\nبيستم و بيست و يكم كتاب « وسيلة النجاة » در عبادات به عربى و فارسى ، يعنى دو كتاب متحد الموضوع و المطالب بدين نام دارد يكى عربى و ديگرى فارسى نه اينكه فارسى ترجمه عربى باشد ، و بدين جهت ما دو شماره براى آنها آورديم .\r\nبيست و دويم كتاب « هداية الشيعة » ، در « قصص العلماء » با اينكه كتاب « مناهج الاصول »\r\n\r\n","description":"","footnote":"","page_name":" 1238 ","page_number":218},
  {"content":"\r\n\r\nو « شرح تجريد الاصول » پدرش و « عين الاصول » و « مفتاح الاصول » را ذكر كرده نوشته : كتابى در علم اصول در نهايت تنقيح ، انتهى . و اگر آن غير از چهار كتاب مذكور باشد بايد شماره تأليفات را بيست و سه بدانيم .\r\nدر « روضات » فرمايد : آن جناب بزرگوارى بود وقور و غيور و شفيق و مهربان بر رعيت و زيردستان ، و صاحب همتى عالى در كفايت مئونات و تحمل زحمات ايشان ، و در سفر سامرهء مباركه با شيخ جعفر نجفى همراه بوده و از آن جناب معجزهء غريبه‌اى از ائمهء بزرگوار مدفون در آن مكان مقدس حكايت نموده ، انتهى .\r\nو همانا در اين سال وبائى سخت در ايران حادث شد ، چنان كه در عنوان قبل وفات آقا محمد على نجفى را هم به همان مرض نوشتيم ؛ و مرحوم حاجى بعنوان فرار از و با از شهر كاشان كه مسكن او بود بقريه نراق كه وطن آبا و اجدادى او بود رفت .\r\nدر « روضات » فرمايد : كه نقل شده كه وى در آنجا قدغن نمود كه هيچ‌كس خبر كسانى را كه وفات مىكنند به او ندهد تا روزى زنى از مستضعفات براى كارى نزد وى آمد و مرگ برخى از بزرگان را نزد او اظهار داشت ، آن جناب فرمود مگر نشنيده‌اى كه ما امر كرده‌ايم كه كسى خبر كسانى را كه وفات مىكنند بما ندهد ؟ آن زن گفت من هم به‌همين‌جهت خبر به تو نداده‌ام و الا تا امروز قريب ده هزار نفر از اين مرض وفات كرده‌اند ! مرحوم حاجى بمحض شنيدن اين سخن شروع باسهال و قى كه از لوازم اين مرض است نمود و پس از چند ساعتى روح شريفش بفردوس اعلى انتقال يافت ، آنگاه نعش شريف او را بنجف اشرف نقل نموده و در پشت سر حضرت مقدسه بجانب صحن مطهر دفن كردند ، انتهى .\r\nو هم در « روضات » نوشته كه از بعضى شاگردان او نقل شده كه در أوانى كه جثه شريف او را بعتبات عاليات مىبردند در يكى از منازل من آن را ديدم كه قراء در نزد آن بقرائت قرآن مجيد مشغول بودند ، و به جهت التحام آن جسد مطهر و حرارت هوا مىترسيدم كه بوى ناملايم از آن ظاهر شود ، اما بر خلاف چون نزد آن نشستم بوئى خوش و پاكيزه همچون بوى مشگ از آن ظاهر مىبود ، انتهى .\r\nو در « منتخب التواريخ ، باب 3 » فرمايد : سنگ ممتازى بر قبرش مفروش است .\r\n\r\n","description":"","footnote":"","page_name":" 1239 ","page_number":219},
  {"content":"\r\n\r\nمرحوم حاجى ( اعلى اللّه مقامه ) در نزد پدر خود و چند نفر ديگر كه در اوائل عنوان گذشت درس خوانده و هم از پدر بزرگوار روايت مىكند و مجاز از ساير مذكورين بوده ، و چندين نفر در نزد او درس خوانده‌اند كه اعظم و اجل و اشهر ايشان حجة الحق شيخ الطايفه آية اللّه الملك الاعلى مقرب درگاه بارى مرحوم شيخ انصارى ( اعلى اللّه مقامه ) بوده ( كه در جلد دويم سال 1214 عنوان 200 ص 487 گذشت ) ، و آن جناب هم از صاحب عنوان روايت مىكند .\r\nو ديگر از شاگردان او : دويم فرزندش حاج ملا محمد . سيم ميرزا حبيب اللّه معروف بميرزا بابا كه پدر مادر ملا حبيب اللّه مؤلف « لباب الالقاب » بوده . چهارم حاج سيد محمد - تقى پشت مشهدى كه در ( 1258 ) بيايد . پنجم برادرش حاج ميرزا ابو القاسم كه در ( 1256 ) بيايد . ششم ملا محمد حسن جاسبى كه قصيده‌ئى در مرثيهء آن استاد راد و قدوهء أوتاد بنظم آورده چنان كه در « لباب : 96 » فرموده ، و آن قصيده اين است :\r\n أضحى فؤادى رهين الكرب و الألم * أضحى فؤادى اسير الداء و السقم\r\nتلك الضحى أورثت ما قد فجعت ( به ) * يا ليتها لم أصادفها و لم أدم\r\nلو حملت كربات قد أصبت به * مطية الفلك الدوار لم تقم\r\nما ذاك الا لرزء قد نعيت به * للعالم العلم ابن العالم العلم\r\nعلامة فى فنون الفقه و الادب * مجموعة الفضل و الاخلاق و الشيم\r\nمبدئ المناهج هادى الخلق مستند * - الا نام فى جمل الاحكام للأمم\r\nجزاه خيرا عن الاسلام شارعه * جزاء رب و فى العهد بالذمم \r\nتا اينكه فرمايد :\r\n قضى على الحق أعلى اللّه منزله * و أيتم الناس من عرب و من عجم\r\nمن النراق سرى صبح الفراق الى * كل العراق صباحا غير منكتم\r\nبل عم أهل الولا هذا المصاب فما * لواحد منهم شمل بمنتظم\r\nلم يبق للخلق جيب لم يشق و لا * عمامة لحدوث الحادث العمم\r\nلا بل على ما روينا الدّين ينثلم * لمثل ذاك فيا للدين من ثلم « 1 » \r\n\r\n\r\n","description":"","footnote":"\r\n( 1 ) اشارة الى الحديث المعروف المروى : اذا مات العالم ثلم فى الاسلام ثلمة لا يسدها شىء .\r\n","page_name":" 1240 ","page_number":220},
  {"content":"\r\n\r\n لى سلوة ان شمس العلم ان افلت * بدت كواكب منها فى دجى الظلم\r\nان شئت تدرى متى هذا المصاب جرى * و قد تحقق هذا الحادث العمم\r\nعام مضى قبل عام الحزن يظهر من * قولى ( له غرف ) تخلو من الالم \r\nيعنى از عبارت ( له غرف ) كه 1315 مىشود كلمه ألم خالى مىشود كه 71 مىباشد و 1244 مىماند : 1244 - 71 - 1315 ، ليكن در اين وقت 1244 مىشود چنان كه مىبينى و ما 1245 مىخواهيم ، الا اينكه بگوئيم ناظم سال وفات را عام الحزن ناميده و مىگويد سالى كه پيش از عام الحزن يعنى سال وفات گذشته بوده ظاهر مىشود از ( له غرف ) كه ( الم ) از آن خالى بشود ، و چون آن 1244 مىشود پس سال وفات 1245 خواهد بود .\r\nيا اينكه بگوئيم : ناظم هرچند شاگرد او بوده و سال وفات را تحقيقا مىدانسته ليكن براى تطبيق با ماده‌اى كه گفته آن را 1244 گرفته ، چنان كه نظير آن را از يكى از معاصرين ديده‌ايم ، و شايد مؤلف « روضات » هم به‌همين‌جهت وفات را در حدود 1244 نوشته كه مىتوان اطلاق 1245 هم بر آن نمود ، اگرچه سابقا نوشته‌ايم كه در « روضات » مقصود از حدود گاهى عين سالى را خواسته و گاهى سالى پيش و پس آن را خواسته « 1 » . و در « مستدرك 3 : 383 » در ربيع الاول اين سال بدون تعيين روز آن نوشته .\r\nو به‌هرحال ، ما ترديدى در وفات او در اين سال كه آن هم در اول شب يك‌شنبه بيست و سيم ماه ربيع الآخر ( چنان كه در پشت يكى از نسخ « عوائد » چاپى او نوشته ) بوده نداريم و آن هم مطابق ( . . . ) ميزان ماه برجى بوده .\r\nو او فرزندان چندى داشته ، اشهر و اعظم آنها مرحوم حاجى ملا محمد كه در جلد دويم سال 1215 ( ش 222 ص 555 ) گذشت ، و ديگر حاج ميرزا نصير كه در 1219 ( ج 3 ش 270 ص 675 ) گذشت . سيم حاج ملا محمد جواد كه در « لباب الالقاب : 103 » فرمايد : عالمى فاضل تقى نقى ، و فقيهى فطين بوده ، و همى امر بمعروف و نهى از منكر مىنموده ، و در اقامت جماعت و امامت آن مواظبت داشته و مردمان در اقتداء به نماز وى و غيره وثوق داشته‌اند ، و در سنه 1222 متولد شده و در سنه 1278 وفات كرده ، انتهى . و بنابراين مدت عمر او پنجاه\r\n\r\n\r\n","description":"","footnote":"\r\n( 1 ) براى تكميل مطالب روضات رجوع بمجلد اول آن كتاب ( ص 233 - 241 ) طبع جديد اصفهان شود . م .\r\n","page_name":" 1241 ","page_number":221},
  {"content":"\r\n\r\nو شش سال بوده . چهارم دخترى كه زوجه حاج ملا احمد نطنزى بوده كه در ( 1221 ج 2 ش 293 ص 716 ) در ضمن فرزندش ميرزا ابو تراب گذشت .\r\nسنه 1209 شمسى\r\nيكشنبه 25 ماه رمضان المبارك اول حمل ماه برجى\r\n\r\n* ( 654 - تولد حاجى ميرزا ابو القاسم 32 سلطان الحكماء نائينى ) *\r\nوى فرزند ميرزا جعفر 31 بن ميرزا ابو الحسن 30 شريف بن ميرزا زين العابدين 29 بن ميرزا ابو البقاء كوچك 28 بن ميرزا عبد الباقى 27 بن ميرزا ابو البقاء بزرگ 26 بن مظفر الدّين 25 بن ميرزا عبد الباقى 24 معروف بباقيا ابن عنايت اللّه سلطان 23 بن سلطان علاء الدوله ابو سعيد بهادر خان مغول 22 بن سلطان اولجايتوى محمد خدابنده 21 بن ارغون خان 20 بن اباقا خان 19 بن هولاكو خان 18 بن تولى خان 17 بن چنگيز خان 16 بن بسوكى بهادر 15 بن بونان بهادر 14 بن قوبوله خان 13 بن خليخان 12 بن تومنه خان 11 بن بايسنغر خان 10 بن قايدو خان 9 بن دوتومانس خان 8 بن بوقا خان 7 بن بوزنجر خان 6 بن الانقوا 5 دختر جونيه 4 دختر يلدوز خان 3 بن منكلى خواجه 2 بن تيمورتاش 1 مغول است .\r\nاين نسب به‌طورىكه اينجا ذكر شد از صاحب عنوان تا سلطان ابو سعيد بهادر خان 22 در « تاريخ نائين 4 : 31 و 32 و 40 » نوشته ، و در آن اشكالى كه در برخى از انساب از قلت واسطه بهم مىرسد وارد است ، زيراكه واسطه بين سلطان ابو سعيد كه در مائه هشتم بوده تا صاحب\r\n\r\n","description":"","footnote":"","page_name":" 1242 ","page_number":222},
  {"content":"\r\n\r\nعنوان كه در مائه سيزدهم بوده بايد تقريبا پانزده نفر باشد و اينجا فقط ده نفر آورده و مسلما وسائطى افتاده و آن هم بايد بين سلطان ابو سعيد 22 و ميرزا زين العابدين 29 باشد . و به‌هرحال ما اينك ( با وضع شماره كه خود براى اين اسماء - براى سهولت ضبط شعب متفرقه از آنها - تعيين نموده‌ايم ) سخنى چند در اطراف بعضى از صاحبان اين اسماء نوشته و چنين گوئيم كه :\r\nچنگيز خان 16 از سلاطين بسيار مشهور و خونريز و خونخوار مغول است ، تولدش 20 ذىالقعده سنه 549 وفاتش ماه رمضان سنه 624 . فرزندش تولى خان 17 در سنه 625 وفات كرده . فرزندش هولاكو خان 18 بواسطهء فتح بغداد و برداشتن عنوان خلافت اسلامى را از بنى عباس اهميتى بسزا پيدا كرده ، وفاتش شب 1 شنبه 19 ع 1 سنه 663 قبرش در شهر مراغهء آذربايجان . فرزندش اباقا خان 19 از سلاطين ايران و أسخياء معروف دوران است ، وفاتش صبح 4 شنبه 20 ذىالحجه سنه 680 در همدان . فرزندش ارغون خان 20 در چاشت شنبه 5 ع 1 سنه 690 وفات كرده . فرزندش سلطان محمد خدابنده 21 پادشاهى بزرگوار و رعيت‌پرور بوده ، تولدش 12 ذىالحجه سنه 680 مدت عمرش 35 سال و 9 ماه و 18 روز ، وفاتش شب عيد فطر سنه 716 قبرش در پهلوى ابواب البر در سلطانيه .\r\nفرزندش سلطان أبو سعيد 22 آخرين پادشاه مقتدر مغول در ايران است ، تولدش 5 ساعتى شب 5 شنبه 8 ذىالقعده سنه 704 مدت عمرش 31 سال و 5 ماه و 5 روز ، وفاتش 13 ع 2 سنه 736 قبرش نزد پدرش .\r\nو تواريخ اين چند نفر و همچنين نسب آنها تا تيمورتاش 1 در بسيارى از كتب نوشته .\r\nو ميرزا عبد الباقى 24 صوبه دار هندوستان بوده ، در « تاريخ نائين 3 : 27 در پاورقى » نوشته كه : صوبه‌دار اگر اضافه بناحيه يا شهرى شود بمعنى كلانتر و داروغه ، و اگر اضافه به سرحد مملكت شود . بمعنى مرزبان مىآيد ، انتهى .\r\nفرزندش مظفر الدّين 25 بيگلربيگى كرمان بوده .\r\nفرزندش ميرزا ابو البقاء بزرگ 26 هم بيگلربيگى كرمان بوده ، و يكى از فرزندانش ميرزا قادر ، جد ميرزايان شهدادى امامزاده قاسمىها است ، و اين طايفه شهدادىها غير از هفت طايفهء شهدادى ديگراند كه عن‌قريب ذكر مىشوند .\r\n\r\n","description":"","footnote":"","page_name":" 1243 ","page_number":223},
  {"content":"\r\n\r\nفرزند ديگر ميرزا ابو البقاء بزرگ 26 ميرزا عبد الباقى 27 بوده كه وى را ميرزا عبد الكافى نيز نوشته‌اند ، و او از علماى عهد صفويه در كرمان و داراى تأليفاتى در علوم مختلف است .\r\nفرزندش ميرزا ابو البقاء كوچك 28 كه وى را ميرزا ابو القاسم نيز نوشته‌اند حاكم نائين بوده ، چنان كه همهء اين‌ها در « تاريخ نائين : 31 و 30 » نوشته .\r\nفرزندش ميرزا زين العابدين 29 ملاباشى عهد صفويه و منشى مخصوص و مستوفى ديوان كريمخان زند بوده و در سنه 1181 وفات نموده و سه پسر داشته كه طايفه بزرگى از أحفاد آنها در نائين موجود و آنها را به نسبت يكى از اين ابوالبقاها كه ذكر شد بقائى مىخوانند و آنها يك طايفه از هفت طايفهء شهدادى نائين مىباشند .\r\nتبيين اين سخن اينكه شهداد چنان كه در « تاريخ نائين 3 : 26 » نوشته مزرعه‌اى است در يك فرسنگى نائين به طرف مشرق بافران كه يكى از احفاد هلاكو خان آن را احداث نموده و در سنه 744 در دست مردى از آن سلسله بنام امير اعظم بوده و وى آن را بر أولاد خود وقف نموده ، و اين مزرعه نخست صفرآباد نام داشته و وقتى از تصرف متوليان آن بيرون رفته و بعدا كه به حكم شاه‌عباس باز بدست آنان آمده بملاحظه آنكه شاه آن را به آنها داده نام آن را شهداد نهاده‌اند ، و اشخاص موقوف عليهم آن معروف بميرزايان شهدادى شده و بهفت طايفه منشعب گرديده‌اند بدين أسامى : اول آقا بزرگىها ، دويم بقائىها كه همين سلسلهء صاحب عنوان باشند ، سيم چاوش‌ها ، چهارم شهداديها كه همين نام عام را خاص براى خود قرار داده‌اند ، پنجم عالمىها ، ششم مفيديها ، هفتم وكيلىها ؛ و از اين هفت سلسله در « تاريخ نائين 4 : 31 تا 51 » و بعضى از جلدهاى ديگر بكم‌وبيش اولاد و احفاد چندى از أعيان و غيره ذكر كرده كه ما در اين كتاب فقط سلسلهء صاحب عنوان را در اينجا و بعضى از شهداديهاى خاص را در سال ( 1335 ) و بعضى از عالمىها را در ( 1333 ) مىآوريم ، و از عنوان نمودن چهار طايفهء ديگر با امامزاده قاسمىها كه شعبه‌اى ديگر از اين سلسله غير از اين هفت طايفه‌اند ( چنان كه گذشت ) صرف‌نظر مىنمائيم ، الا اينكه بمناسبت نامى از آنها بميان آيد .\r\nو اينك گوييم كه سه پسر ميرزا زين العابدين مذكور به ترتيب : ميرزا ابو الحسن شريف\r\n\r\n","description":"","footnote":"","page_name":" 1244 ","page_number":224},
  {"content":"\r\n\r\n30 و ميرزا كاظم 30 و ميرزا صالح 30 بوده‌اند كه ميرزا ابو الحسن شريف 30 در عمود اين نسب و ميرزا كاظم و ميرزا صالح را در « تاريخ نائين 4 : 42 و 44 » اولاد و احفاد چندى برايشان نوشته ، و ما اينجا فقط دوسه نفر آنها را مىآوريم ، و چنين گوئيم كه : يكى از آنها ميرزا محمد باقر خان اديب 34 است فرزند ميرزا محمد على 33 فرزند ميرزا أبو المحسن 32 بن ميرزا محمد 31 بن ميرزا كاظم 30 مذكور .\r\nميرزا ابو المحسن 32 بن ميرزا محمد 31 مردى متقى و داراى طبع شعر بوده .\r\nفرزندش ميرزا محمد على 33 هماره بعبادت بسر مىآورده و نود سال متجاوز عمر كرده فرزندش ميرزا محمد باقر خان از اهل علم و ادب بوده و شعر هم مىگفته ، و مدرسه‌اى در نائين تأسيس كرد جامع بين طرز تدريس علوم قديم و جديد كه در ص 42 و 43 جلد مذكور و هم در ص 179 جلد اول خيلى تمجيد از آن مدرسه و مؤسسش نموده و اظهار تأسف كرده كه اگر وى زنده مىماند و به آن طرز تدريس و مدرسه ادامه مىداد نائين يكى از مراكز مهم دانش مىگرديد ، و گويد : من خود مدتى از وى استفاده مىنمودم ، ولى افسوس كه وى بجوانى در حدود سىسالگى بلاعقب وفات كرد ، و چند روزى قبل از فوت در حال صحت و سلامت اشعارى سروده كه دلالت تام بر وفات او در آن ايام مىنمود و ترجيع آنها اين بود :\r\n ما كه رفتيم ز كاشانه‌تان * اى خدا حافظتان \r\nو تاريخ وفات او را در جلد اول در دههء چهارم از مائه چهاردهم آورده ، و در جلد چهارم در سال 1302 شمسى نوشته ، و آن سال شمسى از 5 شنبه 4 شعبان 1341 قمرى تا 5 شنبه 14 شعبان 1342 بوده چنان كه پيشتر نوشته‌ايم ،\r\nو ديگر ميرزا جلال خان 34 بقائى فرزند ميرزا مصطفى 33 عطار ابن ميرزا ابو المحسن 32 مذكور كه فرمايد : رئيس دارائى شهر اردكان يزد است و اشعار نغزى سروده .\r\nديگر : دو نفر برادر بنام ميرزا عبد الرحيم 37 و ميرزا حسين 37 فرزندان ميرزا عبد الكريم 36 بن ميرزا على اكبر 35 بن ميرزا عبد الرحيم 34 بن ميرزا ابراهيم 33 ابن ميرزا صالح 32 بن آقا كوچك 31 بن ميرزا صالح 30 مذكور كه در ( جلد 4 ص 43 و 44 ) گويد : پدرشان ميرزا عبد الكريم از شدت پريشانى از نائين باصفهان آمد و اين دو پسر وى آنجا ندانسته خانه‌اى خريدند كه بعدا معلوم شد از خانهاى عالى دورهء صفويه بوده\r\n\r\n","description":"","footnote":"","page_name":" 1245 ","page_number":225},
  {"content":"\r\n\r\nو نقاشىهاى غريب و زيرزمينى عجيب دارد كه گويد من خود آن زيرزمين را ديدم كه از آن بزيرزمينى ديگر راه دارد و آنجا ستونى عجيب و صندوق‌خانه و قبرى مشهود بود كه آن را برهم زدند و معلوم نيست چه بختى در آن خواب بوده كه بدست اين دو برادر بيدار شده و امروزه هر دو از متمولين مهم اصفهان بشمار و در سراى حاجى كريم در حجرهء تجارتى بكاراند و آنها را أخوان شهدادى و اخوان نائينى مىخوانند و هريك اولادى چند دارند ، انتهى .\r\nديگر ميرزا محمد خان صغير 37 فرزند ميرزا عبد الحسين خان 36 بن ميرزا حسين 35 بن حاج ميرزا رحيم 34 بن ميرزا عبد اللّه 33 بن حاج ميرزا محمد مستوفى 32 ( كه اولين مستوفى از اين سلسله است ) ابن عبد اللّه 31 بن ميرزا صالح 30 مذكور كه فاضل و شاعر بوده ، و اشعار چندى گفته كه اكثر آنها هجويات و انتقادات است ، و در أوان 1335 وفات كرد .\r\nو اما ميرزا ابو الحسن شريف 30 فرزند اول ميرزا زين العابدين 29 پس وى به‌طورىكه در « الذريعة 12 : 194 » نوشته در سنه 1229 وفات كرده ، و در « تاريخ نائين » گويد دو پسر داشته :\r\nاول ميرزا محمد وزير 31 كه از اهل علم و ادب و در انشاء و ترسل مسلم كل بوده ، و به‌طورىكه در « تاريخ نائين 4 : 32 » نوشته در سنه 1173 متولد شده و در نزد پدر خود درس خوانده و شعر هم مىگفته و تخلص فروغ مىنموده ، و نخست ( به‌طورىكه در « تاريخ امامى نسخه خطى ، ص 58 » نوشته ) در سنه 1210 از نائين براى پيدا كردن شغلى بتهران رفت و در دستگاه آقا محمد خان قاجار راه يافته و ملقب بمنشىباشى گرديد ، و پس از آن در زمان فتحعلى شاه وزير دربار شد ، و كتابى بنام « سفينة الانشاء » تأليف كرده كه در آن فصلى مشبع از تواريخ و انشاء و اشعار خود و ديگران را آورده و در الذريعة 12 : 193 شماره 1298 » نام آن برده شده و از آن چنين برآيد كه آنها متفرق بوده و ميرزا اسد اللّه منشى نائينى آنها را بأمر مؤلف آن جمع نموده و بر شش فصل مرتب داشته و در بين جمع كردن آنها مؤلف وفات كرده و همان اندازه معلوم است كه تا 1267 حيات داشته ، و انجام جمع و ترتيب آن روز 5 شنبه 12 ذىالقعده 1269 بوده .\r\n\r\n","description":"","footnote":"","page_name":" 1246 ","page_number":226},
  {"content":"\r\n\r\nو او پس از خود پسرانى باز نهاد كه دويم آنها ميرزا هادى 32 راثى بوده كه در ( 1305 ) بيايد ، و سيم حاج ميرزا علينقى 32 مشير لشكر است كه از اهل علم و ادب و أعيان رجال دولت بوده ، در « المآثر و الآثار : 194 س 2 » در عنوان او فرموده در فروع و اصول و غالب فنون منقول از أساتيد و فحول است ، سطوح فقهيه لا سيما « روضهء بهيه » را باقتدارى تدريس مىكند كه متفقهى محتشم بلكه مجتهدى مسلم ، انتهى . و در « تاريخ نائين 1 : 40 » وفاتش را در بين دههء نهم از قرن 13 هجرى نوشته كه ما بين 1280 تا 1290 باشد ، ليكن آن اشتباه است زيراكه عبارت « المآثر » كه ذكر شد چنين مىرساند كه او در سال تأليف آنكه 1306 بوده حيات داشته . و فرزندش حاج ميرزا يوسف خان 33 منشىباشى از مستوفيان و منشيان دربار ناصر الدين شاه بوده . و يكى از فرزندان اين حاج ميرزا يوسف خان : مرحوم حاج ميرزا عبد الحسين خان 34 بوده كه از روش آباء خود عدول نموده به تحصيل علم گرائيد و چندى در تهران و نجف درس خواند و كتابى بنام « دثار المؤمنين و شعار المتقين » در ادعيه تأليف كرد ، چنان كه در « تاريخ نائين 1 : 115 » نوشته ، و آخر در أوان سال 1340 قمرى چنان كه در ( ج 4 ص 40 ) گفته در قريهء خاروان بلوك برزاوند اردستان كه در هفت فرسنگى طرف مغرب نائين است وفات كرده ، و از زوجهء خود دختر حاج ميرزا ابو القاسم صاحب عنوان و هم از زن ديگر فرزندانى 35 داشته .\r\nو اما فرزند اول ميرزا محمد وزير ، پسر او ميرزا تقى 32 وزير است كه از أعيان عصر خود بوده و در تهران متولد شده ، و در هيجده‌سالگى از طرف فتحعلى شاه وزير حاكم اصفهان گرديد ، و چون ميرزا عبد الحسين وزير اصفهانى كه مردى مفسد و شرير بود ( چنان‌كه هم شر او در فتنه‌اى كه در اوائل سلطنت ناصر الدين شاه به پا كرد ظاهر گرديد ) ميرزا تقى را سد مقاصد خود مىديد تصميم بقتلش گرفت و نيمه‌شبى با چند نفر از الواد « 1 » به خانه او ريخته و بدنش را قطعه‌قطعه كردند ، و اين واقعه در سنه 1262 در حيات پدرش ميرزا محمد بود و او حكم قتل قاتلان پسر را از تهران گرفته و باصفهان آمد و بر ميرزا عبد الحسين دست نيافت ، ليكن آن\r\n\r\n\r\n","description":"","footnote":"\r\n( 1 ) قال فى « الاقرب » : الالود : من لا يميل الى عدل و لا ينقاد لشىء ( ج ) : الالواد .\r\n","page_name":" 1247 ","page_number":227},
  {"content":"\r\n\r\nچند نفر را به‌سختى مجازات داد . و ميرزا تقى پسرى داشت بنام ميرزا مهدى خان 33 معروف بسفارت كه در هنگام قتل پدر كودكى خرد سال بود و با جد خود بتهران رفت و پس از آن منشى سفارت روس گرديد و در أوان سنه 1290 وفات كرد ، و فرزندى برجا نهاد بنام ميرزا اسد اللّه خان 34 كه چند سالى در اصفهان بمنشىگرى سفارت روس پرداخت ، و در سنه 1320 كه در اصفهان فتنهء بابىكشى راه افتاد وى آتش آن را دامن زده و در مقام ضديت با علمائى كه پدرانشان بميرزا عبد الحسين قاتل پدرش همراهى كردند برآمد و بابيه را بسفارت روس راه داده و از آنها حمايت و طرفدارى نمود ، و آخر در حدود سال 1330 وفات كرد و فرزندانش در تهران‌اند . و وى غير از ميرزا اسد اللّه خان اصفهانى وزير است كه در مستدركات سال 1336 بيايد .\r\nفرزند دويم ميرزا ابو الحسن شريف 30 ميرزا جعفر 31 است ، و فرزند او حاج ميرزا ابو القاسم 32 سلطان الحكماء صاحب اين عنوان است كه از اطباء معروف و مهم زمان ناصر الدين شاه بوده ، و او در اين سال ( چنان كه در كتاب « مجموعة الادباء » تأليف اعتضاد - الاطباء ميرزا عباس عاشق تخلص ابن حاجى محمود حاجب الشريعة رازى - كه در احوال علما و حكما و عرفا و شعرا تأليف شده و نسخهء خطى آن در نزد سرتيپ بغايرى ( 1286 ) به نظر رسيد - نوشته ) متولد شده ، ( و در « مؤلفين كتب چاپى » تولدش را در 1223 نوشته ) ، و از جانب مادر نسب بخانواده مجلسى مىرساند ، و مادر او دختر ميرزا ابو القاسم بن ميرزا محمد سعيد كوچك امام جمعهء نائينى است ، و وى چنان كه در « تاريخ نائين 4 : 40 » نوشته ؛ نخست در يزد تحصيل نموده ، آنگاه در هيجده‌سالگى بتهران رفت و آنجا در علم طب مهارتى بهم رسانيد و بدربار ناصر الدين شاه بار يافت و طبيب خاص حرم‌سراى وى گرديد و از طرف او لقب سلطان الحكماء يافت ، و بتدريس طب قديم پرداخت و چندين نفر شاگرد در اين فن از مدرس او برآمدند ، و كتابى بنام « ناصر الملوك » در طب تأليف كرد ، و در « المآثر : 186 » او را در عنوانى مخصوص ذكر كرده و اينك عين عبارت او در آن عنوان نوشته مىشود :\r\n« اجل و اعظم جماعت اطباء دار الخلافه مىباشد ، علما و عملا مهارتى معين و حذاقتى مبرهن دارد ، صيت تدرب و تجاربش همه جا را فراگرفته ، و امروز در حقيقت رياست غالب\r\n\r\n","description":"","footnote":"","page_name":" 1248 ","page_number":228},
  {"content":"\r\n\r\nاطباء ايرانى كه رسما اذن حضور ساطع النور اعلى حضرت صاحبقرانى دارند با او است ، و در مدرسهء دار الفنون هم معلمى طب ايرانى بر وى اختصاص دارد ، كتابى جامع در اين فن نفيس تصنيف كرده است بنام « ناصر الملوك » و نژاد اين استاد راد به سلطان‌محمد الجايتوى خدابنده اولين پادشاه شيعى مغول مپرسد ، و اين اوقات فرمان مهر لمعان بلقب سلطان الحكماء در حق وى بصدور و ظهور رسيد ، انتهى .\r\nو هم در « سالنامهء » آن كتاب وى را ( در ص 11 س 1 ) در جزء اجزاء مجلس مركزى حفظالصحّه نام برده . و او در ماه ربيع الآخر سنه هزار و سيصد و بيست و دو ، چنان كه در « مجله يادگار ، سال 3 شماره 3 ص 30 » نوشته - مطابق ( جوزا - سرطان ) ماه برجى - در قريهء كلاك نيم‌فرسنگى كرج تهران بوبا وفات كرد ، و در امام‌زادهء همان قريه دفن شد ، و آنجا عمرش را 99 سال نوشته ، و در تاريخ مذكور ( ص 41 ) گويد : وى يگانه فرزندى داشت بنام ميرزا مهدى خان 33 كه جوانى فاضل و باقر است بود و در خط نستعليق مهارتى تمام داشت و در حيات پدر به هيجده‌سالگى وفات كرد . و پس از وى پسرى ديگر بنام حاجى آقا محمد خان 33 در أواخر عمر بهم رسانيد كه اكنون دكتر و افسر ارتش است ، انتهى .\r\nو شنيدى كه وى دخترى هم داشته كه بزوجيت حاج ميرزا عبد الحسين 34 بن حاج ميرزا يوسف خان 33 درآمد .\r\n\r\n* ( 655 - وفات ملا احمد خوئينى قزوينى ) *\r\nخوئين ، به‌طورىكه در كتاب « فهرست علماى زنجان : 30 » نوشته - و گاهى خويين به دو ياء بقلب همزه بياء مىگويند - شهركى است در طرف جنوب غربى زنجان .\r\nو ملا احمد صاحب اين عنوان فرزند مرحوم حاج ملا مصطفى ابن احمد خوئينى قزوينى است .\r\nدر « الذريعة 3 ش 1122 » شرحى نوشته بخلاصه اينكه حاج ملا مصطفى از علماى عصر\r\n\r\n","description":"","footnote":"","page_name":" 1249 ","page_number":229},
  {"content":"\r\n\r\nخود بوده و اندكى پس از وفات فرزندش صاحب ترجمه وفات كرده ، و فرزندش ملا احمد صاحب ترجمه از علماى مجاهدين بوده ، و « شرحى بر كتاب الدروس الشرعية » در فقه اماميه تأليف شهيد اول نوشته ، و در اين سال در حيات پدر ( چنان كه اشاره بدان شد ) وفات نموده .\r\nو فرزندش ملا مصطفى كه همنام جدش بوده از اجله فقها و « شرحى بر شرايع » نوشته در چند جلد و در حدود 1275 وفات كرده ، و چهار پسر ( چنان كه در كتاب « فهرست » مذكور ، ص 31 فرموده ) بازنهاده : اول حاج ملا آقا كه همنام جدش بوده و در ( 1247 ) بيايد . دويم ملا محمد كه در ( 1361 ) بيايد . سيم ملا ميرزا كه خود از اهل علم ، و فرزند او ملا مصطفى ، و فرزند او ملا محمد على ، و فرزند او ملا محمود ؛ نيز هر سه نفر از فضلاء و اهل علم بوده‌اند .\r\nچهارم ملا حسن كه خود و فرزندش ملا مهدى و فرزندش ملا على و فرزندش ملا مهدى همه مانند بنى أعمام خود از اهل علم بوده‌اند .\r\n\r\n* ( 656 - تولد شيخ دخيل حچامى ) *\r\nوى فرزند شيخ طاهر حچامى است كه در ( 1279 ) بيايد ، و خود از علما و فضلا بوده كه در اين سال ( چنان كه در « الذريعة 3 : 463 ش 1693 » فرموده ) متولد شده و در نزد شيخ انصارى درس خوانده ، و كتابى بنام « تحفة اللبيب » در شرح منطق « تهذيب » تأليف كرده كه در 22 صفر سنه 1276 از آن فارغ شده و در « الذريعة » محل مذكور فرمايد : آن شرح مزجى بزرگ نيكوئى است . و شيخ احمد كاظمينى ( كه در 1328 بيايد ) بعضى حواشى بر آن نوشته ، انتهى . و همانا « تهذيب » كتابى است از محقق تفتازانى در علم منطق و كلام و چون قسمت منطق آن بغايت مفيد و مورد رجوع اهل علم بوده ؛ آن را از قسمت كلام جدا كرده و به كلمه تهذيب منطق ( يا منطق تهذيب ) معروف شده و مرجع تدريس و تدرس اهل علم و فضل گرديده و چندين حاشيه يا شرح بر آن نوشته شده كه اشهر و أعظم همه « حاشيه ملا\r\n\r\n","description":"","footnote":"","page_name":" 1250 ","page_number":230},
  {"content":"\r\n\r\nعبد اللّه يزدى » مىباشد ، و از آن جمله حاشيه اين شيخ دخيل صاحب عنوان است .\r\nو ديگر از تأليفات او ( چنان كه در « الذريعة 20 : 69 ش 1962 » فرموده ) « مجموعه » ئى است كه آن را در سنه 1277 تأليف كرده ، در منتخبى از اشعار قدما و تراجم ائمه مذاهب اربعه و خلفا و عباسيين و بعضى از اصحاب و ائمه ( عليهم السلام ) و مراسلاتى كه با شيخ عباس ابن شيخ على بن كاشف الغطا داشته و رسائل ديگر ، و آن در نزد نوادهء برادرش شيخ محمد جواد ابن شيخ طاهر بن عبد على بوده ، انتهى . و اين شيخ محمد جواد در ( 1376 ) بيايد .\r\n\r\n* ( 657 - تولد ميرزا سيد رضى ، بلنداقبال شيرازى ) *\r\nوى فرزند ميرزا محمد على حسينى حمزوى مستوفى از اهل محله سنگ سياه شيراز ، و خود از شعراى سخن طراز آن شهر بوده كه در اين سال ( چنان كه در « فارسنامه ناصرى ، گفتار 2 : 102 » فرموده ) متولد شده ، و « ديوانى در اشعار » پرداخته و تخلص بلنداقبال مىنموده ، انتهى . و در كتاب « دانشمندان و سخن‌سرايان فارس 1 : 460 » فرموده كه وى در سنه هزار و سيصد و نوزده در شيراز وفات كرده و جسدش را حمل بعتبات و در نجف دفن كردند ، انتهى .\r\nو بنابراين مدت عمر او هفتاد و چهار سال بوده .\r\n\r\n* ( 658 - تولد ميرزا زين العابدين بنيچهء شيرازى ) *\r\nدر « فارسنامه ناصرى ، گفتار 2 : 97 » فرمايد : بنيچه در لغت جمعى را گويند كه بر اصناف حرفت و املاك بندند و اين كلمه اينجا در اصل بنيچه‌دار بوده و چون وقت بنيچه\r\n\r\n","description":"","footnote":"","page_name":" 1251 ","page_number":231},
  {"content":"\r\n\r\nكسبهء شيراز از قديم در دست آباء و اجداد اين خانواده بوده آنها را بنيچه گويند ، انتهى .\r\nو ميرزا زين العابدين صاحب اين عنوان فرزند ميرزا محمد حسين بن ميرزا عابد ، از سادات محله سردزك شيراز است كه در اين سال - چنان كه در « فارسنامه ، ص مذكور » فرموده در اين سال متولد شده ، و چندى به عمل بنيچه‌بندى برقرار ، و سپس از آن بر كنار گرديده ، و فرزند او ميرزا محمد جعفر در أوان جوانى تحصيل خطوربط نموده و زبان بشعر گفتن گشوده و تخلص خود را ايقان قرار داده .\r\n\r\n* ( 659 - تولد سلطان عبد العزيز خان 85 پادشاه عثمانى ) *\r\nوى فرزند سلطان محمود خان دويم 84 است كه در ( 1199 شماره 46 ) گذشت ، و همانا او در اين سال ( چنان كه در كتاب « طبقات الحنفية : 77 » نوشته ) متولد شده ، و در 17 ذىالحجه سنه 1277 پس از وفات برادر خود سلطان عبد المجيد خان 88 ( كه در 1237 ص 342 گذشت ) بسلطنت ( يا بخلافت ) نائل گرديد ، و در 3 شنبه 6 ج 1 سنه 1293 از آن خلع شد ، و در يكشنبه 11 همين ماه جمادى الاولى هزار و دويست و نود و سه - مطابق ( . . . ) جوزا ماه برجى - بتحريك انگليسيان كشته شد ، و فرزندانش شاهزاده يوسف 86 در ( 1274 ) و سلطان وحيد الدّين 86 در ( 1324 ) بيايد .\r\n\r\n","description":"","footnote":"","page_name":" 1252 ","page_number":232},
  {"content":"\r\n\r\n\r\n* ( 660 - تولد ملا عبد العلى ، دوده‌اى آذربايجانى ) *\r\nدوده ( يا دوره ) قريه‌اى است در بلوك هشترود از نواحى آذربايجان .\r\nو ملا عبد العلى از علما و أكابر بوده ، و بطور مفهوم از « الذريعة 2 : 502 » و « نقباء البشر :\r\n1138 ش 1660 » در اين سال در قريهء مرقومه متولد شده ، و كتابى بنام « ايقاظ النفوس و احياء الموتى » در سنه 1297 تأليف كرده كه در أخلاق و مواعظ و مصائب مىباشد و نزديك ببيست هزار بيت مىشود .\r\n\r\n* ( 661 - تولد ميرزا اشتهاى شاعر اصفهانى ) *\r\nوى ميرزا عبد اللّه فرزند حاجى فريدون گرجى است كه از نجيب‌زادگان گرجستان و از جمله گرجيانى بوده كه در زمان آقا محمد خان قاجار از گرجستان بايران آمده‌اند ، و شرح احوالش در مقدمه ديوانش كه در سال 1306 در اصفهان چاپ شده نوشته ، بمفاد اينكه : وى در اين سال در اصفهان از بطن زنى كه آن هم گرجيه بوده متولد شده ، و هم در عهد صغر و أوان كودكى آثار كمال از صحيفه جمالش پيدا بوده ، و هنوز به حد بلوغ نرسيده پدرش وفات كرده .\r\nو او پس از تحصيلات از اكابر شعر او سخن‌طرازان آن خاك پاك گرديده ، و علوم مرسومه مقدمات شعر گفتن را از معانى و بيان و منطق و غيره نيك دريافته ، و در اقسام كلام مايل به وصف اطعمه گرديده و در آن باره اشعارى همه داراى صنايع بديعيه غريبه و مضامين بكر عجيبه سروده\r\n\r\n","description":"","footnote":"","page_name":" 1253 ","page_number":233},
  {"content":"\r\n\r\nكه « ديوان » كوچكى در حدود چهارصد فرد شعر از آن تشكيل شده بر طرز مقالات بسحاق اطعمه ابو اسحاق نداف شيرازى كه در مائه 8 و 9 بوده ، و مىتوان گفت در واقع اقوال او را نسخ كرده و در مقاطيع آنها گاهى اشتها و گاهى سرگشته تخلص نموده ليكن بلفظ اول شهرت يافته . تا آخر پس از مدت چهل و چهار سال عمر ، در سنه هزار و دويست و هشتاد و نه وفات كرده ، و ميرزا عباسعلى خرم لنبانى ( كه در 1331 بيايد ) در تاريخ وفاتش چنين گفته :\r\n افسوس كه اشتهاى با فضل و هنر * زين ( از . خ ) دار فنا سوى بقا كرد گذر\r\nگفتا پى تاريخ وفاتش خرم : * اى واى كه اشتها نداريم دگر \r\n1289\r\n\r\n* ( 662 - تولد دكتر محمد خان كرمانشاهى تهرانى ) *\r\nوى فرزند پير محمد زارع كرمانشاهى ، و خود از اجلاء اطباء عصر خويش در طب قديم و جديد بوده . در « المآثر و الآثار : 223 س 2 » فرمايد : ميرزا محمد دكتر كرمانشهانى طهرانى ، در علم و عمل طب بمشى اروپى ماهر است و در عمل يد و تشخيص امراض مسلم ، انتهى .\r\nو در « روزنامه اطلاعات ، شماره 6244 صادره در 13 صفر 1366 » شرحى در احوال وى نوشته كه با مراجعه ببعضى از مواضع ديگر بمفاد اين مىشود كه :\r\nوى در اين سال در كرمانشاه متولد شده ، و چندى در همان‌جا و سپس در نجف علوم ادبيه و دينيه را تحصيل كرد ، و بعد از آن در تهران رفت و بمدرسه دار الفنون درآمد ، و در نزد ميرزا عبد الباقى پدر مرحوم دكتر خليل خان ثقفى اعلم الدوله به تحصيل طب پرداخت ، و چون تحصيل اين علم در آن زمان موقوف بعلم حكمت الهى و طبيعى بود ؛ ازاين‌رو وى آنها را به قدر كافى فراگرفت ، و از شاگردان بسيار خوب دار الفنون بشمار آمد ، و مخصوصا طب جديد را از خدمت دكتر تلوزان فرانسوى ياد گرفت ، و پس از آن براى تكميل اين فن باجازهء وى بفرنگستان رفت و مدت نه سال در پاريس درس خواند چندانكه از مبرزين و معاريف اطباء\r\n\r\n","description":"","footnote":"","page_name":" 1254 ","page_number":234},
  {"content":"\r\n\r\nمدارس آن گرديد ، و در سنه 1296 بتهران بازگشت و برياست بيمارستان دولتى و معلمى دار الفنون منصوب شد ، و در جزو اطباء حضور ناصر الدين شاه قرار گرفت ، و كتب چندى تأليف كرد :\r\nاول كتاب « اجتهاديه » در صداى بيماريهاى قلبى . دويم كتاب « امراض اطفال » كه در « الذريعة 2 : 348 ش 1390 » فرمايد : آن در فن خود كتابى نفيس است كه سائر تصانيف خود را در آن ذكر كرده و اطباء فرنگ اعتناء بدان نموده و آن را به زبان فرنگى ترجمه و چاپ كرده‌اند ، انتهى .\r\nسيم كتاب « امراض قلبى » . چهارم غير از اين‌ها كه درست صورت آنها در دست نيست .\r\nو او در سفر اروپا برسوم تجدد آشنا شده و پس از برگشتن بتهران بر مقتضاى آنها از اعمال اهل علم آن عصر و همچنين از اوضاع مستبدانه حكام همواره تنقيد مىكرد تا آنجا كه علماء وقت و پادشاه عصر با وى بطرفيت برخاسته و علما او را تكفير نمودند ، و دولت از تدريس دار دارالفنونش معزول كرد و وى به ميرزا محمد كفرى معروف شد ، و ناچار در خانه خود بتدريس طب پرداخت و جماعتى بسيار از شاگردان مبرز در اين علم آماده ساخت .\r\nو بالاخره ، در دوشنبه بيست و سيم ماه رمضان المبارك سنه هزار و سيصد و بيست و شش - مطابق 26 ميزان ماه برجى - وفات كرده ، و در ابن بابويه ميانه تهران و شاه عبد العظيم ( ع ) دفن شد .\r\nو از يك زن دو پسر بنام دكتر عبد اللّه و دكتر ابو الحسن و دخترى ، و از زن ديگر هم دو پسر بنام پرويز و چنگيز و نيز دخترى كه بجمله شش نفر باشند برجا نهاد . و دكتر عبد اللّه و دكتر ابو الحسن هر دو در نزد خود او درس خوانده و در أواخر عمر هريك بنوبت رئيس بيمارستان كرمانشاه بودند و هم در آن شهر وفات نمودند . و از دكتر عبد اللّه فرزندى نمانده ، ليكن از دكتر ابو الحسن يك پسر بنام عزيز اللّه سادگى كه نام خانوادگى خاندان دكتر محمد است باقى است . و چنگيز با يك دختر كه از همه كوچك‌تر است فعلا زنده‌اند ، و از پرويز يك پسر بنام خسرو ، و از چنگيز يك پسر بنام اسفنديار باقى است ، و از يكى از دختران\r\n\r\n","description":"","footnote":"","page_name":" 1255 ","page_number":235},
  {"content":"\r\n\r\nفرزندى باقى است بنام كاظم سادگى كه عضو حسابدارى مجلس شوراى ملى است ، و اين شرح احوال را وى نوشته .\r\nو همانا در زمان صاحب عنوان يك نفر بنام دكتر محمد تفرشى نيز در تهران بوده كه مانند اين دكتر محمد كرمانشاهى از افاضل اطبا بشمار مىآمده ، و هر دو در خيابان دروازه - قزوين كه پس از آن خيابان فرمان‌فرما ناميده شده و اينك خيابان شاه‌پور ناميده مىشود منزل و در نزديكى يكديگر مطب هم داشته‌اند ، و از اين چند اشتراك بسيارى آنها را يكى مىدانند اما محققا دو نفر هستند .\r\nدر « روزنامه اطلاعات ، سال 25 شماره 7340 صادره در 20 ذىالحجه 1369 » خبر وفات چنگيز سادگى مرقوم نوشته ، كه در اواسط ذىالحجه اين سال وفات كرده .\r\n\r\n* ( 663 - تولد مرحوم فاضل شربيانى ، اعلى اللّه مقامه ) *\r\nشربيان ( چنان كه در « ريحانة الادب 2 : 303 » نوشته ) قريه‌اى است در حدود هشت فرسنگى تبريز ، و در « فرهنگ آباديهاى ايران : 282 س 2 ش 486 » آن را به طول جغرافيائى 47 درجه و 7 دقيقه ، و عرض جغرافيائى 37 درجه و 53 دقيقه نوشته .\r\nو مرحوم فاضل صاحب اين عنوان ( عليه الرحمة و الرضوان ) ملا محمد بن فضلعلى بن عبد الرحمن بن فضلعلى ، و خود از اعاظم و مشاهير علما و فقهاء عصر خويش بوده ، و همانا در اين سال ( چنان كه در « الذريعة 4 : 385 ش 1693 » فرموده ) متولد شده ، و هم از آن موضع و « احسن الوديعه 1 : 176 » با ملاحظه بعضى از مواضع ديگر چنين برآيد كه وى در اين سال متولد شده ، و در « احسن الوديعه ، محل مذكور » در سنه 1248 فرموده .\r\nو به‌هرحال ، وى در نزد شيخ انصارى و حاج سيد حسين ترك و ميرزاى شيرازى درس خوانده ، و همانا عمده تدرسش در خدمت حاج سيد حسين مذكور بوده كه دروس او را تقرير\r\n\r\n","description":"","footnote":"","page_name":" 1256 ","page_number":236},
  {"content":"\r\n\r\nمىنموده . و بعد از وفات وى خود مستقلا بتدريس پرداخت ، و بعد از وفات فاضل ايروانى كه در سال ( 1306 ) بوده در ايران شهرتى پيدا نمود ، و بعد از وفات ميرزاى شيرازى مرجع تقليد گرديد ، و حكم بحرمت حج از راه جبل فرمود ، و چندين كتاب تأليف نمود :\r\nاول « كتاب بزرگى در اصول فقه » كه از « قوانين » بزرگتر مىباشد .\r\nدويم كتاب « تقريرات » دروس فقه و اصول استادش حاج سيد حسين مذكور ، در نه جلد .\r\nسيم كتاب « ذخيرة العباد » براى روز معاد ، كه رساله‌ئى است عمليه و از حسن جامعيت و روانى تا سالها بعد از فوتش مورد تحشيهء چندين نفر از مراجع تقليد قرار گرفت .\r\nچهارم « كتابى در نماز » . پنجم « كتاب متاجر » . ششم « تعليقه بر مكاسب » شيخ . هفتم « تعليقه بر فرائد » آن جناب . هشتم « رساله‌ئى عمليه » .\r\nو چندين نفر كه قريب صد و پنجاه نفر بوده‌اند در نزد او درس خوانده‌اند . و بالاخره وى در بين الطلوعين روز آدينه هفدهم ماه رمضان المبارك سنه هزار و سيصد و بيست و دو - مطابق 3 قوس ماه برجى - در نجف وفات كرده چنان كه در « احسن الوديعه » و « الذريعة » فرموده‌اند ، و هم در « احسن الوديعه » بنقل از « ديوان سيد جعفر حلى » در 1324 فرموده و آن را تضعيف نموده .\r\nو به‌هرحال ، وى در نجف در صحن مطهر در غرفه‌اى مخصوص در طرف شمال دفن شد .\r\nو در « احسن » بعد از تاريخ وفات بنحو مذكور فرموده : پس اينكه كاتب نجفى در ذيل ص 416 از « ديوان سيد جعفر حلى » وفاتش را در سال 1324 نوشته وجهى ندارد ، انتهى . و برخى از شعراء ادبا در تاريخ وفات او گفته :\r\n يا ناعى الاسلام منه بفاضل * قد كان فخر الدّين و هو محمد\r\nأعلمت من تنعاه ويلك انه * بمكارم الاخلاق فينا مفرد\r\nما كان صبرى فى عزاه محمدا * و الصبر بعد محمد لا يحمد\r\nقلم القضاء اذ قد جرى بوفاته * أرخ : لقد غاب النبى محمد \r\n1322\r\nو او بعد از خود فرزندانى بازنهاد : يكى آقا محسن كه از جمله علما بوده و « رساله‌ئى » در احوال پدر خود تأليف نموده . و ديگر حاجى حسن آقا كه او را در « جريدهء\r\n\r\n","description":"","footnote":"","page_name":" 1257 ","page_number":237},
  {"content":"\r\n\r\nچهره‌نما ، سال 12 شماره 24 ص 6 » ذكر كرده .\r\n\r\n* ( 664 - وفات ساغر ، شاعر شيرازى ) *\r\nدر « فارسنامه ناصرى ، گفتار 2 : 105 » شرحى نوشته بخلاصهء اينكه :\r\nوى حاجى شيخ محمد بن شيخ مؤمن بن شيخ عز الدّين اسدى جزايرى است .\r\nو همانا شيخ عز الدّين از علما بوده ، و از جزاير عراق بشيراز آمده . و در مسجد جامع عتيق آنجا بامامت پرداخت .\r\nفرزندش شيخ مؤمن هم از علما و بجاى پدر پيشنماز بوده .\r\nفرزندش حاجى شيخ محمد صاحب عنوان از علماء معقول و منقول و مدرس مدرسهء امام - قلى خان و امام مسجد جامع عتيق و ساكن محله لب آب و پسر عمه مرحوم حاجى اكبر نواب بوده كه در ( 1263 ) بيايد . و شعر هم مىگفته و تخلص ساغر مىفرموده ، و در اين سال وفات نموده .\r\n\r\n* ( 665 - تولد ميرزا محمد رضا ، كلهر كرمانشاهى ) *\r\nكلهر ، نام ايلى است از أكراد كرمانشاه ، و ميرزا محمد رضا فرزند محمد رحيم - بيك است كه از سردسته‌هاى سواره آن ايل بوده . شرح احوالش در « المآثر و الآثار : 203 ستون 2 » نوشته و از آن با ملاحظه بعضى از مواضع ديگر چنين برآيد كه :\r\nوى از مشاهير خوشنويسان عصر خويش در خط نستعليق بوده ، و آن را بپايه خط مير على هروى و مير عماد سيفى قزوينى رسانيده . در شماره هفتم سال اول « مجله يادگار » نيز شرحى درباره او\r\n\r\n","description":"","footnote":"","page_name":" 1258 ","page_number":238},
  {"content":"\r\n\r\nذكر كرده كه خلاصه آن چنين مىشود كه :\r\nوى در اين سال متولد شده ، و در كودكى به عادات ايلياتى چندى بسوارى و تيراندازى بسر برده و در نتيجه خيلى تنومند و صحيح المزاج ببار آمد ، آنگاه شوق خوش‌نويسى در او بهم رسيده و در خدمت آقا محمد تهرانى ( كه از اساتيد خط بوده و كتيبه ازارهء مسجد شاه تهران به خط او است ) و ميرزا محمد خوانسارى - شاگرد آقا محمد مذكور - چندى مشق كرد تا در اثر استعدادى كه داشت از آن دو استاد راد پيش افتاد ، پس بقزوين و اصفهان سفر كرد و در قزوين از روى خط مير عماد در يكى از حمام‌ها و در اصفهان در تخت پولاد از كتيبه تكيه مير باصطلاح خوشنويسان چربه برداشته و بمشق كردن پرداخت تا خود در شيوهء نستعليق استاد مسلم زمان گرديد ، و در تهران اقامت گزيد ، و آوازهء شهرتش به گوش اين و آن رسيد ، و ناصر الدين شاه وى را طلبيد ، و بعضويت اداره انطباعات دعوتش نموده ، وى از قبول آن سرباز پيچيد و در همان خانه محقرى كه در تهران داشت اقامت نمود ، و به نوشتن كتب بمركب چاپ و مشق دادن ببرخى از اطفال اعيان قناعت ورزيد ، و هيچ از دولت وقت وظيفه و راتبه نطلبيد ، و مناعت و بزرگى خود را بدين‌گونه حفظ نمود ، و به دنيا و تعينات آن بىاعتنا و بسيار هنردوست و پاك‌دامن عمر خويش را بسر آورد ، و اگر بوجود غذاى روز خود در خانه اطمينان داشت ؛ هركس بر او وارد مىشد ممكن نبود طعام نخورده برگردد ، و چندين نفر شاگرد در خطنويسى پرورش داد ، از آن جمله آقا مرتضى نجم‌آبادى ( كه در 1236 در ضمن احوال پدرش گذشت ) .\r\nمرحوم ميرزا محمد رضا ، شعر را خوب مىفهميده و خود هم گاهى شعر مىگفته ليكن تخلصى براى خود اختيار نكرده . و در 2 شنبه 5 شعبان سنه 1300 بهمراه ناصر الدين شاه بمشهد رفته ، و در 5 شنبه 8 ذىالحجه برگشت و همى در تهران بود تا در روز آدينه بيست و پنجم ماه محرم الحرام سنه هزار و سيصد و ده - مطابق ( . . . ) اسد ماه برجى - هم در آن شهر بوبا وفات كرد ، و در قبرستان حسن‌آباد دفن شد . و پس از آن اين قبرستان متروك و مطموس گرديد و بجاى آن عمارت آتش‌نشانى را بنا كردند .\r\nو فرزندانش ميرزا محمد على با دو دختر بنام برجيس و عذرا از زوجه‌اش نرگس\r\n\r\n","description":"","footnote":"","page_name":" 1259 ","page_number":239},
  {"content":"\r\n\r\nتا چند سال در تهران زنده بوده‌اند . و ميرزا محمد على در بانگ سپه سمت عضويت داشته .\r\n( در « روزنامه اطلاعات ، سال 20 شماره 6071 صادره در 2 رجب سنه 1365 » خبر وفات بانو عذراء نام برده نوشته شده و از آن چنين برآيد كه در همان ايام بيكى دو روز فاصله وفات كرده ) .\r\n\r\n* ( 666 - تولد حاجى ميرزا مهدى 38 ناصرى ، شاعر فسائى ) *\r\nفسا ، شهرى است معروف در مملكت فارس كه بنا بمرقومات « فارسنامه ناصرى ، گفتار دويم : 229 ) ميانه جنوب و مشرق شيراز بفاصله بيست و پنج فرسنگ واقع شده .\r\nو حاجى ميرزا مهدى مذكور ( چنان كه در صفحه 234 فرموده ) فرزند ميرزا داود 37 ابن ميرزا ابو القاسم 36 بن حاجى ميرزا غياث الدّين 35 فسائى است .\r\nحاجى ميرزا غياث الدّين در جلد دويم ( عنوان 155 ص 382 ) نامش برده شد و آنجا ذكر احوالش را حواله بدين سال نموديم اينك گوئيم كه وى - به‌طورىكه در « فارسنامه ، جلد مذكور صفحه 234 » نوشته - در سنه 1145 در شيراز متولد شده و هم آنجا تحصيل كمالات نموده و در سال هزار و صد و نود و اندى وفات كرده ، و فرزندانى باز نهاده كه از آن جمله يكى حاجى ميرزا مهدى صاحب اين عنوان است ، و او - بنا بمرقومات صفحه مذكوره - در اين سال متولد شده ، و مادام زندگانى در شيب كوه فسا بسر برده ، و شعر هم مىگفته و تخلص ناصرى مىنموده . و پس از مدت پنجاه و چهار سال عمر ، در سنه هزار و دويست و نود و نه ، در كربلاى معلى وفات كرد . و اين چند بيت از اوست :\r\n آن پرىزاده كه ديوانه بنىآدم از اوست * سخت بر پاى دلم سلسلهء محكم از او است\r\nبيشتر زين نتوان گفت كه اين دل چه كند * با غم فرقتت اى دوست كه عالم كم از او است\r\nراستى شكوه ز ابروى تو از كج‌فهمى است * گو بزن زخم كه بر زخم دلم مرهم از اوست \r\n\r\n","description":"","footnote":"","page_name":" 1260 ","page_number":240},
  {"content":"\r\n\r\nآينده و رونده است از گردش كارها در شگفت مشو و اگر شگفت عجب خواهى راز تو دشمن نداند پيش دوست مگو و مىفرمايد بيشتر اوقات سخن بر خواهش مردمان كوى تا همه دلها جاى تو باشد و مىفرمايد اندك از دنيا با كمى اندوه گواراترست از بسيارى با محنت و صواب چنان نمود كه بساط كلمات را بر نصايح انوشيروان بساط بازنمودن و افكندن بر چيز كه باتفاق اعدل ملوك ؟ ؟ ؟ آفاقست طى نمائيم خداى تعالى همگان را توفيق اكتساب خيرات كرامت كنار و بر طلب رضاى خود ؟ ؟ ؟ حريص كرد انا و انّه لطيف مجيب و اليه انيب 1290\r\nصفحه آخر رساله « نصائح الملوك فى السير و السلوك » به خط مرحوم ميرزا محمد رضاء كلهر\r\n\r\n","description":"","footnote":"","page_name":" 1261 ","page_number":241},
  {"content":"\r\n\r\n نه همين است غمم كو ز غمم بىخبر است * كشته اين غم كه رقيب از غم من خرم از او است\r\nباز كن لب بسخن گر همه دشنام دهى * در دم آخرم اى دوست غنيمت دم از او است \r\nو هم او فرموده :\r\n چشم دل خيره ز خورشيد رخش بود و نديد * راه از چاه و بيفتاد بچاه ذقنش \r\nو همانا كلمهء ناصرى كه صاحب عنوان بدان تخلص مىنموده تخلص چند نفر ديگر هم بوده بدين شرح : 1 - ناصرى شيرازى كه نامش ميرزا ناصر است . 2 - ناصرى مدرسى كه وى ميرزا على صدر العلماء شيرازى است ، و در ( 1238 ص 1066 ) گذشت . 3 - ناصرى وصالى كه در ( 1299 ) بيايد .\r\nسنه 1246 قمرى مطابق سنه 1209 شمسى\r\nغره محرم الحرام ( . . . ) سرطان ماه برجى\r\n\r\n* ( 667 - وفات حاجى سيد يوسف خراسانى اصفهانى ) *\r\nوى فرزند مرحوم سيد محمد حسينى قاينى ، و خود از علما و فقهاء اصفهان بوده ، و نواده‌اش حاجى سيد محمد جواد ( كه در 1271 بيايد ) « رساله‌ئى » در احوال او و برخى از علماء ديگر نوشته ، و از آن چنين برآيد كه وى بعد از وفات پدر خود از محلهء مدينة السادات بازار قاين با شدت فقر ( كه فقط معدودى كتاب داشته ) شد رحال نموده باصفهان آمد و آنجا در مدرسهء شاهزاده‌ها منزل كرد و در نهايت سختى و تنگدستى به تحصيل علوم پرداخت\r\n\r\n","description":"","footnote":"","page_name":" 1262 ","page_number":242},
  {"content":"\r\n\r\nتا از جمله علماى معروف اصفهان گرديد ، به‌طورىكه در آن عصر بعد از سيد حجة الاسلام و حاجى كرباسى از همهء علماء اصفهان پيش افتاد ، و از مرحوم حاجى سيد محمد قصير ( كه در 1255 بيايد ) اجازت روايت بهم‌رسانيد چنان‌كه آن اجازه را در « رساله » مرقومه نقل كرده ، و در مسجد جارچى و مسجد حاجى رضا ( كه هر دو در بازار گلشن مىباشند ) امامت مىكرده ، و در غايت زهد و تقوى و قناعت بسر مىبرده ، و چند كرامت در آن « رساله » از وى نوشته ، و تأليفات چندى دارد :\r\nاول « حاشيه بر حاشيه ملا ميرزا جان » ، ( كه ظاهرا مقصود حاشيه‌ئى باشد كه ملا - ميرزا جان باغنوى شيرازى بر « شرح قاضى عضد ايجى بر مختصر كتاب منتهى السؤل و الأمل » در علم اصول و جدل كه اصل و مختصر هر دو از اين حاجب است ؛ نوشته باشد ) .\r\nدويم « حاشيه بر مدارك » . سيم حاشيه بر برخى از كتب ديگر غير از اين‌ها . چهارم كتاب « الكواكب الضيائية » در شرح زبدة البهائية ( يعنى « زبده » شيخ بهائى در اصول فقه ) كه آن شرح بزرگى است در دو جلد حاوى اقوال علماى محققين و حكماى متألهين و غيره ، انجام تأليف جلد اول آن نيمه ج 2 سنه 1232 .\r\nو او در شب بيست و چهارم ماه ربيع المولود اين سال ( چنان كه بر روى سنگ قبرش نوشته ) - مطابق ( . . . ) سنبله ماه برجى - وفات كرده ، و در « رساله » مرقومه در چهاردهم اين ماه نوشته ، و در تخت پولاد در حوالى قبر فاضل هندى دفن شد ، و هم اينك قبر او آنجا بر روى سكوئى معين و معلوم است .\r\nو از « رسالهء » مذكوره چنين برآيد كه او چهار نفر پسر و سه دختر داشته ، و از پسران :\r\nاول سيد محمد ابراهيم كه چندان اهل علم نبوده . دويم سيد محمد جعفر كه از علما و مجاز از شيخ محمد حسن نجفى ( كه در 1266 بيايد ) و شيخ محسن خنفر ( كه در 1271 بيايد ) و غيره بوده و از علم حكمت هم بهره داشته ، و در برابر قبر پدر خود قريب بيست ذرع فاصله دفن است ، و فرزند او ميرزا سيد على جهاد اكبر در ( 1365 ) بيايد . سيم سيد محمد رضا كه در ( 1302 ) بيايد . چهارم سيد محمد باقر كه مردى مقدس بوده و در جوانى در\r\n\r\n","description":"","footnote":"","page_name":" 1263 ","page_number":243},
  {"content":"\r\n\r\nدر اوقاتى كه در نجف تحصيل مىنموده وفات كرده .\r\nو از دختران : اول كه بزرگ‌تر از آن دو بوده زوجه حاجى ميرزا محمد على خوزانى بوده كه در « رساله » وى را از اهل زهد و تقوى و كرامت نوشته ، و گويد : در قريه خوزان سه‌ده بقعه معتبرى دارد ، و دو نفر ديگر زنان آقا سيد حسين خراسانى و ميرزا محمد حسين خراسانى بوده‌اند ، و ميرزا محمد حسين را نوشته كه در مسجد جارچى امامت مىنموده و جمعيت زيادى غالبا به نماز او حاضر مىشده‌اند ، انتهى .\r\n\r\n* ( 668 - وفات مرحوم آخوند ملا على نورى ) * * ( نور اللّه تعالى روحه الشريف ) *\r\nنور شهرى است مشهور در ولايت مازندران ، كه در « كتاب فرهنگ آبادىهاى ايران :\r\n478 س 1 ش 978 » آن را از بخشهاى شهرستان آمل نوشته .\r\nو مرحوم آخوند ملا على صاحب عنوان ، فرزند ملا جمشيد ، و خود از اجله و اعاظم حكماء الهيين و اهل زهد و تقوى و يقين ، و ساكن اصفهان بوده ، و گاهى شعر هم مىگفته و تخلص نسبت وطن اصلى خود نور مىنموده ، و شرح احوالش در « روضات الجنات : 417 » و « رياض العارفين : 328 » و « مجمع الفصحا 2 : 496 » و « شمس التواريخ : 31 » و برخى از كتب ديگر هريك در عنوانى مخصوص نوشته ، و در « قصص العلماء » در عناوين مختلفه و مواضع متفرقه ذكرى از او نموده ، و از همهء آنها بر روى همچنين برآيد كه :\r\nوى در أوائل امر چندى از علوم رسميه را در مازندران و قزوين نزد بعضى از أفاضل درس خوانده ، و از آن جمله در قزوين ( بموجب آنچه در « قصص العلماء : 122 » نوشته ) در نزد آقا سيد حسن ( برادر آقا سيد حسين مذكور در جلد دويم : 340 ) درس خوانده ، و سپس باصفهان آمده و آنجا سكونت نموده و در نزد آقا محمد بيدآبادى و آقا ميرزا ابو القاسم مدرس و برخى\r\n\r\n","description":"","footnote":"","page_name":" 1264 ","page_number":244},
  {"content":"\r\n\r\nاز علما و حكماء آن عصر در آن شهر تحصيل كرده تا خود حكيمى بزرگوار و عالمى نام بردار گرديد ، و بتدريس و تأليف اشتغال ورزيد .\r\nدر « قصص العلماء : 107 » نوشته كه باعث اشتهار او ميرزا محمد باقر نواب گرديد كه بتوسط وى مستمرى و دهاتى از طرف جعفر خان زند بوى واگذار شد ، انتهى . و يكى از آنها قريهء علىآباد در يك ميلى تقريبى قريه حبيب‌آباد مولد و موطن اين فقير ( در راه اصفهان ) است كه آن را تاكنون براى امتياز از ساير دهات موسوم بدين نام علىآباد ملا على مىگويند .\r\nو او تأليفات چندى دارد : اول « تفسير سوره توحيد » زياده بر سه‌هزار بيت . دويم كتاب « حجة الاسلام » در رد شبهات پادرى نصرانى ( كه در احوال حاج ملا احمد نراقى ذكر شد ) انجام تأليف آن سنه 1232 . سيم « شرح حديث حضرت امير المؤمنين عليه السلام » . چهارم « حواشى شرح اصول » ملا صدرا ، كه اين دو را در « قصص العلماء » در احوال وى در ضمن عنوان سيد حجة الاسلام ( ص 121 ) ذكر كرده ، و ننوشته كه شرح كدام حديث حضرت امير المؤمنين است ، و شرح اصول ملا صدرا البتّه « شرح اصول كافى » تأليف ملا صدرا است .\r\nدر « قصص العلماء : 120 » نوشته كه وى در بدايت امر تقليد از ميرزاى قمى مىكرد ، و سپس از سيد حجة الاسلام تقليد مىنموده . و نيز بنا بمرقومات « قصص : 55 » در اول عنوان آقا سيد محمد باقر قزوينى ، وى در خط شكسته سرآمد اهل زمان بوده و نزد درويش مشق كرده بود ، انتهى . و مقصود از درويش در اينجا مرحوم درويش عبد المجيد مهرانى طالقانى خوش‌نويس معروف در خط شكسته است كه شعر هم مىگفته و تخلص مجيد مىنموده و در سنه 1185 وفات كرده ، و در تخت فولاد در وسط قبرستانچه كوچكى كه ما بين تكيه خاتون‌آبادىها و تكيه مير است دفن شده .\r\nو چندين نفر نزد آخوند مرقوم صاحب عنوان درس خوانده‌اند : اول ملا آقاى حكيم قزوينى . دويم حاجى محمد جعفر لنگرودى ساكن اصفهان . سيم آقا سيد رضى مازندرانى ، نيز ساكن اصفهان . چهارم آقا سيد محمد حسين تنكابنى ساكن طهران ،\r\n\r\n","description":"","footnote":"","page_name":" 1265 ","page_number":245},
  {"content":"\r\n\r\nيك قطعه به خط مرحوم درويش عبد المجيد\r\n\r\n","description":"","footnote":"","page_name":" 1266 ","page_number":246},
  {"content":"\r\n\r\nكه اين چند نفر را در « قصص العلماء : 72 » نوشته ، و فرمايد : من در نزد اين‌ها در علم معقول درس خوانده‌ام ، و آقا سيد محمد حسين را دائى خود نوشته و گويد : در آن عهد در علم حكمت در مملكت ايران أوحد أهل زمان بوده و در مدرسه خان مروى تدريس مىنموده ، انتهى .\r\nپنجم ملا اسماعيل واحد العين اصفهانى كه نيز در « قصص : 39 » وى را شاگرد آن جناب نوشته . ششم ميرزا سليمان تنكابنى چنان كه نيز فرزندش ميرزا محمد در « قصص :\r\n59 » وى را شاگرد آن جناب نوشته . هفتم ملا عبد اللّه زنوزى كه در ( 1257 ) بيايد .\r\nهشتم حاجى ملا هادى سبزوارى كه در جلد دويم ( سال 1212 ) گذشت ، و اين دو نفر را در « قصص :\r\n120 » ذكر كرده .\r\nمرحوم آخوند در بيست و دويم ماه رجب الفرد اين سال ، چنان كه در « الذريعة 5 : 209 » فرموده - مطابق ( . . . ) جدى ماه برجى - در اصفهان وفات كرده و نعش او را حمل بنجف نموده ، و چنان كه در « قصص : 121 » فرموده شيخ على بن شيخ جعفر نجفى باستقبال آن آمده و خود آن را بدوش گرفته و حسب الوصيه در كفش‌كن حرم حضرت امير المؤمنين ( عليه السلام ) دفن كردند ، انتهى . يعنى در زير كفش‌كن آستانه در طوسى .\r\nو او فرزندى داشته بنام ميرزا محمد حسن كه بنا بمرقومات « قصص : 46 » عالم و حكيم بوده و نزد پدرش درس خوانده ، و او فرزندى داشته بنام عبد الحسين چنان كه از « قصص ص مذكوره » مفهوم مىشود ، و همچنين دختر مرحوم ملا على صاحب عنوان زوجهء حاجى ميرزا جعفر بن مير على اكبر مير محمد صادقى بوده كه در ( 1300 ) بيايد « 1 » .\r\n\r\n\r\n","description":"","footnote":"\r\n( 1 ) مقدارى از آثار و خطوط آخوند ملا على نورى صاحب عنوان در كتابخانه روضاتى موجود است . و داستان وى با ميرزاى قمى در ج 3 ( ص 919 ) گذشت . م .\r\n","page_name":" 1267 ","page_number":247},
  {"content":"\r\n\r\nسنه 1210 شمسى\r\nششم ماه شوال المكرم اول حمل ماه برجى\r\n\r\n* ( 669 - تولد ميرزا عليخان 33 صفاء السلطنهء نائينى ) *\r\nوى فرزند مرحوم حاجى ميرزا محمد 33 نائينى است كه در ( 1305 ) بيايد ، و خود از اهل علم و ادب و تصوف و عرفان بوده و خط نستعليق را نيكو مىنوشته و شعر هم مىگفته ، و شرح احوالش در چند موضع به نظر رسيده كه در بعضى از آنها اشتباهات و اختلافاتى هم ديده شده ، و از همه آنها بر روى همچنين برآيد كه :\r\nوى در شب شانزدهم ماه رمضان المبارك اين سال ( چنان كه در مقدمه ديوانش نوشته ) مطابق ( . . . ) حوت ماه برجى ؛ متولد شده ، و هم در كتاب « مجموعة الادباء » رازى تولدش در اين سال بدون تعيين ماه و روز ذكر شده .\r\nو به‌هرحال ، وى در جوانى از نائين بتهران رفت و آنجا در وزارت ماليه به خدمت دولت پرداخت ، و هم در خدمت مرحوم حاج استاد غلامرضا شيشه‌گر ( كه در سال 1301 بيايد ) مشرف به فقر شده و در جرگه اهل عرفان و تصوف و سير و سلوك در آمد ، و در اين مرحله ملقب بصفاعلى گرديد ، چنان كه هم در مدارج دولتى بصفاء السلطنه ملقب شد و تخلص شعرى خود را كه از نخست نايب بود - چنان كه در « تاريخ نائين 1 : 124 » فرموده - ترك كرده و مشتاق يا مشتاقى تخلص كرد ، و رجال دربار ناصرى ارادتى زايدالوصف بوى بهم رسانيدند ، چنان\r\n\r\n","description":"","footnote":"","page_name":" 1268 ","page_number":248},
  {"content":"\r\n\r\nكه در « المآثر و الآثار : 203 س 1 » وى را در عنوانى مخصوص ذكر كرده و در آن فرمايد :\r\nهمانا در فضل و هنر وارث پدر نامور است ، و تالى كاكويش حاج ميرزا علينقى مشير لشكر ، كما يقال : الولد الحلال يشبه بالأب و الخال ، انتهى .\r\nو اين مثلى را كه آورده اشتباه ذكر كرده ، چه معروف در آن اين است : الولد الحلال يشبه بالعم أو الخال ، و حاجى ميرزا علينقى مذكور كه اينجا فرموده كاكوى او بوده يعنى دائى او بوده و همان است كه در ( 1245 ص 1247 ) گذشت .\r\n\r\n* ( 670 - وفات مرحوم شريف العلماء آملى ، اعلى اللّه مقامه ) *\r\nآمل ، بهمزه ممدوده و ضم ميم نام شهرى است در ولايت مازندران .\r\nو مرحوم شريف العلماء نامش ملا محمد شريف بن ملا حسنعلى ، و از أجله و أعيان علماء اصوليين و كبراء و عظماء محققين اين فن است و سالها مىگذرد كه در ميان علماء اماميه محقق و مدرسى چون او پيدا نشده . در « روضات الجنات : 13 » در ضمن ترجمه شاگردش صاحب « ضوابط » نام او برده شده ، و نيز در ( ص 307 ) در آخر ترجمه شيخ شرف الدّين نجفى او را فقط ذكر كرده . و در « قصص العلماء » عنوانى مخصوص براى او در ( ص 90 ) منعقد نموده ، و هم در « منتخب التواريخ ، باب پنجم » و « هدية الاحباب : 161 » و « لباب الالقاب : 13 » و « احسن الوديعه 1 : 42 » و برخى از كتب ديگر او را ذكر كرده‌اند ، و از همهء آنها بر روى همچنين برآيد كه :\r\nوى پس از انجام مقدمات در وطن خود ، براى تحصيل علوم عاليه بعتبات رفت ، و نخست بمجلس درس آقا سيد محمد كربلائى رفته ، و پس از چندى مدت نه سال بدرس پدر بزرگوار آن جناب مرحوم آقا سيد على رفت ، و پس از چندى با پدر خود بايران بازگشت ، و در قم يك سالى بدرس ميرزاى قمى رفت و باز بكربلا آمد و بدرس آقا سيد على رفت ، گرچه در\r\n\r\n","description":"","footnote":"","page_name":" 1269 ","page_number":249},
  {"content":"\r\n\r\nآن اوقات آقا سيد على بكبر سن رسيده و درسش چندان فائده‌اى نداشته ، و بعد از مدتى خود بمطالعه و مباحثه پرداخت ، و در هر مسئله بنحو احاطه سخن مىگفت ، و به‌طورىكه در « قصص العلماء : 91 » دوبار بفاصلهء دوسه سطر نوشته : در مجلس درس او زياده از يك هزار نفر مى - نشستند ، و چون مجلس درس او منحصر بأصول بود و بعضى از طلاب اظهار داشتند كه علم فقه هم طلاب را لازم است ؛ لذا وى درسى هم در فقه شروع كرده ، و مسئلهء بيع فضولى را عنوان كرده و هشت ماه در آن درس گفت تا وفات كرد ، و شاگردش مرحوم شيخ انصارى در « متاجر » بعضى از تحقيقات اين استاد ماهر را ذكر كرده .\r\nو هم در « قصص العلماء : 92 » فرموده كه يكى از شاگردان شريف العلماء به او عرض كرد كه شما چرا تأليف نمىفرمائيد و اين تحقيقاتى كه موروث از سلف نيست و أيدى خلف و متأخرين از وصول ذيل او كوتاه است و لازم است كه تأليفى فرموده تا باقى ماند ، در جواب فرمود كه كار من تربيت طلاب و تعليم متعلمين است ، و آنچه شما تلامذه تأليف مىنمائيد از من است ، و معروف است كه شيخ على در مجلس درس در مقام نقل قول مىگفت : قال شريف العلماء فى « الضوابط » ، انتهى ما فى « القصص » .\r\nو مقصود از شيخ على اينجا ( ظاهرا ) شيخ على بن شيخ جعفر نجفى باشد ، و شايد مقصود از آوردن اين سخن در اينجا آن باشد « 1 » كه شيخ على نقل از شريف العلماء از كتاب « ضوابط » او نموده باشد ، ليكن در جايى تاكنون به نظر نرسيده كه شريف العلماء كتابى بدين نام داشته باشد ، و در « الذريعة 15 : 119 و 20 » كه كتب موسوم بضوابط را ضبط كرده بعضى مجردا و بعضى مضافا به كلمه ديگرى كتابى بدين نام از شريف العلماء ننوشته .\r\nو در « الذريعة 5 : 242 ش 1160 » رساله‌ئى در « جواز امر آمر با علم وى بانتفاى شرط » به صاحب عنوان نسبت داده .\r\n\r\n\r\n","description":"","footnote":"\r\n( 1 ) صاحب « قصص » اين مطلب را در تأييد سخن خود آورده ، و مقصودش اينست كه مرحوم شيخ على باعتبار اينكه صاحب كتاب « ضوابط » - يعنى آقا سيد ابراهيم قزوينى - شاگرد شريف العلماء بوده مىخواسته بگويد كه « ضوابط » را كأن خود شريف العلماء تأليف كرده باشد . م .\r\n","page_name":" 1270 ","page_number":250},
  {"content":"\r\n\r\nاز آنچه گذشت معلوم شد كه اساتيد درس آن جناب چند نفراند : اول مرحوم ميرزاى قمى ( اعلى اللّه مقامه ) كه در سال 1231 ( ش 424 ص 911 ) گذشت . دويم آقا سيد على كربلائى ( رحمه اللّه ) كه هم در 1231 ( ش 423 ص 901 ) گذشت . سيم آقا سيد محمد فرزند آقا سيد على مرقوم كه در سال 1242 ( ش 611 ص 1158 ) گذشت .\r\nو هم چندين نفر از فيض مدرس مقدس آن جناب و تدريس مبارك وى برخوردار و كامياب شده‌اند - كه عدهء آنها را از « قصص » هزار نفر نقل كرديم - يا از او اجازت روايت داشته‌اند ، و اينك اسماء چند نفر از آنها كه به اطلاع ما رسيده :\r\nاول ملا آقاى فاضل دربندى ( كه در سال 1286 بيايد ) . دويم آقا سيد ابراهيم صاحب ضوابط ( كه در 1214 ص 518 ش 201 گذشت ) . سيم آخوند ملا اسماعيل يزدى كه در « قصص : 93 » ( در ضمن احوال استادش صاحب عنوان ) او را ذكر كرده . چهارم مرحوم آقا مير سيد حسن مدرس ( ره ) كه در 1210 ( ص 376 عنوان 154 ) گذشت . پنجم مرحوم حاج سيد حسين ترك كه در ( 1299 ) بيايد . ششم مرحوم سعيد العلماء ملا محمد سعيد بارفروشى كه در حدود 1270 وفات كرده . هفتم حاج سيد محمد شفيع جاپلقى ( كه در 1280 بيايد ) . هشتم شيخ الطايفه استاد الكل آية للّه الملك الاعلى حجة البارى مرحوم شيخ مرتضى انصارى ( قدس اللّه تعالى روحه الشريف ) كه در ج 2 ( سال 1214 عنوان 200 ، ص 487 ) گذشت .\r\nدر « تنقيح المقال 2 : 211 » درباره صاحب عنوان نوشته كه وى از استادش آقا سيد على اجازت روايت داشته ، و روايت مىكنند از او دو نفر از شاگردانش : شيخ انصارى و حاج سيد حسين ترك ( عليهما الرحمه ) .\r\nمرحوم شريف العلماء در بيست و پنجم ( يا بيست و ششم ) ماه ذى القعدة الحرام اين سال مطابق ( . . . ) ثور ماه برجى در كربلا به مرض طاعون عام وفات كرد « 1 » ، و هم پسر او در آن ايام\r\n\r\n\r\n","description":"","footnote":"\r\n( 1 ) شرح حال مولى محمد شريف بيغشى و هم شرح حال صاحب عنوان در « الكرام البررة : 618 - 620 » مذكور است ، فليراجع . م . « اين حاشيه مربوط بصفحه بعد است »\r\n","page_name":" 1271 ","page_number":251},
  {"content":"\r\n\r\nبه همان مرض وفات كرد ، و در « قصص » فرمايد : در سرداب خانه خود مدفون شد و نسلش منقطع گرديد ، و ليكن اولاد روحانى او بسياراند ، انتهى .\r\nو امروز آن مرقد مطهر در نزديكى در قبله صحن منور حسينى ( عليه السلام ) معروف است ، چنان كه در « منتخب التواريخ » نوشته و مدت عمرش را ما بين سى و چهل‌سالگى نوشته .\r\nو در « هدية الاحباب » و « منتخب التواريخ » وفاتش را در اين سال نوشته‌اند ، و در « روضات » در حدود 1246 نوشته ، و مكرر گفته‌ايم كه در « روضات » حدود سالى كه مىنويسد گاهى عين همان سال را مىخواسته و گاهى يكى دو سال پس و پيش آن را . و شريف العلماء لقب ديگران هم بوده ، از آن جمله ملا محمد شريف بيغشى كه در « المآثر : 171 س 1 » عنوانى مخصوص دارد و در آنجا فرمايد بلقب شريف العلماء مشهور بود « 1 » .\r\nو اينك ما فهرست اسماء كسانى را كه در اين دو سال ( 1245 - 1246 ) نوشته‌ايم بهر يك از اين دو مرض وفات كرده‌اند اينجا مىآوريم :\r\n1245 - آقا محمد على نجفى . حاجى ملا احمد نراقى .\r\n1246 - آقا سيد محمد باقر قزوينى . شيخ جعفر آل محيى الدّين . شيخ خلف كربلائى سيد عبد الغفور يزدى . شيخ عبد اللّه مامقانى . سيد كاظم كاظمينى .\r\n\r\n\r\n","description":"","footnote":"\r\n( 1 ) يكى از فضلاء شاگردان مرحوم شيخ محمد حسين صاحب « فصول » كه در طاعون اين سال در كربلا حضور داشته و خود نيز مبتلا گرديده و ظاهرا شفا يافته است ، در يادداشتهاى خود در دو موضع جداگانه ؛ وفات شريف العلماء را ضبط كرده . يك جا گويد :\r\n« اليوم 24 شهر ذى القعدة الحرام سنه 1246 روزى بىدروغ تخمينا در كربلاى معلى دويست و پنجاه تا سيصد نفر از طاعون مىميرند . . . و جناب شريف العلماء اليوم وفات كرد و زنش و دختر و پسرش . . . » . و در جاى ديگر گويد : « اليوم 24 شهر ذىقعده سنه 1246 احوالم به حمد اللّه خوب است لكن خلق بسيار مردند ، و جناب شريف العلماء ملا شريف مازندرانى ملقب به آخوند مطلق اليوم مرد با يك زنش و يك دختر و يك پسرش به چند يوم قبل . . . » .\r\nو شرح داستان اين يادداشتها در جلد دوم « فهرست كتب خطى كتابخانه‌هاى اصفهان .\r\nخطى » مذكور است . م .\r\n","page_name":" 1272 ","page_number":252},
  {"content":"\r\n\r\n\r\n* ( 671 - وفات مرحوم آقا سيد محمد باقر 26 قزوينى ) * * ( اعلى اللّه مقامه ) *\r\nوى فرزند مرحوم سيد احمد 25 قزوينى است ( كه در جلد اول ، سال 1199 عنوان 48 گذشت ) ، و خود از بزرگان علما و فقها بلكه از جملهء اوليا و اوتاد و صاحب مقامات عاليه و كرامات زاكيه و نمونه‌ئى از دائى بزرگوارش مرحوم سيد بحر العلوم ( أعلى اللّه مقامه ) بوده ، و مرحوم حاجى نورى ( نور اللّه تعالى روحه الشريف ) در « دارالسلام » شطرى از كرامات او را ذكر كرده ، و هم در « مستدرك 3 : 400 » و نيز در « الكرام البررة : 169 » شرح احوال او را نوشته‌اند ، و از آنها چنين برآيد كه :\r\nاو در نزد سيد بحر العلوم و شيخ جعفر نجفى درس خوانده ، و هم از آن دو بزرگوار روايت نموده ، و در طاعون عراق واقع در اين سال ( 1246 ) جد بزرگوارش حضرت امير المؤمنين ( عليه السلام ) پيش از وقوع آن ، در خواب خبر بوى داده و فرموده آخر كسى كه از آن وفات مىكند همانا تو خواهى بود ، و چون آن بليه واقع شد و هركسى به طرفى فرار كرد وى مانند كوه راسخ ايستادگى نموده و همى همت در تجهيز اموات با كثرت آنها بطور محير العقول كه مخصوصا در يك هفته شمار آنها به روزى هزار نفر رسيد از خود ابراز داشت و هيچ‌كس از مشاهير علما را چنين توفيقى دست نداد ، و او اول بامداد بحرم مطهر آمده و زيارتى مختصر مىخواند و در ايوان حجره متصل بدر شرقى بر طرف راست وارد شونده بصحن مىنشست و چندين نفر را معين نموده كه بتجهيز اموات پردازند ، گروهى براى برداشتن جنايز ، و گروهى براى تغسيل ، و گروهى براى طواف و گروهى براى دفن و هكذا ، و خود بدان‌همه نماز مىخواند ، و در اول صبح كه مىآمد بيست سى جنازه حاضر بود ، حتى اينكه در يك روز هزار جنازه جمع شد و او بر هريك به ترتيب مقرر در شرع بدون اخلال بر مستحبى نماز\r\n\r\n","description":"","footnote":"","page_name":" 1273 ","page_number":253},
  {"content":"\r\n\r\nخواند ، و همانا چند جنازه را مىآوردند و او ايستاده بر آنها نماز مىخواند و چند جنازه ديگر مىآوردند و اگر مىديد كه بعد از نماز در برداشتن آنها قصورى رخ داده خود عبا را بر شانه انداخته و آنها را بلند مىكرد و بجانب ايوان شريف مىبرد ، و وقت زوال براى صرف نهار به خانه مىرفت ، و سيد صالح بزرگوار سيد على عاملى از طرف وى بدان كار مىپرداخت و باز خود آمده و تا غروب بدان امور مشغول بود و درون حجرات را مىديد كه مبادا ميتى در آنها مانده باشد ، و در اين اوقات اموال كثيره از اموات عديده برحسب وصيت آنها نزد وى جمع شده و او همه را بمصارف خود مىرسانيد ، و اين امور همانا از قوت ربانيه و تسديدات الهيه و توفيقات سماويه و فقاهت احمديه و همت علويه ناشى شده ، و لا يلقيها الا ذو حظ عظيم .\r\nو هم در « مستدرك » ( محل مرقوم ) دارد كه آن بزرگوار را خوش نمىآمد كه دست او را ببوسند و همى دست خود را از بوسيدن مردم پس مىكشيد ، و آنها متوجه شده بودند كه وقتى او در حرم مطهر مشرف مىشد چنان مستغرق بحار عظمت حضرت حق تعالى ( جل‌جلاله ) مىشد كه هيچ حال خود را نمىفهميد ، آن وقت هجوم آورده و بفيض دست‌بوسى وى نائل مىشدند . و وقتى با جمعى در كشتى نشسته و از زيارت حضرت سيد الشهداء ( عليه السلام ) برگشته بنجف مىرفتند كه بادى سخت وزيده و يك نفر خيلى مضطرب و متزلزل بود ، آن جناب بوى فرمود چرا مىترسى ؟ همانا باد و رعد و برق منقاد امر حضرت حق ( جل‌جلاله ) مىباشند ، و با پر عبا اشاره بباد نمود مانند اينكه پشه را مىراند و فرمود قرار بگير ! پس همان دم باد ايستاده و كشتى مانند اين بود كه در گل فرو رفته باشد .\r\nو بالاخره ، مرحوم سيد صاحب عنوان كتابى دارد بنام « جامع الرسائل » در عبادات كه در آن رسائل شيخ جعفر نجفى را گرد آورده ، انجام تأليف نماز آن سنه 1241 ، انجام تأليف روزه سنه 1242 .\r\nو جماعتى در نزد او درس خوانده‌اند ، از آن جمله برادرزاده‌اش سيد محمد مهدى كه وى هم از او روايت مىكند .\r\nو او بعد از مغرب شب عرفه ( نهم ذى الحجة الحرام ) اين سال - مطابق ( . . . ) جوزا ماه\r\n\r\n","description":"","footnote":"","page_name":" 1274 ","page_number":254},
  {"content":"\r\n\r\nبرجى - بطاعون عام وفات كرد .\r\nدر « مستدرك ، صفحه مذكوره 431 » در حاشيه فرمايد : مادر آن بزرگوار كه خواهر سيد بحر العلوم بوده از عارفات مشهورات بورع و عقل و ديانت بوده و زمانى بيمار شده و برادرش سيد بزرگوار بديدن او رفت و فرمود تو از اين مرض بهتر مىشوى و بفيضى مىرسى كه من بدان نمىرسم و آن اين است كه تو چون وفات مىكنى شيخ حسين نجف بر تو نماز مىكند و من چون وفات مىكنم او بر من نماز نمىخواند ، و وجه آن در ترجمه سيد محمد مهدى شهرستانى گذشت .\r\nو در ترجمه سيد مذكور ( صفحه 397 ) فرمايد كه چون سيد بحر العلوم وفات كرد و از تغسيل و تكفين آن فراغت حاصل شد جنازه را براى نماز و طواف بصحن مطهر آوردند و وجوه علما همه حاضر بودند ، همچون شيخ جعفر و شيخ حسين نجف و غيره كه ناگهان سيد شهرستانى صفوف جمعيت را شكافته و با لباس سفر وارد شد و فرمود من در كربلا نماز ظهر را خواندم كه نامه‌ئى رسيد كه مردم از حيات سيد نااميد شده‌اند پس من حركت بنجف نمودم .\r\nو بالاخره او را در محله عماره دفن نمودند و قبر مطهرش آنجا در گنبدى عالى معروف است .\r\nو فرزندش سيد جعفر 27 در سال 1265 بيايد .\r\nو ديگر از تأليفات صاحب عنوان غير از « جامع الرسائل » كه آن را يك بشمار آوريم : دويم كتاب « الوجيز » در فقه . سيم كتاب « الوسيط » . چهارم كتاب « الفلك المشحون » در احوال حضرت حجت ( عجل اللّه تعالى فرجه ) .\r\n\r\n* ( 672 - تولد ميرزا جعفر 36 آل صدر ، عاملى ) *\r\nوى فرزند مرحوم سيد ابو الحسن 35 عاملى است كه در ( 1275 ) بيايد ، و خود\r\n\r\n","description":"","footnote":"","page_name":" 1275 ","page_number":255},
  {"content":"\r\n\r\nمردى عالم و فاضل و اديب و شاعر بوده ، و شرح احوالش در « اعيان الشيعة ، جزء 15 جلد 16 » و « الذريعة 6 ش 953 و ج 9 ش 1212 » ، نوشته و از آنها با ملاحظهء بعضى از مواضع ديگر چنين برآيد كه :\r\nاو در بعد از زوال روز آدينه هيجدهم ماه ذى الحجة الحرام ( عيد غدير مبارك ) اين سال - مطابق ( . . . ) جوزا ماه برجى - در نجف متولد شده ، و در نزد حاجى شيخ مهدى آل كاشف الغطا ( كه در 1289 بيايد ) درس خوانده ، و پس از چندى مسافرت بتهران و هم آنجا سكونت نمود ، و ثروت و مكنتى وافر فراهم فرمود ، و « حاشيه‌ئى بر قوانين » و نيز « ديوانى در اشعار » دارد ، و در أواسط ماه رمضان المبارك سنه هزار و دويست و نود و هفت - مطابق ( اسد - سنبله ) ماه برجى - در تهران وفات كرد . و اعقاب او در كرمان شاه مىباشند ، از سه پسر بنام سيد ابو الحسن 37 و سيد موسى 37 و سيد محمد على 37 .\r\n\r\n* ( 673 - وفات سيد احمد بن عرفان هندى ) *\r\nوى به‌طورىكه در « رساله احوال سيد عبد الحى حسنى ، ص ج » نوشته صاحب دعوت و جهاد بوده و كتابى بنام « الصراط المستقيم » تأليف كرده ، و در اين سال وفات نموده .\r\n\r\n* ( 674 - تولد مولوى سيد احمد حسين زنگيپورى ) *\r\nوى فرزند مولوى سيد كرم حسين صاحب زنگيپورى از ضلع غازىپور ، و خود مردى عالم و فاضل بوده ، و به‌طورىكه در « الكرام البررة : 118 ش 230 » فرموده در اين سال متولد شده و علوم اوليه و آليه را در نزد پدر خود ( كه از علماء أعلام بوده ) خواند ، آنگاه در نزد سيد\r\n\r\n","description":"","footnote":"","page_name":" 1276 ","page_number":256},
  {"content":"\r\n\r\nحسين بن دلدار على و ميرزا محمد على قائمة الدّين درس خواند ، چنان كه هم در معقول در نزد چند نفر از علماء عامه در لكهنو شاگردى كرد همچون مولوى ولى اللّه حنفى و مولوى ترابعلى حنفى . و آخر پس از مدت بيست و شش سال عمر ، در سنه هزار و دويست و هفتاد و دو وفات كرد .\r\n\r\n* ( 675 - تولد توحيد ، شاعر شيرازى ) *\r\nوى مرحوم ميرزا اسماعيل فرزند پنجم درياى فضل و كمال مرحوم وصال شاعر شيرازى است كه در جلد اول ( سال 1197 ص 61 عنوان 33 ) گذشت .\r\nدر « فارسنامه ناصرى ، گفتار 2 : 71 » پس از ذكر تولد او در اين سال درباره آن جناب چنين نوشته : قصيده را نيكو سرودى ، و غزل را به طرز خواجه حافظ نيكو و با حالت گفتى ، جميع خطوط را خوش نوشتى خاصه خط نسخ را ، كه معتقد من بنده اين است كه از جميع استادان سلف و معاصرين بهتر نوشت ، خاصه قلمهاى بسيار خفى را كه تاكنون كسى به آن خوشى ننوشته است ، آواز دلكشش آتش بجان سوختگان افكندى و دود از نهاد مستمعان برآوردى . و پس از مدت چهل سال در سنه هزار و دويست و هشتاد و شش به مرض وباى عام بدرود جهان فرمود و در پهلوى برادر ارجمند خود مرحوم داورى دفن شد . آنگاه قصيده‌ئى بسيار زيبا و دلربا از او نقل كرده .\r\nو در « طرائق » فرمايد : در اين عاريت‌سرا از ازدواج و توالد بهره‌اى نبرد و خلفى جز هنر برجا نگذاشت ، انتهى .\r\nحيف دانا مردن و صد حيف نادان زيستن ! و در « المآثر و الآثار : 205 » وى را در عنوانى مخصوص ذكر كرده و فرمايد : خلف ميرزا كوچك وصال است كه خاندان ايشان در فضائل ايران سرآمد هر دودمان بوده و هست و تخلص داورى مىكرد ، انتهى مختصرا .\r\n\r\n","description":"","footnote":"","page_name":" 1277 ","page_number":257},
  {"content":"\r\n\r\n\r\n* ( 676 - وفات شيخ جعفر آل محيى الدّين عاملى ) *\r\nآل محيى الدّين كه آنها را آل ابو جامع نيز مىگويند خانواده‌ئى هستند در نجف كه در سال 1237 ( ص 1049 ) گذشت . و شيخ جعفر فرزند شيخ محمد بن شيخ يوسف بن شيخ جعفر بن شيخ على مذكور در سال و صفحه مرقومه ، و خود از اجلاء علماء اين خانواده است كه بنا بمرقومات « الكرام البررة : 238 ش 529 » عالم فاضل كاتب جليل عظيم معظم محترمى بوده ، و همانا پدرش شيخ محمد از علما بوده ، و صاحب عنوان ترجمهء او را پس از وفاتش در پشت نسخه‌اى از « وافى » مملوك او نوشته . و خود در اين سال وفات كرده ، و همچنين برادرش شيخ شريف و جميع اولاد و اكثر عيالش همه بطاعون اين سال وفات كردند .\r\n\r\n* ( 677 - تولد سيد حسين عابد 34 كربلائى ) *\r\nوى فرزند مرحوم سيد محسن 33 صراف بن سيد مرتضى 32 بن سيد محمد 31 بن امير سيد على كبير 30 كربلائى است .\r\nامير سيد على كبير 30 در جلد دويم ( سال 1207 ص 321 شماره 126 ) گذشت . و سيد حسين صاحب عنوان از جمله علما بوده كه در اين سال متولد شده و تأليفاتى دارد : اول « بياضى در ادعيه و ختوم » . دويم كتاب « دموع الشمعة » در ادعيه شب جمعه ، انجام تأليف آن سنه 1304 .\r\nو در نيمهء ماه ذى القعدة الحرام سنه هزار و سيصد و نوزده ، چنان كه در كتاب « نابغة العراق : 7 و 8 » نوشته - مطابق دوشنبه 5 حوت ماه برجى - وفات كرده ، و خلف با شرف بزرگوار وى سيد هبة الدّين شهرستانى 35 در ( 1301 ) بيايد .\r\n\r\n","description":"","footnote":"","page_name":" 1278 ","page_number":258},
  {"content":"\r\n\r\n\r\n* ( 678 - وفات شيخ خلف بن عسكر كربلائى ، ره ) *\r\nوى از علما و فقها بوده ، و در « روضات الجنات : 266 » و « الذريعة 13 : 322 » شرحى دربارهء وى نوشته‌اند بمفاد اينكه : او شاگرد آقا سيد على كربلائى بوده و « شرحى بر شرايع » نوشته كه قريب به « جواهر » مىباشد . و بر علمائى كه پس از استاد مذكور او آمده‌اند چندان فضلى نمىديده ، و فقط از كثرت تتبع سيد حجة الاسلام رشتى تعجب مىنموده ، و در اين سال بطاعون وفات كرده ، و در حجره نزديك باب السدره در صحن مطهر حضرت سيد الشهداء ( عليه السلام ) دفن شده .\r\n\r\n* ( 679 - وفات سيد عبد الغفور يزدى ، ره ) *\r\nوى فرزند مرحوم سيد محمد اسماعيل حسينى ، و خود از علما و فقها بوده و كتابى بنام « التحفة الغروية » در حاشيه بر « قوانين » نوشته كه در آخر رجب سنه 1244 در نجف از تأليف آن فارغ شده ، و هم در نجف در اين سال بطاعون وفات كرده .\r\n\r\n","description":"","footnote":"","page_name":" 1279 ","page_number":259},
  {"content":"\r\n\r\n\r\n* ( 680 - وفات مرحوم شيخ عبد اللّه مامقانى ، رحمه اللّه ) *\r\nمامقان قصبه‌ئى است معروف در پنج فرسنگى تبريز به طرف جنوب .\r\nو شيخ عبد اللّه فرزند محمد باقر بن على اكبر بن رضا ، و خود از جمله علما و فقها بوده و خط را خوب مىنوشته ، و تمولى فراوان از پدران خويش داشته ، و همانا او چندى در كربلاى معلى در نزد مرحوم آقا سيد على كربلائى ( كه در سال 1231 ش 423 ص 901 گذشت ) درس خوانده ، و پس از وفات او كه شاگردان آن حوزهء متبركه متفرق شده و رعايت وصيت او را ( كه در « قصص العلماء » در ترجمه ملا عبد الكريم ايروانى نوشته كه وى فرموده بود : پس از من مجلس درس فرزندم سيد محمد را نشكنيد و بدرس او حاضر شويد ) ننمودند و هريك به طرفى متفرق شدند ؛ او نيز بمامقان بازآمد ، و بعد از چندى كه بواسطهء مرور زمان لزوم آن وصيت ساقط شده با اهل‌وعيال خود باز بكربلا رفت و در محلهء دروازهء نجف سكونت نمود و روزها را در همان محله و شبها در ايوان حسينى بامامت مشغول و هم مرجع تقليد جمعى از مردم آذربايجان گرديد ، و با شيخ محمد حسين صاحب « فصول » و شيخ خضر شلال رفاقتى تام بهم رسانيد ، و « رساله‌ئى در مسائل عمليه » و هم « كتابى در فقه استدلالى » شامل مباحث زكات و خمس و روزه و اعتكاف و حج تأليف كرد كه در بامداد روز شنبه 12 رجب سنه 1245 از اعتكاف آن فارغ شده .\r\nو بالاخره در اين سال بطاعون عام ( كه در أواخر سال پيش و اين سال دومرتبه بفاصله شش ماه در عراق عرب و ايران بطورى سخت واقع شد و جماعتى از بزرگان و معاريف بدان وفات كردند كه در اين دو سال اشاره ببرخى از آنها شده ) وفات كرد و در ايوان مرقوم ، در جاى نماز خود دفن شد ، و فرزندش مرحوم شيخ محمد حسن در سال ( 1238 ش 532 ص 1056 ) گذشت .\r\n\r\n","description":"","footnote":"","page_name":" 1280 ","page_number":260},
  {"content":"\r\n\r\n\r\n* ( 681 - وفات مخزن ، شاعر كرمانشاهى ) *\r\nمخزن ، نامش عبد المحمد و از شعرا و اهل خط و معاريف آن بلد بوده و همواره بمعلمى فرزندان اكابر و أعيان مىگذرانيده ، و در اين سال به سىسالگى بطاعون وفات نموده « 1 » .\r\n\r\n* ( 682 - وفات شيخ علينقى بن شيخ احمد ) *\r\nدر كتاب « مؤلفين كتب چاپى 4 : 602 » چنين كسى را بدين‌طور عنوان كرده ، بوجهى كه وفاتش را در اين سال مىرساند ، و كتابى بنام « نهج المحبه » در اثبات ائمه اثنى عشر ( عليهم السلام ) بوى نسبت داده .\r\n\r\n* ( 683 - تولد مرحوم اعتضاد الممالك 35 تبريزى ) *\r\nوى مرحوم حاجى ميرزا كاظم خان 35 بن حاجى ميرزا عبد الوهاب 34 بن حاجى ميرزا جعفر وكيل الرعايا 33 بن حاجى ميرزا عبد الوهاب وكيل 32 بن حاجى ميرزا محمد على 31 بن ميرزا صدر الدّين 30 بن ميرزا محمد على قاضى 29 طباطبائى است .\r\nمرحوم ميرزا محمد على قاضى 29 در سال 1220 ( ص 701 ) گذشت ، و آنجا باز نموديم كه وى سه پسر داشته كه يكى از آنها ميرزا صدر الدّين 30 بوده و وعده كرديم كه وى\r\n\r\n\r\n","description":"","footnote":"\r\n( 1 ) مآخذ راجع به مخزن در « فرهنگ سخنوران » مذكور است . م .\r\n","page_name":" 1281 ","page_number":261},
  {"content":"\r\n\r\nرا در اين سال بياوريم . اينك بوفاء آن وعده آمده و گوئيم كه :\r\nميرزا صدر الدّين مرقوم از رجال مشهور آذربايجان در عهد خود ، و مشهور بميرزا صدراى وكيل بوده ، زيراكه چنان كه در « شجره‌نامه سادات وهابىها : 49 » نوشته ؛ وى وكيل رعاياى آذربايجان و امين آنها در تأديهء ماليات ديوانى بوده ، و بعد از او تا تشكيلات جديد عصرى در وزارت ماليه اين دو منصب و لقب در أعقاب او استقرار داشته و به‌همين‌جهت آنها را بهريك از اين دو كلمه يعنى هر شعبه‌اى از آنها را بنامى ( وكيلى يا امينى ) مىخوانند نسبت بلقب آبا و أجدادى آنها كه وكيل الرعايا ، يا امين الرعايا ( يا بطور اختصار وكيل يا امين ) مىخوانده‌اند ، و در اين اواخر اين دو كلمه وكيل و امين را نام خانوادگى خود قرار داده‌اند .\r\nو همانا صاحب عنوان از شعبه وكيلىها مىباشد ، و اين ميرزا صدر الدّين طبق « شجره‌نامه » مذكوره سه پسر داشته : يكى ميرزا افضل 31 كه وى را فقط در صفحهء 27 ذكر كرده و عقبى براى او ننوشته ، و ديگر ميرزا ابراهيم 31 وكيل الرعايا كه در اين صفحه تا صفحه 30 اعقابى كثيره براى او آورده .\r\nو ديگر حاجى ميرزا محمد على 31 كه در عمود اين نژاد افتاده و در صفحه 31 ذكر شده و در صفحه 52 وفاتش را در سنه 1196 نوشته و در صفحه 31 دو پسر براى او آورده :\r\nيكى ميرزا لطف اللّه 32 كه هم در اين صفحه پسرى 33 از او آورده . و ديگر حاجى ميرزا عبد الوهاب 32 كه نيز در اين صفحه نام او را برده ، و در صفحه 52 نوشته كه او در سنه 1214 در سجدهء دويم نماز فجأتا وفات كرد . و در صفحه 31 پسرانى از او نوشته :\r\nيكى حاج ميرزا يوسف 33 با اعقابى اندك ، و در صفحه 57 نوشته كه وى در سنه 1205 متولد شده و در سنه 1282 وفات كرده ، و در صفحه 52 وفات او را در سنه 1273 نوشته ، و ديگر حاج ميرزا محمد على 33 با اعقابى نسبة مفصل . و ديگر حاجى ميرزا جعفر وكيل‌الرعاياى 33 كه در عمود اين نسب است و او را در صفحه 32 نوشته ، و در صفحه 53 وفاتش را در سنه 1239 ذكر كرده و در صفحه 32 سه پسر براى او آورده : يكى ميرزا\r\n\r\n","description":"","footnote":"","page_name":" 1282 ","page_number":262},
  {"content":"\r\n\r\nمصطفى قلى 34 و ديگر ميرزا ابو الفتح 34 كه در صفحه 53 وفاتش را در سنه 1281 نوشته ، و براى اين هر دو در ص 32 اعقابى آورده . و ديگر ميرزا شفيع 34 كه عقبى براى او نياورده . آنگاه در صفحه 33 پسر ديگر حاجى ميرزا جعفر 33 را كه حاجى ميرزا عبد الوهاب 34 معروف بميرزا پاشا بوده ذكر كرده ، و در صفحه 54 وفاتش را در نجف در سنه 1277 نوشته و گويد هم آنجا دفن شده . و در صفحه 33 هفت نفر پسر براى او نوشته :\r\nچهار نفر بلاعقب و سه نفر با اعقاب كه از آن سه نفر يكى حاج ميرزا نصير خان 35 و ديگر ميرزا عليخان 35 مىباشند ، و در ص 54 وفات اين دو نفر را به ترتيب در سنه 1304 و 1318 نوشته .\r\nو ديگر حاجى ميرزا كاظم خان 35 معروف بحاجى وكيل و ملقب باعتضاد الممالك صاحب اين عنوان كه از ادباى نامى آذربايجان و سخنوران معروف تبريز است .\r\nدر « المآثر و الآثار : 215 ستون 2 » وى را در عنوانى مخصوص ذكر كرده ، و فرمايد از كدخدايان دارالسلطنهء تبريز است و در فنون فضائل از عظماء علما محسوب مىشود ، انتهى .\r\nو او در اين سال در تبريز متولد شده ، و در احوال و انساب سادات وهابيه تتبعى تمام نموده و اطلاعى وافر فراهم فرموده ، و در سنه 1263 به مكه معظمه رفته ، و در سنه 1315 « طومارى در انساب سادات وهابيه آذربايجان » تأليف كرده . و پس از مدت نود و پنج سال عمر ، در سنه هزار و سيصد و چهل و يك ( چنان كه در كتاب « دانشمندان آذربايجان » نوشته ) در تبريز وفات كرده ، و در « شجره‌نامهء سادات وهابيه » تأليف حاجى ميرزا محمد حسين قاضى ( كه در 1321 بيايد ) در صفحه 54 وفات او را در سال 1337 نوشته ، و هم در شجره‌نامه مذكوره ( ص 33 ) سه نفر پسر بنام‌هاى ميرزا موسى خان وكيل 36 و ميرزا سعيد خان ناصر لشكر 36 و ميرزا صادق خان اجلال الممالك 36 براى او نوشته .\r\nو چون در اين ترجمه و برخى از تراجم ديگر ذكرى از مآخذ انساب سادات وهابيه تبريز شده بىمناسبت نمىدانم كه بنويسم آنچه تاكنون اين فقير دانسته‌ام در چندين محل احوال و أنساب اين خانواده نوشته شده : اول همين « طومار » صاحب عنوان . دويم « شجره نامهء سادات وهابىها » بنام « خاندان عبد الوهاب » تأليف ميرزا محمد على قاضى تبريزى\r\n\r\n","description":"","footnote":"","page_name":" 1283 ","page_number":263},
  {"content":"\r\n\r\nكه در ( 1330 ) بيايد . سيم « هدية لآل عبا » « 1 » .\r\n\r\n* ( 684 - وفات مرحوم سيد كاظم 27 كاظمينى ، ره ) *\r\nوى فرزند مرحوم آقا سيد محسن 26 كاظمينى ( ره ) بلكه بزرگترين فرزندان آن جناب است كه در ( 1227 ) گذشت « 2 » و خود از علما و معاريف عصر بوده ، كه در نزد پدر بزرگوار و سيد عبد اللّه شبر درس خوانده و جمله‌اى از مسودات پدر را ببياض آورده ، و « مجموعه‌اى در ادعيه و أذكار » تأليف كرده ، چنان كه در « الذريعة 20 : 64 ش 1921 » فرموده . و او با عظمت و رياستى شايسته عمرى را بسر آورده ، تا در اين سال بطاعون وفات كرده .\r\nو فرزندانى داشته :\r\nاول مرحوم سيد محمد على 28 كه از علما بوده ، و در نزد جد خود آقا سيد محسن درس خوانده و پس از او در تدريس و تأليف و قضاوت در كاظمين بجايش نشست ، و كتب چندى تأليف كرده : اول كتاب « احكام الشريعة » در فقه . دويم « حاشيه بر كتاب منية اللبيب » در شرح « تهذيب » تأليف سيد عميد الدّين حلى كه شرح بر « تهذيب طريق الوصول الى علم الاصول » تأليف دائيش علامه حلى ؛ در اصول فقه است . سيم « رساله‌ئى در حجيت مظنه » . چهارم « مجموعه‌اى در نوادر متفرقه » از فقه و اصول و رجال و غيره كه در « ذكرى المحسنين » فرمايد داراى بسى از فوائد است ، و او در زمان حيات پدر مانند دو نفر برادران خود مرحومان سيد جواد 28 و سيد حسن 28 بلاعقب وفات كرد .\r\n\r\n\r\n","description":"","footnote":"\r\n( 1 ) اين كتاب در مقدمه جلد اول ( ص 7 ) اجمالا معرفى شده است . و مأخذ چهارم :\r\n« شجره‌نامه سادات وهابيه » آقاى حاج سيد محمد حسين طباطبائى است كه در صفحه قبل ذكر شد . م .\r\n( 2 ) رجوع شود به شرحى كه بلافاصله پس از اين ترجمه مىآيد . م .\r\n","page_name":" 1284 ","page_number":264},
  {"content":"\r\n\r\n* ( تذكر و استدراك ) * در ترجمه سابقه ( ش 684 ص 1284 ) مؤلف شرح حال مرحوم آقا سيد محسن كاظمينى را حواله بسال ( 1227 ) داده است . پس از مراجعه بمسودات كتاب معلوم شد كه ايشان از مبيضه كردن يك صفحه از سال مرقوم را كه مشتمل بر شرح آقا سيد محسن كاظمينى و مصور شاعر مشهدى و ميرزا فتحعلى آخوندزاده تبريزى بوده غفلت نموده و لذا تراجم اين سه نفر در طبع نيامده است .\r\nدرباره مصور شاعر مشهدى فقط - بنقل از « مجمع الفصحا » - چنين در مسودات كتاب آمده است كه : وى حاجى ميرزا عليقلى بن حاجى رضا قلى ، و خود از شعراء زمان و نقاشى باهنر بوده ، و در سال ( 1227 ) در تهران متولد شده ، و بمناسبت نقاشى تخلص خود را مصور نهاده و اشعار بسيارى گفته ، انتهى .\r\nو شرح حال ميرزا فتحعلى آخوندزاده تبريزى را در سال فوتش كه ( 1295 ) بوده خواهيم آورد .\r\nدر اينجا شرح حال مرحوم آقا سيد محسن كاظمينى را با وضع شماره ترتيب مسلسل كتاب - بمناسبت ترجمه فرزندش كه گذشت - عينا از مسودات نقل مىكنيم . م .\r\n\r\n* ( 685 - وفات مرحوم آقا سيد محسن 26 كاظمينى ، ره ) *\r\nوى فرزند مرحوم سيد حسن 25 بن سيد مرتضى 24 بن سيد شرف الدّين 23 بن سيد نصر اللّه 22 بن سيد زر زور 21 بن سيد ناصر 20 بن سيد منصور 19 بن نقيب عماد الدّين\r\n\r\n","description":"","footnote":"","page_name":" 1285 ","page_number":265},
  {"content":"\r\n\r\nابو الفضل موسى 18 بن على 17 بن ابو الحسن محمد 16 بن عماد 15 اعرجى است .\r\nعماد 15 كه اءرا ( عمار - حماد ) هم نوشته‌اند در 1193 ( ص 5 شماره 3 ) گذشت .\r\nو سيد مرتضى 24 از علماء عصر خود بوده ، و كتب چندى در مواعظ و اخلاق تأليف كرده و در سنه 1181 وفات نموده و در كاظمين در كوچه نزديك صحن مطهر به سمت شمال در مقبره مرفوعه كه خاص اين خانواده أعرجيين است دفن شده ، و دو فرزند ما از او مىآوريم :\r\nيكى سيد راضى ( كه در 1308 بيايد ) .\r\nو ديگر مرحوم آقا سيد محسن صاحب اين عنوان ، كه او از اعاظم علما و اجلهء فقها بوده ، و در فقه و اصول و نظم شعر سمت استادى بر بسيارى از معاصرين خود داشته . و او در سنه هزار و صد و سى - مطابق ( 1096 - 1097 ) شمسى - در بغداد متولد شده . و كتب بسيارى تأليف كرده ، از آن جمله :\r\nكتاب « وسائل الشيعة » بسوى أحكام شريعت ، در فقه ، كه شامل اجزائى چند و به ترتيب معهود تأليف نشده ، بلكه دو جزء در طهارت است : 1 - طهارت مائيه ، انجام تأليف آن 27 شعبان سنه 1221 ، 2 - طهارت حدثيه . و پنج جزء در نماز ، پس كتب عقود به ترتيب ، و بعد از آن مواريث ، و بعد قضا و شهادات ، پس حدود و ديات است .\r\nو او پس از مدت نود و هفت سال قمرى عمر ، در اين سال ( يعنى سال 1227 قمرى ) در كاظمين وفات كرد ، و در بقعه‌ئى مخصوص كه بنام خود او مشهور است ، در مقبره مرفوعه در مسجد خودش ، نزد در مدرسه‌اش دفن شد . و وفات او در اين سال نص « ذكرى المحسنين » است كه مخصوص احوال او تأليف شده . ليكن در « نجوم السماء » در 21 ماه رمضان سنه 1231 و در « مستدرك » در 1240 و در « روضات » در أوائل عشر رابع اين مائه نوشته ؛ كه همه اشتباه است .\r\nو او را فرزندان چندى بوده : اول آقا سيد على 27 كه از علما بوده و در حيات پدر بلكه حيات آقاى بهبهانى در شب قدر وفات كرده و عقب او منحصر به دخترى 28 بوده . دويم مرحوم سيد كاظم 27 كه در ( 1246 ) بيايد . سيم مرحوم سيد محمد 27 كه فقيه و عابد و زاهد بوده و در كربلا در آستانه در دويم حرم مقدس دفن است . و فرزندش سيد صادق 28 بوده كه بايران مهاجرت نموده و مفقود الاثر گرديده ، و دخترى كه آسيه 28 نام داشته .\r\n\r\n","description":"","footnote":"","page_name":" 1286 ","page_number":266},
  {"content":"\r\n\r\nچهارم مرحوم سيد ابو الفضل حسن 27 كه عالمى محقق و متبحر بوده ، و كتابى مانند « شرايع » بنام « جامع الجوامع » از طهارت تا حج مفصلا در فقه تأليف كرده ، و در سفر حج وفات نموده .\r\nو عقب آقا سيد محسن منحصر است در اعقاب اين سيد حسن از سه پسرش : سيد مهدى 28 و سيد فضل اللّه 28 و سيد محمد 28 ( 1303 ) .\r\nرجوع شود به « الذريعة 9 : 976 ش 6387 » و « نقباء البشر : 1637 ش 2192 » « 1 » .\r\nپايان شرح حال مرحوم سيد محسن كاظمينى از مسودات كتاب . م .\r\n\r\n\r\n","description":"","footnote":"\r\n( 1 ) در موضع مرقوم ذريعه گويد : « ديوان محسن اعرجى » ، و او سيد محسن بن حسن شهير به مقدس اعرجى كاظمى است ، صاحب كتابهاى « المحصول » و « العدد » در رجال و غير اين‌ها ، وفاتش 1227 ، ترجمه او را مرحوم سيد حسن صدر الدّين در « ذكرى المحسنين » آورده و گفته است كه در ديوانش اشعار رائقه‌اى است در مراثى و غيرها ، انتهى .\r\nو در موضع مرقوم از « نقبا » سيد عيسى اعرجى را عنوان نموده و گويد : وى فرزند سيد جعفر بن سيد محمد آل سيد محسن اعرجى كاظمى است ، و خود عالمى كامل و اديبى جليل از رجال و اعلام خاندان خود بوده ، و در نزد علماء عصرش درس خوانده ، و در ادب و شعر براعتى يافته ، و در حدود 1330 فوت شده است . نامش در كتاب « نفحة بغداد » آمده و مقدارى از اشعارش را در آن آورده ، كه از جمله اشعارى است كه در تهنيت پسر عمش سيد احمد بن سيد حسن بن سيد محمد مهدى بن حسن بن محسن مقدس اعرجى سروده است ، انتهى . م .\r\n","page_name":" 1287 ","page_number":267},
  {"content":"\r\n\r\n\r\n* ( 686 - وفات شيخ محمد ابن رسول شافعى سلمانيه‌ئى ) *\r\nوى از معاريف علماى سنى اشعرى است كه در سنه هزار صد و هشتاد و يك - مطابق ( 1146 - 1147 ) شمسى - در قريهء جارثاى سلمانيه متولد شده ، و « تعليقى بر تعليق سيالكوتى » بر « حاشيهء خيالى » بر « شرح محقق تفتازانى بر كتاب العقائد النسفيه » نوشته .\r\nتوضيح اينكه شيخ نجم الدّين ابو حفص عمر نسفى كتابى بنام « العقائد » در توحيد و عقايد تأليف كرده كه بعنوان « العقائد النسفيه » مشهور شده ، و محقق تفتازانى شرحى بر آن نوشته و شيخ احمد خيالى حاشيه‌ئى بر آن شرح نوشته ، و شيخ عبد الحكيم سيالكوتى حاشيه‌ئى معروف به « زبدة الافكار » بر آن نوشته ، و اين ابن رسول تعليقى بر حاشيه سيالكوتى نوشته .\r\nو در اين سال - چنان كه در « معجم المطبوعات : 108 » فرموده - در قصبهء صاوق‌بلاق مطعونا شهيدا وفات كرده .\r\n\r\n* ( 687 - تولد محمد خان دشتى فارسى ) *\r\nدشتى ( چنان كه در « فارسنامه » گفتار 2 : 210 » فرموده ) ناحيهء وسيعى است از گرمسيرات فارس در ميانه جنوب و مغرب شيراز كه قصبهء آن قريهء كاكى نزديك بپنجاه فرسخ از شيراز دور افتاده .\r\nو دشتى صاحب عنوان نامش محمد خان و فرزند حاجى خان بن جمال خان بن رئيس حسين خان بن رئيس جمال حاجيانى است ، و اين اشخاص همه پدر بر پدر حاكم و رئيس اين ناحيه بوده‌اند ، و حاجيان نام طايفهء آنان است .\r\n\r\n","description":"","footnote":"","page_name":" 1288 ","page_number":268},
  {"content":"\r\n\r\nو حاجى خان پدر صاحب عنوان در سنه 1278 وفات كرده .\r\nو فرزندش صاحب عنوان از شعرا و اهل ادب عصر خويش در فارس بوده ، و همانا وى در اين سال ( چنان كه در « الذريعة 9 : ش 1935 » فرموده ) متولد شده ، و در كتاب « فارس و جنگ بين الملل : 72 » مولد او را در قصبهء خورموج دشتستان فارس نوشته ؛ و البتّه دشتستان فارس غير از دشتى مىباشد .\r\nو وى بعد از لب گشودن بشعر بمناسبت توطن در دشتى تخلص خود را دشتى قرار داد ، و در سنه 1295 بحكومت دشتى برقرار شد ، و « ديوانى در اشعار » دارد شامل مدايح و غزليات و مراثى و رباعيات كه ديباچهء آن را در سنه 1286 محمد حسن بن محمد حسين آيت تخلص انشا نموده و در آن احوال ناظم صاحب عنوان و تأليفات او را ذكر كرده ، و آنها با ديوان مذكور بدين شرح است :\r\nاول « ديوان » مذكور . دويم كتاب « شيرين و خسرو » . سيم كتاب « طريق السلوك » .\r\nچهارم كتاب « كلام الملوك » . پنجم كتاب « نمكدان » و نسخه‌اى ديگر از اين « ديوان » را حسين خان برادر بزرگ‌تر صاحب عنوان ( كه در سال 1280 و اندى بقتل رسيده ) در شيراز در نزد ميرزا عبد الرحيم خادم تخلص برده و او در سنه 1270 ديباچه‌ئى بر آن نوشته و نام شانزده نفر شعرائى را كه هريك تقريظى بر آن دارند ذكر كرد .\r\nو بالجمله ، صاحب عنوان پس از مدت پنجاه و سه سال عمر ، در سنه هزار و دويست و نود و نه در بوشهر وفات كرد ، و در « فارسنامه ، صفحه مرقومه » اشعارى از او آورده بدين مطلع :\r\n خوش است باده به‌هرحال و خوش‌تر است از آن * كه آخر رمضان است و اول شوال \r\nالى الآخر . و نيز اين بيت را از او آورده :\r\n مگر لاله ز خون كشتگان عشق مىرويد * كه سرتاپا است خون آلوده داغى بر جگر دارد \r\n\r\n","description":"","footnote":"","page_name":" 1289 ","page_number":269},
  {"content":"\r\n\r\n\r\n* ( 688 - قتل محمد اسماعيل دهلوى هندى ) *\r\nدر كتاب « مؤلفين كتب چاپى 1 : 591 » شرحى دربارهء وى نوشته بمفاد اينكه : وى فرزند عبد الغنى ، و در ديانت و رسائى فكر يگانه روزگار بود ، و كتاب‌هاى چندى دارد :\r\nاول كتاب « صراط المستقيم » . دويم كتاب « هديه » . و در اين سال در بالاكوت از توابع پنجاب بقتل رسيده ، انتهى .\r\n* ( وفات شيخ محمد امين سويدى سنى ) * شرح احوال او در سال 1200 ( ص 107 ش 56 ) گذشت .\r\n\r\n* ( 689 - وفات شيخ محمد سعيد سويدى سنى ) *\r\nوى فرزند شيخ احمد سويدى است كه در سال 1210 ( شماره 151 ) گذشت . از كتاب « المسك الاذفر » چنين برآيد كه شيخ محمد سعيد از علما و عرفا بوده و شعر هم مىگفته و در سنه هزار و صد و هشتاد - مطابق ( 1145 - 1146 ) شمسى - متولد شده ، و پس از كسب علوم و كمالات از پدر خود و غيره بخلافت شيخ خالد كرد نقشبندى ( كه در 1242 گذشت ) نائل گرديده ، و مدت‌ها در مدرسهء جامع داود پاشا در طرف كرخ بغداد بتدريس اشتغال ورزيد ، و اينك اين چند بيت از او در مدح حضرت رسول ( صلى اللّه عليه و آله و سلم )\r\n\r\n","description":"","footnote":"","page_name":" 1290 ","page_number":270},
  {"content":"\r\n\r\nنوشته مىشود :\r\n علامات اخلاص الثناء لها رفع * لجزم انخفاض السؤل أو نصب المنع\r\nعلانية ينجاب فى مظهر الخفا * سناها اذا فى المصطفى خصها السمع\r\nعنان العلاء عهد الملا شافع الملا * مزيح البلا محيى البلا لو بلا النفع \r\nو او پس از مدت شصت و شش سال عمر ، در اين سال وفات كرده ، و در مقبره معروف كرخى دفن شده . و يكى از فرزندان او احمد و ديگرى ملا نعمان است كه در ( 1299 ) بيايد .\r\n\r\n* ( 690 - وفات مرحوم سيد محمد مهدى 32 خوانسارى ) *\r\nوى فرزند مرحوم سيد حسن 31 خوانسارى ( ره ) است كه در سال ( 1210 ش 153 ) گذشت .\r\nو خود از علما و محققين بزرگ بوده و همانا در سنه هزار و صد و هشتاد و دو ( چنان كه در « رساله مرحوم آقا ميرزا محمد باقر چهارسوئى » در احوال آباء و أجداد خود « در ص 27 » نوشته ) مطابق سال ( 1148 - 1149 ) شمسى ، در خوانسار متولد شده ، و چندى در نزد پدر خود و همچنين بعضى از أفاضل عتبات مانند آقا سيد على كربلائى درس خواند ، آنگاه مدت زمانى در قم در نزد ميرزاى قمى تحصيل كرد ، و كتب چندى به حبر تأليف درآورد از اين قرار :\r\nاول رساله‌ئى در « حواشى بر مبحث قسم و نشوز شرح لمعه » . دويم رساله‌ئى در « حواشى بر مبحث تحديد كر » آن كتاب . سيم حواشى بسيارى بر ساير مباحث آن متفرقا . چهارم « شرح بر شرح سيوطى بر الفيه » . پنجم « شرح كتاب مبادى الاصول » علامه ، كه تمام نشده ، نه هزار بيت . ششم « شرح بر الفيه شهيد » . هفتم « شرح بر تبصره » علامه ، كه اين دو نيز ناتمام است . هشتم « رساله‌ئى در حساب » . نهم رساله « عديمة النظير » در ترجمه ابو بصير ، از روات معروف كه بغايت مشهور است ، و در « روضات » در ترجمه ميرزاى قمى آن و مؤلفش را در ضمن ترجمه ميرزاى قمى ذكر كرده و وفاتش را در حدود 1246 در حدود شصت و هفت‌سالگى نوشته .\r\nدهم « اشعار و انشاءات و معميات » به عربى و فارسى . يازدهم « حواشى بسيارى بر قوانين »\r\n\r\n","description":"","footnote":"","page_name":" 1291 ","page_number":271},
  {"content":"\r\n\r\nكه آنها را بمؤلف بزرگوار آنكه استادش بود ارائه داده و وى آن را پسنديد و سپس جواب جمله‌اى از آنها را داد .\r\nو او هم از استاد مرقوم خود روايت نموده . و از جمله اشعار وى اين دو بيت در تاريخ وفات برادر خود مرحوم آقا سيد محمد است :\r\n من دوحة شامخة كالجنة * للثقلين البشر و الجنة\r\nوارى الثرى غصنا و تاريخه : \r\n« محمد له رياض الجنة » 1227\r\nو وى در اين سال به شصت‌وچهارسالگى وفات كرده ، و در كربلا ؛ در نزد مرحوم آقا سيد محمد مجاهد دفن شد ، چنان كه در « الذريعة 4 : ش 724 » نوشته ، و در « روضات : 516 » در حدود اين سال گفته ، و شايد مدرك « الذريعة » هم همان قول « روضات » باشد و تقريب را تحقيق گرفته باشد .\r\nو فرزندانش : مرحوم سيد محمد صادق 33 در ( 1308 ) و سيد ابو القاسم 33 در ( 1280 ) بيايند ، و ديگر سيد حسن 33 معروف به آقا ميرزا بابا كه از علماء خوانسار بوده ، و فرزند او حاجى ميرزا يوسف 34 امام جمعه در ( 1312 ) بيايد .\r\n\r\n* ( 691 - وفات شيخ مسعود ، شاعر ازرى ) *\r\nوى فرزند شيخ محمد يوسف ( 1212 ص 448 ) و خود از اهل علم و شعر و ادب در عراق عرب و مشهور به ازرى بوده ، و تصانيف چندى و هم « ديوانى در اشعار » دارد ، و در اين سال وفات نموده ؛ چنان كه در « الذريعة 9 ش 390 » فرموده .\r\n\r\n","description":"","footnote":"","page_name":" 1292 ","page_number":272},
  {"content":"\r\n\r\n\r\n* ( 692 - تولد ميرزا ملكم خان ناظم الدوله ارمنى ) *\r\nوى فرزند ميرزا يعقوب خان ارمنى ، از مردم قصبه جلفاى اصفهان و مردى با فضل و عظيم‌الشان بوده .\r\nدر « المآثر و الآثار : 197 س 2 » وى را ترجمه نموده و درباره او نوشته كه : در فن ديپلوماسى و شعب سياسى مسلم است ، و در غالب فضائل مشرق زمينى و اروپى مقام استادى دارد ، و برخى أعمال عجيبه و علوم غريبه را به سرحد كمال رسانيده ، ترجمه او در اين مختصرات كجا مىگنجد ! انتهى .\r\nو در « مرآة البلدان » فرمايد كه : وى در سنه 1289 لقب ناظم الملك يافت ، انتهى .\r\nو البتّه پس از آن ملقب بناظم الدوله شده كه چندين نفر را ديده‌ايم نخست لقب ايشان اضافه به كلمه الملك و سپس به كلمه الدوله شده همچون حاجى نجم الدوله و غيره .\r\nو به‌هرحال ، ميرزا ملكم خان در اين سال ؛ چنان كه در « الذريعة » است ( يا در سال 1249 ) چنان كه نيز در « الذريعة 8 ش 169 » و كتاب « معاريف » فرموده‌اند ؛ در جلفا متولد شده ، و كتب چندى تأليف نموده ، از آن جمله : كتاب « پير و جوان » در تنقيد برخى از رسوم مشرق زمينى .\r\nو آخر بسعادت اسلام مستسعد شده ، و در سنه 1325 چندين رساله از وى در تهران چاپ زده‌اند كه همه شامل مطالب مربوط ببيدارى ايرانيان در رسوم جديده ، و به ترتيب معروف بدين نام‌ها مىباشد :\r\n1 - اصول تمدن 2 - حرف غريب 3 - رسالهء غيبيه 4 - رفيق و وزير 5 - شيخ و وزير 6 - پولتيكهاى دولتى 7 - تشكيل لشكر و مجلس اداره 8 - سياحى گويد 9 - توفيق امانت 2 جزء 10 - اصول آدميت 11 - اصول مذهب ديوانيان .\r\n\r\n","description":"","footnote":"","page_name":" 1293 ","page_number":273},
  {"content":"\r\n\r\nو بالاخره ، پس از مدت هشتاد و يك سال عمر ، در سنه هزار و سيصد و بيست و هفت در شهر رمه پايتخت ايتاليا وفات كرد ، و در « الذريعة 8 شماره مذكور » در سال 1326 نوشته ، و در كتاب « اميركبير ج 2 چاپ اول : 493 و 94 » مختصرى از احوال او را ذكر كرده بخلاصهء اينكه : وى نام اصليش ميرزا ابراهيم بوده ، و مدتى در كلكته تحصيل كرده و شش سال نزد سيميويچ و مدتى در استرآباد و چندى هم در نزد برادرش ميرزا يعقوب كه با پدر همنام بوده بسر برده ، و در سنه 1267 به سمت مترجمى قونسولگرى همراه حاجى ميرزا حسين خان سپهسالار به بمبئى رفت ، و در سنه 1289 چنان كه در « مرآة البلدان » است لقب ناظم الدوله يافت و بمقام وزير مختارى ايران در لندن و غيره رسيد « 1 » .\r\nسنه 1247 قمرى مطابق سنه 1210 شمسى\r\nيكشنبه غره محرم الحرام ( . . . ) جوزا ماه برجى\r\n\r\n* ( 693 - تولد ناصر الدّين شاه قاجار ) *\r\nوى سلطان احمد ميرزا فرزند محمد شاه قاجار است كه در سال 1222 ( ش 316 ص 740 ) گذشت . و همانا در تمام كتبى كه احوال او در آنها به نظر رسيده او را به همان كلمه ناصر الدّين شاه نوشته‌اند ، الا اينكه در « اعيان الشيعة ( جزو نهم ، جلد دهم ) » نام او را احمد نوشته .\r\n\r\n\r\n","description":"","footnote":"\r\n( 1 ) رجوع شود به « مؤلفين كتب چاپى 4 : 839 » و « مجله ماهانه وحيد ، سال 7 ش 5 ص 617 ش 8 » . يادداشت مؤلف .\r\n","page_name":" 1294 ","page_number":274},
  {"content":"\r\n\r\nو به‌هرحال ، وى از بزرگان سلاطين ايران ، و در تعظيم شعائر اللّه و احترام از علماء شيعه و اهل علم و فضل اهتمامى تمام داشته ، و خود نيز از اهل فضل و كمال بوده ، و شعر هم مىگفته و كتب بسيارى بنام او تأليف شده ، بلكه « المآثر و الآثار » براى ذكر محامد و مآثر چهل سال اول سلطنت او تأليف شده مشتمل بر شانزده باب ، هر بابى نوعى از محاسن زمان وى و از آن جمله باب دهم در ذكر رجال علمى زمان وى كه بغايت مفيد و ممتع و ما را در اين كتاب نقل از آن بسيار شده و مىشود .\r\nالا اينكه مردمان سياسى مىگويند وى براى ترقى و تمدن ايران بيش از اين از مقتضيات زمان خود مىتوانست استفاده كند و نكرد ، و براى نفع شخصى خود ؛ در اين زمينه بسى كوتاهى نمود .\r\nو به‌هرحال ، وى در چهار ساعت و ربع گذشته از شب يك‌شنبه ششم ماه صفر المظفر اين سال - مطابق ( . . . ) سرطان ماه برجى - در قريهء كهنمير تبريز ، بطالع حمل 28 درجه و 2 دقيقه ، از بطن مهدعليا دختر قاسم خان قاجار كه در سال 1220 ( ص 677 ش 272 ) گذشت متولد شده ، و پس از وفات پدر بسلطنت ايران نائل گرديد ، و در 4 شنبه 22 ذىالقعده سنه 1264 رسما بتخت سلطنت جلوس نموده . و سفرى با جلب نظر اولياء دولت عثمانى بعتبات عاليات و چندين سفر بمشهد مقدس براى زيارت رفته .\r\nو بالاخره ، پس از مدت شصت و شش سال و نه ماه قمرى و يازده روز عمر ، و 49 سال و 1 ماه و 11 روز سلطنت ؛ در عصر روز جمعه هفدهم ماه ذى القعدة الحرام سنه هزار و سيصد و سيزده - مطابق ( . . . ) ثور ماه برجى - در شاه عبد العظيم ( ع ) مقتول ، و هم آنجا در حجره طرف غربى صحن مقدس آن بزرگوار مدفون شد .\r\nو فرزندان بسيارى ذكورا و اناثا از زوجات عديده از وى بهم رسيده كه ما چندين نفر آنها را بدون ترتيب اينجا مىآوريم :\r\nاول ظل السلطان كه فرزند پنجم او است در سال ( 1266 ) .\r\nدويم مظفر الدّين شاه در ( 1269 ) .\r\n\r\n","description":"","footnote":"","page_name":" 1295 ","page_number":275},
  {"content":"\r\n\r\nسيم نايب‌السلطنه در ( 1272 ) .\r\nچهارم ضياء السلطنه كه در سنه ( 1272 ) متولد شده و بحباله نكاح ميرزا زين العابدين امام جمعه ( كه در 1261 بيايد ) در آمده .\r\nپنجم توران آغا فروغ الدوله ملقبه بملكه ايران كه در سنه ( 1279 ) متولد شده زوجه مرحوم عليخان ظهير الدوله كه در سال ( 1281 ) بيايد .\r\nششم محمد رضا ميرزا ركن السلطنه كه در روز 5 شنبه 16 ع 2 سنه 1301 متولد شده و در اواسط ع 2 سنه 1368 وفات كرده ؛ چنان كه اعلان مجلس ترحيم او در « روزنامهء اطلاعات ، سال 23 شماره 6866 صادره در 21 ع 2 » نوشته شده .\r\nهفتم بانو عظمى كه در ( 1273 ) بيايد .\r\nهشتم حسنعلى ( يا حسينعلى ) ميرزا يمين السلطنه كه در اواسط شوال 1371 وفات كرده و اعلان مجلس ترحيمش در روزنامه مرقوم « سال 27 شماره 7853 مورخ 16 شوال » نوشته .\r\nنهم فرح السلطنه كه در سال ( 1299 ) متولد شده ، چنان‌كه در « المآثر : 11 » فرموده ، و در نزد ميرزا حيدر على مجد الادباء ( كه در 1250 بيايد ) درس خوانده .\r\nدهم تاج السلطنه زوجه حسين خان سردار شجاع فرزند ( محمد باقر خان فومنى كه در 1326 وفات كرده ) .\r\nو يكى از اين‌ها ( يا غير اين‌ها ) زوجه يحيى خان معتمد الملك ( كه در 1243 گذشت ) بوده .\r\n\r\n* ( 694 - تولد حاج ملا آقاى خوئينى قزوينى ) *\r\nخوئين در سال 1245 ( ش 655 ص 1249 ) گذشت . و حاج ملا آقا نامش احمد و فرزند ملا مصطفى خوئينى است كه نيز در سال مذكور گذشت . و خود از علما و مجتهدين عظام بوده كه در روز عيد مولود مبارك اين سال ( هفدهم ماه ربيع الاول ) چنان كه در « الذريعة 5 : 84 شماره 330 »\r\n\r\n","description":"","footnote":"","page_name":" 1296 ","page_number":276},
  {"content":"\r\n\r\nفرموده - مطابق ( . . . ) سنبله ماه برجى - متولد شده ، و هم در « فهرست علماء زنجان : 31 » بدون تعيين ماه و روز ، و نيز در « الذريعة ، ج 1 در ماده ارجوزه » در اين سال نوشته‌اند ؛ ليكن هم در « الذريعة ، ج 1 در ماده ارث » و در « اعيان الشيعة ، جزء 10 جلد 11 » در 1246 آورده‌اند .\r\nو به‌هرحال ، وى علوم اوليه و آليه را در خوئين خواند ، و سپس بقزوين آمده چندى تحصيل كرد ، آنگاه باصفهان رفت و مدتى در نزد مشايخ آن شهر در آن عصر درس خواند ، پس بعتبات عاليات رفت ، و پس از برگشتن از آنجا عالمى مفيد و مفتى و مدرسى صاحب تأليف گرديده بود ، و در قزوين سكونت نمود ، چندان‌كه در « المآثر : 143 س 2 » دربارهء او فرموده : فقيهى متبحر و محدثى متتبع و محققى متدرب مىباشد و ساكن قزوين است ، و در تاريخ تأليف اين كتاب رياست شرعيه آن خطه من جميع الجهات با او است ، و در آن مملكت برحسب شايستگى و سزاوارى ، قبول عامه و در حسن بيان و تفهيم دقائق ؛ قدرتى تامه دارد ، و در انواع علوم شرعيه تصنيفاتى پرداخته است . مد اللّه ايام ترويجه ، انتهى ما فى « المآثر » .\r\nو در « فهرست علماء زنجان » تأليفات او را تقريبا بدين‌طور آورده : اول « ارجوزه‌ئى در ديات » . دويم « حاشيه بر اشارات » كه ظاهرا « اشارات الاصول » باشد . سيم « حاشيه بر تفسير صافى » تا آخر سوره بقره . چهارم « حاشيه بر رياض » . پنجم « رساله‌ئى در جبر و تفويض » ششم كتاب « مرآة المراد » در رجال ، و در آنجا وفات او را در سنه 1307 نوشته و فرمايد :\r\nپنج پسر باز نهاد كه همه در قزوين متولد شده و از اهل علم بوده‌اند .\r\n\r\n","description":"","footnote":"","page_name":" 1297 ","page_number":277},
  {"content":"\r\n\r\n\r\n* ( 695 - تولد سيد غلام حسنين كنتورى ) *\r\nدر « نقباء البشر : 1648 شماره 2203 » شرحى در احوال وى نوشته كه با مراجعه ببعضى از مواضع ديگر بمفاد اين مىشود كه وى عالمى جليل و مصنفى بارع و از أجلاء اهل فضل و خيار رجال علم بوده ، و همانا در اين سال در كنتور متولد شده ، و دختر پسر عم خود سيد سراج - الحسين موسوى را بزوجيت داشته ، و چندين كتاب تأليف كرده :\r\nاول كتاب « انتصار الاسلام » سه جلد . دويم كتاب « ترجمة الرسالتين » در ترجمهء كتاب « الاكسير الابيض » و « الاكسير الاحمر » هر دو تأليف شيخ الرئيس ابن سينا ، چنان كه در « الذريعة 2 : 277 » فرموده . سيم « ترجمه قانون شيخ الرئيس » در طب چهارم كتاب « الحسينية القرآنية » .\r\nپنجم كتاب « ذو الجناحيه » . ششم كتاب « الزينبيه » . هفتم « رساله در عكس ترتيب وضو » . هشتم كتاب « السوانح » . نهم « شرح اعجاز خسروى » . دهم كتاب « شواهد اردو » . يازدهم ترجمه كتاب « كامل الصناعه » .\r\nو او در سيزدهم ماه ربيع المولود سنه هزار و سيصد و سى و هفت - مطابق ( . . . ) قوس ماه برجى - وفات كرده ، چنان كه قمرى آن نص صريح « نقبا » مىباشد ، و در برخى از مجلدات « الذريعة » در حدود 1339 ، و در برخى در 1340 ، و در برخى در 1340 - بقيد تقريب - فرموده .\r\n\r\n","description":"","footnote":"","page_name":" 1298 ","page_number":278},
  {"content":"\r\n\r\n\r\n* ( 696 - تولد حاجى مير سيد على 34 چهارسوئى اصفهانى ) *\r\nوى فرزند حاجى ميرزا محمد 33 چهارسوئى است كه در ( 1275 ) بيايد در ضمن ترجمه پدرش . و خود از علماء اين خانواده بوده ، كه در بيست و نهم ماه جمادى الآخرة اين سال متولد شده ، و نازنين بيگم دختر عمش آقا ميرزا محمد هاشم را بزوجيت داشته ، و از او اعقابى ذكورا و اناثا برگذار نموده ، و در 5 شنبه هفدهم ماه محرم الحرام سنه 1326 - مطابق 30 دلو ماه برجى - در حوالى نجف وفات كرده ، و در نجف نزد عم مرقوم خود كه پدرزنش بوده دفن شده .\r\nو او تأليفاتى دارد ، از آن جمله : « حاشيه بر كتاب أحكام الايمان » عم مرقومش كه رساله عمليه او مىباشد ، و غير آن ؛ كه همه نزد آقاى حاج سيد محمد على روضاتى موجود است .\r\n\r\n* ( 697 - وفات شيخ محمد بيرم ثانى تونسى ) *\r\nوى فرزند بيرم اول است كه در جلد دويم ( سال 1214 ش 199 ص 487 ) گذشت .\r\nو خود از اهل علم و ادب بوده كه در شانزدهم ماه ذى القعدة الحرام سنه هزار و صد و شصت و شش ( چنان كه در « معجم المطبوعات : 612 » نوشته ) مطابق ( . . . ) سنبله ماه برجى سال 1132 شمسى متولد شده ، و در 24 ع 1 سنه 1193 بمنصب قضاوت رسيد . و در سنه 1206 نقيب أشراف گرديد ، و در محرم سنه 1215 بفتوى دادن منصوب شد ، و در 16 ع 1 سنه 1216 شيخ الاسلام گرديد ، و او كتابى دارد بنام « حسن الانباء » در جواز تحفظ از وباء . و پس از مدت هشتاد سال\r\n\r\n","description":"","footnote":"","page_name":" 1299 ","page_number":279},
  {"content":"\r\n\r\nو پنج ماه قمرى و بيست و نه روز عمر ، در پانزدهم ماه جمادى الاولى اين سال - مطابق ( . . . ) ميزان ماه برجى - وفات كرد ، و فرزندش بيرم ثالث در جلد اول ( سال 1201 شماره 71 ) گذشت .\r\n\r\n* ( 698 - وفات مرحوم حاجى ميرزا محمد رضا ، كوثر عليشاه همدانى ) *\r\nهمدان ، بفتح هاء هوز و فتح ميم ؛ شهرى است معروف در ايران .\r\nو مرحوم حاجى ميرزا محمد رضا ، فرزند محمد امين از اعقاب شيخ اشراق شهاب الدّين سهروردى است .\r\nمرحوم شيخ ابو الفتوح شهاب الدّين يحيى بن حبش بن اميرك ، از اجله حكماء اسلام و نخستين كسى است كه حكمت اشراق را ترويج و شايع نمود و بدين سبب وى را شيخ الاشراق ، يا ( بسبب كشته شدنش ) شهاب الدّين مقتول گويند ، و او تأليفاتى دارد از آن جمله كتاب « پرتونامه » ، قتلش در قلعهء حلب 5 رجب سنه 587 .\r\nو مرحوم حاجى ميرزا محمد رضاء صاحب عنوان ( كه او را حاجى ملا رضا نيز گويند ) از علماء معروف و عرفاء مشهور بوده ، و در طريقت كوثر عليشاه لقب داشته كه شعر هم مىگفته و تخلص كوثر مىنموده ، و شرح احوالش در « بستان السياحه » و « شمس التواريخ : 54 » و غيره نوشته ، و مريد حسينعلى شاه اصفهانى ( كه در 1234 گذشت ) بوده ، و تأليفات چندى دارد از آن جمله : اول كتاب « الدر النظيم » در تفسير قرآن عظيم . در « الذريعة 8 : 83 » درباره اين كتاب فرموده كه : آن تفسيرى فارسى است كه در آن آيات اصول و فروع و مواعظ و قصص را بدون ترتيب سور قرآن تفسير نموده و تا آيهء ميثاق در سوره أنفال رسيده كه وفات كرد و جلدى بزرگ از آن مهيا گشت و آن را شاگردش ميرزا ابو القاسم معين الملك در سنه 1279 بچاپ رسانيده و تاريخ چاپ مطابق است با عدد حروف ( و 5 و 5 ، زهى در النظيم ) ، انتهى .\r\n\r\n","description":"","footnote":"","page_name":" 1300 ","page_number":280},
  {"content":"\r\n\r\nو آيه ميثاق در سوره أنفال اشتباه و چنين آيه در آن سوره شريفه نيست بلكه آن در سوره الاعراف آيت مبارك : 169 است كه مصدر به كلمه فخلف من بعدهم مىباشد ، تا مىرسد به : أ لم يؤخذ عليهم ميثاق الكتاب ، الى الآخر .\r\nو نظير اين تفسير شريف كه به ترتيب سور قرآن مجيد نيست بلكه مرتب بمطالبى معين است تفسير مرحوم آقا ميرزا محمد باقر نواب است كه آن هم چهار جلد و مرتب به چهار عنوان مىباشد : قصص و أحكام و مواعظ و معارف ، چنان كه در « روضات : 661 » فرموده « 1 » .\r\nدويم از تأليفات حاجى ميرزا محمد رضا كتاب « مفتاح النبوه » است در « رد پادرى نصرانى » كه در ترجمه حاجى ملا احمد نراقى اشاره بوى شد و آن را در « قصص العلماء : 104 » نسبت بوى داده و فرمايد : در آن ميان عقل و كتب انبياء سلف را جمع نموده ، انتهى .\r\nو او در ماه جمادى الاولى اين سال - مطابق ( ميزان - عقرب ) ماه برجى - در كرمان وفات كرد ، و هم آنجا در مزار مشتاقيه ( كه وجه تسميه‌اش بدين نام در 1206 گذشت ) دفن شد . و فرزندش مرحوم حاجى ميرزا علينقى در ( 1296 ) بيايد .\r\n\r\n* ( 699 - تولد مرحوم آقا ميرزا ابو المعالى كرباسى اصفهانى ، رحمه اللّه ) *\r\nوى كوچك‌ترين اولاد مرحوم حاجى كرباسى ( اعلى اللّه مقامه ) است كه در ( 1261 ) بيايد .\r\nنامش محمد بوده ، و شرح احوالش را خود اندكى در « رساله زيارت عاشورا » نوشته و پس از آن در « البدر التمام » و « تذكرة القبور : 27 » و « تاريخ اصفهان ، قسمت بالاى صفحه 90 » و « هدية الاحباب : 40 » و « المآثر و الآثار : 172 س 1 » و برخى از مواضع ديگر بتطويل يا اختصار نوشته‌اند ، و از همه آنها با ملاحظه بعضى از مواضع ديگر چنين برآيد كه :\r\n\r\n\r\n","description":"","footnote":"\r\n( 1 ) رجوع شود بشرح حال آن مرحوم در همين جلد ( ص 1229 - 1234 ) . م .\r\n","page_name":" 1301 ","page_number":281},
  {"content":"\r\n\r\nوى در پيش از طلوع صبح شب چهارشنبه هفتم ماه شعبان المعظم اين سال - مطابق ( . . . ) جدى ماه برجى - متولد شده ، و هنوز به حد بلوغ نرسيده كه پدر وى وفات كرد ، و او با نداشتن مربى ظاهرى از حسن قابليت باطنى تحصيل علم را وجههء همت عالى خود ساخته و در نزد مرحوم آقا مير سيد حسن مدرس و آقا مير سيد محمد شهشهانى ( اعلى اللّه مقامهما ) به تحصيل علم پرداخته تا از علماء بزرگوار گرديد و در دقت و احتياط در امور دينيه بدرجهء عالى رسيد و كتب چندى برشته تأليف كشيد كه در بسيارى از مباحث و مسائل فقه و اصول و رجال رساله‌ئى مخصوص تأليف كرده ، همچون :\r\n« رساله‌ئى در نيت » . « رساله‌ئى در وجوب نفسى و غيرى » . « رساله‌ئى در نماز در ماهوت » .\r\n« رساله‌ئى در مفطريت قليان » . « رساله‌ئى در اشتراط رجوع بكفايت در حج » . « رساله‌ئى در معاطات » . « رساله در صوت نساء » . « رساله تداوى بمسكر » . « رساله در غساله » ناتمام . « رساله زيارت عاشورا » . « رسالهء استخاره به قرآن » . « بشارات » در اصول سه جلد زياده بر صد و بيست هزار بيت . « رساله در حجيت ظن مطلق » سى هزار بيت . « رساله در شك در جزئيت و شرطيت » .\r\n« رساله در فرق ما بين شك در تكليف و مكلف به » . « رساله بقاء موضوع در استصحاب » . « رساله در تعارض استصحابين » . « رساله در تعارض استصحاب و أصل صحت عقد » . « رساله در اينكه اصل در استعمال حقيقت است يا اعم از حقيقت و مجاز » . « رساله در دلالت نهى بر فساد » . « رساله بقاء بر تقليد » . « رساله مختصرى در حجيت ظن » غير از آنكه گذشت . « رساله در متباينين » . « رساله در ثقه در علم رجال » . « رساله در أصحاب اجماع » . « رساله نقد طريق » كه بنيان جديد مخترعى است . « رساله در تصحيح غير » . « رساله در نجاشى » . « رساله در محمد بن الحسن اول سند كافى » .\r\n« رساله در تزكيه اهل رجال » . « رساله‌ئى در تفسير عسكرى » . « رساله در تحقيق حال ابن غضايرى » . « رساله در روايات ابن ابى عمير » . « رساله در احوال شيخ بهائى » . « رساله در احوال آقا حسين خوانسارى » . « رساله در سند صحيفه » . « رساله جبر و تفويض » . « مجموعه‌اى در تفسير » قريب سى هزار بيت . « خطبه‌هائى كه از قرآن مجيد » تأليف نموده . « مجموعه‌اى در اشعار عربيه » به قدر هزار بيت . « رساله‌ئى در احوال انسان » . به فارسى . « مختصرى در علم\r\n\r\n","description":"","footnote":"","page_name":" 1302 ","page_number":282},
  {"content":"\r\n\r\nحساب « 1 » .\r\nدر « تذكرة القبور » فرمايد : مراتب زهد و تقوى و اخلاق كامله و گوشه‌نشينى و كثرت اشتغال بفكر در علوم و نوشتن كتب علميه از وى بيش از آن است كه در اين مختصر گنجد ، مجلس آن مرحوم مصداق حديث حواريين و عيسى بود كه عرض كردند : من نجالس ؟ با كه مجالست كنيم ؟ فرمود : من يذكر كم اللّه رؤيته ، و يزيد كم فى العلم منطقه ، و يرغبكم فى الآخرة عمله ، يعنى كسى كه ديدار او شما را به ياد خدا اندازد و گفتار او در علم شما افزايد و كردار او شما را راغب و مايل بآخرت نمايد . حالات آن مرحوم به همين وصف‌ها بود ، صحبت موعظه و علم دقايق اخلاق و اخلاص را ملاحظه مىفرمودند ، و قدرى از حالات خود را در آخر « بشارات » و « رساله زيارت عاشورا » و غيرها نوشته‌اند ، اجمال آنكه : بعد از فوت حاجى صغير بوده و با عدم توجه تام بزرگتران بزحمات فوق‌العاده بعد از قابليت مشغول تحصيل خدمت مرحوم آقا مير سيد حسن مدرس شده ، و امر گذران و زندگانى او هم به‌سختى بوده ، من حيث لا يحتسب ؛ از جانب پادشاه وظيفه‌ئى از مرحوم حاجى در حق ايشان بىتوسط بقلب شاه افتاد كه شاه وقتى پرسش از ولد عالمى از حاجى نموده ذكر آن مرحوم شده مقرر گرديده ، و تمام سالها همهء اوقات را بفكر نوشتن مشغول بوده ، حتى در توى حمام فكرى مىكرده در رخت‌كن آمده نوشته باز مراجعت به گرم‌خانه مىنموده ، تا آنكه از كثرت فكر - بخصوص در اصول - بضعف قلب مبتلا شد كه تا آخر عمر مبتلا بوده . هركه خواهد بيان حالاتى از آن مرحوم از خوابها كه در حق او ديده شده و مرارات كه كشيده و بياناتى كه مرحوم حاجى كرباسى در حق او در طفوليت او نموده بفهمد ، رجوع به آنچه خود نوشته‌اند نمايد ، انتهى .\r\nو آن جناب پس از مدت شصت و هفت سال و شش ماه و 20 روز عمر ، در صبح چهارشنبه بيست و هفتم ماه صفر المظفر سنه هزار و سيصد و پانزده - مطابق ( . . . ) اسد ماه برجى - در اصفهان وفات كرد و در تخت فولاد در حوالى قبر جد پدرى خود مرحوم حاجى محمد حسن\r\n\r\n\r\n","description":"","footnote":"\r\n( 1 ) مرحوم آقا ميرزا ابو المعالى را حواشى محققانه‌ئى بر « شرح لمعه » است كه به خط خودش در كتابخانه روضاتى موجود مىباشد . م .\r\n","page_name":" 1303 ","page_number":283},
  {"content":"\r\n\r\nدفن شد ، و بعد از آن تكيه‌اى در آن محل ساختند كه قبر او در بقعه ميان تكيه واقع شد و اينك آن تكيه بغايت مشهور و بنام او معروف است كه از در مسجد ركن الملك چون به طرف مشرق بروند قدرى كه رفتند بدان مىرسند .\r\nو او دختر مرحوم ميرزا زين العابدين فرزند سيد حجة الاسلام ( اعلى اللّه مقامه ) را بزوجيت داشته ، و از او دو فرزند بزرگوار بنام حاجى ميرزا جمال الدّين و حاجى ميرزا كمال الدّين ابو الهدى بيادگار ماندند كه حاجى ميرزا جمال الدّين در سال ( 1350 ) و حاجى ميرزا ابو الهدى در ( 1356 ) بيايند . و خواهر اين دو بزرگوار كه دختر صاحب عنوان باشد زوجه ميرزا احمد ملاباشى بوده كه در ( 1331 ) بيايد .\r\n\r\n* ( 700 - وفات مرحوم ملا شمس الدّين بهبهانى ، ره ) *\r\nبهبهان ، در جلد اول ( ص 220 ش 111 ) گذشت . و مرحوم ملا شمس الدّين فرزند جمال الدّين محمد بن شمس الدّين بن جمال الدّين ، و خود از بزرگان علما و فقهاء دين مبين ، و در زهد و تقوى و گوشه‌گيرى از آيات پروردگار آسمان و زمين بوده .\r\nشرح احوالش در « مطلع الشمس 2 : 395 » و « فردوس التواريخ : 135 » و « منتخب التواريخ » خراسانى ( باب دهم ، مقصد اول ) و « الكرام البررة : 627 » نوشته ، و از آنها با ملاحظه بعضى از مواضع ديگر چنين برآيد كه :\r\nوى چندى در عتبات در خدمت آقا محمد باقر بهبهانى و سيد بحر العلوم و ميرزا محمد مهدى شهرستانى و آقا سيد على كربلائى درس خوانده ، و سپس بمشهد مقدس آمده و در يكى از حجرات صحن عتيق كه اينك قبر مطهرش در ايوان آن مىباشد عزلت گزيده و به هيچ‌يك از امور امامت و قضاوت و رفت و آمد با مردم نپرداخته و فقط بتأليف كتب فقه و اصول و غيره مشغول شد ، و شاگردش مرحوم فاضل بسطامى ( رحمه اللّه ) در « فردوس التواريخ » فرموده : در آن أوقات\r\n\r\n","description":"","footnote":"","page_name":" 1304 ","page_number":284},
  {"content":"\r\n\r\nمن به خدمتگزارى او مىپرداختم ، لباس‌هاى او از غايت ورع و تقوى در غايت كهنگى بود ، و بسيارى روزها را گرسنه بسر مىبرد ، و گاه از شدت جوع سر از روى كتاب بلند كرده و بگنبد مطهر كه برابر حجره‌اش بود نظر مىكرد و مىفرمود : أمن يجيب المضطر اذا دعاه ! و اشك بر زمين مىريخت ، تا گاهى كسى پيدا مىشد كه استخاره نمايد و يك پول يا دو پول به او مىداد و من آن را براى او نان گرفته مىآوردم ، آن را مىخورد و شكر مىكرد ، و من هم در آن ايام بسيار تهىدست بودم ، و اگر گاهى هم كسى چيزى مىآورده به فقرا و عيال و اطفال خود مىداد ، و خودش اطعمه لذيذ را ميل نمىكرد ، و بجز براى اين فقير براى ديگرى درس نمىگفت ، و نزديك بپنجاه سال در آن حجره ساكن بود ، انتهى بتغيير يسير و اختصار قصير .\r\nو آن جناب تأليفات چندى دارد : اول كتاب « جواهر الكلام » در اصول عقايد اسلام نظير « گوهر مراد » ملا عبد الرزاق لاهيجانى . دويم « حاشيه بر المطول » تفتازانى . سيم « شرح معالم الاصول » دو جلد . چهارم رسائل ديگر در مسائل عديده .\r\nو او در شب جمعه چهاردهم ماه رمضان المبارك اين سال ( چنان كه بر سنگ لوح قبرش نوشته ) مطابق ( . . . ) دلو ماه برجى ، وفات كرد ، و در مشهد مقدس در پائين ديوار غربى حجره‌اى كه نوشتيم در آن منزل داشته دفن شد و آن يك ايوان با درب مدرسهء ميرزا جعفر فاصله دارد .\r\nو در « منتخب التواريخ » و « مطلع الشمس » وفاتش را در ماه رمضان سنه 1248 نوشته‌اند .\r\n\r\n","description":"","footnote":"","page_name":" 1305 ","page_number":285},
  {"content":"\r\n\r\nسنه 1211 شمسى چهارشنبه 17 شوال اول حمل ماه برجى\r\n\r\n* ( 701 - تولد سيد محمد على 36 صدر ، عاملى ) *\r\nوى فرزند سيد ابو الحسن 35 عاملى است كه در ( 1275 ) بيايد . و خود از اهل علم و ادب بوده ، و همانا در روز نوروز اين سال ( چنان كه در « الذريعة 6 : 177 ش 964 » فرموده ) از بطن مخدره دختر شيخ اسد اللّه كاظمينى ( كه در 1234 گذشت ) متولد شده ، و در نزد دائىهاى خود ( اولاد شيخ اسد اللّه ) درس خوانده ، و تصانيفى در فقه و نحو و غيره دارد ، از آن جمله :\r\nاول « ديوان اشعار » . دويم « كتابى در اصول فقه » . سيم « حاشيه بر قوانين » . چهارم كتاب « يتيمة الدهر » در علماء عصر ، در دو جزء ، كه در آن تراجم معاصرين خود و كسانى را كه از علما درك كرده و جد مادرى و دائىهاى خود را ذكر كرده ، نظير « سلافة العصر » سيد عليخان شيرازى .\r\nو در سنه هزار و دويست و نود ، در كربلا ؛ بلاعقب وفات نموده .\r\n\r\n","description":"","footnote":"","page_name":" 1306 ","page_number":286},
  {"content":"\r\n\r\n\r\n* ( 702 - تولد حاجى ميرزا ابراهيم دنبلى خوئى ) *\r\nوى فرزند حاج حسين آقا ابن على بن عبد الغفار ، و خود از علماء أبرار و فقهاء أخيار بود ، و همانا در اين سال ( چنان كه در « شهداء الفضيله : 342 » فرموده ) در خوى متولد شده ، و كتب چندى تأليف كرده :\r\nاول « حاشيه بر فرائد » كه فقط بر باب قطع و ظن آن است . دويم كتاب « الدرة النجفيه » در شرح « نهج البلاغهء حيدريه » كه در « الذريعة 8 : 112 ش 412 » دربارهء آن فرمايد كه آن قريب چهل هزار بيت است حاوى تحقيقات رشيقه و فوائد نافعهء مفيده ، انجام تأليف آن سنه 1286 تا سنه 1292 و در اين موضع از « الذريعة » چند كتاب ديگر بنام « الدرة النجفيه » از كسان ديگر در موضوعات مختلفه ذكر كرده . سيم كتاب « الاربعين حديثا » . چهارم كتاب « ملخص المقال » در رجال .\r\nو او در پيش از نماز ظهر روز يك‌شنبه ششم ماه شعبان المعظم سال هزار و سيصد و بيست و پنج - مطابق 23 سنبله ماه برجى - در خوى در خانه خودش بعز شهادت فايز گرديد ، و پس از مدتى جنازه او را حمل بنجف و در وادى السلام در نزديك قبر حاجى ملا على ميرزا خليلى - كه خود در زمان حيات معين نموده بود - دفن كردند .\r\n\r\n* ( 703 - تولد راجى ، شاعر تبريزى ) *\r\nاز كتاب « دانشمندان آذربايجان » چنين برآيد كه راجى نامش حاجى ميرزا ابو الحسن ابن على اكبر و شاعرى خوش‌مزه و شيرين بوده ، و همانا در اين سال متولد شده و « ديوانى در\r\n\r\n","description":"","footnote":"","page_name":" 1307 ","page_number":287},
  {"content":"\r\n\r\nاشعار » بپارسى و تركى دارد ، و پس از مدت چهل و شش سال عمر ، در سنه هزار و دويست و نود و سه ، در موقعى كه از حج برمىگشته در درياى قلزم غرق شده ، و ماده تاريخ او را ( أيا غفار ) 1293 يافتند .\r\nو فرزندش عبد المجيد تخلص ناجى مىنموده چنان كه در « الذريعة 9 : 1146 » فرموده .\r\nو آنجا نه نفر شاعر ناجى تخلص غير از فرزند صاحب عنوان ذكر كرده كه با اين ناجى جمعا ده نفر شاعر ناجى تخلص خواهند شد .\r\nو ميرزا على اكبر صبور شاعر تبريزى در تاريخ وفات صاحب عنوان چنين گفته :\r\n اى دريغا كه حضرت راجى * چون زر از كيسهء احبا رفت\r\nبىحد افسوس ، صد هزار دريغ * كه بحسرت ز دار دنيا رفت\r\nقلم عنبرين شميم صبور * بهر تاريخ كردن انشا رفت\r\nيافت از كلمهء ( أيا غفار ) * بهر تحرير كردن املا رفت \r\n\r\n* ( 704 - وفات شيخ احمد محسنى أحسائى ) *\r\nدر سال ( 1241 ) شرحى در احوال شيخ احمد بن زين الدّين احسائى نوشتيم . اينك در اينجا گوئيم كه يك نفر شيخ احمد احسائى ديگر در همان زمان بوده كه اينك اينجا شرح احوالش نوشته مىشود بدين‌طور :\r\nوى فرزند شيخ محمد بن شيخ محسن بن شيخ على بن محمد بن احمد بن محمد بن حسين بن احمد بن محمد بن خميس بن سيف غريفى ، و از جمله علما و زهاد و براى تمييز از شيخ احمد احسائى مذكور به نسبت جد خود معروف به محسنى بوده ، و كتب چندى تأليف نموده بدين قرار :\r\n\r\n","description":"","footnote":"","page_name":" 1308 ","page_number":288},
  {"content":"\r\n\r\nاول « حواشى بر تهذيب الاحكام » . دويم « رساله‌ئى در جهر و اخفات بسمله و تسبيح » در اخيرتين ظهرين و عشاء و سيم مغرب . سيم « رساله‌ئى در حجيت ظواهر قرآن مجيد » .\r\nچهارم « كتابى در برخى از فوائد نادره » .\r\nو او در اين سال وفات كرده ، چنان‌كه در « جزء 9 ( جلد 10 ) اعيان الشيعة » نوشته ، و فرزندش شيخ حسن در ( 1239 ص 1098 ) گذشت .\r\n\r\n* ( 705 - وفات شيخ اسماعيل كاظمينى ، ره ) *\r\nوى فرزند مرحوم شيخ اسد اللّه كاظمينى است كه در سال 1234 ( ص 978 ) گذشت .\r\nو خود عالمى جليل و فقيهى نبيل بوده ، و با اينكه چندان سنى نداشته از كثرت فضل و كمال و اهتمام بانجام امور بيچارگان و ضعفا مورد توجه علما و عوام واقع شده . و « رساله‌ئى در اصول دين » تأليف كرده ، و پس از پدر در نزد سيد عبد اللّه شبر درس خوانده ، و در اين سال وفات نموده ؛ چنان كه در « الذريعة 2 : 184 ش 679 » فرموده .\r\n\r\n* ( 706 - تولد ميرزا باقر طبيب تهرانى ) *\r\nوى ابو صادق فرزند پنجم حاجى ميرزا خليل طبيب تهرانى است كه در ( 1280 ) بيايد .\r\nو خود طبيبى حاذق و اديبى كامل بوده و در معالجات نفسى مؤثر و ميمون داشته ، و همانا وى در اين سال - چنان كه در « معجم ادباء الاطباء 1 : 89 » فرموده - در نجف متولد شده ، و در نزد پدر خود در طب درس خوانده ، و همچنين از اطباء ديگر فارسى و غيره كه بنجف مىآمده‌اند در اين فن استفاده نموده ، چنان كه هم در فقه و اصول در نزد ملا محمد تقى گلپايگانى كه در\r\n\r\n","description":"","footnote":"","page_name":" 1309 ","page_number":289},
  {"content":"\r\n\r\n( 1292 ) بيايد ، و شيخ عبد العلى رشتى ، و در حكمت و منطق و ساير علوم عقليه در نزد حكيم الهى شيخ محمد باقر تركى ؛ درس خوانده تا خود در طب و غيره استادى بزرگوار گرديد ، و بطبابت و تدريس پرداخت ، و مخصوصا در تدريس قانون يگانه عهد خود بشمار رفت ، و در مجلس درس او جماعتى از عرب و فرس و غيره حاضر مىشدند كه هريك بعد از آن از مشاهير اطبا گرديدند ، از آن جمله دو فرزندش ميرزا صادق و ميرزا كاظم ، و بعضى از شاگردان وى تقارير طبيه و آراء حكميه او را جمع‌آورى نموده‌اند ، و در عمل طب و تجربيات اين فن شريف و تدابير عمليه كه پايهء تأثير معالجات بر آن نهاده شده بمقامى سامى نائل گرديد ، و بااين‌همه در نظم اشعار و تمييز غث و سمين آن داراى طبعى پاك و نظرى تابناك بود ، و شعر را به زبان فارسى و عربى نيكو مىسرود ، و از آن جمله وقتى يكى از سادات جليل طايفهء قزوينيه در حبس عاكف پاشا مريض شده و وى بعنوان طبابت با جمعى بعيادت وى رفت و آنجا هريك از ادبا و شعرا شعرى براى سيد بعنوان تسليت گفتند ، صاحب عنوان چنين گفته :\r\n لا غرو انك ان سجنت بحبس من * هو عاكف أبد أعلى الالحاد\r\nما أنت الا صارم متجرد * و السيف لا يبقى بلا اغماد \r\nو هم اين دو فرد فارسى از اوست :\r\n اى گل‌عذار چهرهء مه‌گونه گلشنى * وى دلرباى يوسف عصرت در اين صفات\r\nيك بوسه‌ئى ز لعل لبت گر عطا كنى * باشم از او سكندر و يابم از او حيات \r\nو او در أواخر عمر خويش بسبب كبر سن ترك معالجه نموده و هماره در خانه خود بسر مىبرد ، تا در شب جمعه هفتم ماه جمادى الاولى سنه هزار و سيصد و سى و دو ، چنان كه در ( ص 90 ) نوشته - مطابق 13 حمل ماه برجى - در نجف وفات كرد ، و در نزد برادر بزرگوار خود مرحوم حاجى ميرزا حسين كه در سال 1230 ( ص 894 ) گذشت دفن شد ، و چندين نفر از شعرا براى او مرثيه و ماده تاريخ گفتند ، و از آن جمله نواده‌اش شيخ محمد مؤلف « معجم » مرقوم فرموده :\r\n يا باقر العلم و يا من غدا * للطب و الآداب عنوانا\r\nأصم سمع الدهر ناعيك اذ * عم الورى رزؤك أشجانا \r\n\r\n","description":"","footnote":"","page_name":" 1310 ","page_number":290},
  {"content":"\r\n\r\n فاهنأ فقد نلت بأعمالك ال * غراء فى التاريخ ( غفرانا ) \r\n1332\r\nو وى دو نفر پسر داشته : يكى ميرزا صادق كه در سال ( 1280 ) بيايد ، و ديگر ميرزا كاظم كه كنيه‌اش ابو الرضا ، و نوشتيم كه در طب شاگرد پدر خود بوده . و پوشيده نباشد كه در « معجم » مذكور ( ص 89 ) تاريخ تولد و وفات او را بدون ماه و روز در اين دو سالى كه نوشتيم آورده يعنى ( 1247 و 1332 ) و بعد از آن مدت عمرش را 75 سال نوشته ، در صورتى كه بنا بر آنچه آورده مدت عمر 85 سال خواهد بود ، و در ( ص 90 ) كه ماه و روز وفات را آورده مدت عمر را ذكر نكرده ، و در غلطنامهء مذكور در ص 259 اشاره بدين اشتباه نفرموده ، و اينكه شب جمعه وفات را ما هفتم ماه جمادى الاولى نوشتيم مبنى بر نقل از همان صفحه است ، و الا در تقويم آن سال آن را ششم نوشته با تمام بودن ربيع الآخر ، و شايد در عراق عرب كه طرف غربى ايران است ربيع الآخر را ناقص و غره جمادى الاولى را شنبه و در نتيجه جمعه را هفتم گرفته باشند .\r\n\r\n* ( 707 - تولد جعفر قلى خان نير الملك تهرانى ) *\r\nوى فرزند مرحوم رضا قلى خان هدايت ( ره ) است كه در جلد دويم ( سال 1215 شماره 211 ص 540 ) گذشت . و خود از معاريف رجال ايران بوده ، در « المآثر و الآثار : 188 س 1 » وى را در عنوانى مخصوص ذكر كرده و در آن فرمايد : در فضائل ايرانى بالوراثه و در فنون اروپى بالاستحقاق از آحاد آفاق است ، انتهى .\r\nو همانا وى در روز پنج‌شنبه يازدهم ماه رجب الفرد اين سال - مطابق ( . . . ) قوس ماه شمسى - در شيراز متولد شده ، و در سنه 1300 ( چنان كه در « منتخب التواريخ مظفرى » است )\r\n\r\n","description":"","footnote":"","page_name":" 1311 ","page_number":291},
  {"content":"\r\n\r\nلقب نير الملك يافته . و كتابى بنام « مفتاح العلوم » در علوم جديده تأليف كرده كه در پاورقى « روزنامهء تربيت » بچاپ رسيده .\r\nو پس از مدت هشتاد و شش سال و پنج ماه قمرى و سيزده روز عمر ، در شب چهارشنبه بيست و چهارم ماه ذى الحجة الحرام سنه هزار و سيصد و سى و سه - مطابق 10 عقرب ماه برجى در تهران وفات كرد ، و چهار پسر و پنج دختر ( چنان كه در « مجله تعليم و تربيت ، سال 22 شماره 2 صادره در ارديبهشت 1326 » نوشته ) بجا نهاد ، و از پسران : اول رضا قلى خان هدايت نير الملك كه از أعيان عصر معدود است . دويم هدايتقلى هدايت اعتضاد الملك . سيم سرلشگر دكتر كريم هدايت . چهارم سليمان قلى هدايت ( ماژور هدايت ) .\r\n\r\n* ( 708 - وفات مرحوم سيد سليمان 31 حلى ) *\r\nوى مرحوم سيد ابو عبد اللّه 31 فرزند سيد داود 30 است كه در 1223 ( ص 775 ) گذشت .\r\nو خود از اهل علم و ادب در عراق عرب بوده ، و تأليفاتى دارد :\r\nاول كتاب « خلاصة الاعراب » در علم نحو و اعراب . دويم كتاب « الدرر الحليه » در ايضاح اسرار غوامض العربية كه شرحى است بر كتاب فاكهى در نحو تأليف احمد بن عبد اللّه بن احمد بن على مكى شافعى ، چنان كه در « الذريعة 8 شماره 458 » فرموده ، و ظاهرا اين كتاب نحو فاكهى شرح وى باشد بر كتاب « قطر الندى » تأليف ابن هشام كه در « كشف الظنون » نام آن را « مجيب النداء » و نام مؤلف آن را : الشهاب احمد بن الجمال عبد اللّه بن احمد بن نور الدّين على ؛ و انجام تأليف آن را روز 2 شنبه 13 رجب سنه 924 نوشته .\r\nو در « تاج العروس » در ماده فكه فاكهه را بمعنى ميوه و فاكه را نام يكى دو تن از اعراب و براى هريك اعقابى به نسبت فاكهى نوشته و فرمايد : فاكهه نام پنج نفر صحابى است . و بعضى ديگر از اشخاص معروف بفاكهى را منسوب به فروش فاكهه نوشته ، و در « روضات » عنوانى\r\n\r\n","description":"","footnote":"","page_name":" 1312 ","page_number":292},
  {"content":"\r\n\r\nبنام عمر بن سالم فاكهى ذكر كرده .\r\n\r\n* ( 709 - وفات شيخ عبد الحسين اعسم نجفى ) *\r\nوى فرزند مرحوم شيخ محمد على اعسم است كه در سال 1233 ( ص 968 ) گذشت .\r\nو خود از علما و فضلا و در قبال پدر خود معروف به أعسم صغير بوده ، كه در نزد آقا سيد محسن كاظمينى درس خوانده ، و جمله‌اى از منظومات پدر بزرگوار را شرح نموده ، و خود هم « ديوانى در اشعار » دارد ، و در اين سال وفات كرده ، و در نزد قبر پدر دفن شده ؛ چنان كه در « الذريعة ج 9 » و « هدية الاحباب : 99 » فرموده .\r\n\r\n* ( 710 - وفات برقى ، شاعر آذربايجانى ) *\r\nاز كتاب « دانشمندان آذربايجان » چنين برآيد كه وى نامش عبد اللّه ( يا عبدل ) و از مردم شهر خوى ، و جوانى كوسه و ژوليده مو و قبيح الوجه ، و با اين وصف مليح البيان و شيرين زبان بوده ، با اينكه عامى ( امى ) بوده شعر را نيكو مىسروده و همواره طبعش بغزل‌سرائى مايل ، و چندى در زنجان در نزد عبد اللّه ميرزاى دارا - كه در 1211 ( ش 162 ص 398 ) گذشت - اقامت داشته و بأمر او متأهل گرديده ، تا در اين سال ببيمارى طاعون وفات كرد ، و اين غزل از او نوشته شد :\r\n ز تيغ غمزه بجنگى كنى ز خشم نگاهى * بوجه خويش دهم جان خويش گر تو بخواهى\r\nزنى خدنگ صفايم تو هم بكام رقيبان * نداشتم بجز از تو ز كيد چرخ ، پناهى\r\nز عشق تو رودم لحظه‌لحظه آه ز سينه * چگونه دود نخيزد كه سوخت خرمن كاهى \r\n\r\n","description":"","footnote":"","page_name":" 1313 ","page_number":293},
  {"content":"\r\n\r\n رود ز خرمن ليلى بچرخ حلقه دودى * مگر ز سينه مجنون بجست شعلهء آهى\r\nسپهر بيهده تابد كمندهاى بلايم * فتاده‌ام بكمند بلاى زلف سياهى\r\nمگو گياه تو بويم به خاك تيره چو خسبى * ز خاك من ندمد از شرار آه گياهى\r\nبدست ماه‌وشان زمانه اين دل نالان * بيك پياده بماند بقلب گاه سپاهى\r\nبه درد من چه علاجى ببرج چرخ ز ماه است * مگر ببرج عمارى رسد ز باديه ماهى\r\nوجود برقى بيدل بود ز راه محبت * به خاك سوخته گر بگذرى تو بر سر راهى \r\n\r\n* ( 711 - تولد شيخ عمران ، دعيبل خفاجى نجفى ) *\r\nدر « نقباء البشر : 1633 ش 2184 » فرمايد : آل دعيبل از طايفه‌هاى نجف معروف بتجارت و كسب ، و بسيارى از رجال ايشان متصف بصلاح و تقوى مىباشند ، و از آنها قبيله خفاجهء معروفه‌اند كه بعضى از اجدادشان از ضواحى حله به نجف آمده و آنجا سكونت نموده‌اند .\r\nو شيخ عمران صاحب عنوان ، فرزند حاج احمد بن عبد الحسين بن محسن آل دعيبل ، و خود از جمله علما و فضلا بوده كه در اين سال متولد شده ، و در نزد شيخ محمد حسين كاظمينى و سيد محمد مهدى قزوينى و سيد محمد هندى و شيخ احمد مشهدى درس خوانده ، و از چندين نفر اجازه بهم رسانيده ، و كتب چندى تأليف كرده :\r\nاول « كتابى در امامت » . دويم « كتابى در تفسير » كه نسخه‌اى از آن به خط خودش نزد فرزندش شيخ موسى موجود بوده و در 5 شنبه 16 ماه رمضان سنه 1317 از تأليف آن فارغ شده . سيم « كتابى مبسوط در كلام و اصول خمسه » انجام تأليف آن سنه 1301 . چهارم « كتابى در فقه استدلالى » كه دو جلد در طهارت ( و جلد ضخيمى در نماز كه آن را از او دزديدند )\r\n\r\n","description":"","footnote":"","page_name":" 1314 ","page_number":294},
  {"content":"\r\n\r\nو جلدى در طلاق و جلدى در فرائض از آن بيرون آمده . پنجم « رساله‌ئى در تفسير بعضى از آيات » .\r\nششم « كتابى در فضل زيارت حضرت سيد الشهداء عليه السلام » و گريه بر آن جناب و زيارت ساير ائمه ( عليهم السلام ) : هفتم « رساله‌ئى در رد نور الابصار » . هشتم « رساله عمليه » . نهم غير آنها از نوشتجات و تحقيقات در آيات و أخبار .\r\nو او چندى در حيره مانده و آنجا همى بتلاوت قرآن مجيد و عبادت پرداخت ، تا بيمار شد و براى معالجه بنجف آمد و در شريعه كوفه منزل كرد و سودى از آن نيافت ، تا در بامداد روز سه‌شنبه دهم ماه ربيع الاول سنه هزار و سيصد و بيست و هشت - مطابق اول حمل ماه برجى ( عيد نوروز ) - هم در آنجا وفات كرد ، و جسدش را حسب الوصيه بنجف آورده و آنجا دفن كردند ؛ چنان كه در « الذريعة 4 شماره 1298 » و « نقباء البشر : 1633 ش 2184 » نوشته . و فرزندش شيخ موسى مذكور در سال ( 1387 ) بيايد .\r\n\r\n* ( 712 - تولد حاجى غلامحسين بندر ريگى ) *\r\nدر كتاب « دانشمندان و سخن‌سرايان فارس 1 : 461 » شرحى نوشته ، بخلاصه اينكه :\r\nوى از فضلا و شعراى قرن سيزدهم و اوائل چهاردهم هجرى بوده كه در اين سال متولد شده ، و در بوشهر اقامت داشته و بتجارت مىپرداخته ، و در سنه 1303 كه سيد جمال الدّين افغانى اسدآبادى به قصد رفتن طهران وارد بوشهر شده حاج غلامحسين شب و روز خود را در محضر او مىگذرانيده و از او استفاده مىكرده ، و بيشتر اشعارش فكاهى بوده و ازاين‌جهت از دادن آنها به ديگران خوددارى مىنموده ؛ چنان كه در « آثار عجم » نوشته كه من از اشعارش چيزى خواستم امتناع نمود .\r\nو بالاخره ، پس از مدت هشتاد و سه سال عمر ، در سنه هزار و سيصد و سى وفات كرد .\r\nتمام شد كلام « دانشمندان و سخن‌سرايان » .\r\n\r\n","description":"","footnote":"","page_name":" 1315 ","page_number":295},
  {"content":"\r\n\r\n\r\n* ( 713 - وفات شحنه ، شاعر اصفهانى ) *\r\nدر « اقرب الموارد » فرمايد : شحنه - بكسر - كسى است كه از طرف سلطان براى ضبط بلد تعيين مىشود ، انتهى . و آن را بپارسى داروغه گويند .\r\nو در « تاريخ اصفهان » از وقايع اين سال - در قسمت پائين صفحه - فرمايد : وفات شحنه شاعر اصفهانى ، انتهى . و او نامش محمد مهدى خان مازندرانى بوده ، و قبرش در تخت پولاد در تكيهء فاضل سراب است .\r\n\r\n* ( 714 - تولد مرحوم حاج آقا محسن 31 عراقى ، ره ) *\r\nعراق ، نام ناحيه‌ئى است معروف در مملكت ايران كه آن را در قبال عراق عرب براى تمييز ، عراق عجم مىخوانند ، و در اين أواخر به كلمه اراك شهرت گرفته . در كتاب « كرج‌نامه : 276 » نوشته كه : عراق عجم شامل شهرهاى اصفهان ، گلپايگان ، همدان و اراك فعلى بوده ، و اين اصطلاح يعنى عراق عجم بيشتر در اصطلاح گويندگان و شعرا وارد گرديده . و مركز اين ناحيه شهر سلطان‌آباد است كه بنا بمرقومات ( ص 273 ) يوسف خان سپهدار كرجى در سنه 1227 بعنوان قلعهء جنگى ساخته و بنام فتحعلى شاه سلطان‌آباد ناميده .\r\nو كرج بتحريك نام اصلى قديمى اين ناحيه بوده ، و بواسطه تازه ساختن اين شهر آن را شهر نو نيز مىخوانند ؛ چنان كه ساغر شاعر خوانسارى در كتاب « عبرة الاخلاف » مكرر تعبير از آن به شهر نو نموده . و چنان كه در ( ص 276 ) نوشته ، ميرزا آقا خان كرمانى نخستين كسى است كه آن را اراك نام نهاده ، و چنان كه در بسيارى از ايالات و ولايات هر محلى كه\r\n\r\n","description":"","footnote":"","page_name":" 1316 ","page_number":296},
  {"content":"\r\n\r\nمركز ناحيه‌ئى است آن محل را بنام آن ناحيه مىخوانند ؛ سلطان‌آباد را نيز بنام اصل ناحيه خوانده و بهريك از اين چند كلمه ( اراك - عراق - شهرنو - سلطان‌آباد ) معروف مىباشد .\r\nو مرحوم حاج آقا محسن 31 صاحب عنوان فرزند سيد ابو القاسم 30 بن احمد 29 ابن علىمحمد 28 بن فخر الدّين 27 بن هادى 26 بن تاج الدّين 25 بن محمد 24 بن حيدر 23 بن محمد مكى 22 بن غياث الدّين 21 بن معصوم 20 بن تاج الدّين 19 بن رضى 18 ابن على 17 بن رضاء الدّين 16 بن محمد 15 بن رضى الدّين 14 بن محمد 13 بن فخر الدّين 12 ابن محمد 11 بن زيد 10 بن داعى 9 بن زيد 8 بن على 7 بن حسين 6 بن حسن الافطس 5 ( عليه السلام ) است .\r\nحضرت حسن الافطس 5 ( عليه السلام ) در سال 1202 ( شماره 74 ) گذشت . فرزندش حسين 6 كه مادرش دختر خالد بن ابو بكر بن عبد اللّه بن عمر بن خطاب ( يا بقولى ديگر : ام‌ولدى ) بود از سادات معروف است ، و در ايام ابو السرايا از طرف حضرت محمد الديباج ابن الامام جعفر الصادق ( عليه السلام ) در مكه خروج كرد ، و برخى از أعمال منكره از او صادر شد ، و برخى او را أفطس گفته‌اند و اين لقب را مربوط بوى مىدانند ، و در « عمدة الطالب » نژاد او را از دو پسر ( حسين 7 و محمد 7 ) بازآورده و چند نفر از اعقاب آنها را در طبقات مختلفه ذكر كرده ، و در هيچ‌كدام اسمائى متناسب با اين سلسلهء نژاد كه ما اينجا آورديم ندارد ، خصوصا اينكه بعلى 7 فرزند حسين 6 منتهى بشود ، و ما اين سلسله را بدين‌طور نقل از پشت نسخه چاپى « درر القلائد » جناب حاجى شيخ عبد الكريم يزدى نموديم .\r\nو به‌هرحال ، مرحوم حاج آقا محسن صاحب عنوان از علما و أعيان بوده كه در اين سال متولد شده و در خدمت چندين نفر از علما درس خوانده و در شهر سلطان‌آباد رياست و شهرت و تمول و ثروتى وافر هم بهم رسانيد .\r\nدر « المآثر و الآثار : 144 ستون 1 » وى را در عنوانى مخصوص ترجمه نموده ، و در آن فرمايد : جامع ما بين منقول و معقول است ، برياست و ثروت و مزاياى ديگر بر أقران تقدم دارد و ازاين‌جهت همواره محسود بوده و خواهد بود ، انتهى .\r\n\r\n","description":"","footnote":"","page_name":" 1317 ","page_number":297},
  {"content":"\r\n\r\nو به هر جهت ، او نفوذى زايدالوصف در حوزه سكونت خود و اطراف و حوالى آن بهم رسانيد كه تا آغاز دورهء مشروطيت آنها كاملا برقرار بود ، و پس از تغيير اوضاع و سلطهء مشروطه‌طلبان همه از بين رفت بلكه بحيات او نيز خاتمه داده شد ، و در يك‌شنبه سيم ماه جمادى الآخرهء سنه هزار سيصد و بيست و پنج ، چنان كه در « تاريخ سرتيپ » است - مطابق 22 سرطان ماه برجى - وفات كرد ، و ميرزا محمد صادق اديب الممالك در مرثيه و ماده تاريخى كه براى او سروده در پنجم جمادى الآخرة مرقوم گفته .\r\nو او فرزندان چندى داشته : يكى حاجى ميرزا شمس الدّين 32 كه در دوره سيم مجلس وكيل مجلس مردم عراق بوده . و ديگر دخترى 32 كه زوجهء حاجى آقا جمال الدّين اصفهانى كه در سال ( 1284 ) ببايد بوده . و سيم حاجى آقا مصطفى 32 كه در اواسط شعبان سنه 1371 وفات كرده ، چنان‌كه مفهوم از « روزنامه ستاره اصفهان ، دوره دويم شماره 63 مورخ 23 / 2 / 31 » مىباشد .\r\nدر « الذريعة 4 : 383 شماره 1683 » نامى از سيد محسن عراقى برده و وفاتش را در 1359 ذكر كرده . و در « نقباء البشر : 370 ش 742 » نامى از آقا محسن بن مولى فتحعلى سلطان‌آبادى برده شده ؛ و البتّه معلوم است كه آن هر دو غير از صاحب اين عنوان‌اند .\r\n\r\n* ( 715 - وفات شيخ محمد ، شاعر حلى ) *\r\nوى فرزند ادريس بن مطر ، و خود از شعراء بوده و در اين سال وفات نموده ، چنان كه در « أعيان الشيعة 1 : 404 » فرموده .\r\n\r\n","description":"","footnote":"","page_name":" 1318 ","page_number":298},
  {"content":"\r\n\r\n\r\n* ( 716 - شيخ محمد بن شيخ جعفر نجفى ) *\r\nمرحوم شيخ جعفر در 1228 ( ج 3 ش 389 ص 852 ) گذشت .\r\nو شيخ محمد فرزند سيم آن جناب و از أعلام اين خانواده و افاضل رجال آن بوده ، و به‌طورىكه در « الكرام البررة : 317 » و « ديوان سيد موسى طالقانى : 249 در پاورقى » نوشته ، پس از وفات سيد سليمان حلى ( 1211 ص 404 ) و فرزندانش سيد داود و سيد حسين ؛ اين شيخ محمد براى مرجعيت امور دينى مردم حله بدان شهر رفته و آنجا بود تا در اين سال هم در آن شهر وفات كرده و نعشش را بنجف آورده و آنجا دفن كردند .\r\n\r\n* ( 717 - وفات سيد محمد جواد ، سياه‌پوش نجفى ) *\r\nوى فرزند مرحوم سيد محمد زيناى بغدادى است كه در سال 1216 ج 2 ( عنوان 234 ص 578 ) گذشت ، و شرح احوالش در « اعيان الشيعة 1 : 405 » و كتاب « مخطوطات كتابخانه سيد محمد بغدادى : 43 » و « الكرام البررة : 289 » و « ريحانة الادب 2 : 248 » نوشته ، و از آنها چنين برآيد كه : او عالم فاضل جليل اديب شاعر أخبارى صلب متعصب و از شعراى عصر و ادباى عراق عرب بوده و خطى خوش و مطارحاتى با فضلاى عصر خود داشته ، و در بسيارى از فنون شركت مىنموده ، و همانا در نزد حاج ميرزا محمد أخبارى درس خوانده و هم از او اجازه گرفته ، و كتاب‌هائى تأليف كرده :\r\nاول كتاب « دوحة الانوار » در رائق از اشعار در چند جزو . دويم « ديوان اشعار » بزرگى .\r\nسيم كتاب « معراج الاسرار » در تصوف و عقائد صوفيه . و در « ريحانه » اين دو بيت را از او آورده :\r\n\r\n","description":"","footnote":"","page_name":" 1319 ","page_number":299},
  {"content":"\r\n\r\n كذب الذى بالميم شبه ثغره * قد مثل الموهوم بالمعلوم\r\nما كان الا نون تنوين بدا * بالنطق لكن ليس بالمرسوم \r\nسپس فرمايد : شاعر پارسى مضمون اين شعر را چنين ساخته :\r\n دهان تنگ تو مانند نون تنوين است * كه در حديث در آيد و ليك پيدا نيست \r\nو او در اين سال وفات كرده ، و اين دو بيت درباره قهوه هم از او است :\r\n رب سوداء فى الكئوس تبدت * تهب الروح نعمة فى الحياة\r\nفاذا ذقتها تحققت فيها * أن ماء الحياة فى الظلمات ! \r\n\r\n* ( 718 - وفات يوسف ، شاعر لكهنوى ) *\r\nوى از شعراى عصر خويش و نامش حكيم مير محمد صادق بوده ، و در اين سال وفات نموده ؛ چنان كه در « الذريعة 9 : 1320 شماره 8481 » فرموده .\r\n\r\n* ( 719 - وفات انيس على ، عارف گواشيرى ) *\r\nوى آقا محمد على بن خواجه محمد شفيع و برادر مرحوم معطر عليشاه است كه در سال 1217 ( ج 3 ش 250 ص 635 ) گذشت . و خود از عرفاء عصر و مريد و ربودهء مشتاق‌على شاه - كه در جلد دويم ( سال 1206 ص 304 شماره 118 ) گذشت - بوده ، و در اين سال با عمرى قريب بهفتاد و پنج سال وفات نموده ، و در مزار مشتاقيه كرمان دفن شد . و پنج نفر فرزند از او بازماند كه يكى از آنها آقا محمد على بوده كه در سنه 1271 وفات نموده و نزد پدر دفن شده .\r\n\r\n","description":"","footnote":"","page_name":" 1320 ","page_number":300},
  {"content":"\r\n\r\n\r\n* ( 720 - تولد مرحوم آقا سيد محمد كاظم يزدى ، اعلى اللّه مقامه ) *\r\nيزد ، شهرى است معروف در ايران .\r\nو مرحوم آقا سيد محمد كاظم ( عليه‌الرحمه ) فرزند مرحوم سيد عبد العظيم طباطبائى و خود از اجله و اعاظم علماء بزرگوار و فقهاء جلالت آثار بود ؛ چندان‌كه در اين مائه چهاردهم بخبرت و اطلاع و وسعت و احاطت او بر فروع و شقوق مسائل و مباحث فقه بعرصه وجود نيامده ، و با اين وصف در علوم ادبيه بلكه حكمت و نظم شعر به فارسى و عربى مهارتى تمام داشت .\r\nشرح احوالش در « احسن الوديعه 1 : 188 » و « فوائد الرضويه : 598 » و « شهداء الفضيله :\r\n251 در پاورقى » و « شمس التواريخ : 96 » هريك بتطويل يا اختصار نوشته ، و از همهء آنها با ملاحظهء بعضى از مواضع ديگر « 1 » چنين برآيد كه :\r\nوى در اين سال - بنص « شهداء الفضيله » - در قريهء كثنيه يزد متولد شده ، و در « فوائد الرضويه » در سنه 1256 نوشته ، و سالها نخست در اصفهان نزد مرحوم حاجى شيخ محمد - باقر نجفى و آقا ميرزا محمد باقر و ميرزا محمد هاشم چهارسوئيان ، و بعدا در عتبات نزد چندين نفر از علما همچون حاجى شيخ مهدى بن شيخ على بن شيخ جعفر و شيخ راضى نجفى و ميرزاى شيرازى درس خواند تا خود فقيهى فاضل و بزرگوار گرديد ، و پس از وفات ميرزا مانند يكى دو نفر ديگر مرجعيت تامه در تقليد مذهب شيعه در عراق عرب و ايران و هند و افغانستان و غيره بهم رسانيد ، و در نجف اشرف سكونت گزيد ، و بالاخره شهرت و رياستى مهم پيدا كرد ، و الحق از جهت جامعيت وى در فقه جاى آن را داشت ، و علماى بزرگ فيض مدرس مقدس او را غنيمت عظيم دانسته و در تدريس فقه حوزه‌اى مشحون بمحققين برايش بر پا شده . و در أوان طلوع مشروطه در ايران برعكس سمى بزرگوار خراسانى خود ؛ خويشتن را\r\n\r\n\r\n","description":"","footnote":"\r\n( 1 ) بكتابهاى « ريحانة الادب 4 : 334 » و « زندگانى آية اللّه چهارسوقى : 150 » رجوع شود . م .\r\n","page_name":" 1321 ","page_number":301},
  {"content":"\r\n\r\nاز ورود در آن بر كنار كشيد بلكه در برخى از موارد بتنقيد و رد آن ( كما كان فى الواقع أيضا كذلك ) كوشيد . و او را تأليفات چندى است :\r\nاول كتاب « العروة الوثقى » در مسائل عامة البلوى ، كه رساله‌ئى است فتوائيه داراى اكثر ابواب فقه از طهارت و نماز و روزه و زكات و خمس و حج و نكاح و مشتمل بر سه‌هزار و دويست و شصت مسئله در دو جلد ، و مرحوم حاجى شيخ عباس قمى آن را به فارسى ترجمه نموده بنام « الغاية القصوى » . در « الذريعة 16 : 14 » فرمايد : ترجمهء اوائل آن و جمله‌اى از كتاب نماز آن از مرحوم حاجى شيخ عباس مرقوم است ، و بقيه از ترجمهء آن از سيد ابو القاسم اصفهانى است ، انتهى . و هم در « الذريعة 6 : 149 » چندين حاشيه كه بر آن نوشته شده ، بعضى فتوائى و بعضى استدلالى و بعضى در جد اول معينه ؛ ذكر كرده ، و هم آنجا دارد كه شيخ محمد تقى بن شيخ يوسف فقيه عاملى شاگرد مرحوم آقا سيد محسن حكيم كتابى بعنوان « مدارك عروة الوثقى » در چند جلد تأليف كرده ، و خود مرحوم آقا سيد محسن مرقوم شرحى استدلالى مبسوط در نه جلد بر آن دارد .\r\nدويم از تأليفات صاحب عنوان : « رساله در اجتماع امر و نهى و تعادل و تراجيح » . انجام تأليف آن در نجف سنه 1310 .\r\nسيم حاشيه بر « متاجر » ( يا مكاسب ) شيخ انصارى .\r\nچهارم « رساله در حكم ظن » متعلق بأعداد و افعال نماز و كيفيت نماز احتياط .\r\nپنجم « رساله در منجزات مريض » .\r\nششم « سؤال و جواب » كه كتابى بزرگ و جزو اولش در نجف بحروف چاپ شده .\r\nهفتم كتاب « الصحيفة الكاظمية » .\r\nهشتم مجموعهء « بستان راز و گلستان نياز » .\r\nنهم غير اين‌ها از رسائل عمليه و حواشى مطبوعه .\r\nدر « شمس التواريخ » فرمايد : نگارنده مدتى از خدمتش استفادهء مباحث اصول و فقه مىنمود ، وقتى در مبحث « الامر بالشىء هل يقتضى النهى عن الضد أم لا ؟ » و بودن ترك ضد مقدمهء فعل ضد ؛ بالمناسبه اين شعر از « منظومهء مرحوم سبزوارى » سرود :\r\n\r\n","description":"","footnote":"","page_name":" 1322 ","page_number":302},
  {"content":"\r\n\r\n كذاك فى الاعدام لا عليه * و ان بها فاهوا فتقريبيه \r\nو رو بتلاميذ نمود كه : آخر قدرى علم معقول هم بخوانيد ! انتهى .\r\nدر « احسن الوديعه » فرمايد : وى از غايت مهارت و تسلط عجيبى كه در فقه داشته چندان در آن فكر نمىكرده و براى يك مسئله بنظائر كثيره از فقه استدلال مىفرمايد ، و از آثار نافعهء او مدرسهء بزرگى است در نجف مشتمل بر سه مدرس كه بهترين مدارس آن شهر مقدس مىباشد ، و شاگردش شيخ على مازندرانى در تاريخ آن چنين گفته :\r\n أسسها بحر العلوم و التقى * محمد الكاظم من نسل طبا\r\nو فى بيوت أذن اللّه أتى * تاريخها الا بحذف ما ابتدا \r\nيعنى تاريخ آن عبارت ( و فى بيوت اذن اللّه ) مىشود مگر بانداختن ابتدا ، يعنى ابتداء مصراع كه واو باشد ، و حساب آن چنين خواهد شد : فى بيوت اذن اللّه\r\n1325\r\nو اين عبارت جزئى است از آيهء شريفه 36 سورهء مباركه « النور » .\r\nو بالاخره ، مرحوم سيد بزرگوار در ساعت ششم شب سه‌شنبه بيست و هشتم ماه رجب - الفرد سنه هزار و سيصد و سى و هفت - مطابق 9 ثور ماه برجى - در نجف ، به مرض - ذات‌الريه ؛ وفات كرد ، و هم در آن شهر در ايوان صحن مطهر ، پشت حرم مبارك پهلوى در طوسى دفن شد ، و تا چندين روز در بلاد و قراى عديده مجالس ترحيم و فاتحه براى او برقرار بود ، و اين فقير قصيده‌ئى در تعزيت او گفته‌ام كه در « بياض أشعار » خود نوشته‌ام .\r\nو آن جناب دختر حاج ملا حسن بن محمد ابراهيم بن عبد الغفور يزدى را ( كه در « الذريعة 13 : 240 » او را بعبد صالح وصف نموده و اينكه وى نسخه‌اى از « شرح دره » بحر - العلوم تأليف ملا محمد على نحوى اردكانى را به خط خود نوشته ) بزوجيت داشته .\r\nو هم او را فرزندان عديده بوده :\r\nاول ، مرحوم سيد محمد كه در ( 1334 ) بيايد .\r\nدويم ، سيد محمود كه مانند سيد محمد مذكور در حيات پدر بزرگوار وفات نموده .\r\n\r\n","description":"","footnote":"","page_name":" 1323 ","page_number":303},
  {"content":"\r\n\r\nسيم ، حاجى سيد احمد كه نيز در حيات پدر ( چنان كه در « جريده چهره‌نما » نوشته ) در أواخر رجب سنه 1331 وفات كرده .\r\nچهارم ، سيد على كه از علماى نجف و مراجع شيعه و بعد از پدر بجاى وى بامامت برقرار و خود را أعلم از علماء أبرار ديگر مىدانسته ، و در اواخر ربيع الاول ( يا اول ربيع الآخر ) سنه 1370 وفات كرده ، چنان كه اعلان مجلس فاتحهء او در « روزنامه اطلاعات ، سال 25 شماره 7420 صادره در 5 شنبه 2 ع 2 اين سال ، مطابق 21 دىماه باستانى 1329 شمسى » نوشته .\r\nسنه 1248 قمرى مطابق سنه 1211 شمسى\r\nيكشنبه غره محرم الحرام ( . . . ) جوزا ماه برجى\r\n\r\n* ( 721 - وفات حاجى ميرزا حسن 31 امام جمعه اصفهانى ) *\r\nوى فرزند مرحوم حاجى مير محمد حسين 30 امام جمعهء اصفهانى است كه در جلد دويم ( ص 314 ش 125 ) گذشت . و خود از علماى بزرگوار و فقهاى نام‌بردار عصر خويش در اصفهان و ملقب بسلطان العلماء بوده ، و پس از پدر امام جمعه آن شهر شده .\r\nدر « تذكرة القبور : 70 » پس از ذكر وى فرمايد : از علما و رؤسا و با جمال و كمال و مرجع و پناه خلق ، در نماز جمعهء او در مسجد شاه نقل شده كه تا سيزده صف اين طرف ميل‌هاى بيرون مسجد كه در ميدان شاه است مىآمده ، انتهى .\r\nو او در دوشنبه دويم ماه محرم الحرام اين سال - مطابق ( . . . ) جوزا ماه برجى - وفات\r\n\r\n","description":"","footnote":"","page_name":" 1324 ","page_number":304},
  {"content":"\r\n\r\nكرده و در اصفهان بيرون دروازهء در دشت در مقبره معروفه به سر قبر آقا دفن شده ، و آن در زير گنبد بلندبنيانى واقع و چند قبر آنجا است كه همه را متصل بهم نموده و مقدارى با سنگ مرمر از زمين بالا آورده‌اند ، و قبر حاجى ميرزا حسن در ميان آنها مىباشد ، و شمايل او كه با قلم كشيده بودند و بياضى در دست داشت و در زير طاق مقبره بالاى سر او آويخته بودند تا چند سال پيش از اين موجود بود و بغايت جلب توجه مىنمود ، و پس از آن مىگويند مانند بسيارى ديگر از نفايس آثار باروپا برده‌اند .\r\nو سه نفر فرزندانش : مير محمد مهدى 32 و مير سيد محمد 32 و مير محمد حسين 32 در سالهاى ( 1254 و 1291 و 1298 ) بيايند .\r\n\r\n* ( 722 - تولد سيد عبد اللّه آلوسى بغدادى ) *\r\nوى سيد بهاء الدّين فرزند سيد محمود آلوسى است كه در سال 1217 ( ج 3 ص 623 ش 243 ) گذشت . و خود از علما و عرفا ، و داراى برخى از علوم غريبه بوده و خط را خوب مىنوشته . و به‌طورىكه از كتاب « المسك الاذفر » برآيد ، در ميان عشائين شب دوشنبه پانزدهم ماه ربيع المولود اين سال - مطابق ( . . . ) اسد ماه برجى - متولد شده ، و چندى در نزد پدر خود سيد محمود درس خوانده ، و پس از وفات وى با ضعف مزاج و كثرت امراضى كه به او دست داده بود بتدريس مشغول شد ، و بعد از مدتى براى شفاى امراض مسافرت نمود و خدمت بعضى از عرفا ارادت ورزيده و از آنها شفا يافت ، و باز ببغداد آمد و بعد از آن قاضى بصره شد و بدان شهر سفر نمود ، و بعد از دو سال باز ببغداد آمد و در حدود بيست روز بعد از آن وفات كرد . و او را تأليفات چندى است :\r\nاول كتاب « تعطف » در شرح « تعرف » در أصلين و تصوف . دويم « متنى در بيان » . سيم « متنى در منطق » . چهارم كتاب « واضح » در نحو .\r\n\r\n","description":"","footnote":"","page_name":" 1325 ","page_number":305},
  {"content":"\r\n\r\nو او پس از مدت چهل و سه سال و چهار ماه قمرى و هيجده روز عمر ، در روز سه‌شنبه سيم ماه شعبان المعظم سنه هزار و دويست و نود و يك - مطابق ( . . . ) سنبله ماه برجى - وفات كرد ، و شيخ عبد السلام شواف كه در سال 1234 ( ج 3 ص 981 ش 466 ) گذشت او را غسل داده و حسب الوصيه در جوار قبر جنيد بغدادى دفن شد ، و پنج فرزند از او بازماند :\r\nاول سيد مصطفى كه در 4 شنبه 6 ذىالقعده سنه 1344 وفات كرده . دويم محمد عارف . سيم سيد محمود كه در ( 1273 ) بيايد . چهارم و پنجم حسن رشدى و عمر مسعود .\r\nسيد عبد اللّه روايت مىكند از پدر خود سيد محمود ، و روايت مىكند از او فرزندش سيد محمود مرقوم .\r\n\r\n* ( 723 - وفات حاجى ميرزا هدايت اللّه 33 مشهدى ، ره ) *\r\nوى فرزند مرحوم ميرزا محمد مهدى 32 شهيد است كه در سال 1218 ( ج 3 ص 645 ش 256 ) گذشت . و خود از أعاظم علما و فقهاء مشهد مقدس بوده ، و شرح احوالش در « مطلع الشمس 2 : 398 » و « منتخب التواريخ خراسانى ، باب 10 » و برخى از كتب ديگر به نظر رسيده ، و از آنها با ملاحظه بعضى از مواضع ديگر چنين برآيد كه :\r\nاو اكبر و أعلم اولاد مرحوم شهيد ( ره ) بوده ، و در ماه رجب الفرد سنه هزار و صد و هفتاد و هشت - مطابق ( جدى - دلو ) ماه برجى سال 1143 شمسى - از بطن خواهر محترمهء مرحوم آقا ابو محمد خراسانى ( كه در 1240 ص 1118 ش 576 گذشت ) متولد شده ، و در مشهد بلكه در تمامت خراسان مطاعيت تامه داشته ، و كتب چندى تأليف نموده از آن جمله :\r\n« تفسيرى » بسيار فاضلانه و دقيق كه بر ده جزو از اول و ده جزو از آخر قرآن مجيد است .\r\nو در روز سه‌شنبه هفتم ماه رمضان المبارك اين سال - مطابق ( . . . ) دلو ماه برجى - وفات كرده و در مشهد در ميان صفهء شاه‌طهماسب در حرم محترم دفن شد ، چنان كه در « منتخب\r\n\r\n","description":"","footnote":"","page_name":" 1326 ","page_number":306},
  {"content":"\r\n\r\nالتواريخ مذكور : 464 چاپ اول ) فرموده .\r\nو فرزندانش حاجى ميرزا هاشم 34 و حاجى ميرزا عسكرى 34 در 1209 ( شماره 140 ) و 1211 ( شماره 163 ) گذشتند ، و ديگر حاجى ميرزا ذبيح اللّه 34 كه در ( 1297 ) بيايد ، و حاجى ميرزا حسن 34 كه مشير آستان قدس بوده ، و دخترى 34 كه زوجهء حاجى ميرزا محسن 35 رضوى ( كه در 1250 بيايد ) بوده .\r\n\r\n* ( 724 - وفات مرحوم شيخ محمد تقى ، ايوان‌كيفى ) * * ( اعلى اللّه مقامه ) *\r\nايوان كيف در راه مشهد دومنزلى طهران است ، چنان كه در حاشيه « تذكرة القبور :\r\n46 » نوشته ، و در « مطلع الشمس 3 : 361 » اصل آن را ايوان‌كى نوشته ، و فرمايد : گفته‌اند ايوانى بوده است كه در زمان سلاطين عظيم‌الشان كيان ساخته شده ، و اين قريه را به همين واسطه ايوان‌كى ناميده‌اند ، حالا از كثرت استعمال ايوان كيف مىگويند ، بعضى ايوانك هم مىگويند ، انتهى . و در عبارات عربى بايد البتّه در اين‌گونه اسماء امكنه مختومه بياء در موقع الحاق ياء نسبت حرفى ميانهء ياء اصلى و ياء نسبت فاصله شود كه اينجا آن حرف فاء قرار گرفته .\r\nو مرحوم شيخ محمد تقى فرزند مرحوم حاجى محمد رحيم بيك استاجلو است كه در « روضات » او را عبد الرحيم نوشته ، و ظاهرا نام اصلى او رحيم بوده و براى تعظيم و احترام گاهى در جلو آن محمد و گاهى عبد با الف و لام در آغاز نام درآورده‌اند ، ليكن در « الكرام » محمد رحيم را صحيح دانسته ، و هم در « الكرام البررة : 216 » فرموده كه وى از اولاد ميرزا مهدى بوده كه از طرف نادر شاه صحن نجف را تعمير كرده و اسمش بر كاشى نوشته .\r\nو وى با آقا محمد على بهبهانى كرمانشاهى هريك دخترى از اللّه وردى بيك بيگدلى\r\n\r\n","description":"","footnote":"","page_name":" 1327 ","page_number":307},
  {"content":"\r\n\r\nداشته‌اند كه آنها را در عبارات عربى سلفان - بكسر - و در عبارات فارسى هم داماد مىگويند ، پس شيخ محمد تقى و برادرش شيخ محمد حسين هر دو پسرهاى خاله آقا احمد بهبهانى مؤلف « مرآة الاحوال » بوده‌اند ، و بطور مفهوم از « مرآت » مرقوم با ملاحظه بعضى از مواضع ديگر : حاجى محمد رحيم بيك در سنه 1217 وفات كرده و در نجف دفن شده ، و دو پسر و دو دختر داشته كه دو پسر : شيخ محمد تقى صاحب اين عنوان و شيخ محمد حسين صاحب « فصول » بوده‌اند ، و دو دختر : يكى كه بزرگ‌تر بوده زوجه آقا احمد بهبهانى مذكور ، و كوچك‌تر زوجهء ملا محمد على خراسانى فرزند ملا محمد شفيع تهرانى الاصل مشهدى المسكن بوده ، و فرزند او از اين مخدره : مرحوم شيخ محمد تهرانى است كه در « المآثر : 158 » عنوانى دارد و نخست مخدره شهربانو دختر دائى خود شيخ محمد تقى را داشته و وى را بدون فرزند طلاق داده ، و پس از آن زنى از مردم تهران گرفته و از او اعقابى فراوان در اصفهان بازمانده . و در كتاب « تذكره شعراى معاصر اصفهان :\r\n213 » حاج محمد رحيم بيك را بعنوان عبد الرحيم بيك « 1 » و فرزند محمد قاسم رازى نوشته .\r\nو به‌هرحال ، مرحوم شيخ محمد تقى از اجلهء علماى محققين و افاضل فقها و اصوليين بوده ، و شرح احوالش در چندجا به نظر رسيده ؛ همچون : « روضات الجنات : 132 » و « رساله » ئى كه همان مؤلف روضات قبل از تأليف آن در احوال آباء و أجداد خود نوشته ، و « قصص العلماء : 94 » و « تذكرة القبور : 46 » و « رجال اصفهان : 72 » و « الكرام البررة : 215 » و « شمس التواريخ : 15 » و « نسب‌نامه الفت » ؛ و بعضى از آنها نقل از بعضى ديگر است : و از آنها همه با ملاحظه بعضى از مواضع ديگر چنين برآيد كه :\r\nوى از اجلهء علماء محققين و افاضل فقها و اصوليين بوده ، و در راه عرفان و سلوك نيز وارد ، و مسموع شد كه ارادت خدمت درويش كافى نجف‌آبادى كه سيدى منزوى در\r\n\r\n\r\n","description":"","footnote":"\r\n( 1 ) صواب همان محمد رحيم است چنان كه گذشت ، و در چندين كتاب و رساله و غيره كه به خط شخص صاحب عنوان يا فرزندان آن مرحوم در كتابخانه روضاتى موجود است همه جا به همين صورت محمد رحيم ضبط شده است . م .\r\n","page_name":" 1328 ","page_number":308},
  {"content":"\r\n\r\nقصبه نجف‌آباد بوده داشته « 1 » .\r\nو حاشيه‌ئى بر « اصول معالم » تأليف شيخ حسن ابن شهيد ثانى ( اعلى اللّه مقامه ) بنام « هداية المسترشدين » دارد كه بغايت مشهور و مورد تدريس و تدرس علماء اعلام و فضلاء كرام قرار گرفته ، و آن در اصل متفرق بوده و خواهرزاده‌اش شيخ محمد تهرانى ( مذكور در سنه 1272 ) آن را مدون و مرتب نموده ، و انجام تأليف جلد اول آن شب جمعه 10 ع 2 سنه 1237 بوده .\r\nو ضمنا بايد گفت كه حاجى شيخ محمد مهدى حائرى طهرانى نيز كتابى دارد بنام « هداية المسترشدين » كه رساله‌ئى عمليه است ، و ديگرى دارد بنام « هدية المؤمنين » كه نيز رسالهء عمليه و هر دو در « فهرست كتابخانه رضويه 5 : 638 و 639 » ذكر شده .\r\nدر « تذكرة القبور » درباره صاحب عنوان فرمايد : مجاهدات و رياضات و كمالات نفس آن بزرگوار و بعضى استبصارات و ختومات از او نزد اهل معرفت معروف است .\r\nو درباره حاشيه مذكوره‌اش فرمايد : در ميان علما « حاشيهء شيخ » و « حاشيه » مطلق كه گويند اين كتاب است . بس است در بلندى تحقيق و تبحر و بلندى ذهن و فكر او كه مىتوان گفت : اكثر تحقيقات اصوليه اين زمان‌ها در پيش علما مأخوذ از آن بزرگوار است ، انتهى .\r\nو او در نزد شيخ جعفر نجفى و آقا سيد محسن كاظمينى و آقا سيد على كربلائى درس خوانده ، و خود در اصفهان اول در احمدآباد درس مىگفته ، و از اطراف اصفهان فضلا حاضر مىشده‌اند ، بعد از آن در مسجد شاه درس مىگفته و قريب سيصد نفر در مجلس درس او حاضر مىشده‌اند از آن جمله : مرحوم حاج ملا حسينعلى تويسركانى و آقا ميرزا محمد - باقر چهارسوئى مؤلف « روضات » و غير آنها .\r\n\r\n\r\n","description":"","footnote":"\r\n( 1 ) گذشته از اينكه « ارادت خدمت درويشى يا مرشدى داشتن و سر سپردن و امثال اين تعبيرات » مطلقا در اصول و فروع دين مقدس اسلام و بالأخص در مذهب مقدس تشيع وجود ندارد ، چنين نسبتى به صاحب عنوان ( عليه‌الرحمه ) تا به حال براى ما كه خود از آن خاندانيم مسلم نشده است ، و لا ينبئك مثل خبير . م .\r\n","page_name":" 1329 ","page_number":309},
  {"content":"\r\n\r\nو بالاخره ، در ظهر روز جمعه پانزدهم ماه شوال المكرم اين سال - مطابق 18 حوت ماه برجى - در اصفهان وفات نموده ، و در تخت پولاد در تكيه‌اى كه آن را تكيه مادر شاهزاده و نيز تكيه شيخ محمد تقى مىگويند در ميان بقعه آن دفن شده .\r\nتبيين اينكه زنى بنام مريم خانم دايهء سيف الدوله فرزند فتحعلى شاه بود ، و او در سنه 1246 وفات نموده و مرحوم شيخ محمد تقى را وصى خود قرار داده ، و آن جناب وى را در اين محل دفن كرده و از مال الوصايهء او اين تكيه را ساخته و پس از آن خود نيز در آنجا دفن شده و آن تكيه بنام هريك از آن دو نفر معروف شده .\r\nو زوجهء او مرحومهء نسمه خواتون معروف به حبابه دختر شيخ جعفر نجفى بوده كه در حدود 1295 چنان كه در « نسب‌نامه الفت » گفته وفات نموده ، و در همين مقبره در جلو روى قبر شوهرش صاحب عنوان دفن شده ، و فرزندش از وى مرحوم حاج شيخ محمد باقر در سال ( 1235 ج 3 ص 1007 ش 489 ) گذشت ، و نيز فرزند ديگرش از نسمه خاتون : مخدره شهربانو است كه زوجه عمه‌زاده‌اش شيخ محمد تهرانى بوده كه نامش برده شد ، و او هم از علما بوده و در « المآثر : 158 س 2 » عنوانى دارد و در آنجا فرمايد : كتاب « فصول » و « شرح لمعه » را كسى مثل او تدريس نمىكرد ، انتهى .\r\nو در « الكرام » فرمايد : جلد دويم « هداية المسترشدين » تا آخر مفهوم وصف رسيده ، و جلد سيم را خواهرزاده‌اش شيخ محمد از مسودات او جمع كرده و تا مباحث اجتهاد و تقليد رسيده ، و اين كتاب بهره‌اى وافر از قبول در نزد اكابر و فحول بهم رسانيده چندان‌كه مؤلفش به صاحب حاشيه شهرت گرفته و تاكنون خانواده‌اش بدين كلمه ملقب مىباشند ، و در بين علما در مقام اطلاق ذهن به غير آن متبادر نمىشود ، و حق اينكه اين كتاب كافى است براى استدلال بر تبحر و تحقيق مؤلف آن ، در « مستدرك » فرمايد : آن در كتب اصول مانند ربيع از فصول است ، انتهى كلام « الكرام » . و همانا در « مستدرك » اين سخن را در جلد سيم ( در اول صفحه 400 ) فرموده .\r\nو ديگر از تأليفات او كتابى است در « عمل مقلدين » قريب چهار هزار بيت ، و « كتاب\r\n\r\n","description":"","footnote":"","page_name":" 1330 ","page_number":310},
  {"content":"\r\n\r\nبزرگى در فقه استدلالى » كه از مسودات خارج نشده ، و « اجوبهء مسائل » كثيره مجمله و مفصله .\r\nو در « شمس التواريخ » اشتباهى در مورد صاحب عنوان نموده كه وفاتش را در سنه 1247 بدون ماه و روز ذكر كرده ، و آنچه ما نوشتيم نص صريح « روضات » است . و اينكه هم او نوشته كه در تكيهء خود دفن شده ؛ مبنى بر اين است كه نيز ما نوشتيم آن تكيه را او بناء كرده و اينك بنام او و نيز بنام مادر شاهزاده هر دو معروف است .\r\nو در « روضات » اشعارى از خود در مرثيه او نوشته و در آخر آنها تاريخ آن را چنين آورده :\r\n طابت ثراه كما أتى تاريخه : * طارت كراك الى النعيم السرمدى \r\nو اين ماده - چنان كه مىبينيد - با 1248 وفق نمىدهد ، بلكه با تغييرى اندك در آن و تعويض بعضى از حروف آن با حروفى ديگر به‌هيچ‌وجه ما نتوانستيم آن را با عدد 1248 تطبيق نمائيم « 1 » .\r\nو نيز در « نسب‌نامه » نوشته كه مرحوم شيخ را زنى ديگر منقطعه از مردم يزد بوده و از او دخترى داشته كه وى بنكاح حاجى عبد الكريم نام شيرازى ساكن اصفهان در آمده ، و از او دو پسر و يك دختر آورده ، پسران يكى شيخ محمد حسين واعظ ، و ديگرى شيخ محمد حسن نظام العلماء ؛ كه از هر دو اعقابى ذكورا و اناثا موجوداند ، و دخترش خديجه سلطان زوجه مرحوم حاجى آقا نور اللّه ( 1346 ) بوده ، انتهى .\r\nو آن جناب روايت مىكند از استاد خود و پدر زوجه‌اش مرحوم شيخ جعفر ؛ و روايت مىكند از او ملا زين العابدين گلپايگانى كه در ( 1218 ) گذشت ، چنان كه در آخر « اجازه » ئى كه آقا سيد حسن صدر براى آقا سيد صدر الدّين بن حاجى سيد اسماعيل صدر و آقاى الفت مشتركا نوشته ذكر شده .\r\n\r\n\r\n","description":"","footnote":"\r\n( 1 ) تحقيق اين مطلب موكول بحواشى و تعليقات « روضات الجنات » طبع اصفهان است . وفقنا اللّه لا كما له بمحمد صلى اللّه عليه و آله . م .\r\n","page_name":" 1331 ","page_number":311},
  {"content":"\r\n\r\nسنه 1212 شمسى\r\nپنجشنبه 28 ماه شوال المكرم اول حمل ماه برجى\r\n\r\n* ( 725 - وفات آغا بيگم ، زوجه فتحعلى شاه قاجار ) *\r\nفتحعلى شاه در ( 1250 ) ببايد ، و چنان كه آنجا مىنويسيم وى زنان عديده داشته كه يكى از آنها اين آغا بيگم صاحب عنوان بوده ، و او ملقبه به آغا باجى و دختر ابراهيم خليل خان جوانشير ابن پناه خان بن ابراهيم خليل خان سيم ابن پناه آقاى دويم ابن ابراهيم خليل آقاى دويم ابن پناه آقاى اول ابن ابراهيم خليل آقاى قراباغى است ؛ كه پدران او همه از معاريف و أعيان عصر ، و خود آغا بيگم هم زنى محترمه و مجلله بوده ، و شعر هم مىگفته ، و فتحعلى شاه او را در ابتداى سلطنت تزويج نموده ، ليكن هيچ‌گاه با وى هم بستر نگرديد و به حالت بكارت از دنيا رفت ! و همواره مقدم بر ساير زنان بلكه بانوى حرم آن پادشاه بوده ، و اين دو بيت از او اينجا آورده شد :\r\n خرم آن كو بسر كوى تو جايى دارد * كه سر كوى تو خوش‌آب‌وهوائى دارد\r\nبه سفر رفت و دلم شد جرس ناقهء او * رسم اين است كه هر ناقه درائى دارد \r\nو او در اين سال در قم وفات كرده و هم آنجا دفن شده ، چنان كه در « تاريخ عضدى » فرموده .\r\n\r\n","description":"","footnote":"","page_name":" 1332 ","page_number":312},
  {"content":"\r\n\r\n\r\n* ( 726 - تولد سيد ابراهيم 33 ، آل بحر العلوم نجفى ) *\r\nوى فرزند مرحوم آقا سيد حسين 32 آل بحر العلوم است كه در سال ( 1221 ج 3 ص 723 ش 299 ) گذشت . و خود از علما و ادباء عراق عرب در خانوادهء بحرالعلومى بوده ، و شعر را نيكو مىسروده . شرح احوالش در « احسن الوديعه 1 : 98 و 2 : 54 » و « الذريعة 9 :\r\n644 » به نظر رسيده ، و آنچه از آنها با ملاحظهء بعضى از مواضع ديگر برمىآيد آنكه :\r\nوى در اين سال در نجف متولد شده ، و در سرودن أشعار تبحرى بسيار پيدا كرده ، چندانكه در « الذريعة » او را أشهر شعراى عراق نوشته و فرمايد « ديوانى » دارد در انواع و اقسام شعر كه در سال 1332 به اجازه فرزندانش سيد حسن 34 و سيد محمد 34 در صيدا در 288 صفحه چاپ شده ، انتهى .\r\nو پس از مدت هفتاد و دو سال عمر ، در سنه هزار و سيصد و بيست هم در نجف اشرف وفات كرده ، چنان كه نيز در « الذريعة » موضع مذكور فرموده ، و در « احسن الوديعه ، ج 1 » در سال هزار و سيصد و نوزده فرموده ، و آن اصح است چنان كه در « تاريخچه زندگانى آية اللّه بروجردى :\r\n118 » نيز در ششم ماه محرم الحرام سنه هزار و سيصد و نوزده نوشته ، و آن مطابق 5 ثور ماه برجى بوده . و فرزندش سيد حسن 34 مذكور در سال ( 1283 ) بيايد .\r\n\r\n* ( 727 - وفات شرر ، شاعر بيگدلى ) *\r\nوى حسينعلى بيك ، فرزند حاجى لطف‌على بيك آذر است كه در جلد اول ( عنوان 18 سال 1195 ص 40 ) گذشت و شرحى هم از احوال او آنجا نوشته شد . و اينك اينجا نيز\r\n\r\n","description":"","footnote":"","page_name":" 1333 ","page_number":313},
  {"content":"\r\n\r\nگوئيم كه :\r\nاو از شعرا بوده كه « ديوانى در اشعار » دارد ، و در قم در املاكى كه از خود داشته بزراعت مىپرداخته ، و نزد وزراء فتحعلى شاه محترم و از خواص كيكاوس ميرزا حاكم قم بوده .\r\nو در اين سال - چنان كه در « الذريعة 9 : 509 ش 2861 » فرموده - هم در قم وفات كرده ، و در ايوان طلاى صحن مطهر نزد پدران خود دفن شد . و فرزندش حاج رشيد خان در ( 1297 ) بيايد .\r\n\r\n* ( 728 - تولد حسينقلى خان ، ما فى ، نظام السلطنه ) *\r\nما فى نام ايلى است از الوار پشتكوه . و حسينقلى خان فرزند شريف خان است كه در زمان فتحعلى شاه يوزباشى دويست نفر غلام مخصوص بوده و در سنه 1263 وفات نموده ، و حسينقلى خان خود از أهل علم و فضل و أعيان رجال دولتين ناصرى و مظفرى بوده و شعر هم مىگفته .\r\nشرح احوالش در « مجلهء يادگار ، سال 3 شماره 2 ص 35 » نوشته ، و از آن بطور خلاصه چنين برآيد كه :\r\nاو در اين سال متولد شده ، و تا بيست و دوسالگى به تحصيل علم پرداخت ، و در اين مدت مقدمات عربى و قدرى از تفسير و فقه و عروض را خواند ، و در شعر گفتن راهى بهم رسانيد ، آنگاه براى احتياج امر معاش در كارهاى دولتى وارد شده ، و در دستگاه حاجى حسام السلطنه به كار وادار گرديد ، چنان كه در سنه 1274 بنيابت حكومت بوشهر رسيد ، و در سنه 1278 مأمور دفع بلوچ از كرمان و يزد و راه خراسان شد ، و در سنه 1287 كه نيابت حكومت اصفهان از طرف حسام السلطنه بفرزندش مؤيد الدوله و وزارت و پيشكارى وى بميرزا محمد حسين ناظم الملك مفوض شد ( و پس از چهل روز از ورود باصفهان ناظم الملك وفات كرد ) وى بوزارت اصفهان منصوب شد ، و در ايام گرانى دوساله اصفهان كه از غرايب وقايع تاريخى است حتى - الامكان از فوت مردمان و اختلال نظم آن سامان جلوگيرى به عمل آورد ، و در سنه 1291\r\n\r\n","description":"","footnote":"","page_name":" 1334 ","page_number":314},
  {"content":"\r\n\r\nلقب سعد الملك يافته و حاكم يزد شد ، و در سنه 1296 وارد كارهاى آقا محمد ابراهيم امين السلطان شد ، و در سنه 1303 حاكم خمسه شد ، و در سنه 1305 لقب نظام السلطنه يافته و حاكم عربستان و بختيارى و چهارمحل گرديد ، و برادرش محمد حسن خان ملقب بسعد الملك شد ، و در سالهاى ( 1308 و 1309 ) در بوشهر بود ، و در جمعه 17 صفر سنه 1310 از شيراز بعزم تهران حركت كرد ، و در أواسط همين سال تا سنه 1311 والى فارس بود ، و در سنه 1312 والى خوزستان و چهارمحل و بختيارى گرديد ، و در شعبان سنه 1314 بتهران احضار و وزير عدليه و تجارت شد ، و در محرم سنه 1316 وزير ماليه شد ، و در سنه 1317 پيشكار محمد عليشاه در ولايت عهدى و حاكم آذربايجان شد ، و در صفر سنه 1325 از تبريز بتهران آمد ، و پس از چندى حاكم اصفهان شد ، و چيزى نگذشت كه بايالت فارس مأمور و بشيراز رفت ، و طولى نكشيد كه بتهران آمد ، و در يكشنبه 16 ذىالقعده صدر اعظم ( رئيس الوزرا ) شد ، و در محرم 1326 از آن استعفا داد ؛ و مقارن آن در يكشنبه 20 همين ماه فرزندش ميرزا حسين خان كه جوانى 22 ساله و فارغ التحصيل بود وفات كرد ، و از اين واقعه لطمهء عظيمى بوى رسيد ؛ ليكن او ترك كار دولت را ننموده و يك هفته بعد از آن ( 26 محرم ) باز رئيس الوزرا شد ؛ و در شنبه غره ع 2 استعفا داد ؛ و در 4 همين ماه با تغيير كمى در هيئت وزرا باز برياست وزرا منصوب و پس از يك ماه استعفا داده و مدت كمى بعد از آن وفات كرد .\r\nمرحوم نظام السلطنه چنان كه نوشتيم اهل علم و أدب بوده و چندين كتاب بتشويق و نام وى تأليف شده ، اشهر و اعظم و أنفع همه كتاب جليل « آثار عجم » كه از نفائس ذخاير است .\r\nو خود هم تأليفاتى دارد :\r\nاول كتاب « احوال » خودش كه منقولات مجله مرقومه از آن نقل شده . دويم كتاب « سقطات مورخين » در بعضى از وقايع زمان وى كه در تواريخ ننوشته‌اند .\r\nو او در حدود ماه ( ج 2 و رجب ) سال هزار و سيصد و بيست و شش كه مصادف فصل تابستان بوده وفات كرده ، و يك دختر بنام بتول خانم فخر السلطنه از او باز مانده كه پس از پدر زوجه شيخ خزعل خان كه در سال ( 1279 ) بيايد گرديد ، و از وى پسرى اندكى قبل از\r\n\r\n","description":"","footnote":"","page_name":" 1335 ","page_number":315},
  {"content":"\r\n\r\nدستگيرى شيخ بهم رسانيد كه در لندن تحصيل علم نموده ، و محمد حسن خان سعد الملك برادر صاحب عنوان كه در اينجا اشاره بوى شد ، پدر مهدى ما فى سعد الملك مدير « مجله ادبى » است كه شماره اول آن در ( 15 ج 1 - 1336 ) در تهران منتشر شده .\r\n\r\n* ( 729 - وفات سرژن مالكم مؤرخ انگليسى ) *\r\nسرژن ( يا سرجان ) مالكم از رجال سياسى مملكت انگلستان است كه بنا بمرقومات « فارسنامه ناصرى » ( در وقايع سال 1215 ) از معتمدين آن دولت و اميرى با حشمت و صولت بوده ، و در سال مرقوم از جانب پادشاه انگلستان بعنوان سفارت مأمور ايران شده و از راه بوشهر و شيراز و اصفهان و كاشان و قم وارد طهران گرديده ، و در اواخر ماه رمضان المبارك برگشته و بهندوستان رفت ، انتهى .\r\nو بار ديگر در سال 1225 - چنان كه در « تاريخ اصفهان » نوشته - باز باصفهان آمد و روانه تهران شد ، و در 15 ج 1 در چمن سلطانيه بحضور فتحعلى شاه رسيد .\r\nو او كتابى در « تاريخ ايران » تأليف كرده كه به فارسى ترجمه شده . و در اين سال وفات كرده .\r\n\r\n* ( 730 - تولد حاجى ملا عبد اللّه ، آتشى شيرازى ) *\r\nدر « فارسنامه ناصرى ، گفتار 2 : 46 » شرحى در وجه تسميه سلسلهء آتشىهاى شيراز نوشته بمفاد اينكه وقتى در اواخر دولت صفويه حجره‌اى از خانه يكى از مردم محله بالا كفت\r\n\r\n","description":"","footnote":"","page_name":" 1336 ","page_number":316},
  {"content":"\r\n\r\nشيراز آتش گرفته و او بر بام خانه رفته فرياد برآورد كه : آتش گرفتم ! سپس در شرح احوال صاحب اين عنوان كه يكى از اعيان آن محله بوده فرمايد :\r\nوى در اين سال در شيراز متولد شده و سالها در خدمت علما درس خوانده چندان‌كه در هر فنى مانند مرد يك فن گرديد ، و مدت‌ها در آن شهر اهل علم را از نتايج افكار خود بهره‌مند نموده ، تا پس از مدت پنجاه و يك سال عمر در سنه هزار و دويست و نود و نه در عتبات عاليات وفات نمود .\r\n\r\n* ( 731 - تولد حجة الاسلام ميرزا محمد تقى ، نير تبريزى ) *\r\nوى مرحوم ميرزا غياث الدّين فرزند ملا محمد مامقانى است كه در سال ( 1269 ) بيايد . و خود از علماى بزرگوار فرقه شيخيه در آذربايجان و نزد آن طايفه و غير آنها صاحب مقامى شايان بوده ، و در علوم ادبيه و اشعار ربطى تمام داشته و شعر هم مىگفته و تخلص نير مىنموده ، و همانا در يك‌شنبه دوازدهم ماه جمادى الاولى اين سال ( چنان كه در « فهرست كتابخانه مباركه رضويه 5 : 287 » فرموده ) مطابق ( . . . ) ميزان ماه برجى ، در تبريز از زنى كه سيدهء حسينيه بوده متولد شده ، و در نزد پدر خود و شيخ احمد شكر نجفى و شيخ على خوئى حايرى و ملا حسين خسرو شاهى و شيخ حسين محيط كرمانى و غير آنها درس خوانده و پس از تحصيلات و شهرت در آذربايجان معروف به حجة الاسلام گرديد ، و در انتقاد قريحه‌اى نيكو بهم رسانيد ، و كتب چندى تأليف كرد :\r\nاول كتاب « آتشكده » كه مثنوىاى است در مصيبت ، انجام نظم آن سنه 1309 . دويم كتاب « الفيه » عربى كه « منظومه‌ئى در مسائل عمليه » و بشراكت ميرزا محمد طسوجى ملاباشى هريك پانصد بيت گفته‌اند ، و مطلع آن اين است :\r\n\r\n","description":"","footnote":"","page_name":" 1337 ","page_number":317},
  {"content":"\r\n\r\n قال التقى الهاشمى نسبا * بقية الماضين من طباطبا \r\nو آن را بطور انتقاد گفته‌اند . سيم كتاب « در خوشاب » در جواب « قاردوشاب » كه آن مثنوى و در انتقاد كتاب « توحيديهء » ميرزا محمود اصولى خوئى است ، و در سنه 1307 آن را بوضعى خوب انتقاد نموده و تخلص خود را در آن عميدا فرموده . چهارم كتاب « صحيفة الابرار » در مناقب عترت اطهار ( ع ) نزديك بهشتاد هزار بيت ، انجام تأليف آن 5 شنبه 16 صفر سنه 1290 در تبريز . پنجم كتاب « لآلى منظومه » . ششم « مجموعهء اشعار » از قصايد و غزليات .\r\nو او در يك‌شنبه دوازدهم ماه رمضان المبارك سنه هزار و سيصد و دوازده - مطابق 20 حوت ماه برجى - در تبريز وفات كرده ، و مدت عمرش شصت و چهار سال و چهار ماه بوده ، و در وادى السلام نجف ما بين حصار شهر و مقام مهدى ( ع ) دفن شده ؛ به‌طورىكه از كتاب « دانشمندان آذربايجان » و « الذريعة 1 : 5 ش 180 » استنباط شد .\r\nو همانا نير تخلص ميرزا حبيب اللّه اصفهانى نيز مىباشد كه در ( 1308 ) بيايد .\r\n\r\n* ( 732 - وفات شيخ محمد حسن قاسمى مازندرانى ) *\r\nوى فرزند على بن علاء الدّين بن ابو الحسن بن معين الدّين بارفروشى ، و خود از علما و فقها بوده ، و چندين كتاب تأليف نموده :\r\nاول « حاشيه بر شرح لمعه » . دويم « حاشيه بر قوانين » . سيم « حاشيه بر منتهى المقال » .\r\nو او از صاحب « جواهر » روايت مىكرده ، و از او فرزندش شيخ فضل اللّه حايرى مازندرانى كه در ( 1245 ) بيايد ، و از او فرزندش شيخ محمد صالح كه در ( 1297 ) بيايد .\r\nو او در اين سال ( چنان كه نواده‌اش شيخ محمد صالح مرقوم در اجازه آقاى ميرزا احمد روضاتى نوشته ) در بارفروش وفات كرده ، و در كربلا در صحن حضرت سيد الشهداء ( عليه السلام ) دفن شده .\r\n\r\n","description":"","footnote":"","page_name":" 1338 ","page_number":318},
  {"content":"\r\n\r\n* ( وفات مولى محمد قاسم ، حكيم سبزوارى ) * شرح أحوال او در سال 1221 ( ج 3 ص 736 ش 313 ) گذشت .\r\n\r\n* ( 733 - تولد مرشد ، شاعر شيرازى ) *\r\nوى نامش آقا محمد هادى و به‌طورىكه در « فارسنامه ناصرى ، گفتار 2 » در ذكر اعيان محلهء لب آب ( ص 108 ) فرموده ، در اين سال متولد شده و كسب مراتب كماليه نموده و با فقرا و گوشه‌نشينان مصاحبت فرموده ، و در تهذيب اخلاق نصيبى كافى يافته ، و در خط تعليق و سخن‌گوئى اقتدا بپسر عم خود حاجى محمد مهدى حجاب ( كه در سال 1224 ج 3 ص 788 ش 357 گذشت ) نموده ، و در شعر تخلص مرشد فرموده .\r\n\r\n* ( 734 - تولد سيد محمود آل طالقانى ) *\r\nوى فرزند سيد عبد اللّه بن سيد احمد بن سيد حسين است كه در سال 1230 ( ج 3 ص 881 ) گذشت . و خود از علما و أهل فضل و أدب بوده ، و به‌طورىكه در « ديوان سيد موسى طالقانى :\r\n409 » نوشته در اين سال در نجف متولد شده و در دامن تربيت پدر بزرگوار خود پرورش يافته و علوم اوليه را در نزد برادر خود سيد هاشم ، و ادبيات را نزد شيخ احمد قفطان خواند ، سپس بمجالس دروس شيخ انصارى و حاج شيخ مهدى آل كاشف الغطاء و ميرزاى شيرازى حاضر\r\n\r\n","description":"","footnote":"","page_name":" 1339 ","page_number":319},
  {"content":"\r\n\r\nشده ، و مدتى هم بمجلس درس ملا حسينقلى همدانى در اخلاق رفت ؛ تا از علماء وقت خود در فقه و اصول گرديد ، الا اينكه در علوم ادبيه شهرتى فراوان بهم رسانيد ، و چندين نفر از مجلس دروس ادبى او بيرون آمده‌اند ، از آن جمله شيخ جعفر بديرى ، و چندان در علم مشهور شد كه ملقب به سيبويه گرديد ؛ چنان كه برخى ديگر از معاريف علمى اين اواخر نيز ملقب بألقاب قدماء اهل علم چون اخفش و غيره گرديده‌اند .\r\nو بالاخره ، در شب شنبه بيست و سيم ماه رمضان المبارك سنه هزار و سيصد و نوزده - مطابق ( . . . ) جدى ماه برجى - در نجف وفات كرد ، و در صحن شريف در حجره پنجم آنكه از در بازار بزرگ در آيد دفن شد ، و دو فرزند برجا نهاد : سيد مشكور كه در ( 1354 ) بيايد ، و سيد مجيد كه در ( 1358 ) وفات كرد .\r\n\r\n* ( 735 - تولد مطلع ، شاعر آذربايجانى ) *\r\nوى از اهل براغوش و شخصى فاضل و شاعر بوده ، و در اين سال ( چنان كه در « الذريعة 9 : 509 ش 2861 » نوشته ) متولد شده ، و تأليفاتى دارد :\r\nاول « رساله‌ئى در تغيير و اصلاح ألف باء اسلامى » . دويم رساله‌هاى ديگر در نحو و بلاغت پارسى و واجبات شرعيه ، و غيره آنها . و او وقايع‌نگار « روزنامهء اگنجى » بوده ، و پس از مدت شصت و چهار سال عمر ، در سنه هزار و سيصد و دوازده ، در ايروان بوباء وفات نموده ، و ماده تاريخش :\r\n( شاعر شيرين مقال ) گرديد ، چنان كه در « دانشمندان آذربايجان » فرموده .\r\n1312\r\n\r\n","description":"","footnote":"","page_name":" 1340 ","page_number":320},
  {"content":"\r\n\r\n\r\n* ( 736 - وفات ميرزا عليرضا ، حسينى قمى ) *\r\nوى فرزند سيد محمد بن كمال الدّين حسينى ، و خود چنان كه در « مختار البلاد : 271 » نوشته از علما و فقهاى قم و شاگرد ميرزاى قمى و محل اعتماد وى و از طرف او مرجع فتاوى و محاكمات بوده ، و در اجراء احكام شرعيه از لوم لائمين باكى نداشته ، و در ماه شوال المكرم اين سال مطابق ( حوت ماه 1211 يا حمل ماه 1212 ) در قم وفات نموده و در بقعهء زكريا ابن آدم دفن شده ، و فرزندش حاج سيد جواد در ( 1303 ) بيايد .\r\nسنه 1249 قمرى مطابق سنه 1212 شمسى\r\nغره ماه محرم الحرام ( . . . ) جوزا ماه برجى\r\n\r\n* ( 737 - وفات ميرزا رحيم شيخ الاسلام اصفهانى ) *\r\nاز قرارى كه در سال 1226 ( ج 3 ص 827 ) گذشت ميرزا رحيم مرقوم فرزند ميرزا مرتضى شيخ الاسلام ، و خود بيست و چهارمين كس از اشخاصى است كه در اصفهان شيخ الاسلام بوده ، و ما توانستيم اسماء و احوال آنان را بتفصيل يا اجمال مرتب و مدون نمائيم ، و او معروف بميرزا رحيم ثانى و از علما و معاريف رسمى اصفهان بوده ، و در جمعه نهم ماه صفر المظفر\r\n\r\n","description":"","footnote":"","page_name":" 1341 ","page_number":321},
  {"content":"\r\n\r\nاين سال ( چنان كه بر سنگ لوح قبرش نوشته ) مطابق ( . . . ) سرطان ماه برجى ؛ وفات نموده و در تخت پولاد در تكيهء خوانساريها در توى گنبد پائين پاى آقا حسين و آقا جمال دفن شد ، و اينك دربارهء اتصال شيخ‌الاسلام‌ها گوئيم كه :\r\nبيست و پنجم بعد از او فرزندش ميرزا عبد اللّه دويم شيخ الاسلام شد ، و او از رجال معروف اصفهان بوده ، و در گرانى ( يا قحطى ) سنه 1288 خدمت‌ها بمردم كرد ، و نامش در كتيبه‌هاى مدرسه ملا عبد اللّه مرقوم شده .\r\nبيست و ششم بعد از او فرزندش ، حاجى ميرزا محمد رحيم سيم شيخ الاسلام شد ، و او فاطمه خانم دختر حاجى شيخ محمد باقر ( 1235 ) را كه مادرش دختر آقا سيد صدر الدّين عاملى بوده بزوجيت داشته ( چنان كه در آن سال اشاره بدان نموديم ) و از آن زمان ميان سلسله شيخ‌الاسلامىها و خانوادهء حاج شيخ محمد باقر انتساب بهم رسيد ، و او در سنه 1306 وفات كرده ، و دو نفر فرزندانش ميرزا محمد حسن و حاجى ميرزا على اكبر در ( 1309 ) و ( 1350 ) بيايند . و فرزند ديگرش حاج ميرزا على شيخ الاسلام در سنه 1334 وفات كرده ، و او اين سه نفر پسر را با سه دختر ( بنام‌هاى مريم سلطان ، قمر سلطان ؛ جهان سلطان ) از فاطمه خانم مذكوره داشته .\r\n\r\n[ * ( 738 - وفات حاجى ميرزا علينقى 31 بروجردى ، ره ) * 
  ]\r\nوى فرزند مرحوم سيد محمد جواد 30 ابن آقا سيد مرتضى 29 بروجردى است .\r\nسيد مرتضى 29 در جلد اول ( سال 1204 عنوان 100 ص 178 گذشت .\r\nفرزندش سيد محمد جواد 30 از سادات عصر خود در بروجرد و بزرگوارى عابد و فاضل بوده و در عيون امراء و حكام مكانتى بسزا داشته وفاتش روز شنبه 9 شوال سنه 1242 ؛ قبرش در بقعه‌ئى معروف نزديك مسجد پدرش در بروجرد و فرزندانى از او بازمانده‌اند ؛\r\n\r\n","description":"","footnote":"","page_name":" 1342 ","page_number":322},
  {"content":"\r\n\r\nكه بزرگ‌تر از همه حاجى ميرزا علينقى 31 صاحب اين عنوان است .\r\nمرحوم حاجى ميرزا علينقى از علما و فضلاء دقيق النظر بوده ، و همانا در سنه هزار و صد و هشتاد و هشت - مطابق ( 1152 - 1153 ) شمسى - متولد شده ، و در نزد مرحوم ميرزاى قمى درس خوانده ، و تأليفاتى دارد : اول « حاشيه بر زبدهء » شيخ بهائى . دويم « حاشيه بر قوانين » ميرزاى قمى .\r\nو در روز دوشنبه هيجدهم ماه ربيع المولود اين سال - مطابق ( . . . ) اسد ماه برجى - وفات كرده و در نزد پدر خود دفن شده ، و فرزندانى بازنهاده : اول ميرزا ابو القاسم 32 كه از علما و أجلا و مرجع در بروجرد و ظاهرا بزرگتر از ديگران بوده ، و در سنه 1277 وفات نموده ، چنان كه در « أعيان الشيعة ، جزو 7 جلد 8 » فرموده . و ديگر حاج ميرزا احمد 32 كه در ( 1292 ) در ضمن احوال حاج آقا حسين بروجردى ذكر مىشود . و ديگر مرحوم حاج ميرزا محمود 32 كه در ( 1221 ) بيايد .\r\n* ( - وفات نايب‌السلطنه عباس ميرزاى قاجار ) * 10 ج 2 . شرح احوالش در جلد اول ( سال 1203 ش 82 ص 146 ) گذشت .\r\n\r\n","description":"","footnote":"","page_name":" 1343 ","page_number":323},
  {"content":"\r\n\r\nسنه 1213 شمسى\r\nجمعه دهم ماه ذى القعدة الحرام اول حمل ماه برجى\r\n\r\n* ( 739 - وفات مرحوم حاج محمد حسين حسينى شيرازى ) *\r\nوى فرزند مرحوم حاج محمد حسن قزوينى شيرازى است كه در سال 1240 ( ص 1099 ش 564 ) گذشت . و خود از جمله علماء شيراز و عرفاء سخن طراز بوده ، و در بيانات منبرى تسلطى وافى داشته ، و شعر هم مىگفته و تخلص حسينى مىنموده ، و بطور مفهوم از « الذريعة 19 : 116 و 118 » در سنه هزار و صد و هشتاد و چهار متولد شده ، و آن مطابق ( 1119 - 1120 ) شمسى بوده ؛ و چنان كه در « فارسنامه ، گفتار 2 : 124 » فرموده كسب مراتب علميه در خدمت والد ماجد خود نموده ، و مدت‌ها تدريس مىفرموده و بجاى پدر بزرگوار امامت جماعت مىنمود ، سپس براى تفتيش اهل حال سفرها كرده و خدمت بزرگان رسيد و كسب معارف يقينيه نمود ، پس عود بشيراز كرده و بامامت جماعت و مواعظ منبرى پرداخت ، و بر گرد منبرش هزاران عالم و عامى ، عارف و جاهل ، موافق و مخالف نشسته و هريك باندازهء خود مستفيض مىشدند ، و كتابى بنام « خمسه » در مراتب توحيد و وجود قديم و حادث بدين عناوين و أوزان دارد :\r\nاول « وامق و عذرا » : فاعلاتن فاعلاتن فاعلات . دويم « مهر و ماه » مفاعيلن مفاعيلن مفاعيل .\r\nسيم « شترنامه » : مفتعلن مفتعلن فاعلن . چهارم « الهىنامه » : فعولن فعولن فعولن فعول . پنجم « وصف الحال » : فاعلاتن مفاعلن فعلن .\r\n\r\n","description":"","footnote":"","page_name":" 1344 ","page_number":324},
  {"content":"\r\n\r\nو او ارادت خدمت ميرزاى سكوت كه در 1239 ( ص 1080 ش 552 ) گذشت داشته ، و در نيمهء ماه ذى الحجة الحرام ، چنان كه در « طرائق الحقائق ، ج 3 » فرموده - مطابق ( . . . ) ثور ماه برجى - وفات كرده و در نزد ميرزاى سكوت دفن شده . و در « فارس‌نامه » در سال هزار و دويست و چهل و سه بدون تعيين ماه و روز فرموده كه ظاهرا اشتباه باشد . و نبيرهء او شيخ محمد على بن حاجى عبد الوهاب بن حاجى محمد حسين در شب شنبه 6 صفر سنه 1319 در شيراز وفات كرده .\r\n\r\n* ( 740 - تولد حاج حسين ، بيهم شافعى ) *\r\nوى فرزند عمر بن حسين عيتانى ، و خود از علما و شعراء عصر خويش بوده كه در اين سال ( چنان كه در « معجم المطبوعات : 621 » نوشته ) در بيروت متولد شده ، و در حداثت سن عشقى به تحصيل معارف و اجتماع با أهل فضل و ادب داشته ، و ازاين‌رو در نزد مشايخ وقت خود مانند شيخ عبد اللّه خالد و شيخ محمد حوت درس خوانده ، آنگاه اندكى بتجارت پرداخت و باز به تحصيل گرائيد ، و در فنون مختلفه انشاء براعتى بهم رسانيد ، پس از آن شروع بنظم اشعار نمود و در آن فن ملكه‌اى راسخ پيدا كرد به‌طورىكه ارتجالا آن را بنظم مىآورد ، و او حرصى تمام بر جمع كتب داشت و كتابخانهء بزرگى براى خود فراهم نمود ، و هماره به يارى علما و فريادرس درماندگان از هر مذهبى كه بودند مىپرداخت ، و براى خدمت وطن مأموريت‌هاى متفرقه را قبول و تحمل نمود ، چنان كه در حدود 1295 مردمان وطنش وى را براى مجلس نواب عثمانى انتخاب كردند ، و او « ارجوزه‌ئى » دارد در علم ، و « ديوانى » هم در اشعار دارد ، و پس از مدت چهل و نه سال قمرى عمر ، در سنه هزار و دويست و نود و هشت ببيروت وفات كرد و در ضريح پدر خود دفن شد .\r\n\r\n","description":"","footnote":"","page_name":" 1345 ","page_number":325},
  {"content":"\r\n\r\n\r\n* ( 741 - وفات سيد على 25 ، امين عاملى ، ره ) *\r\nوى فرزند مرحوم سيد محمد امين 25 است كه در جلد اول ( سال 1194 ص 29 ) گذشت ، و خود از علما و فقهاء مدققين بوده كه در آغاز امر علوم مقدماتى را در بلاد عامليه تحصيل نموده ، و بعد از آن با برادر خود سيد حسن 26 بعراق عرب رفت ، و آنجا در نزد سيد جواد عاملى و شيخ جعفر نجفى و آقا سيد على كربلائى و شيخ اسد اللّه كاظمينى درس خواند .\r\nو پس از فراغ بجبل عامل بازگشت و رياستى مهم در امور دين و دنيا بهم رسانيد ؛ و كتب چندى تأليف كرد : اول « حواشى بر شرح صغير » آقا سيد على كربلائى بر « نافع » . دويم « رساله‌ئى در توحيد » . سيم « رساله‌ئى در حيض » . چهارم « شرح منظومه سيد بحر العلوم ، ره » .\r\nدر « شهداء الفضيلة : 321 » نوشته كه : عبد اللّه پاشا همواره براى امير خود از سيد على مذكور توصيف مىكرد ، و امير خواست تا او را ببيند و عبد اللّه پاشا او را بحضور در نزد امير امر كرد و سيد على با جمعى از اعيان به عكا رهسپار شدند ؛ پس در راه برخى از حساد قهوهء زهرناك به آنها خورانيد و هركه از آن آشاميد وفات كرد ، و سيد على بسوى صور برگشت و آنجا در اين سال وفات نمود ؛ و نعش او را به شقرا نقل كرده و در مقبره‌ئى كه خود آماده نموده بود دفن كردند ، و شيخ صادق بن ابراهيم عاملى در ابياتى كه در مرثيه وى گفته تاريخش را چنين آورده :\r\n فكم و كم منشد تاريخه : لهف * لقد تهدم ركن الدّين بعد على \r\n1349\r\nانتهى مختصرا .\r\nو او فرزندى داشته بنام سيد عبد الكريم 27 كه در سنه 1315 - چنان كه در « سالنامهء ( 1325 شمسى ) نور دانش : 479 » نوشته - در نجف وفات كرده ، و فرزند او آقا سيد\r\n\r\n","description":"","footnote":"","page_name":" 1346 ","page_number":326},
  {"content":"\r\n\r\nمحسن 28 عاملى است كه در ( 1284 ) بيايد . و فرزند ديگر صاحب عنوان سيد محسن 27 است چنان كه در صفحه مرقومه « سالنامه » مذكور نوشته ، و ظاهرا يكى از فرزندان ديگر او سيد محمود 27 پدر آقا سيد على أمين 28 است كه در ( 1328 ) بيايد .\r\n\r\n* ( 742 - تولد مرحوم مجد الاشراف ذهبى ، ره ) *\r\nوى مرحوم ميرزا جلال الدّين محمد فرزند ميرزا باباى ذهبى است ( كه در 1286 بيايد ) ، و خود از أجله عرفا و معاريف علما و فضلا بوده كه در اين سال متولد شده ، و بعد از پدر خود ( چنان كه در « نابغه علم و عرفان : 410 » نوشته ) جانشين وى گرديد ، و مدت‌ها در تصوف و عرفان بطريقه ذهبيه ارشاد و دستگيرى نموده و از طرف ناصر الدين شاه بلقب مجد الاشراف نائل آمده ، و كتب چندى تأليف نموده ؛ از آن جمله : كتاب « تحفة الوجود » در حكمت و عرفان . و او شعر هم مىگفته و در « مقالات الحنفاء : 144 » تخلص وى را قدسى نوشته ، و آخر در شب چهارشنبه بيست و ششم ماه ربيع المولود سنه هزار و سيصد و سى و يك - مطابق 15 حوت ماه برجى - وفات كرده و در شيراز در آستانه حضرت شاه چراغ ( ع ) دفن شد . و در « مقالات الحنفاء : 145 » نوشته كه اينك خليفه وى آقا ميرزا احمد عبد الحى مرتضوى تبريزى بجاى او در شيراز در سلسله ذهبيه ارشاد مىنمايد ، انتهى .\r\n\r\n","description":"","footnote":"","page_name":" 1347 ","page_number":327},
  {"content":"\r\n\r\n\r\n* ( 743 - وفات قانع ، شاعر لكهنوى ) *\r\nقانع ، نامش مير فدا حسين ، و خود معلم شاهزاده محمد بابر ابن واجد عليشاه آخرين ملوك هند در كلكته بوده ، كه « ديوانى در شعر » دارد ، و در اين سال وفات نموده ، چنان كه در « الذريعة 9 : 874 شماره 807 » فرموده .\r\n\r\n* ( 744 - تولد شيخ محمد على سودانى نجفى ) *\r\nوى به‌طورىكه در « نقباء البشر : 1554 ش 2073 » نوشته فرزند هلال كندى ، و خود عالمى جليل و اديبى فاضل بوده ، كه در اين سال متولد شده ، و علوم مقدماتى را در نزد بعضى از اهل فضل قرائت نموده ، و در فقه و اصول در خدمت شيخ حسن بن شيخ جعفر و شيخ مهدى ابن شيخ على بن شيخ جعفر و شيخ محمد حسين كاظمينى و غيره درس خوانده تا از اهل فضل معدودين و علماء نابهين گرديد ، و در لغت براعتى تمام بهم رسانيد چندان‌كه در معظم مواد و ألفاظ لغويه بتحقيق و فهم و دقت مستحضر بود ، و شعر هم مىگفته ، و بنا به خواهش مردمان قريهء ذى الكفل براى هدايت و ارشاد بدان محل رفت ، و پس از چندى بنجف برگشته و آنجا پس از مدت هفتاد و يك سال عمر ، در سنه هزار و سيصد و بيست وفات كرد ، و دو دختر باز گذاشت كه يكى از آنها زوجهء شيخ طاهر سودانى و مادر فرزندش شيخ كاظم شاعر معروف بوده .\r\n\r\n","description":"","footnote":"","page_name":" 1348 ","page_number":328},
  {"content":"\r\n\r\n\r\n* ( 745 - تولد شيخ محمد حسن شريعتمدار استرآبادى ) *\r\nوى فرزند مرحوم حاج ملا محمد جعفر استرآبادى ( ره ) است كه در جلد اول ( سال 1198 شماره 44 ص 83 ) گذشت ، و خود از علما و فقهاى عصر در تهران بوده ، چنان‌كه در « المآثر : 159 » فرموده ، و هم در « مصفى المقال : 136 » وى را عنوان نموده ؛ و از آن و بعضى از مواضع ديگر چنين برآيد كه :\r\nوى در نيمهء ماه شوال المكرم اين سال ، چنان كه در « الذريعة 20 : 14 » فرموده - مطابق ( . . . ) حوت ماه برجى - در كربلا متولد شده ، و مانند پدر خويش ملقب بشريعتمدار بوده ، و چندين كتاب تأليف نموده :\r\nاول كتاب « اثبات الفرقة الناجيه » كه در آن ذكر ساير هفتاد و سه فرقه ملل اسلاميه را نيز فرموده ( چنان كه در الذريعة 1 : 98 شماره 475 » نوشته ) .\r\nدويم كتاب « مجمع الآراء و الأدلة » در فقه كه در آن آراء مسائل مختلفه فقهيه را بمذهب شيعه اماميه با ذكر ادله بيان كرده و همچنين مذاهب مخالفين را ، كه تمام نشده بلكه تا مبحث احكام آب چاه رسيده .\r\nسيم كتاب « مظاهر الآثار » در دقايق متون اخبار و اساتيد آنها كه به ائمه اطهار ( عليهم السلام ) مىرسد ، در پنج جلد كه در « مصفى المقال » فرمايد : من جلد اول آن را كه بسى ضخيم و بزرگ بود ديدم كه همهء آن در احوال رجال بود از اصحاب و روات و علما و مشايخ و آن را مقدمهء ساير مجلداتش قرار داده بود و احوال خود و مشايخ و تأليفات و همچنين ترجمه پدر خويش و تأليفات او و غير آنها را در آن آورده ، انتهى « 1 » .\r\nو او در ماه ربيع الآخر سنه هزار و سيصد و هيجده - مطابق ( اسد - سنبله ) ماه برجى - وفات كرده .\r\n\r\n\r\n","description":"","footnote":"\r\n( 1 ) براى اطلاع بيشتر از اين كتاب رجوع به « الذريعة 21 : 61 » شود . م .\r\n","page_name":" 1349 ","page_number":329},
  {"content":"\r\n\r\nو در « الذريعة 3 : 83 شماره 250 » فرموده كه او كتب خود را وقف بر اولاد ذكور خود كرده ، انتهى .\r\nو فرزندان او چندين نفر بوده‌اند ، يكى : آقا محمود شريعتمدار كه از علماى سبزوار بوده و آنجا با وجاهتى تمام تدريس مىنموده و تأليفات پدرش همه در نزد او بوده ، و چندين كتاب تأليف كرده : اول كتاب « تحقيق الحق و ازهاق الباطل » در « رد بابيه و دهريه و نصارى » . دويم كتاب « دفع شبههء طول عمر امام زمان » حضرت حجت ( عج ) .\r\nديگر : آقا عيسى كه فرزند او : آقا مجتبى مينوى از أفاضل رجال زمان در تهران است .\r\nسنه 1250 قمرى مطابق سنه 1213 شمسى\r\nغره محرم الحرام ( . . . ) ثور ماه برجى\r\n\r\n* ( 746 - تولد سيد عبد الباقى آلوسى بغدادى ) *\r\nوى سيد سعد الدّين فرزند سيد محمود آلوسى است كه در سال 1217 ( ج 3 ص 623 شماره 243 ) گذشت ، و خود از علماى اهل سنت در عراق عرب بوده كه در شب آدينه نوزدهم ماه صفر الخير اين سال - مطابق ( . . . ) سرطان ماه برجى - متولد شده ، و نزد پدر خود و پس از وفات او نزد شيخ عيسى بندنيجى ( كه در 1283 بيايد ) درس خوانده ، و كتب چندى تأليف كرده :\r\n\r\n","description":"","footnote":"","page_name":" 1350 ","page_number":330},
  {"content":"\r\n\r\nاول كتاب « اسعد كتاب » در فصل الخطاب . دويم كتاب « اوضح منهج » در مناسك حج ، كه پس از برگشتن از مكه تأليف كرده . سيم كتاب « البهجة البهيّة » در اعراب « آجروميه » تأليف ابن آجروم صنهاجى فاسى ، كه در أوان كودكى تأليف كرده . چهارم كتاب « الروضة اليانعه » در بيان سفرهء رابعه . پنجم كتاب « الفوائد الآلوسية » در شرح « رسالهء اندلسيه » كه آن كتاب كوچكى است در عروض ، و برادرزاده‌اش سيد على آلوسى تعليقاتى بر آن دارد . ششم كتاب « الفوائد السعديه » در شرح « عضديه » . هفتم كتاب « فيوضات القريحة » در شرح « صفيحه » . هشتم كتاب « القول الماضى » در واجبات مفتى و قاضى . نهم كتاب « النهجة المرضيه » در شرح « اندلسيه » .\r\nسيد عبد الباقى در أواخر عمر خود قاضى تبليس شده و در آنجا بيمار گرديد و ببغداد برگشت ، و پس از مدت نود و دو سال و دو روز عمر در بامداد روز شنبه بيست و يكم ماه صفر الخير سنه هزار و دويست و نود و دو - مطابق ( . . . ) حمل ماه برجى - وفات كرده و نزد پدر خود دفن شد و فرزندانى از خود برگذار نمود ؛ چنان كه در « المسك الاذفر » فرموده .\r\n\r\n* ( 747 - وفات فتحعلى شاه ، خاقان قاجار ) *\r\nوى فرزند حسينقلى خان جهانسوز ابن محمد حسن خان قاجار بوده .\r\nمحمد حسن خان در جلد اول ، مقدمه ( ص 15 ) گذشت .\r\nفرزندش حسينقلى خان مردى دلاور و شجاع بوده ، تولدش سنه 1164 ، كشته شدنش شب 4 شنبه 12 صفر سنه 1189 ؛ قبرش در نجف .\r\nفرزندش فتحعلى شاه از معاريف سلاطين جهان و در كثرت ازدواج و اولاد تاكنون به اندازه او در كتب تواريخ و غيره كه به نظر رسيده ديده نشده ، الا ابو عبد اللّه عمر جعفر الملك 6 الملتانى ابو عبد اللّه ابن محمد 5 بن ابو محمد عبد اللّه 4 بن ابو عمر محمد 3 بن ابو حفص محمد الاطرف 2 ابن حضرت امير المؤمنين ( صلوات اللّه و سلامه عليه ) ؛ كه او زيادتر از فتحعلى شاه فرزند داشته ؛ چه در\r\n\r\n","description":"","footnote":"","page_name":" 1351 ","page_number":331},
  {"content":"\r\n\r\n« عمدة الطالب : 359 » فرمايد : وى سيصد و شصت و چهار فرزند داشته ؛ و فتحعلى شاه را آنفا مىنويسيم كه دويست و شصت تن فرزند داشته .\r\nو به‌هرحال ، فتحعلى شاه در خوشگذرانى و عياشى و فراهم كردن موجبات مشتهيات نفسانى و لذايذ جسمانى و ترتيب مأكول و ملبوس و منكوح و اثاثيه زندگانى نظيرى براى او نيافته‌ايم ، و در احترام علما و حفظ قوانين و آداب شرعيه و تقيد بأمور دينيه اهتمامى تمام داشته ، و شعر هم مىگفته و از كبر و نخوتى كه داشته تخلص خاقان مىنموده چنان‌كه در « الذريعة 9 : 1254 » فرموده ، ليكن آنجا طورى سخن آورده كه مىشود اين كبر و نخوت داشتن را به پسر و پدر هر دو منصرف نمود .\r\nو فتحعلى شاه كتابى در تفضيل حضرت قائم مهدى ( عجل اللّه فرجه ) بر سائر ائمه ( عليهم السلام ) تأليف كرده كه شيخ احمد احسائى كتابى در رد آن نوشته ، چنان كه در « الذريعة 4 : ش 1570 » فرموده .\r\nو همانا او بعد از گذشتن دو ساعت و نيم از شب پنج‌شنبه هيجدهم ماه شوال المكرم سنه هزار و صد و هشتاد و پنج - مطابق ( . . . ) دلو ماه برجى سال 1150 شمسى - متولد شده ، و چون بنام جد اعلاى خود فتحعلى خان ناميده شده بود وى را بابا خان مىگفتند ، و بعد از قتل عمش آقا محمد خان بسلطنت ايران نائل گرديد ، و در عيد فطر سال 1212 كه مطابق اول حمل ماه برجى و عيد نوروز بود - چنان كه در « فارسنامه » است و ما هم در جلد دويم نوشتيم - رسما بتخت سلطنت جلوس نمود .\r\nو شرح احوال وى پيش از سلطنت و در ايام آن در كتب عديده تواريخ آن خانواده بتفصيل و اجمال به نظر رسيده كه اينجا آوردنش موردى ندارد .\r\nو بالاخره بعد از مدت شصت و چهار سال و هشت ماه قمرى و يك روز و هيجده ساعت و نيم عمر ، و 39 سال و 5 ماه و 28 روز سلطنت ؛ در سه ساعت پيش از غروب آفتاب روز پنج‌شنبه نوزدهم ماه جمادى الآخرهء اين سال - مطابق ( . . . ) ميزان ماه برجى - در عمارت هفت دست اصفهان وفات كرد ، و نعش او را حمل بقم نموده و در 5 شنبه 4 رجب در مقبره‌ئى\r\n\r\n","description":"","footnote":"","page_name":" 1352 ","page_number":332},
  {"content":"\r\n\r\nمخصوص كه اينك در صحن جديد واقع شده دفن كردند ، و ماده تاريخ‌هاى عديده براى او گفته شده از آن جمله در كتاب « تاريخ نو » چنين نوشته : ( پادشاه ايران در اصفهان مرد ) كه اين عبارت 1250 مىشود .\r\nفتحعلى شاه چنان كه اشاره كرديم أزواج و أولاد عديده داشته .\r\nدر كتاب « تاريخ قاجاريه » تأليف ميرزا محمد تقى سپهر ( صاحب « ناسخ التواريخ » ) شرحى دربارهء ازواج و اولاد او نوشته بمفاد اينكه : وى صد و پنجاه و هشت نفر زن داشته كه چهار نفر ايشان طبق دستور شرع مطهر معقوده دائمى و بقيه معقوده تمتع ( متعه ) بوده‌اند .\r\nو اين چهار نفر : اول آسيه خانم دختر فتحعلى خان قاجار دولو ، مادر نايب‌السلطنه كه در سنه ( 1220 ) وفات كرده . دويم آسيه خانم ديگرى دختر محمد خان بن اسكندر خان قاجار كه در 1220 ( ج 3 ص 676 ش 272 ) گذشت ، مادر محمد قلى ميرزاى ملك‌آرا . سيم خير النساء دختر عمش مرتضى خان مادر حيدر قلى ميرزا . چهارم مريم بيگم دختر شيخ عليخان زند مادر شيخ على ميرزا . و اين چهار نفر با بيست و هشت نفر ديگر كه بجمله سى و دو تن باشند از شاهزادگان و نجبا و بزرگان بوده‌اند ، و سى و هفت نفر پس از دخول در حرم خانه صاحب بنات و بنين يا از مشاهير گرديدند و هفده نفر از اين‌ها كه اولاد آورده در وقت وفات فتحعلى شاه زنده نبوده‌اند و هفتاد و دو نفر از او فرزند نياورده‌اند .\r\nو اما فرزندان او : از « تاريخ قاجاريه » مذكور چنين برآيد كه وى دويست و شصت تن فرزند داشته كه صد و پنجاه و نه نفر ايشان پيش از خودش فوت شده‌اند و در حين وفاتش صد و يك نفر ( پنجاه و پنج پسر و چهل و شش دختر ) زنده بوده‌اند ، و اين صد و يك نفر با پسران و دخترانى كه بيك طبقه از اين پسران و دختران تا حين وفاتش متولد شده و موجود بوده‌اند هفتصد و هشتاد و شش نفر ، مطابق عدد كلمهء مباركه ( بسم اللّه الرحمن الرحيم ) مىباشند ! و از آنها سيصد و چهار نفر پسران پسران و دويست و هشتاد و چهار نفر دختران آنها ، و چهل و هفت نفر پسران دختران و پنجاه نفر دختران آنها بوده‌اند ، و اگر طبقات بعد از آنها از أحفاد و ما بعد پسران و دختران را شمار كنند در حدود دو هزار ، و در زمان تأليف « تاريخ قاجاريه »\r\n\r\n","description":"","footnote":"","page_name":" 1353 ","page_number":333},
  {"content":"\r\n\r\nكه بيست سال بعد از وفات وى بوده در حدود ده هزار نفر از نسل او موجود بوده‌اند ، انتهى .\r\nو در « الذريعة 3 : 265 در پاورقى » نوشته كه در تاريخ دنيا پادشاهى ياد نشده كه بيش از فتحعلى شاه فرزند داشته باشد چندان‌كه او را ابو البشر سيم گفته‌اند ! و همانا فرزندانى كه در مدت عمر وى از پسران و دختران به شماره در آمده‌اند به سيصد و شصت تن رسيده‌اند كه بيشتر آنها از بزرگان معقب و صغار دارج در حيات خود او وفات كرده بوده‌اند ، و در روز وفاتش 53 « 1 » پسر و 46 دختر از او موجود بودند ، و مجموع اولاد و اولاد اولاد او در روز وفاتش 784 بوده‌اند ، و فرزندان ذكورى كه از وى بمناصب و ألقاب و حكومات رسيدند 57 تن بوده‌اند ، انتهى .\r\nو معلوم است كه مقصود از ابو البشر اول : حضرت آدم ( عليه السلام ) و از دويم ، حضرت نوح ( عليه السلام ) مىباشند .\r\nو در اين كتاب ما از زوجات او فقط آغابيگم را بمناسبت شعر گفتن او لازم است بياوريم كه در سال 1248 ( ص 1332 ش 725 ) آورديم ، و از پسران او سى و يك نفر را بملاحظهء علم و فضل يا شعر گفتن يا غايت شهرتشان لازم است بنويسيم ، و از اين سى و يك نفر بيست و سه نفر پيش از اين نوشته شده‌اند بدين‌ترتيب :\r\nاول محمد على ميرزاى دولتشاه . دويم محمد قلى ميرزاى خسروى . سيم حاجى محمد - ولى ميرزا . چهارم نايب‌السلطنه عباس ميرزا . پنجم حسينعلى ميرزاى فرمانفرما ، هر پنج در 1203 بشماره‌هاى ( 78 ) و ( 80 ) و ( 81 ) و ( 82 ) و ( 83 ) . ششم حسينعلى ميرزاى شجاع السلطنه در 1204 شماره ( 90 ) . هفتم محمد تقى ميرزاى حسام السلطنه در 1206 شماره ( 117 ) . هشتم شيخ على ميرزاى شاپور در 1210 شماره ( 149 ) . نهم عليشاه ظل السلطان ايضا در 1210 شماره ( 150 ) . دهم عبد اللّه ميرزاى دارا . يازدهم امام‌ويردى ميرزاى داور . دوازدهم محمد رضا ميرزاى افسر ، هر سه در 1211 شماره‌هاى ( 162 ) و ( 164 )\r\n\r\n\r\n","description":"","footnote":"\r\n( 1 ) در صفحه سابق 55 پسر گذشت . بايد به « تاريخ قاجاريه » رجوع و اختلاف اين دو محل تصحيح شود . يادداشت مؤلف .\r\n","page_name":" 1354 ","page_number":334},
  {"content":"\r\n\r\nو ( 165 ) . سيزدهم محمود ميرزا . چهاردهم حيدر قلى ميرزاى خاور ، هر دو در 1214 شماره‌هاى ( 197 ) و ( 198 ) . پانزدهم همايون ميرزاى حشمت . شانزدهم الله‌ويردى ميرزاى بيضا ، هر دو در 1216 شماره‌هاى ( 225 ) و ( 228 ) . هفدهم احمد على ميرزا .\r\nهيجدهم على رضا ميرزاى شهره در 1218 . نوزدهم ايرج ميرزاى انصاف در 1222 .\r\nبيستم جهانشاه ميرزاى جهان در 1224 . بيست و يكم حاجى سيف الدوله سلطان در 1228 .\r\nبيست دويم احمد ميرزاى عضد الدوله در 1234 . بيست و سيم عليقلى ميرزاى اعتضاد السلطنه ايضا در 1234 ، و چهار نفر هم پس از اين بيايند بدين‌ترتيب : يكى جلال الدّين ميرزا در 1289 و ديگر جهانسوز ميرزا در 1318 . و چند نفر هم اينجا ذكر مىشوند :\r\nيكى صاحبقران ميرزا كه مادرش اللّه گز خانم بسطامى بوده ، و او از شاهزادگان عصر خويش و عارف و درويش بوده ، و در ايام رضاع مادرش وفات نموده و فخر الدوله خواهر شعاع السلطنه - كه مادرشان فاطمه خانم مشهور به سنبل باجى خواهر على اكبر خان راهورى ، از بلوك كرمان بوده - او را تربيت كرده ، و در نزد پدر تقربى بهم رسانيد و امير توپخانه گرديد ، و از خدمت رحمتعلى شاه بشرف فقر نائل آمد ، و در أواخر عمر در نجف اشرف مجاورت گزيد ، و در حدود سال هزار و دويست و نود در همان‌جا وفات كرد و اولاد چندى از ذكور و اناث از وى باقى ماند .\r\nو ديگر : علينقى ميرزا كه در « الذريعة 9 : 1254 » او را عنوان نموده و فرمايد :\r\nوى « ديوانى در اشعار » دارد و تخلص و الا مىنموده و در « گلشن » نامش را محمد على نوشته و ازآنجا در « قاموس تركى » گرفته شده ، انتهى . و بديع الزمان ميرزا كه در ( 1242 ) نام او ذكر شده . و شيخ الملوك ميرزا كه سيد حسين فرزند اول و اكبر آقا سيد محمد كربلائى در سفر جهاد دختر او را تزويج نموده . و كيخسرو ميرزا كه در ( 1309 ) بيايد . و ملك قاسم ميرزا .\r\nو ديگر سلطان حسين ميرزا كه در « تاريخ قاجاريه : 250 » ذكر شده و مادرش گلى خانم مشهور به آلاگوز از مردم قراباغ بوده ، و به‌طورىكه در كتاب « فتنهء باب : 23\r\n\r\n","description":"","footnote":"","page_name":" 1355 ","page_number":335},
  {"content":"\r\n\r\nو 24 و 55 » فرموده در شب 15 صفر سنه 1265 در وقعه جنگ با ملا حسين بشرويه‌اى بابى در قريهء واسكس از توابع علىآباد مازندران كه در يك‌فرسنگى قريهء شيخ طبرسى است بقتل رسيد و جسدش را بابيه در همان‌جا سوزانيدند ، انتهى .\r\nو اما دختران 46 گانه او : يكى احترام الدوله است كه در ( 1331 ) بيايد ( و اين ترتيب فقط براى ضبط عدد است نه تعيين بزرگى و كوچكى ) . دويم سرو جهان كه مادرش فاطمه خانم شيرازى و خود زوجهء آقا خان محلاتى بوده كه در ( 1219 ) گذشت . سيم زبيده خانم كه عارفه و شاعره بوده و در احوال جهانشاه بيستم در ( 1224 ) ذكرى از او شد . چهارم كه نام او بر ما مجهول است زوجه آصف الدوله متولى مشهد بوده كه در سال ( 1220 ) گذشت و شايد وى يكى از مذكورات گذشته يا آينده باشد . پنجم خانم قمر السلطنه كه در كتاب « بدائع و نوادر » انصارى ( ص 9 شماره 184 ) ذكر شده . ششم فخرجهان‌خانم كه در « رساله شرح احوال طبيب اصفهانى : 71 » وى را مخصوصا دختر ششم نوشته . هفتم ديگرى كه زوجه موسى خان قاجار جد مادرى حاجى محمد كريم خان قاجار ( كه در 1225 گذشت ) بوده .\r\nو شايد بعضى از اين‌ها با بعضى ديگر متحد باشند و در مآخذ مختلفه هريك را بوصفى نوشته باشند .\r\n\r\n* ( 748 - تولد مرحوم حاج آقا على تهرانى ، ره ) *\r\nوى فرزند مرحوم ملا محمد رضا بن حاج محسن بن حاج محمد بن ملا على اكبر بن حاج باقر تهرانى است .\r\nحاج محسن به‌طورىكه در « الذريعة 9 : 145 در پاورقى » نوشته تاجرى مهم و معتبر در تهران بوده ، و شعبهء تجارتش تا گيلان امتداد داشته ، و حمام قيصريه را در پهلوى مسجد\r\n\r\n","description":"","footnote":"","page_name":" 1356 ","page_number":336},
  {"content":"\r\n\r\nجامع تهران او بنا نموده و عوائد آن را وقف بر مسجد مرقوم فرموده ، و خود در اين سال ( 1250 ) در تهران وفات كرده ، و جنازه‌اش بهمراهى مرحوم حاج ملا على كنى حمل بوادى السلام نجف شده .\r\nفرزندش ملا محمد رضا در سنه 1275 وفات كرده و قبل از دفن حمل بنجف و در وادى السلام دفن شده ، و زوجه‌اش دختر حاج ميرزا محمد على بن حاجى ميرزا حسين تهرانى بوده ، و اين حاج ميرزا حسين اهل خيرات و مبرات بوده ، چنان كه زمينى براى قبرستان باغسال خانه‌اى بزرگ در تهران وقف نموده كه بقبرستان حاجى ميرزا حسين معروف و سالها دائر بوده تا در سنه 1309 كه بيمارى وباء در ايران بروز كرد حكومت تهران براى حفظ صحت از دفن اموات در آن قدغن نموده و آن قبرستان پس از مدت صد و اندى سال متروك شده ، و هماره مردمان متفرقه آن را مىگرفته‌اند و أبنية و عمارات در آن مىساختند تا اندكى كه باقى مانده بود در عصر پهلوى باغ فردوس شد ، چنان كه در « الذريعة 9 ش 1690 در پاورقى » فرموده ، و اين مخدره را خانم بزرگ مىخوانده‌اند .\r\nفرزندش حاج آقا على صاحب عنوان از اهل علم و فضل بوده ، و در نهم ماه شوال المكرم اين سال - مطابق ( . . . ) دلو ماه برجى - از بطن خانم بزرگ مرقومه ، متولد شده و كتابى بعنوان « تاريخ الدخانيه » تأليف كرده كه در آن شرحى از صدور امتياز و انحصار دخانيات ايران در سال 1309 به رژى انگليسى تا لغو آن - به تفصيلى كه در آن سال بيايد - بطور اختصار بيان فرموده . و پس از مدت هفتاد و سه سال و شش ماه قمرى و بيست و نه روز عمر ؛ در يك‌شنبه هشتم ماه جمادى الاولى سنه هزار و سيصد و بيست و چهار ، چنان كه در « الذريعة 3 : 253 ش 938 » فرموده - مطابق 10 سرطان ماه برجى - وفات كرد . و فرزند بزرگوارش جناب حاجى شيخ آقا بزرگ تهرانى ( أدام اللّه ايام افاضاته ) در سال ( 1293 ) بيايد « 1 » .\r\n\r\n\r\n","description":"","footnote":"\r\n( 1 ) مؤلف كتاب « الذريعة الى تصانيف الشيعة » و كتاب « طبقات أعلام الشيعة » و غيرها كه در روز جمعه سيزدهم ذىالحجه 1389 در نجف اشرف بدرود زندگى گفت . قدس اللّه تعالى سره العزيز . م .\r\n","page_name":" 1357 ","page_number":337},
  {"content":"\r\n\r\nسنه 1214 شمسى\r\nبيست و يكم ماه ذىالقعده اول حمل ماه برجى\r\n\r\n* ( 749 - تولد سيد ابراهيم 39 حيدرى بغدادى ) *\r\nوى فرزند مرحوم سيد حيدر 38 كاظمينى است كه در سال 1205 ( عنوان 105 ) گذشت .\r\nمرحوم سيد ابراهيم از جملهء علما بوده كه در اين سال ( چنان كه در « احسن الوديعه 1 : 23 » فرموده ) متولد شده ؛ و كتب چندى تأليف نموده : اول « كتاب فى أعمال الاشهر الثلاثة » رجب و شعبان و رمضان ، كه در « الذريعة » ( جلد دويم ) كه جاى ذكر آن است ذكر نشده ؛ ليكن چهار كتاب ديگر آنجا بدين عنوان ذكر شده از ديگران . دويم كتاب « هداية العباد » براى روز معاد . سيم كتاب « هداية المسترشدين » بسوى معرفت امام مبين .\r\nو او پس از مدت شصت و هشت سال عمر ، در سنه هزار و سيصد و هيجده در كاظمين ( ع ) وفات كرد ، و هم آنجا در صحن مطهر در مقبره آل سيد حيدر دفن شد . و او را پنج نفر فرزند بيادگار ماند كه اشهر آنها سيد مصطفى 40 است كه در ( 1339 ) بيايد .\r\n\r\n","description":"","footnote":"","page_name":" 1358 ","page_number":338},
  {"content":"\r\n\r\n\r\n* ( 750 - تولد الهامى ، شاعر كرمانشاهى ) *\r\nوى چنان كه در كتاب « مؤلفين كتب چاپى فارسى و عربى » نوشته : نامش احمد بن رستم و ملقب به فردوسى حسينى و متخلص به الهامى است كه در اين سال در قصبه تويسركان متولد شده و در اصفهان درس خوانده و هم آنجا ساكن شده و دفعة بدون سابقه زبانش به مرثيه‌گوئى باز شده و با اينكه تحصيلات چندانى نداشته « ديوانى در مرثيه » فراهم فرموده و كتابى بنام « باغ فردوس » كه نيز شعر است ترتيب داده ، و پس از مدت هفتاد و پنج سال عمر ، در سنه هزار و سيصد و بيست و پنج وفات كرده .\r\n\r\n* ( 751 - تولد شيخ احمد خلوتى مالكى ) *\r\nوى فرزند شرقاوى خلفى است كه منسوب است به خليفه و آن شهرى است بصعيد مصر در نزديكى جرجا .\r\nو شيخ احمد خود از عظماء علماء اهل سنت است كه در اين سال ( چنان كه در « معجم المطبوعات : 372 » فرموده ) متولد شده و در حجر پدر خود تربيت يافته تا بمقامات صلاح و أدب نائل گرديد ، و در علوم عقليه مجالى واسع بهم رسانيد ، و با مدارك دقيقه و مباحث رشيقه كتب چندى برشتهء تأليف كشيد : اول كتابى در « تشطير قصيدهء بردهء » بو صيرى . دويم كتاب « شمس التحقيق و عروة أهل التوفيق » در محاسن و آداب . سيم كتاب « نصيحة الذاكرين و ارغام المكابرين » در نهى از تغيير كلمهء مباركه جلاله در حين ذكر . چهارم كتاب « المورد الرحمانى » در تصوف و توحيد كه ارجوزه‌ئى است شامل دويست و هفت بيت . پنجم كتاب « الوسيلة الحسناء » در نظم اسماء الحسنى\r\n\r\n","description":"","footnote":"","page_name":" 1359 ","page_number":339},
  {"content":"\r\n\r\nكه شيخ محمد بن حسن جرجاوى مصرى شرحى بر آن نوشته .\r\nو آخر پس از مدت شصت و شش سال عمر ، در سنه هزار و سيصد و شانزده وفات كرد .\r\n\r\n* ( 752 - وفات شيخ اوحد الدّين بلگرامى هندى ) *\r\nبلگرام ( چنان كه در « معجم الامكنة : 12 » نوشته ) قصبه‌ئى است در ناحيه هر دوى از ولايات متحدهء هند ، كه در 27 درجه و 11 دقيقهء عرض شمالى و 80 درجه و 2 دقيقه طول شرقى ؛ بر منتهاى جاده عمومى كه از هر دوى مىآيد واقع شده ، و در حدود ده هزار نفر جمعيت دارد و از بلاد قديمهء هند بشمار و جماعتى از اهل علم از آن بهم رسيده‌اند ، از آن جمله شيخ اوحد الدّين صاحب اين عنوان كه چندين كتاب تأليف كرده : اول كتاب « نفائس اللغات » . دويم كتاب « مفتاح اللغات » ، و در اين سال وفات نموده ، چنان كه در « رساله احوال سيد عبد الحى حسنى : ص ن » فرموده .\r\n\r\n* ( 753 - تولد حاج ميرزا حسن 39 ناظر مشهدى ) *\r\nوى فرزند مرحوم حاج ميرزا محسن 38 بن ميرزا محمد ابراهيم ناظر 37 بن ميرزا محمد رضى ناظر 36 بن ميرزا محمد ناظر 35 بن ميرزا محمد ابراهيما 34 بن مير غياث الدّين 33 بن ميرزا محمد بديع 32 بن ميرزا ابو طالب 31 بن ميرزا ابو القاسم 30 بن ميرزا ابو طالب 29 بن مير محمد 28 بن سيد ابو صالح مير غياث الدّين عزيز 27 ابن مير شمس الدّين محمد 26 بن مير محمود 25 بن مير محمد 24 بن ميريار 23 بن مير حسن 22 بن مير على 21 بن مير ابو الفتح 20 بن مير عيسى 19 بن سيد ابو محمد 18 بن\r\n\r\n","description":"","footnote":"","page_name":" 1360 ","page_number":340},
  {"content":"\r\n\r\nسيد ابو محمد ، جعفر 17 بن سيد على 16 بن سيد محمد 15 رضوى ( رضى اللّه عنه ) است .\r\nسيد محمد 15 رضوى در 1218 ( ج 3 ص 641 ) گذشت .\r\nو مير يار 23 را در « منتهى الآمال » مير هادى 23 نوشته .\r\nو مير غياث الدّين عزيز 27 در 1220 ( ج 3 ص 709 ) ذكر شده و اينكه وى نقيب و متولى مشهد در زمان سلطان حسين ميرزاى بايقرا بوده .\r\nو ميرزا ابو طالب 29 در مشهد در بالاى سكوى داخلى درب صحن پائين خيابان به سمت جنوب مدفون و بر قبرش سنگ مرمر بسيار بزرگى افتاده .\r\nو نواده‌اش ميرزا ابو طالب 31 در سنه 1031 متولى آستان قدس شده ، و در سنه 1035 در سفر عراق و فتح بغداد همراه شاه‌عباس اول بوده و در مراجعت بطهران كه رسيد وفات كرد و نعش او را از آنجا بمشهد برده و در گنبد حاتم خان در نزديكى عتبهء مقدسه دفن كردند ، چنان كه در « منتخب التواريخ : 492 » نوشته .\r\nفرزندش ميرزا محمد بديع 32 مخدره سليمه بيگم 32 دختر ميرزا ابراهيم 31 را بزوجيت داشته ، و خود در سنه 1074 - چنان كه در « مطلع الشمس 2 : 335 » نوشته - متولى مشهد مقدس گرديد .\r\nو ميرزا محمد ابراهيما 34 متولى مشهد مقدس بوده ، و چنان كه در « منتخب التواريخ :\r\n492 چاپ اول » نوشته در نزديكى غروب آفتاب روز 12 رجب سنه 1100 بقتل رسيده و در ميان قرآن‌خانه ايوان طلا در صحن عتيق دفن است .\r\nو ميرزا محمد ابراهيم 37 در سنه 1233 وفات كرده و در زير عتبه مقدسه درب پائين پاى حرم محترم دفن شد ، و او فرزندانى داشته : يكى دخترى 38 كه زوجه حاجى ميرزا هاشم مشهدى ( 1209 ش 140 ) بوده .\r\nو ديگرى حاج ميرزا محسن 38 كه در 4 شنبه 2 ذىالقعده سنه 1300 وفات كرده و در نزد پدر دفن شده ، و او فرزندانى داشته كه يكى از آنها حاجى مير سيد محمد 39 است كه در ( 1273 ) بيايد .\r\n\r\n","description":"","footnote":"","page_name":" 1361 ","page_number":341},
  {"content":"\r\n\r\nو ديگر حاج ميرزا حسن 39 صاحب اين عنوان ، و او از معاريف سادات رضوى خراسان بوده كه در اين سال از بطن دختر 34 مرحوم حاجى ميرزا هدايت اللّه 33 مشهدى ( كه در 1248 ص 1326 گذشت ) متولد شده ، و سالها در مشهد مقدس ناظر مهمان‌خانه مباركه بوده ، و در يكى از شبهاى احياء ماه مبارك رمضان سنه 1329 - مطابق أواسط سنبله ماه برجى - وفات كرد ، و فرزندش حاج ميرزا يحيى 40 پس از وى ناظر آستانه قدس گرديد .\r\n\r\n* ( 754 - وفات شيخ حسن عطار شافعى مصرى ) *\r\nوى فرزند محمد معروف و از فضلا و ادباء عصر خود بوده ، و چنان كه در « ريحانة الادب 2 :\r\n401 » نوشته كتب چندى تأليف نموده : اول « كتاب الانشاء » در مراسلات و مخاطبات . دويم « حواشى بر كتاب جمع الجوامع » سيوطى . سيم « حواشى شرح ازهريهء » شيخ خالد ازهرى .\r\nچهارم « حواشى شرح ايساغوجى » . پنجم « منظومه نحو » ، و غير آنها ، و در اين سال وفات كرده .\r\n\r\n* ( 755 - تولد ميرزا حيدر على ، مجد الادباء كرمانشاهى ) *\r\nوى از بزرگان ادبا و فضلا بوده ، و در شعرگوئى خصوصا ماده تاريخ و خط نيك و صحافى بهره‌اى تمام داشته ، و تخلص ثريا مىنموده ، و همانا در اين سال متولد شده و در تهران سكونت نموده و آنجا معلم فرح السلطنه دختر ناصر الدين شاه ( كه در سنه 1299 - چنان كه در « المآثر :\r\n11 » نوشته - متولد شده ) بوده ، و تأليفاتى دارد : اول كتاب « خير الكلام ، در مدائح كرام حاوى قصائد خود دربارهء ائمه ( عليهم السلام ) . دويم « ديباچه‌ئى بر نسخه‌اى از مثنوى\r\n\r\n","description":"","footnote":"","page_name":" 1362 ","page_number":342},
  {"content":"\r\n\r\nمولوى » كه مرحوم جلوه آن را تصحيح و چاپ كرده . سيم « ديوانى در اشعار » . چهارم « مقدمه‌ئى بر ديوان دامادش مرحوم محيط قمى » .\r\nو او پس از مدت شصت و هشت سال عمر ، در سنه هزار و سيصد و هيجده در تهران وفات كرده ، و دامادش محيط مرقوم در ( 1317 ) بيايد .\r\nو در « الذريعة 9 : 184 » چندين نفر شاعر ثريا تخلص ذكر كرده ، و در « أقرب الموارد » نوشته كه : ثريا ( بضم مثلثه و فتح راء و تشديد ياء و ألف مقصوره ) از ماده ثروت يعنى بسيارى عدد از مردم باشد ، و نام هفت ستاره است كه جاى آنها در گردن برج ثور مىباشد ، و براى تنگى جاى آنها بدين نام ناميده شده ، انتهى .\r\n\r\n* ( 756 - وفات رامش ، شاعر شيرازى ) *\r\nاز « فارسنامه ناصرى 2 : 254 » و « مجمع الفصحا 2 : 134 » چنين برآيد كه رامش نامش سيد رضا ، و سيدى كريم الاخلاق و صاحب طبع موزون و بلند و فضل جسيم و با مؤلف « مجمع » مذكورش مراودتى قديم بوده ، و اصلا از قريهء بورنجان ( كه در پنج فرسنگى كازرون به طرف مشرق واقع است ) بوده و از آنجا بشيراز آمده و تحصيل كمالات نموده ، و در مدايح اعيان آن اشعارى سروده ، و در اين سال وفات نموده ، و صاحب « مجمع » اشعارش را جمع كرده و ديباچه‌ئى بر آن نوشته ، و اينك اين اشعار از او از آنجا در اينجا نوشته مىشود :\r\n خواست نمودار خويش ايزد يكتا * كرد يكى جلوه ، عشق گشت هويدا\r\nاو است كه خواندش لبيب جوهر اول * او است كه خواندش حكيم علت اولى\r\nگشته معبر گهى بچشمهء كوثر * بوده مأول گهى ز دوحهء طوبى\r\nدر همه اشيا مشاهد است و معاين * وز همه اشيا مفره است و مبرا\r\nساكن و ساير از او است ساكن و ساير * خامش و گويا از او است خامش و گويا \r\n\r\n","description":"","footnote":"","page_name":" 1363 ","page_number":343},
  {"content":"\r\n\r\nايضا در حكمت و موعظت :\r\n جهان كار گاهى است پيكار كارش * بپيكار به بگذرد روزگارش\r\nنياسود در سايهء گلبنى كس * كز اول نفرسود آسيب خارش\r\nسپهر است گوئى كه بينى و گوئى * كه در دست چوكان بود اختيارش\r\nبر اين برگوا ، گونهء نيلگونش * گواه ديگر گردش بىقرارش\r\nنياسايد از تاختن يك‌زمانى * دريغا كه بستند راه فرارش\r\nنه أنجم بود اينكه بينى بهر شب * سرشك است بر ريخته بر عذارش\r\nهمىدون شفق نيست هر صبحگاهى « 1 » * بود خون دل ريخته در كنارش\r\nسپنجى سرا خواند دانا جهان را * سپنج آنكه سازى ز خاشاك و خارش\r\nبدادار دانا كه نزديك دانا * از آن خانه كمتر بود اعتبارش \r\n\r\n* ( 757 - تولد زاير محمد على ، شاعر دشتى ) *\r\nدشتى ( چنان كه در « فارسنامه ناصرى ، گفتار دويم ، حرف دال : 210 » فرموده ) ناحيه وسيعى است از گرمسيرات فارس در ميانه مغرب و جنوب شيراز ، انتهى . و زاير محمد - على از شعراى اين ناحيه است كه در اين سال ( به‌طورىكه در كتاب « فارس و جنگ بين الملل : 75 » فرموده ) در بندر دبر ناحيهء بردستان اين ناحيهء ( دشتى ) متولد شده ، و اشعار بسيارى به زبان بومى دشتى بطور دوبيتى ( رباعى ) گفته و تخلص فائز مىنموده ، و پس از مدت هشتاد سال قمرى عمر ، در سنه هزار و سيصد و سى ؛ در قريه بردخون ناحيهء ماندستان دشتى وفات كرده .\r\n\r\n\r\n","description":"","footnote":"\r\n( 1 ) ظاهرا بايد شامگاه باشد ، زيراكه شفق در اول شب ، و آنكه در صبحگاه پيدا مىشود فلق است . منه .\r\n","page_name":" 1364 ","page_number":344},
  {"content":"\r\n\r\n\r\n* ( 758 - وفات شيخ شريف آل محيى الدّين عاملى ) *\r\nآل محيى الدّين در 1237 ( ص 1049 ) گذشت . و شيخ شريف صاحب اين عنوان ، فرزند شيخ محمد بن شيخ يوسف نجفى است كه پدرش از شعرا بوده ، و در اوائل مائه سيزدهم وفات نموده ، و خود هم از شعرا بوده ، و در اين سال وفات نموده ؛ چنان كه در « اعيان الشيعة 1 :\r\n404 » فرموده . و فرزندش شيخ موسى در ( 1281 ) بيايد .\r\n\r\n* ( 759 - وفات مرحوم مير عبد الفتاح مراغه‌اى ، ره ) *\r\nمراغه شهرى است معروف در آذربايجان .\r\nو مير عبد الفتاح صاحب عنوان ، فرزند سيد على حسينى و خود از علما و فقهاء عصر خويش و ساكن نجف اشرف بوده ، و در نزد شيخ موسى و شيخ على فرزندان شيخ جعفر - كه در ( 1241 ) و ( 1253 ) گذشته و بيايند - درس خوانده ، و كتابى بنام « عناوين « 1 » » در قواعد فقهيه تأليف نموده كه در عصر 28 ماه رمضان سنه 1246 ( چنان كه در آخرش نوشته ) از تأليف آن فارغ شده . و در اين سال در نجف وفات كرده ، چنان كه در « دانشمندان آذربايجان : 258 » فرموده .\r\nو اين مير عبد الفتاح مراغه‌اى كه از علما بوده غير از فتاح شاعر مراغه‌اى است كه وى از شعرا بوده و در شعر فارسى اشراق و در تركى بنام خود ( فتاح ) تخلص مىنموده ، و در\r\n\r\n\r\n","description":"","footnote":"\r\n( 1 ) اين كتاب نفيس قديما يكى دو بار در ايران چاپ سنگى شده و نسخ آن فراوان است ، و ألحق مؤلف در تدوين آن بسيار زحمت كشيده و مراجعه به آن براى فقها و مجتهدين و أهل قضا مفيد و مغتنم است . م .\r\n","page_name":" 1365 ","page_number":345},
  {"content":"\r\n\r\nسنه 1175 وفات كرده ؛ چنان كه در « الذريعة 9 : 77 شماره 442 » فرموده ، و در ( ص 807 ) در 1275 نوشته ، و آن اشتباه است .\r\n\r\n* ( 760 - تولد ميرزا عبد الوهاب منجم‌باشى اصفهانى ) *\r\nوى فرزند مرحوم ملا علىمحمد اصفهانى است كه در جلد دويم ( سال 1215 شمارهء 220 ) گذشت ، و خود از افاضل علماى رياضيين عهد خويش و نمونه‌ئى از پدر فضيلت‌انديش بوده ، و علاوه بر علوم نجوم و أحكام ؛ در فنون ادبيت و بسيارى از فضائل ديگر گوى سبقت از همگنان خود ربوده ، و همانا در اين سال ( چنان كه در « تاريخ سرتيپ » به نظر رسيد ) متولد شده ، و سمت منجم‌باشيگرى مهد عليا مادر ناصر الدين شاه را داشته و باستظهار عليقلى ميرزا وزير علوم طبع تقاويم را كه با ملا هاشم كاشانى بوده تصاحب نموده ؛ چنان كه در « المآثر و الآثار : 220 س 2 » فرموده ، و در ص 203 ( ستون 1 ) عنوانى مخصوص براى او منعقد نموده و در آن گفته : در استخراج تقاويم و شئون فن تنجيم استيلاء عظيم داشت ، انتهى .\r\nو وى كتاب « كشف الآيات » اختراعى علماى افريقا « 1 » را كه در فهرست كلمات مقدسه قرآن عظيم است در سنه 1280 بپارسى تأليف نموده ؛ و يكى از شاگردانش ميرزا نصرت خان طبيب قوچانى بوده . و آخر در غره ربيع الاول سنه هزار و دويست و هشتاد و نه بيمار شده و در شنبه دهم ماه مذكور - مطابق ( . . . ) ثور ماه برجى - وفات كرد . و فرزندش ميرزا محمود خان نجم الملك در ( 1284 ) بيايد .\r\n\r\n\r\n","description":"","footnote":"\r\n( 1 ) اختراع واقعى كشف الآيات قرآن كريم از دو تن فضلاء اواسط زمان صفويه است كه نسخه آن بتفصيل در جلد دوم « فهرست كتب خطى كتابخانه‌هاى اصفهان . خطى » معرفى شده . م .\r\n","page_name":" 1366 ","page_number":346},
  {"content":"\r\n\r\n\r\n* ( 761 - تولد شيخ على ناصر سلومى ) *\r\nشيخ على ( چنان كه در « نقباء البشر : 1547 ش 2063 » فرموده فرزند ناصر بن حسن ابن صالح بن فليح بن حسن بن الحاج كنيهر حايرى ، و خود مردى عالم و فاضل و از شعراى كربلاى معلا و اهل فضل و ادب بوده ، و همانا در اين سال در آن شهر مقدس متولد شده ، و پيوستگى محلى بخانواده حاج سيد كاظم رشتى بهم‌رسانيده خصوصا بآقا سيد احمد فرزند حاج سيد كاظم ( كه در 1259 بيايد ) ، و براى آقا سيد احمد مذكور و غير وى از آن خانواده مديحه‌ها و مرثيه‌ها و تهنيت‌ها سروده ، و « ديوانى در أشعار » دارد ، و بعد از سال 1300 وفات كرده ، و همانا در تلفظ و تعرفهء نام او مانند برخى ديگر از بزرگان بايد نام خود او را با كسره‌ئى در آخر بنام پدرش اضافه نموده و تلفظ كرد .\r\n\r\n* ( 762 - وفات على محمد خان لغرى ) *\r\nوى از شعراى بلوچستان و مكران بوده ، و در شعر تخلص على مىنموده ، و كتابى دارد بنام « انيس السالكين » ، و در اين سال وفات كرده ؛ چنان كه در « الذريعة 9 : 762 ش 5162 » فرموده .\r\n\r\n","description":"","footnote":"","page_name":" 1367 ","page_number":347},
  {"content":"\r\n\r\n\r\n* ( 763 - تولد غلام احمد قاديانى هندى ) *\r\nقاديان از نواحى پنجاب هند ، و غلام صاحب عنوان ؛ فرزند غلام مرتضى و ملقب بصدر الدّين و از معاريف آن ولايت بوده كه در اين سال - بطور مفهوم از « الذريعة 18 : 212 ش 462 » و هم در « مؤلفين كتب چاپى 4 : 666 » فرموده - متولد شده ، و كتب چندى تأليف نموده :\r\nاول كتاب « براهين احمديه » . دويم كتاب « گلدسته بهار » . سيم كتاب « مواهب الرحمن » .\r\nو پس از مدت هفتاد و شش سال عمر ، در سنه هزار و سيصد و بيست و شش وفات كرده .\r\n\r\n* ( 764 - وفات شيخ محمد شوكانى يمانى ) *\r\nوى فرزند على بن محمد صنعانى ، و خود از أهل علم و أدب بوده ، و چنان كه در « الذريعة 8 : ش 151 و 451 با ملاحظه غلطنامه » و نيز در « ريحانة الادب 2 : 355 » نوشته‌اند - با ملاحظهء بعضى از مواضع ديگر - در سنه هزار و صد و هفتاد و دو ، در قريه شوكان از بلاد يمن متولد شده ، و در صنعا نشو و نما يافته ، و مفتى و مدرس آن شهر بوده ، و روزى سيزده درس مىگفته ، و چندين كتاب تأليف كرده :\r\nاول كتاب « اتحاف الاكابر » بأسناد دفاتر . دويم كتاب « ارشاد الفحول » بسوى تحقيق حق از علم اصول . سيم كتاب « التحف » در مذاهب سلف . چهارم كتاب « الدرارى المضيئه » در شرح « الدرر البهيّة » خودش كه اينك ذكر مىشود . پنجم كتاب « الدرر البهيّة » در مسائل فقهيه\r\n\r\n","description":"","footnote":"","page_name":" 1368 ","page_number":348},
  {"content":"\r\n\r\nكه چندين شرح بر آن نوشته‌اند : 1 - « الدرارى المضيئه » تأليف خودش كه گذشت . 2 - « الروضة النديه » تأليف صديق حسن خان كه در ( 1307 ) بيايد ، ششم كتاب « در السحابة » در فضائل قرابه و صحابه . هفتم كتاب « الدر النضيد » در اخلاص كلمهء توحيد . هشتم كتاب « العقد الثمين » در اثبات وصايت امير المؤمنين ( عليه السلام ) . نهم كتاب « الفوائد المجموعة » در احاديث موضوعه . دهم كتاب « النكت البديعيات » بر موضوعات . يازدهم كتاب « نيل الاوطار » از اسرار منتقى الاخبار .\r\nو روايت مىكند از او شيخ عبد الحق بن فضل اللّه محدث نزيل مكه معظمه كه حديث را بر شاه عبد العزيز دهلوى خوانده ، و از او صديق حسن خان مذكور . و او در اين سال بهفتاد و هشت‌سالگى وفات كرده .\r\n\r\n* ( 765 - تولد ميرزا محمد باقر ، علىآبادى مازندرانى ) *\r\nعلىآباد ( چنان كه در « فرهنگ آباديهاى ايران » نوشته ) نام چندين محله است در نواحى و استانهاى مختلفه ايران ، و مقصود در اينجا ( محلى ) است در مازندران .\r\nو مرحوم ميرزا محمد باقر صاحب اين عنوان فرزند ميرزا امين است كه بنا بمرقومات « طرائق الحقائق 3 : 198 » در جوانى از مازندران بكرمانشاهان آمده ، و از آنجا بهمراهى منوچهر خان معتمد الدوله بعنوان وزارت و استيفا باصفهان رفت و فرزندش ميرزا محمد باقر مدتها در آن شهر تحصيل علوم رسمى و اكتساب معارف نمود ، و به خدمت رحمتعلى شاه رسيده و طريق سلوك پيمود ، و برحسب تقدير بطهران رفت ، و زهد و تقوى و دانائيش بعرض ناصر الدين شاه رسيد و او وى را براى تعليم يكى از بنات سلطنت انتخاب كرد ، و ميرزا محمد باقر روزها را بسراى پادشاهى مىرفت ، و شبها در منزل خويش با برادران درويش به ياد حق بروز مىآورد تا آنكه پس از مدت سى و هشت سال عمر ؛ در سنه هزار و دويست و هشتاد\r\n\r\n","description":"","footnote":"","page_name":" 1369 ","page_number":349},
  {"content":"\r\n\r\nو هشت از اين سراى فانى بگذشت و در بقعه سر قبر آقا دفن شد .\r\nو برادر بزرگش ميرزا عيسى خان ، و همچنين برادر كوچكش ميرزا اسد اللّه نيز از اهل عرفان و تصوف بوده‌اند ، و همانا ميرزا عيسى خان در سنه 1246 متولد شده و از خدمت حضرت رحمتعلى شاه در شيراز فيض‌ياب گرديده ، و آخر بعنوان خدمتگزارى مظفر الدين شاه در ايام وليعهدى بتبريز رفت و آنجا در سنه 1307 وفات كرد و نعشش را بنجف نقل و در آن خاك پاك دفن كردند . و ميرزا اسد اللّه هم متصدى سر كارات و ثبت مواجب حرم‌خانه سلطنتى بوده ، چنان كه اين همه را نيز در « طرائق » در جلد و صفحه مذكوره فرموده ؛ و در « نابغه علم و عرفان :\r\n333 » هم اين سه برادر ذكر شده‌اند .\r\n\r\n* ( 766 - تولد زيور ، شاعر يزدى ) *\r\nوى چنان كه آقاى آيتى در « تاريخ يزد » فرموده نامش محمد تقى بوده ، و در اين سال متولد شده و بشغل وزارت مىپرداخته و اين چند شعر از او است :\r\n خسرو شيرين من طرف كله بر شكست * پرده شيرين دريد رونق شكر شكست\r\nتيشه فرهاد بين كوه گران بارها * كرد چو سنگين‌دلى تيشه او سر شكست \r\n\r\n","description":"","footnote":"","page_name":" 1370 ","page_number":350},
  {"content":"\r\n\r\n\r\n* ( 767 - وفات مرحوم حاج محمد حسن نائينى ، ره ) *\r\nوى فرزند حاج رجبعلى ، و خود از معاريف عرفا و مرشدين عصر خويش بوده ، و اصلا از قصبه كوزه‌كنان تبريز و خدمت مرحوم حاجى عبد الوهاب نائينى ( كه در سال 1212 ش 182 گذشت ) ارادت ورزيده ، و از قرارى كه در « طرائق الحقائق 3 : 110 » فرموده در حدود اين سال 1250 وفات كرده و در جلو مزار مرشد مرقوم خود دفن شد . و در « تاريخ نائين 1 : 182 » در پاورقى در عين اين سال به نود و چهارسالگى نوشته ، و در پاورقى ( ص 182 ) فرموده كه بعضى وفات او را در سنه 1247 گفته‌اند ، انتهى . و او نوادهء مرشد خود يعنى دختر آقا محمد بن حاج عبد الوهاب را بزوجيت داشته ، و فرزندش آقا محمد اسماعيل در ( 1272 ) بيايد ، و دو فرزند ديگرش آقا رجبعلى و آقا محمد ابراهيم بوده‌اند .\r\n\r\n* ( 768 - تولد سيد محمد حسين 37 ، آل ربيع كربلائى ) *\r\nوى ابو احمد 37 فرزند سيد ربيع شيرازى 36 بن سيد على عسكر 35 بن محمد 34 ابن محمد مهدى 33 بن حسين 32 بن مهدى 31 بن محمد 30 بن فخر الدّين الياس 29 بن ابراهيم 28 بن قطب الدّين عزيز 27 بن خليل 26 بن محمد 25 بن عماد الدّين 24 بن حيوة الدّين رضا 23 بن شرف الدّين 22 بن نور الدّين 21 بن فضل اللّه 20 بن تراب الدّين 19 بن نعمت اللّه 18 بن هاشم 17 بن حسين 16 بن غياث الدّين 15 بن ناصر الدّين 14 ابن حسين 13 بن عبد اللّه 12 بن ابو على محمد الصبيح 11 بن ابو محمد حسن 10 بن على 9\r\n\r\n","description":"","footnote":"","page_name":" 1371 ","page_number":351},
  {"content":"\r\n\r\nابن ابو سبحه موسى الثانى 8 موسوى ( ره ) است .\r\nاين نسب با شرح احوال صاحب عنوان در « مجله مباركه المرشد ، سال 2 ش 7 - 8 ، صادره در ( صفر - ع 1 ) 1346 ص 261 » نوشته ، و حضرت موسى الثانى 8 در ( 1193 ) ش 5 گذشت .\r\nو سيد ربيع 36 پدر صاحب عنوان اصلا از شيراز بوده ، و در سنه 1259 از آنجا مهاجرت بعراق و در كربلا سكونت نموده ، و خانواده آل ربيع بنام وى منسوب شده‌اند . وفاتش در حله سنه 1275 .\r\nفرزندش سيد محمد حسين 37 صاحب عنوان از اطبا بوده كه در اين سال در شيراز متولد شده ، و در « الذريعة 4 : 44 » در سنه 1249 نوشته ، و كتابى بنام « تذكرة الكحالين » تأليف نموده كه نسخه خطى آن در نزد فرزندش سيد احمد 38 موجود بوده ، و بالاخره پس از مدت هفتاد و پنج سال در سنه هزار و سيصد و بيست و پنج در نجف وفات نموده .\r\n\r\n* ( 769 - وفات شيخ محمد سعيد ، شاعر اسكافى ) *\r\nوى فرزند محمود سعيد اسكافى است ، چنان كه در « احسن الوديعه 2 : 59 » نوشته ، و خود از شعراى معروف عراق عرب بوده كه در اين سال در نجف متولد شده و بخزانه‌دارى روضه متبركه حيدريه مفتخر گرديده ، و اشعار بسيارى گفته ، و پس از مدت شصت و نه سال عمر در سنه هزار و سيصد و نوزده در كربلا وفات كرده ، چنان كه در « شهداء الفضيله : 333 در پاورقى » فرموده .\r\n\r\n","description":"","footnote":"","page_name":" 1372 ","page_number":352},
  {"content":"\r\n\r\n\r\n* ( 770 - وفات ميرزا محمد صادق ، وقايع‌نگار مروزى ) *\r\nدر « روضات الجنات : 48 » در ترجمهء ابراهيم مروزى شرحى نوشته بمفاد اينكه مرو نام دو شهر است در خراسان كه فاصله ميان آنها چهل فرسخ ، يكى كه مشهورتر است بر كنار رودى است كه آن را مرورود گويند و ديگرى را مروشاه‌جان ، و در نسبت بأول مرورودى و در عبارات عربى مروالروذى بذال معجمه مىگويند و در نسبت بدويم مروزى بزيادتى زاى مىگويند . انتهى .\r\nو ميرزا محمد صادق صاحب عنوان از مورخين معروف و رجال مشهور عصر خويش بوده و شعر هم مىگفته و تخلص هما مىنموده ، و شرح احوالش در « مجمع الفصحا 2 : 572 » و « فهرست رضويه 6 : 442 ش 207 » و « مجله يادگار ، سال 5 ش ( 1 - 2 ) ص 115 » نوشته ، و از آنها چنين برآيد كه :\r\nوى از اهل مروشاه‌جان مذكور بوده ، و در جوانى در همان‌جا در مقدمات علوم عربى درس خوانده ، و پس از هجوم تركمانان به آنجا و ويرانى آن شهر بكربلا و نجف رفته ، و بعد از آن بكاشان آمد و در نزد ملك‌الشعراء صبا ( 1239 ص 1075 ش 550 ) در علوم شعر بتمرين و شاگردى پرداخت و از وى تخلص هما يافت ، و بمناصب مناسب نائل آمد ، و در سنه 1215 بوقايع‌نگارى قاجاريه و خصوصا فتحعلى شاه مأمور شد ، و پس از آن ز طرف او و عباس ميرزا بمأموريتهاى مختلفه در داخله و خارجه بسر آورد ، و چندين كتاب تأليف كرد :\r\nاول كتاب « تاريخ جهان‌آرا » يا بطور خلاصه « جهان‌آرا » ( چنان كه در « الذريعة در حرف ت و ج هر دو آورده ) در وقايع بيست سال اول سلطنت فتحعلى شاه در دو جلد ، جلد اول از ( 1212 تا 1221 ) . جلد دويم از ( 1221 تا 1232 ) .\r\nدويم كتاب « زينة المدائح » در اشعارى كه در مدح فتحعلى شاه از 1212 سال جلوس تا 1221 سروده شده ، و اين نام را خود شاه بر آن نهاده .\r\n\r\n","description":"","footnote":"","page_name":" 1373 ","page_number":353},
  {"content":"\r\n\r\nسيم كتاب « شيم عباسى » چنان كه در « مجمع الفصحا » آورده و نسخه‌اى خطى از آنكه به نظر رسيد « تحفهء عباسى » نام داشت ، و شايد دو كتاب باشد . و در « الذريعة » ( ج 3 حرف تاء و جلد 14 حرف شين ) هيچ‌كدام را ندارد .\r\n\r\n* ( 771 - تولد شيخ محمد على ، ارونى كاشانى ) *\r\nدر « نقباء البشر : 1540 » در ترجمه صاحب عنوان ، ارون را با همزه بر روى ألف و از ديهات كاشان نوشته كه بفتح همزه بر وزن زبون باشد . و در « فرهنگ آباديهاى ايران ، بخش اول : 23 » كه جاى ذكر آن است چنين نامى ذكر نشده ، ليكن در ( ص 5 س 2 ) آران بألف ممدوده بر وزن باران را ذكر كرده كه ظاهرا آن غير از ارون باشد .\r\nو به‌هرحال ، شيخ محمد على فرزند ملا مهدى ، و خود از علما و فقها بوده ، و عالمى ورع تقى صالح عابد غزير المعرفه واسع العلم بوده ، و همى بأعمال صالحه و اقوال مرضيه اشتغال داشته .\r\nو به‌طورىكه در محل مذكور فرموده در اين سال در ارون متولد شده ، و پس از قرائت مقدمات در نزد پدر خود و حاجى سيد حسين كاشانى نزيل طهران درس خوانده ؛ آنگاه هجرت بعتبات عاليات فرمود ، و در نزد فاضل ايروانى و حاجى شيخ زين العابدين مازندرانى چندى تحصيل كرد ، و از هر دوى آنها بدريافت اجازه نائل گرديد ، سپس بايران برگشته و در ارون اقامت كرد و بوظائف دينيه از ارشاد و موعظه پرداخت ، و كتب چندى تأليف فرمود :\r\nاول « حاشيه بر رسائل » . دويم « حاشيه بر قوانين » . سيم « حاشيه بر مكاسب » . چهارم « رساله‌ئى در اجتهاد و تقليد » . پنجم « رساله‌ئى در أصل برائت » . ششم « رسالهء خمريه » . هفتم « رساله‌ئى در شبهه محصوره » . هشتم كتاب « عرائس الاحكام » در شرح « الفيهء » شهيد ، چهل هزار بيت . نهم « شرح درهء » سيد بحر العلوم ( ره ) كه فقط مختصرى بر أوائل آن است . دهم\r\n\r\n","description":"","footnote":"","page_name":" 1374 ","page_number":354},
  {"content":"\r\n\r\nكتاب « كشف القناع » در أحكام رضاع .\r\nو بالاخره وى در سال هزار و سيصد و بيست و پنج ، پس از هفتاد و پنج سال عمر وفات كرد .\r\nو فرزندش عالم جليل ميرزا احمد قائم مقام او گرديد .\r\n\r\n* ( 772 - تولد ميرزا محمود خان مشاور الملك قمى ) *\r\nوى فرزند ميرزا محمد على ، و خود از بزرگان رجال و معاريف ايران و افاضل علماء رياضى خصوصا در هيئت و نجوم جديد بوده . و همانا در اين سال در كاشان متولد شده ، چنان كه در « تاريخ رجال ايران 4 : 45 » تأليف مهدى بامداد و نيز در « تاريخ سرتيپ » است ؛ و از آنها با ملاحظه بعضى از مواضع ديگر چنين برآيد كه :\r\nوى در جزو چهل نفر شاگردانى بوده كه در سنه 1275 پس از عزل ميرزا آقا خان نورى صدر اعظم برياست عبد الرسول خان - نواده حاج محمد حسينخان صدر اعظم اصفهانى - براى فراگرفتن معلومات جديده باروپا فرستاده شدند ، و او براى تحصيل علم نجوم معلوم شد ، و در ضمن ستاره‌ئى كشف كرد كه بنام او به ستاره محمودى معروف گرديد . و پس از برگشتن بايران در سنه 1282 بجاى اينكه دولت رصدخانه‌ئى بسازد و او را رئيس آن نمايد وى را به تلگراف‌خانه معرفى و سپرده به علىقلى خان مخبر الدوله نمود ، و پس از چندى بأمر شاه از كار بر كنار شد ، زيراكه فريب حاج ميرزا حسينخان سپهسالار را خورده و مىخواست راپرتهاى تلگرافى را قبلا به اطلاع وى برساند و البتّه اين كار بر خلاف سياست شاه بود ، لذا از تلگراف‌خانه ( مخصوص دربار ) بمركز امر شد كه : ميرزا محمود خان معزول است .\r\nپس از آن در سال 1290 حاج ميرزا حسين خان مشير الدوله او را با لقب مشير الوزاره به سمت ژنرال قنسولى بغداد تعيين و بدانجا اعزام داشت و او قريب 18 سال در اين مأموريت انجام‌وظيفه مىنمود ، و بالاخره در اواخر سال 1307 قمرى از سمتى كه داشت معزول و بتهران\r\n\r\n","description":"","footnote":"","page_name":" 1375 ","page_number":355},
  {"content":"\r\n\r\nآمد . پس از آن مدتى بيكار بود تا اينكه در سال 1309 برياست يكى از مجالس ( محاكم ) وزارت دادگسترى منصوب و تا سال 1312 بدين سمت باقى بود .\r\nپس از آن در سال 1324 در دوره اول مشروطيت نماينده مجلس شوراى ملى و پس از تعطيل مجلس كارمند وزارت دادگسترى و سرانجام جزء اعضاى ديوان عالى كشور گرديد ، و هم صاحب عنوان « رساله‌ئى در علم هيئت » نوشته است ؛ چنان كه اين همه را بتفصيل بيشتر در كتاب « تاريخ رجال ايران » ذكر كرده .\r\nو به‌هرحال ، وى در تهران ساكن و هم ملقب به مشاور الملك بوده و در اواخر به محمودى شهرت يافته ، و كتب چندى تأليف كرده ، و در شش ساعتى شب شنبه بيست و سيم ماه جمادى الاولى سنه هزار و سيصد و سى و هشت - مطابق 25 دلو ماه برجى - وفات كرده و در قم دفن شد .\r\n\r\n* ( 773 - وفات ميرزا مسلم خوئى ) *\r\nخوى شهرى است معروف در آذربايجان . و ميرزا مسلم - چنان كه در « منتظم ناصرى ، ج 2 » نوشته - از مشاهير عرفا بوده ، و در اين سال وفات نموده .\r\n\r\n* ( 774 - تولد حاجى شيخ هادى نجم‌آبادى ، ره ) *\r\nنجم‌آباد چنان كه در كتاب « فرهنگ آبادىهاى ايران : 471 س 1 » نوشته نام چندين محل در استانهاى مختلفه ايران است كه يكى از آنها نجم‌آباد تهران مىباشد و طول\r\n\r\n","description":"","footnote":"","page_name":" 1376 ","page_number":356},
  {"content":"\r\n\r\nجغرافيائى آن 31 درجه و 50 دقيقه و عرض جغرافيائى آن 51 درجه و 35 دقيقه است ، و مرحوم حاج شيخ هادى از اين نجم‌آباد و فرزند حاجى ملا مهدى بن استاد باقر آهنگر بوده .\r\nاستاد باقر آهنگر در 1236 ( ج 3 ص 1031 ) گذشت .\r\nفرزندش حاجى ملا مهدى در سنه 1271 وفات كرده و در نجف دفن است .\r\nفرزندش حاجى شيخ هادى صاحب عنوان از علماى معروف تهران و در زهد و ورع و تقوى مسلم آن سامان بوده ، و همانا وى در اين سال متولد شده و در تهران در محله سنگلج ساكن و آنجا بتدريس و ترويج مىپرداخته ، و شهرت و رياستى شايان بهم رسانيده ، چندانكه خيابانى در آن محل بنام وى اضافه و تاكنون بدان كلمه مشهور است .\r\nدر « المآثر و الآثار : 149 س 1 » وى را در عنوانى مخصوص ذكر كرده ، و در آن فرمايد :\r\nامروز از مجتهدين مسلم دار الخلافه و مرجع حكومات شرعيه و در جرك مجتهدين عصر بدرويش - نهادى و بىتكلفى امتيازى مخصوص دارد ، و در فقه و اصول و حديث و تفسير و رجال و مقالات و غيرها من العلوم و المعارف و الاطلاعات از متفردين متبحرين معدود مىگردد ، انتهى مختصرا\r\nو كتابى بنام « تحرير العقلاء » تأليف كرده و يكى از شاگردان وى مرحوم ميرزا محمد خان قزوينى بوده كه در ( 1294 ) بيايد .\r\nو آخر ، در چهارشنبه بيستم ماه جمادى الآخرة سنه هزار و سيصد و بيست ، چنان كه در « سالنامه 1324 ص 44 » نوشته - مطابق ( سنبله - ميزان ) ماه برجى - وفات كرده ، و در همان خيابان در نزديك خانه‌اش كه در آن درس مىگفته دفن شده . و در « الذريعة 3 ش 1393 » وفاتش را در سنه 1321 نوشته . و فرزندش حاجى شيخ مهدى در ( 1288 ) بيايد .\r\n\r\n","description":"","footnote":"","page_name":" 1377 ","page_number":357},
  {"content":"\r\n\r\n\r\n* ( 775 - تولد حاج ميرزا هاشم 33 ، امام جمعه اصفهانى ) *\r\nوى فرزند مير سيد محمد 32 امام جمعه است كه در ( 1291 ) بيايد .\r\nو خود از جمله علماى اصفهان بود ، و در آن شهر با كمال استبداد رياست بلكه فرمان‌فرمائى مىنمود ، و همانا او در اين سال متولد شده ، و پس از تحصيل در اصفهان و عتبات رياستى عمده بهم رسانيد ، و بعد از وفات ميرزا محمد على امام جمعه ( 1300 ) امام جمعه اصفهان شد ، و در نهايت قدرت و استيلاء در آن شهر حقيقة بسلطنت پرداخت ، و ازآن‌رو اشخاص ناشايسته از تسلط او سوءاستفاده نموده دور او را گرفتند .\r\nو بالاخره ، وى در دو ساعت پيش از صبح شب پنج‌شنبه ششم ماه رمضان المبارك سنه هزار و سيصد و بيست و يك - مطابق ( . . . ) قوس ماه برجى - در اصفهان وفات كرد ، و در مقبره سر قبر آقا نزد پدر و جدش در قبر بالاى سر آنها - كه از باقى قبور بقعه منفرد است - دفن شد ، و قبرش را با سنگ مرمر بسته‌اند .\r\nو او آخرين امام جمعه مستبد اصفهان بود ، و پس از وى - كه تقريبا چندان تا تأسيس مشروطه فاصله نداشت - رونق و رياست ظاهرى امام‌جمعگى اصفهان از بين رفت ؛ و آن شهر تا چند سال امام جمعه معنون منصوب از طرف سلطان زمان نداشت ؛ بلكه آقا ميرزا محمد صادق ( 1348 ) چندى بعنوان نيابت از ميرزا حسن 34 يگانه فرزند صغير حاجى ميرزا هاشم امامت مىنمود ، و پس از كبارت وى بنفسه امام جمعه شد .\r\nو ميرزا حسن هيچ عنوان علمى پيدا نكرد ، تا در شب 4 شنبه 7 شوال سنه 1365 در اصفهان به فجائه وفات كرد ؛ و جسدش را در آخر تخت پولاد در تكيه حاج سيد عبد الرسول در دشتى دفن كردند ؛ و سه روز در مسجد جمعه برايش فاتحه گرفتند ؛ و يك پسر بنام ميرزا حسين\r\n\r\n","description":"","footnote":"","page_name":" 1378 ","page_number":358},
  {"content":"\r\n\r\n35 از وى بازماند ، و او هم در اوائل ج 1 سنه 1374 در تهران به هيجده‌سالگى وفات كرد ، و در 5 ج 1 در اصفهان در مسجد جمعه برايش فاتحه گرفتند ، و نسل حاجى ميرزا هاشم از ذكور بفوت او منقطع گرديد .\r\n\r\n* ( 776 - تولد حاجى ميرزا يحيى بيدآبادى اصفهانى ) *\r\nبيدآباد محله‌اى است معروف در اصفهان . و حاجى ميرزا يحيى فرزند حاج ميرزا شفيع مستوفى است كه در سنه 1281 وفات كرده ، در كتاب « جغرافياى اصفهان » تأليف مرحوم ميرزا حسينخان تحويلدار ( ص 77 ) اين خانواده را مستوفيان محصص نوشته و در وجه تسميهء آن فرمايد : سابق بر اين در حوالجات ماليات و صادريات هرچه از نقد و جنس و حمل و عمله‌جات و غيره ديوان را لازم مىشد من باب عدالت دولت كه مراعات مساوات را مىفرمودند ، مقرر بوده قسط بقسط در دفترخانه از روى بصيرت بزراعت كل بلوكات و توابع تقسيم و تسويت مىكردند ، و شغل مستوفى محصص منحصر به اين بود كه حصه و رسد هرجائى را بجزو در حواله مشخص كند و بدست محصلان وصولى طومارهاى ممهوره حكومتى از دفترخانه بدهند كه عمال و ضباط جزء در توجيهات دهات اجحاف و تعديات نكنند ، و اين قاعده در اين سنوات متروك است ، انتهى .\r\nو مرحوم حاجى ميرزا يحيى از اجله علماى اصفهان و به‌طورىكه در « الذريعة 4 : 228 » فرموده جامع كمالات صوريه و معنويه بوده ، انتهى . و همانا خود در اين سال متولد شده و در نزد شيخ انصارى درس خوانده و چندين كتاب تأليف كرده :\r\nاول كتاب « تعيين الثقل الاكبر » يعنى آنكه در حديث معروف نبوى ( ص ) وارد شده :\r\nانى تارك فيكم الثقلين كتاب اللّه و عترتى أهل بيتى . دويم كتاب « تفضيل الائمة على الملائكة » .\r\n\r\n","description":"","footnote":"","page_name":" 1379 ","page_number":359},
  {"content":"\r\n\r\nو در شب جمعه دويم ماه جمادى الاولى سنه هزار و سيصد و بيست و پنج - مطابق 24 جوزا ماه برجى - وفات كرد و در تخت پولاد در طرف قبلهء داخل تكيهء سيد ابو جعفر كه آن را تكيهء حاجى آقا مجلس هم مىگويند دفن شد . و البتّه اين حاجى ميرزا يحيى بيدآبادى با مرحوم ميرزا يحيى مدرس شاعر بيدآبادى كه در ( 1349 ) بيايد بيگديگر مشتبه نخواهند شد .\r\nسنه 1251 قمرى مطابق سنه 1214 شمسى\r\nپنجشنبه غره محرم الحرام ( . . . ) ثور ماه برجى\r\n\r\n* ( 777 - وفات مرحوم شيخ حسين نجف تبريزى ، اعلى اللّه مقامه ) *\r\nوى فرزند حاج نجف بن محمد تبريزى ، و خود از اهل قدس و تقوى و زهد و عبادت بوده ، و شعر هم مىگفته ، و همانا در سنه هزار و صد و پنجاه و نه - مطابق ( 1124 - 1125 ) شمسى - متولد شده ، و در كثرت عبادت ضرب المثل زمان خود گرديده ، و نواده‌اش مرحوم حاجى شيخ محمد طه نجف كه در ( 1241 ) گذشت به خواهش آقا ريحان اللّه تهرانى « رساله‌ئى » در احوال او نوشته ، و او خود هم تأليفاتى دارد :\r\nاول « ديوان اشعار » . دويم كتاب « الدرة النجفيه » در حسن و قبح . و در شب آدينه دويم ماه محرم الحرام اين سال - مطابق ( . . . ) ثور ماه برجى - وفات كرد ، و در دالان صحن نجف دفن شد ؛ آنجا كه پهلوى آن بعدا مزار مرحوم شيخ انصارى ( اعلى اللّه مقامه ) ( كه در 1214 شماره 200 گذشت ) گرديد . و فرزندش شيخ جواد در ( 1294 ) بيايد .\r\n\r\n","description":"","footnote":"","page_name":" 1380 ","page_number":360},
  {"content":"\r\n\r\nو هم وى را دخترى بوده كه وى زوجه شيخ مهدى نجف و مادر مرحوم حاجى شيخ محمد طه نجف مذكور است .\r\n\r\n* ( 778 - وفات ميرزا ابو القاسم 38 قائم مقام فراهانى ) *\r\nوى فرزند مرحوم ميرزا عيسى 37 قائم مقام است كه در 1237 ( ص 1040 ش 514 ) گذشت .\r\nو خود از رجال سياسى دوران و در زمان خويش از مفاخر مملكت ايران بوده ، و در بسيارى از فنون و فضائل خصوصا علوم ادبيه و ساده‌نويسى تبحرى تمام داشته ، و همانا در حدود سال 1193 متولد شده ، گرچه در « گلهاى رنگارنگ » در اول عنوان وى در عين اين سال نوشته ؛ ليكن در آخر آن عمر او را 55 سال گفته و در اين صورت اطمينان به عين اين سال نيست ، و در « الذريعة 9 : 858 » نيز تولد او را در سنه 1193 نوشته و آنجا كتبى كه احوال او را در آنها نوشته‌اند ذكر كرده .\r\nو به‌هرحال ، وى پس از پدر منصب قائم مقامى يافته و در دربار نايب‌السلطنه مصدر كارهاى بزرگ بوده و كفايت‌هاى مهم بظهور رسانيده ، و پس از وفات فتحعلى شاه محمد شاه را از تبريز بتهران آورده و با وجود چندين نفر از اولاد بلاواسطه خاقان كه غالب آنها به همه جهت از محمد شاه بيش و پيش بودند ؛ از حسن تدبير و لياقت و كفايت و سياست او را در سلطنت مستقر نموده و در دوسه ماهى محدود از قلم معجزنماى خويش مملكتى بدان هرج و مرجى را آرام و فتنه‌هاى اطراف و اكناف ايران را فروخوابانيد ، و سپس در نتيجهء افساد خود خواهان مملكت و ضعف عقل آن پادشاه در اثر آن‌همه خدمت روانهء عالم ديگر گرديد .\r\nمرحوم قائم مقام بااين‌همه كه گفتيم شعر هم مىگفته و تخلص ثنائى مىنموده ، و كتب چندى نيز تأليف فرموده ، از آن جمله : اول « ديوان اشعار » . دويم كتاب « شمايل خاقان » در تاريخ . سيم كتاب « منشآت » كه سرمشق نويسندگان بعد از وى و نثر ساده فارسى\r\n\r\n","description":"","footnote":"","page_name":" 1381 ","page_number":361},
  {"content":"\r\n\r\nگرديده ، و آن را از تكلفات مترسلانه و ألفاظ منشيانه خالى نموده و بسبكى دلربا و شيرين درآورده و به‌طورىكه در « الذريعة 9 : 185 » فرموده محمد شاه پس از وفات او تأليفات منظومه و منثوره وى را از بين برد ! و مرحوم حاجى معتمد الدوله بعضى از آنها را جمع كرده و آنها را - كه شانزده هزار بيت است - بنام « منشآت قائم مقام » ناميده و ديوانش را كه ذكر كرديم در ذيل آن قرار داده ، و محمود خان ملك‌الشعراء صباى كاشانى ديباچه‌ئى بر آن نوشته . و « منتخب منشآت » او را با بعضى از « منشآت ميرزا مهدى خان استرآبادى » وزير نادر شاه و « منشآت صاحب ديوان علىآبادى » و فاضل خان كروسى و معتمد الدوله نشاط ؛ بنام « مخزن الانشاء » در سنه 1273 در تهران چاپ زده‌اند ، و يكى از مثنويات او بنام « جلايرنامه » است كه ايرج ميرزاى قاجار « عارفنامه » را در قبال او بنظم آورده .\r\nو بالاخره به‌طورىكه در « الذريعة » ( محل مرقوم ) فرموده با ملاحظه بعضى از مواضع ديگر از آن جمله كتاب « اطلاعات عمومى : 321 » محمد شاه نگذاشت كه يك سال از خدمات او بگذرد و دستور داد تا اسماعيل خان قراچه‌داغى در شب شنبه آخر ماه صفر المظفر اين سال ، مطابق ( . . . ) سرطان ماه برجى ؛ او را در باغ نگارستان ( كه اينك محل اداره هنرهاى زيبا است ) خفه نموده ، و اثر قبر او را هم - كه در شاه عبد العظيم ( ع ) در مقبره شيخ ابو الفتح رازى ( چنان كه در « روزنامه پارس ، شماره 1099 صادر در 3 بهمن‌ماه 1329 نوشته ) بوده - محو نمودند ، و اموالش را مصادره كرد ، و نه تنها او از قاجاريه اين عمل شرم‌آور را نسبت بوزير خويش كه نهايت خدمت بوى كرده‌اند نمود ؛ بلكه در سال 1215 شنيدى كه فتحعلى شاه نسبت بحاجى ابراهيم خان شيرازى چه كرده ، و در ( 1265 ) بيايد كه ناصر الدين شاه با اميركبير چه كرد !\r\nو مرحوم ميرزا ابو القاسم چندين نفر زن و فرزند داشته ، از آن جمله : ميرزا على 39 قائم مقام كه در ( 1300 ) بيايد از زنى گرجيه ، و ديگر دخترى بنام مريم خانم 39 كه در ( 1289 ) بيايد كه او زوجه پسر عم خود ميرزا معصوم محيط 39 بوده .\r\n\r\n","description":"","footnote":"","page_name":" 1382 ","page_number":362},
  {"content":"\r\n\r\n* ( وفات حسينعلى ميرزاى فرمانفرماى قاجار ) * 26 ع 1 . شرح احوال او در ( 1203 ص 148 ش 83 ج 1 ) گذشت .\r\n\r\n* ( 779 - تولد حاج ملا سلطان على گنابدى ) *\r\nگنابد به‌طورىكه از « طرائق الحقائق 3 : 252 » در متن و حاشيه برمىآيد نام دو موضع است ، يكى : در شش‌فرسخى شمال و مغرب طوس كه از توابع مشهد بشمار آيد ، و ديگر :\r\nنام بلوكى است در جزو حكومت طبس كه آن را بعنوان تعريب جنابذ - بضم جيم و نون و الف و كسر باء موحده و ذال معجمه - گويند ، و بعضى نام اصلى فارسى آن را گنابد بفتح اول گويند ، انتهى . و بعضى ديگر در نام اصلى آن بعد از گاف واو درآورده و آن را گوناباد گويند و نويسند ، و حاكم‌نشين اين بلوك جويمند است ، و يكى از ديهات آن بيدخت بر وزن كيمخت است كه در پارسى نام ستارهء زهره است ، چنان كه ناهيد نيز در پارسى نام همين ستاره است . و بيدخت تا جويمند يك فرسخ است . و حاج ملا سلطان على از اهل اين ديه بوده ، و خود از عرفاى بزرگوار و اجله اهل علم و ادب در اين اعصار بود ، و شرح احوالش در « المآثر و الآثار : 177 س 2 » و « طرائق الحقائق 3 : 252 » و « شمس التواريخ : 56 » ما بين تفصيل و اختصار به نظر رسيده ، و نواده‌اش حاج ملا محمد حسن صالح عليشاه كه در ( 1308 ) بيايد كتابى مخصوص بعنوان « نابغه علم و عرفان در قرن چهاردهم » مخصوص احوال او تأليف كرده ؛ و از ملاحظه آنها با بعضى از مواضع ديگر چنين برآيد كه :\r\n\r\n","description":"","footnote":"","page_name":" 1383 ","page_number":363},
  {"content":"\r\n\r\nوى نامش سلطان محمد بن حيدر محمد بن سلطان محمد بن دوست‌محمد بن نور محمد بن حاجى محمد بن حاجى قاسمعلى بيدختى رحمه اللّه ، و لقبش در طريقت سلطان على است ، و همانا در پيش از صبح شب سه‌شنبه بيست و هشتم ماه جمادى الاولى اين سال - مطابق ( . . . ) سنبله ماه برجى - در مزرعه نوده نيم فرسنگى قريه بيدخت متولد شده ، و پدر او اسير تركمان و مفقود الاثر گرديده ، و خود برحسب استعداد ذاتى به تحصيل علوم پرداخته و در مشهد مقدس علوم ادبيه و فقه و تفسير و حديث را تكميل نمود ، سپس بسبزوار آمده و در خدمت حكيم الهى و عالم ربانى مرحوم حاجى ملا هادى در حكمت درس خواند ، و چون مرحوم حاجى محمد كاظم سعادت‌على شاه طاوس العرفاء بمشهد آمد از ملاقاتش اثرى در نهادش پديدار گرديد و ترك همه را گفته و در پى او باصفهان آمد و طوق ارادت وى به گردن انداخته زمانى طى مقامات سلوك نمود ، و در ماه شوال سنه 1282 اجازه دستگيرى بهم رسانيد ، و روزگارى در بيدخت باستعلاج مرضى و تدريس و تلقين طالبين مىكوشيد ، و از مردمان جفاپيشه بسى اذيت و آزار كشيد . در « المآثر » فرمايد : وى ما بين ظاهر و باطن فراهم آورده ، و معقول با منقول توأم ساخته ، مىگويند امروز در طريقت گروهى به او دست مىدهند و سر مىسپارند ! مقارن جمع و تأليف اين فهرس شريف از حج بازگشته بطهران آمد ، از فقيه فاضل الى عارف كامل هركه او را ديد بپسنديد و بمراتب دانش و آگاهيش بستود ، انتهى .\r\nو از اين عبارات چنين برآيد كه سفر حج وى در سنه 1305 بوده . و همچنين وى چندين كتاب تأليف نموده :\r\nاول كتاب « بيان السعاده » در مقامات عباده ، در تفسير در دو جلد كه آن را « التفسير المنير » هم مىگويند و جامع بين تنزيل و تأويل است ، چنان كه در « شمس التواريخ » نوشته ، انجام تأليف آن يكشنبه 14 صفر سنه 1311 . دويم كتاب « سعادت‌نامه » . سيم كتاب « مجمع السعاده » در شرح احاديث مشكله از « اصول كافى » . و اين هر سه كتاب را بنام مرشد خود حاجى محمد كاظم طاوس العرفاء ناميده . در « طرائق » فرمايد : هر سه كتاب بطبع رسيده منتشر است و ألحق در تفسير كلام و تأويل آيات حق بسى از مطالب ارجمند طريقت در آنها مندرج است ، انتهى .\r\n\r\n","description":"","footnote":"","page_name":" 1384 ","page_number":364},
  {"content":"\r\n\r\nو درباره « بيان السعاده » در « الذريعة 3 : 181 » فرمايد : اين كتاب را اصحاب عارف معاصر ملا سلطان محمد جنابذى در طهران بعقيدهء اينكه تصنيف شيخ ايشان مىباشد چاپ كرده‌اند ، ليكن عالم بارع معاصر سيد حسين قزوينى حايرى مرا خبر داد به انتحالى كه در آن واقع شده ، و از آن چنين برآيد كه اين كتاب از غير او است و اگرچه فىالجمله باشد ، چنان كه در اعراب فواتح سور تفصيل شقوق كثيره آنكه عقول از آن حيران است همه بعينه در رساله شيخ على مشهور به مخدوم على مهائمى كوكنى - متولد در سنه 776 و متوفى در سنه 835 - موجود است ، و سيد غلامعلى آزاد بلگرامى آنها را در كتاب « سبحة المرجان » كه در سنه 1177 تأليف شده نقل كرده ، و آنها يك جمله يا دو جمله يا يك سطر و دو سطر نيست كه احتمال توارد خاطرين در آن برود ، و اين انتحال ما را از اذعان بصدق نسبت بدانكه بوى منسوب شده بازداشت ، انتهى ما فى « الذريعة » « 1 » .\r\nو ديگر از تأليفات وى كه در « شمس التواريخ » است : « بشارة المؤمنين » ، « تنبيه النائمين » ، « ولايت‌نامه » ، « شرح كتاب عربى باباطاهر عريان » است .\r\nو از آنچه گذشت معلوم شد كه وى در خدمت حاج ملا هادى سبزوارى درس خوانده و در طريقت از فيض ارادت طاوس العرفاء كامياب شده .\r\nاينك اسماء چند نفر از شاگردان مجلس درس يا مريدان صحبت تصوف او نوشته مىشود :\r\n\r\n\r\n","description":"","footnote":"\r\n( 1 ) دانشمند محقق آقاى شيخ محمد هادى امينى نجفى نيز در مجله « المكتبه .\r\nط بغداد شماره 34 . صادره در محرم 1382 ص 28 » به اين انتحال تصريح نموده و گويد كه تفسير مهائمى يك‌بار در دهلى بسال 1286 و بار ديگر در بولاق مصر بسال 1295 چاپ شده است ، انتهى .\r\nو محمد حسين ذهبى از نويسندگان بسيار متعصب و منحرف اهل سنت در كتاب كبير خود « التفسير و المفسرون 2 : 199 - 234 » تجزيه و تحليل مغرضانه‌اى از بيان السعاده - همانند ساير كتب شيعه - نموده و از جاده انصاف بسى بدور افتاده است . م .\r\n","page_name":" 1385 ","page_number":365},
  {"content":"\r\n\r\nاول : مرحوم حاجى نايب الصدر شيرازى كه در ( 1270 ) ببايد ،\r\nدويم : مرحوم حاجى ملا على فرزند خودش كه در ( 1284 ) بيايد .\r\nسيم : مرحوم حاجى شيخ عبد اللّه مازندرانى كه هم در ( 1284 ) بيايد .\r\nچهارم : مرحوم ميرزا محمد صادق طريقت نمازى كه در ( 1302 ) بيايد .\r\nپنجم : مرحوم ملا محمد جعفر برزكى كاشانى كه در ( 1317 ) بيايد .\r\nششم : مرحوم رضا قلى خان سراج الملك كه در ( 1333 ) بيايد .\r\nهفتم : مرحوم شيخ اسد اللّه گلپايگانى كه در ( 1366 ) بيايد .\r\nدر « شمس التواريخ » فرمايد : در ما بين علما و عرفاى عصر بصغر جثه و قصر قامت او كمتر كسى بود ، ولى ابهتى داشت كه كسى را در مجلسش ياراى سخن گفتن نبود ، و كسى بر او بسلام سبقت نمىگرفت ، با اعالى و ادانى بيك نحو سلوك مىنمود .\r\nسپس در وفاتش فرموده كه در شب بيست و ششم ربيع الاول سنه هزار و سيصد و بيست و هفت در وقت سحر براى وضو لب جوى آب كه در منزلش مىگذشته نشسته ، و دو نفر از مغرضين ناگهان بر گلويش چسبيده فشار دادند تا روحش از اين عالم فانى بسراى جاودانى انتقال كرد . قبرش در جنب قبرستان بيدخت ، انتهى .\r\nو همانا مدت عمر او هفتاد و پنج سال و نه ماه و بيست و هشت روز بوده ، و بيست و ششم ربيع الاول مذكور مطابق 28 حمل ماه برجى بوده ، و اينك قبرش در بيدخت مزارى معروف و بر آن عمارت و دستگاهى مىباشد . و پس از خود از دو زن دو پسر و چندين دختر باز گذاشت ، يكى از پسران از زوجه اول : مرحوم حاجى ملا على بوده كه بزرگتر و در ( 1284 ) بيايد .\r\nو ديگر ميرزا محمد باقر از زوجه دويم كه در 2 شنبه 23 شعبان سنه 1315 متولد شده و اينك در گنابد اقامت دارد و نام خانوادگى خود را سلطانى نهاده ، و فرزندش سلطان ابراهيم سلطانى از اهل علم و أدب عصر حاضر است كه در روز 27 شوال سنه 1371 قصيده‌ئى از خود در مجلس جشن اتمام گنبد و كاشىكارى مقبرهء جد خود صاحب عنوان قرائت كرده ، چنان كه در « نابغهء علم و عرفان : 492 » نوشته .\r\n\r\n","description":"","footnote":"","page_name":" 1386 ","page_number":366},
  {"content":"\r\n\r\n\r\n* ( 780 - تولد مرحوم صفىعلى شاه عارف اصفهانى ) *\r\nوى مرحوم حاج ميرزا حسن بن آقا محمد باقر ، و خود از اجله اهل عرفان و تصوف در اواخر مائه 13 و اوائل 14 بوده و شهرت و اهميتى بسزا بهم رسانيده . در كتاب « ضميمه تاريخ علماى خراسان فرمايد :\r\n هزار دور از سپهر ، چو بگذرد گه شود * كه تا يك آدم بد هر صفى عليشه شود \r\n، انتهى .\r\nشرح احوالش در مقدمه تفسيرش ( چاپ اول ) و « طرائق الحقائق 3 : 204 » و « تاريخ علماى خراسان : 190 » نوشته ، و از آنها با ملاحظه بعضى از مواضع ديگر چنين برآيد كه او در سه‌شنبه سيم ماه شعبان المعظم اين سال - مطابق ( . . . ) قوس ماه برجى - متولد شده ، و در مبادى شباب بصحبت ارباب حال مايل گرديد ، اگرچه مربيان صوريشان چون مردمان تجارت پيشه و فارغ از انديشه بودند وى را از صحبت اهل معنى ممانعت مىنمودند ، ليكن او با عزيمتى ثابت و عقيدتى صادق در گاه‌وبيگاه بشرف ملاقات و فيض مقالات گوشه‌گيران روشن ضمير نايل گرديد تا در بيست‌سالگى جذبه شوق مرحوم رحمتعلى شاه وى را از اصفهان بشيراز كشيد و از او شرف قبول يافته و در خدمتش بكرمان رفت ، و پس از وفات وى در سنه 1280 از راه هندوستان به حج بيت اللّه الحرام رفت و در بحر محيط از شكستن كشتى بمهالك افتاد ، عاقبت رهبر قضا و قدر بساحل نجاتش رسانيد ، و از تعرض أشرار بشر و مفاوز پرخطر و انواع سباع و بهايم جان بدر برده تا به مقصود رسيد ، و پس از طواف حرم و زيارت مزار رسول محترم باز بهند برگشت و بصحبت بسيارى از گوشه‌نشينان و مرتاضان آن مملكت نائل شد ، و در طى اين اسفار كتاب « زبدة الاسرار » را كه در كرمان باشارهء رحمتعلى شاه شروع نموده و ناتمام مانده بود تمام كرده و در بمبئى بچاپ رسانيد ، و بعد از چهار سال از بمبئى حركت كرده بعتبات عرش درجات رفت و اربعينى در كربلاى معلا نشسته و پس از ادراك فيوضات بايران آمده و بيزد رفت ، و چون از اهل حال و قال مغايرتها ديد باز رهسپار هند\r\n\r\n","description":"","footnote":"","page_name":" 1387 ","page_number":367},
  {"content":"\r\n\r\nشد كه بقيه عمر را در آنجا بسر برد ، ليكن بجهاتى چند توقف در آن ديار برايش سخت افتاد و بعد از دو سال بايران برگشت و بشوق زيارت مشهد مقدس رخت بطهران آورد ، و چون آن ايام سال مجاعت 1288 بود اسباب مسافرت از طريف و تليد بتلف رفت و ناگزير از توقف در آن شهر گرديد و تا آخر عمر همى در آنجا بود ، و بعضى از معارف بلد و رجال دولت و ارباب مدارك تدارك خستگيها و جبران شكستگيهاى او را نمودند ، و بالاخره از اهل آن شهر بشمار آمد .\r\nدر « المآثر و الآثار : 217 س 2 » فرمايد : حاج ميرزا حسن اصفهانى صفىعلى شاه از عرفاء معروف مقيم دار الخلافه است ، و بر علم تصوف و منازل سالكين اطلاعى عظيم دارد ، و در اين فنون كتابها و رسائل گوناگون ما بين نظم و نثر ساخته است و بطبع بعضى از آنها پرداخته ، انتهى . و اينك اسامى تأليفات وى از اين قرار است :\r\nاول كتاب « بحر الحقائق » چنان كه در « طرائق » است ، و در « الذريعة 3 : 36 » كه جاى ذكر آن است ذكر نشده . دويم كتابى « در ترجمه و تفسير قرآن عظيم » كه بنظم بر وزن « مثنوى مولوى » آن را در مدت دو سال بنظم آورده و در تاريخ اتمام آن خود اين دو بيت را سروده از زبان آن كتاب كريم :\r\n من خوب‌ترين ترجمه قرآنم * بر معجزهء نبى بهين برهانم\r\nتاريخ من ار طلب كنى خود گويم : * تفسير صفى هادى گمراهانم \r\n1307\r\nسيم كتاب « زبدة الاسرار » در اخلاق و مراثى حضرت سيد الشهداء كه در هند شروع بتأليف آن نموده ، انجام تأليف آن سنه 1283 . چهارم كتاب عرفان الحق ( كه آن را « ديوان الحقائق » هم نوشته‌اند . پنجم كتاب « ميزان المعرفة » . ششم « ديوان اشعار » كه در آنها تخلص صفى نموده .\r\nو چند نفر از اهل علم و عرفان از باريافتگان دربار آن بزرگوار و مريدان آن زبدهء ارباب محاسن آثاراند : اول حاجى نمازى كه وى را به همين كلمه در « ضميمه تاريخ علماى خراسان ذكر كرده . دويم عليخان ظهير الدوله كه در ( 1281 ) بيايد ، و پس از وى سمت خلافت و جانشينى او را داشته . سيم حاجى نايب الصدر محمد معصوم شيرازى كه در ( 1270 ) بيايد .\r\n\r\n","description":"","footnote":"","page_name":" 1388 ","page_number":368},
  {"content":"\r\n\r\nچهارم حاجى ميرزا محمود خان نائينى كه در ضميمه مذكور ذكر شده ، و هم آنجا دارد كه در اين زمان انجمن اخوت طهران و كرمانشاهان و سمنان و ياران طريقتى او در مشهد بنام او مباهات و حقايق و كمالات او را ابراز مىدارند . ( تا آنكه فرمايد ) آنچه صفى داشته حقا كه منحصر بفرد بوده ، انتهى .\r\nبالاخره وى در عصر روز چهارشنبه بيست و چهارم ماه ذى القعدة الحرام سال هزار و سيصد و شانزده - مطابق شانزدهم حمل ماه برجى - در تهران وفات كرد و هم آنجا دفن شد و اينك مقبره وى در محله شاه‌آباد در خيابانى بنام خود او معروف است و بر آن عمارت و بارگاهى برآورده‌اند ، و پس از وى يك پسر و دو دختر از او بازماندند ، كه يكى از دختران بانو شمس الضحى است و در ( 1317 ) بيايد ، و به‌طورىكه در كتاب « رجال آذربايجان » نوشته اينك رئيس فرقه‌اى كه بوى معتقدند ، حاجى دائى مستشار عليشاه كرمانشاهى است .\r\nسنه 1215 شمسى\r\nسيم ذى الحجة الحرام اول حمل ماه برجى\r\n\r\n* ( 781 - تولد ميرزا محمد مهدى 34 چهارسوئى اصفهانى ) *\r\nوى فرزند مرحوم آقا ميرزا محمد باقر 33 چهارسوئى است كه در ( 1226 ) گذشت ، و خود از عظماء علماى اصفهان و در فقه و اصول سرآمد همگنان بود ، و همانا او در سه‌شنبه هشتم ماه رمضان المبارك اين سال ( اندكى پيش از زوال ) - مطابق ( . . . ) جدى ماه برجى - متولد شده ، و شرح احوالش در « احسن الوديعه 1 : 107 » نوشته ، و از ملاحظه آن با بعضى از\r\n\r\n","description":"","footnote":"","page_name":" 1389 ","page_number":369},
  {"content":"\r\n\r\nمواضع ديگر چنين برآيد كه او نزد پدر بزرگوار و عم و الاتبار ( آقا ميرزا محمد هاشم ) درس خوانده و هم از آنها و حاج ملا حسينعلى تويسركانى روايت نموده ، و كتب چندى تأليف فرموده ، از آن جمله : « شرح تبصرهء علامه » در سه جلد بزرگ بطريق استدلال ، انتهى باختصار .\r\nو پس از مدت هفتاد و سه سال و سه ماه قمرى و پنج روز عمر ، در وقت غروب آفتاب روز دوشنبه سيزدهم ماه ذى الحجة الحرام سنه هزار و سيصد و بيست و چهار ، چنان كه بر روى قبرش نوشته - مطابق 8 دلو ماه برجى - به مرض حمله وفات كرد ، و در تخت پولاد در بقعهء پدر بزرگوار در پيش روى برادرش آقا ميرزا مسيح دفن شد ، و در « نسب‌نامه الفت » و « شجره‌نامه چهارسوئىها » چهار پسر و چهار دختر از او نوشته‌اند ، از پسران :\r\nاول ميرزا محمد جعفر 35 ، تولدش غرهء ذىالقعده سنه 1275 وفاتش سنه 1330 قبرش در قصر شيرين عراق عرب .\r\nدويم مير سيد على 35 ، تولدش سنه 1277 ، وفاتش 2 شنبه 25 ذىالحجه سنه 1342 .\r\nسيم ميرزا بهاء الدّين 35 ، تولدش سنه 1282 وفاتش 2 شنبه 2 شعبان سنه 1339 قبرش در اصفهان .\r\nچهارم ميرزا علاء الدّين 35 ، تولدش سنه 1290 وفاتش 3 شنبه 5 محرم سنه 1365 قبرش در اصفهان .\r\nو دختران : اول نازنين بيگم 35 دويم بيگم آغا 35 . سيم آغا بىبى 35 . چهارم خانم‌آغا 35 ، و از هريك از اين پسران و دختران اولاد و اعقابى بازمانده كه در « نسب‌نامه » مذكور و « شجره‌نامه » مرقوم تفصيل آنها نوشته ، و از آن جمله نازنين بيگم زوجه ملا حسن جوزدانى بوده و از وى اولادى داشته كه يكى از آنها بنام خانم صغرى زوجهء حاج ميرزا على اكبر شيخ الاسلام بوده كه در ( 1350 ) بيايد ، و خانم آغا كه چهارم است زوجه آقا مير سيد\r\n\r\n","description":"","footnote":"","page_name":" 1390 ","page_number":370},
  {"content":"\r\n\r\nمحمد 41 مير محمد صادقى است كه در ( 1290 ) بيايد .\r\nو يكى از فرزندان ميرزا محمد جعفر جناب حاج ميرزا محمد مهدى 36 است كه در 20 محرم سنه 1325 متولد شده و از همنام خود جناب سيد محمد مهدى كاظمينى ( 1319 ) روايت مىكند .\r\nو يكى از فرزندان مير سيد على 35 جناب آقا سيد صدر الدّين 36 است كه در ( 1308 ) بيايد .\r\n\r\n* ( 782 - تولد شيخ احمد سترى بحرانى ) *\r\nوى فرزند شيخ صالح ( 1281 ) و خود از علما و ادبا بوده ، و همانا در اين سال در قريهء مركوبان از قراى ستره بحرين متولد شده ، چنان كه در « الذريعة 3 : 74 ش 220 » فرموده ؛ و در اوراق پشت « نسب‌نامه الفت ص 11 » در سنه 1250 نوشته .\r\nو به‌هرحال ، وى با پدر خود بمنامه آمده و از نخست نزد سيد على بن سيد اسحاق بلادى و سپس نزد شيخ عبد اللّه بن شيخ عباس سترى درس خوانده و بعد از آن بنجف رفت و آنجا در نزد شيخ انصارى و حاج ملا على ميرزا خليلى و شيخ راضى نجفى و شيخ محمد حسين كاظمينى درس خوانده و پس از وفات شيخ انصارى ببحرين برگشت و اهل آن ولايت أطراف او را گرفتند و وى بتدريس و تأليف مشغول شد ، و در حدود سال 1284 به زيارت عتبات رفت ، و پس از برگشتن بقطيف شنيد كه محمد بن خليفه حاكم بحرين آمده كه بحرين را از برادر خود على بن خليفه بعنف بگيرد ، پس از اين مطلب وحشت كرده و استخاره بر اين توقف در قطيف نمود و مساعد آمد و در قطيف ماند ، و دو روز بعد وقعهء عظيمى در بحرين رخ داد كه بسيارى از اموال و نفوس تلف شد و كتب بسيارى هم از او بغارت رفت ، و او پس از آرامش آن فتنه براى\r\n\r\n","description":"","footnote":"","page_name":" 1391 ","page_number":371},
  {"content":"\r\n\r\nآوردن آنها ببحرين رفته و باز بقطيف برگشت و تا آخر عمر در اين دو محل بعزت زيست .\r\nو او كتب و رسائل چندى تأليف نموده : اول « اجوبه مسائل متفرقه در فقه و اصول و غيره » دويم « رساله در احوال شيخ انصارى » . سيم كتاب « ازالة السجف » از موانع صرف در علم نحو . چهارم كتاب « اقامة البرهان » در حليت اربيان . ( اربيان نوعى از ماهى است كه در سند و بصره و بحرين يافت مىشود ، و برخى از حاشيه‌نويسان « لمعه » گمان كرده كه آن دبينا است ، و شيخ در اين كتاب آن را رد نموده ) .\r\nپنجم كتاب « التحفة الاحمدية للفرقة الجعفرية » كه آن را « الصحيفة الصادقية » نيز گفته‌اند ، در « الذريعة 3 : 411 ش 1480 » شرحى درباره اين كتاب نوشته بخلاصهء اينكه آن كتاب بزرگ ضخيمى است در ادعيه حضرت صادق ( عليه السلام ) كه نه تنها مقصور بر منشآت آن جناب در ادعيه است ؛ بلكه نخست ادعيه‌اى را كه آن جناب در مقاصد خاصه و مطالب معينه انشاء فرموده ذكر كرده و آنها را به ترتيب « صحيفه كاملهء سجاديه » مرتب نموده و سپس همه دعاهائى را كه آن حضرت از آباء بزرگوار خود روايت نموده به ترتيب كتب فقهيه از طهارت تا ديات ذكر كرده و همه اين ادعيه قريب بهشتصد دعا در زياده بر پانصد صفحهء بزرگ است ، و در اول آن خطبه طولانى بليغى است با رعايت براعت استهلال بأسماء كتب دعا و ساير محسنات بديعيه ، و همچنين فهرست ادعيه مذكوره و فهرست كتب منقول عنها را ذكر كرده و غالبا در حواشى متعرض بيان سند دعاء بتفصيل و شرح الفاظ غريبهء آن شده ، و هيچ دعائى نياورده مگر از كتب معتبره معروفه ، بلى دعاى ( اللهم انت ثقتى حين يسوء الظن ) را بدون سند ، و همچنين دعاى عبرات را از « كتاب محقق داماد » آورده ، و انجام تأليف آن در 22 محرم سنه 1307 بوده ، و اين دو بيت را در آخر آن بعنوان توريه و ايهام و مراعات تاريخ آن نوشته :\r\n كتابنا تم بلطف كامل * يرجى به الفوز لكل عامل\r\nان شئت تاريخا فذا تاريخه : * ختامه وسائل المسائل \r\n1307\r\n\r\n","description":"","footnote":"","page_name":" 1392 ","page_number":372},
  {"content":"\r\n\r\nششم « حواشى برخى از كتب رجاليه » همچون « رجال كبير » و « كشى » و غير آنها .\r\nهفتم كتاب « الدرر الفكرية » در « اجوبهء مسائل شبريه » كه جواب چهار مسئله سيد شبر بن سيد على بحرانى است .\r\nهشتم « رساله‌ئى در حبوه » . نهم « رساله‌ئى در شرح زكات بزغاله » از « شرح لمعه » . دهم « رساله‌ئى در نقض رسالهء شيخ على بن شيخ عبد اللّه سترى » كه اخفات ببسمله را در اخيرتين واجب دانسته .\r\nيازدهم كتاب « زاد المجتهدين » در شرح كتاب « بلغة المحدثين » شيخ سليمان علامه ( رحمه اللّه ) در رجال . دوازدهم كتاب « عاشوريه » در حكم زيارت عاشورا و شرح خبر ابن وهب در امساك تا عصر . سيزدهم كتاب « قبسة العجلان » در وفات غريب خراسان كه آن را يك شبانروز تأليف كرده بدون مراجعهء كتبى در اين باب .\r\nچهاردهم كتاب « قرة العين » در وجوب « 1 » جهر ببسمله در سواى دو ركعت اولتين .\r\nپانزدهم كتاب « المراثى الاحمديه » كه « ديوان اشعار » او ، و از جملهء آن : « قصيده بديعيهء » است در مدح حضرت امير ( ع ) نظير « بديعيهء صفى الدّين حلى » ، و در آن ملتزم شده كه اسماء انواع بديعيه را صريحا ذكر كند ؛ و مطلع آن اين است ؛\r\n بديع مدح على مذ علا قلمى * براعة تستهل الفيض من كلمى \r\nشانزدهم « شرح قصيدهء » مرقومه . هفدهم كتبى كه بسب اشتغال بما هو أهم تمام نشده چون « شرح لمعه » و « سلم الوصول » بسوى علم اصول . هيجدهم كتاب « ملاذ العباد » در تتميم « سداد » در تقليد و اجتهاد . نوزدهم « منظومه‌ئى در توحيد » . بيستم « منظومه‌ئى در شك و سهو » .\r\nبيست و يكم « منظومه‌ئى در فقه » زياده بر دو هزار بيت .\r\nبيست و دويم « منظومه‌ئى در نظم زبدهء » شيخ بهائى . بيست و سيم كتاب « منهاج الكرامه » در حكم خارج از بلد اقامه . بيست و چهارم « تخميس قصيدهء : كمل حقيقتك التى لم تكمل » .\r\nو او در شب چهارشنبه غره ماه شوال المكرم ( عيد فطر ) يا دويم سنه هزار و سيصد و پانزده - مطابق ( . . . ) حوت ماه برجى - وفات كرده و در قريه غريفه از توابع مأحوز بحرين در جوار شيخ ميثم صاحب « شرح نهج البلاغة » دفن شد ، انتهى .\r\nو فرزندش شيخ محمد صالح در ( 1333 ) بيايد .\r\n\r\n\r\n","description":"","footnote":"\r\n( 1 ) صواب در استحباب جهر است ، كما فى « الذريعة 27 : 71 » . م .\r\n","page_name":" 1393 ","page_number":373},
  {"content":"\r\n\r\n\r\n* ( 783 - وفات سيد ارتضى على كوپاموى هندى ) *\r\nوى فرزند مصطفى على و خود از رجال علم و ادب بوده كه در سنه هزار و صد و نود و هشت ( چنان كه در كتاب « مؤلفين كتب چاپى 1 : 519 » فرموده ) متولد شده ، ( و چون در جلد اول اين كتاب كه جاى ذكر اوست ذكر نشده در اينجا كه سال وفات او است تلافى شد ) ، و در نزد مولوى حيدر على سنديلى و محمد ابراهيم بلگرامى در علوم عقليه و نقليه و ادبيه درس خوانده ، و جمع ما بين شريعت و طريقت فرموده ، و در سنه 1225 به مدراس كه پدرش در آنجا قاضى بوده رفت ، و بعد از پدر اين منصب بوى محول گرديد ، و او همى بوظايف آن پرداخته و كتب چندى تأليف نموده :\r\nاول : « حاشيه بر شرح ملا صدرى بر هدايهء » اثير الدّين ابهرى . دويم رساله « فرائض ارتضائيه » . سيم كتاب « فوائد سعديه » . چهارم كتاب « المنحة السراء » در « شرح دعاء كاشف الضراء » .\r\nو بالاخره ، پس از مدت پنجاه و سه سال عمر در اين سال وفات كرده .\r\n* ( وفات جهانشاه شاعر قاجار ) * شرح احوال او در 1224 ( ج 3 ص 778 ش 346 ) گذشت .\r\n\r\n","description":"","footnote":"","page_name":" 1394 ","page_number":374},
  {"content":"\r\n\r\n\r\n* ( 784 - وفات ميرزا سعيدا ، نائينى طباطبائى ) *\r\nدر « تاريخ نائين 3 : 96 » كلماتى بنقل از قول آقاى نجفى مرعشى دارد بخلاصهء اينكه وى از احفاد ميرزا رفيعاى نائينى است ( كه در جلد اول ، ص 34 شماره 13 گذشت ) و خود از علماى تفسير و معقول و عرفا و شعرا بوده كه در سنه هزار و صد و نود متولد شده و « مجموعه‌اى » از او به خط خودش در كتابخانه مرحوم حاج ميرزا ابو الهدى كرباسى به نظر آقاى نجفى رسيده كه مقام علمى وى از آن استفاده مىشده ، و پس از مدت شصت و يك سال عمر در اين سال وفات كرده و در تخت پولاد در صحن تكيهء ميرزا رفيعا دفن شده ، انتهى « 1 » .\r\n\r\n* ( 785 - تولد شيخ عبد اللّه آل عبد الجبار بوشهرى ) *\r\nوى فرزند حسين بن محمد على ، و خود از علما و فقهاء عصر خويش بوده ، و چنان كه در « الذريعة 12 : 72 ش 504 » فرموده در اين سال در بوشهر متولد شده و منظومات و تصانيفى در علوم عربيت داشته ، از آن جمله منظومه‌ئى بنام « زهرة أرض الغرى » در اصول كه آن را در نجف در زياده بر سيصد بيت بنظم آورده و تا مبحث عموم و خصوص رسيده ، و اول آن اين است :\r\n حمدا جزيلا كل كل من ثنى * عنه لمن ألهمنا المبينا\r\nمن الاصول فى فروع الدّين \r\nتا اينكه فرمايد :\r\n سميته بزهرة الارض الغرى \r\n. . . الخ .\r\n\r\n\r\n","description":"","footnote":"\r\n( 1 ) خلاصه‌ئى از اين مطالب در « تذكرة القبور : 214 ط 2 » نيز مذكور است . م .\r\n","page_name":" 1395 ","page_number":375},
  {"content":"\r\n\r\nو او سفرى به مكه رفته و در برگشتن بنجف اشرف مشرف شد و آنجا از علما مجاز گرديد و در بصره كه رسيد آنجا در ماه جمادى الآخرة سنه هزار و دويست و نود و دو - مطابق ( اسد - سنبله ) ماه برجى - وفات كرد و جنازهء او را بنجف بردند . و اين شيخ عبد اللّه برادرى داشته بنام شيخ اسماعيل كه نيز از اهل علم بوده ، و نسخه‌اى از « زهرة الارض » مذكور را به خط خويش نوشته و در 1328 در بوشهر وفات كرده چنان‌كه هم در « الذريعة ، جلد و شماره مرقوم » فرموده .\r\n\r\n* ( 786 - تولد حاج سيد عظيم شروانى ) *\r\nوى به‌طورىكه در « مؤلفين كتب چاپى 4 : 79 » فرموده از مشاهير شعراى آذربايجان بوده كه در اين سال متولد شده و زبان بشعر گفتن گشوده ، و در ضمن اشعارش چند تن از شعراى معاصرين خود را ذكر كرده ، همچون : نورس ، عاصمى ، صفا ، جرمى ، يوسف ، سالك ، ثريا ، مصور ؛ و از آنها تعريف نموده . همانا در عهد وى دو انجمن شعرا و ادبا يكى بنام انجمن خاموشان در قره‌باغ و ديگرى بنام بيت القضاء در شماخى داير بوده و سيد عظيم و جمعى از شعراى معاصر وى اعضاى نامى آن دو مؤسسه بوده‌اند ، و وى را تأليفاتى است : اول « ديوان اشعار » .\r\nدويم « مثنوى » ، انتهى .\r\n\r\n* ( 787 - تولد سيد على ببلاوى مالكى ) *\r\nببلاو شهرى است در ناحيهء ديروط از توابع اسيوط مصر كه سادات حسينى در آن مىنشينند .\r\n\r\n","description":"","footnote":"","page_name":" 1396 ","page_number":376},
  {"content":"\r\n\r\nو سيد على فرزند سيد محمد بن احمد بن محمد بن احمد بن معوض حسينى ، و خود از علماى جامع الازهر و خطيب مسجد حسينى و شيخ آن در مذهب مالكيه بوده ، و همانا در اين سال ( چنان كه در « معجم المطبوعات : 522 » فرموده ) در ببلاو متولد شده و هم در آنجا زيسته و قرآن مجيد را حفظ كرده و بعضى از علوم را دريافت ، آنگاه در سنه 1269 بجامع الازهر درآمد و بمجلس شيوخ بزرگ چون شيخ عليش و شيخ منصور كساب و سيد محمد صاوى و شيخ انبابى و غير آنها راه يافت ، و و جهدى تمام نموده تا در حيازت علوم و تقوى و صلاح و مكارم اخلاق بمقامى سامى نايل گرديد ، آنگاه در سنه 1299 ناظر كتابخانهء خديويه ، و در 1312 نقيب سادات بديار مصريه ، و در سنه 1320 شيخ جامع الازهر گرديد ، و در سنه 1323 از اين سمت اخير استقالت جسته كه هم در آن سال وفات يافت ، و مدت عمرش هفتاد و دو سال بود ، و وى را كتابى است بنام « الانوار الحسينية » بر رساله « المسلسل الاميريه » كه شرحى است بر كتاب مذكور در حديث مسلسل بيوم عاشورا بسند شيخ محمد امير صغير .\r\n\r\n* ( 788 - وفات آقا سيد محسن شامى يمانى ) *\r\nآقا سيد محسن فرزند سيد احمد حسنى يمانى ، و از علماى زيديه در ولايت يمن بوده ، و « شرحى بر صحيفه سجاديه » تأليف نموده و در اين سال وفات كرده ، چنان كه آقاى نجفى مرعشى در مقدمهء « صحيفه » چاپ آقاى مشكاة بيرجندى در ( ص كج ) فرموده .\r\n\r\n","description":"","footnote":"","page_name":" 1397 ","page_number":377},
  {"content":"\r\n\r\n\r\n* ( 789 - وفات ملا محمد باقر ، صحبت لارى ) *\r\nلار چنان كه در « فارسنامه ناصرى ، گفتار 2 : 281 » فرموده ، نام دو محل است :\r\nيكى در فارس كه از گرمسيرات آن مملكت و ميانه مشرق و جنوب شيراز بمساحت 57 فرسنگى افتاده و هوايش بعد از نواحى عباسى گرم‌تر از همه بلوكات فارس است ، و ديگرى در رى كه چندين دشت و كوه و پشته است بر فراز كوه البرز ؛ و هواى اين دو لار ضد يكديگر است .\r\nو ملا محمد باقر صاحب عنوان از لار فارس است ، و شرح احوالش در « فارسنامه ، گفتار مذكور : 284 » نوشته ، و از آن با ملاحظهء برخى از مواضع ديگر چنين برآيد كه : وى فرزند محمد على بن عبد الصمد بن شاه منصور ، و خود عالمى معروف و شاعرى مشهور بوده . در « فارسنامه » او را بكلمات صفوه محدثين و قدوهء مدرسين و جامع معقول و منقول و زبده علماى تفسير و امثال اين‌ها وصف نموده ، سپس فرمايد : اصلش از خيمه‌نشينان قريهء بيرم لارستان است و قبيله او را دشتى گويند كه بعضى در بيرم و بعضى در كوه و صحراى آن توقف دارند ، و او بشيراز با سعيى تمام به تحصيل علوم شتافت و پس از آن بلار برگشته و مرجع اهالى آن گرديد ، و در اواخر عمر از حليه بصر عارى شد و « ديوانى در اشعار » دارد زياده از سى هزار بيت ، و از آن جمله اين اشعار است :\r\n اى بولاى تو تولاى من * از خود و أغيار تبراى من\r\nبود تو پيدائى پيداى من * گر بشكافند سر و پاى من \r\n جز تو نيابند در اعضاى من \r\n سر بته افكنده من از غم خموش * هيكل من بلبله‌وش در خروش \r\n\r\n","description":"","footnote":"","page_name":" 1398 ","page_number":378},
  {"content":"\r\n\r\n نغمه عشق است نه ذكر سروش * زمزمه در زمزمه آيد به گوش \r\n كيست در اين قالب اعضاى من \r\n نه كره را گرم تك و دو كنى * بر مه و خور حكم روا روا كنى\r\nخسته شيرين دل خسرو كنى * جلوه پى جلوه كه نو نو كنى \r\n صورت ديگر ز هيولاى من \r\n ديده نظر باز تو بى جا نشد * دل بغلط واله و شيدا نشد\r\nاين غزل از من عبث انشا نشد * تا تو چو گل وا نشدى وا نشد \r\n ناطقه بلبل گوياى من \r\n صورت اشيا بنگارى به خود * سوى وجود از عدم آرى به خود\r\nاى كه نفسها بشمارى به خود * يك‌نفسم گر بگذارى به خود \r\n واى من و واى من و واى من \r\n صادر بىواسطه عقل نخست * آمد و پيش از همه قرب تو جست\r\nعشق من آن روز ترا شد درست * مست تو و محو تو و مات تو است \r\n عقل من و هوش من و راى من \r\n بتكده و دير و برهمن ز تو * مزدلف و وادى ايمن ز تو\r\nلعبت چين و بت ارمن ز تو * گر تو توئى من كيم اى من ز تو \r\n من شده تو آمده بر جاى من \r\n من به زمين ناله من عرش گير * سد ره بدم در كشم از يك نفير\r\nآوخ از آن دم كه برآرم صفير * شهپر جبريل فشاند عبير \r\n بر دم روح‌القدس‌آساى من \r\n اى تو بزرگ و همه عالم حقير * ورد زبان چيست مرا ؟ : يا مجير\r\nچون تو مجيرى و منت مستجير * پنجه ببر آمد و چنگال شير \r\n\r\n","description":"","footnote":"","page_name":" 1399 ","page_number":379},
  {"content":"\r\n\r\n پيشكش آهوى صحراى من \r\n كون و مكان آينه ذات تو * سينه افروخته مشكاة تو\r\nزارى من صيقل مرآت تو * تا نشد از نفى من اثبات تو \r\n سر نزد از لاى من الآى من \r\n سايه عشق ار بكليسا فتد * ولوله در مسجد اقصى فتد\r\nبس نه ترا لرزه در اعضا فتد * زلزله در طاق سكو بافتد « 1 » \r\n بر سر منبر رسد ار پاى من \r\n طينت صحبت ز چه مىشد عجين * از مى رضوان و بهشت برين\r\nچند در اين غمكده باشى مكين * صحبت از اين حجره در آو ببين \r\n عرش برين منزل و مأواى من \r\nو بالاخره او در اين سال وفات كرده .\r\nدر « الذريعة 9 : 599 » شرحى دربارهء صاحب عنوان نوشته بخلاصهء اينكه ديوان اشعار او بنام « تاج الدواوين » است و در سنه 1312 با اشعار سميش ملا محمد باقر لارى در بمباى به مباشرت نواده وى ميرزا على اكبر بن ابو الفيض بن صاحب عنوان چاپ شده و آن شامل غزليات و رباعيات و مثنويات و مراثى حضرت سيد الشهداء ( عليه السلام ) است ، و اشعار اين دو نفر ملا محمد باقر به يكديگر مخلوط شده ، و قرة العين بابيه دختر شيخ محمد تقى بعضى اشعار صحبت را ذكر كرده ، انتهى .\r\nدر اينجا چند مطلب را بايد متذكر شد : 1 - اينكه ملا محمد باقر لارى سمى صاحب عنوان در ( 1288 ) بيايد . 2 - اينكه اينجا كه قرة العين را دختر شيخ محمد تقى نوشته ظاهرا مقصودش حاج ملا محمد تقى شهيد ثالث قزوينى بوده ، و آن اشتباه است ؛ زيراكه قرة العين دختر\r\n\r\n\r\n","description":"","footnote":"\r\n( 1 ) سكوبا نام عابدى است نصرانى كه ديرى بساخت و بنام او شهرت يافت : « برهان » و مخفى نماند كه اين مخمس با تغييراتى در « دانشمندان و سخن‌سرايان فارس » آمده است . م .\r\n","page_name":" 1400 ","page_number":380},
  {"content":"\r\n\r\nحاجى ملا محمد صالح برادر شهيد ثالث و زوجه پسر عم خود آقا محمد بن شهيد مذكور بوده .\r\n2 - اينكه فرموده قرة العين بعضى اشعار صحبت را ذكر كرده ، مبنى بر اين است كه در « طرائق الحقائق 3 : 142 » غزلى از صحبت بدين مطلع آورده :\r\n لمعات وجهك اشرقت * و شعاع طلعتك اعتلى\r\nزچه‌رو أ لست بربكم * نزنى ، بزن كه بلى بلى \r\nو در مقطع آن فرمايد :\r\n تو كه فلس ماهى حيرتى * چه زنى ز بحر وجود دم\r\nبنشين چو صحبت و دم بدم * بشنو خروش نهنگ لا \r\nسپس فرمايد : بعضى اين اشعار را به دختر شوشترى طوطى تخلص نسبت داده و مصراع اخير را :\r\n بنشين چو طوطى و دم بدم * بشنو خروش نهنگ لا \r\nنوشته ، و بعضى به دختر حاجى ملا محمد صالح برغانى ملقبه بقرة العين نسبت داده ، انتهى .\r\n\r\n* ( 790 - تولد صفاء شيخ الاسلام شيرازى ) *\r\nوى حاجى شيخ محمد حسين بن حاجى شيخ ابو القاسم بن شيخ محمد حسين بن شيخ محمد باقر بن شيخ محمد بن شيخ احمد بن على بن شيخ محمد تمامى امامى ( ره ) است .\r\nخانوادهء تمامى كه بتصريح حاشيه ( منه ) « آثار عجم » بفتح تاء و تشديد ميم در وسط است از خانواده‌هاى قديمى شيراز و چنان كه در « الذريعة 8 ش 214 » فرموده منسوب بأبو تمامه صيداوى است ، و نخستين كسى از آنها كه نامش در كتب ذكر شده شيخ على مرقوم است .\r\n\r\n","description":"","footnote":"","page_name":" 1401 ","page_number":381},
  {"content":"\r\n\r\nو فرزندش شيخ احمد در « طيف الخيال » ذكر شده و از جملهء علما بوده و در حدود سال 1130 وفات نموده ، و فرزندش شيخ محمد نخستين كسى است از اين خانواده كه در شيراز شيخ الاسلام شده و در حدود سال 1170 و اندى وفات كرده .\r\nفرزندش شيخ محمد باقر در حدود ( 1197 يا 1198 ) وفات كرده .\r\nفرزندش شيخ محمد حسين در حدود سال ( 1225 يا 1226 ) وفات كرده .\r\nفرزندش حاجى شيخ ابو القاسم در سنه 1211 متولد شده و در حدود سال ( 1248 يا 1249 ) بعد از وفات عم خود شيخ محمد امين شيخ الاسلام شد ، و پس از 75 سال عمر در سنه 1286 در مدينه وفات كرد .\r\nفرزندش حاجى شيخ محمد حسين شيخ الاسلام صاحب عنوان از علماى شيراز بوده كه در اين سال در همان شهر متولد شده و سالها شيخ الاسلام آن بوده و در تفسير و فقه و غيره تدريس مىنموده و شعر هم مىگفته و تخلص صفا مىنموده ، و فرزندان چندى داشته ، از آن جمله شيخ محمد باقر وفا تخلص كه در ( 1278 ) بيايد ، و صفا صاحب عنوان ديوانى در اشعار دارد ، و اين چند بيت را در حاشيه منه « آثار عجم » از او نقل كرده :\r\n اى يار جفاپيشه وفا نيز گهى كن * بر جانب دل سوختگان هم نگهى كن\r\nاى ناله به آن شاه ز حالم خبرى ده * وى آه به آن ماه بهر حيله رهى كن\r\nبه قصد صيد دل تيرش خدنگ است * كماندارى كه با جانم بجنگ است\r\nيكى آه مرا در وى اثر نيست * دل سختش مگر از روى و سنگ است\r\nماه‌رخسارا چه مىپوشى ز ما رخسار خويش * از كرم ده جاى ما در سايهء ديوار خويش \r\n\r\n","description":"","footnote":"","page_name":" 1402 ","page_number":382},
  {"content":"\r\n\r\n\r\n* ( 791 - تولد بديع شاعر شيرازى ) *\r\nوى به‌طورىكه در كتاب « دانشمندان و سخن‌سرايان فارس 1 : 435 » فرموده ، نامش محمد حسن و خود فرزند حاج محمد رضا خان نصرة الوزاره ابن ميرزا حسين مايل ابن ميرزا محمد هادى است .\r\nحاج محمد رضا خان در شيراز متولد شده ، و در جوانى به قصد تجارت بعراق عرب رفته و در بصره رحل اقامت افكند و آنجا قريب سى سال ژنرال قونسول دولت ايران بوده و در سنه 1326 وفات كرده .\r\nو فرزندش بديع صاحب عنوان در اين سال در كاظمين متولد شده ، و علوم ادبى و زبان فرانسه را در بصره آموخت ، و چون بسن رشد و بلوغ رسيد و در ايران آواى مشروطيت برخاست ؛ با روزنامهء مشهور « حبل المتين » منطبعهء كلكته بناى مكاتبه گذاشت و مقالاتى براى روزنامهء مذكور مىفرستاد و درج مىشد ، و هم در بصره بتشكيل جمعيت ايرانيان پرداخت ، و پس از خلع محمد عليشاه و اعلام مشروطه جشن باشكوهى به پا كرد و شروع به گفتن اشعار أخلاقى و اجتماعى نمود كه برخى از آنها را حاجى زين العابدين مراغى در كتاب معروف « ابراهيم بيك » آورده است ، و در حدود 1336 بايران آمد و به سمت قونسولگرى ايران در كربلا ، و ازآن‌پس بصره و بغداد و هرات و بيروت منصوب شد و بصوب مأموريت حركت كرد ، و سالهاى دراز به خدمت وزارت امور خارجه و وزارت كشور ايران اشتغال داشت ، تا در حدود سال ( 1356 - 1357 ) - مطابق 1316 شمسى - به مرض سكته وفات كرد ، و وى را تأليفات مفيدهء چندى است :\r\nاول كتاب « تاريخ بصره » . دويم كتاب « داستان باستان » يا « سرگذشت كورش » . سيم\r\n\r\n","description":"","footnote":"","page_name":" 1403 ","page_number":383},
  {"content":"\r\n\r\nكتاب « داش‌مشتى » كه ترجمه از فرانسه است . چهارم كتاب « دستور زبان فارسى » . پنجم « ديوان اشعار » . ششم كتاب « شمس الدّين و قمر » . و اينك اين اشعار از او اينجا نوشته مىشود :\r\nدر متاع معرفت\r\n اى دل متاع معرفت اينك ببازار آمده * خلق جهان از چهار سو او را خريدار آمده\r\nاز فيض ارباب هنر شد شاخ دانش بارور * هم علم و هم فن منتشر در كل أمصار آمده\r\nهر عالمى عامل شده هر جاهلى عاقل شده * هر ناقصى كامل شده هر مست هشيار آمده\r\nشد تار دانش بافته انوار حكمت تافته * وحشى تمدن يافته در مسلك « 1 » أحرار آمده\r\nدر كشور مغرب زمين شد حصن دانائى حصين * بنياد نادانى ببين يكسر نگونسار آمده\r\nدر عزم و رفعت گشته طاق اعداء دين از اتفاق * اسلام از جهل و نفاق اندر جهان خوار آمده\r\nزنهار اى ايرانيان غافل مباشيد اين زمان * زيراكه غفلت در جهان بارآور عار آمده\r\nنظم بديع ممتحن شد زيور هر انجمن * تا بهر ابناى وطن نطقش بگفتار آمده \r\n\r\n\r\n","description":"","footnote":"\r\n( 1 ) در نسخه چنين است ، ليكن ظاهرا بايد در سلك باشد . منه .\r\n","page_name":" 1404 ","page_number":384},
  {"content":"\r\n\r\nسنه 1252 قمرى مطابق سنه ؟ ؟ ؟ 1275 شمسى\r\nدوشنبه غره محرم الحرام ( . . . ) حمل ماه برجى\r\n\r\n* ( 792 - تولد سيد نعمان آلوسى بغدادى ) *\r\nوى سيد خير الدّين ابو البركات ، فرزند سيد محمود آلوسى است كه در سال 1217 ( ج 3 ص 623 ش 243 ) گذشت ، و خود از علماى اهل سنت از خانواده آلوسين بغداد است كه شعر هم مىگفته و خط را نيكو مىنوشته ، و همانا در روز آدينه دوازدهم ماه محرم الحرام اين سال - مطابق ( . . . ) ثور ماه برجى - متولد شده ، و در نزد پدر خود و شاگردان او درس خوانده ، و سفرهاى عديده براى نيل بأسناد عاليه به مكه معظمه و غيره نموده ، و در نتيجه باجازات كثيره از علماء مهمه سرافراز گرديد ، و بعد از آن ببغداد برگشته و بتدريس و تأليف پرداخت و كتب چندى تأليف كرد :\r\nاول كتاب « جلاء العينين » در محاكمهء بين احمدين ، يعنى احمد ابن حجر كه رد بر احمد ابن تيميه نوشته . دويم كتاب « الجواب الفسيح » در رد عبد المسيح كندى كه وى « رساله‌ئى در رد اسلام » نوشته و صاحب عنوان ردى بر آن نوشته . سيم « حاشيه بر شرح قطر الندى » كه شرح و متن هر دو از ابن هشام انصارى است در تكميل حاشيه‌ئى كه پدرش بر آن نوشته . چهارم رساله‌ئى در « اجوبهء مسائلى » كه از هند براى او آمده . پنجم كتاب « شقائق النعمان » در رد\r\n\r\n","description":"","footnote":"","page_name":" 1405 ","page_number":385},
  {"content":"\r\n\r\nشقاشق ابن سليمان ، در رد برخى از معاصرين خودش . ششم كتاب « غالية المواعظ و مصباح المتعظ » انجام تأليف آن سنه 1300 . هفتم كتاب « سلس الغانيات » در ذوات الطرفين از كلمات ، مانند خود سلس و سدس و باب بمعنى در و توت كه نام درختى است كه برگ آن غذاى كرم ابريشم است و غير اين‌ها . وخوخ و الا و نون ( بمعنى ماهى ) ، و چنان كه اين چند كلمه در عربى اين‌طور است در پارسى نيز اين‌گونه كلمات بسيار است همچون باب بمعنى پدر و مام : مادر و توت : ميوهء معروف ، و چاچ كه كمان آن مشهور است ، و در غير پارسى همچون پاپ : رئيس دينى ترسايان و غير اين‌ها .\r\nو او كتب خود را وقف بر مدرسه مرجانيه كه در آن درس مىگفته نموده ، و در چهارشنبه هفتم ماه محرم الحرام سنه هزار و سيصد و هفده ( چنان كه در « معجم المطبوعات : 8 » بدون روز هفته فرموده ) مطابق ( . . . ) ثور ماه برجى وفات كرده ، و در زير گنبد مدرسهء مرجانيه در جانب قبر مرجان دفن شد ، و مدت عمر او نظر بتاريخ تولدش كه ذكر شد شصت و چهار سال و يازده ماه و بيست و پنج روز بوده ، و فرزندانى چند از او باز ماند ؛ چنان كه در « المسك الاذفر » فرموده ، از آن جمله سيد على كه در ( 1277 ) بيايد .\r\n\r\n* ( 793 - تولد ميرزا محمد على چهاردهى رشتى ) *\r\nوى فرزند مرحوم ملا محمد نصير الدّين بن حاج شيخ زين العابدين ، و خود از علماى محققين و فقهاء عصر خويش بوده ، و همانا در شب آدينه بيست و ششم ماه ربيع المولود اين سال - مطابق ( . . . ) سرطان ماه برجى - در قريهء چهارده واقع در شش‌فرسنگى شمال شرقى رشت متولد شده ، و در اوائل عمر خود - چنان كه در « نقباء البشر : 1548 » فرموده - در زمان شيخ انصارى بنجف اشرف مشرف شده و در نزد علماء بزرگ درس خوانده تا خود از اجلاء علما\r\n\r\n","description":"","footnote":"","page_name":" 1406 ","page_number":386},
  {"content":"\r\n\r\nو فضلاء محققين گرديد و بتدريس سطوح اشتغال ورزيد و طلاب و محصلين اقبالى سخت بوى نمودند ، چندان‌كه كمى از آقايان بودند كه بمجلس درس او نمىرفتند ، و بااين‌همه وى كتب چندى كه شماره آنها از سى مىگذرد تأليف كرده ، از آن جمله :\r\nاول كتاب « تبيان اللغة » كه مختصرى است به فارسى . دويم كتاب « التحفة الحسينية » در مقتل چنان كه در « احسن الوديعه » و « الذريعة ج 3 » نوشته ، و در « نقباء البشر » نوشته كه آن در ادعيه است ، و به‌هرحال آن كتابى است فارسى و بزرگ و نسخه‌اش نزد نواده‌اش شيخ مرتضى ( كه در 1327 بيايد ) موجود است ، و يكى از شاگردان او آقاى سيد عبد اللّه ثقةالاسلام اصفهانى است چنان‌كه خود در « ارشاد المسلمين » فرموده ، و ديگر جناب حاجى شيخ آقا بزرگ تهرانى كه هم از او روايت مىكند ، چنان كه خود در « نقباء البشر » نوشته .\r\nو او پس از مدت هشتاد و يك سال و ده ماه قمرى و چهار روز عمر ، در شب چهارشنبه سلخ ماه محرم الحرام سنه هزار و سيصد و سى و چهار - مطابق 15 قوس ماه - وفات كرده و در نجف در حجرهء اخيرهء طرف قبلهء صحن مطهر دفن شد ، و از قرارى كه در « مجله جلوه ، سال 2 ، دورهء 2 شماره 10 ص 540 » نوشته ؛ سه پسر و سه دختر از وى بازمانده ، و از پسران :\r\n1 - حاجى شيخ محمد ، معروف به آيت‌الله‌زادهء مدرسى كه از علما بوده ، تولدش سنه 1300 وفاتش ذىالحجه سنه 1345 قبرش نزد پدرش ، و فرزند او شيخ مرتضى مدرسى در ( 1327 ) بيايد . 2 - شيخ حسين كه جوانى فاضل و پرشور در عراق عرب بوده و چندى در مدرسهء متوسطه رشت تدريس مىكرده و آخر در 2 محرم سنه 1339 در رشت وفات كرده و در نجف نزد پدرش دفن شد . 3 - آقا ميرزا هادى وكيل پايهء يك دادگسترى در رشت ، انتهى .\r\nو يكى از دختران زوجهء حاجى شيخ محمد زاهد گيلانى است كه از علما و حكماء عصر و شاگرد صاحب عنوان و آقاى شريعت بوده ، چنان كه در « تاريخ علما و شعراء گيلان :\r\n115 » فرموده .\r\n\r\n","description":"","footnote":"","page_name":" 1407 ","page_number":387},
  {"content":"\r\n\r\nسنه 1216 شمسى\r\nسه‌شنبه 13 ذى الحجة الحرام اول حمل ماه برجى\r\n\r\n* ( 794 - تولد مرحوم حاجى ميرزا ابو القاسم نراقى ، ره ) *\r\nوى فرزند مرحوم حاج ملا محمد نراقى ( ره ) است كه در سال 1215 ( ج 2 ص 555 ش 222 ) گذشت ، و خود ملقب بنجم الدّين و از علما و فقها و صاحب اخلاقى فاضله بوده ، و در حفظ آيات قرآنيه و معانى اشعار غريبه براعتى تمام داشته ، و به‌طورىكه در « لباب الالقاب :\r\n104 » فرموده در اين سال متولد شده و در نزد پدر خود درس خوانده و هم از وى اجازت گرفته ، انتهى ، و چنان كه در « المآثر : 162 س 1 » نوشته در اصول مهارتى عظيم بهم رسانيده ، و در كاشان رياستى شايسته داشته و حكومت شرعيه مىنموده ، انتهى . و او چندين كتاب در فقه و اخلاق و معارف و غيره تأليف كرده :\r\nاول كتاب « تسهيل الدليل » در فقه كه در مقدمه « شعب المقال » كه اينك ذكر مىشود آن را ذكر كرده . دويم « رساله‌ئى در رد قائلين بحجيت ظنون خاصه » كه در « المآثر » ذكر كرده .\r\nسيم كتاب « شعب المقال » در درجات رجال ، انجام تأليف آن روز جمعه 27 ع 2 سنه 1291 ، و شيخ محمد خالصى كه در ( 1308 ) بيايد مقدمه‌ئى بر آن در احوال مؤلف نوشته ، و از آن مقدمه ( در ص 5 ) با ملاحظهء بعضى از مواضع ديگر چنين برآيد كه : وى در پنج‌شنبه بيست و هفتم ماه محرم الحرام سنه هزار و سيصد و نوزده - مطابق 26 ثور ماه برجى - در كاشان وفات كرده ،\r\n\r\n","description":"","footnote":"","page_name":" 1408 ","page_number":388},
  {"content":"\r\n\r\nو در قم در مقبرهء ميرزاى قمى دفن شده ، و در « الذريعة 6 ش 1485 » وفات او را در اين سال و او را اشتباها فرزند حاج ملا احمد ذكر كرده . و نواده‌اش ميرزا حسين صفائى نراقى ابن ميرزا رضاء بن حاجى ميرزا ابو القاسم صاحب عنوان ؛ از فاضل زمان و عضو وزارت عدليه ايران و مدعى العموم در بعضى شهرها بوده و مىباشد ، و كتاب « شعب المقال » را در سنه 1367 مطبوع و منتشر نموده .\r\n\r\n* ( 795 - وفات حاجى ميرزا باباى طبيب افشار آذربايجانى ) *\r\nحاجى ميرزا بابا از اطبا و فضلاء عهد خود بوده ، و نخستين كسى است كه در سنه 1226 از ايران بفرمان نايب‌السلطنه عباس ميرزا براى تكميل تحصيلات خود باروپا سفر كرده ، و پس از برگشتن از فرنگ طبيب حضور محمد شاه گرديد ، و در مزاج او تسلطى تمام بهم رسانيد ، و در سنه 1249 بسفارت انگليس رفت ، و در اين سال در تهران وفات كرد ؛ چنان كه در كتاب « دانشمندان آذربايجان » نوشته ، و در « مجلهء يادگار ، سال 1 ش 5 » گويد : وى تا سال 1254 در تهران زنده و طبيب رسمى محمد شاه بوده و پس از آن از او اطلاعى در دست نيست ، انتهى . و در « مرآة البلدان 1 : 580 » وفات ميرزا باباى حكيم‌باشى نامى را در شعبان سنه 1258 نوشته و احتمال تعدد به نظر بعيد مىنمايد و شايد وى همين صاحب عنوان باشد .\r\n\r\n","description":"","footnote":"","page_name":" 1409 ","page_number":389},
  {"content":"\r\n\r\n\r\n* ( 796 - تولد شيخ جعفر ديزى نجفى ) *\r\nوى فرزند شيخ محمد ملقب بديزى ابن شيخ موسى بن شيخ عيسى بن شيخ حسين بن شيخ خضر جناجيه‌اى است . شيخ خضر در سال 1228 ( ص 853 ) گذشت .\r\nو شيخ جعفر صاحب عنوان از شعراى عراق عرب بوده ، و همانا در اين سال در نجف متولد شده ، و پس از تحصيلات چندين سفر بايران در شهرهاى مختلفه آمده و باز بنجف برمىگشت تا آخر در كرمانشاه متزوج و متوطن گرديد ، و هم آنجا در سال ( 1301 يا 1302 ) وفات كرد و جنازه‌اش را بنجف بردند ، و فقط يك دختر از وى بازماند ، چنان كه در « اعيان الشيعة :\r\nجزء 16 جلد 17 » فرموده .\r\n\r\n* ( 797 - وفات مرحوم ميرزا سليمان يزدى ، ره ) *\r\nمرحوم ميرزا سليمان اصلا از سادات حسنى حسينى طباطبائى نائين و ساكن يزد و از بزرگان علماى عصر خود و بمجتهد مطلق معروف بوده ، و شرح احوالش در « روضات الجنات :\r\n306 » نوشته ، و از آن با ملاحظه برخى از مواضع ديگر چنين برآيد كه وى چندى در نزد شيخ جعفر نجفى در أيامى كه بيزد آمده و هم در نزد ملا اسماعيل عقدائى يزدى كه در ( 1230 ) گذشت درس خوانده ، و « رساله‌ئى در احكام روزه » باهتمام بعضى از امراء بلد تأليف نموده ، و در يزد مرجعيتى شايسته داشته و ملجأ أعلام و غيره بوده ، و در امر مصيبت حضرت سيد الشهداء\r\n\r\n","description":"","footnote":"","page_name":" 1410 ","page_number":390},
  {"content":"\r\n\r\n( عليه آلاف التحية و السلام ) اهتمامى تمام مىنموده چندان‌كه در دههء اندوه و مصيبت از تمتعات و لذائذ خوددارى مىكرده و لباس سياه مىپوشيده ، و در روز عاشورا بر منبر بطورى ذكر موعظه و مصيبت مىكرده و مىگريسته و مىگريانيده كه صبر و سكون از خود و مستمعين بر طرف مىشده و خود بنفسه خدمت مىكرده و مردم را اطعام مىفرموده و بندهاى جامه را باز و با سر برهنه بدين امور مىپرداخته ، و هم دارد كه از او پرسيدند كه تو با اينكه چندان استاد ماهرى نديده و شبها غالبا آرميده‌ئى چطور در روز در مناظره بر همگان غلبه مىنمائى ؟\r\nفرمود مرا در تدريس بهم رسيد آنچه در تدريس بهم نرسيد ! و در « روضات » پس از اين سخن فرموده : نظير اين سخن در علما بسيار است ، انتهى .\r\nو او در اين سال وفات كرده و در يزد نزد استادش ملا اسماعيل مرقوم دفن شده ، و هم در « روضات » دارد كه مرحوم سيد حجة الاسلام حاج سيد محمد باقر شبى در خواب ديد كه عصايش بدون سبب از دستش افتاد ، و چندان طول نكشيد كه خبر وفات صاحب عنوان بوى رسيد ، چنان‌كه يك‌بار هم قبل از رسيدن خبر وفات ميرزاى قمى بوى چنين خوابى را ديد .\r\n\r\n* ( 798 - وفات عباسعلى باكوئى ) *\r\nدر « الذريعة 20 : 267 ش 2903 » بنقل از « دانشمندان آذربايجان : 306 » شرحى دربارهء وى نوشته بمفاد اينكه وى در سنه 1208 متولد شده ، و كتابى بنام « مرآة الجمال » به فارسى بنظم آورده ، و در سنه هزار و دويست و پنجاه و دو وفات كرده ، انتهى . و بنابراين مدت عمر او چهل و چهار سال مىشود ، و چون ما در سال 1208 شرح احوال او را ننوشتيم لذا در اين سال كه سال وفات او است سمت تحرير يافت .\r\n\r\n","description":"","footnote":"","page_name":" 1411 ","page_number":391},
  {"content":"\r\n\r\n\r\n* ( 799 - تولد ميرزا عبد الوهاب يزدانى شيرازى ) *\r\nوى فرزند ششم درياى فضل و كمال مرحوم وصال شيرازى ( ره ) است كه در جلد اول ( سال 1197 ص 61 ش 33 ) گذشت ، و خود به‌طورىكه در كتاب « گلشن وصال : 473 » و « طرائق الحقائق 3 : 174 » با ملاحظه بعضى از مواضع ديگر فرموده‌اند ؛ در علوم ادبى و معانى و بديع بويژه رياضيات جايگاهى ارجمند ، و در هنرهاى دستى مهارتى بسزا داشت ، و در سخنورى استاد بود ، خط نسخ تعليق و شكسته را بتصديق ارباب فن چون مير عماد و درويش مىنگاشت ، و در كهنه كردن كاغذ و مركب دستى داشت ؛ چنان كه خط او از نوشته‌هاى مير عماد شناخته نمىشد ، و علم نقاشى را به خوبى آموخته و به حد كمال رسانيد ، پرده‌هاى نفيسى كه برخى دورنما و پاره‌ئى تمثال بزرگان دانش و عرفان مىباشد با وسائل ناقص آن روزى چنان نقش نموده كه از ملاحظه آنها اهل‌فن را شگفتى دست مىدهد ، در علم اسطرلاب و هيئت قديم بسيار ورزيده بود چنان كه دو اسطرلاب و چند كره ساخته مانند كره‌هاى جديد كه در خاندان وى موجود است ، و بيشتر كتيبه‌هاى بقاع متبركه خط او است ، و از هنرهائى كه ديگر برادران از آن بهره نداشتند موسيقى است كه دو كتاب در اين علم نگاشته است ، و يكى از آنها « رساله‌ئى در بحور ألحان » است كه در آن تناسب هر بحرى از اشعار را بنوعى از آواز بيان فرموده ، و مخصوصا - بنص « گلشن وصال » - اين مرد بزرگ نيك سيرت همواره به دستگيرى و نوازش زيردستان مىپرداخت و از حيوانات ناتوان و زخمى نيز پرستارى مىنمود ، و آخر الامر ببيمارى استسقاء گرفتار گرديد ، و در سنه هزار و سيصد و بيست و هشت پس از مدت هفتاد و شش سال عمر وفات كرده و در شيراز در بقعهء متبركهء مير سيد محمد نزديك برادر بزرگوار فرهنگ دفن شد ، و چندين نفر براى او مرثيه و ماده تاريخ گفتند ، از آن جمله مرحوم\r\n\r\n","description":"","footnote":"","page_name":" 1412 ","page_number":392},
  {"content":"\r\n\r\nحاجى محمد تقى شوريده فصيح الملك اشعارى گفته كه مطلع آن بدين مصراع شروع و هم بدين مصراع كه ماده تاريخ است ختم شده :\r\n خواست يزدانى وصال حى وهاب ودود \r\n1328\r\nمرحوم يزدانى از وصلت با خانوادهء آقا محمد جعفر تاجر شيرازى - سه فرزند ذكور و سه اناث آورد ، و از ذكور : اول ميرزا على روحانى كه در ( 1294 ) بيايد و دومين اولاد است ، و دوم ميرزا ابراهيم كه فرزند چهارم است و در ( 1301 ) بيايد . سيم ميرزا مهدى كه در « طرائق 3 : 175 » تولدش را در 1315 نوشته ، و در « گلشن وصال » سال 1270 خورشيدى فرموده كه مستلزم ( 1308 يا 1309 ) مىباشد ، و براى همين اختلاف ما شرح احوال او را در هيچ‌يك از اين دو سال نياوريم ، بلكه در سال وفاتش كه در « گلشن وصال » در 1345 نوشته و اختلافى در آن به نظر نرسيده وى را عنوان و احوالش را آنجا مىنويسيم .\r\n\r\n* ( 800 - تولد ميرزا عليخان لعلى شاعر تبريزى ) *\r\nوى فرزند حاج آقا ميرزاى ايروانى و خود از اطبا و شعرا و مردى لطيف طبع و با سليقه بوده و شعرهائى نيكو به فارسى و تركى مىسروده ، و به‌طورىكه در « ريحانة الادب 3 : 417 » و « رجال آذربايجان : 202 » نوشته‌اند در اين سال در شهر ايروان از بلاد روسيه متولد شده ، و در « الذريعة 9 : 947 سطر 1 » در سال 1261 فرموده . و به‌هرحال ، وى در بيست‌سالگى با پدر خود بتبريز آمده و آنجا بتجارت پرداخته ، و هم از استعدادى كه داشته به تحصيل علوم مشغول شد و علم طب را از ميرزا ابو الحسن حكيم‌باشى فراگرفت و هم ببسيارى از علوم و فضائل\r\n\r\n","description":"","footnote":"","page_name":" 1413 ","page_number":393},
  {"content":"\r\n\r\nديگر نائل گرديد ، آنگاه باسلامبول رفت و در دانشكدهء پزشكى آنجا تحصيلات طبيه را تكميل نمود چندان‌كه در هر دو قسم علمى و عملى اين فن شريف مهارتى تمام بهم رسانيد و بعد از آن بتبريز برگشته و بمعالجه و طبابت پرداخت و چون در معالجات خود غالبا موفق باصابت مىشد طبيب مخصوص وليعهد عصر مظفر الدين شاه گرديد ، و بعد از چند سال بتهران رفت و در اثر كمالات كثيره با بسيارى از اكابر و أعيان مألوف و در رديف ملتزمين ركاب ناصر الدين شاه باروپا رفت ، و در دوران سلطنت مظفر الدين شاه لقب شمس الحكماء يافت ، و در آغاز مشروطه جزو مشروطه‌خواهان و آزادىطلبان درآمد ، و در أواخر عمر خود به زيارت ائمهء عراق ( ع ) و مصر و اسلامبول رفت ، و سفرها نيز بقفقاز نمود ، چنان كه هم آخر در سنه هزار و سيصد و بيست و پنج در شهر تفليس قفقازيه پس از مدت هفتاد و سه سال قمرى عمر وفات كرد و هم آنجا دفن شد . و خواهرزادهء وى حاج آقا محمد تاجر نخجوانى تبريزى در تاريخ وى چنين گفته :\r\n چو پرسند از سال تاريخ فوتش * بسوى جنان گو روان گشت لعلى \r\nكه اين مصراع اخير بتمامه ماده تاريخ مىباشد ، هرچند كه بحسب قاعده كلمه ( گو ) در مصراع ماده نبايد به حساب درآيد .\r\nدر جلد و صفحهء مرقومه « ريحانه » فرمايد : وى علاوه بر مراتب علميه طبيه در تاريخ و ادبيات داراى حظى وافر و در سرودن اشعار به فارسى و تركى قادر و بظرافت طبع نيز معروف و ماهر بود ، چنان كه نقش مهر خود را كلمه ( لعلى حكيم ) قرار داده كه هم اسمش ( على ) و هم تخلصش ( لعلى ) و هم شغلش طبيب را كه عرفا امروز حكيم مىگويند حاوى بوده ، و اين چند شعر از او در ميلاد حضرت رسول صلى اللّه عليه و آله اينجا نگاشته شد :\r\n اى بكاخ فضل تو برجيس حاجب * پاس ايوانت بكيوان فرض و واجب\r\nدر بر أعداء قدرت چرخ عالى * نقطهء صفرى است بر خط مراتب\r\nفهم تو در مشكلات فن حكمت * مر معانى را است مغناطيس جاذب \r\n\r\n","description":"","footnote":"","page_name":" 1414 ","page_number":394},
  {"content":"\r\n\r\n كوه پيش علم تو چون كاه لاغر * ماه پيش روى تو چون صبح كاذب\r\nاى ترا در مكتب تعليم و حكمت * صد هزاران بو على طفل ملاعب \r\nانتهى ، و همانا در كتاب « رجال آذربايجان » حاج آقا محمد نخجوانى مذكور را كه كتابخانه بسيار مهم معروفى در تبريز دارد ؛ خواهرزادهء صاحب عنوان نوشته . و اين كلمهء لعلى حكيم جزئى است از آيهء شريفه 3 سوره مباركه الزخرف .\r\n\r\n* ( 801 - تولد حاجى سيد فتاح سرابى ، ره ) *\r\nمرحوم حاجى سيد فتاح از علماى عصر خود بوده كه در اين سال متولد شده ، و كتاب بزرگى در اصول فقه در دو جلد تأليف كرده ، اول در مباحث الفاظ ، دويم در ادله عقليه . و يكى از شاگردانش شيخ اسماعيل فقيه تبريزى است كه در ( 1295 ) بيايد ، و پس از مدت پنجاه و نه سال قمرى عمر در سنه هزار و سيصد و يازده وفات كرده ؛ چنان كه در « الذريعة 2 : 208 شماره 807 » فرموده .\r\n\r\n* ( 802 - وفات مشفق شاعر شيرازى ) *\r\nمشفق نامش ميرزا محمد مردى طبيب و شاعر و معروف بشفعنطوس بوده زيراكه كلمه شفعنطوس را وقتى قافيه شعرى نموده ، و تخلص مشفق داشته و در محله بازار مرغ شيراز سكونت مىنموده .\r\n\r\n","description":"","footnote":"","page_name":" 1415 ","page_number":395},
  {"content":"\r\n\r\n\r\n* ( 803 - تولد شيخ محمد حمدو حميدهء نيربى ) *\r\nوى فرزند عبد الحميد معروف بناصر و خود مشهور بشيخ حمدو حميده ، و از شعرا و ادباء عصر خود بوده كه در اين سال ( چنان كه در « معجم المطبوعات : 794 » فرموده ) متولد شده ، و در مدرسهء قرناصيه نزد شيخ احمد حجار درس خوانده ، و هم در نزد شيخ شهيد ترمانينى و شيخ هاشم عينى و غير آنها تحصيل كرده ، آنگاه شعر و ادب بر او غلبه نموده و در آن دو فن نبوغى تمام بهم رسانيد و در تشطير و تخميس يد طولائى حاصل كرد ؛ چندان‌كه كتابى بنام « التحفة البهيّة » در « تخميس بردهء بوصيريه » از وى ابراز شد كه در آن قصيدهء مشهوره به « البرده » منظوم ابو عبد اللّه محمد بن سعيد مصرى بو صيرى متوفى سنه 694 را تضمين و تخميس نموده ، و اديب عبد الغفور مسوتى بعضى از كلمات آن را ضبط و الفاظ مشكله‌اش را توضيح كرده ، و آخر پس از مدت شصت و نه سال قمرى عمر ، در سنه هزار و سيصد و بيست و يك در كفرتخاريم وفات كرد .\r\n\r\n* ( 804 - وفات مرحوم سيد محمد 25 شبر ، ره ) *\r\nوى فرزند سيد عبد اللّه شبر 24 است كه در ( 1242 ) گذشت ، و خود از اهل علم و أدب بوده و كتابى بنام « الدرر المنثورة و الغرر المشهوره » در متفرقات مانند « كشكول » تأليف نموده كه در 13 ج 2 - 1238 از تأليف آن فارغ شده ، چنان‌كه در « الذريعة 8 شماره 514 »\r\n\r\n","description":"","footnote":"","page_name":" 1416 ","page_number":396},
  {"content":"\r\n\r\nفرموده ، و در اين سال در كربلا وفات كرده . و فرزندش سيد ابراهيم 26 نيز از اهل علم و فضل است .\r\n\r\n* ( 805 - تولد ميرزا محمد ابراهيم محلاتى ) *\r\nوى فرزند ميرزا احمد ، و خود از أهل علم و ادب زمان خويش بوده ، و چنان كه در « فهرست كتابخانه مباركهء رضويه ( ع ) 6 : 487 ش 26 و 27 » نوشته ؛ نسبش از طرف پدر بخواجه نصير الدّين طوسى و از طرف مادر بشاه خليل اللّه بن شاه نعمت اللّه ولى كرمانى مىرسد ، و همانا در اين سال متولد شده ، و بواسطهء مرض سوداء كه در أطراف گونه و بينى داشته مبتلا بثقل سامعه و زشتى منظر گرديده ، و در آغاز سن در دربار ناصر الدين شاه سمت غلام‌بچگى يافته و باقتضاء عفت و حسن خدمت منصب پيش خدمتى خلوت را پيدا كرده و بدين مناسبت در أشعار تخلص خلوتى مىنموده و كتابى بنام « آداب ناصرى » در پنديات تأليف كرده كه در سنه 1303 از تأليف آن فارغ شده ، و در اول آن تقريظى منثور از اعتماد السلطنه و در آخرش تقريظى منظوم از حاجى ميرزا محمد رضاء صفاء محلاتى نوشته شده .\r\n* ( وفات شيخ محمد امين ابن عابدين دمشقى سنى ) * شرح احوال او در جلد اول ( سال 1198 شمارهء 43 ص 81 ) گذشت .\r\n\r\n","description":"","footnote":"","page_name":" 1417 ","page_number":397},
  {"content":"\r\n\r\n\r\n* ( 806 - تولد بهار ، شاعر شروانى ) *\r\nوى ميرزا نصر اللّه از بزرگ‌زادگان شروان قفقاز است كه دودمانش از نجباى آن سامان و خود شاعرى معروف و سخن‌دان بوده ، و همانا در اين سال - چنان كه در كتاب « سخنوران نامى معاصر 3 : 42 » نوشته - در شروان متولد شده ، و در جوانى براى كسب دانش بهندوستان رفت و چندى در آنجا مانده و باز بايران آمد و به خدمت بسيارى از دانشمندان رسيد و از هريك فيض‌ياب و بهره‌مند گرديد ، آنگاه باصفهان رفت و آنجا با غلامحسين ميرزاى صدر الشعراء ( كه در سال 1222 ش 315 ص 740 گذشت ) ملاقات نموده و چندى با يكديگر انيس و جليس بودند و سپس باهم بتبريز رفتند ، و مدتى با اديب ناصر ديلمى روز گذاشت ، و در سنه 1275 با وى بتهران آمد و از آنجا بخراسان رفت و در خانه صبورى ملك‌الشعراى آستان قدس منزل نمود ، و باز در سنه 1295 بتبريز رفت و منشى قونسولگرى فرانسه شد و او چندين كتاب تأليف كرده :\r\nاول كتاب « تحفة العراقين » . دويم كتاب « نرگس و گل » كه هر دو منظوم مثنوى هستند . سيم « ديوان اشعار » . چهارم كتابى در « لغت فرانسه به فارسى » در دو جلد كه قونسول فرانسه آن را از او گرفته و گويا بنام خود چاپ كرده .\r\nو بالاخره ، بهار در سنه هزار و سيصد و چهار پس از مدت پنجاه و دو سال عمر ، در تبريز وفات كرده و همان‌جا دفن شد ، و خود اين بيت را فرموده :\r\n پنجاه و دو سال زحمتم داد * پنجاه و دو سال زندگانى \r\nتا اينجا چنان كه ذكر شد مأخوذ از « سخنوران نامى معاصر » است . و در « الذريعة 9 :\r\n144 تا 146 » پنج نفر شاعر ديگر بتخلص بهار ذكر كرده كه بجمله شش نفر بهار بشوند ،\r\n\r\n","description":"","footnote":"","page_name":" 1418 ","page_number":398},
  {"content":"\r\n\r\nو اعظم و اشهر همه ملك‌الشعراء بهار خراسانى است كه در ( 1304 ) بيايد ، و وفات اين بهار شروانى صاحب عنوان را در سنه 1300 و مدت عمرش را پنجاه و چهار سال نوشته كه مستلزم تولد او در 1246 بشود . و ديگر از اين بهارها بهار دارابى است كه در سال ( 1260 ) بيايد .\r\nسنه 1253 قمرى مطابق سنه 1216 شمسى\r\nجمعه غره محرم الحرام ( . . . ) حمل ماه برجى\r\n* ( 807 - وفات سيد موسى موسوى عاملى ) * وى فرزند سيد عبد السلام بن زين العابدين بن سيد عباس موسوى صاحب « نزهة الجليس » ، و خود از شعرا بوده و « ديوانى در اشعار » دارد در حدود چهار هزار بيت كه اكثر آنها در مدائح ائمه ( ع ) است . و در روز عاشوراى اين سال در نجف وفات نموده ، چنان كه در « الذريعة 9 : 1121 ش 7235 » و « اعيان الشيعة 1 : 404 » فرموده‌اند .\r\n\r\n","description":"","footnote":"","page_name":" 1419 ","page_number":399},
  {"content":"\r\n\r\n\r\n* ( 808 - تولد ميرزا سيد محمد شمس الادباء ، رحمه اللّه ) *\r\nوى فرزند مرحوم حاجى سيد رضى لاريجانى است كه در ( 1270 ) بيايد . و خود از بزرگان أهل ادب و شعر به زبان عرب و عجم بوده ، كه در شنبه دهم ماه ربيع المولود اين سال - مطابق ( . . . ) جوزا ماه - در اصفهان متولد شده ، و در تهران در خدمت مرحوم ميرزا جعفر حكيم الهى كه در ( 1298 ) بيايد تربيت شده و بشرف دامادى او مفتخر گرديده ، و پس از مدت پنجاه سال و چهار ماه و بيست و يك روز عمر ، در پنج‌شنبه غره ماه شعبان المعظم سنه هزار و سيصد و سه - مطابق ( . . . ) ثور ماه برجى - وفات كرد ، و فرزندش ميرزا سيد محمد رضاء شمس الادباء در ( 1280 ) بيايد .\r\n\r\n* ( 809 - وفات شيخ على بن شيخ جعفر نجفى ) *\r\nوى از علماء بزرگوار بوده ، و اجمالى از احوال وى در « روضات الجنات » در ضمن ترجمه پدرش و هم در « ديوان سيد موسى طالقانى : 248 در پاورقى » نوشته ، و از آنها با ملاحظه بعضى از مواضع ديگر چنين برآيد كه بعد از وفات برادرش شيخ موسى علما ميان او و صاحب « جواهر » در زعامت عامه متردد بودند ، و در مجلسى كه براى تعيين افضل تشكيل شد يكى از حاضرين از ديگرى پرسيد كه : سقيفه چه كرده ؟ او جواب داد كه على را خليفه نموده ! و بنص « قصص العلماء : 145 » در ضمن ترجمهء پدرش شيخ جعفر وى را محقق ثالث لقب داده‌اند ، و وى پس از وفات شيخ موسى بتدريس نشست و تلامذهء بسيار بمجلس درس او مىرفتند\r\n\r\n","description":"","footnote":"","page_name":" 1420 ","page_number":400},
  {"content":"\r\n\r\nاز آن جمله آقا سيد ابراهيم صاحب « ضوابط » ، و او « كتابى مبسوط در خيارات » تأليف كرده ، و در ماه رجب الفرد اين سال ( چنان كه در « الذريعة 6 شماره 1515 » فرموده ) مطابق ( ميزان يا عقرب ) ماه برجى ، در كربلا وفات كرده و جنازه‌اش را از آنجا بنجف آورده و در نزد پدرش دفن كردند ، و او را فرزندانى بوده بدين شرح بدون تعيين بزرگى و كوچكى هريك از آن‌ها :\r\nاول شيخ محمد كه در ( 1288 ) بيايد . دويم حاجى شيخ مهدى كه در ( 1289 ) بيايد .\r\nسيم شيخ جعفر كه در ( 1290 ) بيايد . چهارم شيخ عباس كه در ( 1315 ) بيايد . پنجم دخترى كه وى زوجه حاجى سيد محمد مهدى قزوينى كه به شماره 813 بيايد بوده .\r\nسنه 1217 شمسى\r\nچهارشنبه بيست و چهارم ذىالحجه اول حمل ماه برجى\r\n\r\n* ( 810 - تولد ملا آقا جان ، شمس گيلانى ، ره ) *\r\nوى از اهل علم و ادب و وعظ و منبر بوده ، و از قرارى كه در كتاب « تاريخ علما و شعراء گيلان : 66 » نوشته در اين سال در قريهء ( گراب‌سر ) گيلان متولد شده ، و بعد از چندى براى تحصيل معارف برشت رفت ، و آنجا در نزد شيخ عيسى مجتهد و ملا علىمحمد مجتهد درس خوانده ، و پس از آن بمواعظ منبرى پرداخت و با مراتب تقوى و حفظ اخبار و أحاديث ؛ عمر\r\n\r\n","description":"","footnote":"","page_name":" 1421 ","page_number":401},
  {"content":"\r\n\r\nخود را بسر رسانيد ، و چندين سفر بعتبات عاليات رفت ، و چندين كتاب در اعتقادات و اصول دين و مجامع منبرى تأليف كرد ، و هم « ديوانى » از اشعار خود ترتيب داد ، و در آنها تخلص دخيل يا دخيلى نموده ، و اينك اين چند بيت از آن است :\r\n دوش بگريستم از دورى يار و غم هجران * گفتم افسوس مرا عمر رسيده است بپايان\r\nمردم از طعنهء اغيار و جفاهاى رقيبان * هاتفم گفت كه برخيز بود نيمهء شعبان\r\nحجت عصر عيان گشت در اين عرصهء امكان * طلعت روى نكويش چو بآفاق عيان شد\r\nعالم پير ديگرباره ز ألطاف جوان شد * جان به كف عارف و سالك پى آن روح روان شد\r\nتير پيكان قضا بار ديگر چشم خسان شد * ز قدر سر زده از برج رحم خسرو خوبان\r\nاى بسا فخر دو صد باره بر اين تودهء غبرا * سزد ار فخر كند فرش بر آن عرش معلا\r\nكاندر او كرده مقر فخر بشر زادهء زهرا * ولى حق كه نباشد بجز او والى و الا\r\nنبوى خلق محمد صفت معدن احسان \r\nو او در جمعه بيست و ششم ماه محرم الحرام سنه هزار و سيصد و پنجاه و سه - مطابق 21 ارديبهشت‌ماه باستانى - وفات كرد و در بقعه معروف به ( آقا دوبرادران ) نزديك شهر رشت دفن شد ، و بيست و دو نفر فرزند پسر و دختر از وى بازماند و سرآمد آنها كه از همه كوچك‌تر است آقاى حاج اعتماد در ( 1313 ) بيايد ، و يكى از دختران زوجهء حاجى شيخ حبيب اللّه\r\n\r\n","description":"","footnote":"","page_name":" 1422 ","page_number":402},
  {"content":"\r\n\r\nلنگرودى است كه در ( 1325 ) بيايد .\r\n\r\n* ( 811 - وفات ابن ادريس حسينى مغربى ) *\r\nوى از اعقاب امام ادريس است كه از سادات ادريسيه سكنه مغرب بوده و خود از اهل علم و فضل بوده كه در قريه ميسور ( يا شهر عرائش ) نزديكى فاس متولد شده ، و در كودكى به تحصيل علوم پرداخته ، و از بعضى از بزرگان علومى دريافته ، و از استاد تازى و سيدى ابو القاسم غازى طريقه سادات شاذليه را فراگرفت ، و در سنه 1214 از فاس به مكه متبركه رفت و چهارده سال آنجا ماند ، و بعد از آن بمدينهء منوره مشرف شد ، و در مدت عمر چندين كتاب تأليف كرده :\r\nاول كتاب « العقد النفيس » در نظم كتاب « فوائد التقديس » در تصوف . دويم كتاب « المحامد الثمانية » يا « المحاميد و الاحزاب » .\r\nو آخر در اين سال در قريهء صبيا از أراضى يمن وفات كرده چنان كه در « معجم المطبوعات :\r\n39 » آورده ، و بخصوص در آن كتاب وى را حسينى نوشته ، ليكن در « عمدة الطالب ، چاپ نجف در 1358 ص 147 » سادات ادارسهء مغرب را كه چندين نفر از ايشان در حدود دويست سال در آن ولايت سلطنت كرده‌اند از اولاد حضرت عبد اللّه المحض بن الحسن المثنى ( ع ) نوشته و بنابراين ايشان حسنى باشند نه حسينى ، و بعضى از سادات را مىبينيم حسنى حسينى نوشته‌اند كه آنها از طرف پدر بيكى از سبطين بزرگوار و از طرف مادر به ديگرى منتهى مىشوند ، و البتّه قول « عمده » اصح از « معجم المطبوعات » است .\r\n\r\n","description":"","footnote":"","page_name":" 1423 ","page_number":403},
  {"content":"\r\n\r\n\r\n* ( 812 - تولد ميرزا احمد خان ، وقايع‌نگار شيرازى ) *\r\nوى فرزند حاجى ميرزا اسد اللّه بن آقا محمد اسماعيل بن آقا محمد بن حاجى عبد الغفور ، نبيرهء حاجى اسد بيك تاجر شيرازى است .\r\nحاجى اسد بيك در أواخر دولت صفويه در شيراز اسم و اعتبارى تمام داشته ، و اعقاب او در آن شهر تشكيل خانواده‌ئى داده‌اند كه آنها را سلسلهء حاجى اسد بيك گويند ، و بازار حاجى در محله بازار مرغ منسوب بوى مىباشد .\r\nنواده‌اش آقا محمد اسماعيل معروف باستاد و از اركان دولت و اعيان عصر خويش در فارس بوده وفاتش سنه 1262 . فرزندش حاجى ميرزا اسد اللّه وقايع‌نگار مملكت فارس بوده ، تولدش 1224 وفاتش هزار و دويست و هشتاد و اندى .\r\nفرزندش ميرزا احمد خان صاحب عنوان : از فضلاء زمان و مانند پدر وقايع‌نگار مملكت فارس بوده ، و همانا در اين سال متولد شده و كسب فضائل و كمالات صورى و معنوى نموده تا طبعش از مناصب ديوانى خسته گرديد و از كارها كناره گرفت ، و كتابى بنام « حقايق الاخبار » در تاريخ قاجاريه تأليف نموده كه در كتاب « گلهاى رنگارنگ ، شماره 14 » و مجله « ارمغان ، سال 15 شماره 35 و عقب‌تر » شطرى از آن نقل كرده‌اند ، و تعريف بليغى از صحت مطالب و سلاست و سادگى الفاظ آن نمودند و چيزهائى كه تاريخ‌نگاران رسمى حدود صدسال پيش نمىتوانسته‌اند يا نمىخواسته‌اند بنويسند و آشكار كنند اينك پس از يك قرن از آن تاريخ بدست آمده و حاوى اطلاعات گران‌بها است ، و ما باستناد همين مجله اين كتاب را تأليف او نوشته‌ايم ، و الا در « فارسنامه ناصرى » كه احوال او را دارد چنين كتابى از او ذكر\r\n\r\n","description":"","footnote":"","page_name":" 1424 ","page_number":404},
  {"content":"\r\n\r\nنكرده ، و در « الذريعة ، جلد هفتم ص 28 » آن را بعنوان « حقايق الاخبار ناصرى » در تواريخ قاجاريه تأليف حقايق‌نگار بدون شماره ذكر كرده ، و فرمايد آن را بنام ناصر الدين شاه تأليف نموده و انجام تأليف جلد اول آن سنه 1284 بوده ، و در ص 32 آن را به شماره 259 بعنوان « حقايق التاريخ ناصرى » تأليف سيد محمد جعفر حسينى خورموجى ذكر كرده ، و همانا كه خورموج ناحيه‌ئى است از بلوك دشتستان فارس و در « فارسنامه ناصرى ، گفتار 2 » در ضمن ذكر خورموج نام چنين كسى و چنين كتابى به نظر نرسيده ليكن در ضمن ذكر اعيان محله سر - باغ شيراز در ( ص 79 ) ذكرى از حاجى ميرزا جعفر خان حقايق‌نگار و تاريخى از او بنام « آثار جعفرى » بميان آورده كه در ( 1301 ) بيايد « 1 » .\r\n\r\n* ( 813 - تولد ميرزا جعفر 28 قزوينى حلى ) *\r\nوى فرزند بزرگ مرحوم حاج سيد محمد مهدى 27 قزوينى است كه در ( 1300 ) بيايد . و خود از أجله و أعيان شعرا و اهل علم و ادب بلكه حكمت نيز در عراق عرب بوده ، و در حله رياستى مهم و تقدمى كامل و تقربى كافى در نزد امرا و رؤسا داشته ، و همواره باصلاح امور عامه مىپرداخته ، و شرح احوالش در « اعيان الشيعة جزء 16 ( جلد 17 ) ص 267 » و « الكرام البررة : 269 ش 533 » و « الذريعة » مجلدات مختلفه در نزد ذكر تأليفاتش و بخصوص جلد 9 : 894 ش 5932 ) نوشته ، و از آنها همه چنين برآيد كه :\r\nاو در اين سال بنا بر آنچه در « الكرام » استظهار فرموده ( و سال وفات نياى مادريش شيخ\r\n\r\n\r\n","description":"","footnote":"\r\n( 1 ) كتاب « حقايق الاخبار ناصرى » تأليف ميرزا محمد جعفر حسينى خورموجى ملقب به حقايق‌نگار متوفى بسال ( 1301 ) در سال 1345 ش در طهران بطبع رسيده است . م .\r\n","page_name":" 1425 ","page_number":405},
  {"content":"\r\n\r\nعلى بن شيخ جعفر نجفى كه به شماره 808 گذشت ) در حله متولد شده ، و هم آنجا در دامن تربيت پدر بزرگوار خود نشو و نما نموده تا مقدمات علوم را بسر رسانيد ، و هم در قرض الشعر و انشاء آن مقامى سامى حاصل كرد ، آنگاه بنجف اشرف مهاجرت نمود و بمجالس دروس دو نفر دائىهاى خود حاجى شيخ مهدى و شيخ جعفر در فقه ، و شيخ انصارى و فاضل ايروانى در اصول حاضر شده تا در فقه و اصول علاوه بر آن در كتابت و فلسفه و حكمت و تاريخ و لغت تبحر و براعت پيدا كرد ، و خود را بمقامى ديد كه مىتواند در حله بأمورى كه در دست پدرش مىباشد بپردازد ، پس بدان شهر برگشت ، و مقدمش از مردمان آنجا بقبولى تام و استقبالى تمام تلقى گرديد ، و آنجا هم باز در نزد پدر خود به تحصيل مشغول شده تا از وى باجازت اجتهاد نائل شد ، و پدرش مىگفته وى اعلم و برادرش ميرزا صالح أفقه است ، و هم خود مجلس درسى بنا نهاد كه چندين نفر در نزد او درس مىخوانده‌اند ، و همى با شعرا و ادباء عراق مطارحات و مراسلاتى داشته و آنها مدايحى براى او گفته‌اند ؛ چنان كه بسيارى از « ديوان سيد حيدر حلى » در مدح او مىباشد ، و از حسن سياست با ولاة آل عثمان كه در عراق عرب بودند خلطه و آميزش بهم رسانيد ، و در شجاعت و شهامت و غيرت بدان مثابه بود كه بوى گفتند يكى از سپاهيان آل عثمان طلبه‌اى را در نجف زده ، پس وى به دارالحكومه رفته و آن سپاهى و عالم مضروب را خواسته و بعالم امر كرد كه در همان جا آن ضربت را قصاص نمايد . و هم او چندين كتاب تأليف كرده :\r\nاول كتاب « الاشراقات » در منطق كه در « الذريعة ، جلد دويم » كه جاى ذكر آن است ذكر نشده . دويم اشعار بسيارى كه نزد بعضى محفوظ است . سيم كتاب « التلويحات الغروية » در اصول فقه از اول بحث اوامر و نواهى تا آخر تعادل و تراجيح ، انجام تأليف آن سنه 1296 .\r\nو او در روز شنبه اول ماه محرم الحرام سنه هزار و دويست و نود و هشت - مطابق ( . . . ) قوس ماه برجى - در حله در حيات پدر بزرگوار خود به فجائه وفات كرد و جنازه‌اش را بر\r\n\r\n","description":"","footnote":"","page_name":" 1426 ","page_number":406},
  {"content":"\r\n\r\nأكتاف با تشييعى عظيم كم‌نظير و ازدحام جماعت جماهير بنجف حركت داده و در درياچهء آن شهر شريف غسل دادند و پدر بزرگوارش براى نماز او حاضر شده ليكن نتوانست آن را بجا آورد پس مرحوم حاجى شيخ جعفر شوشترى بر آن نماز خواند و پدر داغديده‌اش بوى اقتداء نمود ، و در مقبره‌ئى مخصوص در اول ساباط صحن شريف دفن شد ، و شعراء كثيره كه عده آنها ببيست و دو نفر رسيده براى او مرثيه گفتند ، و برخى زياده بر يك مرثيه بلكه دو يا سه مرثيه سرودند كه مرحوم سيد حيدر حلى كه در سال ( 1244 ) گذشت آنها را در كتابى ممتاز بنام « الأحزان ، در بهترين انسان » جمع نموده .\r\n* ( وفات حاج ميرزا زين العابدين شروانى مست‌علىشاه ) * شرح احوالش در جلد اول ( ص 15 ش 9 ) گذشت .\r\n\r\n* ( 814 - تولد شيخ عباس آل كاشف الغطاء نجفى ) *\r\nوى فرزند مرحوم شيخ حسن نجفى است كه در جلد اول ( سال 1201 ص 121 ش 68 ) گذشت . و خود از جمله علما و فقهاء خانواده كاشف الغطا در عراق عرب بوده ، و شعر هم مىگفته .\r\nشرح احوالش در كتاب « نقباء البشر : 992 شماره 1493 » نوشته ، و از آن با ملاحظه بعضى از مواضع ديگر چنين برآيد كه وى در اين سال از بطن دختر شيخ احمد آل نهر رئيس قبيلهء جليحه در نجف متولد شده ، و چندى در نزد شيخ ابراهيم قفطان در نحو و صرف و بيان و خلاصة الحساب » شيخ بهائى و « باب حادى عشر » درس خوانده ، آنگاه « معالم » و « شرايع » را در نزد\r\n\r\n","description":"","footnote":"","page_name":" 1427 ","page_number":407},
  {"content":"\r\n\r\nشيخ محمد حسين اعسم خواند ، و در دروس خارج بمدارس پسر عمش شيخ مهدى بن شيخ على بن شيخ جعفر و شيخ انصارى و ميرزاى شيرازى قبل از مهاجرتش بسامره حاضر شده و هم از آنها و شيخ راضى نجفى و حاج شيخ محمد باقر اصفهانى روايت نموده ، و همانا شيخ مهدى مرقوم از پدر صاحب عنوان شيخ حسن از جدش شيخ جعفر روايت نموده ؛ چنان كه شيخ هادى بن شيخ عباس بن شيخ على كاشف الغطا و شيخ محمد حرز ( كه در سال 1273 بيايد ) و سيد نجم الحسن هندى از صاحب عنوان روايت كرده‌اند .\r\nو بالاخره وى بمقامى منيع در بسيارى از علوم اسلاميه نائل گرديد ، و در نظم و نثر يدى طولى بهم رسانيده بلكه در انشاء نثر أبلغ از شعر بوده كه تأليفات كثيره‌اش شاهد بر آنها مىباشد ، علاوه بر فضائل نفسانيه‌اش از حسن خلق و طيب نفس و تواضع و غيره ، و پس از وفات پسر عم و سميش شيخ عباس بن شيخ على بن شيخ جعفر ؛ زعامت خانواده جد بزرگوارش بوى رسيد و از علماء نجف معدودين و افاضل مدرسين گرديد كه جماعتى از طلاب علم و أهل فضل بدرس او حاضر مىشدند ، و همانا او بود كه در سنه 1320 فتواى بحرمت رفتن حاج از راه جبل داد .\r\nو بالاخره او در دوشنبه هيجدهم ماه رجب الفرد سنه هزار و سيصد و بيست و سه - مطابق 26 سنبله ماه برجى - وفات كرد . و جماعتى كثيره در تشييع جنازه وى حاضر شده و در مقبره معروفه خانوادگى دفنش كردند ، و بعضى از شعرا براى وى مرثيه گفتند ، و فرزندش شيخ مرتضى در تاريخ او گفته :\r\n طاب للعباس أرخه : * بجنان الخلد مثواه \r\n1323\r\nو او را غير از شيخ مرتضى مرقوم كه در ( 1284 ) بيايد ، فرزندانى بنام شيخ على و شيخ\r\n\r\n","description":"","footnote":"","page_name":" 1428 ","page_number":408},
  {"content":"\r\n\r\nمحمد حسن نيز بوده ؛ كه شيخ على را در « نقباء » فرمايد درست از احوالش اطلاعى ندارم ، و شيخ محمد حسن را فرمايد از اهل فضل و كمال و شاگرد آخوند خراسانى و غيره بوده و در سال وفات پدرش در اصفهان وفات كرده و در جوار سيد حجة الاسلام حاج سيد محمد باقر دفن شده ، انتهى . و چنان كه گفتيم او را تأليفاتى نظما و نثرا بوده بدين قرار :\r\nاول كتاب « الدر النضيد » در تقليد ، دويم كتاب « دلائل الامامة » در امامت كه تمام نشده .\r\nسيم « رساله در تعادل و تراجيح » از تقريرات دروس استاد بزرگوارش ميرزاى شيرازى ( اعلى اللّه مقامه ) . چهارم رساله‌ئى در « رد رساله مفتى محمود آلوسى » در جواب « اسئله لاهوريه » . پنجم « رساله‌ئى در مباحث الفاظ » . ششم « شرح الروضة البهيّة » يعنى « شرح لمعه » كه مجلدى از آن از اول طهارت تا اواسط حيض خارج شده . هفتم « شرح نجاة العباد » . هشتم كتاب « الفوائد العباسيه » در فوائد فقهيه و اصوليه . نهم منظومه‌هاى بسيارى كه از آن جمله ارجوزه‌هاى شعريه در غايت جودت و متانت مىباشد ، و ديگر منظومه در « شرح الدرهء » سيد بحر العلوم ، و منظومه‌ئى در « نظم مقدمهء جروميه » تأليف ابن آجروم صنهاجى فاسى فارسى كه آن را به خواهش شيخ هادى بن شيخ عباس بن شيخ على آل كاشف الغطا نوشته و در سنه 1301 از آن فارغ شده ، و سيد محمد قزوينى ابياتى در تقريظ آن از بحر رجز بر آن نوشته ، و « منظومه‌ئى در صوم و خمس » و « منظومه‌ئى در حج » زياده بر هزار بيت . دهم كتاب « منهل الغمام » در « شرح شرايع الاسلام » . يازدهم كتاب « نبذة الغرى » در احوال حسن جعفرى يعنى پدر بزرگوارش ، و در سنه 1318 ذيلى بر آن نوشته . دوازدهم كتاب « الورود الجعفرية » در « حاشية الرياض الطباطبائية » يعنى « رياض المسائل » آقا سيد على كربلائى ( رحمة اللّه عليه ) .\r\n\r\n","description":"","footnote":"","page_name":" 1429 ","page_number":409},
  {"content":"\r\n\r\n\r\n* ( 815 - تولد شيخ عباس اعسم نجفى ) *\r\nدر سال 1233 ( ج 3 ش 456 ص 968 ) شرحى در صيغه اعسم و معنى پارسى آن نوشتيم ، اينك گوئيم شيخ عباس صاحب عنوان از علما و فقهاى عصر خويش بوده ، و به‌طورىكه در كتاب « نقباء البشر : 1003 » فرموده با ملاحظه بعضى از مواضع ديگر :\r\nوى فرزند عبد السادة بن مرتضى بن قاسم بن ابراهيم بن موسى بن محمد بن أعسم نجفى است ، و در « الذريعة 9 : 678 شماره 3742 » وى را فرزند حاج عبد السادة بن حاج عبد بن حاج مرتضى بن شيخ قاسم بن ابراهيم بن موسى بن حاج محمد نوشته ، و اين هر دو كتاب تأليف علامهء متتبع بزرگوار مرحوم حاج شيخ آقا بزرگ طهرانى ( اعلى اللّه مقامه ) مىباشد ، و همانا « نقبا » بعد از « الذريعة » تأليف شده .\r\nو به‌هرحال حاج محمد از خليص يكى از بيابانهاى اطراف مدينه هجرت بنجف نموده ، و نواده‌اش حاج عبد الساده پدر صاحب عنوان مردى زرگر بوده ، و صاحب عنوان در اين سال در نجف از بطن دختر شيخ محسن اعسم كه در ( 1238 ش 545 ص 1068 ) گذشت متولد شده و چندى در نزد پدر خويش نشو و نما و در شغل او متابعت كرده ، سپس ميل بعلم بهم‌رسانيده و در نزد چند نفر از اهل علم از آن جمله دو نفر دائىهاى خود شيخ جعفر و شيخ صادق فرزندان شيخ محسن ، در علوم مقدماتى درس خواند ، آنگاه براى دروس عاليه بمجالس دروس آيتين حجتين ميرزاى شيرازى و ميرزاى رشتى و همچنين حاج سيد حسين ترك و حاج شيخ مهدى كاشف الغطا و غيره رفت تا در علوم مقدماتى بمقامى سامى نائل گرديد ، و هم در شعر و ادب درجه بلند يافت و به قريض مشهور شد چندان‌كه از شيوخ آن بشمار آمد ، و چندين نفر در\r\n\r\n","description":"","footnote":"","page_name":" 1430 ","page_number":410},
  {"content":"\r\n\r\nآن علم از مجلس درس او برخاستند ؛ همچون خواهرزاده‌اش سيد محمد سعيد حبوبى ( كه در 1266 بيايد ) و سيد جعفر زوين و غير آنها .\r\nو او « ديوانى در أشعار » قريب بسه‌هزار بيت فراهم آورده ، و در سنه 1290 ميل بعزلت و انزوا بهم رسانيد و در حيره سكونت گزيد ، چه او را با سادات آل زوين روابطى وثيقه در بين بود ، و آنجا به علت مقام علمى و ادبى نفوذى بر زعما و وجهاء آن پيدا كرد ، و پس از چندى از آنجا با برخى از سادات زوين ؛ بأمر شبلى پاشا نفى بلد گرديد ، و در اين وقت خبر مرگ دو نفر پسرانش كه بطاعون وفات كرده بودند بوى رسيد و او قصيده‌ئى در مرثيه آنها انشا نمود .\r\nو در سنه 1307 بنجف برگشته و آنجا بود تا در يكشنبه پنجم ماه ذى القعدة الحرام سنه 1313 - مطابق ( حمل - ثور ) ماه برجى - وفات نمود . و دو فرزند از وى بازماند :\r\nيكى شيخ محمد اعسم كه قاضى نجف بوده و در سنه 1366 وفات نموده .\r\nو ديگر شيخ عبد الحسين اعسم كه در « نقبا » فرمايد : وى كتابى بنام « الزهور ، در رامپور » تأليف فرموده و در چندين سال پيش از اين وفات نمود . انتهى « 1 » .\r\nو زهور جمع زهر بمعنى شكوفه است ، مانند فلس و فلوس ؛ چنان كه در « اقرب الموارد ج 3 » فرموده .\r\n\r\n\r\n","description":"","footnote":"\r\n( 1 ) در « معجم رجال الفكر و الادب فى النجف : 42 » گويد : اين شيخ عبد الحسين در اواخر عمر ساكن كاظمين بوده و كتابى بنام « الرحلة الاعسمية » از او بسال 1346 چاپ شده است . م .\r\n","page_name":" 1431 ","page_number":411},
  {"content":"\r\n\r\n\r\n* ( 816 - تولد ميرزا عبد الحسين خوشنويس هرندى ) *\r\nوى فرزند مرحوم حاجى ميرزا محمد تقى هرندى است كه در 1222 ( ج 3 ش 322 ص 752 ) گذشت .\r\nو خود از علماء اصفهان بوده كه در اين سال متولد شده ، و در خط و علوم ادبيه تبرزى تمام بهم رسانيده ، و پس از مدت هفتاد و سه سال عمر ، در سنه هزار و سيصد و بيست و شش وفات كرده و در سر قبر آقا در نزد مرحوم حاج ميرزا هاشم امام جمعه دفن شد .\r\nو فرزندش ميرزا عبد الجواد در ( 1280 ) بيايد .\r\n\r\n* ( 817 - تولد آقا مير سيد على 40 مدرس اصفهانى ) *\r\nوى فرزند علامهء محقق مؤتمن مرحوم آقا مير سيد حسن 39 مدرس اصفهانى ( اعلى اللّه مقامه ) است كه در جلد دويم ( سال 1210 ص 376 ش 154 ) گذشت . و خود از علماى اصفهان بود كه در اين سال متولد شده ، و چندى در نزد شيخ انصارى و غيره درس خوانده ، و پس از مدت شصت و شش سال عمر ؛ در سنه هزار و سيصد و نوزده وفات كرده ، و در مقبرهء پدر بزرگوار خود دفن شد ، و فرزندش مير سيد محمد 41 در ( 1290 ) بيايد .\r\n\r\n","description":"","footnote":"","page_name":" 1432 ","page_number":412},
  {"content":"\r\n\r\n\r\n* ( 818 - تولد شيخ على عوض حلى ) *\r\nحلى منصوب است به حله كه شهرى است معروف در عراق عرب و آن را حله مزيديه يا سيفيه گويند ، بنام بانى آن سيف الدوله صدقة بن منصور مزيدى ؛ چنان كه در « روضات :\r\n172 » فرموده :\r\nدر كتاب « نقباء البشر : 1397 ش 1922 » شرحى در احوال خانواده آل عوض و شيخ على صاحب اين ترجمه نوشته كه با ملاحظه بعضى از مواضع ديگر بخلاصه اين مىشود كه :\r\nآل مزيد هماره امراى شهر حله بوده ، و يكى از آنها در مائه هفتم على بن عوض نام داشته ، و شعبه‌اى از اين خانواده بنام پدر وى جدا شده كه اسماء افراد آنها را بنام او اضافه مىنمايند . چنان كه صاحب اين عنوان را شيخ على عوض مىخوانند ، و آنها از أعيان آن شهر بوده ، و كتابخانه‌ئى گران‌بها از پدران خويش در دست داشته‌اند كه بسيارى از آنها در عهد صاحب « جواهر » در نجف فروخته شده ، و بعضى از آنها را آقا سيد حسن خرسان خريده ، و پس از وفات وى ( در سنه 1265 ) فرزندش سيد عباس وقف بر اولاد و أحفاد خود نموده ، و بر بسيارى از آنها تملك حاج محمد عوض كه يكى از اعيان و آبرومندان آن خانواده بوده نوشته شده .\r\nو خلاصه ، يكى از اعيان علمى اين خانواده شيخ على صاحب اين عنوان است كه وى فرزند حسين بن على آل عوض ، و خود از اهل علم شعر و ادب بوده ، و همانا در اين سال در حله متولد شده ، و پس از طى مراتب صغارت به تحصيل علوم گرائيده تا فاضلى متضلع\r\n\r\n","description":"","footnote":"","page_name":" 1433 ","page_number":413},
  {"content":"\r\n\r\nو طويل الباع در أدبيات و شاعرى با نسك و تقوى و عبادت گرديد ، و چندين كتاب برشته تأليف كشيد :\r\nاول « ديوان اشعار » شامل مدايح و مراثى و تقريض بر بعضى كتب و غيره . دويم رساله‌ئى در « تراجم علما » و ادباى معاصرين خود و مقاربين آنها از اهل حله كه به خواهش شيخ على آل كاشف الغطا براى درج در كتاب « الحصون المنيعه » تأليف كرده . سيم كتاب « محاضرة الاديب و مسامرة الحبيب » در ادبيات و ظرائف و حكم و مختارات و مناظرات بين سكون و حركت كه آن را به حبيب بك بن محمد نورى آل عبد الجليل از اعيان حله اهداء نموده .\r\nو بالاخره وى در دوشنبه دويم ماه جمادى الآخرهء سنه هزار و سيصد و بيست و پنج - مطابق 21 سرطان ماه برجى - وفات كرد ، و نعش او را حمل بنجف نموده و در وادى السلام دفن كردند ، و فرزندى از وى بازماند بنام شيخ محمد امين كه او مردى فاضل و حافظ آثار پدر بزرگوار بوده .\r\n\r\n* ( 819 - تولد ميرزا على صدر العرفاء شيرازى ) *\r\nوى فرزند حاج ميرزا زين العابدين شروانى مستعلى شاه است كه در جلد اول سال 1194 ( ص 15 ش 9 ) گذشت ، و خود از جمله معاريف شيراز و ساكن محله بالاكفت آن شهر بوده و همانا در اين سال در شيراز متولد شده چنان كه نص « فارسنامه » در ذكر اعيان محله مذكوره ( ص 53 ) است ، و بنابراين وى در سال وفات پدرش تولد يافته ، و در « طرائق الحقائق 3 : 138 » شرحى دربارهء او نوشته بخلاصه اينكه وى حسام الدّين على و از بزرگان ملت ملقب به غضنفرعلى است و اجازهء تلقين بعضى ادعيه و أوراد دارند ، و از دولت قاهره ملقب بصدر -\r\n\r\n","description":"","footnote":"","page_name":" 1434 ","page_number":414},
  {"content":"\r\n\r\nالعرفاء ، و زيب و زينت و رونق تكيه و خانقاه پدر است . در حسن سلوك با احباب كامل و در صوم رجب و شعبان و اداى فرائض يوميه در اول وقت و خواندن ادعيه و أذكار مواظبت دارد ، سفرى بهند رفته و بعراقين و مشهد مقدس مشرف شده ، و اولاد بسيارى ذكورا و اناثا دارند همگى با فضل و هنر ، انتهى .\r\nو در كتاب « نابغه علم و عرفان در قرن 14 ص 33 » نوشته كه وى يادداشتهائى دارد كه نسخه آن در نزد ميرزا على نور مىباشد ، و خود در سنه هزار و سيصد و بيست و يك وفات كرده ، انتهى . و بنابراين مدت عمر او شصت و هشت سال بوده .\r\n\r\n* ( 820 - تولد الفت ، شاعر نورى ) *\r\nوى فرزند ميرزا كاظم بن زين العابدين بيك ، و به‌طورىكه در « المآثر و الآثار : 216 » نوشته اصلا از نور و ساكن اصفهان و از شعراء بزرگ آن سامان بوده ، و الفت تخلص مىنموده و بىكلفت شعر مىسروده ، انتهى . و در « الذريعة 9 : 90 ش 535 » شرحى دربارهء او نوشته ، بخلاصه اينكه : وى در اين سال متولد شده و « ديوانى در اشعار » دارد مشتمل بر 3400 بيت و در ما بين سال 1299 تا 1306 وفات كرده ، انتهى .\r\n\r\n* ( 821 - تولد سيد محمد فشاركى اصفهانى ) *\r\nفشارك - بفتح فاء و كسر راء - قريه‌اى است در ناحيه قهبايه اصفهان كه به زبان عوامى\r\n\r\n","description":"","footnote":"","page_name":" 1435 ","page_number":415},
  {"content":"\r\n\r\nو عمومى فشارك را پشارك بكسر پاء پارسى و شين قرشت و الف و سكون راء مهمله ، و قهپايه را كوهپايه ( يا كوپا ) مىگويند .\r\nو مرحوم سيد محمد صاحب عنوان ( اعلى اللّه مقامه ) از أجله علماء محققين و معاريف فقها و مدرسين در فقه و اصول در عراق عرب بوده ، و مختصرى از احوال او را شاگردش مرحوم آقا شيخ محمد رضاء نجفى اصفهانى ( عليه‌الرحمه ) در مقدمه جزء سيم كتاب « وقاية الاذهان » خود نوشته ، و از آن با ملاحظه كتاب « الذريعة » و برخى از مواضع ديگر چنين برآيد كه :\r\nوى فرزند مرحوم حاجى مير ابو القاسم بن امير شريف بن امير اشرف ، از سادات طباطبائى قريه زواره اردستان بوده ، و جدش امير شريف با برادر خود امير مشرف از آنجا هجرت نموده و امير مشرف بقصبه و بر قاعده كوپا و امير اشرف بقريه فشارك آمده . و سيد محمد در اين سال در آن قريه متولد شده و در شش‌سالگى وى پدرش وفات كرد ، و او در يازده‌سالگى براى تحصيل بعتبات آمده و در كربلا سكونت گزيد ، و برادرش سيد ابراهيم معروف بكبير امور او را تكفل نمود ، و سيد محمد پس از تحصيل عربيت و منطق در نزد چندين نفر از علما از آن جمله حاجى آقا حسن بن سيد مجاهد كه در ( 1242 ) گذشت و فاضل اردكانى كه در ( 1302 ) بيايد ؛ در فقه و اصول درس خواند ؛ و پس از آن بدرس آية اللّه ميرزاى شيرازى كه در ( 1230 ) گذشت اكتفا كرده و بهمراهى او بسامره آمد ، و مرحوم ميرزا او را از خواص اصحاب خود گردانيد و به علت تحمل رياست عامه و زعامت تامه امور تدريس و تربيت طلاب را بوى واگذار فرمود ، و سيد محمد با جهدى تمام بتدريس شاگردان ميرزا پرداخته و بنيكوتر وجهى آن امر مهم را انجام داد ، و پس از وفات او با اهل‌وعيال خود بنجف رفت و با وجود چندين نفر از علما در آن ارض شريف بتدريس مشغول شد ، و نخست در خانه خود و سپس در مقبرهء ميرزا براى درس گفتن بمنبر رفت ، و بعد از چندى در جامع هندى بتدريس پرداخت ، و هم مجلس درسى در خانهء خود براى بعضى از خواص بنا نهاد كه صاحب اين كلام - مرحوم آقا شيخ محمد رضا ( اعلى اللّه مقامه ) - فرمايد : به حمد اللّه از اهل آن مجلس در كتاب بيع و مسئله مشتق\r\n\r\n","description":"","footnote":"","page_name":" 1436 ","page_number":416},
  {"content":"\r\n\r\nو لباس مشكوك بودم ، و همانا او از رياست دورى نموده و وقت خود را براى علم و عبادت تخصيص داده بود ، و همانا اگر مىخواست مرجع تقليد باشد بنيكوتر وجهى برايش فراهم بود ، و بسا بود كه براى خريد بعضى از لوازم خانه ببازار مىرفت و طلاب حضور وى را غنيمت دانسته اطراف او را مىگرفتند و مشكلات خود را مىپرسيدند و او با شنشنه هاشميه و سجيه علويه فاطميه در نهايت حسن خلق و تواضع و مهربانى بدانها پاسخ مىداد حتى اينكه بعضى از طلاب مبتدى از مسائل ابتدائيه از وى سؤال مىنمودند و وى در صحن خانه خود بر روى زمين نشسته و آنها را جواب مىداد .\r\nو بالاخره در أواخر عمر قرحه‌ئى در كف دستش پيدا شد چندانكه وى را خانه‌نشين نمود و چند ماهى امتداد داشت تا بالاخره در ماه ذى القعدة الحرام سنه هزار و سيصد و شانزده - مطابق ( حوت ماه 1277 - حمل ماه 1278 ) شمسى - وفات كرد ؛ و در يكى از حجره‌هاى صحن مقدس علوى در طرف چپ آنكه داخل شود دفن شد ، و چندين رساله از تأليفات او به خط شريفش بازماند : اول « رساله‌ئى در خلل نماز » . دويم « رساله‌ئى در دماء ثلاثه » . سيم « رساله‌ئى در شرح « اوائل رساله براعت شيخ اعظم انصارى ( اعلى اللّه مقامه ) .\r\nو سه فرزند از وى بازماند : اول سيد محمد باقر كه جوانى وضىالطلعهء نيكواخلاق و داماد مرحوم حاجى ميرزا محمد تقى شيرازى ( رحمه اللّه ) كه در ( 1256 ) بيايد بوده و در حدود سى و شش هفت‌سالگى وفات نموده . دويم سيد على اكبر كه بطهران هجرت كرده و از معاريف علماى آن شهر گرديد . سيم سيد ابو طالب كه بغايت محبوب پدر بزرگوار بوده .\r\n\r\n","description":"","footnote":"","page_name":" 1437 ","page_number":417},
  {"content":"\r\n\r\n\r\n* ( 822 - وفات ميرزا محمد ابراهيم شاعر جوهرى ) *\r\nوى فرزند ميرزا محمد باقر هروى ، و خود از جمله شعراء اين اواخر ، و در انشا و انشاد نظم و نثر بغايت استاد و ماهر بوده ؛ به‌طورىكه حقيقة چنان كه از « طوفان البكاء » او برمىآيد كم كسى را ديده‌ايم كه چون او تسلط در ايجاد سخن منثور و منظوم داشته باشد ، و در براعت استهلال و ساير صنايع بديعيه اظهار قدرت نمايد ، و با اين وصف ما نمىدانيم چرا او را در « مجمع الفصحا » نياورده .\r\nو بالاخره او از اهل هرات و ساكن قزوين بوده ؛ چنان كه در « روضات الجنات : 112 » در ترجمه اسماعيل جوهرى صاحب « صحاح » فرموده ، هرچند كه آنجا نام او را اشتباها ميرزا محمد باقر نوشته و آن اشتباه است بلكه او ابراهيم بن محمد باقر بوده چنان كه خود در كتاب « طوفان البكاء » گفته ، و نيز در « تذكرة القبور : 92 » نام او را ميرزا ابراهيم نوشته ، و هم در « فهرست كتابخانه رضويه ( ع ) 5 : 126 » نامش را ملا محمد ابراهيم بن محمد باقر آورده و پس از آن فرموده . ملقب به أفصح الشعراء بوده ، و پس از مهاجرت و سياحت در اطراف رخت اقامت بقزوين افكند و با ركن الدوله فرزند فتحعلى شاه رابطه پيدا كرد و بدربار شاهنشاهى بار يافت ، انتهى .\r\nو چنان كه خود در « طوفان البكاء » ( آتشكدهء پنجم شعلهء 15 ) فرموده در سنه 1245 در قزوين بوده كه در آن سال بهمراهى حاجى ملا عبد الوهاب قزوينى در رودبار قزوين بديدن نخل زرآباد كه هماره در شب عاشورا خون از آن مىچكد رفته ، و بعد از آن در اواخر عمر خود باصفهان رفت و تا آخر زمان حيات در آن شهر اقامت داشت ، و در\r\n\r\n","description":"","footnote":"","page_name":" 1438 ","page_number":418},
  {"content":"\r\n\r\nطول مدت عمر چند كتاب تأليف كرده :\r\nاول « كتابى در امامت » بنظم ، چنان كه در « اعيان الشيعة ، جزء 14 يا جلد 15 » نوشته .\r\nدويم كتاب « طوفان البكاء » در مصيبت بنظم و نثر باهم كه بغايت مشهور و معروف و مكرر بچاپ رسيده و مورد انتفاع ذاكرين و غيره گرديده ، و مشتمل بر قصايد غراء و منثورات شيوائى است كه همه حاكى از نهايت تسلط او بر سخن و سخن‌سرائى مىباشد ، و آثار خلوص مؤلف آن بخانوادهء عصمت و طهارت ( ع ) از آن مشهود است ، و آن را در قزوين بتشويق آقا صالح خانبان تأليف كرده ، ليكن افسوس كه اين كتاب مانند برخى ديگر از كتب مقاتل و بخصوص در آن مائه حاوى بعضى از مطالب بىپايه و مأخذ مىباشد ، و مشتمل است بر مقدمه و دوازده آتشكده و خاتمه در گزارش احوال مؤلف در قزوين ، و به‌طورىكه در آخر آن نوشته در روز 3 شنبه 21 ع 1 سنه 1250 از تأليف آن فارغ شده ، و خود در مقدمهء كتاب در مادهء تاريخ تأليف چنين گفته :\r\n اين سفينه گشته طوفان البكاء نامش كه خود * در نجات عاصيان با كشتى نوح آشناست\r\nخواستم تاريخ طوفان البكاء از جوهرى * گفت ( طوفان البكاء ابيات طوفان البكاست ) \r\nو اين ماده در نسخه‌اى از « طوفان البكاء » چاپى كه در نزد ما حاضر است و در روز جمعه 20 شعبان 1302 در طهران انجام يافته و نيز در « فهرست كتابخانه مباركهء رضويه ( ع ) » بدين نحو است كه نوشته شد و آن 1274 مىشود كه سالها پس از وفات مؤلف باشد ، و مىتوان گفت كه آن در اصل ( طوفان بكا ابيات طوفان البكاء است ) بوده ، يعنى بكاء اول بدون ( ال ) و آن با البكاء دويم با الف ممدوده و وجود الف بين آن و لفظ ست بوده ؛ و بالنتيجه 1246 بشود و آن را هم تاريخ ابتداء تأليف بدانيم و 1250 را اختتام آن ، اگرچه باز اين اشكال وارد است كه خود در خاتمه گويد : در مدت دو سال بتأليف اين كتاب مشغول بودم ، و در\r\n\r\n","description":"","footnote":"","page_name":" 1439 ","page_number":419},
  {"content":"\r\n\r\nفهرست مذكور ماده را به‌طورىكه گفتيم نوشته و شمارهء آن را 1214 آورده ، و شايد وى هر دو لفظ بكارا بدون الف و لام دانسته و در اين صورت آن 1213 خواهد بود ، و در غلطنامه اشاره‌ئى بدين اغلاط ننموده .\r\nو خلاصه ، مرحوم جوهرى در اين سال ( در حال اعتكاف بدربار سيد حجة الاسلام - اعلى اللّه مقامه - چنان كه در « روضات » فرموده ) وفات كرده ، و شايد مقصود از اعتكاف بدربار سيد حجة الاسلام سكونت او در آن شهر در محله بيدآباد كه مقبره سيد در آن است باشد . و به‌هرحال وى در قبرستان آب‌بخشان دفن شد ، و قبر او با خرابى آن قبرستان و تسطيح آن و احداث جاده‌اى در آن براى امتداد خيابان چهارباغ تا بيرون شهر به طرف بلوك برخوار هنوز باقى و برقرار و بر آن سكوئى بلند برآورده‌اند ، و اشعارى در مرثيه و مادهء تاريخ وفات او بر آن نوشته‌اند كه مأخذ ما بوفات او در اين سال همان أشعار مىباشد ، و الا در « روضات » و « هدية الاحباب : 121 » و « منتخب التواريخ خراسانى : 511 » و « فهرست كتابخانه رضويه ع » در 1240 و اندى نوشته‌اند ؛ چنان كه در دو كتاب اول نام او را نيز ميرزا محمد باقر نوشته‌اند و معلوم است كه آنها همه از « روضات » نقل كرده‌اند ، و اينك آن اشعار :\r\n اى برادر گر به چشم اعتبار اندر جهان * بر قبور مردگان آرى گذار و بگذرى\r\nمنكسف بينى هزاران آفتاب و ماهتاب * محترق بينى دو صد زهره هزاران مشترى\r\nپادشاهانى كه با تاج و نگين مىبوده‌اند * نه بسر تاج و نه شان باقى به كف انگشترى\r\nعالمان بينى كه اجزاى وجود هريكى * خالى از شيرازه و أوراق و نظم و مسطرى \r\n\r\n","description":"","footnote":"","page_name":" 1440 ","page_number":420},
  {"content":"\r\n\r\n شاعران بينى كه نظم طبعشان پاشيده است * همچو نثر از جامهء وزن است سرتاپا عرى\r\nغير نام شاعران نكته‌سنج و نكته‌دان * نيست نامى در جهان جز ننگ بين گر شاعرى\r\nهمچو ابراهيم مردى كز عرض در روزگار * شد مجرد گوهر ذاتش كه آمد جوهرى\r\nاصل دانش شاخ حكمت بيخ فضل و معرفت * بحر ذوق و كوه عشق و طبع ابر آذرى\r\nعنصرى عنصر نظامى نظم و فردوسى مقام * حافظى مشرب ظهيرى طبع و چاكر انورى\r\nمحتشم حشمت فرزدق فطرت و خاقان غلام * بر امامى او امام و مجد مجد همگرى\r\nاز محيط فضل او يك قطره طوفان البكاء * كافكند فلك جبال اندر كنارش لنگرى\r\nخواجه‌گى مىخواست آمد چاكر شاه شهيد * در دودنيا يافت شاهى باللّه از اين چاكرى\r\nآسيه خصلت خجسته فطرتى احيا نمود * قبر آن مرحوم را از همت و نيك اخترى\r\nدر نود بعد از هزار و دو صد هجرى طلب * از بها تاريخ فوتش كرد از دانشورى\r\nكلك سحرانگيز او بنوشت اين مصرع تمام : * همره سلطان دين آيد بمحشر جوهرى \r\n1253\r\n\r\n","description":"","footnote":"","page_name":" 1441 ","page_number":421},
  {"content":"\r\n\r\nاز اين اشعار معلوم مىشود كه در سنه 1290 زنى خيره اين بنا را بر قبر او نهاده و از مرحوم حاجى ميرزا بهاء شاعر معروف آن عصر تاريخ وفات او را خواسته و او اين مرثيه و ماده تاريخ را گفته و بر سنگ قبر او نوشته‌اند ، و البتّه آن مرحوم كه خود از اهل شعر و ادب و هم سلك با او بوده و قسمتى از حياتش را درك نموده بتاريخ فوت او آشناتر از مؤلف « روضات » و ناقلين از آن بوده .\r\nو مرحوم حاجى ميرزا بهاء نامش محمد باقر و شاعرى خوش‌طبع و قادر ، و در زمره ارباب علم و عرفان داخل بوده ، و خطى خوش ، و در اصفهان در محلهء خواجو در نزديكى چهارسو فريدون خانه و مسكن داشته ، و اين فقير مجموعهء ضخيم بقطع هشت‌صفحه‌ئى از خط او ديده‌ام كه در آن « گلشن راز » را بتمامه و « منتخباتى از سعدى و مثنوى مولوى و حديقهء سنائى و غيره » كه اينك در نظر نمانده در حدود سال 1280 و اندى در آن نوشته بود ، و به‌طورىكه مرحوم ثمر شاعر در آخر ورقه‌ئى ( كه در شرح احوال خود براى سيد جناب جهت درج در « تاريخ اصفهان » نوشته و ارسال داشته ) ذكر كرده ، در حدود 1316 وفات نموده ، انتهى . و پسرى پريشان‌حال تا چندين سال قبل از اين از او باقى بود ، و بيش از اين تاكنون از احوال او اطلاعى در دست نيست .\r\nو همانا جوهرى لقب چند نفر است كه در « روضات » بعضى از آنها را در جلو احوال اين جوهرى صاحب اين عنوان ذكر كرده و نيز تخلص شعرى بعضى از شعراء است كه ما در اين كتاب در جلد اول در سال 1194 شماره 7 نام آنها را با نام اين جوهرى صاحب عنوان برده‌ايم ، و لقب يك نفر ديگر از قدماى شعراى عربىگوى نيز هست كه اتفاقا او را هم در مراثى حضرت سيد الشهداء و مدايح اهل بيت ( ع ) أشعارى مىباشد ، و او أبو الحسن على بن احمد جرجانى جوهرى است كه در « رياض العلماء ، ص 641 از نسخهء عكسى » او را ذكر كرده و فرمايد :\r\nبعضى از مراثى را كه او گفته ابن شهرآشوب در « مناقب » نقل نموده ، انتهى .\r\nو از اعقاب دخترى اين جوهرى صاحب عنوان جماعتى امروز در اصفهان موجود و به همين\r\n\r\n","description":"","footnote":"","page_name":" 1442 ","page_number":422},
  {"content":"\r\n\r\nكلمهء ( جوهرى ) متسجل و معروف‌اند . و اينك اين قصيده از صاحب عنوان در مدح حضرت امام على النقى ( عليه السلام ) كه در « طوفان البكاء » در آتشكده يازدهم ما بين شعله اول و دويم نوشته اينجا نقل مىشود :\r\n چو سر برآرد از اين تيره‌خاكدان گندم * بطعن آدم خاكى كشد زبان گندم\r\nصفى ز خوردن گندم بهشت باغ بهشت * نيافت زيب ز خوان پيمبران گندم\r\nنه جان گريزى از آن دارد و نه جسم گزير * به قدر مشك به قيمت چو زعفران گندم \r\nظاهرا در اينجا يك بيت مشتمل بر سؤال از نسخه‌اى كه نزد ما است افتاده .\r\n جواب داد كه آدم فريب‌خوردهء او است * فريب داد و برون كردش از جنان گندم\r\nز غيرت پدرانش نمىخرند به هيچ * رود چو خرمن مه گر بر آسمان گندم\r\nز آدميت ننگ پدر بعالم خاك * نخورده آل نبى دانه‌اى از آن گندم\r\nجهان فضل على النقى امام امم * كه وقت سرزدن او را است مدح‌خوان گندم\r\nز لطف رأى منيرش بخاره گر گذرد * ز خاره خوشه برويد در آن ميان گندم\r\nبخشم ، سايس قهرش بخوشه گر نگرد * شود به خاك سيه تا ابد نهان گندم \r\n\r\n","description":"","footnote":"","page_name":" 1443 ","page_number":423},
  {"content":"\r\n\r\n ز حق اگرچه بفردوس جاودان شد نهى * نكرد ميل در اين تيره‌خاكدان گندم\r\nبنزد همت والاى خويش يكسان ديد * اگر ز سنبله جو ، يا ز كهكشان گندم\r\nبوفق خواهش اگر جستى از فلك خرمن * بطنز گر طلبيدى ز آسمان گندم\r\nعيان شدى ز مكان تا بلامكان مزرع * وز آن بيان شدى أجرام اختران گندم\r\nچو در مجاهده نفس خواست طعمه ز حق * ز ننگ باب چو ناورد در گمان گندم\r\nاز آن مجاهده باليد جو چو خرمن ماه * در اين مقدمه كاهيد چون كتان گندم\r\nاگرنه فيض تو روزى رسان شود مشكل * دمد ز كشت مزار جهانيان گندم\r\nز جنب قهر تو پهلو اگر زند دشمن * چنان‌كه از سر آتش سپندسان گندم « 1 »\r\nشها ! ملك خدما ! جوهرى ز مزرع دهر * نيافته است به مقدار نيم نان گندم\r\nاز اين رديف مرا مقصد اين بود كز من * نموده خواست حريفى بامتحان گندم \r\n\r\n\r\n","description":"","footnote":"\r\n( 1 ) ظاهرا جواب اين شرط در نسخه ما افتاده . منه .\r\n","page_name":" 1444 ","page_number":424},
  {"content":"\r\n\r\n رديف مدح تو چون كردمش ز مدحت من * نهفت سر ز خجالت بطيلسان گندم\r\nهميشه تا كه بود زينت ميان شمشير * هماره تا دمد از كشت زارعان گندم\r\nحلال باد بأحباب خون دشمن تو * حرام باد بخصم تو در جهان گندم \r\n* ( وفات شيخ محمد امين ، ابن عابدين دمشقى ) * شرح احوال او در جلد اول ( سال 1198 ص 81 ش 43 ) گذشت .\r\n\r\n* ( 823 - وفات مرحوم آقا سيد محمد رضا 32 آل بحر العلوم ، ره ) *\r\nوى فرزند مرحوم سيد محمد مهدى 31 بحر العلوم ( اعلى اللّه مقامه العالى ) است كه در جلد دويم سال 1212 ( ص 414 شمارهء 175 ) گذشت ، و خود از علما و فقهاى عصر خويش بوده ، و همانا كه در سنه هزار و صد و هشتاد و نه - مطابق سال ( 1153 - 1154 ) شمسى - متولد شده و در نزد شيخ جعفر نجفى و غيره درس خوانده و كتب چندى تأليف نموده :\r\nاول « شرح لمعه و شرايع » در شش جلد . دويم « كتابت‌هائى در اصول » كه از مسوده بيرون\r\n\r\n","description":"","footnote":"","page_name":" 1445 ","page_number":425},
  {"content":"\r\n\r\nنيامده . سيم كتاب « كشف القناع » در أصحاب اجماع .\r\nو پس از مدت شصت و چهار سال عمر ، در اين سال وفات نموده ، و در نزد پدر بزرگوارش دفن شد ، و هفت نفر فرزند برگذار كرد ، از آن جمله : سيد محمد تقى 33 و سيد حسين 33 و حاجى سيد على 33 كه در ( 1219 و 1221 و 1224 ) گذشتند ، و ديگر دخترى 33 كه زوجه شيخ محمد حسن نجفى صاحب « جواهر » ( كه در 1266 بيايد ) بوده ؛ چنان كه در « مغتنم الدرر ، جلد سيم ص 414 » فرموده .\r\n\r\n* ( 824 - وفات مولوى سندى هندى ) *\r\nوى به‌طورىكه در « الذريعة 9 : 1123 شماره 7246 » فرموده نامش محمد على صوفى بوده ، و تأليفاتى دارد :\r\nاول « ديوان اشعار » . دويم كتاب « گوهر منظوم » در لغت فارسى ، چنان كه صديق حسن در كتاب « البلغة : 162 » نوشته .\r\nو اين مولوى سندى كه نامش محمد على بوده غير از محمد على هندى است كه او هم شعر مىگفته و تخلص محمد مىنموده و نيز كتابى بنام « خيابان گلشن » در لغات فارسى به ترتيب حروف دارد كه نظم است و در 19 ماه رمضان المبارك سنه 1182 از آن فارغ شده ، چنان كه در جلد مرقوم « الذريعة : 1007 شمارهء 6558 » فرموده .\r\n\r\n","description":"","footnote":"","page_name":" 1446 ","page_number":426},
  {"content":"\r\n\r\n\r\n* ( 825 - وفات حاج ملا محمد على نورى اصفهانى ) *\r\nنور ، شهرى است مشهور در مازندران ، و حاج ملا محمد على فرزند محمد اسماعيل ، و خود از اهل علم و ادب و مردى عارف و عالم و حكيم و مرتاض بوده ، و نخستين كسى است از اين خانواده كه از شهر نور مهاجرت و در اصفهان سكونت نموده ، و او شعر هم مىگفته ، و در « قصص العلماء » در ضمن ترجمه مرحوم سيد حجة الاسلام ( حاج سيد محمد باقر ) شرحى از أحوال آخوند ملا على نورى ( نور اللّه تعالى روحه الشريف ) نوشته و در ( ص 121 ) مراسله‌اى را كه آخوند بميرزاى قمى در سنه 1227 نوشته نقل كرده . و در ضمن اين مراسله اسمى از اين حاج ملا محمد على بدون لفظ حاج برده ، و در حاشيه ( ص 121 ) فرموده كه : وى « حواشى بر شرح لمعه » و « شرحى بر شوارق » و « نخبه » در فصول ( كه ظاهرا فصول غلط و بايد در اصول باشد ) تأليف كرده و جامع بوده و در خدمت آقا سيد محمد بن آقا سيد على درس خوانده ، انتهى . و نخبه مذكور نامش « نخبة الاصول » و انجام تأليفش روز 5 شنبه 3 ذىالقعده 122 بوده و در « الذريعة » در مواضع مربوطه ذكرى از اين حواشى و شرح نفرموده ، ليكن در ( جلد 9 ص 802 شماره 5709 ) او را ذكر فرمايد اصلا از نور و نزيل اصفهان بوده و وفاتش را در سنه 1252 نوشته ، ليكن آن اشتباه است ، بلكه وى در بيست و دويم ماه ذى القعدة الحرام اين سال وفات نموده ؛ چنان كه بر روى لوح قبرش نوشته ، و آن مطابق ( . . . ) دلو ماه برجى بوده ، و در تخت پولاد در تكيهء بابا ركن الدّين در نزديكى درب بقعه نزد قبر ملا حسن نائينى واقع و كمى از زمين برآمدگى دارد و چنان كه گفتيم بر آن سنگ لوحى افتاده كه نام و وفاتش بر آن نقر شده ، و فرزندش حاجى ميرزا عبد الجواد در ( 1323 ) بيايد .\r\n\r\n","description":"","footnote":"","page_name":" 1447 ","page_number":427},
  {"content":"\r\n\r\n\r\n* ( 826 - تولد معتقد ، شاعر رىشهرى ) *\r\nرىشهر دهى است در ناحيه مضافات بوشهر از بلوك دشتستان فارس ، چنان كه در « فارسنامه ناصرى » در فهرست دهات فارس ( ص 17 ) نوشته ، و در كتاب « فرهنگ آباديهاى ايران : 232 ، حرف راء » آن را شماره 1008 ذكر ده .\r\nو معتقد صاحب اين عنوان از اهل علم و ادب بوده و شعر هم مىگفته ، و چنان كه در كتاب « مؤلفين كتب چاپى فارسى و عربى 2 : 749 » فرموده ؛ در اين سال در قريه اهرم دشتستان متولد شده ، و براى توانائى مالى در تحصيل بقريه خورموج دشتستان رفت ، و او چندين كتاب تأليف نموده :\r\nاول كتاب « بقيه نقيه » در مدايح . دويم كتاب « جواهر زواهر » در مدايح و مراثى . و هم او در بوشهر در علوم عربيه و ادبيه تدريس مىنموده ، و در اواخر دامن از صحبت عامه برچيده و در كنج انزوا بكتابت كلام اللّه مجيد و نگارش كتب مشغول شده ، انتهى « 1 » .\r\n« پايان جلد چهارم مكارم الآثار »\r\n\r\n\r\n","description":"","footnote":"\r\n( 1 ) مخفى نماند كه مؤلف كتاب مؤلفين صاحب ترجمه را بعنوان حسين رىشهرى بوشهرى متخلص به معتقد ياد كرده و مأخذ شرح حالش را « مفاتيح الادب فى تواريخ العرب » نشان داده و گويد « بقيه نقيه » ضمن مفتاح دوم از مفاتيح مذكور بسال 1315 در طهران چاپ شده و « جواهر زواهر » نيز در 1309 بطبع رسيده و اين هر دو كتاب منظوم است . م .\r\n","page_name":" 1448 ","page_number":428},
  {"content":"\r\n . \r\n","description":"","footnote":"","page_name":" 1449 ","page_number":429},
  {"content":"\r\n . \r\n","description":"","footnote":"","page_name":" 1450 ","page_number":430},
  {"content":"\r\n . \r\n","description":"","footnote":"","page_name":" 1451 ","page_number":431},
  {"content":"\r\n . \r\n\r\n","description":"","footnote":"","page_name":" 1452 ","page_number":432}
  ]