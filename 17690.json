[
  {"content":"\r\n\r\nشرح ونگارش نووروان\r\nاز\r\nتسهيل العلاج\r\nو\r\nرساله حافظ الصحة\r\nتاليف\r\nميرزاحاجى بابا محمدتقى شيرازى\r\nتحقيق\r\nمؤسسه احياء طب طبيعى\r\nبه سفارش :\r\nمؤسسه مطالعات تاريخ پزشكى ، طب اسلامى ومكمل\r\n\r\n","description":"","footnote":"","page_name":" 1 ","page_number":1},
  {"content":"\r\n\r\nبسم الله الرحمن الرحيم\r\nإن الذين يتلون كتب الله\r\nوأقاموا الصلاة وأنفقوا ممارزقناهم سرا وعلانية\r\nيرجون تجرة لن تبور\r\nمؤسسهء احياء طب طبيعى\r\nايران - قم خيابان ارم 4 پلاك 135\r\n2936352 0251 - 7719657 0251\r\nتسهيل العلاج\r\nتأليف شيرازى\r\nانتشارات جلال الدين\r\nچاپخانه اميران\r\nچاپ اول 1387 2000 عدد\r\nقيمت 11000 تومان\r\nشابك 6 - 68 - 8410 - 964 - 978\r\n\r\n","description":"","footnote":"","page_name":" 2 ","page_number":2},
  {"content":"\r\n\r\n\r\n[ درآمد 
  ]\r\n\r\nفهرست اجمالى\r\nمقدمه\r\nفهرست تفصيلى\r\nتحرير تسهيل العلاج\r\nتحرير حافظ الصحة\r\nمتن تسهيل العلاج\r\nمتن حافظ الصحة\r\nفهارس\r\n\r\n","description":"","footnote":"","page_name":" 3 ","page_number":3},
  {"content":"\r\n . \r\n","description":"","footnote":"","page_name":" 4 ","page_number":4},
  {"content":"\r\n\r\nبسمه‌تعالى\r\n\r\nپيشگفتار\r\nكتاب حاضر ( تسهيل العلاج ) و رساله ( حافظ الصحه ) دو اثر از شخصيتى پركار ، خوش‌ذوق و خوشنام و داراى تأليفات متعدد ( حد اقل 12 اثر ثبت شده و قابل دسترس ) « 1 » مىباشد كه پيش از اين آثارى از ايشان در قالب انتشارات ويژه مؤسسه مطالعات تاريخ پزشكى ، طب اسلامى و مكمل انتشار يافته است « 2 » .\r\nاين پزشك فرهيخته همان ملك الاطباء ، حاجى آقا بابا شيرازى متوفى به سال 1290 است كه معاصر فتح على شاه ، محمد شاه و ناصر الدين شاه قاجار بوده است . وى با شناخت خوبى كه از ميراث عظيم طب ايرانى داشت ، همزمان با ورود طب فرنگى ، در برابر كسانى كه بىچون و چرا به حذف طب ايرانى و استقبال بىقيد و شرط از طب جديد غربى مىكوشيدند به رويارويى علمى با اين حركت پرداخته است . او در اين تلاش علمى با تأليف رساله جوهريه عوارض جانبى تعدادى از داروهاى جديد را مطرح و مورد انتقاد قرار داده است . از آثار معروف و مورد توجه اين مؤلف توانا يك اثر در بهداشت با عنوان رساله حافظ الصحه و يك اثر در درمان با عنوان تسهيل العلاج در قالب يك مجموعه گردآورى ، بازخوانى ، تصحيح و با افزودن مطالب سودمندى كه مورد حاجت خواننده اين آثار است براساس يك طرح پژوهشى به سفارش مؤسسه مطالعات تاريخ پزشكى ، طب اسلامى و مكمل توسط مؤسسه احياء طب طبيعى ( قم ) آماده نشر شده است .\r\nاميد مىرود با توسعه كار بازشناسى و بازنويسى مجموعه‌اى از آثار پزشكان گذشته ايرانى و فراهم كردن منابع قابل استفاده و دسترس براى پژوهشگرانى كه به پيشرفته‌ترين دانش پزشكى روز مجهزند و درعين‌حال مىدانند كه در گنجينه آثار دانشمندان گذشته ما نيز نكته‌هاى الهام بخش و حتى قابل كاربرد فراوانى وجود دارد شاهد كارهاى تازه ، اثربخش و سودمند باشيم بىآنكه نگران هياهوهاى علمى و ناآگاهانه كسانى باشيم كه بىخبر از ميراث ملى ، تمام دانش پزشكى را منحصر و محدود به آثار برگرفته از مكاتب غربى مىدانند .\r\nمؤسسه مطالعات تاريخ پزشكى ، طب اسلامى و مكمل\r\n\r\n\r\n","description":"","footnote":"\r\n( 1 ) . ديباچه مجموعه طبى - انتشارات ويژه مؤسسه مطالعات تاريخ پزشكى ، طب اسلامى و مكمل - 1382 .\r\n( 2 ) . مجموعه طبى - شماره نشر 25 سنگى .\r\n","page_name":" 5 ","page_number":5},
  {"content":"\r\n\r\n\r\nسخن آغازين\r\nارزش طب سنتى چه از لحاظ علمى و كاربردى و چه از لحاظ فرهنگى و تاريخى بر هيچ‌كس پوشيده نيست . ولى متأسفانه در صدهء اخير كه تاخت‌وتاز تمدن جديد كشورمان را در نورديد ، مورد بيمهرى و بعضى اوقات مقابله و تخريب واقع گرفت .\r\nدرصورتىكه اگر با سعهء صدر و بدون طرفداريهاى كوركورانه در كنار طب جديد و ديدگاههاى جديد از آن بهره‌بردارى مىشد هم جلوى كجرويهاى طب جديد گرفته شده و طب قديم هم ديگر طب قديم نمىماند و با نيازهاى روز رشد مىكرد و از دست كاسبان حكيم‌نما در امان مىماند . و با كمترين هزينهء اقتصادى و خسارت اجتماعى تأمين‌كنندهء شرائطى مطلوب براى حفظ سلامت عمومى جامعه و تقويت فرايند پيشرفت علمى ، اجتماعى ، اقتصادى و سياسى را در اين شاخه فراهم مىكرد .\r\nپس از انقلاب شكوهمند اسلامى على الخصوص در دههء اخير مجددا با تلاش تعدادى از محققان بارقه‌هاى اميد دوباره در دل محققين روشن شد و قدمهاى مثبتى در اين زمينه برداشته شد تا شايد بتوان دوباره با اتكاء بر منابع علمى كشور و تلاش محققين ، اين علم مهجور را به شكل علمى آن رواج داد .\r\nاين مؤسسه نيز على رغم همهء محدوديتها با توكل بر حضرت صاحب العصر و الزمان ( عج ) ، و حمايت جمعى از علاقمندان به سهم خود تلاش نموده تا قدمهايى در اين زمينه بردارد كه خلاصه‌اى از اقدامات انجام شده به نظر مىرساند .\r\n1 - تأسيس كتابخانه تخصصى طب طبيعى در چهار قسمت خطى ، چاپ سنگى ، آرشيو نسخ خطى و كتابخانه عمومى .\r\n2 - تدريس دوره‌هاى مقدماتى و دوره‌هاى تكميلى طب طبيعى .\r\n3 - تأليف و تدوين متون درسى طب طبيعى .\r\n4 - ايجاد ارتباط ، خدمات‌رسانى و همكارى با ساير مراكز طب طبيعى .\r\n5 - ايجاد بانك گياهان دارويى ( هرباريوم ) .\r\n6 - تحقيق و تصحيح متون اصلى طب طبيعى كه اين كتاب يك نمونه از آن مىباشد .\r\nاين كتابها توسط مؤسسه مطالعات تاريخ پزشكى ، طب اسلامى و مكمل مورد توجه و مهرورزى قرار گرفت و براى اولين بار به حليه طبع مزيّن گشت و تقديم محققان و علاقمندان گرديد و جا دارد اذعان گردد بدون توجه آن موسسه شايد اين تحقيقات به مرور زمان به بوته نسيان سپرده شده و ساليان سال مهجور مىماند . لذا بدين‌وسيله از دست‌اندركاران آن مؤسسه تشكر و قدردانى مىگردد .\r\nدر خاتمه از خداوند متعال براى كليهء محققينى كه در تصحيح اين كتاب ما را يارى نموده‌اند اجر جزيل خواستاريم .\r\nمؤسسهء احياء طب طبيعى\r\nمجتبى هاتف قوچانى قم المقدسة\r\n\r\n","description":"","footnote":"","page_name":" 6 ","page_number":6},
  {"content":"\r\n\r\n\r\n« مقدمهء مؤسسه »\r\nاز جملهء ترقيات تمدن بشرى در قرن بيستم ، بازگشت ! به بسيارى از مكاتب طب سنتى در دنيا و شكستن جوّ استبداد علمى حاكم بر نظام دانش پزشكى رايج مىباشد .\r\nبدون شك ، طب سنتى ايرانى - اسلامى كه در دامان اسلام و با تعاليم و تشويقات پيشوايان دينى و با تلاش و پشتكار علماى مسلمان و بالنده كردن تحقيقات و دستاوردهاى تمدن‌هاى عظيم اسلام ، يونان ، ايران و هند به برگ و بار نشسته است ، از ارزنده‌ترين گنجينه‌هاى طب سنتى در دنياست كه بحث و كنكاش در جوانب گوناگون علمى ، تاريخى و كاربردى آن مجالى ديگر مىطلبد .\r\nمؤسسهء احياء طب طبيعى ، از مراكزى است كه به منظور احياء و عرضه كردن به روز و كارآمد اين ذخيرهء علمى ، تلاش‌هائى نموده است . و تاكنون ده‌ها جلد از اين مجموعهء پربها را تصحيح و تحقيق نموده كه بخشى از آن‌ها را به طالبان معالجات سنتى تقديم داشته است .\r\nآنچه اكنون پيش روى شماست ، نگارشى از كتاب « تسهيل العلاج » به ضميمهء « رسالهء حافظ الصحة » از تأليفات حكيم مصلح و طبيب نوآور ، مرحوم ميرزا محمّد تقى شيرازى ، معروف به « حاجى بابا » و ملقب به ملك الاطبّاء ، از حكما و دوستداران اهل بيت - عليهم السلام - مىباشد . او در سال 1290 ه ق به دنيا آمد و در تحصيل علوم دينيه و ادبيه و ذوقيه و طبيّه گماشت و به درجات عالى در اين علوم نائل گشت . او جزء آخرين\r\n\r\n","description":"","footnote":"","page_name":" 7 ","page_number":7},
  {"content":"\r\n\r\nحلقه‌هاى سلسلهء طلائى طب سنتى مىباشد كه در عصر افول اين چراغ فروزان ، از آخرين مشعل‌داران اين دانش متين و ارزشمند بوده است .\r\nوى معاصر ناصر الدين شاه قاجار بوده و هم‌زمان با تأسيس مدرسهء دار الفنون ، از وى دعوت مىشود كه در آنجا به تدريس بپردازد كه جهت اجابت اين دعوت ، پانزده رساله از مجموعه رسائل طبى و غير طبى خود را كه ذكر آن‌ها خواهد آمد در اختيار آنان قرار مىدهد تا تكثير كرده و در اختيار دانشجويان دار الفنون قرار دهند .\r\nاين عالم را بايد از شخصيت‌هاى نادرى شمرد كه طب اصيل سنتى - اسلامى كه همان طب سينائى - روائى باشد را به درستى فهميده و تلاش نموده كه آن شجرهء مباركه را از پيرايه‌هائى كه در قرون اخير بر اين مكتب متين علمى بسته شده مبرّا سازد و دانش را با تعهد اخلاقى و تجربهء عملى و روح نوآورى درهم بياميزد .\r\n\r\nآثار مؤلف\r\nاز اين مولف ، پانزده رساله در علوم تفسير ، طب ، نجوم ، كيميا ، علوم غريبه و اعداد نگاشته شده كه به اين شرح مىباشد :\r\nمنظومه فى كليات الطب ، حافظ الصحة ، تسهيل العلاج ، بحرانيه ، و بائيّهء كبيره ، و بائيّهء صغيره ، مفرق الهيضة و الوباء ، طاعونيّه ، جوهريّه ، كافوريّه ، كوثريّه ، لغزيّه ، سماويّه ، رسالة فى تفسير بعض الآيات ، رسالهء عدديه و تعبيريه .\r\nتمام آثار مؤلف در يك مجلد تحت اشراف مؤلف به چاپ رسيده به همين دليل نسخ خطى آثار مؤلف موجود نمىباشد و اين نسخهء چاپى به‌عنوان نسخهء اصل مؤلف قلمداد گرديده و مبناى تصحيح اين اثر شد .\r\nتأليف كتاب تسهيل العلاج در 15 محرم 1285 هجرى قمرى به پايان رسيده است .\r\n\r\nتسهيل العلاج و حافظ الصحة\r\nاين دو كتاب ، دوره‌اى از علم الامراض و دانش حفظ الصحة را به زبانى ساده و براساس\r\n\r\n","description":"","footnote":"","page_name":" 8 ","page_number":8},
  {"content":"\r\n\r\nقانون كلى « طبيب ، معين طبيعت است » مىآموزانند كه در اينجا به چهار امتياز برجستهء كتاب تسهيل العلاج اشاره مىشود :\r\nالف ) - اين كتاب ، رساله‌اى تخصصى در « امراض امتلائيه » است و پوشيده نيست كه على رغم اشارات اطباء به‌عنوان « امراض امتلائيه » در كتب خود ، تاكنون ديده نشده كه كسى دست به چنين اسلوبى بديع در تدوين علم الامراض بيازد و اين باب نو را به تفصيل بگشايد .\r\nب ) - اين كتاب بحث امراض امتلائيه را از امراض معده آغاز كرده و اثبات مىكند كه تمام امراض امتلائيه از امتلاى معده است و در كلام خود به حديث نبوى - صلّى اللّه عليه و آله - كه مىفرمايند : « المعدة بيت كل داء و الحمية رأس كل دواء » استشهاد مىكند و لذا اين رساله را به حق مىتوان تفسير اين حديث شريف نبوى - صلّى اللّه عليه و آله - ناميد كه خود خدمتى بزرگ به عالم حديث است .\r\nج ) - اين كتاب در درمان‌هاى خود از ادويه‌يى ساده ، در دسترس و بىضرر يا داراى حدّ اقلّ ضرر استفاده مىكند .\r\nد ) - در اين رساله ، بر قانون « طبيب خادم طبيعت است » كه به‌عنوان ناموس طب سنتى و اساسىترين ركن آن مىباشد بسيار تأكيد دارد . و اين قانون ، بحثى مفصل دارد كه در فهرست مصطلحات طبى كه در آخر اين كتاب موجود است ، در ذيل عنوان « طبيعت » از آن بحثى فشرده شده است .\r\nاين كتاب ، اگرچه براى مبتدى چندان مناسب نيست ؛ امّا اين موسسه ، با تحرير اين رساله به نثر روان و داراى تنظيم و تبويب رسا ، و سپس افزودن توضيحات فراوان در مراحل نهايى تحقيق ، توانسته است به حمد اللّه آن را به گونه‌يى درآورد كه به‌عنوان « طبيب همراه » بيماران و « طبّ همراه » طبيبان باشد .\r\n\r\n","description":"","footnote":"","page_name":" 9 ","page_number":9},
  {"content":"\r\n\r\n\r\nمراحل تحقيق و تحرير كتاب\r\n1 . ويرايش متن اصلى كه به قلم مولف است .\r\n2 . نگارش متن كه امور ذيل در اين نگارش ، مدّ نظر بوده است :\r\nالف ) : استخراج عناوين .\r\nب ) : مراعات تسلسل مطالب و جابه‌جا كردن مطالبى كه ارتباط آنها گسسته بوده است . و بدون در نظر گرفتن اين نكته و مراجعه كردن به متن مؤلف ، در ذهن مىافتد كه مطالبى در نگارش وجود دارد كه در كلام مؤلف نيست و حال آنكه مؤلف در سطور قبل يا بعد آنها را ذكر كرده اما چون قلم مؤلف - به علت فرصت نكردن او در تجديدنظر مجدد - داراى تسلسل منطقى نمىباشد اين ضرورت مهم در نگارش ما اعمال شده است .\r\nج ) : انتقال مطالب فرعى و نسخهء بسيارى از تركيبات به تعليقه به جهت پرهيز از شلوغى متن .\r\nد ) : اضافه كردن مطالبى كه توسط محررّ لازم ديده شده و تحت عنوان « م » در تعليقه مسطور است و اگر هم در متن افزوده شده ، در [ 
  ] مىباشد .\r\nه ) : ويراستارى كامل متن نگارش شده .\r\n3 . افزون چند فهرست در آخر كتاب كه عمدهء آن‌ها ، فهرستى در شرح اصطلاحات طبى و تعابير معضله و نيز فهرستى در تركيب ادويهء مركبه‌يى كه ريز تراكيب آن‌ها در كلام مولف ذكر نشده است . و فهرست اعلام ، كتب ، امكنه ، ابزار و اندازه‌ها نيز در كنار آن افزون گشته است .\r\n4 . نگارش فهرستى اجمالى و نيز فهرستى تفصيلى بر هر دو رساله كه در تسهيل يافتن مطالب نقش به‌سزايى دارد . و مصحح در مجموعه‌اى از كتب سنتى كه تصحيح نموده است ، همواره در صدد رفع نقص درهم‌تنيدگى كتب طب سنتى با اين اقدام بوده است .\r\n5 . موارد تجويز شراب در اين كتاب ، كلّا به « مثلث » يعنى شيرهء انگور تبديل شده است\r\n\r\n","description":"","footnote":"","page_name":" 10 ","page_number":10},
  {"content":"\r\n\r\nكه با توجه به چاپ اصل كتاب همراه تحرير اين جانب ، تصرف در نسخه نمىباشد « 1 » .\r\nدر پايان تذكر اين نكته لازم است كه اندكى از آراء مؤلف بزرگوار اين كتاب ، مورد پذيرش محرر نمىباشد كه در مواردى تذكر داده شده و در مواردى هم كه به بسط كلام نياز داشته چشم‌پوشى شده است اما به‌هرحال اين اقدام ابتكارى مؤلف در گشودن اين باب نوين تحقيقى بدون شك برترى را براى هميشه از آن مؤلف نموده است . درود و رحمت بىكران خدا بر روان او و تمام خدمتگزاران سلامت و سعادت دنيوى و اخروى انسان‌ها .\r\nاميد است اين خدمت مختصر ، مورد قبول حق‌تعالى و سببى در تسهيل معالجات انسان‌ها در راه انجام بهتر وظايف بندگى حق‌تعالى باشد . « أ لا ، و الى اللّه المصير » .\r\nو السلام عليكم و رحمة اللّه موسسهء احياء طب طبيعى\r\n\r\n\r\n","description":"","footnote":"\r\n( 1 ) . توضيح ضرورت اين كار و نيز بحث « فقهى - طبى » تجويز شراب در كتب طب سنتى در مقدمهء كتاب « طب اكبرى » كه آن مقدمه و تصحيح آن كتاب هم به قلم همين مصحح مىباشد به‌طور مبسوط ذكر شده است .\r\n","page_name":" 11 ","page_number":11},
  {"content":"\r\n . \r\n","description":"","footnote":"","page_name":" 12 ","page_number":12},
  {"content":"\r\n . \r\n","description":"","footnote":"","page_name":" 13 ","page_number":13},
  {"content":"\r\n . \r\n","description":"","footnote":"","page_name":" 14 ","page_number":14},
  {"content":"\r\n\r\n\r\nفهرست تفصيلى\r\n\r\n","description":"","footnote":"","page_name":" 15 ","page_number":15},
  {"content":"\r\n . \r\n","description":"","footnote":"","page_name":" 16 ","page_number":16},
  {"content":"\r\n\r\nفهرست تفصيلى مدخل : طب ، چه و چرا ؟ فايدهء دانش طب ، در حفظ صحت جسم انسان است . طب ، به دو بخش حفظ الصحة ( پيشگيرىهاى كلى ) و استرداد صحت زايله ( درمان ) تقسيم مىشود .\r\nعلل اكثريت و تنوع امراض انسانى نسبت به ساير حيوانات كه ضرورت علم درمان را در انسان‌ها دوچندان مىكند با اينكه در حيوانات هم آگاهىهائى از نحوهء درمان امراض ايشان وجود دارد .\r\nبخش اول : چيستى امراض امتلائيه و اسباب كلى آنها تعريف امراض امتلائيه و سبب‌شناسى آنها بر وجه كلى و انحصار آنها در : پرى اخلاط اربعه ، ابخره و رياح آن اخلاط و فضولات حاصل از بدخوراكىها و بدگوارىها .\r\nبخش دوم : اسباب تفصيليهء امراض امتلائيه باب اول : امتلاى معده ، سبب الاسباب جميع امراض امتلائيه است .\r\nامتلاى معده ، به معنى افساد اغذيه و فضول در معده است .\r\nفصل اول : اسباب افساد اغذيه و فضولات در معده .\r\nاسباب داخليّه عمدهء اين اسباب ، سوء تدبير در خوردن و آشاميدن و ردائت جوهر غذا و آب مشروب است كه هريك خود اقسامى دارند و برحسب عادات و قوت و ضعف قواى فرد اختلاف دارند .\r\nاسباب خارجيه مانند حركات عنيفه بعد از غذا خوردن و ماندن در آفتاب و هواهاى با كدورت و صبر بر گرسنگى و . . .\r\nفصل دوّم : معرفى امراض معديّهء امتلائيه اگر اسباب مذكوره به دفعات اتفاق افتد ، طبيعت توان مقابله با آن را ندارد و لهذا\r\n\r\n","description":"","footnote":"","page_name":" 17 ","page_number":17},
  {"content":"\r\n\r\nانواع امراض معدى ؛ مانند هيضه ، زلق المعده ، نفخه و . . . بروز مىكند .\r\nفصل سوّم : معرفى انواع ديگر امراض مترتب بر امتلاى معده زلق الامعاء ، زحير ، قولنج‌هاى ريحى و ثفلى ، ايلاوس ، بواسير ، كرم روده ، درد كمر و پشت ، عرق النسا ، نقرس ، ورم خصيتين ، امراض جلديّه - ماند حصبه ، آبله ، دماميل و . . .\r\n- ، سوء القنيه ، استسقاء لحمى ، اختلاط عقل ، ماليخوليا ، زكام ، سرسام ، سكته ، رعاف ، انواع تب‌هاى يوميه و خلطيه و . . .\r\nباب دوم : امتلاى دماغيهء حاصل از امتلاى معده ، سبب فرعى بسيارى از امراض امتلائيه است\r\nبخش سوّم : علائم امراض امتلائيه مقدمه : علامات امزجهء جبلّيّه از ملمس ، ميزان گوشت و شحم و سمين ، گونهء موها ، رنگ بدن ، هيأت اعضاء ، ميزان انفعال اعضاء ، ميزان خواب ، گونهء افعال ، نحوهء دفع فضولات و امور نفسانيه .\r\nنكته : اين دلايل ، اغلبى هستند و با انضمام و ملاحظهء همگى قابل استنتاج هستند .\r\nفصل اول : علائم امتلاى معده و امعاء مانند قى ، تلخى يا ترشى دهان ، زلق المعده ، نفخ ، اسهال ، دل‌پيچه و . . .\r\nفصل دوم : علائم امتلاى دماغ مانند آبريزش‌هاى بينى ، چشم و حنك ، گوش و بيخ گلو و درد و دوران سر ، در صورت نبودن امتلا در چشم و گوش .\r\nفصل سوم : علائم امتلاى چشم همان علائم امتلاى سر ، به همراه رمص زياد و آبريزش چشم و چسبيدن پلك‌ها كه از نوع رنگ چشم مىتوان مادهء موجبهء امتلا را تشخيص داد .\r\nفصل چهارم : علائم امراض امتلائيهء نزله‌اى علائم نزله و توجه ماده به گوش و تفاوت « توجه » و « انصباب » - ريزش ماده - و علائم ريزش ماده .\r\nعلائم توجه ماده به ريه و اعضاى تنفس .\r\nعلائم توجه ماده به نخاع و اعصاب .\r\nعلائم توجه ماده به معده ، رودها ، عروق ماساريقا و محدّب و مقعّر كبد و ايجاد سدّه در عروق ماساريقا و كبد .\r\nعلائم توجه ماده به مجارى كليه و ايجاد سدّه در آنها .\r\nعلائم توجه ماده به طحال و ايجاد سده در مجارى طحاليّه .\r\nنكته : علل ديگر سدّه‌هاى مذكوره در كبد ، كليه و طحال و ماساريقا .\r\n\r\n","description":"","footnote":"","page_name":" 18 ","page_number":18},
  {"content":"\r\n\r\nعوارض گوناگون سدّه‌هاى مذكوره ؛ مانند انواع اورام در اعضاى ظاهرى و باطنى و علائم تشخيص نوع مادهء اورام كه از بلغم يا صفرا ، يا سوداء يا بادهاى غليظه يا ساير رطوبات باشند .\r\nفصل پنجم : علائم امراض امتلائيهء تفرق اتصاليه تفرق اتصالات ظاهريه تفصيل در انواع آن و بيان علامت هريك از انواع آن برحسب شكل ظاهرى و نوع مادهء آنها و تقسيم‌بندىهاى اطباء از آنها .\r\nتفرق اتصالات باطنيه بىحسى اعضاى پائين‌تر ، دليل تفرق عصبى در بالاى آن اعضاء و خروج باد يا رطوبات يا اعضا از موضعى ، علامت تفرق در اغشيه و پرده‌ها است .\r\nبخش چهارم : معالجات امراض امتلائيّه باب اول : معالجهء امراض امتلائيهء معده و امعاء فصل اول امتلاى صفراوى معده كه علامتش بىاشتهائى و قلت عطش و تلخى دهان است .\r\nعلاج : آشاميدن ترشىهاى مليّنه ؛ و در صورت عدم بهبودى ، افزودن اماله‌هائى جزئيه ؛ و در صورت كراهت يا عدم كاربرد اماله ، از افشره‌هاى ترشىدار به كار بردن ؛ و تكرار اين معالجات تا بهبودى كامل .\r\nتبصره : معالجهء درد معده و امعاى حاصل از امتلاى صفراوى : استفاده از مسهل و مقيىءهاى قويه و نحوهء مصرف مسهل‌هاى صفرا ؛ و ضرورت صرف منضج قبل از مسهل به‌عنوان قانون كلى مسهلات .\r\nفصل دوم : امتلاى صفراوى - بلغمى معده و امعاء تلخى دهان و عطش و ترشى و لزوجت و غلظت در قىء ، علامت تركيب صفرا و بلغم در مادهء موجبهء امتلا است .\r\nعلاج : شرب مسهلات و مقيئات مخصوص به دفع صفرا و بلغم مركّب .\r\nفصل سوم : امتلاى بلغمى معده و امعاء فقدان تلخى دهان ، وجود غلظت و ترشى و لزوجت در قىء ، علامات اين بيمارى است .\r\nعلاج : شرب منضج ، مسهل و مقىء دافع بلغم .\r\nفايده : دو قانون در ساخت ادويهء منضجه و مسهله : اول ، كم و زياد كردن ادويه بر حسب عوارض . دوم ، كم و زياد كردن ادويه برحسب سنّ بيمار .\r\n\r\n","description":"","footnote":"","page_name":" 19 ","page_number":19},
  {"content":"\r\n\r\nفصل چهارم : زلق المعدة و الامعاء ، زحير و خلفه : تعريف اين سه بيمارى و سببيت اجتماع فضول حاصل از امتلاى معده و امعاء براى آن‌ها و وجوه شباهت و تفاوت آنها و تقسيم زحير به صادق و كاذب .\r\nعلاج : اين سه بيمارى ، در معالجه شريكند و تفاوتى اندك دارند : تا روز هفتم بايد از مطبوخات مشترك و احيانا ويژهء هريك استفاده كرد و اماله‌هاى لازمه را به كار برد . اگر تا روز هفتم نتوانستيم بيمارى را معالجه كنيم ، از « مسهل مزلق مشروب » استفاده شود و اگر ورم احشاء يا حرارت مزاجيه در بيمار باشد ، « فلوس مزلقى » به جاى آن بياشامد . و در صورتى كه باز هم رفع بيمارى نشود ، از سايه تدابير مذكوره استفاده كند .\r\nتتمه : درمان خراش و ريزش چرك و خون از روده‌ها : اين حالت ، از عوارض امراض مذكوره است كه برحسب علائم ويژه ، بايد تشخيص داد كه اين چرك و خون در اثر زخم در چه بخشى از دستگاه گوارش است و سپس به درمان آن برحسب نياز ، از مسهلات مشروبهء مغرّيه و احيانا فصد پرداخت .\r\nفصل پنجم : قولنج و ايلاوس : تعريف قولنج و ايلاوس و علائم مشتركهء آنها و علامت ويژهء هريك و علامت نوع ريحى احتباس .\r\nعلاج : همگى در علاج شبيه به هم هستند . و اصل علاج آن‌ها اخراج فضول حبس شده است كه با ملين ، شياف ، اماله و مسهل نوشيدنى صورت مىگيرد كه بعضا خودشان درجاتى در قوت و ضعف دارند . و اگر بعد از دو سه روز اثرى از اينها يافته نشد ، از « سفوف مقلياثا » و « سفوف خرنوب » و . . . كه مجرب هم هستند استفاده كرد .\r\nتبصره : برنامهء غذائى زمان كسالت و نقاهت مبتلايان : پرهيزهاى لازم و غذاهاى روزهاى شرب منضج و مسهل و غذاهاى ايام بهبودى و برخى ادويهء مثبّتهء بهبودى .\r\nفايده : چند قانون كلى در تجويز ادويه : نحوهء درمان شيرخواران و ميزان ادويه در سنين مختلف .\r\nتتمه : احتباسات ورميّه ؛ يعنى ورمى باعث احتباس شده باشد . كه با فصد درمان مىشود .\r\nفصل ششم : بواسير : علاج : ابتدا بايد بيمار را با مليناتى تنقيه نمود و سپس به فصد - و در صورت ضرورت ، افكندن زالو بر موضع بواسير - اقدام كرده و نيز از اضمده‌اى كه براى تسكين درد و حبس خون است استفاده كنند ؛ منتهى قبل از تنقيه و فصد نبايد به حجامت كردن يا افكندن زالو يا ضماد كردن دست زد ؛ و در همه حال بايد از مولّدات سودا پرهيز كرده و در اخراج فضول سوداويه از هر راه ممكن بكوشند .\r\n\r\n","description":"","footnote":"","page_name":" 20 ","page_number":20},
  {"content":"\r\n\r\nباب دوم : امراض امتلائيّهء مفصليّهء احتباسيّه درد كمر ، درد ران ، درد زانو ، عرق النسا ، نقرس و . . . :\r\nآغاز اين امراض ، درد كمر است كه غالبا در اثر احتباس روده‌ها ايجاد مىشود ؛ خصوصا كه حركات عنيفه يا جماعى در حال احتباس اتفاق افتد . و اگر در معالجه‌اش كوتاهى شود ، درد ورك ايجاد مىشود و به مرور ، عرق النسا و سپس ، نقرس ايجاد مىشود .\r\nعلاج : اگر در همان مرحلهء درد كمر باشد ، با اخراج فضولات محتبسه و تنقيهء روده‌ها كه مذكور شد رفع مىشود ؛ و گرنه بايد از مسهل مشروب و حبّ مسهل و در صورت ضرورت ، فصد و حتى حجامت و ارسال زالو استفاده كرد كه البته محل فصد و حجامت در هر بيمارى تفاوت دارد .\r\nباب سوّم : امراض امتلائيهء عروق ماساريقا فصل اول : سدّهء ماساريقا اين بيمارى ، به صورت تدريجى و در اثر تداوم فساد هضم و سوء تدبير در خوراك ايجاد مىشود كه عوارض آن در اعمال روده و يا كبد ايجاد مىشود .\r\nعلاج : بايد از مفتحات سده و سپس اماله و بعد از آن از مسهل نوشيدنى استفاده كنند .\r\nفصل دوّم : ورم ماساريقا : علامت اين ورم ، همان علائم سدهء ماساريقا است به علاوهء اينكه تبى دائم وجود دارد كه با تنقيه‌هاى مذكوره در سدّه زايل نمىشود و بيمار ، احساس سنگينى و درد در آن نواحى مىكند و نبض او موجى يا منشارى است .\r\nعلاج : با تقويت تنقيه‌هاى مذكوره در سدّهء ماساريقا و در صورت ضرورت ، فصد كامل‌تر ، زايل مىشود .\r\nتبصره : ازالهء تب ، دليل ازالهء ورم است .\r\nباب چهارم : امراض امتلائيهء كبد و طحال فصل اول : يرقان اصفر اين بيمارى ، حاصل پخش صفرا در بدن مىباشد كه در اثر سدّه در مجراى ورود صفرا به كيسه صفرا ، يا سدّه در مجراى كيسه صفرا و امعاء ، يا ورم كيسه صفرا يا كبد و يا إكثار در خوردن و آشاميدن مولّدات صفرا يا شدت حرارت هوا ايجاد مىشود كه هر نوع آن علائم ويژهء خود را دارند .\r\nعلاج : در همهء آنها بايد به تبريد و اخراج صفرا و در سدّىها به تفتيح سدّه و احيانا فصد پرداخت .\r\nتبصره : تغذيهء مبتلايان به يرقان اصفر : بايد از خنك‌كننده‌هايى ترش كه به سادگى\r\n\r\n","description":"","footnote":"","page_name":" 21 ","page_number":21},
  {"content":"\r\n\r\nتبديل به خلط صفراوى نشوند و ساير اغذيهء مناسبه استفاده كرد .\r\nفصل دوّم : يرقان اسود : اين بيمارى ، از وقوع سدّه در مجارى سودا - يعنى مجراى بين كبد و طحال - يا بين طحال و فم معده است كه در هر مورد علامت ويژه‌اى دارد . و در هر صورت اگر در علاجش كوتاهى شود ، سبب سفتى و ورم كبد و طحال مىشود .\r\nعلاج : در اينجا هم بايد مفتّحات ، اماله‌ها ، مسهل نوشيدنى ، فصد و ضمادات مذكوره با قدرى تغييرات اعمال نشود .\r\nتبصره : تغذيه مبتلايان : در ايام نوشيدن منضج و نيز ايام نوشيدن مسهل يا حبّ ، بايد اغذيهء ويژهء هريك را تناول كنند .\r\nفصل سوّم : سدّه در محدب كبد : علامت اين بيمارى ، قلت و رقت بول و احساس ثقل و تمدد در زير دنده‌هاى جانب راست و بدون درد و تب امّا با قلت رسيدن غذا به اعضا است . اگر اين سدّه گشوده نشود ، عوارض گوناگونى ايجاد مىكند كه هركدام به تنهائى معضلى هستند .\r\nعلاج : عمدهء معالجه ، همان تدبير مذكوره در مباحث سدد - سدهء ماساريقا ، طحال ، كيسه صفرا و . . . - است و سپس بايد به تقويت كبد و كليه و معالجهء ضعف يا لاغرى احتمالى آنها پرداخت .\r\nفصل چهارم : ورم كبد و غشاء و عضلات آن : اين بيمارى ، غالبا از سده‌هاى كبدى ايجاد مىشود و با تب دائم همراه است .\r\nعلاج : بايد از فصد ، افكندن زالو و ضمادات جهت درمان اين بيمارى كمك گرفت .\r\nضمادات بايد برحسب مرحله‌اى كه ورم به آنجا رسيده ، از مفجّرات و يا منضجات انتخاب شوند .\r\nتبصره : در صورت حرارت مفرطه ، بايد از ادويهء مناسبه هم كمك گرفت .\r\nفصل پنجم : سوء القنيه و اقسام اسستقاء : اين امراض ، مىتوانند به سبب امتلاءات گوارشى مذكوره ، ضعف كبد ، يا علل اعضاى تنفسى - كه ذكر خواهند شد - ايجاد شوند .\r\nپيشگيرى و علاج : بايد در ابتداى بروز سوء القنيه ، به نيكو كردن گوارش و هضم و رفع بيمارىهاى اعضاى تنفس ، خصوصا تنگى تنفس پرداخت - كه نحوهء معالجات علل تنفسى ذكر خواهند شد - كه از بروز اين عوارض جلوگيرى شود . و انواع استسقاء را با اضداد آنها و از بين بردن سر منشأ بروز آنها درمان نمود . هر نوع سدّه‌اى را كه منشأ استسقاء شده بگشايند . و در طبلى ، به كسر رياح اهتمام ورزيده و زقّى را با بزل كردن معالجه نمود .\r\n\r\n","description":"","footnote":"","page_name":" 22 ","page_number":22},
  {"content":"\r\n\r\nباب پنجم : امراض امتلائيهء آلات تنفسى و صوتى و قلبى اقسام اورام آلات تنفسى : شوصه ، ذات الجنب صحيح ، ذات الجنب غير خالص ، ذات الصدر ، برسام و ذات العرض .\r\nعلائم : وجه مشترك در علائم اين امراض ، سرفه و تنگى نفس است ؛ منتهى مواضع درد در هريك فرق مىكند .\r\nعلاج : منضج‌ها ، نوشيدنىهاى مسهله ، اماله‌ها و احيانا فصد ، رافع اين علل است .\r\nتبصرهء 1 : در تسكين سرفه بايد از حبّ سرفه و صرف نمودن خشخاش استفاده كنند .\r\nتبصرهء 2 : ضمادات لازمه كه در تمام طول درمان مفيد هستند .\r\nتبصرهء 3 : تدبير اطفال و شيرخواران مبتلا .\r\nتبصرهء 4 : كليهء امراض قلبى و ريوى و اورام و سدد و جراحات مجارى آنها و سوء مزاجات آنها را با همين معالجات مىتوان درمان نمود .\r\nباب ششم : امراض امتلائيّهء آلات ادرارى - تناسلى فصل اول : قيلة الماء امتلاى مائيّهء كيسهء بيضه‌ها را مىگويند كه بايد با كمك تنقيهء بيضه‌ها - بزل كردن - مايعات را اخراج نموده و با كمك معرّقات و به روش ويژه و ماليدنىهاى لازمه ، در اخراج كليهء مايعات كوشيد .\r\nتبصرهء 1 : در روز شرب مسهل ، نبايد مرتكب تعريق شد .\r\nتبصرهء 2 : در صورت عدم كارائى درمان ، معلوم است كه مدد به عضو مىرسد كه بايد سرچشمه را خشك نمود .\r\nفصل دوّم : حرقة البول : اين مرض ، كثير الوقوع است و اشتباه علاج آن ، موجب نازائى است . صفراويت خون ، جماع غلط يا غير كامل ، علل اين مرض هستند .\r\nعلاج : بايد بر رفع حدّت بول كه معمولا از صفراويت خون است بسيار اهتمام نمود و سپس به تليين مزاج ، فصد ، تنقيهء كل بدن و اصلاح جراحاتى كه احيانا ايجاد شده‌اند پرداخت .\r\nتكمله : اصلاح جراحات حاصله در مجرا با چكانيدنىهاى لازمه .\r\nتخذير : اشاره به درمان‌هاى غلطى كه نازائى مىآورد .\r\nفصل سوّم : ورم انثيين اين بيمارى ، در ابتداى بروزش سهل العلاج است ولى بعدا و در صورت تهاون و علاج بىقاعده ، جالب مفاسدى چون نازائى است . و غالبا ، از احتباس منى ، جنب شدن غير طبيعى و نقصان دفع منى ايجاد مىشود .\r\n\r\n","description":"","footnote":"","page_name":" 23 ","page_number":23},
  {"content":"\r\n\r\nعلاج : در صورت علائم غلبهء خون ، ماده‌اش خون است كه بعد از تنقيه‌هاى لازمه بايد فصد نمود و در صورت عدم بهبودى ، به حجامت و افكندن زالو پرداخت . و در هر حال از ضمادات لازمه از ابتدا تا انتهاى بيمارى استفاده كنند .\r\nفايده : معالجهء « خيارك » هم فصد به همين‌گونه است .\r\nفصل چهارم : ضعف انتشار ، سرعت انزال ؛ قلت ، رقت و يا غلظت منى : اين امراض ، غالبا از سوء هضم و تراكم فضول در بدن حاصل مىشوند ؛ خصوصا اگر به سبب ضعف در قلب يا دماغ ايجاد شوند .\r\nتدابير مشترك علاجيّه : رفع امتلا و تنقيهء بدن از فضولات و اصلاح سوء مزاج و تقويت قلب و دماغ به كمك اطليه و نوشيدنىهاى مفرّحه و مقويه .\r\nعلاج ضعف جماع : سرعت انزال و ضعف انتشار كه معمولا همين‌ها موجب ضعف در جماع مىشوند ، به سبب استرخاء اعصاب و عضلات آلات است كه در اثر غلبهء برودت و رطوبت است و لذا بايد به اخراج فضولات رطوبيّه و تسخين مزاج و آلات و تبديل مزاج بدن دست‌زده و روغن‌هاى مقويه‌اى كه زايل‌كنندهء استرخاى آلات تناسلى باشد را بر آن‌ها بمالند .\r\nعلاج قلّت توليد منى : اغذيهء مولّدهء منى و جماع به اعتدال را مواظبت كنند .\r\nفصل پنجم : احتباس حيض علاج : اگر اين بيمارى از قلت توليد خون در بدن است ، بايد به افزايش ميزان خون در بدن پرداخت . و ادويهء مدرّهء حيض را استعمال نمود ؛ امّا اگر كبودى در خون نباشد ، بايد با فصد ، خون را به سوى مهبل اماله كنند و از بادكش كردن هم در صورت عدم كارائى فصد بهره ببرند .\r\nنكتهء مهم : انواع امراض زنانگى بر احتباس حيض مترتب است و لذا بايد در رفع آن اهتمام تامّ نمود .\r\nفصل ششم : سيلان حيض اين بيمارى - كه پرعارضه هم هست - در اثر امتلاى دموى - يعنى پرخونى بدن - يا حدّت و ردائت خون و قوت جاذبه و دافعهء رحم و ضعف ماسكهء آن و رسيدن صدمات به زنان عارض مىشود .\r\nعلاج : طبيب بايد با جستجوى « سبب سابق » و « سبب و اصل » ، فصد و حجامت و بادكش شديد را در رأس كار خود قرار دهد و هر روز از تخم‌هاى باردهء مانع از غليان خون به كار ببرد و ضمادات لازمه را بر كمر استعمال نمايد .\r\nباب هفتم : تب‌هاى امتلائيه تعريف تب : تب ، حرارت غريبه‌اى است كه بعد از اشتعال ، به توسط روح و خون كه در قلب هستند و در شرائين جريان دارند ، به كل بدن پراكنده مىشود ، اعم از اينكه\r\n\r\n","description":"","footnote":"","page_name":" 24 ","page_number":24},
  {"content":"\r\n\r\nابتداى اشتعالش در قلب باشد ، يا در عضو ديگر مشتعل شده و به قلب رسيده و از آنجا پراكنده شود .\r\nاقسام كلّى تب‌ها : تب‌ها به اعتبار موضوع آنها به يومىّ ، خلطىّ - عفونىّ - و دقّىّ تقسيم مىشوند .\r\nفصل اول : تب‌هاى يومى اقسام تب يومى و تشخيص آنها : تب يومى ، به اعتبار انتسابش به سه قسم كلى تقسيم مىشود : نفسانيه ، بدنيه و خارجيه . و علامت جميع اقسام تب يومى ، تقدم يا مقارنت سبب گرم شدن روح است ؛ منتهى در برخى بلافاصله به تب مىانجامد و در برخى تأخير هم ممكن است ؛ البته نه به قسمى كه تخلف معلول از علت را لازم شود .\r\nعلاج : عمده ، همان تشخيص نوع تب يومى است كه از چه قسم است و پس از آن ، به آسانى قابل علاج است .\r\nعلاج تب‌هاى نفسانيه : اصل علاج ، همان قطع سبب است و سپس از داروهاى مناسبه و اغذيهء مرطّبهء مبرّدهء زودهضم و سپس استحمام ، استفاده كرده در نهايت ، به تبديل امزجه پرداخت .\r\nعلاج تب‌هاى بدنيه .\r\nعلاج استفراغيه : استفراغ را بايد حسّ نموده و ضعف بدن را با اغذيه و اشربهء لطيفهء زود هضم جبران نمود . و بعد از خواب ، با آب فاتر استحمام كنند . سپس بدن را روغن‌مالى كرده و شربتى از قند و بيدمشك و تخم شربت و فرنجمشك بنوشند .\r\nعلاج وجعيّه : ابتدا دردها را تسكين دهند و سپس اغذيهء موافقه را به او خورانيده و او را خواب كنند و ساير تدابير را إعمال كنند .\r\nعلاج غشّيّه : اين تب ، در حالت غشّ يا پس از افاقهء از غشّ بروز مىكند ؛ لذا بايد غشّ را علاج كنيم . سپس به تقويت قلب و دماغ پرداخت .\r\nعلاج جوعيّه و عطشيّه : بايد با تغذيه و نوشانيدن آب علاج نمود ؛ منتهى برنامهء ويژه‌اى كه مخصوص اين‌گونه افراد است را بايد منظور داشت .\r\nعلاج سدديه : اين تب ، غالبا در حالات امتلاى دموى - يعنى پرخونى - و خصوصا امتلاى اخلاط غليظه ايجاد مىشود و لذا بايد به تنقيهء بدن از اخلاط با فصد و اماله و سپس مصرف منضجات مفتحهء سده‌ها پرداخت .\r\nنكتهء مهم : اين تب ، بسيار تشبيه به تب‌هاى خلطى است و براى همين هم علاجى طولانى دارد و اى بسا طبيب خيال كند آن را معالجه كرده امّا دوباره عود مىكند ؛ و لذا بايد پس از ازالهء تب ، آزمايشات لازمه به عمل آيد تا بهبودى بيمار ، يقينى شود .\r\nعلاج تخميّه : اين تب را بايد با تنقيهء بدن - كه عمده هم همين است - و اطليه و ضمادات مبرّدهء مقويه و اغذيهء زود هضم علاج نمود . اين بيماران ، نبايد تا وقتى كه\r\n\r\n","description":"","footnote":"","page_name":" 25 ","page_number":25},
  {"content":"\r\n\r\nگرسنگى و تشنگى شديد برايشان عارض نشده غذائى بخورند و بعد از گرسنگى شديد و تشنگى صادقه هم از رژيم غذائى و نوشيدنى ويژهء خود استفاده كنند .\r\nعلاج ورميّه : علاج اين تب ، همان علاج اورام و دماميل ، است ، يعنى فصد كنند و بين قلب و موضع ورم را تبريد كرده و از ضمادات مفجّره و محلّله ، برحسب مرحله‌اى كه ورم در آن است استفاده كنند .\r\nعلاج قشفيّه : اين تب ، در اثر چرك بودن بدن ايجاد مىشود و لذا درمانش هم همان تنظيف و اغذيهء مرطّبهء مبرده به جهت اطفاى حرارت و التهاب درونى است .\r\nعلاج حرّيّه : اين تب ، در اثر حرارت آفتاب يا آتش يا حمام يا أهويهء حارّه كه موجب گرمى در ارواح نفسانيه يا ارواح حيوانيهء قلبيه است ايجاد مىشود ؛ بنابراين ، عمده در علاج آن ، همان استبدال سبب اصلى تب است .\r\nعلاج استحصافيّه : اين تب ، در اثر تنگ شدن منافذ پوست و احتباس ابخره‌يى كه از اين منافذ به تحليل مىرفته‌اند در باطن مىباشد كه بايد با پوشانيدن بدن با لحاف و پوستين و نوشانيدن مشروبات معرّقه و در برخى موارد به كمك حمام ، درمان نمود .\r\nفصل دوم : تب‌هاى خلطيّه : تب‌هاى خلطيه ، به اقتضاى چهارگانه بودن اخلاط ، چهار نوع مىباشند : صفراوى ، بلغمى ، خونى و سوداوى كه اينها را « اجناس مفرده » مىنامند . و اگر مادهء تب ، مركب از دو خلط يا بيشتر باشد ، آن را « مركبه » نامند .\r\nاجناس مفرده : جنس اول : تب‌هاى خونى : تب‌هاى خونى ، كلا دو قسم مىباشند ؛ زيرا حرارت غريبهء موجوهء تب يا موجب غليان و جوشش خون است كه « غليانى » نام دارد و يا علاوه بر آن ، به تعفن خون مىانجامد كه « عفنيه » نام دارد .\r\nالف ) : سوناخس ( غليانى ) : اين تب به جهاتى منحصر در خون است و با عفنيه ، افتراقات و اشتراكاتى دارد .\r\nعلاج : اساس در ميان اين تب ، تنقيه ، تطفيه و فصد است . و اگر تا سه چهار روز بهبودى حاصل نشد ، احتمال انتقال به عفنيه وجود دارد كه بايد آمادگىهاى لازم در طبيب باشد كه تدابير ويژه را به كار بندد و نحوهء مناسبى از درمان را به كار برد .\r\nتبصرة : سوناخس ، يقينا تا روز هفتم قطع مىشود و اگر ادامه يافت ، با تزايد در احوال و انتقال به عفنيه همراه است .\r\nب ) : مطبقه ( عفونى ) : اين تب ، به متناقصه ، متزايده و متساويه تقسيم مىشود كه هر يك از اين سه قسم مىتوانند از غليان خون يا يكى از تب‌هاى يوميه منتقل شده باشد و يا مستقيما در خون ايجاد شده باشد .\r\nعلاج مشترك : تمام اقسام اين تب با تفاوتى مختصر ، در معالجه شريكند ؛ يعنى تا\r\n\r\n","description":"","footnote":"","page_name":" 26 ","page_number":26},
  {"content":"\r\n\r\nروز هفتم بايد همان تدابير غليانى را ملحوظ دارند و پس از آن به تنقيه‌هاى مناسبه تا روز دهم ادامه دهند و پس از آن به فصد و در صورت تحمل مريض ، به نوشيدنى مسهل بپردازند .\r\nتبصرهء 2 : تدابير بهبوديافتگان : تدابير لازم براى تقويت قلب و اصلاح معده و كبد و اطفاى حرارت مصروف دارند و از اغذيهء ممنوعه پرهيز كرده و بعد از قطع تب استحمام كنند و البته مراعات لازم را هنگام خروج از حمام بنمايد .\r\nجنس دوم : تب‌هاى صفراويه : يعنى حرارت معفّنه ، به اخلاط صفراويه آويخته شده باشد كه برحسب نوع ماده در خلوص و عدم خلوص و محل تعفن آن ، انواعى است :\r\nالف ) : لازمه ( غب لازم - خالص يا غير خالص - و محرقه ) : اگر صفرا در رگ‌هاى حوالى قلب متعفن شود ، تب محرقه و اگر در ساير عروق متعفن شود ، غبّ لازم ايجاد مىشود . لزوم تب و عدم انقطاع آن با تلخى دهان و حرارت گدازنده از علائم اين تب‌ها است كه در محرقه ، اشتداد بيشترى دارد ؛ امّا در غير آن ، عوارضش يك روز انتقاص دارد و يك روز اشتداد .\r\nعلاج : بايد بدن را از فضول صفراوى تنقيه كنند و اطليهء مبرّده را بر سينه‌اش افكنده و در صورت ضرورت ، حجامتى از ساق پاى راست كنند ؛ امّا فصد ضرورت ندارد .\r\nتبصره : رنگ‌هاى قاروره و نحوهء دلالت آنها بر مرحلهء بيمارى و مسير درمان .\r\nتكمله : تدابير بهبوديافتگان ؛ كه همان تدابير بهبوديافتگان از مطبقه است .\r\nب ) : غب دايرهء خالصه : عوارض اين تب - لرز ، قشعريره ، احيانا صداع و عطش - در صورت امتلاى فم معده فورا بروز مىكند و گرنه امكان دارد تدريجا بروز كند .\r\nعلاج : مانند لازمه ، و بلكه آسانتر است ؛ زيرا نوبه‌اى است و نوبه‌اش هم كوتاه و زمان استراحت مريض طولانى است كه در اين فرصت ، به خوبى مىتوان با تنقيهء معده - باقىء - و منضجات و ساير تدابير لازمه ، بيمار را بهبودى بخشيد . و در صورت عدم انقطاع نوبه‌ها ، بايد بعد از نوبهء سوم ، تنقيه‌ها را قوى و قويتر نموده و در صورت امتداد تا نوبهء پنجم ، به كمك « جوهر گنه‌گنه » آن را ريشه‌كن سازند .\r\nتبصره : تدابير بهبوديافتگان : نوشيدن مايعات خنك‌كنندهء بدن به جهت عدم عود نوبه لازم است . و در صورت ضرورت ، حتى فصد هم بكنند تا ديگر برنگردد . و نيز از اغذيهء مناسبه‌اى كه در عين اينكه مقوى هستند داراى ترشى هم باشند استفاده كنند .\r\nج ) : غبّ غير خالص ( دايرهء لازمه ) : اين تب ، به واسطهء ادخال بلغم در صفرا ايجاد مىشود كه باعث غلظت صفرا شده و لذا زمان نوبه‌اش طولانى است و اى بسا دورهء تب تا سى و چهل روز كشيده شده است .\r\nعلاج : اگر همان تدابير دايرهء خالصه را با مختصرى تغييرات كه مقتضاى تركيب بلغم با صفراست به كار برند ، بهبودى از اين بيمارى هم حاصل مىشود .\r\n\r\n","description":"","footnote":"","page_name":" 27 ","page_number":27},
  {"content":"\r\n\r\nجنس سوّم : تب‌هاى بلغمى : يعنى حرارت معفّنه ، به رطوبات بلغميه آويخته شده باشد كه برحسب محل تعفّن بلغم ، « لثقه » و « مواظبه » مىباشد :\r\nالف : لثقه ( لازمه ) : در اين تب ، بلغم در درون عروق متعفّن مىشود و تب آن ، لازمه و بسيار ملايم و با حرارت سوزنده و غير گزنده و شبيه‌ترين تب‌ها به دقّ است . و تدابير مقدمهء موجبهء ايجاد بلغم در بدن ، علامت تشخيص اين تب مىتواند باشد .\r\nعلاج : مانند علاج مواظبه است كه خواهد آمد .\r\nب ) : مواظبه ( نائبه ) : در اين تب ، عفونت بلغم در خارج عروق است و مواظب صاحبش مىباشد ؛ زيرا نوبه‌اش خيلى طولانى است و از سنگينى اعضا و لرز آغاز شده و بعد به تب گرم مىانجامد و حالات بيمارى اشتداد مىيابد و اين وضع ادامه دارد تا عرق كند و بدن او سرد شود و نوبه پايان يابد .\r\nعلاج : روند تبديل تب او به تب گرم را با شرب آب جوش تسريع نموده و سپس در صورت تهوع ، اعانت برقىء او نموده و بعد از تسكين قىء ، اماله‌هاى مناسبه را بريزند و در ايام بعد هم به شرب منضج و اماله ادامه داده و در صورت مشاهدهء غلظت در بلغم ، ادويهء لازمهء اين حالت را در اماله‌ها به كار برده و در صورت ضرورت ، « دواء التربد » را براى اين مقصود استفاده كنند ؛ زيرا در اخراج بلغم ، اقوى است و اگر اين تب از بيستم هم بگذرد ، با « جوهر گنه‌گنه » آن را ريشه‌كن سازند .\r\nجنس چهارم : تب‌هاى سوداوى : يعنى مادهء معفّنه ، سودا باشد كه انواعى است .\r\nعلاج : چون اين تب‌ها غالبا در اثر انتقال از نوبه‌هاى ديگر ايجاد مىشود ؛ لذا بايد منضج و مسهلى را كه در علاج نوبه‌اى كه به ربع منتهى شده استفاده مىكرديم را به كار بريم و در صورت ضرورت ، از فصد هم استفاده كنيم . و اگر با اين تنقيه‌ها بهبودى حاصل نشد ، تدابير قلع سودا و مخدّرات و « جوهر گنه‌گنه » به كار ببريم .\r\nتبصره : جبران عوارض طحاليّهء تب ربع : اين تب اگر طول بكشد ، باعث سفتى و بزرگى طحال مىشود كه عوارضى ناگوار ايجاد مىكند و بايد با اضمدهء محلّله و ادويهء لازمه و در صورت ضرورت ، فصد ، آن را درمان نموده و از الصاق محجمهء نارى هم غافل نبود .\r\nاجناس مركّبه ( شطر الغب ) : تب‌هاى مركبه ، برحسب اخلاط مختلفه و مقتضيات اخلاط ، زياد است و آنچه كه منضبط شده و تعريف علمى از آن ارائه شده است ، تنها اقسام شطر الغب است كه صفرا و بلغم هر دو عفونت كرده و تبى جديد را بروز داده‌اند .\r\nشطر الغب برحسب محل تعفّن اخلاط صفرا و بلغم ، چهار قسم مىباشد كه هريك علامتى ويژه دارند .\r\nعلاج : قانون كلى در علاج شطر العنب اين است كه بايد به‌گونه‌اى مركب از علاج بلغميّه و صفراويّه ، منتهى با رعايت جانب خلط غالب كه از اشتداد و انتقاص اعراض\r\n\r\n","description":"","footnote":"","page_name":" 28 ","page_number":28},
  {"content":"\r\n\r\nمعلوم مىشود ، به كمك منضج‌ها ، مسهل‌ها و تدابير لازم در خوراك و نوشيدنىهاى او وى را درمان نمود .\r\nتتمهء تب‌هاى خلطى ( 1 ) : تب غشى : اين تب از نوع خلطى است ، امّا نه در تب‌هاى خلطيهء مفرده مىگنجد و نه مركبه ! زيرا اين تب ، عارضه‌اى شديد است كه مىتواند بر هر يك از آنها مترتب شود نه نوعى مستقل از اقسام تب خلطى و در كنار آنها ؛ پس هم تب غليانى غشيّه وجود دارد ، هم غبّ غشيه و . . . گرچه غالبا به دنبال مواظبه مىآيد . از جملهء علامات اين تب ، بروز ضعف در فم معده قبل از عروض غش است .\r\nمعالجات عمومى ( تدابير ) : بايد ابتدا تلاش نمود كه بيمار را با تدابير و داروهاى به هوش‌آورنده از بىهوشى به خود آورد و سپس تدابير لازمه را جهت تغذيه و تقويت بيمار از غذاهاى مغذّى و زود هضم به كار برد .\r\nمعالجات ويژه ( تنقيه‌ها ) : در هريك از انواع تب‌هائى كه غش در آن پيش‌آمده است بايد تدابير ويژهء آن را به كار داشت و برحسب نوع آن خلط ، به تنقيه‌اش پرداخت :\r\nدر مواظبه‌ها ، فرصت استراحت كمتر است و لذا بايد تنقيه را در همان اوايل زمان فترت انجام داد . و در شطر الغب ، بايد تنقيه را در زمان فترت به صورت خفيفه‌اى اعمال نمود .\r\nو در غبّ ، خواه خالصه و خواه غير خالصه ، از مسهلات صفرا ، اماله‌ها و « جوهر گنه‌گنه » استفاده كرده و در صورت تهوّع ، طبيعت را بر دفع ماده به قىء يارى كنند ؛ منتهى اگر حالت تهوع نباشد ، نبايد بيمار را به قىء واداشت ؛ زيرا اى بسا طبيعت آن خلط موذى را پائين فرستاده و تحريك قىء ، كارى بر خلاف حركت طبيعت است و ارجاعش به فم معده ، باعث اشتداد مرض .\r\nتتمهء تب‌هاى خلطى ( 2 ) : تب وبائى : اين تب ، در زمان مولّف شيوع داشته و دو رساله توسط ايشان در اين زمينه نگارش شده است .\r\nعلائم و اسباب : اين تب ، با حرارت ملايم در ظاهر بدن و امّا التهاب در باطن است و اى بسا ظاهر بدن سرد باشد . با تهوع و قىء آغاز مىشود و احيانا مادهءاى آبكى و سفيد رنگ در قىء دفع مىشود . پاها را به سختى دراز مىكند و از شدت التهاب درون ، نفس بيمار به شماره مىافتد و سبب اين احوال ، اجمالا همان اضطراب قلب است كه در اثر و رود هواى متعفّن است كه هجوم طبيعت و اخلاط همراه آن به اطراف قلب هم در پى آن در بدن ايجاد مىشود كه اين اخلاط خود موجب ازدياد اضطراب قلب مىشوند و طبيعت آن‌ها را با قىء دفع مىكند ؛ گرچه اضطراب قلب ، در اين عمل طبيعت ايجاد اخلال مىكند و لذا حبس قىء و اسهال بدون دفع آن اخلاط ، غالبا مرگ‌آور است .\r\nپيشگيرىهاى لازم : همين‌كه شيوع و با و علائم آن را در برخى اطرافيان خود - گرچه از دوردست‌ها - را ديدند ، بايد با تدابيرى ويژه خود را در برابر اين بيمارى مهلك واكسينه كنند .\r\n\r\n","description":"","footnote":"","page_name":" 29 ","page_number":29},
  {"content":"\r\n\r\nعلاج : روز اول را بايد به تقويت قلب و دفع موذى - با قىء و اماله - پرداخت و در صورت عدم بهبودى ، در روز دوم با فصد و حجامت ، طبيعت را در تنقيه يارى كرده و سپس قىء و اسهال را در صورتى كه تاكنون تسكين نيافته باشند ، تسكين بخشيد و ضمادات لازمه را جهت رفع برودت دست و پاى بيمار به كار برد . امّا اگر تنقيه‌ها و حابسات معموله در روز دوم نتوانند قىء و اسهال را بند كنند ، بايد مجددا به تنقيه‌يى اساسى دست زد كه قىء و اسهال را هم ساكن گرداند و روز و شب از مبرّدات و اشربهء مسكنهء قىء و حابسهء اسهال استفاده كرده و معده را از آنها خالى نگذارند .\r\nتبصره : درمان احتباس بول : غالبا در اثر بيمارى و با ، احتباس بول روى مىدهد كه بعضا با ورم مثانه و يا اجتماع بول در مثانه همراه است و بايد با كمك اضمدهء لازمه و در صورت ضرورت ، فصد ، آنها را رفع نمود . و در صورت عدم كارائى اين روش‌ها در تفتيح بول ، بول را با « آب دزدك » بيرون آورده و ورم را با اضمدهء محلّلهء مليّنه علاج نمود .\r\nباب هشتم : اورام و بثورات امتلائيه هر زيادتى كه در ظاهر بدن به هم رسد و گوشت‌ها و غير گوشت‌ها از ساير لايه‌هاى پوست را بلندتر ، سفت‌تر و يا نرم‌تر از وضع سابقش نمايد ، مسمى به « ورم » است كه بر حسب شكل ظاهر و مادهء موجبهء حدوث آنها و . . . به اقسامى منقسم مىشوند .\r\nشرى : ورمى است سرخ خالص يا آميخته به زردى كه با سوزش و خارش همراه است و از ابخرهء غليظهء متولد از خون و صفرا و يا بلاغم مالحهء مخلوط با آنها يا به تنهائى ايجاد مىشود .\r\nعلاج : برحسب مادهء ورم بايد بيمار را تنقيه كنند و بدن را در مطبوخات مخصوصه بشويند .\r\nحمره : ورمى است كه به سبب نفوذ خون صفراوى در منافذ عضو ايجاد مىشود .\r\nعلاج : با تسكين صفرا ، فصد و استعمال ضمادات لازمه - رادعات ، مرخيات و محللات ، برحسب مرحلهء ورم - است و تا مىشود نبايد از افكندن زالو استفاده كرد ؛ زيرا اين كار ضرورت چندانى ندارد و پرزحمت هم هست .\r\nجمره ، فلغمونى و نمله : همه نوع ورم هستند كه در شكل ظاهرى تفاوت دارند ؛ امّا مادهء آنها معمولا صفرا و يا خون حادّ حارّ است .\r\nعلاج : اسهال صفرا و مبالغه در تبريد و استعمال اطليه و ضمادات لازمه - رادعات ، مرخيات و محلّلات - از ضروريات است به علاوهء اينكه بايد اشياى باردهء يابسه ، مانند حبّى كه جهت اين امر بايد تهيه كرد را بر آن ضماد كرده تا رطوبات آن را بخشكاند .\r\nنكتهء مهم : پيشگيرى از انجاميدن فلغمونى به غانعزايا و سقاقلوس و درمان آنها در صورت ابتلا : غانغرايا ، نيمه جانى و سقاقلوس ، مردگى عضو هستند كه در صورت كوتاهى طبيب در تنقيهء مادهء فلغمونى و انصراف آن از عضو ، ايجاد مىشوند ؛ خصوصا\r\n\r\n","description":"","footnote":"","page_name":" 30 ","page_number":30},
  {"content":"\r\n\r\nاگر در اين حالت كوتاهى ، از مبرّدات هم خيلى استفاده كنند و يا به عكس ، در صورت وجود ماده در عمق و برودت ظاهر ، از اطليهء حارّه خيلى استفاده كنند كه هر دو به اين عوارض مىانجامند و بايد مريضان و اطباء متوجه اين نكته‌ها باشند . و بعد از بروز اين عوارض ، مبالغه در تنقيه و شكافتن ورم - پس از ضد عفونى كردن محل آن با ادويهء مناسبه - بنمايند .\r\nطاعون : بثور و دمل‌هاى بدعلاجى است كه در « لحوم غدديّه » ، خصوصا در مغابن و به اشكال متعدده ايجاد مىشود .\r\nپيشگيرى و علاج : تنقيهء بدن از خلط غالب و تقويت قلب از مهمترين ضروريات جهت پيشگيرى از ابتلا به طاعون است كه در صورت شيوع طاعون بايد لحاظ نمود . و در صورت بروز اورامى در مغابن ، احتمال ابتلا به طاعون خيلى قوى است و در اين صورت بايد در كنار امور مذكوره ، خون‌گيرى با فصد يا حجامت يا افكندن زالو را اهميت دهند ؛ خصوصا در صورت بروز عوارض خطرناك ، مانند قى ، اسهال ، خفگى قلب ، و اضطراب و . . . كه هيچ‌چيز مثل فصد مشكل‌گشا نيست . و نبايد به سخن مانعين از فصد گوش سپرده ؛ زيرا دليل ايشان ، منع از انتشار سميت در بدن است و اين استدلال ، ناقص است و اينجا را شامل نمىشود ؛ چه اين انتشار ، در سموم گزندگان است نه عفونت اخلاط ، و لذا شيخ الرئيس ، فصد را در طاعون تجويز نموده آن هم در همان ابتداى بيمارى و بدون تعيين سمت آن ، يعنى حتى اگر از سمت مخالف هم باشد ، مشكلى در نظر ايشان ايجاد نمىكند ؛ گرچه ماده را در بدن پخش كند ؛ زيرا اين ماده چنان سمّيّتى ندارد و مولف اين معالجه را بارها تجربه كرده و موثر يافته است . پس از فصد ، بايد هم چنان به تنقيه و تسكين اسهال شكم و قىء و تقويت قلب و دماغ و فم معده ادامه داده و در تسكين صفرا و غليان خون بكوشند و در صورت لزوم ، مسهل مزلق را هم مصرف كنند .\r\nتبصره : اهميت جرّاحى در طاعون و ساير اورام و بثورات : اين‌گونه عمل ، از مخترعات مولّف است كه بيمارى را به اين نحو معالجه كردم و در بين مردم بسيار ترويج شد كه حتى خودشان هم دمل‌ها را جراحى كرده و بيرون مىآوردند .\r\nسلعهء متبرّيه علاج : در صورتى كه مىگويد صاحب كيسه باشد ، تنها علاجش جرّاحى است .\r\nاورام قابل انفجار : يعنى اورامى كه خودبه‌خود و يا با زدن « نيشتر » و به كمك ادويهء مفجرّه قابل انفجار باشند .\r\nعلاج : بايد از تنقيه ، فصد و اخراج خلط غالب استفاده كرد و در اين ضمن ، اطليهء رادعه و مليّنه و مسكّنهء دردها را به كار برده و سپس به وقت آن از منضجات استفاده كرده و بعد از آن اگر خودش سرباز نكرد ، با ادويهء مفجّره و يا به كمك « نيشتر » ، آن را منفجر\r\n\r\n","description":"","footnote":"","page_name":" 31 ","page_number":31},
  {"content":"\r\n\r\nكرده و مواد آن را به كمك فتيله‌هاى مخصوصه اخراج كرده و زخم‌هايى كه احيانا در اطراف آن است را با درمان‌هاى ويژه معالجه كرد .\r\nعرق مدنى ( رشته ) : اين بيمارى ، با ورمى كه مانند دمل و همراه درد و سوزش است بروز مىكند و سپس رشته‌اى از درون آن سر برمىآورد .\r\nپيشگيرى علاج : بعد از بروز ورم ، بايد تا رشته سر برنياورد ، با تنقيه و فصد ماده را از بين ببرند و در صورت گمان به آمادگى ورم در بروز رشته ، طبيعت را بر بروز آن يارى كنند و وقتى سر برآورد ، سعى در اخراج كلّ رشته به روش مخصوصه كنند و دقت كنند كه پاره نشود و گرنه عوارض خطرناكى ايجاد مىكند .\r\nتتمّه : قوانين كلى علاج ساير بثورات : عمده ، همان تنقيهء بدن از اخلاط رديّه و زائده با فصد و اسهال است ؛ زيرا اصل ايجاد بثورات پوستى ، از اخلاط زائده‌اى است كه طبيعت مدبّره آنها را به جلد مىفرستد تا از اعضاى شريفه به دور دارد و تنقيه ، مدد جديد به اين بثورات را قطع مىكند ؛ خصوصا اگر مرهم‌ها و اضمدهء سريع الاصلاح هم معين بر اعمال باشند .\r\nخاتمه : در تدابير سموم خوراكى و گزيدگىها فصل اوّل : پيشگيرى از مسموميّت‌هاى خوراكى اغذيهء مشكوكه را نبايد خورد و در مواضعى كه خطر مسموميت وجود دارد نبايد رفت و در صورت ناچارى ، قدرى پادزهرهاى مانعه از تأثير سموم را بايد مصرف نمود .\r\nفصل دوّم : شناختن نوع سمّ خوراكى سموم حاره و بارده ، هريك علائمى ويژه دارند كه به تشخيص نوع سم كمك كرده و در نتيجه نوع معالجه را هم براى ما معلوم مىكنند .\r\nفصل سوّم : معالجهء مسموميت‌هاى خوراكى در مرحلهء اول ، بايد ضدّ آن سم در حرارت و برودت را به بدن رسانيده و سپس فصد نمود ؛ خصوصا اگر سموم نوشيده شده ، باعث غليان خون شده باشند . و صبح و شام ، پادزهرهاى لازمه را به مسموم بخورانند .\r\nتبصرة : فوريت‌هاى درمانى در سموم قويّه : هرگاه سمّى باعث تحليل قوت جسمى و بروز غشى و التهاب شكم و يا التهاب اطراف قلب و ساير عوارض خطرناك شود ، حدس قوى اين است كه سمى مهلك به بدن رسيده و بايد از پادزهرهاى قوى الاثر و زود بازده كه هم حافظ روح حيوانى باشند و هم دافع سموم باشند ، به سرعت به كار برد و برحسب نوع عوارض آنكه اضطراب در پايين شكم باشد ، يا زردى در چشم و صورت افتد و يا طپش قلب و غشى و تنگى نفس اتفاق افتد و يا اختلال در سخن گفتن و پريشانى حواس و لرز بدن باشد ، بايد عضوى را كه عارضهء مذكوره از آفت ديدن آن\r\n\r\n","description":"","footnote":"","page_name":" 32 ","page_number":32},
  {"content":"\r\n\r\nحكايت دارد را بيشتر مورد توجه قرار داد و از روش‌هاى درمانى مخصوصه توسط هر يك از ادويه ، اطليه و شيافات و . . . در دفع آفت از آن استفاده كرد .\r\nفصل چهارم : گريزاننده‌هاى حشرات و جنبندگان موذى و درندگان مار ، عقرب ، پشه ، مگس ، موش ، مورچه ، زنبور ، ارزه ، سوس ، شير ، پلنگ ، گربه ، دلق ، خوك و ابن آوى ، هريك از تدابيرى ويژه فرارى مىشوند .\r\nفصل پنجم : گزيدگى حشرات و گزندگان بايد نهايت سعى و كوشش را نمود تا گزنده را شناسائى كرده كه چه بود . تا پادزهر ويژهء گزش او را به كار برند . و اگر نامعلوم بود ، بالاى محل را بسته و به قوت آن را بادكش كنند و در صورت ضرورت ، از ضمادات جاذبهء سمّ هم استفاده كنند .\r\nگزيدگى مارها : علامت عمومى گزيدگى مارها ، التهاب و عطش است و در افعى ، عوارضى نسبتا شديدتر دارد .\r\nعلاج : اگر قابل قطع است ، بهترين معالجه همان قطع عضو است و گرنه موضع بالاى نيش را بسته و اگر اين هم ممكن نباشد ، محل را تيغ زده و بادكش كنند . و اگر عوارض خارجى شديدتر است ، از ادويهء جاذبهء سمّ بر موضع ضماد كرده و در صورت اشتداد عوارض درونى ، مثل غشى و سستى اعضاء ، اقدام بر نوشيدن پادزهرها و علاج صدمات درونى كنند . فصد هم در گزيدگى مارها به شرطى كه به نحو ويژه باشد مجاز است ؛ گرچه قاطبهء اطبا آن را ردّ كرده‌اند اما مؤلف ، دليل بر صحت مدعاى خود دارد .\r\nگزيدگى عقرب‌ها : در اثر گزش عقرب‌ها ، ورمى سرخ و سفت ايجاد مىشود كه با احساس سردى و گرمى مختلف در بدن و غالبا ضعف و كرب و عرق سرد و سستى بدن همراه است .\r\nعلاج : بالاى گزيدگى را بايد محكم بسته و تيغ عميقى بر موضع گزيدگى زده و سمّ را با محجمه بمكند و از ضمادات لازمه استفاده كنند . و پادزهر مسمّى به « ترياق اربعه » و پادزهر ويژهء عقرب‌زدگى را هم نوشيده و ساير ادويهء لازمه را هم صرف كنند .\r\nتبصره : نوعى از عقرب به نام جرّاره وجود دارد كه عوارضى هولناك ايجاد مىكند ؛ گرچه در اوايل گزيدگى دردى ندارد . اين گزيدگى را هم با بادكش محل و داغ نهادن بر اطراف آن و فصد از رگ زير آن موضع و ادويهء لازمه بايد درمان نمود .\r\nگزيدگى رتيلاها : برخى انواع آنها خيلى خطر دارند و در گزش هريك عوارضى ويژه بروز مىكند .\r\nعلاج : محل را بادكش كرده و تيغ زنند و به كمك نطولات لازمه ، سمّ او را خارج كرده و پادزهرهاى لازمه و « حب ترياق » ويژهء آن را بياشامند .\r\nگزيدگى عنكبوت‌ها .\r\nعلاج : هر صنف آن عوارضى ويژه و علاجى به خصوص دارد ؛ از فصد ، اسهال ، تعريق ، تيغ زدن و . . .\r\n\r\n","description":"","footnote":"","page_name":" 33 ","page_number":33},
  {"content":"\r\n\r\nگزيدگى زنبورها .\r\nعلاج : هر صنف آن ، علاجى ويژه دارد ؛ از تيغ زدن ، ضمادات و ادويهء نوشيدنى لازمه .\r\nگزيدگى سوسمار .\r\nعلاج : دندان او در محل جا مىماند ؛ لذا اول بايد آن را درآورده و به كمك نطولات لازمه ، محل را بادكش كنند .\r\nگزيدگى سام ابرص : نوعى وزغهء كوچك است كه دندان خود را در محل جا مىنهد و تب مطبقه ايجاد مىكند .\r\nعلاج : دندان او را برآورند . و بعد هم او را به علاج مار گزيده درمان كنند .\r\nگزيدگى سگ ديوانه : ديوانگى سگى كه بگزد ، عوارضى شديد و بلكه مرگ‌آور ايجاد مىكند [ كه امروزه بيمارى « هارى » نام دارد 
  ] . جهت پى بردن به ديوانگى سگ ، اين امر را با برخى آزمايشات به‌خصوص مىتوان تشخيص داد .\r\nعلاج : بايد محل را شكافته و بادكش كنند و ضمادات لازمه را به كار برده و مشغول تنقيهء سوداى محترقه شوند و « دواء الذراريح » و « دواء السرطان » كه پادزهر ويژهء اين گزيدگى هستند را به كار برده و ساير تدابير را إعمال دارند .\r\nفايده : زيارتگاهى در فارس وجود دارد كه عبور به نحوى ويژه از كنار آن ، اين گزيدگى را شفا مىدهد .\r\nگزيدگى قلمة النسر : نوعى حشرهء بسيار كوچك است كه مىگويند از بدن كركس مىافتد .\r\nعلاج : برخى گفته‌اند كه بايد به مثل گزيدگى عقرب جرّاره درمان شود و برخى گفته‌اند نياز به جرّاحى دارد .\r\nگزيدگى وزعهء بحريّه : عوارضى هولناك و حتى مرگ‌آور ايجاد مىكند .\r\nعلاج : همان تدابير سموم بارده است .\r\nگزيدگى سالامندرا : جنبده‌اى سمى است كه مثل سوسمار مىباشد و گزيدن او درد شديد و عوارض وخيم مىآورد .\r\nعلاج : مثل علاج خورندهء ذراريح دانسته‌اند .\r\nگزيدگى هزارپا : اين حشره را « الاربعة و الاربعين » و « دخّال الاذن » هم مىنامند و گزش او درد شديد و احوال ماليخوليائى و تنگى نفس ايجاد مىكند .\r\nعلاج : ضمادات لازمه و پادزهر ويژه آن را به كار برند .\r\n\r\n","description":"","footnote":"","page_name":" 34 ","page_number":34},
  {"content":"\r\n\r\nرسالهء حافظ الصحّه مقدمه : ضرورت علم به دانش حفظ الصحة : براساس حكمت پروردگار ، تمام مخلوقات جان‌دار ، مجبور به حفظ صحت خود هستند ؛ خصوصا در انسان كه بدون صحت بدن نمىتواند امور متعلقه‌اش را به انجام رساند ؛ بنابراين ، حفظ صحت ، عقلا و شرعا واجب است .\r\nبخش اول : تقويت طبيعت تقويت طبيعت ، يعنى همان تقويت قوتهاى بدن كه مصدر افعال طبيعت مىباشند و افعال طبيعت ، به قوت آن‌ها حصول مىپذيرد . و اين مهم ، با مراعات « ستهء ضروريه » ، استعمال ادويهء لازمه جهت حفظ صحت و اشتغال به ساير امور مقويهء قوا و سازندهء اعضا حاصل مىشود .\r\nباب اول : مراعات ستهء ضروريّه ستهء ضروريّه ، شش امرى است كه مراعات آنها موجب حفظ صحت و اخلال در آنها مورث امراض است .\r\nفصل اول : تدبير هوا : هواى مطلوب ، بايد معتدل و دور از بوهاى بد و گرد و خاك باشد .\r\nفصل دوّم : تدبير خوردن و آشاميدن : اصول يك تغذيهء سالم ، هم در مراعات كميت و هم مراعات كيفيت و هم در نحوهء خوردن غذا و صرف آشاميدنىها است كه در چند امر خلاصه مىشوند .\r\nفصل سوّم : تدبير احتباس و استفراغ : طبع ، بايد لااقل يك دفعه و حد اكثر دو سه دفعه در شبانه روز عمل كند و زياده و كمتر از اين حدود ، مضرّ به بدن است و بايد علل آن را جستجو كرد و از آن پيشگيرى نمود .\r\nفصل چهارم : تدبير نوم و يقظه : حد اكثر خواب لازم ، هشت ساعت و حد اقل آن ، شش ساعت است كه جهت تجديد قوا و برحسب عادت شخص بايد مراعات شود .\r\nبنابراين ، پرخوابى و كم‌خوابى ، هر دو غير طبيعى هستند و بايد ريشه‌يابى و اصلاح شوند .\r\nفصل پنجم : تدبير حركت و سكون بدنى : هر نوع حركت زايد بر توان ، مضر قواى بدنى است و خشكى و تحليل رطوبات مىآورد ؛ چنانچه تن‌آسائى هم عوارض خود را از سستى بدن و اعصاب و سوءهاضمه ايجاد مىكند .\r\nفصل ششم : تدبير حركت و سكون نفسانى : اشتغال فكرى ، حزن و اندوه ، فرح و نشاط و ساير پديده‌هاى روانى ، همگى بايد به‌طور معتدل براى سلامت بدن به كار برده شوند و افراط و تفريط در استعمال آنها مرض‌آفرين است .\r\n\r\n","description":"","footnote":"","page_name":" 35 ","page_number":35},
  {"content":"\r\n\r\nباب دوّم : استعمال ادويهء لازمه جهت حفظ صحت ادويه‌يى هستند كه هريك معين فعلى از افعال طبيعت هستند و هرگاه ضعفى در قوه و يا فعلى از افعال طبيعت مشاهده شود ، استعمال اينها مىتواند يارىكنندهء طالب حفظ صحت باشد ؛ مثلا ادويه‌اى هستند كه خون را تلطيف مىكنند كه به سرعت به روح حيوانى استحاله شود و ضعف عمومى بدن را اصلاح كند .\r\nباب سوّم : اشتغال به ساير امور مقوّيهء قوا و سازندهء اعضا رياضت ( ورزش ) : ورزش‌هاى معتدله ، محلّل فضولات و ايجادكنندهء حرارت و در نتيجه ، تقويت‌كنندهء حرارت غريزى است .\r\nدلك ( مالش ) : مالش ، آثارى مانند ورزش دارد ؛ با اين تفاوت كه بيشتر جنبهء موضعى دارد تا عمومى .\r\nتدهين ( روغن‌مالى ) : هر نوع از روغن‌ها ، اثرى ويژه در تقويت قوا و اصلاح احوال بدن دارد .\r\nاستحمام : حمام رفتن به اعتدال ، تقويت‌كنندهء قواى بدنى و كمك‌كننده به تغذيهء بهتر اندامهاست .\r\nتفريح : سرور و نشاط ، موجب انبساط روح حيوانى و در نتيجه تقويت قواى بدنى است .\r\nبخش دوم : اعانت طبيعت در دفع موذىها موذىهاى درونى بدن ، همان اخلاط فاسده و رطوبات عفنه و تفاله‌هاى غذائيه است كه بايد با حفظ قاعدهء « الاخف فالاخف » ، طبيعت را بر دفع آنها يارى دهيم و تا ادويهء كم‌ضرر يا بىضرر هستند ، از مقيىءها و يا مسهلات مضرّ و يا سمى استفاده نبايد كرد كه عقلا و شرعا مذموم است . و بايد آنچه در معده است را به قىء و آنچه در روده‌ها است را به اسهال دفع كرد .\r\n\r\n","description":"","footnote":"","page_name":" 36 ","page_number":36},
  {"content":"\r\n\r\n\r\nشرح و نگارش روان رسالهء تسهيل العلاج\r\n\r\n","description":"","footnote":"","page_name":" 37 ","page_number":37},
  {"content":"\r\n . \r\n","description":"","footnote":"","page_name":" 38 ","page_number":38},
  {"content":"\r\n\r\nباسمه تعالى\r\n\r\nمدخل : طب ، چه و چرا . . . ؟\r\nانسان به‌عنوان برترين مواليد ثلاثة [ يعنى حيوانات ، گياهان و انسان‌ها 
  ] ، در راستاى انجام امورى كه در خلقت به وى محول شده نيارش به سلامت بدن بيشتر از حيوان است ؛ بلكه اساسا تكوّن بدن و بقاى آن تا مدت معلومه و معيّنه ، موقوف بر اعتدال مزاج و استواى تركيب است .\r\nحفظ صحت موجود بدن انسان ، چندان محتاج به دانستن طريقهء حافظهء صحت نمىباشد ؛ زيرا هر صاحب نفسى مجبور به جلب منافع و دفع مضارّ است چنان كه مىبينيم بعد از رسيدن انسان به سنّ فهم و درك ، در حال گرسنگى ، آنچه ملايم ذائقه‌اش باشد و گرسنگى او را رفع كند مىخورد و مايعاتى كه دافع عطش او باشد مىنوشد و هكذا ساير منافع را براساس نهاده‌ها سرشتى خود جلب مىكند و براى همين هم است كه صحت او غالبا برقرار است ؛ خصوصا اگر به سنّ كهولت نرسيده باشد . حالا چه بداند كه طريق حفظ صحت اينهاست و التفات ادراكى ارادى - غير از آن شعور غريزى - به آنها داشته باشد يا خير .\r\nدانشى كه متكفل تبيين علمى اصول حفظ صحت مىباشد ، « حفظ الصحة » نام دارد . « 1 »\r\nامّا استرداد صحت زايله ، محتاج به دانستن طريق برگرداندن آن است ؛ حتى صاحبان نفوس حيوانيه هم به تعليم الهى يا اكتساب از اشخاص نوع\r\n\r\n\r\n","description":"","footnote":"\r\n( 1 ) . رساله‌اى از مولف در اين دانش نگاشته شده كه در ضميمهء اين رساله ، به صورت نگارش يافته و ويرايش شده خواهد آمد . م .\r\n","page_name":" 39 ","page_number":39},
  {"content":"\r\n\r\nخودشان طريقهء لازم جهت اعادهء صحت خود را مجملا مىدانند ؛ چنان كه گربه ، درد سرش را با خوردن علف زايل مىكند و درد شكمش را به قىء ، تسكين مىبخشد . همچنين اكثر پرندگان ، خاصّه مرغان ساكن در سواحل دريا به خوردن آب دريا اسهال مىكنند يا به كمك منقارشان آب دريا را از راه دبر داخل بدن مىكنند تا رفع قولنج و درد شكم ايشان شود . و نيز مشاهده شده كه كلاغ سياه و سفيدى كه در دار المرز به « دار قاز » مشهور است با خوردن « مازو » كرم شكم خود را مىكشد .\r\nبنابراين ، انسان كه امراض وى - به سبب فراوانى خودشان و نيز به سبب لطافت بدن او و كثرت و تنوّع اغذيه و اشربه كه هريك عوارض ويژهء خود دارند - متنوع‌تر است ، نياز بيشترى به دانش استرداد صحت زايله دارد كه در آن دانش ، انواع امراض و اسباب و علاجات هريك تفصيلا مورد گفتگو قرار گيرد . دانستن اين امور و متعلقات آن و علم عملى كردن آنها را « طب » « 1 » و دانندهء علم و عمل را « طبيب » ناميده‌اند .\r\n\r\nمقدمه\r\nآنچه در اين رساله نگاشته مىشود ، يك دورهء « علم الامراض الامتلائيه » است كه به تفصيل از اسباب حدوث و عوارض و امراض تابعهء امتلاءات گوناگون و علاج آنها سخن مىگويد ؛ هم به اسباب ايجاد و تشديد و نيز عارضه آفرينىهاى اين امراض اشاره مىكند و هم طريقهء علاج آن‌ها را بعد از وقوع در آن‌ها مىآموزاند . بنابراين ، اين مختصر ، در عين سهولت و اجمالش جامع تفصيل است كه « قربة الى اللّه » نوشته شده تا سبب ابتلا به اين امراض را به آسانى معرفى كند و اقدام مقتضى جهت درمان آن‌ها را به توفيق و استعانت خداوند متعال ياد دهد .\r\n\r\n\r\n","description":"","footnote":"\r\n( 1 ) . مولف براساس ظاهر اين تعريف ، حفظ صحت را جزء دانش طب نمىداند ؛ امّا در رسالهء منظومى كه در كليات طب نگاشته‌اند ، طب را به نظرى و عملى تقسيم كرده و تصريح مىكند كه طب عملى بر دو قسمت است ؛ يكى علم حفظ صحت و يكى علم استرداد صحت زايله . م .\r\n","page_name":" 40 ","page_number":40},
  {"content":"\r\n\r\n\r\nبخش اول : چيستى امراض امتلائيه و اسباب كلى آنها\r\nامراض امتلائيه ، امراضى هستند كه سبب عروض و حدوثش ، پرى اجزاى بدن باشد .\r\nاسباب جميع امراض امتلائيه ، شش چيز است :\r\nچهار چيزش اخلاط چهارگانه ، يعنى خون ، صفراء سوداء و بلغم است .\r\nپنجم ، أبخره و رياحى است كه از آن چهار چيز يا غير آنها در بدن حاصل مىشود و در مجارى ، صعود يا نفوذ كرده يا در فضاهاى خالى بدن محتبس شود .\r\nششم ، فضول و زيادتى است كه از غذاها يا فضول يا رطوبات زائدهء آنها و از نوشيدنىها و ميوه‌ها و سوء ترتيب در خوردن و آشاميدن آن‌ها ، ابتدا در فضاها و اوعيهء بدن ، فورا يا به تدريج ايجاد مىشوند و از اجتماع و تراكم و عفونت‌هاى آنها ، كرم‌ها يا سنگ‌ها تولد مىيابد ، يا دردهاى باطنى ، اورام مختلف ، از جا دررفتگىها ، يا اجتماع آب‌ها و رطوبات در اوعيه و مواضع خاليه و غيرها حاصل مىشود .\r\nخلاصه ، به مقتضاى آنچه تحقيق و فحص شده ، جميع امتلاءات و زوايدى كه در ظاهر يا باطن بدن حاصل مىشود ، از اين شش چيز ، خارج نيست ؛ پس بر طبيب لازم است كه امراض امتلائيه را به ضد آنها دفع كند و آن پرى را از بدن اخراج نمايد تا بدن از آن پرى خالى شود و عوارض آن امتلا و پرى زايل شود .\r\n\r\n","description":"","footnote":"","page_name":" 41 ","page_number":41},
  {"content":"\r\n\r\n\r\nبخش دوّم : اسباب تفصيليه امراض امتلائيه\r\n\r\nباب اول : امتلاى معده ، سبب الاسباب جميع امراض امتلائيه است\r\nتوضيح اينكه امتلاى معده ، به معنى فساد اغذيه و فضولات [ يعنى پس‌مانده‌هاى غذايى 
  ] در معده ، سبب انواع امتلاءات مادى بدن مىشود كه هر يك از آنها مرضى را در بدن ايجاد مىكند ؛ بنابراين ، لازم است كه ابتدا اسباب موجبه بر فساد اغذيه و فضولات معدى را شرح دهيم و سپس انواع امراضى كه عارض بر امتلاى معده هستند و نحوهء سرايت امتلاى معده به ساير اعضا و ايجاد انواع امراض امتلائيه را تبيين كنيم .\r\n\r\nفصل اوّل : اسباب افساد اغذيه و فضولات در معده\r\nاسباب افساد اغذيه و فضولات معده ، يا داخليه هستند يا خارجيه ، كه در هرحال ، اسباب خارجيه ، محرّك فضول مخفى در بدن كه مستعد افساد هستند مىباشند ؛ زيرا تأثير فاعل ، بدون استعداد قابل ، از محالات است [ چنان تأثير كبريت بر آهن كه استعداد سوختن با كبريت را ندارد ، محال است 
  ] .\r\n\r\nاسباب داخليه\r\n؛ عمدهء آنها سوء تدبير در خوردن و آشاميدن و بدى جوهر\r\n\r\n","description":"","footnote":"","page_name":" 42 ","page_number":42},
  {"content":"\r\n\r\nغذا « 1 » و آب مشروب « 2 » است كه اينها هم برحسب عادات و قوت و ضعف قواى متصرفه در غذا ، كمال اختلاف را دارد كه به هيچ قسم قابل يك دسته‌بندى كلى و منظم نيست ؛ ولى ما به اغلب و اكثر آنها كه همواره اتفاق مىافتند اشاره مىكنيم :\r\nاول : پرنوشى و پرخورى .\r\nدوم : نياشاميدن نوشيدنى كه موجب گوارش غذا باشد .\r\nسوم : صرف نوشيدنىها در بين غذا خوردن يا بلافاصله بعد از غذا .\r\nچهارم : جمع نمودن غذاها با ميوه‌هاى مفسد « 3 » اغذيه .\r\nپنجم : جمع نمودن غذاهاى صرف با غذاهاى دوائيّه ؛ يعنى وارد ساختن ميوه‌ها و سبزىجات بر اغذيه . ناگفته نماند كه صرف ميوه و سبزىها باغذيه ، برحسب نوع مزاج‌ها و ميوه‌ها ، عوارض گوناگونى دارد : بعضى در هر معده‌اى مفسد است ؛ مثلا هلو ، شليل ، آلوچه ، هندوانه ، خيار ، خربزه و امثال آنها كه آن‌ها را اگر بر روى غذا صرف كنند ، در هر معده‌يى مفسد غذاست و اگر هم تفاوتى باشد برحسب قوت و ضعف حرارت معده يا برحسب قلت و كثرت و مقدار آنها و آشاميدن است . بعضى مصلح واقع مىشوند ؛ مثل انارين يا نارنگى و كاهو با سكنجبين و امثال آن ؛ خاصه در معده‌هاى حارّه .\r\nششم : تداخل اغذيه ؛ يعنى اينكه هنوز غذاى قبلى از معده پائين نرفته ،\r\n\r\n\r\n","description":"","footnote":"\r\n( 1 ) . مثل غذايى كه مانده شده و فاسد شده است و يا دير هضم است مثل تخم‌مرغ كه اگر وارد معدهء ضعيف شود ، هضم نمىشود و همانطور مىماند و فاسد مىشود . م .\r\n( 2 ) . آب بد جوهر ، مثل آب‌هاى معادن كه گنديده و بدبو هستند و لذا باعث فساد غذا در معده هستند . م .\r\n( 3 ) . برخى ميوه‌ها هستند كه زود هضم مىشوند - و البته غالبا چنين هستند - كه اگر اين‌ها را با اغذيهء دير هضم بخورند ، اين ميوه‌ها در معده زياد مىمانند و لذا فاسد مىشوند . و نيز گاهى هست كه معده‌يى پر حرارت باشد كه چنين معده‌يى ، ميوه‌هائى را كه لطيف هستند زود مىسوزاند و فاسد مىكند كه اين‌ها خود موجب افساد غذا هستند . م .\r\n","page_name":" 43 ","page_number":43},
  {"content":"\r\n\r\nغذاى بعدى را بر او وارد كنند . اين سوء تدبير ، در ايجاد فساد در معده ، نقشى اساسى دارد ؛ خواه اغذيه متداخله در لطافت و غلظت يكى باشند ؛ خواه متفاوت باشند ؛ منتهى اگر دومى لطيف و زود هضم باشد و در وسط هضم اولى وارد شود و برحسب جوهر هم شديد المنافات با غذاى اول نباشد ، فسادش كمتر است ؛ زيرا سرعت هضم دوّمى با كندى هضم اول متطابق مىشوند ؛ لذا انهضام آنها باهم تمام مىشود و باهم از معده خارج مىشوند .\r\nهفتم : جمع كردن اغذيهء متنافيه در جوهر ؛ مثلا غذاى اول شير برنج باشد و غذاى دوم ، نان و آبگوشت ترش يا اگر شيرين است با بادمجان ترشى [ و يا هر نوع ترشى ديگر آن را 
  ] ميل كنند كه ممكن نيست كه هضمش بدون فساد باشد ؛ امّا اگر نان و آبگوشت مثلا ، غذاى اول باشد و غذاى دوم ، نان و سكنجبين باشد ، احتمال عدم فساد دارد .\r\n\r\nاسباب خارجيّه ؛\r\nمانند حركات تند و سنگين بعد از خوردن غذا ، درنگ كردن در آفتاب گرم يا حمام گرم ، جماع در پرى شكم ، صبر بر گرسنگى كه باعث ريختن فضول - خصوصا صفرا كه رقيق‌ترين اخلاط و سريع‌ترين آن‌ها در حركت و ريزش است مىباشد ، بلكه خون به فرمودهء شيخ الرئيس يا سوداى غير طبيعى [ يعنى همان سوداى احتراقى كه شرح آن در توضيح مصطلاحات طبى در آخر كتاب مذكور است 
  ] - به معده مىشود و طول توقف در هواهاى با كدورت ، خاصه اگر كدورت آنها از أبخرهء بدكيفيت باشد ؛ مثل أبخرهء نىزارها و سايه‌هاى درختانى مثل انجير و گردو و مجاورت دبّاغ‌خانه‌ها و سلّاخ خانه‌ها [ يعنى كشتارگاه‌ها 
  ] و شوره‌زارها و استخرهاى داراى آب‌هاى متعفن و مزبله‌ها و امثال آن‌ها كه باعث خفگى قلب و فساد رطوبات و أبخره در تنور بدن [ يعنى قلب و سينه 
  ] است .\r\nنكته : تأثير اين اسباب خارجه در ابدان و اشخاص گوناگون ، مختلف است و برحسب عادات و استعدادهاى ابدان كه همان فضولات كامنهء مستعد افساد است ، فرق مىكند .\r\n\r\n","description":"","footnote":"","page_name":" 44 ","page_number":44},
  {"content":"\r\n\r\n\r\nفصل دوم : معرفى امراض معديّهء امتلائيّه\r\nاگر اتفاق افتادن اسباب فساد اغذيه و فضول در معده به‌طور گاهگاهى باشد ، غالبا طبيعت توان اصلاح مفاسد آن را دارد ؛ امّا اگر اين سوء هضم به طور مكرر اتفاق بيفتد ، طبيعت نمىتواند بدون تدابير مخصوصه ، مفاسد آن را اصلاح كند لذا بيماريهاى گوناگونى در معده مانند تهوع و قىءهاى صفراوى و بلغمى و زلق المعده و هيضه و نفخه و درد شكم ايجاد مىكند كه سبب بسيارى از آنها همان تخمه - يعنى هضم نشدن غذا - مىباشد كه در معده‌هاى قوى الحرارة ، ايجاد دخانيت غذا و در معده‌هاى ضعيف الحرارة ، ايجاد حموضت و ترشى و بدگوارى مىكند .\r\n\r\nفصل سوّم : معرفى انواع ديگر امراض مترتب بر امتلاى معده\r\nريزش فضولات و اغذيهء فاسده از معده به روده‌ها باعث زلق الامعاء ، خلفه ، زحير ، قولنج‌هاى ريحى و ثفلى ، ايلاوس ، بواسير و . . . مىشود . و اگر عفونتى در آن فضول پيدا شود ، انواع كرمهاى كوچك و بزرگ را ايجاد مىكند .\r\nو اگر به اعضاى مجاور مثل قطن - كه كمرگاه گويند - ، عجز ، مفاصل و اطراف [ بدن ، يعنى دست‌ها و پاها 
  ] ترشح كند و بريزد ، دردهاى كمر و پشت ايجاد مىكند و كم‌كم در اثر سوء تدبير ، به مفصل ورك منتقل مىشود و از آنجا اگر نزول به عرق النسا كند ، اسباب فساد خون آن مواضع مىشود و عرق النسا و دردها ورمى و غير ورمى زانو ايجاد مىكند و بيمار را زمين‌گير مىكند . و اگر از اين اعضا به مفصل قدم و ابهام [ يعنى شصت پا 
  ] بريزد ، نقرس ورمى يا بدون ورم ايجاد مىكند و باعث فساد انگشتان پاها مىشود يا در اثر سوء تدبير ، به داخس و سقاقلوس مىانجامد . گاهى هم از همان معده و امعاء به بيضه‌ها منتقل مىشود و باعث ورم آن اعضاء مىشود .\r\n\r\n","description":"","footnote":"","page_name":" 45 ","page_number":45},
  {"content":"\r\n\r\nهرگاه تنقيهء لازمهء تامه را ننمايند كه عفونت حاصله در معده و امعاء به اخلاط سرايت كند ، ياقوتهاى معده و امعاء نيرومند باشد و حرارت هاضمه هم شدت داشته باشد كه مانع بروز مفاسد در معده و امعاء شود يا فضولش به اعضاى مجاور نريزد ، در اينجا هاضمه ، تمام فضولات رديه و اغذيهء فاسده را هضم نموده و شيرهء فاسدى توليد مىكند كه وقتى به جهت ضرورت تغذيهء اعضا به كبد برود ، در اين صورت است كه خون بد و ساير اخلاط بد توليد مىكند و نفوذ به رگ‌ها و اعضاى بدن مىكند كه در اين حال : در صورتى كه طبيعت و قوهء دافعهء اعضا ، قويه باشد ، فضول اخلاط را به زير پوست مىفرستد و انواع امراض پوستى چون آبله و حصبه و جرب و دمل‌ها و . . . توليد مىكند ؛ امّا اگر توجه به مفاصل كند ، انواع امراض مفصليه احداث مىكند .\r\nخلاصه به هر عضوى كه اين خون و اخلاط كه در تمام بدن هم جارى هستند وقتى برود ، باعث ضعف آنها مىشود : وقتى به كبد برود ، به تضعيف قواى كبدى منجرّ شود و سوء القنيه و استسقاء لحمى ايجاد مىكند . و اگر آن اخلاط يا أبخره‌اش متوجه دماغ شود ، پريشانى حواس و اختلاط عقل و ماليخوليا و ساير امراض مغزى را ايجاد مىكند و سهل‌ترين مفاسد صعود اين فضولات يا ابخره‌اش ، بروز زكام است كه « ام الامراض » مىباشد . و يا در اثر صعود مواد و ابخرهء كثيف به دماغ ، سرسام به عرف عام - بدون ورم أغشيه - پديد مىآيد . و اگر پرده‌هاى دماغ يا جوهر مخ را متورم كند ، سرسام به عرف خاص است - يعنى ورم پرده‌ها يا خود مغز - كه علاجش بسيار دشوار است . و نيز اگر اين فضول ، باعث غليان خون و صعود آن به بالاى بدن و سر شود ، سكتهء خونى يا خون‌دماغى شديد عارض مىشود .\r\nاز ديگرى عوارض امتلاى معده ، تب‌هاى گوناگون مىباشد :\r\nاگر در حال امتلاى معده از فضول و اغذيهء فاسده ، حرارت غريبه در آنها اثر كند و عفونتى در رطوبات و فضولش احداث كند يا در اثر عوامل ديگر\r\n\r\n","description":"","footnote":"","page_name":" 46 ","page_number":46},
  {"content":"\r\n\r\nمتعفن شوند ، در صورتى كه عفونتشان از راه شرائين به قلب سرايت كند ، باعث تب مىشود كه اگر با اخراج ماده و تدابير جزئيه در يك روز و دو روز ، آن تب زايل شد ، آن را « تب يوميهء امتلائيه » « 1 » ناميده‌اند .\r\nامّا اگر آن فضول ، استعداد قبول عفونتشان بيشتر باشد ، در همان معده و امعاء متعفن شده و انواع تب‌هاى نائبه و دائره بروز مىكند : اگر صفراويتش غالب باشد - يعنى همان صفراى متولده در معده كه مرّه يا محّى و غيره است - ، باعث « نوبهء غبّ » مىشود . و اگر بلغم متولده در معده متعفن شود ، نوبه‌اش به‌طور « مواظبه » مىآيد . و اگر مادهء عفنه از صفرا و بلغم تركيب يافته باشد ، به صورت « شطر الغب » ، هرروزه مىآيد . [ كه شرح هريك از اين‌ها به‌طور مفصل در علاج آن‌ها ذكر خواهد شد 
  ] .\r\nنكته : از ديگر علل حميات نائبه و دائره ، آن است كه عفونت آن فضول ، از اخلاط اربعهء متولده در كبد كه در افضيهء گوناگون بدن چون كبد ، طحال ، كيسه صفراء ، مفاصل ، دماغ و ساير اوعيه و افضيه مىباشند ، حاصل شده باشد .\r\nامّا اگر عفونت ، از خارج عروق به داخل عروق سرايت كند - چه بىواسطه سرايت كند و يا ابتدا اخلاط و رطوبات خارجه از عروق را در مستوقد خود ، خصوصا كبد ، متعفن گرداند و سپس به اخلاط محصوره در عروق سرايت كند - و تعفن خلطى در درون عروق ايجاد شود ، انواع تب‌هاى لازمه چون غب لازم ، محرقه ، مطبقه و غيره ايجاد مىكند كه در صورت امتلاى عروق از فضول فاسده ، تبى طولانى و دير علاج و سخت ايجاد خواهد شد و بسيار مىشود كه\r\n\r\n\r\n","description":"","footnote":"\r\n( 1 ) . اگرچه اسباب « تب يوميه » بسيار است و در كتب مبسوطه ، تا بيست و چهار و بيشتر مسطور است ، ولى اگر با نظر دقيق ملاحظه شود ، سبب سابق يا و اصل اكثر آنها همان امتلاء مىباشد ؛ حتى « تب جوعيه » و « عطشيه » كه از نرسيدن آب و غذا ايجاد مىشوند هم از نوعى امتلاء - كه احتداد يعنى تيزى ابخره و فضول مستعده بر تبخير مىباشد - حادث مىشود و گرنه با فقدان أبخرهء حادث از امتلاءات ، بايد حرارت ساده كه هيچ ماده‌يى با آن نيست ، متشبث به عضو شود و « تب دق » بروز كند نه تب يومى .\r\n","page_name":" 47 ","page_number":47},
  {"content":"\r\n\r\nبهبودى تمام حاصل نشود .\r\nبالاخره ، اگر اين فضول باعث غليان خون شوند ، تب غليانى ايجاد مىكنند .\r\n\r\nباب دوم : امتلاى دماغيّهء حاصل از امتلاى معده ، سبب فرعى بسيارى از امراض امتلائيه است\r\nهمانطور كه قبلا گفته شد ، امتلاى دماغ ، از امراضى است كه گاهى مستقيما - در اثر صعود أبخره از معده به دماغ - ايجاد مىشود و گاهى در اثر اخلاط و فضولات رديّه و ابخرهء كثيفهء موجود در خون كه خود از امتلاى معده حاصل شده‌اند و به دماغ مىرسند ، ايجاد مىشود .\r\nاگر اين موادى كه باعث امتلاى مغز شده‌اند از مغز ريزش كنند ، در هر عضوى كه بريزند ، انواع امراض نزله‌يى را در آن عضو ايجاد مىكنند : اگر به نخاع و اعصاب ريزد ، فالج و استرخاء يا تشنج يا لقوه يا رعشه احداث مىكند ؛ اگر به اعضاى مجاور ريزد ، امراض گوناگون در چشم و گوش و گلو ايجاد مىكند ؛ اگر به اجزاى سينه و ريه و پرده‌هاى آلات تنفس متوجه شود ، امراض آن اعضا چون ورم ، احتقان مدّه ، سلّ ، سرفه‌هاى مزمنه و اقسام ذات الجنب بروز مىكند ؛ اگر به بحران انتقالى متوجه خارج شود ، اقسام بثور و دمل‌ها و خراجات بروز مىكند . و خلاصه ، انواع امراض گوارشى و مفصلى و عصبى و پوستى و تفرق اتصالات و . . . همگى مىتوانند از عوارض نزله‌هاى حاصل از امتلاى دماغ - كه خود از امتلاى معده توليد شده است - باشد .\r\n\r\n","description":"","footnote":"","page_name":" 48 ","page_number":48},
  {"content":"\r\n\r\n\r\nبخش سوّم : علائم امراض امتلائيّه\r\n\r\nمقدمه : علامات أمزجهء جبلّيّه ؛\r\n« 1 » مزاج جبلّىّ ، يعنى در ابتداى تكون ، اين انسان بر چه مزاجى خلق شده است . جهت اين مقصود ، ده گونه استدلال و علامت وجود دارد :\r\n\r\nاول : ملمس .\r\nاگر بدون اسباب موجبه بر نرمى يا زبرى - چون هواهاى مرطوب و خشك و . . . - ، پوست ظاهر بدن كسى نرم‌تر از پوست معتدله باشد ، دليل رطوبت مزاج است . و اگر خشك‌تر باشد ، دليل يبوست مزاج است .\r\nهمچنين اگر پوست كسى گرم‌تر از پوست معتدل باشد و با نرمى هم لمس شود ، مزاجش گرم و تر است و اگر با خشونت و زبرى و سفتى باشد ، گرم و خشك و اگر سردتر از معتدل و با نرمى حس شود ، سرد و تر و اگر با خشونت و سفتى حس شود ، سرد و خشك است .\r\n\r\nدوم : ميزان گوشت و پى و چربى « 2 » :\r\nاگر گوشت بدن ، زياد و لخت باشد ، دليل\r\n\r\n\r\n","description":"","footnote":"\r\n( 1 ) . گرچه وجود اين بحث در اينجا در به دو نظر ، بىربط مىنماياند ؛ امّا از آنجا كه هر امتلائى ايجاد يك مزاج مرضىّ در بدن مىكند كه شناخت و پى بردن به آنكه بفهميم آيا امتلايى حادث شده و مزاج مرضىّ ايجاد نموده يا خير ، نياز به آگاهى از مزاج جبليّه است و نيز ، مولّف در مباحث علاج‌ها ، مكرر مىگويد كه اگر فلان مزاج را داشت يا فلان خلط بر بيمار غالب بود ، اين كار را بكنند و اين امر ، پيش آگاهى خواننده در علائم مزاج‌ها را مىطلبد زيرا علائم امزجهء عارضيه هم تا حدودى همين‌ها است ، بنابراين ، اين مقدمه ، بحثى به جا و مفيد خواهد بود . م .\r\n( 2 ) . فرق پى و چربى آن است كه پى ، سفتى آن بيشتر است و چربى در اينجا نوعى پى لخت است . م .\r\n","page_name":" 49 ","page_number":49},
  {"content":"\r\n\r\nحرارت و رطوبت است . و در صورت سفتى گوشت‌ها ، دليل حرارت و رطوبت كمتر است . اگر پى زياد باشد ، دليل برودت و يبوست است و اگر چربى زياد باشد ، دليل برودت و رطوبت است .\r\n\r\nسوّم : گونهء موها .\r\nكثرت ، سياهى و پيچيدگى موها كه از وفور بخار دخانى است ، علامت حرارت و يبوست است ؛ كمى و زردى و ساير الوان و نرمى و راستى موها ، دليل كمى بخار دخانى و برودت مزاج است ؛ چنان كه در پيران كه مزاجشان سرد و خشك است ، مويشان سفيد مىشود .\r\n\r\nچهارم : رنگ بدن .\r\nسفيدى رنگ ، خصوصا اگر بدون سرخى باشد ، دليل غلبهء برودت و اگر با قرمزى باشد ، دليل اعتدال است . و زردى ، دليل غلبهء صفرا و تيرگى ، دليل غلبهء سوداويت و سربيّت ، دليل غلبهء بلغميت است .\r\nنكته : استدلال از اين رنگها ، تنها در اقاليم نسبتا معتدله ، يعنى اقليم دوم تا ششم ، مفيد است ؛ چرا كه در اقليم اول كه حوالى خط استوا تا تحت مدار انقلاب شتوى - كه مدار جدى باشد - است ، همگى تيره‌رنگ هستند و رنگشان تا حدود سياهى زغال هم مىرسد و همچنين ساكنان اقليم هفتم كه تا حدود قطب شمال است ، همگى از گچ هم سفيدتر هستند ؛ بنابراين شكى نيست كه سكّان بيابان‌هاى سودان ، امزجهء محترقه [ يعنى با غلبهء سوداى محترقه 
  ] و سكان اقليم هفتم ، امزجهء فجّه [ يعنى با غلبهء بلغم خام 
  ] دارند و ديگر ابهامى و تنوعى در مزاج آن‌ها نيست كه نياز به علامت رنگ شود .\r\n\r\nپنجم : هيأت اعضاء .\r\nپهنى سينه و بزرگى دست و پاها و كلفتى و بزرگى رگ‌ها و نبض عظيم و نبض قوى و بزرگى ماهيچه‌ها و مفاصل و قوت حركت آنها ، دليل حرارت است . و برخلافش ، تنگى سينه و ريز بودن رگ‌ها و غيره ، دليل برودت است .\r\n\r\nششم : ميزان انفعال اعضاء .\r\nاگر ميزان قبول كيفيات توسط اعضاء زياد باشد ، مثلا بدون اسباب گرمى - از تابش آفتاب و آتش يا حركات تند و سنگين -\r\n\r\n","description":"","footnote":"","page_name":" 50 ","page_number":50},
  {"content":"\r\n\r\nاعضاى بدن زود گرم شوند ، دليل حرارت است و اگر زود سرد شوند ، دليل برودت است .\r\n\r\nهفتم : ميزان خواب .\r\nپرخوابى ، علامت برودت و رطوبت است ؛ خصوصا برودت و رطوبت دماغ . و كم‌خوابى ، دليل حرارت و خشكى ؛ است خصوصا حرارت و خشكى دماغ و اعتدال هر دو ، از اعتدال مزاج حكايت مىكند ؛ خصوصا از اعتدال دماغ .\r\n\r\nهشتم : گونهء افعال .\r\nهرگاه افعال بدن ، قوى و سريع باشد ، علامت حرارت است . و اضدادش ، علامت برودت است ؛ مثلا زود دندان درآوردن و نيز زود رشد كردن و همچنين سرعت رشد مو و سرعت حركات و . . .\r\n\r\nنهم : نحوهء دفع فضولات .\r\nاگر دفع بول ، براز ، منى و خون حيض همراه با سرعت باشد ، دليل حرارت است ؛ خصوصا اگر با تيزى و سوزش دفع شوند و بالاخص اگر با بوى شديده و تند باشد . و خلاف امور مذكوره ، علامت برودت است .\r\n\r\nدهم : امور نفسانيه ؛\r\nمثلا سرعت غضب و اقدام بر امور ترسناك و نترسيدن و حسن ظن و اميد انجام امور مشكله و قساوت قلب و امثال آنها ، دليل حرارت است . و اضدادش ، مانند ترس ، بزدلى ، سرعت انفعال و امثال آنها ، دليل برودت و رطوبت است .\r\nنكته : اين دلايل ، اغلبى و اكثرى است و قابل تخلف مىباشد ؛ چنان‌كه بسيار ديده شده كه كسى كثرت ترس داشته اما در اثر اخراج خون از بدن او با فصد يا حجامت ، ترس او از بين رفته است ؛ پس اين ترس را نمىتوان داراى منشأ مزاجى دانست « 1 » خلاصه ، اين احكام ، تخلف‌پذيرند ؛ بلكه اسباب تخلفش بسيار است كه در اين مختصر ، جاى نگارش تفصيلات آن نمىباشد .\r\n\r\n\r\n","description":"","footnote":"\r\n( 1 ) . مگر بگوئيم كه سوداويت خون مثلا ، باعث ترس بوده است و به اخراج خون سوداوى باعث ترس ، ترس هم زايل شده است .\r\n","page_name":" 51 ","page_number":51},
  {"content":"\r\n\r\n\r\nفصل اول : علائم امتلاى معده و امعاء\r\nقىء ، تهوع ، تلخى يا ترشى دهن - كه تلخى علامت امتلاى صفراوى و ترشى ، علامت امتلاى بلغمى است - ، زلق المعده ، نفخ ، بىاشتهائى و درد معده ، از علائم انواع امتلاءات معدى است . و اسهال و پيچ شكم و دفع غذاى هضم نيافته ، درد روده‌ها و وجود كرم در مدفوع ، از علائم انواع امتلاءات معائى است . و هيضه ، از علائم امتلاى معده و امعاء هر دو است .\r\n\r\nفصل دوم : علائم امتلاى دماغ\r\nاگر امتلائى در چشم و گوش نباشد ، علائمى چون رطوبات نازله از منافذ و مجارى - يعنى سوراخ‌هاى گوش ، بينى ، چشم و بيخ گلو - و نيز سنگينى و درد و سرگيجه ، علامت امتلاى دماغ هستند كه اگر ماده‌اش به چشم بريزد ، با توجه به علائمى كه در امتلاى چشم خواهد آمد ، نوع ماده‌اش را مىتوان تشخيص داد .\r\n\r\nفصل سوم : علائم امتلاى چشم\r\nاگر علائم امتلاى سر ، با رمص زياد در چشم و آب‌ريزش چشم و چسبيدگى پلك‌ها در خواب باشد ، دليل امتلاى خود چشم است و از رنگ سفيده و پلك‌ها معلوم مىشود كه از چه خلط است : اگر قرمزى باشد ، دليل غلبه و امتلاى خون است . اگر زردى باشد ، دليل امتلاى صفرا است . اگر سفيدى و با انتفاخ - يعنى پف كردن - باشد ، دليل امتلاى بلغمى است . و اگر با تيرگى و خشكى باشد ، دليل سوداء است .\r\n\r\n","description":"","footnote":"","page_name":" 52 ","page_number":52},
  {"content":"\r\n\r\n\r\nفصل چهارم : علائم امراض امتلائيهء نزله‌اى\r\nاگر مادهء موجدهء امتلاى سر ريزش كند ، امراض گوناگونى برحسب محل توجه يا ريزش نزله ايجاد مىكند :\r\nهرگاه با سنگينى سر ، خارش در گوش و آوازهاى پريدن زنبور و مگس يا صوت طبل در گوش باشد و چركش زايد بر حالت عادى باشد ، دليل امتلا و توجه « 1 » ماده به گوش است .\r\nهرگاه امتلاى سر ، با تنگى سينه و نفس زدن زايد بر حالت عادى در حركت و خارش و سوزش اندرون قصبهء ريه باشد ، دليل بر توجه ماده به ريه و اعضاى سينه مىباشد .\r\nهرگاه در صورت امتلاى سر ، خدر [ يعنى سستى اندام‌ها و بىحسى آن‌ها 
  ] يا سستى و خواب رفتن در اعضاى پشت - مانند پس سر - و گردن و بازوها تا گمرگاه و پاها باشد ، دليل توجه ماده به نخاع و اعصاب است و احتمال مىرود كه استرخاء و فلج يا تشنج يا حدوث امراض در خود دماغ يا اعضاى مجاورش از قبيل صرع ، لقوه ، سكته ، رعشه يا خلل در حواس ، از اختلاط عقل و رعونت و ماليخوليا - برحسب تقاضاى ماده و استعداد قبول - عارض شود ؛ يا با ردّ كردن ماده به اعضاى مجاوره يا بعيده يا خادم‌هاى دماغ - كه اعصاب باشند - عوارضش را بنماياند .\r\n\r\n\r\n","description":"","footnote":"\r\n( 1 ) . اگر اين عوارض بدون درد باشد ، صرف توجه ماده است ؛ امّا اگر درد ، اورام يا عوارض ديگر بروز كند ، علامت ريزش ماده به عضو و محتاج علاج است ؛ بنابراين ، توجه و ريزش ، دو درجه از نزله مىباشد كه هريك علائمى دارند و اولى ، ساده‌تر و زود علاج‌تر مىباشد و در صورت تهاون در علاج توجه ، به ريزش مىانجامد كه اگر در علاج ريزش كوتاهى شود ، باعث مفاسد است ؛ مثلا سردردى كه دائمى است يا بعد از حمام يا حركات تند و سنگين و خصوصا متمايل به پيشانى ايجاد مىشود ، اگر معالجه نشود ، يكى از مفاسدش خونريزى از بينى است ؛ خصوصا اگر در حين بروز سردرد ، خارش و سوزشى در پيشانى و بالاتر از آن در درون باشد و جلوى وقوع خونريزى از بينى را با فصد و اصلاح آن ننمايند .\r\n","page_name":" 53 ","page_number":53},
  {"content":"\r\n\r\nهرگاه آن نزلات ، به جانب معده و كبد و اعضاى غذا و آلات هضم و نضج و امعاء توجه نمايند ، مفاسد هضم ، درد معدهء نزلى ، خلفه ، زلق الامعاء ، سدد مجارى ماساريقا و رگ‌هاى داخلهء كبد و مجارى كليه و طحال و رگ‌هاى واقع در ميان آنها حادث مىشود كه علائم هريك از اين قرار است :\r\nعلامات خلفهء نزلى اين است كه بعد از بيدار شدن از خواب - خصوصا صبح‌ها - چند دفعه مادهء فاسد از شكم دفع مىشود و بعد مىآرام مىگيرد تا صبح ديگر يا بيدارى از خواب ديگر .\r\nعلامت سدّهء ماساريقا ، عمل كردن شكم به اخراج مواد فاسد است بدون تمام شدن هضم معدىّ و رودىّ .\r\nعلامت سدهء عروق داخلهء كبد : اگر از سمت مقعر باشد ، همان عمل كردن شكم به‌طور خلفه و فساد و سبز بودن رنگ مدفوع است ، چنان‌كه غالبا در اطفال چنين است و مدفوعشان سبز است . امّا اگر سدّه در سمت محدب باشد ، علامتش رقت و قلت بول و تهبّج - برآمدگى - در زير چشم و پشت چشم است .\r\nعلامت سدهء مجارى كليه ، همان قلّت و رقت بول است با سنگينى كمرگاه و تمدد و درد آن موضع .\r\nعلامت سدهء طحال : اگر سده در مجارى ريختن سودا به فم معده باشد ، سقوط شهوت و عدم احساس به گرسنگى و سنگينى موضع طحال و سفتى و سختى در محاذات اضلاع زور - يعنى كوردنده‌هاى پنج‌گانه‌يى كه كوتاه‌تر از بقيه هستند - در طرف چپ تا محاذى ناف مىباشد . امّا اگر سدّه در عروق و مجارى جاذبه از كبد باشد ، سنگينى طرف راست محاذى دنده‌هاى طرف چپ و تيرگى رنگ بدن و عروض نفخه و قراقر در آن سمت است و بسا كه بول ، به رنگ سياهى درآيد و بوى ترشى دهد . و بالجمله ، عوارض غلبهء سودا بروز مىنمايد .\r\nنكته : بسا مىشود كه عروض اين سدّه‌ها ، بدون نزلات از قسمت‌هاى بالاى\r\n\r\n","description":"","footnote":"","page_name":" 54 ","page_number":54},
  {"content":"\r\n\r\nبدن مىشود ؛ بلكه از امتلاءات معدى و رودىّ و خوردن اغذيهء غليظهء مسدّده عارض مىشود .\r\nاز عوارضى كه بر سده‌ها مترتب مىشود ، اورام گوناگون اعضاى ظاهره و باطنه است كه در اثر فرو رفتن فضول محتسبهء پشت سدّه در منافذ عضو و در نتيجه ازدياد حجم آن ايجاد مىشود :\r\nاگر ورم در اعضاى ظاهره باشد ، قابل روئيت است و علامتى نمىخواهد و با ادراك بينايى و لمسى ، اقسامش هم معلوم مىشود كه مادهء نفوذ كرده ، خون است يا صفراء يا بلغم يا سودا يا رياح « 1 » غليظه يا رطوبت يا آب است ؛ مانند استسقاء زقى و قيلة الماء كه آبى در آن فضا جمع شده است . « 2 »\r\nاگر ورم در اعضاى باطنه باشد و ماده‌اش رياح و آب نباشد ، علامتش درد آن موضع است و اگر در عضوى بدون حس « 3 » باشد ، علامتش تمدد يا سوزش يا احساس ثقل در آن موضع است . و اگر موضعش داراى عصب و حس يا خود عصب باشد ، علامتش زيادتى درد و تمدد و پريشانى حواس است . و اگر در احشاء باشد ، علامتش انتفاخ شكم و قراقر زياد و سوء استمراء - يعنى بدهضمى - مىباشد . و اگر ورم در اعضاى باطنى به حد انفجار « 4 » رسيده باشد ،\r\n\r\n\r\n","description":"","footnote":"\r\n( 1 ) . علامت اينكه ورمى در ظاهر بدن ، ريحيه است ، تهبّج است ؛ يعنى در هنگام فشردن ، موضعش فرو نمىماند . و موضع ورم ، سبك است و معمولا در اعضاى سخيفه چون پلك چشم پديد مىآيد .\r\n( 2 ) . اين اجتماع آب و رطوبات در فضاها را نمىتوان ورم اصطلاحى ناميد ؛ ولى بر حسب ظاهر ، برآمده و هويدا مانند ورم هستند .\r\n( 3 ) . برخى اعضاى باطنى هستند كه حسى نيستند مانند كليه‌ها و يا كبد كه در اين‌ها چون اخلاط تيز و گزنده زياد است ، اگر حس‌دار بودند ، موجب آزار انسان بودند و حكمت خدا تعلق گرفته كه حس در آن‌ها نباشد تا تشويش خاطر نيافرينند . و البته هريك داراى غشايى هستند كه حس دارد تا در صورت وجود ورمى و يا مرضى در آن‌ها متورم شوند و بر حجم آن‌ها افزوده شود و غشاء از درد آن‌ها به درد آيد و بيمار به وجود مرض پى برد و در پى چاره برآيد . م .\r\n( 4 ) . علامت انفجار اين است كه در قرب انفجار ، عوارض ورم ، شدت به هم مىرسانند و -\r\n","page_name":" 55 ","page_number":55},
  {"content":"\r\n\r\nبرحسب مجرائى كه چرك و مدّه و صديدش از آن بيرون مىآيد - مثلا در بول بيرون مىآيد يا سرفه ، يا مدفوع يا از گوش يا . . . - مىتوان موضع آن را تشخيص داد ؛ بلكه علائمى وجود دارد كه به شكل دقيق‌تر نوع ورم را هم مىتوان تشخيص داد : اورام حادثه از مواد حاره [ يعنى خون و صفراء 
  ] ، در درد ، سوزش ، تمدّد و تب دائمى شريكند و تفاوت در صفرا ، سوزش و كمى تمدد است و در خون ، نبودن سوزش و زياد بودن تمدد مىباشد . اورام حادثه از مواد بارده : اگر از سودا باشند ، سنگينى و تمدد و سفتى از نشان اوست و اگر بلغمى يا رطوبى باشند ، وجود سستى ، از علائم آن‌ها مىباشد و بعضا در اورام حادثه از بلغم صالح و سوداى محترقهء از صفرا ، تب لازمهء خفيفى هم وجود دارد .\r\nامّا اورام باطنيه‌اى كه ريحيه هستند - يعنى بادهاى غليظه در اعضاى باطنى بدن ايجاد ورم كرده‌اند - علامتشان تمدد و خفر موضع و احساس به چيزى كه گويا فرو مىرود در موضع و حركات اختلاجيّه - يعنى لرزان - و اگر در شكم باشد ، عروض قراقر و استماع صداى طبل در زدن دست است ؛ چنان‌كه در استسقاى طبلى مسموع شده است .\r\nاز ديگر عوارض سدّه‌ها اين است كه در صورتى كه مانع ترويح - يعنى رسيدن هوا به عضو - شوند چنان كه غالبا چنين است تب‌هاى لازمه و نائبه ايجاد مىكنند كه بدون گشودن آن سدد ، تب‌هاى عارض شده رفع نمىشوند .\r\n\r\nفصل پنجم : علائم امراض امتلائيهء تفرق اتصاليه\r\n\r\nقسمت اول : تفرق اتصالات ظاهريه :\r\nآنچه از تفرق اتصالات كه در اعضاى ظاهر باشد ، بروز بثور و دمل‌ها و خراجات حادثه در پوست و گوشت‌هاى زير پوست مىباشد كه اتصال طبيعى را متفرق مىكند و انواع گوناگونى دارند و در\r\n\r\n\r\n","description":"","footnote":"\r\n- در حين انفجار ، سرما و قشعريره و لرز عارض مىشود و بعد از انفجار ، عوارضش خفت مىيابد .\r\n","page_name":" 56 ","page_number":56},
  {"content":"\r\n\r\nبحث امتلاءات نزله‌اى ، از برخى از آنها كه از نزلات دماغيه ايجاد مىشوند سخن گفته شد و اكنون به تفصيل ، از علامات انواع اين تفرق اتصالات ظاهريّه برحسب شكل و مادهء آنها بحث مىشود :\r\nآنچه از اين تفرق اتصلات ظاهريه كه دانه‌اش ريزه باشد ؛ خواه يكى باشد يا خواه متعدد و خواه در جميع بدن باشد ؛ يا در يك موضع ، آن را « بثره » و جمع آن را « بثور » مىنامند . آنچه بزرگ‌تر باشد - تا مقدار يك گردو - خصوصا اگر صنوبرى شكل باشد ، مسمى به « دمل » و جمع آن را « دماميل » مىنامند و هرچه از گردو بزرگتر و به اشكال مختلفه باشد ، مسمى به « خراج » و جمع آن را « خراجات » مىنامند . هرچه دو پوسته باشد ، آن را « دبيله » مىنامند . امّا بر حسب ماده ، هرچه بروز آن‌ها با سوزش و التهاب و درد ناخس است ، غالب ماده‌اش صفراست و هرچه تمدد و كشيدگى و درد بدون سوزش بر آن غالب است ، ماده‌اش خون است يا لااقلّ خون آن غالب است . و هرچه دردى ندارد يا دردش اندك است و سفيدى رنگ و سستى دارد ، ماده‌اش بلغم است يا بلغميت آن غالب است . و اگر سفت و سخت و خالى از درد باشد ، ماده‌اش سودا است .\r\nخلاصه ، تفاوت در اقسام أورام بسيار است و برحسب احتراقات « 1 » و تركيبات « 2 » ، اشكال گوناگونى از اورام و بثورات هويدا مىشود كه هريك امراض متفاوتى در شدت و ضعف دارند .\r\nتبصره : اطباء ، تفرق اتصالات ظاهريه را ده نوع نموده‌اند : چهار نوعش را\r\n\r\n\r\n","description":"","footnote":"\r\n( 1 ) . منظور در سوداى محترقه است كه برحسب اينكه چه خلطى سوخته باشد تا سوداء حاصل شده باشد ، نوعى خاص از ماده است - چنان‌چه در مباحث اخلاط در كتب طبى از سوداى محترقه بحث شده و در فهرست اصطلاحات اين كتاب هم وجود دارد - و در نتيجه نوعى خاص از ورم هم ايجاد مىكند . م .\r\n( 2 ) . منظور اين است كه اگر مادهء ورم از تركيب دو يا چند خلط از اخلاط چهارگانه باهم يا با رطوبات ديگر بدن باشد ، انواع گوناگونى از ماده برحسب تعداد مواد تركيبى - كه البته هريك از اخلاط چهارگانه خود چندين قسم دارند - اورام مختلفى ايجاد مىشود . م .\r\n","page_name":" 57 ","page_number":57},
  {"content":"\r\n\r\nبثور و شش نوع را اورام ناميده‌اند به اين نحو كه : جمره ، نفاخات ، جاورسيه و غله را از بثور و فلغمونى ، حمره ، ماشراء ، شرى ، خراج و طاعون را از اورام شمرده‌اند ؛ امّا اگر دقت كنيم خلافش معلوم مىشود و به‌عنوان مثال ، جمره ، كمتر اتفاق مىافتد كه بثره باشد .\r\n\r\nقسمت دوم : تفرق اتصالات باطنيه :\r\nآنچه از تفرق اتصالات كه در باطن باشد ، توسط علائم ويژهء هريك قابل تشخيص است :\r\nاگر در عصب باشد و عرضا قطع شده باشد ، بىحسى و بىحركتى اعضاى پائين‌تر از آن عصب ، علامت آن است . اگر در اغشيه است ، خروج رطوبات يا رياح يا اعضا از آن مواضع ، علامت آن است ؛ مثلا در فتق ، روده « 1 » از موضع فتق خارج مىشود .\r\nدر اين مختصر ، به همين قد از ذكر علامات اقتصار نموده و براى تذكره و اطلاع به سهولت ، كافى مىدانيم .\r\n\r\n\r\n","description":"","footnote":"\r\n( 1 ) . گاهى افتادن رودهء اعور - رودهء چهارم - در كيسهء بيضه ، توليد فتق مىكند و اكثر موارد ، علت فتق همين است . مفرّح القلوب ، تأليف حكيم ارزانى ، بحث تشريح رودهء اعور . م .\r\n","page_name":" 58 ","page_number":58},
  {"content":"\r\n\r\n\r\nبخش چهارم : معالجات امراض امتلائيه\r\nاز آنجا كه امراض گوناگونى از امتلاءات معدى و معائى شروع مىشود و مضمون حديث رساى « المعدة بيت كلّ داء و الحمية رأس كلّ دواء » و « أعط كلّ بدن ما عوّدته » دال بر اين است ؛ لهذا معالجات را از امراض امتلائيّهء معده و امعاء آغاز مىكنيم و سپس به بيان معالجهء امراض امتلائيهء ساير اعضاء مىپردازيم .\r\n\r\nباب اول : معالجهء امراض امتلائيّهء معده و امعاء\r\n\r\nفصل اول : امتلاى صفراوى معده و امعاء\r\nاگر شخصى در خود ، قلت اشتها و كم‌ميلى به غذا مشاهده نمايد ، هرگاه به همراه تلخى دهان و عطش باشد ، ملتفت شود كه در معده‌اش صفرا - كه عوام آن را زرداب مىنامند و از كبد و غيره به فم معده ترشح مىنمايد - به هم رسيده است .\r\nعلاج : بايد به آشاميدن ترشىها ، مانند سكنجبين ، « 1 » آب غوره ، آب انارين ، آب ليمو و . . . اصرار نمايد ؛ خصوصا ترشىهائى كه نرمى هم در طبع احداث مىكند ؛ خصوصا اگر يبوستى در طبع باشد كه طبق عادت سابقه‌اش مدفوع او به راحتى دفع نشود .\r\n\r\n\r\n","description":"","footnote":"\r\n( 1 ) . سكنجبين شكرى منظور است كه مقىّء صفرا است . م .\r\n","page_name":" 59 ","page_number":59},
  {"content":"\r\n\r\nاگر با اين ترشىهاى مليّنه رفع امتلاء نشود و علائم او از بين نرود ، معلوم مىشود كه امتلاى فضولى و صفراوى غليظه‌اى در معده و امعاء ايجاد شده كه در اين صورت ، بايد به دو سه مرتبه امالهء جزئيه ، عمل حموضات و ترشىهاى نوشيده شده را تقويت نمايد .\r\nاگر اماله‌ها نتوانند مشكل را حلّ كنند يا اكراه از تحمل اماله باشد ، خوراكى مليّنى مانند افشرهء تمر ؛ يا تمر با ترنجبين ؛ يا شير خشت - از هريك كه انتخاب نمود - هشت مثقال الى بيست مثقال صرف كند . يا شش الى دوازده مثقال ، برحسب ميزان اجابت طبع بيمار ، نمك فرنگى بياشامد [ يعنى اگر اجابت او خيلى يبوست دارد . تا حدود دوازده مثقال و اگر كمتر يبوست دارد ، حدود شش مثقال بياشامد 
  ] .\r\nبسا لازم مىشود كه يك روز در ميان اماله‌ها يا مليّنات را تكرار كند تا مرض را ريشه‌كن سازد .\r\n\r\nتبصره : درد معده و امعاى حاصل از امتلاى صفراوى :\r\nاگر عوارض بيمارى از سقوط اشتها تجاوز كند و باعث درد معده يا امعاء شود ، نياز بيشتر به نوشيدن مسهل و مقىء است ؛ خصوصا مقىء كه در صورت شدّت درد - خصوصا اگر با تهوع باشد - بسيار ضرورت دارد كه به نوشيدن آن اقدام كند . و در اين صورت ، از مقيّئات صفرا استفاده كند كه ساده‌تر از همه ، آشاميدن سكنجبين با آب گرم و روغن بادام و اندكى نمك است . و قويتر از آن ، آب ترب با شيرهء تخم ترب با سكنجبين و آب گرم و روغن بادام مىباشد . و هرگاه آنچه قىء نمود ، ترش ، غليظ و لزج بود و درعين‌حال ، تلخى دهن و عطش هم برقرار باشد ، امتلاى صفراوى - بلغمى است كه در فصل دوم خواهد آمد .\r\nمسهلى كه در اين حالت - يعنى درد معده و امعاء - بسيار نافع است ، « مطبوخ سناء مكى » « 1 » مىباشد كه بايد به همراه آن تمر بياشامند ؛ يا به جاى\r\n\r\n\r\n","description":"","footnote":"\r\n( 1 ) . افسنتين رومى ، از نيم الى يك مثقال ؛ ورق گل سرخ ، دو مثقال ؛ سناء مكى ، تا شش -\r\n","page_name":" 60 ","page_number":60},
  {"content":"\r\n\r\nمطبوخ مذكور ، « مطبوخ سناء و تمركجرات » « 1 » را صرف نموده ؛ يا در همان مطبوخ اول ، چهار مثقال و نيم پوست هليلهء زرد را كوفته و بجوشانند . و در صورت عصيان طبع كه اين مسهل‌ها به درستى عمل نكنند ، پنج الى هشت مثقال نمك فرنگى را در صاف شدهء مطبوخ اول داخل نمايند .\r\nاين مسهل‌ها ، بايد يك روز در ميان و برحسب طاقت و قوت عليل بياشامند و اگر قىء شوند يا عمل مقصوده را انجام ندهند ، به شيافى از صابون آلوده به ريوند يا بوره ، تلافى نمايند . و اگر اين هم كفايت نكرد ، اماله‌ايى از شكر سرخ و روغن بادام يا به ضميمهء شيرهء « 2 » كشيده شدهء تفالهء دواى مشروب بنمايند كه همان عمل مسهل مشروب را خواهد نمود ؛ امّا بايد دقت كنند كه اگر مسهل‌هاى مشروب به محض ورود در معده قىء شوند ، قبل از اماله بايد دو سه ساعت صبر نمود تا حالت تهوّع ساكن شود و سپس شش الى دوازده مثقال شير خشت را در دو پياله عرق كاسنى يا عرق نيلوفر حل كنند و بياشامند و بعد از ساعتى اماله را بريزند .\r\nنكته : بايد صبح‌ها در ايام ميانهء مسهل‌ها كه مسهل صرف نمىشود ، دواى مناسبى كه منضج و مهياكنندهء فضول براى دفع باشد بياشامند ؛ يعنى در اينجا كه امتلاى صفراوى است ، « منضج صفرا » « 3 » بياشامند .\r\n\r\n\r\n","description":"","footnote":"\r\n- مثقال ؛ پاك‌كردهء پرسياوشان ، دو مثقال و سپستان ، هشت دانه ، همه را جوشانيده و صاف كنند و سپس ، هشت الى ده مثقال ترنجبين را در آن حل كنند .\r\n( 1 ) . تمركجرات ، چهار الى شش مثقال ؛ سناء ، شش مثقال ؛ افسنتين ، يك مثقال و گل سرخ ، دو مثقال ، همه را در آب داغ دم كنند و هشت الى ده مثقال ترنجبين را در آن حل كنند .\r\n( 2 ) . يعنى دارويى كه به‌عنوان مطبوخ در بالا درست كردند و آب آن را صرف كردند و الان تفالهء آن هست ، دوباره با اندكى آب آن را جوشانيده و آب را در اين اماله مصرف كنند . م .\r\n( 3 ) . مانند پنج الى ده مثقال گلقند كه با شانزده الى سى و دو مثقال سكنجبين [ شكرى 
  ] -\r\n","page_name":" 61 ","page_number":61},
  {"content":"\r\n\r\n\r\nفصل دوم : امتلاى صفراوى - بلغمى معده و امعاء\r\nاگر تلخى دهان و عطش با علائم بلغميت ، مثل ترشى و لزوجت و غلظت قىء همراه بود ، در اين صورت ، مادهء موجبهء امتلاء ، مركب از صفرا و بلغم مىباشد .\r\n\r\nعلاج :\r\nمقيّئات مذكوره در فصل اول را با سكنجبين عسلى يا « سركه و عسل » بياشامد . « 1 »\r\nمسهلى كه در اين علت نافع است ، « مطبوخ سناء مكى » « 2 » مىباشد كه با هشت الى ده مثقال ترنجبين مىآشامند ؛ خصوصا اگر درد معده و امعاء هم داشته باشد كه در اين صورت ، ضرورت شرب مقىء و مسهل ، دوچندان خواهد بود . « 3 »\r\n\r\nفصل سوم : امتلاى بلغمى معده و امعاء\r\nيعنى با علائمى چون فقدان تلخى دهان و وجود غلظت و ترشى و لزوجت در قىء ، پى ببريم كه امتلائى بلغمى ايجاد شده است .\r\n\r\nعلاج :\r\nمقيئات مذكوره را به نحوى كه در فصل دوم ذكر يافت بياشامد . و عوض مطبوخات مذكوره ، دوازده الى شانزده مثقال روغن بيد انجير را در يك\r\n\r\n\r\n","description":"","footnote":"\r\n- آشاميده شود . يا مطبوخ : ريشهء كاسنى و بنفشه ، از هريك دو مثقال ؛ افسنتين رومى ، نيم الى يك مثقال ؛ گل سرخ ، دو مثقال و سپستان ، از شش الى ده دانه ، كه همه را در آب يا عرق كاسنى يا عرق شاهتره يا عرق نيلوفر بجوشانند و صاف شده‌اش را با هشت تا ده مثقال ترنجبين بياشامند .\r\n( 1 ) . يا قوىتر از آنكه مقىء « اپيكا » است كه چندى است از فرنگ مىآورند و اگر با آب گرم بخورند ، دو سه دفعه يا بيشتر قىء آرد و رفع علت كند .\r\n( 2 ) . كه در تعليقهء شمارهء 1 ، صفحهء قبل مذكور شد .\r\n( 3 ) . مولف ، در اين فصل ، از منضج خلط صفراوى - بلغمى ، يعنى مركب از صفرا و بلغم ، سخنى نگفته و شايد به جهت روشنى مطلب بوده است ؛ چرا كه منضج اخلاط مركبه ، تركيبى از منضجات آن دو خلط است . م .\r\n","page_name":" 62 ","page_number":62},
  {"content":"\r\n\r\nپياله آب داغ كند و بياشامد . و اگر دل‌پيچه هم باشد ، دو سه مثقال روغن بادام شيرين را افزوده و بنوشد .\r\nتبصره : در ايام ميانه‌اى كه مسهل بلغم آشاميده نشود ، « منضج بلغم » « 1 » بياشامد .\r\n\r\nفايده : دو قانون در ساخت ادويهء منضجه و مسهله\r\nاول : اينكه طبيب مىتواند برحسب عوارض ، بعضى ادويه را بيفزايد ؛ مثلا اگر سردردى باشد - خصوصا كه از صعود أبخرهء فضول معده باشد - دو مثقال تخم گشنيز يا گشنيز خشك بيفزايند ؛ يا اگر سرفه و خراش در سينه باشد ، دو مثقال يا كمتر از هريك از پرسياوشان و زوفاى خشك و نيم مثقال به‌دانه بيفزايند .\r\nدوم : اينكه اوزان مذكوره ، براى اشخاصى است كه سن ايشان از چهارده سالگى تا آخر عمر باشد و گرنه در كودكان ، نصف و يا يك چهارم وزن بايد داد .\r\n\r\nفصل چهارم : زلق المعدة و الامعاء ، زحير و خلفه\r\nاين سه بيمارى ، در معالجه شريكند و از اجتماع فضول حاصل از امتلاى معده و امعاء ايجاد مىشوند امّا در وضع عمل و شناختن هريك مختلفند ؛ مثلا : در « زلق المعدة و الامعاء » ، خوردنىها و آشاميدنىها ، به واسطهء ملاست\r\n\r\n\r\n","description":"","footnote":"\r\n( 1 ) . آملهء مقشر ، تخم كاسنى و زنيان ، از هريك دو مثقال را نيمكوب نموده و در عرق شاهتره جوشانيده و با ترنجبين بياشامند . و اگر رطوبت زياد است ، گلقند هم بر آنها بيفزايند . اين مطبوخ ، در صورتى كه نياز به تسكين قى باشد ، بسيار مسكن قىء هم هست ؛ خصوصا اگر با افسنطين و گل سرخ بجوشانند و صافش را با سه الى پنج مثقال نبات يا قند بياشامند .\r\nمحرر گويد : آملهء مقشر ، قبض دارد و مسهل به عصر است يعنى در اثر همين قبض كه ايجاد مىكند ، روده‌ها را مىفشرد و آب عروق ماساريقاى آن‌ها را مىگيرد و خارج مىكند و لذا نوعى اسهال ايجاد مىكند و براى همين است كه بودنش در اين طبيخ ، تسكين قىء مىآورد ؛ چون طبيعت را به سمت پائين متوجه مىكند و قانون است كه اسهال با قىء و قىء با اسهال قطع مىشوند » .\r\n","page_name":" 63 ","page_number":63},
  {"content":"\r\n\r\nسطح باطن هريك از معده و امعاء ، مىلغزد و سبب مىشود كه غذا ، به صورت هضم نشده دفع شود . امّا « خلفه » ، آن است كه گاهى هضم شود و گاهى فاسد شده و گاهى بسيار و گاهى كم و گاهى به رنگ‌هاى مختلفه با دل‌پيچه و زور و گاهى با خون و بلغم و گاهى خون تنها كه از كبد به روده‌ها مىريزد و اسهال كبدى و « ذوسنطاريا » نام دارد ، مىباشد . امّا زحير ، دو نوع است : صادق و كاذب .\r\nزحير صادق آن است كه حركتى از رودهء مستقيم - رودهء متصل به مقعد - ايجاد مىشود كه آدمى را براى دفع مدفوع تحريك امّا چيزى از مدفوع دفع نمىشود و تنها جزئى بلغمى يا خراطه يا قليل خونى - كه از شدت زور از دهانهء رگ‌هاى ريزهء طرف آن روده ترشح مىكند - دفع مىشود و اجتماع تفاله‌هاى فضول غذائى در روده‌ها نمىباشند . زحير كاذب هم‌چنين است ؛ امّا در ناف و زير شكم ، احساس سنگينى مىشود و گاهى درد و پيچ ناف دارد ؛ به خلاف زحير صادق كه چنين نمىباشد .\r\n\r\nعلاج :\r\nاين سه بيمارى - با تفاوتى اندك - در علاج ، مشتركند : بايد تا هفت روز ، هر روز صبح اين مطبوخ را در خلفه و زحير بياشامند :\r\nانيسون كوفته ، يك مثقال ؛ ريشهء خطمى يا ريشه شيرين بيان ، دو مثقال ؛ بيخ انجبار كوفته - در صورت بودن خون « 1 » - ، دو مثقال ؛ به‌دانه ، نيم مثقال ؛ مغز هستهء آلبالوى كوفته ، دو مثقال و سپستان ، تا ده دانه ، همه را در آب بجوشانند و آن را صاف نموده و از يك تا دو مثقال روغن بادام و نيم تا يك مثقال بارهنگ « 2 » و سه يا چهار مثقال قند را در آن بيفزايند .\r\nافراد مبتلا به « زلق المعدة و الامعاء » بايد مطبوخ مذكور را موقوف\r\n\r\n\r\n","description":"","footnote":"\r\n( 1 ) . چون خاصيّت انجبار ، ضديت با خونريزى است لذا در بند كردن خون‌ريزىهاى درونى بسيار موثر است . م .\r\n( 2 ) . اگر حرارت غالب باشد ، عوض بارهنگ ، نيم الى يك مثقال قند و اسفرزه را بو داده و بر صاف شدهء دوا بپاشند .\r\n","page_name":" 64 ","page_number":64},
  {"content":"\r\n\r\nداشته « 1 » و اين مطبوخ را بياشامند : تخم حماض ، دو مثقال ؛ انيسون ، يك مثقال ؛ مغز هستهء آلبالوى كوفته ، دو مثقال ؛ آملهء مقشر ، يك مثقال و زنيان ، يك مثقال ، همه را برشته كرده و سپس نيم‌كوب نموده و بعد در عرق بيد بجوشانند و اگر حرارت غالب باشد ، عوض زنيان ، يك مثقال تخم گشنيز و دو مثقال پوست سبز پسته داخل كنند .\r\nدر روز دوم ، چهارم و ششم ، هر روز دو مرتبه - يك مرتبه بعد از نوشيدن دواى صبح و پس از يك دفعه كار نمودن شكم و يك مرتبه عصر - مطبوخ زير را اماله كنند :\r\nريشهء خطمى ، گل خطمى ، بابونهء خشك ، تاجريزى و نيلوفر ، از هريك دو تا سه مثقال به همراه ده تا دوازده دانه سپستان بجوشانند و در شيرهء كشيدهء آن ، هشت تا ده مثقال روغن كرچك و دو تا شش مثقال روغن بادام ، بدون شكر و نمك بيفزايند .\r\nبعد از اماله ، نيم تا يك مثقال بارهنگ بو داده را با روغن بادام چرب كنند و با يك پياله آب يا عرق بيد يا عرق بيدمشك يا عرق گاو زبان يا لعاب اسفرزه و با اندكى قند ، گرم يا سرد بياشامند . « 2 »\r\nجهت رفع پيچ و زور ، اگر بابونهء خشك و مغز هستهء تلخ هلو - يعنى شفتالو - كه محرق كرده باشند را در آب گرم سائيده و با « روغن گل سرخ » به صورت نيم گرم بمالند ؛ بسيار نافع خواهد بود و بسا مىشود كه براى تسكين و حبس زور و پيچ ، افيون يا مخدّر « 3 » ديگرى را لازم شود كه داخل ماليدنى كنند ؛ منتهى در حين اماله يا عمل مسهل نوشيدنى ، نبايد مخدّرات را داخل كنند ؛ امّا بعد از\r\n\r\n\r\n","description":"","footnote":"\r\n( 1 ) . چون اينها خود مزلق امعاء هستند و موجب اسهال مىشوند . م .\r\n( 2 ) . هر نوع اماله ، صهروج داخل جدارهاى روده‌ها را از بين مىبرند و اين داروها ، آنها را جبران مىكنند . صهروج ، رطوبتى لعابى است كه بر سطح روده‌هاست تا در اثر عبور مواد غذايى از آن‌ها ، خراش بر جدار روده ايجاد نشود . م .\r\n( 3 ) . مخدّرات ، داراى خاصيّت تسكين براى دردها هستند . م .\r\n","page_name":" 65 ","page_number":65},
  {"content":"\r\n\r\nفراغ از عمل مسهل يا اماله عيب ندارد . همچنين در زلق المعدة و الامعاء ، پودر عود ، سعد كوفى ، حب الآس ، گل ارمنى ، و پادزهر معدنى و خلاصه ، هر نوع قابض كه مقوى معده و روده‌ها هم باشد ، بايد افزوده شود .\r\nاگر تا انقضاى روز هفتم ، با تدابير مذكوره به رفع اين امراض موفق نشديم .\r\nبايد [ در غير مبتلايان به زلق المعدة و الامعاء 
  ] ، در روزهاى هشتم ، دهم و دوازدهم ، « مسهل مزلق مشروب » « 1 » بياشامند . « 2 » بعد از آشاميدن ، براى رفع بدطعمى و منع تهوّع ، با سركه مضمضه كنند يا نعناع بجوند . و بهتر از همه ، جويدن به است كه فرو بردن آبش هم نافع است . بعد از آن ، تأمل نمايند تا روغن ، اثر خود را بگذارد و همهء اجزايش در مدفوع خارج شود .\r\nاگر حرارت مزاجيه غالب باشد يا ورمى در احشاء حس شود ، عوض « مسهل مزاق » ، « فلوس مزلقى » « 3 » بياشامند و براى رفع تهوّع ، به و غيره بجوند و صبر نمايند تا فلوس ، عمل تمام كند .\r\nتبصره : در بين عمل مسهل‌ها هرگاه عطش به هم رسد ، عرق بيد يا نيلوفر يا لعاب اسفرزه را پياله پياله به همراه روغن بيد انجير - جهت تسكين عطش - بياشامند و در هر دو ساعت يا سه ساعت ، يك ماليدنى بدون قبض و مخدّر را\r\n\r\n\r\n","description":"","footnote":"\r\n( 1 ) . يعنى : دوازده تا شانزده مثقال روغن بيد انجير - اگر روغنى كه باشد كه با منگنه [ يعنى دستگاه فشار 
  ] كشيده و از فرنگ مىآورند ، از شش تا هشت مثقال كفايت مىكند - به انضمام دو تا پنج مثقال روغن بادام شيرين كه براى اصلاح و تعديل ، در پياله‌اى آب داغ - در صورت زيادى حرارت ، در عرق بيد يا عرق نيلوفر يا لعاب اسفرزه - مصرف شود .\r\n( 2 ) . مولف ، در جاهائى به صرف منضج در روز قبل از صرف مسهل اشاره كرده‌اند ؛ امّا از خود منضج سخن نگفته‌اند كه ظاهرا بستگى به نوع خلطى دارد كه بر فضولات معدى و معائى غالب است و در كتب طبى - چون ابتداى كتاب « ميزان الطب » - از انواع آن براى هر خلطى بحث شده است . م .\r\n( 3 ) . ريشهء خطمى يا ريشه شيرين‌بيان ، بنفشه و نيلوفر ، از هريك دو مثقال و ده دانه سپستان همگى را در آب يا يكى از عرق‌ها - كاسنى ، نيلوفر ، بيدمشك . م . - بجوشانند و دو تا چهار مثقال فلوس خالص را در صاف شدهء آن حل كنند و دو تا چهار مثقال روغن بادام را بر آن افزوده و بنوشند .\r\n","page_name":" 66 ","page_number":66},
  {"content":"\r\n\r\nاز ناف به زير ، نيم گرم بمالند . « 1 »\r\nاگر اين مسهل‌ها عمل نكنند ، بعد از پنج شش ساعت از شرب مسهل گذشته ، يك مرتبه اماله از لعاب خطمى و روغن بادام كه بريزند ، « ان شاء اللّه » با آشاميدن يك مسهل ، رفع مرض خواهد شد و گرنه به شرب مسهل دوم و سوم ، البته رفع خواهد شد . و اى بسا عوض هرگونه مسهل مشروب ، « امالهء فلوس‌دار » ، « 2 » دافع بيمارى است ؛ خصوصا اگر اسباب بيمارى ، در روده‌هاى غلاظ - يعنى رودهء مستقيم ، قولون و اعور - باشد كه در اين صورت ، اجزاى اماله ، بدون ضعيف شدن خصيت آن‌ها به موضع بيمارى مىرسد .\r\nتبصره : اين اماله را در روز چهارم و پنجم هم مىتوان به جاى اماله‌اى كه در آن ايام ذكر شد ، به كار برد .\r\n\r\nتتمّه : درمان خراش و ريزش چرك و خون از روده‌ها :\r\nاگر با فضول مدفوع ، چرك و خون از روده‌ها خارج شود ، درصورتىكه قبل از فضولات يا همراه آنها باشند ، معلوم است كه علاوه بر امراض مذكوره ، خراش در اين روده‌ها افتاده است . در اينجا بايد اماله‌اى از اجزاى مغرّى و التيام‌دهنده انتخاب نمود ؛ مانند لعاب برنج بىنمك ، زرده و سفيدهء تخم‌مرغ ، لعاب به دانه ، كتيرا ، صمغ عربى ، گل ارمنى ، دم الاخوين - خون سياوشان - و « روغن بادام شيرين » كه يك مرتبه در روز و يك مرتبه در شب بريزند و دقت كنند كه آبش را زيادتر از سى تا چهل مثقال نكنند تا عليل بتواند مدتى آنها را نگاه دارد و موجب التيام شود .\r\n\r\n\r\n","description":"","footnote":"\r\n( 1 ) . به‌طور كلى در بين عمل‌ها ، شرب آب سرد ممنوع است لذا ادويهء مذكور را جهت تبريد و تسكين عطش مىدهند ؛ چنانچه ماليدنى مذكور هم به علت اينكه قبض ندارد و منافذ را نمىبندد ، موجب خروج حرارت از بدن و در نتيجه تبريد بدن مىشود .\r\n( 2 ) . اجزاى اين اماله ، عبارتند از : تاجريزى ، بزرك نيم كوفته ، ريشهء خطمى ، ريشه شيرين بيان ، گل خطمى ، بابونهء خشك ، از هريك دو مثقال و قليلى بيشتر يا كمتر ؛ سپستان ، تا بيست دانه ، جوشانيده و شيرهء همه را كشيده و از ده تا شانزده مثقال فلوس خالص در آن حل كرده و از چهار تا هشت مثقال روغن بادام شيرين در آن داخل كرده و همه را سه قسمت نموده و از صبح تا غروب در سه مرتبه بريزند .\r\n","page_name":" 67 ","page_number":67},
  {"content":"\r\n\r\nو بسا لازم مىشود كه از حقنه‌اى از مرهم‌ها ؛ مثل « سفيداب » يا « مرهم مرداسنگ » يا « مرهم داخليون » - كه از لعابات و مرداسنگ مىسازند - استفاده كرد كه نسخهء آنها در علاج قروح و جروح ذكر خواهد شد . « 1 »\r\nامّا اگر چرك و خون بعد از دفع فضول مدفوع واقع شود ، معلوم مىشود كه از امعاى بالاتر از اعور - يعنى دقاق ، صائم و اثنى عشر - خون مىآيد و خراش و قرحه در آنهاست و اگر خون زياد بعد از مدفوع بيايد ؛ خصوصا اگر بدون چرك و صديد و مده باشد ، معلوم است كه از كبد مىآيد . در اين صورت « 2 » لازم است كه از باسليق يا اكحل يا اسيلم دست راست او را فصد كنند و سپس ، سه مسهل از مسهلات مذكوره به او بنوشانند [ ؛ يعنى به او بنوشانند فلوس مزلق يا روغن كرچك و روغن بادام ؛ زيرا غير از اين دو مسهل مغرّى ، ساير مسهلات ، موجب سحج و خراش امعاء مىشوند و لذا مولف مىگويد : 
  ] كه البته در زلق‌ها نبايد اين مسهلات را داد . و بعدا لازم است كه به اصلاح كبد و تسكين حرارتش پرداخت ؛ يعنى در غير مبتلايان به زلق المعدة و الامعاء ، هر روز صبح شيرهء خنكى از دو مثقال از هريك از تخم گشنيز و تخم خرفه و تخم خشخاش و يك تا دو مثقال تخم حمّاض و دو مثقال از مغز هستهء آلبالو كه همه را برشته كرده و كوفته و شيرهء آنها را در عرق نيلوفر يا بيدمشك كشيده و سياهى تخم خرفه را كاملا بگيرند و يك تا دو مثقال طباشير صدفى را نرم كوفته و در صاف شده‌اش سائيده كه جزء آب شود و با قند بياشامند . و در صورت زيادى خون ، نيم مثقال از هريك از گل مختوم ، پادزهر معدنى و كهرباى شمعى را در آن بسايند .\r\nامّا در مبتلايان به زلق المعدة و الامعاء ، يك يا دو دانه آملهء پرورده را\r\n\r\n\r\n","description":"","footnote":"\r\n( 1 ) . چنين بحثى در مطالب آينده يافت نشد ، اما ما در فهرست اصطلاحات در ذيل عناوين « مرهم داخليون » و « مرهم مرداسنگ » و « مرهم سفيداب » آن‌ها را ذكر كرده‌ايم .\r\nم .\r\n( 2 ) . به نظر مىرسد كه اين معالجه ، براى خونريزى كبدى و بالاتر از اعور هر دو است ؛ چنان كه از مقارنه با ساير كتب طبى ظاهر مىشود . محرر .\r\n","page_name":" 68 ","page_number":68},
  {"content":"\r\n\r\nشسته و به طباشير يا يكى از آنها يا تنها يا با شيرهء خنكى مصرف دارند .\r\n\r\nفصل پنجم : قولنج و ايلاوس\r\nاز جمله مفاسدى كه بر امتلاى روده‌ها و سوء تدبير در خوردن اغذيه « 1 » و سوء هضم در معده مترتب مىشود ، حدوث « قولنج » و « ايلاوس » است .\r\n« قولنج » ، عبارت است از اجتماع فضول يا تراكم رطوبات لزجه يا احتباس رياح غليظه در درون رودهء قولون مىباشد كه قولنج واقعى در عرف اطباء ، عبارت از آن است . و « ايلاوس » ، اجتماع و احتباس اين فضول در رودهء دقاق يا صائم است .\r\nعلامت مشترك هر دو بيمارى ، حبس شكم و دفع نشدن مدفوع است . و اگر درد در زير ناف باشد ، علامت ويژهء قولنج است . و اگر درد و عوارض شديده در بالاى ناف باشد ، علامت ويژهء ايلاوس است كه بسا مىشود در ايلاوس ، قىءهاى شديده شود و فضول عفنه با قىء بيرون بيايد .\r\nنوع « ريحى » از احتباس ، تمايز بيشترى از انواع ديگرى آن دارد : در اين حالت ، سنگينى وجود ندارد و درد ، همراه قرقر كردن شكم و جابه‌جائى است به طورى كه هرجا كه ريح توجه نمايد و در آنجا متراكم شود ، گويا سيخى در آنجا فرو مىرود .\r\n\r\nعلاج :\r\nهمهء اقسام هر دو بيمارى ، علاجى نزديك به هم دارند ؛ چه در همگى بايد توسط ابزارهاى گوناگون درمانى - ، شياف ، اماله و مسهل مشروب - در اخراج فضول محتبسه اهتمام نمود :\r\n\r\nملين و شياف :\r\nاگر احتباس در قولون و اعور است ، مكرّر آب داغ با روغن بادام شيرين بياشامند و مكرر شيافى از صابونى كه به قدر انگشت سبابهء بيمار تراشيده شود و آلوده به روغن كرچك و نمك باشد بردارد . اگر تفتيح حاصل\r\n\r\n\r\n","description":"","footnote":"\r\n( 1 ) . منظور از سوء تدبير در خوردن اغذيه ، فصل اول از باب اول از بخش دوم گذشت . م .\r\n","page_name":" 69 ","page_number":69},
  {"content":"\r\n\r\nنشد ، بايد ريوند چينى سائيده بيفزايند . و اگر باز هم تفتيح نكرد ، شحم حنظل سائيده يا حتى نمك هندى داخل نموده و حمول نمايند .\r\n\r\nاماله :\r\nاگر با تمام اين تدابير نتوانيم فضول محتبسه را اخراج نمائيم ، محتاج به حقنه مىشود كه بايد به تدريج ، اجزايش را قوى و قوىتر نمود ؛ بنابراين ، ابتدا از اين اجزاى ضعيفه حقنه را تهيه مىكنيم : شيرهء كافشه ، چهار الى « 1 » هشت مثقال ؛ شكر سرخ ، هشت الى شانزده مثقال ؛ گزنگبين علفى ، شش تا دوازده مثقال ؛ خاكشير و نمك ، از هريك تا دو مثقال و روغن كرچك ، از شش تا دوازده مثقال ، همه را جوشانيد و صاف شدهء آن را سه قسمت نموده و در سه دفعه در روز اماله نمايند .\r\nاگر تفتيح نشود ، روز ديگر ، ريوند چينى و بورهء ارمنى را در قسمت دوم و سوم امالهء مذكوره بسايند .\r\nاگر باز هم تفتيح نشود ، آب اين مطبوخ را هم بيفزايند : اكليل الملك ، تاجريزى ، بزرك ، شنبليلهء نيم كوفته ، گل سرخ و سناء مكى ، از هريك شش تا ده مثقال ، به همراه افسنتين ، بابونهء خشك و برگ سداب ، از هريك دو تا چهار مثقال ، همه را جوشانيده و آب آن را صاف كنند و با امالهء سابقه مخلوط نموده و در صورت ضرورت ، تا چهارده مثقال فلوس و شش مثقال روغن بادام هم افزوده و سه يا چهار دفعه اماله كنند . همچنين لازم است تا دو مثقال شحم حنظل را بر « سردارو » ى او بيفزايند و ماليدنىهاى مفتّحهء كمك‌كننده به عمل اماله ؛ مانند همان سرداروها به اضافهء زهرهء گاو و روغن گل سرخ كه آنها را در آب‌هاى اماله سائيده‌اند ، به صورت نيم گرم از ناف به زير و از كمر تا مقعد ، مكرّر بمالند .\r\n\r\n\r\n","description":"","footnote":"\r\n( 1 ) . در هر جاى اين كتاب كه مىگويد از فلان قدر تا فلان قدر دارو بدهند ، منظور اين است كه يك ميزان حدّاقلى و يك ميزان حداكثرى معلوم كند و طبيب بايد برحسب وضع مزاج بيمار و توانايى او در تحمل عمل دارو ، و . . . ميزانى را تعيين كند . محرّر .\r\n","page_name":" 70 ","page_number":70},
  {"content":"\r\n\r\n\r\nمسهل مشروب :\r\nاگر اماله‌ها نتوانند سده‌ها و احتباسات را رفع كنند ، مسهل مشروب لازم مىشود . مشروبات مسهله بايد مزلقه باشند و گرنه ضررهاى ديگر ، مانند سحج روده‌ها ايجاد مىكنند . جهت اين مقصود ، اگر تا شانزده مثقال روغن بيد انجير را با تا چهار مثقال روغن بادام به همراه ترنجبين در آب داغ حل كنند ، بسيار خوب و مناسب مىباشد .\r\nقوىتر از مشروب مذكور ، اين مطبوخ است : افسنتين ، گل سرخ ، بنفشه و پرسياوشان ، از هريك دو مثقال ؛ سناء مكى ، از پنج تا نه مثقال و سپستان ، از هشت تا دوازده دانه ، همه را جوشانيده و صاف شده‌اش را با هشت تا شانزده مثقال ترنجبين بياشامند . اگر افسنتين را نيم تا يك مثقال نمايند ، بهتر است چون زيادش دوا را تلخ مىسازد . همچنين افزودن از يك تا چهار مثقال روغن بادام و نيز از ده تا چهارده مثقال فلوس خالص ، باعث سرعت عمل آن مىباشد ؛ چنان‌چه افزودن تا نيم مثقال زنجبيل ، مانع پيچ روده و كمك‌كننده بر دفع لزوجات است . بعد از دو سه روز هرگاه فايدهء قابل ملاحظه‌يى بر اين‌گونه تدابير مترتب نشود ، بايد سفوف قابض مثل « سفوف مقلياثا » ، « سفوف خرنوب » و غير اينها را داد كه من خود بارها در اقسام شكم روش‌ها ، سفوفى « 1 »\r\n\r\n\r\n","description":"","footnote":"\r\n( 1 ) . اجزاى اين سفوف ، بيست جزء است : اقاقيا ، آملهء مقشر ، بسد محرق ، جو مقشّر ، حب الآس ، خرنوب نبطى ، تخم گل سرخ ، گلنار فارسى ، كهربا شمعى ، گل ارمنى ، ترش و تخم تره تيزك ، از هريك يك مثقال ؛ گل داغستان ، مرواريد ناسفته ، طباشير صدفى و مصطكى ، از هريك دو مثقال ؛ آرد سنجد و آرد سدر ، از هريك سه مثقال ، همه را - غير از مرواريد و كهربا - برشته كرده و نرم بكوبند و با اسپرزه و بارتنگ برشته كردهء نكوفته مخلوط كنند و صبح و شام ، هر وعده دو مثقال آن را با ربّ به يا چاى يا عرق بيدمشك صرف كنند .\r\nاوزان اجزا را مىتوان برحسب عوارض ، كم و زياد نمود ؛ مثلا اگر حرارت زياده است ، مصطكى ، حب الآس و تخم تره تيزك را كمتر كنند و اگر تقويت لازم است ، مرواريد و كهربا را زيادتر كنند .\r\nمحرّر مىگويد : اين سفوف ، براساس « قرابادين عقيلى » ، بر همان « سفوف خرنوب » منطبق است .\r\n","page_name":" 71 ","page_number":71},
  {"content":"\r\n\r\nخاص را بعد از تنقيهء لازم ، تجربه نموده‌ام و مرض را كاملا ازاله نموده است .\r\n\r\nفايدهء 1 : برنامهء غذائى زمان كسالت و نقاهت مبتلايان :\r\nمبتلايان به اين بيماريها ، بايد امور زير را در صرف اغذيه و اشربه مراعات كند :\r\nاول : از گوشت ، شيرينى و روغن اجتناب كنند .\r\nدوم : در ايام تنقيه ، در روزهاى شرب منضج ، اقتصار بر آش ماش و گشنيز و بابونه يا « آش انار دانه » - يا خود انار كه شيرهء هستهء انار ، داخل آش شده باشد - يا « آش سماق مشكى » يا « حريرهء آرد برنج برشته كرده » يا « نشاستهء برنج » يا « نشاستهء گندم » نمايند . و از ميوه‌ها ، انار « ترش - شيرين » يا نارنگى صرف كنند ، يا به كه بر آتش برشته شده بجوند .\r\nامّا در روزهاى شرب مسهل‌هاى مزلقه ، نخوداب كه ماش و زيره هم در آن باشد ، ميل نمايد .\r\nامّا شب‌ها ، اگر تب ندارد ، پلو ماش ، يا پلو بابونه ، يا پلو گشنيز با زردهء تخم مرغ يا زرشك بىدانه بخورد ؛ امّا اگر تب دارد ، به همان آش‌ها يا حريره اكتفا نمايد ؛ زيرا با بودن تب ، خوردن چلو و پلو مناسب نيست .\r\nسوم : بعد از ايام تنقيه و در دوران نقاهت ، روزها ، نان و مربّاى به شيرين يا ترشىدار و مرباى پوست پسته و مرباى زرشك و مرباى آلبالو و پنير مخلوط با آويشن « 1 » يا پالودهء نشاسته و شب‌ها را پلو ماش يا چلو يا فسنجان مركب از انار دانه و بادام بو داده و بال و ران جوجه مصروف دارند .\r\nهمچنين لازم است در ايام نقاهت ، جهت تقويت معده و روده‌ها و برنگشتن مرض ، مداومت بر « جوارشات قابضه » ؛ از قبيل « جوارش خوزى » ، « جوارش خرنوب » ، « جوارش سفرجلى ممسك » ، « جوارش خبث الحديد » و غير آنها نمايد . در اشخاصى كه سن آنها از چهل و پنجاه بالاتر باشد ، مداومت\r\n\r\n\r\n","description":"","footnote":"\r\n( 1 ) . رازى در كتاب « منافع الاغذيه دفع مضارّها » مىگويد : « پنير تازه مولد قولنج و ايلاوس است » داود انطاكى در كتاب « تذكرة اولى الالباب » مىگويد : « پنير را بايد با آويشن بخورند » و آويشن به‌عنوان مصلح ضرر پنير تازه است . م .\r\n","page_name":" 72 ","page_number":72},
  {"content":"\r\n\r\nبر « ترياق برشعثا » و « فلونيا » و « حبّ نشاط » ، بسيار نفع مىدهد .\r\n\r\nفايدهء 2 : چند قانون كلى در تجويز ادويه :\r\nاول : معالجات مذكوره و اوزان ادويه ، براى انسان بعد از بلوغ تا شيخوخت است ؛ امّا در كودكان ، اوزان را بايد يك سوم يا كمتر نمود .\r\nدوم : در شيرخواران ، اصلاح شير مرضعه ضرورت دارد ؛ خاصه كه به غير از شير ، غذائى ديگر نخورد .\r\nسوم : ادويه‌اى كه براى شيرخواران تجويز مىشود را بايد به مرضعه خورانيد و قدرى هم به شيرخوار بدهند ؛ خصوصا مسهلات لازمه كه بايد به رضيع داد ؛ امّا خون را حتما بايد از مرضعه گرفت و پرهيز هم او بكند .\r\n\r\nتبصره : درمان‌هاى ويژهء قولنج ريحى :\r\nدر قولنج ريحى ، لازم است كه در اجزاى شياف ، حقنه و مشروب كه ذكر شدند ، ادويهء « كاسرة الرياح » ؛ مانند زيره ، بابونه ، آويشن - كه به شيرازى ، آيشن گويند - ، افسنتين ، بومادران ، سداب خشك ، ريشهء كبر و امثال اينها باشد . و در ماليدنىها هم ، زيره ، سداب ، سياه دانه و امثال آن را بيفزايند .\r\n\r\nتتمه : احتباسات ورميه :\r\nهرگاه از طريق علائمى مانند غلبهء خون - يعنى سرخى در رنگ زبان ، لب‌ها ، چشم‌ها و پرى در عروق دست و صورت و قرمزى در بول ظاهر شود كه پى به غلبهء خون ببريم - يا غير آن گمان به وجود آماس يا ورمى در مواضع احتباس ببريم ، بايد از قيفال يا باسليق بيمار فصد كنيم . و بسا مىشود كه به واسطهء همين فصد ، درد هم ساكن شود و قولنج ، باز شود و بدون فصد ، هيچ بهبودى حاصل نمىشود .\r\nقبل از فصد ، بهتر اين است كه يك دو روز اماله را معمول دارد و سپس يك مسهل مشروب را مصروف داشته و بعد فصد كند . بعد از فصد هم مسهل دوم را در روز بعد از فصد ميل نمايد تا رفع بيمارى شود .\r\n\r\n","description":"","footnote":"","page_name":" 73 ","page_number":73},
  {"content":"\r\n\r\n\r\nفصل ششم : بواسير\r\n\r\nعلاج :\r\nابتدا بايد به تنقيهء بيمار پرداخته و پس از آن ، فصد و در صورت ضرورت ، حجامت و افكندن زالو و ساير تدابير كه به تفصيل ذكر خواهند شد :\r\n\r\nتنقيه ؛\r\nيعنى ملينى مانند افشرهء تمر يا آب آلوى بخارائى و شكر ؛ يا مسهلى مانند گل سرخ ، دو مثقال ؛ سناء مكى ، شش تا هشت مثقال و تمر كجرات ، چهار تا شش مثقال ، همه را شب تا صبح در عرق شاهترهء داغ خيسانيده و روز ، صاف شده‌اش را نيم گرم نموده و با هشت تا ده مثقال ترنجبين يا به همان وزن شير خشت بياشامند كه تا شب ، هفت هشت مجلس عمل كند ؛ زيرا براى معالجهء بواسير ، بهترين مسهل‌ها است . و نيز مىتوان از شش تا ده مثقال نمك فرنگى تنها يا به همراه ترنجبين يا شير خشت ، در عرق شاهتره حل كرده و بخورند و بعد از آن افشرهء تمر بياشامند .\r\n\r\nفصد و حجامت :\r\nروز ديگر ، صبح عرق شاهتره با سكنجبين آشاميده و از باسليق دست راست ، تا شصت مثقال خون بگيرند .\r\nهرگاه با تدابير مذكوره - تنقيه و فصد - سيلان خون و درد ، بهبودى كامل نيابند ، لازم است كه بعد از شرب يك دو دفعه از ملين يا مسهل مذكور ، فصدى از باسليق دست چپ نموده و تا چهل تا پنجاه مثقال خون بگيرند ؛ يا محجمه را بر عجز - كه در عرف عام ، چهار بند كمر نامند - نهاد . و بعد از بادكش كردن ، محل را تيغ عميق زنند يا ده تا بيست عدد زالو بر موضع محجمه انداخته و بعد از افتادن زالوها ، بادكش عميق كنند تا خون در جاى دهان زالو نماند . اينجاست كه يقينا درد ساكن شده و خون هم قطع مىشود .\r\n\r\nافكندن زالو بر موضع :\r\nهرگاه تسكين عوارض نشود ، بعد از اين كارها و اطمينان از ريختن ماده ، مضايقه‌اى از افكندن زالو بر موضع بواسير و بر روى دانه‌ها نمىباشد ؛ زيرا اكنون ديگر تنقيهء لازمه صورت گرفته و با اخراج مادهء\r\n\r\n","description":"","footnote":"","page_name":" 74 ","page_number":74},
  {"content":"\r\n\r\nحاصله در داخل دانه‌ها ، ماده‌اى در عوضش نمىباشد كه دوباره به آنجا بريزد .\r\n\r\nضمادات :\r\nضمادهايى كه براى تسكين درد و حبس خون است به اين‌گونه است : دسته‌اى كرّاث - تره - را در پارچه‌اى پيچيده و در زير آتش بپزانند و در هاون له كنند و در شانزده مثقال روغن گل سرخ كه مقل زرد و روغن كوهان شتر ، از هريك سه مثقال در آن حل كرده باشند ، داخل نموده و يك دانه مغز هستهء زردآلوى تلخ و مغز هلوى تلخ محرق را ساييده و با يك يا دو دانه زردهء تخم‌مرغ مخلوط تا مرهم شود و آن را [ هم 
  ] شياف نموده و [ هم 
  ] بر موضع گذارند .\r\nدر شدت درد ، مىتوان قليلى افيون ، ميعهء سائله ، پيهء مرغابى ، « سفيداب قلعى » و غير اينها را هم داخل نمود .\r\nتبصرهء 1 : اگر سائيدنىها را در هاون سربى يا قلعى بسايند كه قوتى از آنها بر دارد ، انفع خواهد بود .\r\nتبصرهء 2 : در معالجهء بواسير ؛ خصوصا قسم خونى « 1 » و عنبى از اقسام ثلاثهء « 2 » آن - يعنى عنبى ، ثؤلولى و توثى - اگر قبل از تنقيه و فصد و تدابير مذكوره به ضمادات اقدام كنند يا حجامت نمايند يا زالو افكنند ، باعث مفاسد بسيار و ضعف عضو است و باعث مىشود فضولات سوداوى بدن به آنجا جذب شوند در نتيجه بدتر شود .\r\nخلاصه ، در اين بيمارى ، از هرچه كه دافع سوداويت مزاج است و خون\r\n\r\n\r\n","description":"","footnote":"\r\n( 1 ) . بواسير ، از سوداى زياد و سوخته در خون ايجاد مىشود . و منظور از بواسير خونى اين است كه ماده‌اش سوداى حاصل از سوختن خون باشد . م .\r\n( 2 ) . بواسير از جهت شكل بر چند قسم است كه سه قسم را مؤلف ذكر نموده است :\r\n« عنبى » ، يعنى دانه‌هايش مانند دانهء انگور باشد . « ثؤلولى » ، يعنى دانه‌هايش كوچك و سفت و مانند عدس يا نخود باشد . « توثى » ، يعنى دانه‌هايش دراز و نرم و به شكل توت باشد . طب اكبرى ، چاپ سنگى ، صفحهء 536 .\r\n","page_name":" 75 ","page_number":75},
  {"content":"\r\n\r\nسوداوى كمتر توليد مىكند و يا مانع سوختن خون « 1 » و ساير اخلاط است ، بايد استفاده شود و بسا مىشود كه به شرب « ماء الجبن » و غير آن براى اخراج فضول سوداويه احتياج به هم رسد .\r\nپس از اخراج فضول سوداويه ، براى تبديل مزاج سوداوى به حالتى معتدل ، بايد از شرب بيخ چينى استفاده كرد ؛ زيرا اگر اين بيمارى ريشه‌كن نشود ، مفاسد زيادى دارد ؛ خصوصا اگر با خونريزى باشد كه منجر به ضعف قواى كبد و استسقاء مىشود .\r\n\r\n[ باب دوم : امراض امتلائيه مفصليه احتباسيه 
  ]\r\n\r\nفصل هفتم : درد كمر ، درد ران ، درد زانو ، عرق النسا ، نقرس و . . .\r\nامتلاءات احتباسيّهء روده‌ها - كه در فصل پنجم گذشت - اعم از اينكه موجب قولنج بشود يا نشود ، عوارض گوناگونى ، بالاخص عوارض مفصليّه ايجاد مىكند .\r\n\r\nكمر درد :\r\nاز جمله امراضى كه غالبا در اثر اين احتباس‌ها ايجاد مىشود ، درد كمر « 2 » است ؛ كه مادهء رقيقه يا غليظهء محتبسه ، در منافذ مفاصل قطن و عجز و عصعص نفوذ مىنمايد خصوصا اگر در حال احتباس ، حركات سنگين و تند يا جماعى اتفاق بيفتد . اگر در معالجهء اين كمردرد كوتاهى شود ، به مفصل ورك مىريزد و درد ورك ايجاد مىكند و علاجش سخت‌تر و طولانىتر مىشود . اگر مادهء ريخته‌شدهء به آن نقطه را به زودى اخراج ننمايند ، اين درد متصل ، مواد فضولى را از هر نقطه كه باشد به سوى آنجا جذب مىكند - بيشتر در چنين احوالى ، مواد نزلى از دماغ به آنجا جذب مىشود و ريخته مىگردد - و\r\n\r\n\r\n","description":"","footnote":"\r\n( 1 ) . برخى اغذيه و يا ميوه‌ها و سبزىها هستند كه خون را مىسوزانند يا خود به خون سوخته تبديل مىشوند ؛ مثلا طرخون ، خون را مىسوزاند و آلو در معده‌هاى گرم به خون سوخته تبديل مىشود . م .\r\n( 2 ) . كمر را در عرف عام ، « چهاربند » مىگويند .\r\n","page_name":" 76 ","page_number":76},
  {"content":"\r\n\r\nبه مرور به عرق النسا « 1 » ، و ساير مفاصل ، مانند مفاصل قدم و انگشتان پا - كه بيمارى نقرس نام دارد و بيشتر بر انگشت ابهام ، كه انگشت بزرگ پا باشد ، عارض مىشود - نزول مىكند .\r\n\r\nعلاج :\r\nاگر در همان مرحلهء درد كمر به معالجه اقدام شود ، به همان تنقيه‌هاى مذكوره - خاصه اصرار در تكرار حقنهء مذكوره در فصل پنجم - بهبودى حاصل شود . و در غير اين صورت ، مسير درمانى مفصلى به اين شرح خواهد داشت :\r\n\r\nمسهل مشروب :\r\nدر همان مسهل‌هاى مشروب مذكوره ، سورنجان مصرى ، از نيم تا دو مثقال و نيم كوفته ؛ زنيان ، از نيم تا يك مثقال و پوست هليلهء زرد ، از دو تا چهار مثقال و نيم كوفته ، همه را با ساير اجزا بجوشانند و صاف‌شدهء آن را مصروف دارند . اين مسهل بايد سه مرتبه در عرض نه روز مصرف شود ، به اين شكل كه دو سه روز منضج صرف شود و يك روز مسهل .\r\nتذكار : اگر غلبهء خون مشاهده شود ، لازم است در روز بعد از شرب مسهل فصد نمايند - به تفصيلى كه خواهد آمد - .\r\n\r\nحبّ مسهل :\r\nحبوب مسهله ، نافع‌تر از مطبوخات است ؛ خصوصا اگر از اين تركيبات تهيه شوند : پوست هليلهء زرد ، صبر زرد ، سورنجان مصرى ، از هريك چهار مثقال ؛ شحم حنظل ، دو مثقال ؛ ريوند چينى ، سه مثقال ؛ زعفران ، سنبل الطيب ، گل سرخ ، مصطكى ، مرّمكى ، از هركدام يك مثقال ، همه را كوفته ، بيخته و پخته و در آب طبيخ آنها دو مثقال رازيانهء كوفته بريزند و همه را خمير نموده و با دست آلوده به روغن بادام ، حب‌ّهائى به قدر نخود بسازند و از يك تا دو مثقال آن را با قدرى آب گرم ببلعند .\r\nتذكار : براى دفع « 2 » موادّ اين حب مسهل ، حبوب ديگر وجود دارد كه\r\n\r\n\r\n","description":"","footnote":"\r\n( 1 ) . عرق النسا ، رگى است در جانب جلوى ران كه تا قدم رفته است . م .\r\n( 2 ) . اگر مواد مسهله از بدن دفع نشوند ، در بدن مىمانند و عوارضى را ايجاد مىكنند يا به ديوارهء روده‌ها چسبيده و ايجاد اسهال شديد مىكنند . م .\r\n","page_name":" 77 ","page_number":77},
  {"content":"\r\n\r\nساده‌تر از همه ، شرب سه تا پنج مثقال هليلهء سياه نيم كوفته با قدرى شكر خام « 1 » مىباشد و مىتوان همان هليله را نرم كوفته و با شكر سفيد يا سرخ حب كنند .\r\n\r\nفصد :\r\nدر صورتى كه علائم دلالت‌كننده بر ازدياد يا فساد كيفيت خون بروز كند ، بايد باسليق راست را فصد نمايند ؛ اعمّ از اينكه درد در سمت راست بدن باشد يا مفاصل سمت چپ ؛ امّا فصد دوم را اگر لازم باشد و درد در سمت چپ باشد ، از باسليق سمت چپ كه مخالف در يك قطر است بايد نمايند ؛ زيرا در صورت بودن ماده در سمت راست ، مخالفت در دو قطر لازم نيست و اگر هم ماده در سمت چپ باشد ، مخالفت در دو قطر ، در فصد اول ضرورت دارد نه در فصد دوم . از اين نكته غافل مباش كه منفعت‌هاى عمده‌يى بر آن مترتب است . « 2 »\r\nفصد را بايد يك روز بعد از روز امالهء دوّم يا روز بعد از شرب مسهل مشروب و بعد از اينكه منضج را خورده باشد ، به فاصلهء ساعتى پيش از ناهار انجام داد .\r\nلازم است كه يك روز بعد از فصد ، مسهل مشروب ميل نمايند . و اگر هم قى كردن براى بيمار صعوبتى ندارد ، شرب يك مقيّىء متوسط در قوت و ضعف ، نفع بليغى مىنمايد ؛ خصوصا اگر در اثر شرب مسهل ، حالت تهوّع پيدا كند و بلافاصله مسهل را قىء نمايد كه در اين صورت ، بايد به شرب مقيىء ، مواد موجود در مفاصل را ريشه‌كن سازند . امّا اگر بعد از شرب مسهل مشروب ، فورا حالت قىء پيدا نكرد ، بلكه مسهل را ساعتى يا بيشتر در معده داشت و بعد حالت قى پيدا كرد ، اين قىء كردن مسهل ، نه فقط ضرر ندارد بلكه خيلى هم مفيد است ؛ زيرا در چنين صورتى كه مشروب قدرى در معده بماند ،\r\n\r\n\r\n","description":"","footnote":"\r\n( 1 ) . وقتى آب نيشكر را مىگيرند ، شكر خام مىنامند و وقتى بپزند شكر تهيه مىشود . م .\r\n( 2 ) . دليل لزوم تقديم اماله و مسهل بر فصد در تعليقهء ( 221 ) در صفحهء 83 مذكور است .\r\n","page_name":" 78 ","page_number":78},
  {"content":"\r\n\r\nقىء كردن آن - خواه منضج باشد يا مسهل - باعث مىشود كه مواد ، توسط اجزاى آن داروها از موضعشان براى اخراج حركت داده شوند و هرچه هم به قىء دفع نشود ، به قوت اسهال مسهل يا تحريك اندكى از شياف يا اماله دفع مىشود .\r\n\r\nحجامت و افكندن زالو :\r\nاز جملهء معالجات اين بيمارىها كه بعد از اماله و مسهل و فصد و بقاى درد ، اين است كه بعد از اطمينان از توجه ماده از اطراف به جانب موضع درد يا حجامت يا زالو « 1 » ، مادهء دردآفرين را از موضع درد بيرون كنند ؛ خصوصا كه آن ماده ، خون باشد يا خلطى مركب باشد كه خون بر آن غالب باشد و اعم از اينكه موضع درد ، با ورم باشد يا بدون ورم .\r\nلازم به ذكر است كه اين اعمال ، يعنى حجامت و افكندن زالو در امراض مفصليّهء اعضاى مختلف ، متفاوت مىباشد :\r\n\r\nدر درد ورك ،\r\nنافعترين و بىضررترين روش اين است كه شاخ حجامت را به موضعى از قطن يا عجز كه مايل به سمت ورك دارندهء درد باشد بچسبانند و بعد از مكيدن و بالا آمدن گوشت ، موضع را چند تيغ عميق زده و سپس بادكش زيادى كنند و يا ده تا بيست عدد زالو را در عوض تيغ زدن بر روى گوشت بالا آمده بيفكنند و بعد از افتادن زالوها ، موضع نيش زالوها را به قوت تمام بادكش كنند تا خون باقىمانده بيرون آيد و مانع تورم و خارش موضع نيش زالو گردد .\r\n\r\nدر عرق النسا ،\r\nموضع چسبانيدن محجمه و زدن تيغ يا انداختن زالو ، چهار انگشت بالاى زانو از سمت جلوى پا مىباشد .\r\n\r\nدر درد زانو ،\r\nموضع محجمه يا زالو ، چهار انگشت بسته در بالاى زانو با ملاحظهء محل شدت درد است ؛ اعم از اينكه سمت جلوى زانو باشد يا عقب\r\n\r\n\r\n","description":"","footnote":"\r\n( 1 ) . حجامت يا افكندن زالو ، اگر قبل از تنقيه و فصد از دست‌ها و اطمينان از ريختن ماده از اعالى بدن بر نفس عضو صورت گيرد ، اسباب فساد عضو يا ماندگار كردن درد يا جلب مواد مرض‌آور زيادتر به سوى عضو مىشود .\r\n","page_name":" 79 ","page_number":79},
  {"content":"\r\n\r\nمىباشد .\r\n\r\nدر نقرس\r\nهم بايد محجمه و زالو را از زير زانو تا چهار انگشت به قدم مانده - اعم از اينكه سمت جلو باشد يا عقب يا وسط ماهيچهء پا باشد - نهاد ؛ ولى بايد رعايت سمت شدت درد را نموده و محجمه را به همان سمت نهاد ؛ امّا حتى المقدور نبايد اين اعمال را در موضع درد انجام داد ؛ زيرا نهادن محجمه و زالو در موضع درد نقرس ، اسباب ماندگار كردن درد است .\r\nدر شدت درد ، مىتوان قليلى افيون ، ميعهء سائله ، پيهء مرغابى ، « سفيداب قلعى » و غير اينها را هم داخل نمود .\r\n\r\nباب سوم : امراض امتلائيّهء عروق ماساريقا\r\n\r\nفصل اول : سدهء ماساريقا\r\nاز جمله امراضى كه تدريجا و در اثر تداوم فساد هضم و سوء تدبير در خوراك و آشاميدن حاصل مىشود ، سدهء ماساريقا است كه مانع نفوذ شيرهء اغذيه به كبد است .\r\nعوارض اين سده از جانب معده و روده‌ها ، دفع نامرتب فضولات هضم نشده - كه برخى از آنها با علاجشان مذكور شد - مىباشد . و از جانب كبد و ما بعدش ، كمى بول و التهاب موضع - به علت كمى نفوذ مرطّبات غذائى و آبكى - و نرمى مدفوع و بسيارى آن است . بسيار مىشود كه به جهت درنگ شيرهء غذا در ماساريقا و برگشتن آن به سوى روده‌ها و دفع شدنش ، مدفوع ، سبزرنگ شود ؛ خصوصا در اطفال شيرخوار .\r\n\r\nعلاج :\r\nآشاميدن مفتّحات سدّه ، اماله و شرب مسهلات ، علاج اين سدّه است :\r\n\r\nشرب مفتحات سده :\r\nتخم كاسنى ، رازيانه ، تخم كرفس ، تخم كشوث ، هر\r\n\r\n","description":"","footnote":"","page_name":" 80 ","page_number":80},
  {"content":"\r\n\r\nيك تا دو مثقال و نيم كوفته - برحسب زيادى و كمى حرارت ، بايد وزن ادويه را كم و زياد نمود - ؛ اذخر ، زوفاى خشك ، افسنتين ، گل سرخ ، از هريك تا دو مثقال ، همه را در عرق كاسنى بجوشانند و دو پياله از صاف شدهء آن را با شش تا هشت مثقال ترنجبين يا سه تا پنج مثقال نبات بياشامند و بعد از آن به فاصلهء دو ساعت سكنجبين بياشامند . « 1 »\r\n\r\nاماله :\r\nيك روز در ميان ، اين مطبوخ را بعد از آشاميدن مفتّح ، اماله كنند :\r\nاكليل الملك ، بزرك و تخم شنبليلهء نيم كوفته ، از هريك دو تا چهار مثقال ؛ افسنتين ، بابونهء خشك ، سداب خشك ، إذخر ، پرسياوشان و گل سرخ ، از هر يك دو مثقال و سناء مكى ، چهار تا هشت مثقال ، همه را جوشانيده و چهار تا شش مثقال كافشه و شيرهء كشيدهء هشت تا دوازده مثقال از هريك از شكر سرخ و گزنگبين علفى را در آب حل نموده و آن را صاف كرده و سه قسمت نمايند : در قسمت اول ، از يك تا دو مثقال خاكشير و نمك طعام داخل كرده و در قسمت دوم و سوم ، دو مثقال ريوند چينى بسايند و سه مثقال روغن بادام شيرين - و اگر رطوبت و بلغم زياده در مزاج او باشد ، تا دوازده مثقال روغن بيد انجير در عوض روغن بادام - در هر سه قسمت آن داخل نمايند و بعد از خوردن مفتّح مذكور ، هر سه را تا عصر اماله كنند و اين عمل اماله‌ها را دو سه مرتبه - يك روز در ميان و هر مرتبه سه قسمت - انجام دهند .\r\n\r\nمسهل مشروب :\r\nبعد از اينكه مفتّح و اماله‌ها پايان يافتند ، دو روز منضج « 2 » سابقه بياشامند ؛ و اى بسا لازم شود كه دو سه مسهل به اضافهء نيم مثقال ريوند\r\n\r\n\r\n","description":"","footnote":"\r\n( 1 ) . با توجه به مطالبى كه در آخر بحث اماله و اول بحث مسهل مشروب خواهد آمد ، شرب مفتح بايد به مدت يك هفته هر روز ادامه يابد . م .\r\n( 2 ) . ظاهرا منظور از منضج ، در اينجا همان مفتح است كه سده‌ها را مىگشايد و با گشودن سدّه ، مواد مسدده را آمادهء دفع مىكند ؛ زيرا اولا در بحث گذشته از چنين منضجى صحبت نكرده‌اند . و ثانيا ، در معالجهء تب سدديه - كه در بحث تب‌ها خواهد آمد - تعبير مىكند به « منضجات مفتّحه » . محرر .\r\n","page_name":" 81 ","page_number":81},
  {"content":"\r\n\r\nدر آب صاف شدهء مسهل بسايند و يا حبّ نموده و قبل از مسهل ببلعند .\r\n\r\nفصل دوّم : ورم ماساريقا\r\nاگر تب دائمى در مريض باشد كه با تنقيه‌هاى مذكور در رفع سدّه زايل نشود ، بايد گمان برد كه ورمى در مواضع سدّه و حوالى كبد وجود دارد كه علامت وثوق به آن ، بعد از دوام تب ، احساس دردى با سنگينى و « نبض موجى » - اگر ورم در اعضاى لحمى باشد - يا درد « ناخس » با سوزش و « نبض منشارى » - اگر ورم در اعضاى عصبانى باشد - مىباشد .\r\n\r\nعلاج :\r\nاگر تنقيه‌هاى مذكور ، در رفع سده نتواند ورم را رفع كند ، لازم است در اماله‌ها و مسهل مشروب ، از هشت تا شانزده مثقال فلوس خالص داخل كنند و با علامات غلبهء خون ، بعد از يك دو بار اماله ، فصد كنند و از چهل تا هفتاد مثقال از باسليق دست راست يا اكحل ، خون بگيرند .\r\nبسا لازم مىشود كه دو مرتبه فصد كنند كه در اين صورت ، بايد فصد دوم را بعد از يك مسهل مشروب يا بعد از مشروب دوم معمول شود .\r\nتبصره : ازالهء تب ، دليل ازالهء ورم است به تحليل يا انفجار كه در صورت انفجار ، يك قشعريره و لرز و اضطرابى حادث مىشود كه بعد از آن ، درد و ساير عوارض ، تسكين مىيابد و بسا مىشود كه در مدفوع يا آخر آن ، چرك و خونى ديده مىشود كه اين ، دليل صحت و انقضاى مرض است و در اين حالت ، آشاميدن جاليات و سكنجبين ، بسيار نافع است .\r\n\r\nباب چهارم : امراض امتلائيّهء كبد و طحال\r\n\r\nفصل اول : يرقان اصفر\r\nاين بيمارى ، سبب مىشود صفرا به اقاصى اعضاى بدن برود و ايجاد « يرقان » شود و در ابتداى بروز ، در سفيدى مقله - كه سفيدى چشم است - پديدار\r\n\r\n","description":"","footnote":"","page_name":" 82 ","page_number":82},
  {"content":"\r\n\r\nمىشود .\r\nاين بيمارى ، علل گوناگونى دارد كه در واقع ، هريك شكلى از روند ايجاد بيمارى و نوعى از آن را تشكيل مىدهند كه اجمالا به همهء آنها اشاره مىشود :\r\nاول : يرقان حاصل از سدّه در مجراى ورود صفرا به كيسهء صفرا كه عمده علامتش تغيير تدريجى رنگ مدفوع از زردى به سفيدى است .\r\nدوم : يرقان حاصل از سده در مجراى ميان كيسهء صفرا و روده‌ها كه باعث سفيدى فورى رنگ مدفوع شده و بيمار ، احساس دفع ندارد و به سبب يبوست طبع حاصله ، احتمال قولنج مىرود و تا عفونتى در صفرا به هم نرسد ، خالى از تب است .\r\nسوم : يرقان حاصل از ورم كيسهء صفرا يا كبد كه از لوازمش دوام تب و دردى در سمت كبد - كه در زير دنده‌هاى طرف راست و محاذى ناف است - و عطش و قىء صفراوى و تلخى دهان و زردى قاروره - تيره‌تر از زعفران - مىباشد ؛ مگر اينكه ورم كبد به قسمى باشد كه مجراى قسمت محدّب كبد كه مدفع بول « 1 » است را تنگ و سدّ نمايد كه در اين صورت ، بول ، قليل و كم‌رنگ و رقيق است .\r\nچهارم : يرقان حاصل از افراط در خوردن و آشاميدن « مولّدات صفرا » يا شدت حرارت هوا يا طول ايستادن در آفتاب يا مجاورت آتش كه خالى از هر نوع تب و دردى است .\r\n\r\nعلاج :\r\nدر تمام اين اقسام ، بايد به تبريد و اخراج صفرا و در اقسامى كه در اثر سدّه هستند ، به تفتيح سدّه و احيانا فصد پرداخت :\r\n\r\nتبريد و اخراج صفرا :\r\nبايد هر روز تا چهل مثقال آب كاسنى كه تر و تازه آن را بريده باشند يا نقوع كاسنى - كه تا بيست مثقال ريشه ، برگ و چوب كاسنى\r\n\r\n\r\n","description":"","footnote":"\r\n( 1 ) . قدماء در تشريح معتقد بوده‌اند كه رگى از قسمت محدّب كبد برآمده كه به كليه‌ها مىرود و قسمت آبكى خون به سوى كليه‌ها مىرود كه در آنجا مايع بول از آن جدا مىشود و خارج مىشود و اندك مواد غذايى كه در آن است صرف بدن مىشود . م .\r\n","page_name":" 83 ","page_number":83},
  {"content":"\r\n\r\nرا از گل و خاك پاك كرده و نشسته ، « 1 » شب تا صبح در هشتاد تا صد مثقال عرق داغ كاسنى يا شاهتره خيسانيده باشند - را با شانزده تا سى دو و مثقال سكنجبين ترش [ يعنى ترشى آن بيشتر باشد 
  ] ممزوج كرده و بياشامند .\r\nتبصره : اگر سرفه يا خراش سينه يا امراضى در اعضاى تنفس باشد ، كاسنى را بايد در عرق نيلوفر - به جاى عرق كاسنى يا شاهتره - خيسانيده و با شربت نارنج - به جاى سكنجبين - ممزوج كنند ؛ مگر اينكه سده‌اى باعث يرقان شده باشد كه در اين صورت ، سكنجبين را بايد بدهند .\r\n\r\nتفتيح سدد :\r\nاگر يرقان از نوع سددى يا ورمى - يعنى يك از سه قسم اول - باشد ، بايد اماله و مسهل‌هاى مذكور در سدّه و ورم ماساريقا را به كار ببريم به علاوهء اينكه در اماله‌هاى مذكوره ، ريوند و در مسهل مشروب ، آب كاسنى كه آن را تر و تازه بريده باشند - يا نقوع تا بيست مثقال كاسنى - و نيم تا يك مثقال ريوند را داخل نمايند .\r\n\r\nفصد :\r\nهرگاه ورم كبدى موجب يرقان شده باشد و علامات ، غلبهء خون « 2 » را نشان دهند ، لازم است باسليق دست راست را فصد كنند . در اينجا هم بايد به جهت سلامت عمل ، بعد از اماله و شرب يك يا دو مسهل ، فصد كنند تا از غلبه و فساد صفرا ايمن باشند « 3 » و نبايد پنداشت كه يرقان ، مانع از فصد است . امّا در\r\n\r\n\r\n","description":"","footnote":"\r\n( 1 ) . مواد مؤثره و داراى آثار درمانى كه در كاسنى هستند ، بسيار لطيف و بر روى برگ‌هاى آن هستند و به محض تماس با آب ، در آن حلّ مىشوند و لذا در روايت هم از پيامبر اكرم - صلّى اللّه عليه و آله - نقل شده كه از شستن كاسنى نهى فرمودند . خلاصة الحكمة ، تأليف عقيلى ، بحث قوانين تركيب ادويه . م .\r\n( 2 ) . علامات غلبهء خون ، عبارتند از : سرخى چهره ، پرخوابى ، خونريزى از بينى يا حيض زياد در زنان ، مصرف زياد اغذيهء خون‌زا چون گوشت و نيز بىكارى و استراحت زياد . م .\r\n( 3 ) . در هر فصدى ، مواد بيرون رگ‌ها به سبب خروج خون از رگ‌ها به درون رگ‌ها مكيده مىشوند تا جاى خالى خون را پر كنند ؛ چون خلأ در بدن محال است و هيچ هوايى در بدن وجود ندارد . و اين عمل ، باعث مىشود مواد موجود در لولهء گوارش كه اخلاط فاسده -\r\n","page_name":" 84 ","page_number":84},
  {"content":"\r\n\r\nورم كيسهء صفرا ، نياز به فصد نمىباشد مگر به‌ندرت كه آثار غلبهء خون و بروز غلبهء سرخى قاروره بر زعفرانيت و زردى آشكار شود كه در اين صورت ، فصد از باسليق ، جايز است منتهى بايد كمتر خون گرفت .\r\n\r\nتبصرة : تغذيه مبتلايان :\r\nبراى اين بيماران ، مبرّدات حامضهء « بعيد الاستحاله به صفرا » و نيز كاهو با سكنجبين يا سركه و همچنين خيار سبز و خيار چنبر بسيار نافع است .\r\nاگر عطش وافر باشد و در اعضاى تنفسى بيمارى باشد ، آشاميدن آب هندوانه بعد از دو سه مرتبه كار كردن شكم مناسب است ؛ منتهى بهتر اين است كه در روز شرب مسهل ، ديگر نخوداب نخورد ؛ يا اگر خواست نخوداب بخورد ، قبل از شرب هندوانه ، شربت نارنج يا تمر يا سكنجبين بياشامد و بعد از ساعتى هندوانه را بياشامد « 1 » .\r\n\r\nفصل دوّم : يرقان اسود\r\nاين بيمارى ، از وقوع سده در مجارى سودا اتفاق مىافتد . اگر اين سده در مجراى بين كبد و طحال باشد ، تدريجا عوارضى چون يرقان اسود ، سنگينى و كشيدگى در جانب راست و موضع كبد و سقوط اشتها و لاغرى بروز مىكند ؛ امّا سقوط دفعى اشتها اگر با عوارضى چون سنگينى در جانب چپ و موضع طحال پديدار شود ، دليل وقوع سده در مجراى بين طحال و فم معده است ؛ گرچه يرقان اسود حاصله از اين سده هم تدريجى است .\r\nاين سده در هريك از مجارى كه باشد ، اگر در علاجش كوتاهى شود و\r\n\r\n\r\n","description":"","footnote":"\r\n- و صفراوى هم ممكن است در آن‌ها باشد به درون خون كشيده شوند و صفرا را فاسد سازند و تب‌هاى عفونى صفراوى بروز كنند . م .\r\n( 1 ) . هندوانه ، سريع الاستحاله به صفرا است و لذا وقتى با آن نخوداب خورده شود ، در اثر حرارت مزاج نخوداب ، به صفرا تبديل مىكند اما خوردن اين ترشىها قبل از آن ، مانع اين استحاله است . م .\r\n","page_name":" 85 ","page_number":85},
  {"content":"\r\n\r\nطول بكشد ، سبب ورم و سفتى كبد و طحال مىشود كه در صورت اول ، آفتش بيشتر به كبد و مزاج ساير اعضا مىرسد و در صورت ثانيه ، بيشتر طحال است كه آسيب مىبيند .\r\n\r\nعلاج :\r\nدر اينجا هم بايد مفتّحات ، اماله‌ها ، مسهل مشروب ، فصد و ضمادات را به اين شرح اعمال نمود :\r\n\r\nمفتّحات :\r\nاز « سكنجبين ساده » تا « سكنجبين بزورى » و « سكنجبين عنصلى » . « 1 »\r\n\r\nاماله : « 2 »\r\nنحوهء اماله كردن ، همان است كه در بحث سدهء ماساريقا گذشت ؛ امّا اين اجزا را هم بايد به آن اضافه نمود : ريشهء كبر ، ريشهء رازيانه ، اذخر ، تخم شنبليله ، سداب خشك و تربد سفيد ، همه را جوشانيده و « سردارو » يش هم بورهء ارمنى ، نطرون و ريوند چينى باشد با فلوس ؛ و اگر فلوس نباشد ، با روغن بادام تلخ يا دوشاب و روغن كرچك .\r\n\r\nمسهل مشروب :\r\nنحوهء شرب مسهل ، همان است كه در بحث سدهء ماساريقا گذشت ؛ منتهى بايد اين تركيبات را هم دارا باشد : افتيمون شامى ، افسنتين ، شاهترهء خشك ، پرسياوشان ، سناء مكّى ، تربد سفيد مجوّف و زنجبيل را با فلوس يا بدون فلوس بدهند ؛ منتهى اگر فلوس را افزودند ، روغن بادام تلخ « 3 » هم بيفزايند و اگر فلوس نيفزودند ، قدرى ترنجبين را اضافه كنند .\r\n\r\n\r\n","description":"","footnote":"\r\n( 1 ) . در اينجا مدت زمان مصرف دارو را معلوم نكرده‌اند ولى به نظر مىرسد كه بايد تا يك هفته اين مفتح مصرف شود ؛ زيرا مولف ، نحوهء اماله و شرب مسهل را مثل سدّهء ماساريقا دانسته‌اند . م .\r\n( 2 ) . از اينجا تا سر بحث « فصد » قابل يك نحوه برداشت يقينى براى محرر نبوده است و آنچه ذكر شده ، برحسب ظاهر عبارات است . م .\r\n( 3 ) . فلوس ، ممكن است قدرى دل‌پيچه ايجاد كند و روغن بادام تلخ ، آن را رفع مىكند ؛ چنان‌چه داود انطاكى در كتاب تذكرة اولى الالباب » ، ج 1 ، صفحهء 635 ، آن را براى مغص - يعنى دل‌پيچه - مفيد مىداند . لازم به ذكر است كه روغن بادام تلخ ، مصرف زياد آن خطرناك است . م .\r\n","page_name":" 86 ","page_number":86},
  {"content":"\r\n\r\nتبصره : اگر حب مسهل مصرف مىشود ، بايد از افتيمون ، اسقولوقندريون ، غاريقون ، تربد سفيد مجوّف ، حجر لاجورد ، شحم حنظل و صبر زرد و مصلحات آنها و يا « ايارج فيقرا » هم استفاده كرد .\r\n\r\nفصد :\r\nلازم است در معالجه ، بعد از دو سه روز كه حقنه‌هاى مذكوره يا مطبوخات مسهله مصرف شد ، باسليق راست و چپ و اسيلم راست و چپ را فصد كنند ؛ خصوصا كه عوارض ورم كبد يا طحال مانند لزوم تب ، برآمدگى و سفتى موضع كبد يا طحال و ساير علامات بروز كنند و سرخى در قاروره و پرخونى در رگ‌ها آشكار شود .\r\n\r\nضمادات :\r\nلازم است جهت طحال ، سداب تر يا خشك ، بورهء ارمنى ، نطرون ، فلفل ، انجير خشك و اسقولوقندريون كه در سركهء تند ، خصوصا مستحيله از خمر « 1 » يا « سركهء عنصل » خيسانيده باشند و جهت كبد ، عود قمارى ، اذخر ، سعد كوفى ، سنبل الطيب و صندل سرخ كه در گلاب و سركه خيسانيده باشند ، مكررا به صورت نيم گرم در غير از روز شرب مسهل ضماد كنند .\r\n\r\nتبصره : تغذيهء مبتلايان :\r\nدر ايام شرب منضج « 2 » و استعمال حقنه‌ها ، شورباى جوجهء مرغ يا گوشت ماهيچه و گردن گوسفند يا اسفناج و برگ چغندر و شويد و نعناع يا سكنجبين يا تمر چاشنىدار [ يعنى آن را ترش و شيرين بكنند 
  ] كه به طعم سكنجبين باشد و دوشاب ترشى كه از دار المرز گيلان مىآورند صرف شود و در ايامى كه حقنه استعمال نمىشود ، « 3 » ميوه‌هايى مانند انارين ،\r\n\r\n\r\n","description":"","footnote":"\r\n( 1 ) . سركه ، به روش‌هاى مختلفى ساخته مىشود كه در كتب داروسازى ( قرابادين ) مذكور است و يك روش اين است كه انگور شيرين را در ظرفى كرده و بگذارند بماند كه خودبه‌خود ابتدا به شراب تبديل مىشود و بعد از مدتى سركه مىشود . و چنين سركه‌يى اينجا مورد نظر است . م .\r\n( 2 ) . منظور ، در اينجا همان مفتح است به دليلى كه در تعليقهء مذكور در آخر بحث سدّهء ماساريقا گذشت . م .\r\n( 3 ) . يعنى منضج مصرف مىشود ولى حقنه استعمال نمىشود . م .\r\n","page_name":" 87 ","page_number":87},
  {"content":"\r\n\r\nگلابى نطنز ، آلوى زرد رسيده ، نارنگى يا پرتقال و از سبزيجات ، كاسنى تر ، لحية التيس و كاهو با « سكنجبين شكرى » در شدت حرارت و « سكنجبين عسلى » در قلت حرارت صرف شوند .\r\nامّا در روزهاى شرب مسهل يا حبّ ، بايد نخوداب مصرف نمايند كه گوشت گوسفند يا مرغ با نخود پوست‌دار و زيره داشته باشد ؛ ولى اگر عطش مفرط داشته باشند ، عوض نخوداب ، آب هندوانه بياشامند كه هم كمك‌كننده به عمل مسهل است و هم مسكّن التهاب .\r\n\r\nفصل سوم : سده در محدب كبد\r\n\r\nعلامت اين بيمارى ،\r\nقلت و رقّت بول است ؛ خصوصا اگر سده در مجراى متصله به كليه باشد ، بيمار ، احساس سنگينى و كشيدگى در زير دنده‌هاى جانب راست محاذى ناف و اندكى بالاتر ولى بدون درد و تب دارد و همراه با قلّت رسيدن غذا به اعضا است .\r\nاگر اين سده گشوده نشود ، عوارضى گوناگون ايجاد مىكند :\r\nاول ، ضعف و احيانا تورم كبد ؛ دوم ، بروز سوء القنيه و استسقاء لحمى به واسطهء ضعف قواى كبد ؛ سوم ، عروض تدريجى استسقاء زقّى اگر مايعات به مواضع خاليهء ميانهء ثرب و صفاق يا ميانه مراق و صفاق رخنه كند ؛ چهارم ، بروز قيله الماء اگر مايعات به كيسهء بيضه‌ها رخنه كند ؛ پنجم ، لاغرى كليه به واسطهء نرسيدن غذا يا كم رسيدن خون به كليه و ضعف در قواى كليه خصوصا جاذبهء آن به هم مىرسد كه در اين صورت - يعنى صورت ضعف جاذبهء كليه - ، بروز مفسده از اجتماع رطوبات و مايعات در كبد و مواضع خاليه زودتر و بيشتر مىشود « 1 » ؛ ششم ، ورم در كبد به واسطهء اجتماع فضول در كبد [ و عدم\r\n\r\n\r\n","description":"","footnote":"\r\n( 1 ) . چون جذب كامل رطوبات و مايعات بدن توسط كليه و دفع آن‌ها وقتى صورت -\r\n","page_name":" 88 ","page_number":88},
  {"content":"\r\n\r\nورود آن‌ها به جريان خون كه راهش در قسمت محدّب كبد است و از آنجا در كليه يا شش‌ها دفع مىشوند اما در اثر ورم محدّب كبد ، در كبد مانده 
  ] و نفوذ به جرم كبد مىكند ؛ هفتم ، عروض تب از جهت ورم يا عروض عفونت در آن رطوبات و هشتم ، عروض قيام كبدى كه بعد از حدوث دوبليه و انفجارش يا بدون دوبيله و به واسطهء همان امتلا و دفع مواد از جانب مقعّر كبد به روده‌ها ايجاد مىشود .\r\n\r\nعلاج :\r\nعمده ، همان تدابير تفتيح سدّه - كه در فصول گذشته تاكنون ذكر شده‌اند - مىباشد .\r\nبعد از تفتيح سده ، اگر ضعفى در بدن يا ضعف يا لاغرى در كليه « 1 » مشاهده شود ، بايد به كمك مشروبات ، حقنه‌ها و ماليدنىهاى لازمه ، به معالجهء آن پرداخت :\r\nدر ضعف كبدهاى حاره ، مانند زرشك ، انار ، سماق ، انار دانه ، كاسنى و گل سرخ و براى كبدهاى ضعيف از برودت و رطوبت ، مانند اذخر ، افسنتين ، اظفار الطيب ، جوزبوا ، حب بلسان ، خولنجان ، دارچينى ، ريوند ، زعفران ، سليخه ، كشوث ، عود و امثال آنها را مفردا يا مركبا به كار داشت . همچنين از مركبات ، خصوصا شربت دينار ، شراب اصول ، حب زرشك ، قرص ورد و امثال آنها براى هر نوع از ضعف‌هاى كبدى كه تناسب دارند بايد استفاده كرد .\r\nدر ضعف كليه ، اكثرا همين ادويه و در هزال كليه ، اغذيهء مغرّيهء قابضه ، مثل اغذيهء مطبوخه با انار دانه ، هستهء مويز و پيهء كليهء بز و مثل سويق جو و گندم با شيرهء انگور - دوشاب - و شير شتر و ميش و شيربرنج و از مركبات ، معجون لبوب و امثال آن به كار برند .\r\n\r\n\r\n","description":"","footnote":"\r\n- نگرفت ، در كبد مىمانند و به سرعت در آنجا و مواضع خالى بدن ايجاد امراض مىكنند . م .\r\n( 1 ) . علامت لاغرى كليه ، سفيدى بول و لاغرى بدن و قلت شهوت جنسى و درد پشت - در محلّ كليه - و پس سر است . طب اكبرى ، تأليف ارزانى ، صفحهء 259 ، چاپ سنگى . م .\r\n","page_name":" 89 ","page_number":89},
  {"content":"\r\n\r\n\r\nفصل چهارم : ورم كبد ، غشاء و عضلات آن\r\n\r\n[ نشانه‌هاى بيمارى 
  ]\r\nاين بيمارى ، غالبا از سده‌هاى كبدى ايجاد مىشود و با تب دائمى همراه است .\r\n\r\nعلاج :\r\nبايد از فصد ، افكندن زالو و ضمادات جهت درمان اين بيمارى كمك گرفت :\r\n\r\nفصد :\r\nاز باسليق راست بايد بيمار را فصد نمود و با وجود قوت در بيمار ، مكرر آن را انجام دارد .\r\n\r\nافكندن زالو :\r\nزالو را بايد مكرر بر همان موضع ورم يا اندكى بالاتر تا زير كتف يا مايل به فقرات پشت بيفكنند . « 1 »\r\n\r\nضمادات :\r\nاگر ورم استعداد تحليل داشته باشد كه با ضمادات حجمش كم شود و عوارضش رو به نقصان رود ، اضمدهء ملينهء محلله را با قوابض ، مانند اسارون ، اكليل الملك ، اشق ، بابونه ، باقلا ، برنجاسف ، جاوشير ، حاشا ، زرنباد ، زراوند ، وج و غير اينها به كار برند .\r\nامّا اگر اعراضش در تزايد باشد ، معلوم است كه استعداد انفجار به هم رسانيده است ؛ لذا بايد با پخته‌هاى سريع الانضاج ، از بيرون به آن انضاج درونى كمك كنيم و سريع الانضاج‌ها ، ادويه‌اى هستند كه با حرارت منضجه ، تسديد و تغريه در جوهرشان وجود دارد تا حرارت مزاجى خود و حرارت غريزيه را محصور نمايند [ و در نتيجه روند نصج را سرعت بخشند 
  ] ؛ مانند ايرسا ، بذر كتان ، بذر مرو ، بذر خطمى ، حلبه ، نخاله و امثال آنها كه بايد بعد از كوفتن و پختن با آب يا شير ، بر موضع ورم گذارند . اگر برگ كلم‌پيچ را هم بر روى آنها بگذارند ، بسيار معين بر سرعت انضاج است . فلوس خيار شنبر هم مشروبا و محقونا با ادويهء مناسبه بسيار مفيد است .\r\n\r\n\r\n","description":"","footnote":"\r\n( 1 ) . افكندن زالو ، مربوط به ورم در عضلات و رباطهاى كبد است . م .\r\n","page_name":" 90 ","page_number":90},
  {"content":"\r\n\r\nاگر ورم ، سير انضاج را خودبخود يا به كمك ضمادات مذكوره پيمود و به حد انفجار « 1 » رسيد ، بايد از طبيخ ايرسا ، ابهل ، حب بلسان ، تخم كاسنى ، رازيانه ، گل سرخ و غير اينها را مجموعا يا برخى را با نبات و اگر رطوبت با غلظتى باشد ، با عسل يا سكنجبين عسلى يا شكرى به او بخورانند . و مىتوان فلوس و روغن بادام را هم داخل اين ادويه نمود ؛ بلكه در برخى افراد ، لازم است فلوس را داخل نمود ؛ چون زودتر تنقيهء فضول و چرك خون را مىكند .\r\n\r\nتبصره :\r\nبا حرارت مفرطه ، آب ميوه‌هائى مانند انارين و هندوانه - كه قبل از آن سكنجبين آشاميده باشند - و نقوع تمركجرات يا ترشاله - يعنى قيسى ، پرهء زردآلوى ترش‌مزه - با شكر ، بسيار مناسب و نافع است .\r\n\r\nفصل پنجم : سوء القنية و اقسام استسقاء\r\n\r\n[ نشانه‌هاى بيمارى 
  ]\r\nاز جمله امراضى كه مىتواند به تبعيّت امتلاءات مذكوره و ضعف كبد يا علل اعضاى تنفسى - كه ذكر خواهند شد - پديدار شوند ، سوء القنيه است كه بعد از مدتى منجر به « استسقاء لحمى » مىشود ؛ خصوصا اگر علت سوء القنيه ، ضيق النفس باشد ؛ اما اگر در گوارش غذا و هضم معدى نقصانى پديدار شود ، « استسقاى طبلى » بروز نمايد و اگر در اين حالت كيموسات غليظه به مرور وارد كبد شود و سدّه در محدب كبد ايجاد كند ، مواد آبكى در مواضع خاليه جمع شده و « استسقاى زقى » بروز مىكند .\r\n\r\nپيشگيرى و علاج :\r\nهرگاه قبل از بروز سوء القنيه بازو را داغ گذارند كه از تنگى نفس افاقه حاصل شود و منع نزلات دماغى كند ، ايمن از امراض تابعه خواهد شد . و البته در ابتداى بروز آن امراض هم فايدهء كامل و اساسى دارد ؛ خصوصا اگر با اهتمام در تجويد هضم معدى باشد و در احوال كبد هم دقت\r\n\r\n\r\n","description":"","footnote":"\r\n( 1 ) . علامت انفجار ، بروز قشعريره و خفت بعد از ادرار يا خروج چرك و خون از شكم در مدفوع است .\r\n","page_name":" 91 ","page_number":91},
  {"content":"\r\n\r\nكند كه در صورت ضعف ، در تقويتش و در صورت غلبهء حرارت بر آن ، در تبريدش بكوشند .\r\n\r\nامّا علاج لحمى ،\r\nاين است كه اگر از ضعفى در قواى كبد ايجاد شده در تقويت آنها بكوشند و اگر از وقوع سده باشد ، اهتمام در تفتيح سده كنند .\r\n\r\nعلاج طبلى ،\r\nاهتمام در اصلاح و تقويت هاضمه و شرب ادويهء كاسر الرياح و تبريد كبدى مىباشد ؛ زيرا بدون حرارت كبد ، كم است كه طبلى بروز كند .\r\n\r\nدر زقّى ،\r\nهمين‌كه قلت اندفاع قاروره و سنگينى زير شكم و حوالى ناف پديدار شد ، دليل انصراف مواد آبكى و اجتماع در اين مواضع است ؛ لذا مىبايد كمال اهتمام را در تفتيح سده و پيشگيرى از استسقاى زقى نمود ؛ و گرنه همين كه اندكى غلفت شود ، مواد آبكى جمع شده و به زودى شكم به هم مىرساند كه در اين صورت ، معالجهء عمده همان بزل ، يعنى زدن نيشتر كه در لوله‌اى از مس يا نقره باشد در سه يا چهار انگشت مضمومه از ناف پائين‌تر و مايل به سمت راست - حوالى كبد - يا سمت چپ - حوالى طحال - برحسب اينكه كجا اجتماع مائيت بيشتر است مىباشد . پس فرد بزل‌كننده ، بايد كمال دقت را بكند تا بفهمد كه اجتماع آب در كجا بيشتر است ؛ چنانچه در دمل هم هر جايش نرم‌تر و جع چرك در آنجا نمايان‌تر است ، آنجا را مىشكافند . آنچه تاكنون تجربه نموده‌ايم ، نشان مىدهد كه بعد از اجتماع آب ، تنها راه چارهء فورى همان بزل است كه آب را در نيم ساعت خارج مىكند ؛ منتهى اگر بيمار توان ندارد ، راه بىخطر اين است كه مواد آبكى را به دفعات اخراج كرد .\r\nدر زقى ، بايد پس از درمان هم در تسكين كبد و تفتيح سدد اهتمام تمام نموده و از نوشيدن آب و هرچه آبكى بودن بر آن غلبه دارد پرهيز نمايند و گرنه به زودى دوباره آب در شكم جمع مىشود .\r\n\r\n","description":"","footnote":"","page_name":" 92 ","page_number":92},
  {"content":"\r\n\r\n\r\nباب پنجم : امراض امتلائيهء آلات تنفسى و صوتى و قلب\r\nاز جمله عوارضى كه غالبا بعد از اين امتلاءات « 1 » عارض مىشود ، اورامى است كه در پرده‌هاى آلات تنفس حادث مىگردد ؛ خصوصا كه امتلاى خونى در كبد يا عروق باشد و عوارض خارجيه ، مانند برخورد سرما يا حركات تند و سنگين از جماع در حالت امتلا و غير آن اتفاق افتد و پستى و بدكيفيتى در اخلاط مستعدهء بر تصرف حرارت غريبه « 2 » به هم رسيده باشد و ضعفى هم در آن اغشيه از امور خارجه يا داخله باشد كه نفوذ ماده را قبول نمايد .\r\n\r\nاقسام اين اورام :\r\nهرگاه ماده در پردهء مستبطن اضلاع زور - يعنى آن پرده كه از داخل بر دنده‌هاى پنجگانه كه سرشان آزاد است - واقع شده يا پردهء ميانهء آن دنده‌ها و ماهيچه‌هاى ميانه يا پردهء روى آنها نفوذ كرده باشد ، « شوصه » نام دارد ؛ چه از سمت راست باشد و چه از سمت چپ .\r\nاگر ماده ، در حجاب حاجز - پرده‌اى كه ميان آلات غذا و آلات تنفس قرار دارد - يا پرده پوشانندهء اضلاع الصدر « 3 » نفوذ نمايد ، « ذات الجنب خالص » و « ذات الجنب صحيح » نام دارد .\r\nاگر ماده در اغشيهء عضلات واقعه در ميانهء دنده‌هاى سينه يا پردهء پوشيده شده بر همين دنده‌ها نفوذ كند ، « ذات الجنب مغالط » و « ذات الجنب غير صحيح » و « ذات الجنب غير خالص » نام دارد .\r\nاگر ماده در پردهء نصف‌كنندهء سينه نفوذ كند ، هرگاه طرف متصل به اضلاع الصدر متورم شود ، « ذات الصدر » و اگر شركتى به دماغ داشته باشد ، « برسام » نام دارد .\r\n\r\n\r\n","description":"","footnote":"\r\n( 1 ) . يعنى امراض كبدى مذكوره كه همگى از نوع امتلائيه بودند . م .\r\n( 2 ) . حركات تند و سنگين مذكوره ، در بدن ايجاد حرارتى زايد بر حرارت غريزى مىكنند كه « حرارت غريبه » نام دارد . و نيز هواى سرد ، باعث احتقان حرارت در باطن بدن و اعضاى درونى چون جگر مىشود و در نتيجه اين حرارت ، در آن اخلاط تصرف مىكند و استعداد مرض‌آورى كه در درون آن‌ها بود به فعليت مىرسد . م .\r\n( 3 ) . هفت دندهء محافظ قلب و ريه را « اضلاع الصدر » ، يا « عظام القص » مىنامند . م .\r\n","page_name":" 93 ","page_number":93},
  {"content":"\r\n\r\nاگر طرف متصل به فقرات پشت متورم شود ، « ذات العرض » نام دارد .\r\n\r\nعلائم :\r\nهمگى در سرفه و تنگى نفس مشتركند ؛ امّا مواضع درد ، در هريك فرق دارد :\r\n« شوصه » ، درد جميع اقسامش در زير دنده‌هاى كوردنده - كه محاذى ناف تا فم معدهء هستند - و به بيان ديگر در زير حجاب حاجز مىباشد كه اگر ورم در ميان دنده‌ها يا غشاى مجلل باشد ، موضع ورم و در را مىتوان با لمس خارجى حس كرد و نفث - خلط سينه - هم در آن به سرفه دفع نمىشود يا كم و به صعوبت دفع مىشود .\r\nدر « ذات الجنب صحيح » ، اگر در اطراف حجاب حاجز باشد ، نفس كشيدن ، صعب و سرفه ، بسيار به زحمت است و خوابيدن بر پهلو مقدور نمىشود . و اگر در پردهء مستبطن اضلاع صدرى نفوذ كند ، تنگى نفس بيشتر و سرفه آسانتر و نفث - خلط سينه - هم آسانتر و بيشتر برمىآيد و غالبا مخلوط به خون است ؛ خصوصا كه ماده‌اش خون باشد و يا اگر چند خلط هستند ، خون بر ساير اخلاط ، غالب باشد .\r\nدر « ذات الجنب مغالط » ، احساس درد در آنها با لمس خارجى « 1 » مىتوان معلوم نمود و اى بسا ورمى با حمره هم در ظاهر جلو نمايان باشد .\r\nدر « ذات الصدر » ، دردى شديد از ميانهء سينه تا ترقوه - چنبر گردن - معلوم است .\r\nدر « ذات العرض » ، احساس درد در ميان شانه مىباشد .\r\n\r\nعلاج :\r\nهمهء اقسام ، علاجى تقريبا يكسان دارند :\r\n\r\nروز اول تا سوم :\r\nبه عنوان منضج ، صاف‌شدهء مطبوخ بهدانه ، بنفشه ، عناب و سپستان را با ترنجبين ، صبح ميل كنند . در روز دوم ، بعد از اينكه منضج مذكور\r\n\r\n\r\n","description":"","footnote":"\r\n( 1 ) . يعنى هرجا كه بيمار از نهادن دست در آنجا احساس درد نمود ، ورم در آنجاست ؛ بنابراين ، در « ذات الجنب مغالط » ، بايد در پرده‌هاى عضلات ميان دنده‌ها يا پردهء پوشانندهء دنده‌ها درد حس شود . م .\r\n","page_name":" 94 ","page_number":94},
  {"content":"\r\n\r\nرا ميل نمود ، تا عصر دو سه آب اماله از آب طبيخ جو نيم كوفته ، كافشه ، شكر سرخ ، خاكشير ، نمك و روغن بادام - و اگر رطوبتى در مزاج باشد ، با روغن كرچك در عوض روغن بادام و اگر حرارتى در مزاج باشد ، با روغن كره در عوض آن - معمول دارند .\r\n\r\nروز چهارم :\r\nطبيخ ريشه شيرين‌بيان يا ريشهء خطمى و پر سياوشان يا نيلوفر و گل گاو زبان را به علاوهء اجزاى منضج مذكوره ، به‌عنوان مسهل ، صبح مصرف كند و در عصر ، يك آب امالهء روز دوم را معمول داشته و در قسمت دوم و سوم آن ، فلوس بيفزايند تا آن را كامل‌تر كند ؛ زيرا اى بسا كه با همين اماله‌ها برخى از اين اورام - خصوصا « شوصه » - رفع شوند ؛ چه در « شوصه » اگر اماله را تا نهم ادامه دهند ، بدون فصد هم قابل رفع است ؛ خصوصا اگر آثار غلبهء خون ، بروز چندانى نداشته باشد .\r\nتبصره 1 : بىمشكل‌ترين مشروبات در اين امراض و نيز شكستگىهاى آلات تنفس ، « مطبوخ سنا » « 1 » است . همچنين افزودن فلوس خالص و روغن بادام در مسهل ، براى رفع اين اورام ، بسيار نافع است .\r\nتبصرهء 2 : در مريض‌هايى كه تنفر از اين قبيل مسهل‌ها دارند و احتمال قىء نمودن مسهل وجود دارد ، به جاى اينها نمك فرنگى و شيرخشت را در لعاب اسفرزه يا عرق نيلوفر داغ حل كنند ؛ زيرا اين مشروب ، بدل آن مسهل‌ها واقع مىشود و ضرورى هم به آلات تنفس ندارد .\r\nلازم به ذكر است كه مآء الشعير « 2 » با شيرخشت و ترنجبين هم مسهل\r\n\r\n\r\n","description":"","footnote":"\r\n( 1 ) . ريشه شيرين‌بيان يا ريشهء خطمى ، دو يا سه مثقال ؛ بنفشه و نيلوفر ، از هريك دو مثقال - يا در صورت قلت حرارت ، پرسياوشان ، گل گاو زبان و زوفاى خشك ، از هريك دو مثقال - ؛ گل سرخ ، دو مثقال ؛ سناء مكى پاك شده ، از چهار تا شش مثقال ؛ سپستان ، شش تا ده دانه و در صورت التهاب ، تا شش دانه عناب نيم كوفته ، همه را جوشانيده و صاف شده‌اش را با تا ده مثقال ترنجبين بياشامند .\r\n( 2 ) . روش تهيه كردن ماء الشعير : جو پوست‌كندهء سالم ، ده تا دوازده مثقال و چهار يا پنج -\r\n","page_name":" 95 ","page_number":95},
  {"content":"\r\n\r\nخوبى است و اى بسا در برخى امزجه ، نافع‌تر از مشروبات مذكوره است .\r\n\r\nروز پنجم تا هفتم :\r\nدر اين دو روز ، لازم است كه باسليق را فصد كنند و بهتر اين است كه فصد اول را از دست مخالف « 1 » سمت درد نمايند ؛ خصوصا اگر درد و ورم در پهلوى چپ باشد ؛ « 2 » امّا اگر درد و ورم در پهلوى راست باشد ، فصد اول را از قيفال راست و فصد دوم را از باسليق راست نمايند . « 3 »\r\nلازم است امالهء روز چهارم را در عصر روز ششم استعمال كنند ولى صبح\r\n\r\n\r\n","description":"","footnote":"\r\n- عدد عناب نيم كوفته را در كاسه‌اى كه نيم من تبريز تا سه چارك تبريز آب بگيرد ريخته و بجوشانند تا نصف شود ، پس تا صبح آن را رها كرده و صبح كه خوب رسوبش در ته مانده است ، صاف شده‌اش را بياشامند و رسوبش را مصرف نكنند ؛ زيرا موجب سدّه و ترش شدن در معده مىباشد .\r\nتذكار : اگر در اورام اغشيه نفخى بروز كرد ، روز ديگر جو و عناب را به اضافهء يك تا دو مثقال رازيانهء نكوفته طبخ كنند و در صورت ضعف يا رطوبت معده ، عناب را كمتر كنند .\r\nهمچنين اگر خون زياد از سينه آمد ، بيخ انجبار را از يك تا دو مثقال نيم‌كوب كرده و در آن بجوشانند تا نصف شود و صاف شده‌اش را به همان قسم بياشامند .\r\n( 1 ) . دليل اينكه از سمت مخالف فصد مىكنند اين است كه هرگاه قدرى خون از سمت مخالف مواد ايجادكنندهء ورم از جريان خونى خارج شود ، از آنجا كه خلأ در بدن و عروق نيست ، لذا اندكى از مواد قسمت ديگر بدن به سمت آنجا ميل مىكنند تا تعادل در بدن برقرار شود و البته كسرى را به‌طور كامل از مواد غذايى و آب موجود در لولهء گوارش و روده‌ها و كبد جبران مىكنند ؛ اما همين جابه‌جايى مواد در بدن ، باعث پخش آن‌ها مىشود و در نتيجه طبيعت بدنى ، به راحتى آن‌ها را كه ديگر در جايى متراكم نيستند كم‌كم دفع مىكند و اورام فروكش مىكنند .\r\nاين مطلب ، نبايد بر خوانندهء گرامى پوشيده بماند زيرا حلّ بسيارى از فوايد فصد ، با فهم اين مطلب است . م .\r\n( 2 ) . زيرا به شرحى كه در تعليقه قبل گفته شد ، با انتقال ماده از طرف چپ سينه كه جايگاه قلب است ، از ايجاد اخلال در عملكرد قلب و احيانا آسيب ديدن آن جلوگيرى مىشود . م .\r\n( 3 ) . زيرا با فصد از طرف مخالف و جريان دادن ماده از سمت راست به سمت چپ ، ماده را به سمت قلب ميل داده‌ايم كه بر خلاف قانون طبيعت كه از اعضاى رئيسه و شريفه محافظت مىكند عمل كرده‌ايم . م .\r\n","page_name":" 96 ","page_number":96},
  {"content":"\r\n\r\nآن روز ، نبايد مسهل مشروب مذكوره را صرف نمايند ؛ بلكه ماء الشعير با شير خشت و ترنجبين بخورند .\r\n\r\nاز روز هشتم به بعد :\r\nغالبا همان فصد روز پنجم رافع بيمارى است و گرنه بعد از امالهء روز ششم و فصد روز هفتم ، بيمارى رفع شده و تب قطع مىشود . در اين صورت ، از همان روز كه بهبودى ظاهر شد ، تا روز شانزدهم ، يك روز منضج و يك روز مسهل ميل كند و در روزهاى صرف منضج ، مىتوان از ميوه‌هائى از قبيل خيار ، هندوانه ، ليمو شيرين و امثال آنها به جاى غذا استفاده كرد ؛ خصوصا كه التهاب و عطش داشته باشد يا از شوربا و نخوداب متنفر باشد ؛ ولى بايد در استحاله به خلط غالب احتياط كنند ؛ مثلا اگر صفرا زياد است ، هندوانه كم دهند « 1 » و در صورت احتمال چنين خطرى اگر قبل از ميوه‌ها شربت نارنج يا تمر بدهند ، منع استحاله [ به صفرا 
  ] مىكند .\r\nمنضجى كه ميل مىشود ، يا همان منضج مذكوره است كه اول صبح ميل كنند ولى پس از آن لازم است دو سه پياله ماء الشعير - كه به روش مذكوره تهيه شده باشد - بياشامند و وقتى از معده پائين رفت ، نخوداب يا لعاب آشى را به عنوان غذا ميل كنند ؛ گرچه بهتر است آن روز را اكتفا به همان مآء الشعير كنند و شب تغذيه نمايند و يا اينكه عوض مطبوخ منضج مذكوره ، اقتصار نمايند بر دو پياله ماء الشعير كه با به‌دانه و قدومه و اندكى نبات يا با شربت بنفشه تا هشت مثقال يا با هشت تا دوازده مثقال ترنجبين يا همان مقدار شيرخشت جوشانيده باشند .\r\nدر روز شرب مسهل ، يكى از مسهل‌هاى مذكوره را مىآشامند و بدين‌سان تنقيهء نهائى صورت مىگيرد .\r\nامّا اگر بيمارى با فصدهاى روز پنجم و هفتم قطع نشد و ادامه داشت ، در\r\n\r\n\r\n","description":"","footnote":"\r\n( 1 ) . برخى از اغذيه و ميوه‌ها هستند كه به جهت لطافتى كه دارند ، به سرعت به خلطى كه در معده غالب باشد تبديل مىشوند . هندوانه ، هلو ، گيلاس ، شير و از اين قبيل هستند . م .\r\n","page_name":" 97 ","page_number":97},
  {"content":"\r\n\r\nروز نهم و يازدهم هم بايد فصد كنند و اماله و مسهل مذكور در تدابير روز پنجم تا هفتم را هم در روز هشتم و دهم اعمال كنند و سپس تا شانزدهم هم همين منضج و مسهل‌هائى كه اخيرا ذكر شد را به جهت تنقيهء نهائى اعمال كنند .\r\nتبصرهء 1 : براى تسكين سرفه ، در مغرب و شب‌ها بايد حبّ سرفه و شربت خشخاش بدهند .\r\nتبصرهء 2 : از تدابيرى كه در تمام طول درمان مفيد است ، تكرار ضمادات مفيده از خارج و محاذى ورم مىباشد ؛ مانند قيروطى - موم گداخته در روغن بادام - به اضافهء گل خطمى ، بزرك ، باقلاى نرم كوفته ، زردهء تخم‌مرغ و امثال آنها .\r\nتبصرهء 3 : اوزانى كه تاكنون ذكر شد ، براى انسان چهارده ساله به بعد است و در كودكان ، بايد كمتر نموده در اطفال شيرخوار ، لازم نيست كه شيردهندهء به او با تمام ادويهء لازمه شركت كند ؛ ولى بايد با فصد و آشاميدن عرق‌هاى مناسبه و نوشيدن ماء الشعير و اماله‌هاى جزئيه و اغذيهء مناسبه ، شير او را اصلاح نمود . همچنين بايد پرهيزهاى لازمه از چيزهائى كه مضرّ به اين امراض است ، توسط شيرده به عمل آيد .\r\nتبصرهء 4 : بايد دانست كه امراض قلبى و ريوى و اغشيهء آنها و آفات اصوات و اورام و سدد و جراحات مجارى آنها و سوءمزاجات حادثه در قبل يا بعد از اين امراض ، همگى به همين معالجات شفا مىيابند « ان شاء اللّه تعالى » ؛ منتهى در سوءمزاجات ، درمان طول مىكشد ؛ مثلا محتاج به شرب شير الاغ و يا آشاميدن آب طبيخ بيخ چينى يا عشبه يا لعوقات و امثال آنها از مبدّلات مزاج است « 1 » كه بايد بر آنها مداومت كنند .\r\n\r\n\r\n","description":"","footnote":"\r\n( 1 ) . هر سوء مزاجى را با دارويى خاص بايد تبديل نمود . مثلا شير الاغ ، بسيار رطوبت -\r\n","page_name":" 98 ","page_number":98},
  {"content":"\r\n\r\n\r\nباب ششم : امراض امتلائيهء آلات ادرارى - تناسلى\r\n\r\nفصل اول : قيلة الماء\r\n\r\nعلاج :\r\nدر اين بيمارى ، بايد با تنقيه و تعريق از كيسهء بيضه‌ها و منع رسيدن رطوبت جديد ، آب جمع شده را كاملا اخراج نمود :\r\n\r\nتنقيه :\r\nهمان بزل كردن است كه [ در فصل پنجم از باب چهارم 
  ] ذكر يافت .\r\n\r\nتعريق :\r\nقرفه ، زراوند طويل ، سليخه ، قصب الذريره ، عاقرقرحا ، زنجبيل و امثال آنها را نيكوب با سداب ، برنجاسف ، بابونه ، پودنه ، فلفل الماء و امثال آنها را در ديگى جوشانيده و سرپوش ديگ را زير عضو باز كنند تا عرق كند و به خرقهء خشنى مانند كيسهء حمام ، مدام عرق را پاك كنند و اين عمل را يك ساعت ادامه دهند . و سپس ادويهء حادّهء معرّقه ، مانند بورهء ارمنى و نطرون را نرم سائيده و با روغن بابونه گرماگرم بر كيسهء بيضه‌ها بمالند و اين ماليدنى بايد در شبانه روز يك بار صورت بگيرد .\r\nتبصرهء 1 : در روز شرب مسهل يا اماله نبايد مرتكب تعريق شد .\r\nتبصرهء 2 : بايد دقت كرد كه در اين سير درمانى آيا حجم عضو رو به تقليل است يا خير ، هرگاه كم نشود معلوم است كه مدد مىرسد و منع مدد لازم است .\r\nاين درمان را من انجام داده‌ام و در بيست روز حجمى را كه به قدر يك خم بزرگ بود ، بالكليه زايل شده و مائيت آن ، اخراج و به حد طبيعى رسيده است .\r\n\r\n\r\n","description":"","footnote":"\r\n- آور است و لذا در تبديل سوءمزاج‌هاى خشك مفيد است كه خشكى آن‌ها را از بين برد تا اعتدال حاصل شود . و همينطور در ساير سوءمزاج‌ها . م .\r\n","page_name":" 99 ","page_number":99},
  {"content":"\r\n\r\n\r\nفصل دوّم : حرقة البول\r\n\r\n[ نشانه‌ها و علت‌ها 
  ]\r\nاز امراض كثيرة الوقوع ، امراض اعضاى تناسل است كه حرقة البول از همه بيشتر واقع مىشود و علاج اشتباهى آن ، موجب نازائى است ؛ بنابراين بايد در علاجش اهتمام نمود .\r\nعلل اين بيمارى ، صفراويت خون و كثرت مرور صفرا در مجراى بول ؛ يا جنب شدن در غير استقامت مجراى قضيب ؛ خصوصا در صورت حدّت منى و يا جماع به غير طبيعى يا بدون جذب رحم است كه اين صور ، باعث خراشيدن و جراحت در مجرا مىشوند .\r\n\r\nعلاج :\r\nعمدهء تدابير ، همان رفع حدّت بول است تا با تكرار ادرار ، بر جراحت مجرا نيفزايد و پس از آن ، در فكر تليين مزاج ، فصد ، تنقيهء كل بدن و اصلاح جراحات حادثه بود .\r\n\r\nرفع حدّت بول :\r\nبه احتراز از خوردن و آشاميدن اشياى حارهء حادّه « 1 » و مداومت بر اكل و شرب اغذيه و اشربهء غير مولدهء صفرا كه با لزوجت هم باشند « 2 » است .\r\nهمچنين لازم است هر روز صبح ، شيرهء خنكى كه از تخم خرفه ، تخم خشخاش و مغز تخم خيار از هريك دو مثقال كه شيرهء آن‌ها در عرق نيلوفر كشيده شود با دو مثقال نبات بياشامند و از گوشت سرخ كرده ، سير و پياز خام و پخته پرهيز كرده و روزها از مبرّدات ، مثل هندوانه ، خيار ، ليمو شيرين و ساير مركبات شيرين و كم‌ترشى مصرف كنند . و ناهار و شام را دوغى با ترشى كم با نان يا افشره ميل نمايند .\r\n\r\nتليين و فصد :\r\nملينى از نقوع تمر يا آلوى بخارائى با شيرخشت به قدرى كه\r\n\r\n\r\n","description":"","footnote":"\r\n( 1 ) . مانند فلفل ، ميخك ، زردچوبه ، سرخ‌كردنىها . م .\r\n( 2 ) . مثل حليم بىروغن ، زردهء تخم‌مرغ ، زردهء تخم‌مرغ ، لعاب خطمى ، سوپ‌هاى ساده و . . . م .\r\n","page_name":" 100 ","page_number":100},
  {"content":"\r\n\r\nشكم او پنج مرتبه عمل كند بياشامند و روز بعد از آن ، از باسليق دست راست خون بگيرند و باز ملين را يك روز بعد از روز فصد بياشامند .\r\nدر غير روز صرف ملين ، هر روز صبح شيرهء خنكى كه ذكر شد را بياشامند .\r\nو اگر عوض عرق نيلوفر ، در صاف‌شدهء ماء الشعير ، تخم‌هاى مذكوره را شيره كشند ، نافع‌تر است و نيز اگر حرارت مفرطه نباشد ، مىتوان در اكثر روزها در عوض آن شيره ، سه چهار پياله شير تازه دوشيده با يك دو پياله چاى كم‌رنگ بنوشند .\r\n\r\nتنقيهء عمومى بدن :\r\nبسا مىشود كه فضول فاسده‌يى در بدن هست كه نمىگذارد بول از حدت و تيزى برآيد ، در اين صورت لازم است كه با اماله‌هاى ملينه كه خيلى نافعند ؛ يا مشروبات مسهلهء مزلقه و جاليه و تيزى مانند « نقوع يا مطبوخ سناء » « 1 » كه با آب آلوى بخارائى يا تمركجرات كه نافع‌تر از اماله هستند و اگر با فلوس و روغن بادام باشند ، پرنفع‌تر مىباشند ، به تنقيهء بدن پرداخت ؛ خصوصا كه عوض نخوداب [ كه غذاى معمول بيماران است 
  ] ، هندوانه بياشامند .\r\nهمچنين ، جهت تنقيه لازم است كه شب‌ها پيش از شام ، از نيم تا يك مثقال كبابهء چينى با تا نيم مثقال صمغ عربى و تا نيم مثقال گل ارمنى يا گل مختوم كه با مساوى همه نبات يا شكر سفيد ، كوفته و سفوف كرده باشند بخورند .\r\nتبصره : از جملهء مجربات در علاج حرقة البول ، شرب « آب رس هندى » « 2 » است . بايد يك دسته از آن را اندكى بكوبند و اگر كم‌آب باشد ، قدرى عرق\r\n\r\n\r\n","description":"","footnote":"\r\n( 1 ) . در فصل اول از باب اول از بخش سوم ذكر شد . م .\r\n( 2 ) . اين گياه را در تهران ، هفت‌بند و در اصفهان ، بيدك و در شيراز ، خرما كوك و در دار المرز ، كوكچره واش مىنامند و در كنار جوب‌ها و اراضى نمناك در بهار مىرويد و برگش ريزه و شبيه به برگ بيد و علفش بندبند و بر روى زمين دراز مىشود و بر روى هر بندى در پائيز ، گل ريزهء آبى رنگى درمىآورد .\r\n","page_name":" 101 ","page_number":101},
  {"content":"\r\n\r\nنيلوفر بر او ريزند و بفشارند تا چهل مثقال آب از آن گرفته شود و آن چهل مثقال آب را در ظرفى كرده و شب تا صبح بگذارند كه تا صبح فضول سبزيش از آب آن جدا شود و صبح ، صاف شده‌اش را به تنهايى يا با قليلى نبات مىآشامند .\r\n\r\nتكمله : رفع جراحات حاصله :\r\nاز چكانيدنىهاى در مجرا ، هرچه لزوجت و قوت التحام جراحت دارد ، مانند شير دختر ، « 1 » شير الاغ ، لعاب اسفرزه ، لعاب خطمى ، آب بارهنگ ، لعاب خطمى ، آب بارهنگ ، لعاب به‌دانه و آب به شيرين كه در هريك از اينها « شياف ابيض افيونى » « 2 » يا غير افيونى سائيده باشند ؛ يا دم الاخوين ، گل ارمنى و كتيراى گون را در لعاب اسفرزه سائيده و سفيدهء تخم‌مرغ در آن داخل كرده و بعد از هر ادرار ، در مجرا بچكانند ، يا به كمك « زرّاقه » كه عامه « آب دزدك » مىنامند ، به موضع قرحه رسانند . و اگر قبل از خواب استعمال كنند و بخوابند تا در مجرا درنگ نمايد ، انفع است .\r\nنكتهء مهم : عجله در علاج به آشاميدن شوره ، بنگ و امثال آنها [ كه بعضى مرتكب مىشوند 
  ] ، خالى از مفاسد و انقطاع نسل نمىباشد ؛ چنان كه مكرر ملاحظه نموده‌ايم .\r\n\r\nفصل سوّم : ورم انثيين\r\n\r\n[ نشانه‌ها 
  ]\r\nاز جملهء امراض آلات تناسلى ، ورم انثيين - بيضتين - است كه در به دو بروز ، سهل العلاج است و با سستى و علاج بىقاعده ، مولّد مفاسدى چون نازائى است و بيشتر اوقات از احتباس منى و جنب شدن غير طبيعى « 3 » و نقصان دفع منى\r\n\r\n\r\n","description":"","footnote":"\r\n( 1 ) . هرجا در طب سنتى از شير دختر صحبت شود ، شير زنى منظور است كه دختر زائيده است . م .\r\n( 2 ) . اجزاى شياف مذكوره عبارتند از : سفيداب قلعى ، ده مثقال ؛ صمغ عربى ، دو و نيم مثقال ؛ كتيرا ، يك مثقال ؛ افيون ، نيم الى يك مثقال ، همه را كوبيده ، با سفيدهء تخم‌مرغ خمير كرده و فتيله نموده و با قيچى آن را به ضخامت يك جو ريزه‌ريزه كنند .\r\n( 3 ) . جماع به غير طريق صحيحى كه در كتب طبى ذكر شده - كه مرد در بالا قرار گيرد و\r\n","page_name":" 102 ","page_number":102},
  {"content":"\r\n\r\nعارض مىشود .\r\n\r\nعلاج :\r\nهرگاه با سرخى پوست و تمدد و بيرون‌زدگى رگ‌ها باشد ، ماده‌اش خون است ؛ بنابراين بايد در ابتداى بروز درد و ورم ، بعد از تنقيه‌هاى لازمه دست به فصد زند . در صورت عدم بهبودى ، به حجامت و افكندن زالو بپردازند و در هرحال ، از ضمادات لازمه كه از ابتدا تا انتها بايد به كار روند ، بهره بايد برد .\r\n\r\nتنقيه و فصد :\r\nدر صورت وجود علائم غلبهء خون ، مادهء ورم ، خون است و لذا بايد بيمار را فصد كنند و جهت اين كار ، يك دو روز قبل از فصد ، تسكينى « 1 » از صفرا و تليينى از بطن نمايند تا مبادا احتباس و يبوست مزاج در امعاء باشد و مفاسد ديگر در اثر فصد ايجاد شود « 2 » ؛ سپس در روز سوم ، قبل از ناهار فصد كنند و از چهل تا هشتاد مثقال از باسليق راست خون بگيرند ؛ خواه ورم در بيضهء راست باشد يا چپ .\r\nدر روز چهارم ، سه آب امالهء ملينى كه فلوس هم - كه در رفع اورام ظاهرى و باطنى خيلى موثر است - داشته باشد بريزند ؛ يا عوض اماله ، ملينى از نمك فرنگى با ترنجبين يا شيرخشت بنوشند يا نقوع سناء مكى يا ورق گل سرخ و تمر يا آلوى بخارائى يا آب مطبوخ آن را با ترنجبين بياشامند كه تا مغرب ، هفت هشت دفعه شكمش كار كند .\r\n\r\n\r\n","description":"","footnote":"\r\n- زن در زير - ، موجب عدم دفع كامل منى مىشود و لذا تمام شكل‌هاى ديگر در انجام اين عمل ، هريك به نحوى مضرّ هستند . م .\r\n( 1 ) . اگر هر روز صبح ، تخم گشنيز ؛ يا گشنيز خشك و عناب نيم كوفته را در عرق شاهتره يا عرق كاسنى - و اگر سرفه يا خراشى در آلات تنفس باشد ، در عرق نيلوفر ، به اضافهء به دانه ، و بنفشه و سپستان - بجوشانند و صاف شده‌اش را با ترنجبين بياشامند ، هم تليين شكم ايجاد مىشود و هم صفرا تسكين مىيابد .\r\n( 2 ) . با توجه به توضيحاتى كه در تعليقهء گفته شد ، خواننده پى خواهد برد كه اگر احتباس در روده‌ها باشد ، فصد كردن موجب نفوذ فضولات به جريان خون و يا احيانا جبران نشدن خون خارج شده و در نتيجه‌ايست قلبى و اخلال در عمل گردش خون مىشود . م .\r\n","page_name":" 103 ","page_number":103},
  {"content":"\r\n\r\nروز پنجم ، در صورت اشتداد ورم ، اعادهء فصد كنند . و اين‌بار ، اگر بيضهء چپ ورم دارد ، حتى المقدور از باسليق چپ و اگر بيضهء راست ورم دارد ، از باسليق راست خون بگيرند « 1 » ؛ امّا اگر اشتداد چندان يا دمويتى ندارد ، اين فصد دوم لازم نيست .\r\nتبصره : اگر عوارض ، دلالت بر كم بودن خون هم باشد ، باز هم احتياطا در هفتم يا نهم يا يازدهم بيمار را فصد كنند ؛ زيرا در صورت سستى كردن ، احتمال تجمع و انفجار و چرك كردن دارد و موجب زحمت زيادى مىشود .\r\n\r\nحجامت و افكندن زالو :\r\nبسا مىشود كه توسط دو فصد مذكوره و تنقيه‌ها ، باز هم ورم باقى مىماند . در اين صورت ، موضع عجز و عصعص - كه عامه ، كمرگاه و بالاترش را چهاربند كمر مىنامند - را حجامت كنند ؛ به اين نحو كه محل را به قوت بادكش كنند و وقتى گوشت بالا آمد ، از نه تا بيست عدد زالو - به قدر ضرورت و كم كردن خون - بر آن موضع بيندازند و بعد از افتادن زالوها ، دوباره محل را بادكش كنند تا خون مجذوب درنيامده كاملا برآيد .\r\nنكتهء مهم : تا ممكن است ، به افكندن زالو و زدن تيغ و خلاصه ايجاد كردن جراحت و چرك در ورم بيضه‌ها دست نزنند ؛ زيرا اين عضو ، سست و پر رطوبت است و مستعد فساد و تضييع مىباشد و مواد [ فاسده از جاهاى مختلف بدن 
  ] به سرعت به آن توجه كرده و نزول مىنمايند .\r\n\r\nاطليه و اضمده :\r\nاز ابتدا تا زمان تزيّد و اشتداد ، بايد رادعات ، مانند گل ارمنى ، شياف ماميثا ، آب هميشه بهار ، آب گشنيز تر ، تاجزيرى و آبش و سركه و امثال آن را مكرر بمالند و در تزيّد و اشتداد ، لعاب بزرگ ، شنبليله و تخم مرو را با رادعات مخلوط كرده و بمالند . در انتها و انحطاط هم اقتصار بر محلّلات ، مانند بابونه ، تخم لاك‌پشت ، مغز اكليل الملك ، بوره ، نطرون و امثال آن را با سركه بمالند .\r\n\r\n\r\n","description":"","footnote":"\r\n( 1 ) . دليل اين گونهء خاص از فصد ، در تعليقهء گذشت . م .\r\n","page_name":" 104 ","page_number":104},
  {"content":"\r\n\r\nتبصره : اگر عروق و اعماق بدن پر از اخلاط [ زائد يا فاسد 
  ] باشند كه با اين تنقيه‌هاى جزئيه نقاى تامى حاصل نشود ، لازم است كه ماء الجبن « 1 » را از بيست تا سى روز تجويز كنند و در ضمن شرب آن ، هر هشت روز يك دفعه مسهل مشروب مناسب « 2 » يا امالهء فلوس‌دار به كار برند تا مواد مختفى در اعماق را كاملا دفع كند .\r\nفايده : علاج خيارك : بسيار اتفاق افتاده كه اورام حالب و حوالى آن هم - كه عامه خيارك مىنامند - به همين فصد و جذب خون به خلاف جهت ورم و تنقيه ، تحليل رفته و به انضاج و انفجار نرسيده است .\r\n\r\nفصل چهارم : ضعف انتشار ، سرعت انزال ؛ قلت ، رقت و يا غلظت منى\r\nبيشتر اين عوارض ، از سوء هضم و تراكم فضول در بدن حاصل مىشود ؛ خصوصا اينكه به سبب ضعف در قلب يا دماغ به هم رسند .\r\n\r\nتدابير مشترك علاجيّه :\r\nاگر امتلائى در بدن بيمار وجود دارد ، بايد در رفع امتلاء و تنقيهء بدن از فضول متراكمه و ايجاد خلط « 3 » صالح كوشيد . اگر سوء مزاجى وجود دارد ، به تنقيه يا تبديل مزاج ، آن را به اعتدال آورند .\r\nعلامت امتلاء ، تحقيق در تدابير مقدم « 4 » ، دفع نكردن فضول ، ضعف و طپش\r\n\r\n\r\n","description":"","footnote":"\r\n( 1 ) . ماء الجبن در اينجا ، حكم منضج را دارد و همهء اخلاط را از هر نوع كه باشد نضج مىدهد . م .\r\n( 2 ) . برحسب هر خلطى كه غالب است ، مسهلى كه مناسب اخراج آن خلط است بايد به كار برد . لازم به ذكر است كه قواعد صرف مسهلات و نوع مناسب هريك از اخلاط ، در ابتداى كتاب « ميزان الطب » به‌طور مختصر و مفيد ذكر شده است . م .\r\n( 3 ) . اغذيه‌يى چون تخم‌مرغ ، گوشت ، نان غير فطير و برنج خوب و مرغ ، خلط صالح توليد مىكنند . م .\r\n( 4 ) . يعنى تا قبل از ابتلا به اين امراض ، چه نوع تدابيرى در خوراك ، خواب و كار و زندگى او حاكم بوده است ؛ مثلا بىكارى و پرخورى ، مولد بلغم و مواد فضليّه و غذاهاى هضم نشده و انبار شده در بدن مىشود . م .\r\n","page_name":" 105 ","page_number":105},
  {"content":"\r\n\r\nقلب در حركات ، خصوصا در جماع ، و ضعف در امور متعلقه به دماغ از قلت كلام و سوء تفكر و تدبير در امور غامضه مىباشد . در اين صورت ، پس از دفع امتلاء بايد در تقويت قلب و دماغ يا هريك كه ضعيف شده‌اند نمود ؛ يعنى بر صرف مفرّحات مليّنهء حاره يا بارده يا معتدله - هركدام كه متضادّ با مزاج مريض داند - مداومت كرده و اطليهء مناسبه را بر سينه و محاذى قلب و دماغ ، خصوصا بر بطن مؤخر دماغ كه موضع خروج نخاع و اعصاب نازله بر اعضا تناسل است و خميرهء منى از آنجا ريزش مىكند به كار ببرند .\r\n\r\nعلاج ضعف جماع : « 1 »\r\nاين بيمارى ، به سبب سستى و استرخاء اعصاب و عضلات آلات تناسلى است كه غالبا در اثر برودت و رطوبت است كه اين سستى و استرخاء ايجاد مىشود ؛ بنابراين ، بايد بعد از تنقيهء مخرجهء فضول رطوبيّه - كه تسخين مزاج بدن ، خصوصا آلات تناسلى هم در اين تنقيه ملاحظه شده باشد - با خوردن قهوهء چينى يا شرب چوب چينى تمام ، به تبديل مزاج بدن بپردازند و جهت تسخين آلات تناسلى ، هرروزه چوب چينى را طبخ نموده و آنها را در معرض بخارش نهاده تا عرق كند و به خرقهء خشنه‌يى عرق را از او بزدايند و بهتر اين است كه قطن به زير را هم همراه آلات بخور بدهند .\r\nسپس بلافاصله اطليهء مقويهء مسخنه را از قطن تا بيخ ران‌ها و همهء آلات تناسلى بمالند .\r\nتبصره : در صورت شرب چينى تمام ، در هر ده روز يك دفعه جميع بدن را با بخار چينى به عرق آورند به قسمى كه عرق سيلان كند و عضو عليل را محاذى بخار قرار دهند تا در آن بيشتر اثر كند . همچنين در ايام شرب چينى ، معاجين مناسبه را براى رفع استرخاى آلات و اعصاب به كار برند . « 2 » و مكرر\r\n\r\n\r\n","description":"","footnote":"\r\n( 1 ) . ظاهرا منظور ، سرعت انزال و ضعف انتشار است . م .\r\n( 2 ) . در كتب طبى كه مفصلا تمام امراض را بررسى كرده‌اند - مانند طب اكبرى كه فارسى هم هست - در بحث « استرخاء » كه در امراض سر و اعصاب مذكور است و نيز در بحث -\r\n","page_name":" 106 ","page_number":106},
  {"content":"\r\n\r\nاز روغن‌هاى مقويه مانند روغن نارگيل يا زنجبيل و عاقرقرحا و خولنجان و جوزبوا و ميخك و صمغ‌هاى مقوّيه را بمالند تا به تدريج ، ضعف زايل شود و قوت پديدار گردد .\r\n\r\nعلاج قلت توليد منى :\r\nاوقاتى را با مداومت « معجون لبوب » و خوردن اغذيهء مولد منى ، به افزودن تدريجى منى مصروف دارند بر مجامعت به اعتدال مواظبت كند ؛ زيرا ترك آن ، موجب ذهول و غفلت طبيعت بر توليد منى مىشود . همچنين بر تقويت قلب و دماغ - هركدام كه ضعيف باشند - بكوشند .\r\n\r\nفصل پنجم : احتباس طمث\r\n[ يعنى بند شدن خون حيض در زنان و جارى نشدن آن در وقت عادى . 
  ]\r\n\r\nعلاج :\r\nاگر علت اين بيمارى از كمى توليد خون در بدن باشد ، كمى توليد خون غالبا از سوء مزاج گرم و خشك يا سرد و خشك است ، خصوصا كه اين سوء مزاج در كبد ايجاد شده باشد ؛ بنابراين بايد بر اغذيه و اشربهء مرطوب - در صورت سوء مزاج گرم و خشك - يا اغذيهء گرم و مرطوب - در صورت سؤء مزاج سرد و خشك - مجربهء مخصوص به ادرار طمث ، مانند آب طبيخ يا نقوع پونه ، ابهل ، مشكطر امشيع ، دارچينى ، قردمانا ، راسن ، فوه ، لوبياى سرخ و امثال اينها ، به تنهايى يا با ماء العسل يا سكنجبين عسلى يا شكرى - برحسب حرارت و برودت مزاج « 1 » - بنوشند ؛ سپس حمولات ، مثل شحم حنظل ، قنطوريون رقيق يا غليظ و صمغ زيتون و امثال آنها را استعمال كند .\r\nامّا اگر كمبودى در خون نباشد ، ولى همچنان احتباس وجود داشته باشد ،\r\n\r\n\r\n","description":"","footnote":"\r\n- سرعت انزال ، از معاجين متناسب با مزاج هركس كه اين حالت استرخاء را رفع كند بحث كرده‌اند . م .\r\n( 1 ) . در صورت حرارت مزاج ، سكنجبين شكرى بنوشند كه سردتر است و در صورت برودت مزاج ، سكنجبين عسلى بنوشند كه گرم‌تر است . م .\r\n","page_name":" 107 ","page_number":107},
  {"content":"\r\n\r\nبايد در صورتى كه درد كمر ، ران‌ها و لگن باشد ، جهت امالهء خون به سوى مهبل ، باسليق راست يا چپ را فصد كنند . اگر با اين عمل سيلان حاصل نشد ، از مابض يا صافن يا رگ پشت پاشنه يا زير زانو خون بگيرند . همچنين ، حجامت ساق و بادكش بسيار بر حالب و ماهيچه‌هاى سمت پشتى پا ، براى ايجاد جريان حيض بسيار مفيد است .\r\nنكتهء مهم : اين بيمارى ، موجب امراض فراوانى چون احتناق رحم ، ورم رحم و مفاصل ، نازائى ، عرق النسا ، تيرگى ديد ، سوء فكر ، خيالات فاسده و گمان‌هاى بد ، ماليخوليا ، عروض سودا و بثورات و خراجات و غير اينها مىشود ؛ بنابراين ، بايد بسيار اهتمام در رفع آن نمود .\r\n\r\nفصل ششم : سيلان طمث\r\n\r\n[ سبب 
  ]\r\nاين بيمارى هم عوارض فراوانى ايجاد مىكند و بايد در علاج آن جديت نمود . اسباب ايجاد اين بيمارى بسيار است ؛ مانند زيادى خون بدن - امتلاى دموى - يا حدّت و ردائت كيفيت خون و قوت جاذبه و دافعهء رحم [ كه خون را به خوبى از نقاط بدن به خود جذب مىكند و به سرعت و سادگى به بيرون مىريزد 
  ] و ضعف ماسكهء آن [ كه نمىتواند خون موجود در خود را نگاه دارد 
  ] و رسيدن صدماتى از طلق ، افتضاض و غير آنها به رحم .\r\n\r\nعلاج :\r\nطبيب بايد « سبب سابق » و « سبب و اصل » را جستجو كند و در پى از بين بردن آن اسباب باشد ؛ ولى مقدم بر هر علاجى ، فصد قيفال و حجامت در اسفل گودى عقب سر و گردن و بادكش كردن شديد و مكرر زير پستان‌ها - به نحوى كه گوشت‌ها را به قدر امكان داخل در محجمه نموده و سپس رها كنند تا خودش به تدريج سست شده و بيفتد - مىباشد .\r\nهمچنين بايد هر روز صبح از بذور باردهء مانع غليان خون ، مانند تخم خرفه ، خشخاش ، گشنيز ، كاهو و امثال آن را اندكى بود داده و آن را در عرق بيد\r\n\r\n","description":"","footnote":"","page_name":" 108 ","page_number":108},
  {"content":"\r\n\r\nيا عرق نيلوفر بجوشانند و شيرهء آن را بكشند و نيم الى يك مثقال گل مختوم را همراه قند در آن سائيده و بياشامند ؛ يا « قرص كهربا » را با دوغ بياشامند . و نيز كمر را با زفت رومى و موميائى و بسد و افيون ضماد كنند . اين تدابير را بايد مكررا انجام داد تا خدا شفا دهد .\r\n\r\nباب هفتم : تب‌هاى امتلائيه\r\n\r\n[ درآمد 
  ]\r\n\r\nتب ،\r\nحرارت غريبه‌اى است كه بعد از ايجاد شدن آن در بدن - به عللى كه ذكر خواهد شد - ، به توسط روح و خون كه در قلب هستند و در شرائين جريان دارند ، به كل بدن پراكنده مىشود ؛ اعم از اينكه ابتداى ايجادش در قلب باشد يا در عضو ديگر ايجاد شده پس به قلب رسد و از قلب پراكنده شود ؛ خلاصه پراكندگى آن بايد از قلب باشد .\r\nتبصره : هر تبى به افعال بدنيه ضرر مىرساند ، گرچه ضررى اندك مانند قلت اشتها و كسالت باشد .\r\n\r\nاقسام كلى تب‌ها :\r\nحرارت ، امرى عرضى است و لذا عروض و انتقالش نياز به موضوع دارد و ناچار بايد يكى از اجزاى سه‌گانهء بدن « 1 » ، موضوع عروضش قرار گيرد ؛ پس اگر به لطيف‌ترين آن سه تا - يعنى ارواح و ابخره - بياويزد و به توسط آن ساير بدن را گرم كند ، « تب يومى » ناميده‌اند ؛ زيرا به سبب لطافت موضوعش ، يك روز و ندرتا تا سه روز بيشتر نمىماند . اما اگر حرارت غريبه به اوسط اجزاى مذكور در لطافت و كثافت - يعنى اخلاط و رطوبات مخزونه در رگ‌ها يا خارجه از رگ‌ها - آويزد ، « تب خلطى » و « تب عفونى » « 2 » ناميده‌اند . همچنين اگر آن حرارت ، به كثيف‌ترين اجزاى بدن - يعنى اعضاء ،\r\n\r\n\r\n","description":"","footnote":"\r\n( 1 ) . يعنى ارواح ، اخلاط و اعضاء . م .\r\n( 2 ) . نام « تب خلطى » ، رساتر است براى اين مورد ؛ زيرا تب غليانى را هم كه در يوميه و دقيّه [ و عفنيه 
  ] داخل نمىشود ، شامل خواهد بود .\r\n","page_name":" 109 ","page_number":109},
  {"content":"\r\n\r\nخصوصا قلب ؛ امّا نه استخوان‌ها ؛ زيرا استخوان قابل عفونت نمىباشد - بياويزد ، « تب دقى » مىنامند .\r\nبنابراين ، تب‌ها زياده بر سه دسته نمىباشند : يوميّه ، خلطيّه و دقّيّه .\r\n\r\nفصل اول : تب‌هاى يومى\r\n\r\nاقسام تب يومى و تشخيص آنها : [ نفسانيه ، بدنيه و خارجيه 
  ]\r\nتب يومى ، به اعتبار مبداء توليدش به سه قسم كلى تقسيم مىشود : نفسانيه ، بدنيه و خارجيه .\r\nتب نفسانيه ؛ يعنى امور نفسانى ، مانند غضب ، فزع ، فكر ، غم ، همّ ، فرح ، بىخوابى ، پرخوابى و . . . منشاء تب باشند . تب بدنيه ؛ يعنى احوال بدنى ، از تعب ، راحتى ، استفراغ ، درد ، غش ، گرسنگى ، تشنگى ، تخمه ، احتباس مدفوع ، سدّه ، ورم ، خشكى ، زيادتى چرك بدن و . . . ايجاد تب كنند .\r\nتب خارجيه ؛ يعنى امورى كه از خارج به بدن وارد مىآيند ، مثل تأثير آفتاب ، آتش ، گرمى حمام يا سردى و واقع شدن در برف و باد سرد يا تنگ شدن منافذ ظاهر جلد يا فرو رفتن در آب سرد يا آبهاى معدنى يا خوردن اغذيهء حارّه ، مثل فلفل ، سير ، دارفلفل ، يا اغذيهء بارده يا آشاميدن شراب كهنه و عرق‌هاى تند و امثال آنها منشأ تب شوند .\r\n\r\nعلامت جميع اقسام تب يومى ،\r\nتقدم يا هم‌زمانى سبب سخونت و گرم شدن روح است ؛ منتهى در بعضى از اقسام آن ، هم‌زمانى سبب بلافاصله به تب مىانجامد ؛ مثل حالاتى كه غضب ، فزع ، تعب ، دردها ، غش ، جوع ، عطش ، احتراقات شمسيه ، شربيه ، و غير آنها موجب تب شود . و در برخى اقسام ، مثل صورى كه غم ، همّ ، فكر ، فرح ، راحتى ، ثفل و سده و امثال آنها سبب تب باشند ، تراخى در سبب مىشود ؛ امّا نه به قسمى كه تخلف مسبب از سبب لازم آيد ؛\r\n\r\n","description":"","footnote":"","page_name":" 110 ","page_number":110},
  {"content":"\r\n\r\nبلكه سابقى ، واصلى و فاصلهء « 1 » ميانه را تراخى مىشماريم .\r\nدر هرحال ، تشخيص حميات يوميه ، خالى از صعوبت نمىباشد .\r\nعلاج : پس از تشخيص ، علاج اين تب‌ها در كمال سهولت است :\r\n\r\nعلاج تب‌هاى نفسانى :\r\nامورى چند را بايد در درمان اين تب‌ها منظور داشت كه اصل علاج ، قطع سبب موجب تب به واسطهء اعمال ضد آن است ؛ مثلا غضب ، همّ و بىخوابى هركدام سبب تب شده‌اند را با تسكين خشم و هموم و خواب نمودن ، از بين برد و هكذا در ساير موارد .\r\n\r\nاما تجويز شخصى من اين است كه :\r\nبه‌عنوان دارو ، روز اول به شرب دو پياله عرق نيلوفر يا عرق كاسنى يا عرق شاهتره كه چهار پنج دانه عناب هم در آن جوشانيده شده باشند با قليلى نبات دستور مىدهم و اگر يبوستى در طبع او باشد ، خصوصا اگر يك دو روز هم اجابتى نشده باشد و گرسنگى صادقه هم نباشد ، يك دو آب اماله از لعاب اسفرزه ، آب جو پخته ، شكر سرخ ، روغن بادام و روغن كره ، خاكشير و نمك تجويز مىكنم . بعد از عمل ، اغذيهء مرطّبهء مبّردهء زودهضم ، مثل آش‌هاى رقيقه كه با گوشت بره يا بزغاله يا جوجهء خروس با اسفناج و گشنيز و كدوى پخته و آلو بخارا يا تمر چاشنىدار مىدهم ؛ مگر در « فزعيه » [ يعنى تبى كه از ترس حادث شده باشد 
  ] و « تعبيه » [ يعنى تبى كه زحمت بدن و خستگى حادث شود 
  ] كه بدون ترشى ، بىخطرتر است . همچنين سبزيجات و ميوه‌هاى باردهء رطبه ، مثل كاهو ، خيار ، هندوانه ، هلو ، آلوچه ، ليمو شيرين ، نارنگى و پرتقال - برحسب اينكه در آن فصل چه چيز حاضر باشد و طبع او به چه مايل باشد - به بيمار مىخورانم .\r\n\r\n\r\n","description":"","footnote":"\r\n( 1 ) . منظور اين است كه هم معلولى با آمدن علتش فورا محقق مىشود اما در اين موارد كه سبب سابقى يا واصلى باعث تب شود ، تا آن سبب بخواهد اثر خود را بگذارد ، كمى فاصله مىافتد كه اين فاصله منظور است . م .\r\n","page_name":" 111 ","page_number":111},
  {"content":"\r\n\r\nعصر بيمار را به حمام مىفرستم و بعد از سيلان قدرى عرق ، تب او زايل مىشود . پس بدن را با روغن‌هاى مرطّبه ، مثل روغن بنفشه يا روغن بادام شيرين كه با لعاب اسفرزه و امثال او روغن‌مالى كنند ؛ مگر در نوميه كه محتاج به تجفيف [ يعنى خشك نمودن بدن و رطوبات آن را دفع نمودن 
  ] توسط ماليدنى [ يعنى روغن‌هاى معرّق 
  ] و تعريق در حمام مىباشد .\r\nبعد از زوال تب ، لازم است براى تبديل امزجه به مزاجى مناسب ، چندى به اغذيهء مناسبه و ميوه‌ها و سبزيجات باردهء رطبه و امورى كه ضديت با منشأ تب داشته باشد مواظبت نمايند و به مراعات اضداد اسباب تب‌ها بپردازد [ ؛ مثلا اگر حرارت آفتاب سبب تب شده باشد ، خود را در سايه بدارد و همينطور در بقيهء موارد 
  ] .\r\n\r\nعلاج تب‌هاى بدنيه\r\n\r\nعلاج تب استفراغيه :\r\nدر اين تب ، قىء يا اسهال موجب بروز تب مىباشد ؛ بنابراين بايد تب را در ابتدا با جس قىء و يا اسهال و سپس تدارك به اشربه و اغذيهء لطيفهء زودهضم [ مانند گوشت برّهء جوان ، زردهء تخم‌مرغ نيم برشت و . . . 
  ] كه به زودى بدل آنچه استفراغ شده و تحليل رفته قرار گيرد ، درمان كنند و سپس به خوابيدن پرداخته و بعد از خواب ، با آب فاتر استحمام كرده و پس از خروج از آب ، بدن را روغن‌مالى نموده و شربتى از قند و بيدمشك و تخم شربت و فرنجمشك بنوشند .\r\n\r\nعلاج تب وجعيه :\r\nاين تب ، از درد بدن ايجاد مىشود و بايد ابتدا درد را تسكين دهند و پس از آن اغذيهء موافقه به او خورانيده و او را خواب كنند . پس از خواب به تمريخ پرداخته و اگر در اثر ذهول طبيعت در حالت درد يبوستى به هم رسيده باشد ، اقدام به تليين طبع نمايند ؛ گرچه با حقنه‌هاى مليّنه باشد .\r\n\r\nعلاج غشيّه :\r\nاين تب ، غالبا بعد از افاقهء از غش و گاهى در حالت غش بروز مىكند ؛ بنابراين بايد غش را علاج كنيم تا افاقه حاصل شود ؛ يعنى اگر غش به\r\n\r\n","description":"","footnote":"","page_name":" 112 ","page_number":112},
  {"content":"\r\n\r\nواسطهء صرع يا سكته باشد ، بايد اهتمام در دفع موذى از دماغ نمود و اگر به واسطهء امور عارضه بر قلب باشد ، بايد با اطليهء مقويه‌اى كه بر سينه و فم معده ماليده شوند قلب را تقويت نمود و با شيافات مسهله و حقنه‌هاى ملينه‌يى كه بخارات و فضول حاضره را برانگيخته نكنند ، امتلاى معده و روده‌ها را رفع كرد .\r\nبعد از ازالهء تب غشيه ، بايد تقويت قلب و دماغ را وجههء همت خود كرد تا اسباب غش ، ريشه‌كن شوند .\r\n\r\nعلاج تب جوعيه و عطشيه :\r\nيعنى تبى كه از شدت گرسنگى يا تشنگى عارضى شود و اين را معلوم است كه بايد با تغذيه و نوشيدن آب علاج نمود ؛ منتهى در جوعيّه ، جهت تغذيه بايد ابتدا از اغذيهء سبك بر معده كه زودهضم هم باشند استفاده نمود ؛ مثل آش‌هاى رقيقه گوشت‌هاى سبك مثل جوجه ، بره با سبزىهاى بارده مثل اسفناج ، گشنيز و كدو و با تلخى دهن ، همراه ترشىهاى ملائمه مثل آلو ، تمر و اشربهء نارنج ، ليمو و به ليمو . همچنين در عطشيه ، بايد آب يا آب انار و امثال آن را در دهان بگرداند و كم‌كم تجرع نمايد و دفعتا قدرى زياد از اين اشربه را ننوشد و در هرحال بايد سردى كمى را دارا باشند كه كثرت برودت آنها موجب اخماد ارواح و قواى كبدى مىشود . و نيز در عطشيّه ، استحمام به آبهاى معتدل هم خوب است و حتى در فصول حاره و غلبهء حرارت ، ريختن آب سرد بر بدن هم عيبى ندارد .\r\n\r\nعلاج تب سدديه : « 1 »\r\nاين تب ، اغلب در ابدان پرخون و پرامتلاء ، خصوصا صاحبان اخلاط غليظهء لزجه ظهور مىكند ؛ بنابراين بايد در صورت غلبهء خون ، بعد از نفض فضول و امعاء فصد نمود و اگر غلبهء خون ظهورى نداشته\r\n\r\n\r\n","description":"","footnote":"\r\n( 1 ) . مراد از اين سدد ، احتباسى است كه در مجارى و دهانه‌هاى عروق و سواقى واقع مىشود .\r\n","page_name":" 113 ","page_number":113},
  {"content":"\r\n\r\nباشد ، بايد با تكرار اماله‌ى « 1 » مفتّحه و شرب مكرّر منضجات مفتّحه ، مانند تخم كاسنى ، افسنتين ، رازيانه ، گل سرخ و امثال آنها مقاومت اخلاط غليظه را شكسته و آنها را از بدن بيرون كنند تا تب ريشه‌كن شود ؛ يا از ترنجبين تنها يا با سكنجبين عسلى يا بزورى يا ساده ، ابتدا يا بعد از شرب منضج كمك بگيرند تا منشأ سده‌ها را رفع كرده و تب هم فروكش كند .\r\nاگر بتوانيم به همين اشياى مفتحه و حقنه‌هاى جاليه اكتفا كنيم ، بىخطرتر است و دور تر است از تحريك و انتقال به تب خلطى ؛ امّا اگر اكتفا نكنند ، ناچار بايد از مسهل مشروب « 2 » استفاده كرد .\r\nهروقت تب زايل شد ، روزش را اكتفا به شرب ماء الشعير « 3 » كنند .\r\nنكتهء مهم : اين تب ، بسيار شبيه به تب‌هاى خلطى است و به همين سبب ، تشخيص « 4 » آن مشكل و علاجش كند است و اى بسا طبيب خيال مىكند كه در مرحله‌ايى آن را ريشه‌كن كرده ولى دوباره عود مىكند و بسا مىشود كه تا هفت روز طول مىكشد همچنين سريع‌تر از ساير تب‌ها به غليانيه و عفونيه منتقل مىشود . به همين و جهت لازم است بعد از ازاله تب ، استحمامى به شكل آزمايشى به عمل آيد كه آيا اين تب ، احتمال دارد كه ريشه‌كن نشده باشد\r\n\r\n\r\n","description":"","footnote":"\r\n( 1 ) . اغذيهء روز اماله ، بايد منحصر در نخوداب زيرهء داغ‌دار با سكنجبين باشد .\r\n( 2 ) . مانند جوشاندهء افسنتين ، ريشهء كاسنى ، گل سرخ ، سناى مكى و زوفاى خشك كه در صورت خراش در سينه ، صاف‌شدهء آن را با ترنجبين نباتى و گرنه با چهار تا هشت مثقال نمك فرنگى بياشامند .\r\n( 3 ) . ماء الشعيرى كه اينجا منظور است ، روش تهيه و نحوهء شربش به اين شكل است :\r\nجو مقشر و رازيانه را در چهل وزن آنها آب بجوشانند تا نصف شود ، سپس يك پياله از صاف شده‌اش را در صورتى كه مسهل روز قبل زياد بود و لينتى كه در طبع ايجاد كرده هنوز باقى باشد با دو مثقال نبات و اگر چنين نبود با هشت تا چهارده مثقال ترنجبين يا شيرخشت بياشامد .\r\n( 4 ) . از جمله مميزات اين تب از خلطيه اين است كه اسبابش ماديه نيست و دير بهبود است و اغلب عروضش در ابدان پرخون و پرامتلاء است .\r\n","page_name":" 114 ","page_number":114},
  {"content":"\r\n\r\nو منتقل به غليانى يا عفونى شود يا خير ؟ جهت اين مقصود ، به حمام رفته مىبينند آيا در حمام ، قشعريره يا كسالت و تنفرى از حمام بروز مىكند يا خير ، در صورت بروز چنين عوارضى بايد فورا از حمام بيرون آيند و آب داغ يا عرق مناسبى بياشامند و تأمل كنند كه آيا نوبه يا تب شديدى بروز مىكند يا خير ، اگر بروز نكرد غذاى مناسبى از نخود آب زيره‌دار يا آشى روان و بدون ترشى به بيمار بدهند .\r\n\r\nعلاج تخميّه :\r\nاين تب را بايد با تنقيهء بدن - كه عمده هم همين است - و اطليه و ضمادات مبردهء مقويه و اغذيهء زودهضم علاج نمود :\r\nجهت تنقيهء بدن ، بايد اغذيه و فضول فاسده را به استفراغ از بدن خارج كنند . جهت اين مقصود ، بايد ببينيم كه حركت طبيعت در اخراج آنها به كدام سمت است : هرگاه تهوع بيشتر است و قىء آسان‌تر ، مىبايد به مقيئات خفيفه ، مانند سكنجبين با آب گرم يا قوىتر از آن ، مثل ماء العسل و شيرهء تخم ترب و قليلى روغن بادام ، اعانت بر حركت طبيعت و قىء نمودن كرد تا آنچه فضول حاضره در فم معده است يا به سوى آن از اعضاى ديگر ريزش كرده برآيد و تهوع و حالت قىء ساكن شود و سپس با حقنه‌هاى ملينه ، اقدام بر اخراج فضول روده‌ها نمود .\r\nبايد مكرر ضمادات مبردهء مقويه مانند صندل سرخ و گل داغستان بر فم معده و سينه بگذارند و بر آنها اطليه از پارچهء كتانى تر شده در مبرّدات مقويه مانند آب به ترش ، آب نعناع و امثال آنها بمالند .\r\nاين بيماران ، بايد تا جوع شديد و اشتهاى صادقه پديد نيايد ، به كلى آب و غذا را ترك كنند و در صورت بقاى تب اگر تشنگى صادقى پديد آمد ، جهت ازالهء عطش در اول صبح يك مثقال خاكشير با آب سرد و عرق كاسنى بياشامد يا آب گرم با قليلى نبات بياشامد و بعد از آن اگر مانعى از صرف ترشى نباشد ، سكنجبين يا شربت به‌ليمو يا شربت ليمو يا شربت زرشك يا ريباس و امثال آنها بياشامند و گرنه شربتى از قند و بيدمشك و تخم شربت يا يك تا سه پياله\r\n\r\n","description":"","footnote":"","page_name":" 115 ","page_number":115},
  {"content":"\r\n\r\n- به قدرى كه ازالهء عطش كند - ماء الشعير كه دوازده مثقال جو را با يك تا دو مثقال از زنيان و تخم رازيانه جوشانيده باشند بياشامند .\r\nهرگاه جوع شديد بروز كرد ، اغذيهء زودهضم ، از قبيل آش‌هاى ترشىدار از انار ، زرشك ، سماق ، ليمو يا غوره كه با جوجه و اسفناج و گشنيز و اندكى نعناع پخته باشند ؛ يا از ميوه مثل انارين كه گلاب و نعناع بر او زده باشند يا نارنگى يا پرتقال يا كاهو يا سكنجبين بخورد ، آن هم به قدر اندك و كمتر از اشتها و بعد از اندكى هم بخوابد .\r\n\r\nعلاج ورميّه : « 1 »\r\nعلاج اين تب‌ها ، همان علاج اورام و دماميل است ؛ يعنى بعد از تخليهء روده‌ها از فضول [ به كمك مسهل مشروب يا اماله 
  ] ، درصورتىكه اورام در مغابن - يعنى زير بغل ، پشت گوش و بيخ ران - نباشد ، خصوصا اگر سميتى در اورام مغابن باشد ، بايد از جانب مخالف او را فصد كنند ؛ امّا اگر ورم مغابن باشد ، از جانب موافق بايد فصد كنند تا از مرور مواد به اعضاى شريفه ايمن شوند .\r\nبسيار مىشود كه با همين اخراج خون ، ورم زايل شود و از استعداد انفجار منصرف مىشود ؛ خصوصا اگر بعد از فصد ، استفراغى به حقنه يا شرب مليناتى مانند آب نقوع تمر يا آلو با شكر ، يا ترنجبين ، يا شيرخشت ، يا اقواى از آن به افزودن چهار الى هشت مثقال نمك فرنگى ؛ يا اقواى از آن به افزودن آب طبيخ چهار تا هشت مثقال سنا مكى و دو تا چهار مثقال ورق گل سرخ ؛ يا افزودن آب گرم‌شدهء نقوع آنها - سنا و ورق گل سرخ - كه شب تا صبح خيسانيده شده باشند ، به عمل آورند .\r\nدر هرحال لازم است ميانهء قلب و موضع ورم ، نزديك ورم را تبريد كنند\r\n\r\n\r\n","description":"","footnote":"\r\n( 1 ) . تب‌هاى ورميّه دوگونه‌اند : يكى يوميّه ، كه تب‌هاى تابع اورام ظاهرى است كه در ظاهر پوست و گوشت‌هاى زير آن ايجاد شده باشند ؛ دوم ، خلطيّه كه غالبا تب‌هاى تابع اورام باطنى چنين هستند .\r\n","page_name":" 116 ","page_number":116},
  {"content":"\r\n\r\nتا سخونت ورم به قلب نرسد .\r\nهرگاه ورم آثار نضج داشته باشد كه بعد از فصد و استفراغ و استعمال اضمده و اطليه به تحليل نرود ، بايد مطبوخات سريعة الانضاج ، مانند خطمى ، بزرك ، تخم مرو ، نشاسته ، نخاله و امثال آن را در شير با آب پخته و مكرر بر رويش ببندند تا به حالت انفجار برسد و خودش منفجر شود ؛ يا با مفجرّات - يعنى ادويهء « مقرّحه » - كه بر موضعى از ورم كه نرمتر لمس مىشود گذاشته شود ، آن را سوراخ كنند تا چركش بيرون آيد ؛ يا با نيشتر چرك آن را اخراج كرده و شبانه روزى دو دفعه فتيلهء تابيدهء آلوده به « مرهم باسليق اصغر » را داخل سوراخ دمل كنند تا جميع چرك‌ها برآيند و التيام حاصل شود .\r\n\r\nعلاج قشفيّه :\r\nاين تب ، در اثر چرك بودن بدن ايجاد مىشود ؛ خصوصا در آنها كه عادت به تنظيف بدن داشته باشند ، يا در گرد و غبار زياد درنگ نموده باشند ؛ بنابراين ، علاجش هم پاك كردن بدن از چرك و اغتسال در آب‌هاى جاريهء اشنان‌دار و صابون‌هاى كثيرة الجلاء « 1 » و زياد خوردن اغذيهء مرطّبهء مبرّده جهت اطفاى حرارت و التهاب درونى مىباشد .\r\n\r\nعلاج حرّيّه :\r\nاين تب ، در اثر حرارت آفتاب يا آتش يا حمام يا هواهاى خيلى گرم كه موجب سخونت در ارواح نفسانيه و دماغيه يا ارواح حيوانيهء قلبيه مىباشد ، ايجاد مىشود ؛ بنابراين عمدهء علاجش همان استبدلال سبب اصلى تب است ؛ يعنى از آفتاب به سايه آمدن و از مجاورت آتش دور شدن و خروج از حمام يا تماس با آب فاتر يا سرد در حمام و نقل از هواهاى حاره به هواهاى بارده ؛ گرچه با دخول در آب سرد باشد خصوصا كه در آن آب سرد ، آبهاى جاريه يا آبشارها باشد .\r\n\r\n\r\n","description":"","footnote":"\r\n( 1 ) . روش ساخت صابون در طب سنتى ، در فهرست اصطلاحات الحاق شده به اين رساله در ذيل عنوان « صابون » موجود است و ادويهء جاليه هم در ذيل عنوان « جالى » ، از آن‌ها ذكرى به عمل آمده است . م .\r\n","page_name":" 117 ","page_number":117},
  {"content":"\r\n\r\nسپس از جهت خوراك ، اغذيه و اشربهء رطبه و بارده و آب سبزيجات رطبه و بارده را بسيار صرف كند ؛ مانند آش‌هاى اسفناج ، گشنيز و كدو با آب غوره يا نارنج يا تمر يا دوغ كه اين آش‌ها را با جو - در عوض برنج - پخته باشند ؛ همچنين خوردن كاهو با سركه يا سكنجبين بسيار ترش ، نافع‌ترين - « اغذيهء دوائيه » است .\r\n\r\nعلاج سكريّه :\r\nاين تب ، در اثر اكثار در شرب شراب است ؛ خصوصا عرق‌هاى تند و زام و غيره . جهت علاج اين تب ، بايد در آب فاتر يا آب سرد - با مساعدت هوا و قوت بدن - بروند و در صورت بروز علامات غلبهء دم ، مثل پر بودن رگها ، حمرت چشم و لب‌ها و زبان و التهاب و تنگى نفس ، بايد بعد از اخراج فضول روده‌ها و تسكين صفرا - در صورت تلخى دهان و زردى زبان - بيمار را فصد كنند .\r\nمخفى نماند كه هرگاه فم معده از شراب و تنقلى كه با او شده ممتلى باشد ، اقدام بر قىء از لوازم است .\r\n\r\nعلاج استحصافيه :\r\nاين تب ، در اثر تنگ شدن « 1 » منافذ پوست و احتباس ابخرهء دائم التحلل « 2 » در باطن - كه در اثر اين احتباس ، ارواح داخلهء بدن ، داراى حرارت غريبه شده‌اند - مىباشد .\r\nجهت علاج اين تب ، بايد با پوشاندن بدن با لحاف و پوستين و نوشانيدن مشروبات معرّقه ، مثل چاى داغ ، آبگوشت بىچربى فلفل‌دار يا اشربهء حارهء\r\n\r\n\r\n","description":"","footnote":"\r\n( 1 ) . استحصاف - تنگ شدن منافذ جلد - دو قسم است : قسمى از آب خيلى سرد و وقوع در هواهاى بارده و توقف در برف است . و قسمى از داخل شدن در آبهاى قابضه ، چون آب شبّى و زاجى كه از شدت قبض ، پوست بدن را در لمس مثل پوست حيوانات كه در زاج خيسانيده باشند حس مىشود است .\r\n( 2 ) . بخشى از حرارت و بخارهاى زائد درون بدن ، كه از سوخت و ساز بافت‌هاى بدن ايجاد مىشود ، از طريق پوست دفع مىشود كه تنگى منافذ پوست ، اين بخارها را حبس مىكند . م .\r\n","page_name":" 118 ","page_number":118},
  {"content":"\r\n\r\nبالفعل و المزاج « 1 » ، بدن را به تعريق وادارند و بعد از سيلان عرق ، در صورت اطمينان از نبودن امتلاى معدى و رودىّ ، در هواى گرم حمام بروند ؛ امّا اگر امتلائى باشد ، احتمال دارد با رفتن به حمام ، منتقل به تب‌هاى عفونى - خلطى بشود .\r\nگفتنى است كه اين تفصيل در تب‌هاى يوميه ، مخالف وضع اين مختصر بود ؛ امّا به جهت كثرت وقوع و اشتباه آنها به تب‌هاى خلطى و نيز اهميت آنها - كه اگر از آنها غفلتى شود ، به عفونى يا دقّى منتهى مىشود - چاره‌اى جز بسط كلام نبود .\r\n\r\nفصل دوم : تب‌هاى خلطى\r\nدر تعريف تب گفته شد كه حرارت غريبهء تب اگر به رطوبات سياله تعلق بگيرد ، موجب فساد آن به سبب متعفن كردن آن است . اين تعفين ، يا به خون تعلق مىگيرد ، يا صفراء ، يا بلغم و يا سوداء . بنابراين ، تب‌هاى خلطى ، به‌طور كلى چهار قسم هستند كه اينها را « اجناس مفرده » مىنامند ؛ امّا اگر به بيش از يك خلط تعلق بگيرد ، « مركبه » نام دارد .\r\n\r\nاجناس مفرده\r\nچهار قسم مىباشد كه هريك خود اقسامى دارند : دمويه ، صفراويه ، بلغميه و سوداويه .\r\n\r\nجنس اول : تب‌هاى دمويه\r\nاين تب‌ها بر دو قسم مىباشند : سوناخس ( غليانى ) و عفنيه ؛ زيرا تأثير حرارت غريبه در خون ، يا موجب غليان - جوشش خون - بدون تعفن آن « 2 » و\r\n\r\n\r\n","description":"","footnote":"\r\n( 1 ) . يعنى نوشيدنىهايى كه هم داراى مزاج گرم هستند و هم داراى داغى و حرارت محسوس هم هستند . م .\r\n( 2 ) . در اينجا يك سؤال پيش مىآيد كه اگر تب غليانى عفونت ندارد ، پس چرا در ضمن يوميه ذكر نشده و در ضمن تب‌هاى خلطى كه عفونى هستند ذكر شده است ؟\r\nپاسخ اين است كه اين تب ، در ابتداى تولّدش متشث به ارواح متعلق نمىباشد پس يوميه -\r\n","page_name":" 119 ","page_number":119},
  {"content":"\r\n\r\nگرمى بدن و در نتيجه عروض تب مىشود ، كه اين را « سوناخس » « 1 » و « غليانى » مىنامند ؛ امّا اگر تأثيرش به حد تعفين برسد ، « عفينه » نام دارد .\r\n\r\nالف ) : سوناخس ( غليانى )\r\nاين تأثير غليانى ، در بين اخلاط ، مخصوص به خون است به دو جهت :\r\nيكى ، كثرت مقدار خون نسبت به ساير اخلاط ؛ دوم ، حفاظتى كه طبيعت از خون دارد و به آسانى نمىگذارد حرارت غريبه آن را متعفن كند .\r\nعلامت اينكه تب دمويه‌يى غليانى باشد و به مرحله عفونت نرسيده باشد اين است كه عروضش بدون سرما ، قشعريره و لرز است و حرارت سوزنده از بدن بروز ندارد ؛ گرچه با دمويهء عفونيه هم اشتراكاتى ، چون سرخى زبان و چشمها و لب‌ها و پرى رگها و عظم نبض و تنگى نفس و سنگينى اعضا و كوفتگى اعصاب و عضلات و صداع و ضربان شرائين و شيرينى دهان دارد .\r\n\r\nعلاج :\r\nاساس درمان اين تب ، تنقيه ، تطفيه و فصد است :\r\nروز اول تا سوم : بعد از اخراج فضول روده‌ها [ با شرب مسهلى مناسب 
  ] و شرب « 2 » آب طبيخ نيم تا يك مثقال گشنيز و پنج تا ده دانه سپستان نيم كوفته كه در عرق كاسنى يا عرق نيلوفر با يك مثقال نبات و خاكشير جوشيده باشد ، از قيفال دست راست - در صورت غلبهء صداع - يا باسليق دست راست - در صورت تنگى نفس و خفگى قلب - به هر قدرى كه قوت بدنى مساعدت كند و سياهى و غلظت خون از بين برود و روشن و رقيق به نظر بيايد ، خون بگيرند ؛ گرچه روز دوم بروز تب باشد ؛ زيرا در اخراج خون ، نبايد منتظر نضج باشيم و تسكين صفراويت لازم است كه آن هم در ضمن اخراج فضول روده‌ها و شرب\r\n\r\n\r\n","description":"","footnote":"\r\n- نيست ؛ امّا در خلطيه ذكر شده ، چون با حالات دمويهء عفونى اندكى تشابه در حالات وجود دارد كه ذكر خواهد شد .\r\n( 1 ) . « سوناخس » ، به زبان يونانى يعنى غليان .\r\n( 2 ) . در صبح بنوشد . م .\r\n","page_name":" 120 ","page_number":120},
  {"content":"\r\n\r\nمطفئات غليان « 1 » خون حاصل مىشود .\r\nروز سوّم : هرگاه با اين تدابير تا روز سوم تب قطع نشود ، بايد همان تخم گشنيز و عناب را در عرق كاسنى با شش تا ده مثقال ترنجبين نباتى بياشامند ؛ خواه در دهان حرارتى « 2 » به هم رسيد باشد يا خير . همچنين اگر يبوستى در طبع باشد ، از لعاب اسفرزه و خطمى و شكر سرخ و خاكشير و نمك و روغن بادام يا روغن كره ، يك آب اماله نمايند و در ناهار آن روز ، يعنى روز سوم ، شورباى رقيقى كه داراى اسفناج و گشنيز و جوجه كه در ناهار مصروف دارند .\r\nاگر تا عصر يا شب روز سوّم تغييرى ظاهر نشد و درعين‌حال تب هم اشتداد نيافت ، معلوم است كه انتقال به عفنيه ننموده و به تنقيه و تطفيهء آب شب و روز چهار تب قطع مىشود . همچنين در شورباى شب ، آلوچه يا آلوى بخارائى هم مىتوان افزود . و اگر عطش باشد ، قبل از شروع به خوردن آش ، سكنجبين بياشامند .\r\nروز چهارم : صبح چهارم هم بايد مطفئات را بدهند ؛ گرچه تب نباشد .\r\nهمچنين در آن روز بايد وضع بيمار را بررسى نمود : اگر زبانش پاك نشده بود و احساس سبكى و اشتهاء در بدن نبود ، پوست ريشهء كاسنى و بنفشه و نيلوفر و بهدانه - خصوصا اگر خراشى در سينه باشد - را بر مطفى بيفزايند و اماله « 3 » را\r\n\r\n\r\n","description":"","footnote":"\r\n( 1 ) . يعنى خاموش‌كننده‌هاى جوشش خون كه اشيايى چون عرق كاسنى ، خيار ، هندوانه ، عرق بيدمشك و دوغ ترش ، اين كار را به خوبى انجام مىدهند . م .\r\n( 2 ) . اين حرارت دهان ، علامت غلبهء خون است و مولف ( ره ) مىگويد گرچه اين علامت نباشد ، باز هم مطفى خون را بدهيد . م .\r\n( 3 ) . اگر از استعمال اماله متغذر باشد ، هشت الى شانزده مثقال شيرخشت در مطبوخ مطفى مذكور بياشامند و از العبهء ملينه ، مثل لعاب اسفرزه ، لعاب خطمى و عرق كاسنى و عرق نيلوفر مكرر بنوشد تا شكم سه چهار مرتبه عمل كند ؛ يا عوض مطبوخ ، از شش تا ده مثقال نمك فرنگى در عرق كاسنى يا آب سرد حل كرده و بياشامد و بعد از آن مكررا از العبه يا عرق‌هاى مذكوره بياشامند . و اگر آن العبه يا عرقيات كم‌عمل باشند يا بدون -\r\n","page_name":" 121 ","page_number":121},
  {"content":"\r\n\r\nقوىتر و مليّن‌تر تا سه چهار آب تا عصر معمول دارند تا طبيعت ، عمل‌هاى كامله نمايد .\r\nغذاى روز چهارم ، بايد اكتفا به نخوداب يا لعاب شوربا باشد و شب را هم اقتصار بر همين اغذيهء ملينه نمايد .\r\nروز پنجم : صبح روز پنجم باز هم احوال بيمار و زبان او را ملاحظه كند ؛ اگر تب نباشد يا خفيفه باشد ، نبايد در آشاميدن مطفئات خون كوتاهى كند و اگر هم نياز به اعادهء فصد باشد و قوت مساعدت كند ، بعد از صرف منضج و قبل از خوردن شوربا - مگر اينكه احتمال انتقال غليانى به عفونى باشد كه در اين صورت بايد تا غروب صبر كنند كه اگر تغييراتى چون قشعريره و غيره كه علامات نوبه هستند يا اشتدادى در احوال كه دلايل أعراض غبّ لازمه است ، مانند بروز تلخى دهان و التهاب و عطش و خشكى حلق و مناخر بروز نكند و بر همان احوال تب غليانى باقى باشد ، در اين صورت در هنگام غروب - از رگى از دست راست كه فصد نشده فصد كنند . و اگر عارضه‌يى در سمت چپ بدن باشد ، مثلا درد شقيقهء چپ يا حلق يا نزله يا اورام آن نواحى يا خفگى يا طپش قلب يا ورم و سفتى طحال و امثال آنها باشد ، از رگ دست چپ ، بيمار را فصد كنند و در فصد رگ سمت چپ ، بيشتر ملاحظهء توان بيمار و لون و قوام خون را بكنند كه بيشتر از حدّى كه بيمار توان دارد و خون او رقيق مىشود و سياهى آن از بين مىرود ، از او خون نگيرند ؛ زيرا احتمال وقوع در ضعف در اين سمت بيشتر است .\r\nبعد از فراغ از فصد ، برحسب تمايل بيمار و تناسب با او ، سكنجبين يا چاى - با قند - يا بيدمشك يا تخم ريحان بياشامد و شب را به آش ترشىدار زود\r\n\r\n\r\n","description":"","footnote":"\r\n- شيرينى موجب تنفر طبع باشند ، با ترنجبين يا شيرخشت بياشامد ؛ همچنين مىتواند با آب آلوى خيسانيده يا افشردهء تمر بخورد ؛ خصوصا اگر عادت به آشاميدن آنها داشته باشد ؛ تا طبيعت ، عمل‌هاى كامله كند .\r\n","page_name":" 122 ","page_number":122},
  {"content":"\r\n\r\nهضمى بعد از بروز اشتها قناعت كند .\r\nروز ششم ؛ اعم از اينكه تب باشد يا نباشد ، به تنقيهء روز چهارم مشغول شود و باوجود ضعف ، از شرب مسهل احتياط كند و آن روز را به حقنه بگذراند و به قدر ضرورت و تناسب با احوالش تطفيه و تبريد و تغذيه كند .\r\nتبصره : اگر تا روز هفتم تب بريده نشود و آثارش ريشركن نشود بلكه در تزايد باشد - بدون اشتدادات و انتقاصاتى كه از لوازم غبّ لازمه يا محرقه است - انتقال به عفنيّه نموده است ؛ زيرا سوناخس ، بدون شك نهايتا تا روز هفتم نهايتا بيشتر طول نمىكشد .\r\n\r\nب ) : مطبقه ( عفونى )\r\nاين تب [ كه قسم دوم از تب 
  ] به سه قسم تقسيم مىشود : متناقصه ، متزايده و متساويه : « متزايده » آن است كه قبول تعفنش زايد بر تحلل است و اعراض خطرناك دارد و در كمالات ، اشتداد و شبيه‌تر به محرقه مىباشد . « متساويه » ، قبول تعفنش مساوى با تحلل و اعراض خطرناكش كمتر و احتمال سلامتش اكثر است . « متناقصه » ، قبول تعفنش كمتر از تحلل است و اعراض هائله ندارد و اسلم از آن دو قسم است .\r\nهريك از اين اقسام ، ممكن است از غليان خون « 1 » يا يكى از تب‌هاى يوميه منتقل شده باشد و ممكن است در اثر عفونت مستقيم و ابتدائى در خون ايجاد شود [ كه اولى را « منتقله » و دومى را « ابتدائيه » مىنامند 
  ] .\r\n\r\nعلاج مشترك :\r\nتمام اقسام اين تب در معالجه مشتركند ؛ فقط در متزايدهء منتقله از سوناخس و متزايدهء شديدهء ابتدائيه و متناقصهء ابتدائيه احتياطاتى وجود دارد كه بايد مدّ نظر باشند ؛ زيرا برخى از اين معالجات مشترك در آنها\r\n\r\n\r\n","description":"","footnote":"\r\n( 1 ) . غب غليانيه كمتر اتفاق مىافتد كه بعد از تدابير مذكوره به مطبقهء متزايده منتقل شود ؛ زيرا تنقيص مواد ، مانع از هيجان كلى و ازدياد عوارض مىشود و لذا تعفن زياده از تحلل نمىشود .\r\n","page_name":" 123 ","page_number":123},
  {"content":"\r\n\r\nممنوع است كه در پايان ، به اين مهم اشاره خواهيم نمود ؛ امّا معالجهء مشترك :\r\nتا روز هفتم : بايد تمام معالجاتى كه براى غليانى در طول هفت روز ذكر شد را انجام دهند . « 1 »\r\nروز هشتم و دهم : لا محاله بعد از شرب مشروب مطفى صبح ، تا غروب از آب مطبوخ ادويهء مفتّحه و ملينهء مبرده ، مثل اكليل الملك ، بزرك ، تاجريزى ، جو نيم‌كوفته ، پوست ريشهء كاسنى ، ريشهء خطمى ، خبازى ، گل خطمى ، بنفشه ، گل سرخ ، سنا مكى ، سپستان ، آب برگ چغندر ، لعاب اسفرزه ، شكر سرخ ، گزنگبين علفى - و به بعضى ملاحظه‌ها ، فلوس خيار چنبر و روغن بادام و خاكشير و نمك و سرداروى ريوند چينى كه به طريق سائيدن صندل در آب سوم سائيده باشند - كه همه را جوشانيده و صاف‌شدهء آنها را سه يا چهار قسمت نموده باشند ، سه ، بلكه چهار مرتبه اماله كنند . و قبل از هر مرتبه اماله نمودن ، براى زيادتى عمل و رفع پيچ شكم ، ريوند چينى و بورهء ارمنى كه در آب اماله سائيده باشند را همراه زهرهء گاو و روغن گل سرخ گرم نموده و از ناف تا پشت ظهار بمالند .\r\nدقت كنند كه اگر آب اماله دير فعل شود يا به تمام اجابت نكند ، لازم است كه شيافى از صابون تراشيدهء آلوده به ماليدنىهاى مذكور بردارند تا آب اماله بالتمام دفع شود ؛ و گرنه تبخير مىشود و اسباب خفگى قلب و بىهوشى و صداع و عوارض خطرناكى مىشود .\r\nروز دهم تا شانزدهم : اگر بعد از روز دهم مشاهده كنند كه با وجود فصدهاى ايام اول ، باز هم علامات زيادى خون يا توجه ماده به دماغ وجود\r\n\r\n\r\n","description":"","footnote":"\r\n( 1 ) . اين تدابير ، همانطور كه ذكر شد مورد استثنائى دارد كه مفصل خواهد آمد .\r\nمحررّ مىگويد : اينكه بايد تدابير هفت روز سوناخس را در اين تب هم لحاظ نمود ، مورد تصريح مولف نمىباشد ؛ امّا از لابلاى كلمات ايشان با دقت كامل آشكار مىشود كه اين امر ضرورى است .\r\n","page_name":" 124 ","page_number":124},
  {"content":"\r\n\r\nدارد و به واسطهء التهاب يا ضعف قوت نتوانند فصد از دست كنند ، « 1 » نبايد اخراج خون را كلا رها نمود ؛ زيرا اخراج خون ، براى جذب از اعالى بدن و منع از استحكام مواد در دماغ بسيار مفيد است . بنابراين ، لازم است كه قبل از ناهار يا عصر ، حجامتى « 2 » از چهار انگشت بالاى سمت وحشى قدم پاى راست - كه بر انتهاى عرق النسا منطبق مىشود - بنمايند و اگر زن باشد و كمى حيض هم داشته باشد ، در وقت مذكوره ، از سمت انسى پاى راست از طرف رگ صافن بادكش كنند يا همان رگ صافن يا مابض ركبه را فصد كنند . « 3 »\r\nروز شانزدهم : اگر قوت مريض مساعدت كند و بتواند « 4 » متحمل مسهل مشروب شود ، اين مسهل را بنوشد :\r\nريشهء كاسنى و بنفشه و گل سرخ ، از هريك دو مثقال ؛ سنامكى ، از چهار تا هشت مثقال - برحسب قوت و ضعف و عصيان طبع مريض - ؛ افسنتين ، گل گاو زبان ، شاهترهء خشك و بادرنجبويه ، از هريك ، يك تا دو مثقال ؛ عناب و سپستان ، از هريك پنج شش دانه - و در صورت امراض اعضاى تنفس ، نيلوفر ، پرسياوشان و زوفاى خشك ، از هريك دو مثقال را اضافه كنند - و اگر رطوبت معده و ضعف قلب و غثيان و امثال اين اعراض هم باشد ، مىتوان برخى از ادويه را كم يا زياد كرد - همه را در آب جوشانيده تا دو سوم از آبش تبخير شود ؛ پس از آتش برگرفته و قدرى آن را سرپوشيده نگه دارند تا دم كشد ؛ پس هشت تا ده مثقال ترنجبين را در داغ آنها اضافه كنند تا ترنجبين حل شود ؛ سپس آن را برهم زده و بگذارند تا خاكى اگر دارد ، رسوب نمايد و سپس به آهستگى صاف‌شدهء آن را در ظرفى ريخته به نحوى كه هيچ رسوبى در آن\r\n\r\n\r\n","description":"","footnote":"\r\n( 1 ) . در برخى موارد نمىتوان به فصد دست داد كه ذكر خواهد شد . م .\r\n( 2 ) . موضع را بادكش كنند و تيغ زنند يا زالو بيندازند .\r\n( 3 ) . اين اعمال - فصد و حجامت - را مىتوان از پاى چپ هم نمود ؛ امّا مناسب‌تر اين است كه از پاى راست بكنند .\r\n( 4 ) . مواردى كه بيمار نبايد مسهل مشروب ميل كند ذكر خواهد شد . م .\r\n","page_name":" 125 ","page_number":125},
  {"content":"\r\n\r\nنباشد ؛ اكنون مريض قدرى از نيم گرم آن را به حدى كه بتواند خود را از قىء حفظ كند - چون معمولا اسباب انقلاب و بداحوالى مريض مىشود - بنوشد .\r\nاگر مشروب را قىء نمود ، بعد از ساعتى يا بيشتر كه تهوع آرام گيرد ، شير خشت را در عرق كاسنى يا نيلوفر يا شاهترهء داغ حل كنند و بياشامند و تا دو سه ساعت صر كنند ؛ اگر در اثر برجا گذاشته توسط آن مشروب قىء شده و تليين شيرخشت ، عمل‌هاى كامله صورت گرفت ، خوب ، و گرنه در صورت بقاى داروى مشروب ، شيرهء آن دارو را كشيده و با شكر سرخ و روغن بادام - و در صورت عدم بقاى داروى مشروب ، به كمك اماله‌اى جزئيه - يك دو آب اماله را در طول ظهر تا عصر بريزند .\r\n\r\nتبصرهء 1 معالجات ويژه :\r\nمعالجاتى كه ذكر شد ، عام بود ؛ امّا چند مورد از اين معالجات در مورد برخى موارد مطبقه ممنوع است :\r\nدر متزايده‌يى كه از غليانى انتقال يافته باشد ، خطر هست و ممكن است دفعش متحمّل نباشد ؛ بنابراين ، باشد ملاحظهء قوت را نموده و مشروبات مسهله را ترك كرد و اقتصار بر شرب ادويه و اشربهء مبردهء مقويهء زايل‌كنندهء عفونت ، مثل ماء الشعير كه شيرهء دو مثقال از هريك از تخم خرفه و مغز تخم خيار و مغز تخم كدو و تخم خشخاش را در او كشيده باشند « 1 » به اضافهء شير خشت در صبح‌ها نمود و سپس ماء الشعير تنها تجرّع نموده و بيمار را تشنه نگذارند .\r\nدر متزايدهء ابتدائيه - يعنى متزايده‌اى كه از عفونت مستقيم در خون ايجاد شده باشد - ، مبادرت به فصد خطر دارد « 2 » ؛ بنابراين بايد به تنقيه و تبريد و\r\n\r\n\r\n","description":"","footnote":"\r\n( 1 ) . منظور از شيره كشيدن ، اين است كه اين ادويه را در آب آن‌ها ريخته و بپزند و بعد آن را صاف كنند . م .\r\n( 2 ) . زيرا فصد ، مايعات درون بدن را به حركت وامىدارد و در نتيجه خون هم جابه‌جا سريعى - بيشتر و سريع‌تر از حركت معمولى خود - مىيابد و در نتيجه عفونت را در بدن پخش مىكند . م .\r\n","page_name":" 126 ","page_number":126},
  {"content":"\r\n\r\nتطفيه بپردازند تا عفونت زياد نشود و اگر هم خون غلبه كند و ضرورت در اخراج آن تشخيص داده شود ، روش بىخطر اين است كه در روز پنجم به نحوى كه ذكر شد حجامتى از ساق پا بكنند و اگر هم فصد كردند ، در روز هفتم باشد .\r\nهمچنين لازم است تا روز پنجم اصرار بر شرب لعاب اسفرزه و ساير تدابير از منضج و اماله‌هاى مذكوره و مبالغه بر اخراج فضول روده‌ها [ با شرب مسهل مناسب 
  ] كرده و تا روز هفتم هم در صورت امكان بهتر است ترك تغذيه كنند و از پنجم به بعد را اقتصار بر ماء الشعير كنند .\r\nدر متناقصهء ابتدائيه ، نياز چندانى به فصد نمىباشد مگر اينكه صداعى باشد و دلايل غلبهء خون بسيار باشد به‌طورى كه احتمال اشتداد رود كه در اين صورت ، در هرروزى كه اطمينان از بروز التهاب داشته باشد مىتوان فصد نمود .\r\n\r\nتبصرهء 2 : تدبير بهبوديافتگان :\r\nدر همهء اقسام ، بعد از قطع تب و پاك شدن زبان و بروز اشتهاى صادق ، صبح‌ها شيره‌يى خنك يا عرق كاسنى با سكنجبين يا شيرينى ديگر براى اصلاح معده و كبد و تقويت قلب و اطفاى حرارتش مصروف دارند . همچنين بايد از اغذيهء قويهء چرب و كندهضم اجتناب نمايند ؛ در عوض روزها ناهار را به آش‌هاى ترشىدار كه با جوجه يا گوشت برّه و اسفناج و گشنيز و نعناع و امثالش پخته باشند به قدرى كمتر از اشتهاء اختصاص دهد ؛ يا اينكه به ميوهء مناسب هر فصل اكتفا نمايد و شب را به آش يا ترپلو كم‌روغنى كه زرشك بىدانه و آلوى بخارائى و جوجه را در آب پخته و بعد ترپلو كرده باشند و باز هم به قدر كمتر از اشتها بخورد .\r\nهمچنين بايد بعد از قطع تب ، لازم است در صبحى كه شربت خنكى هم صرف نموده باشد به حمام رفته و نهايتا تا يك و نيم ساعت - از دخول در گرمخانه و رفع حاجت و تنظيف بدن - در حمام بيشتر توقف نكند و هنگام بيرون آمدن هم احتياط فراوان كند كه سرما نخورد و بعد از رسيدن به منزل\r\n\r\n","description":"","footnote":"","page_name":" 127 ","page_number":127},
  {"content":"\r\n\r\nهم سعى كند با نوشيدن چاى كم‌مايه يا عرق گاو زبان و نبات داغ و گرمى منزل - خصوصا در زمستان - عرق كند ؛ البته بعد از سيلان عرق و بروز اشتها هم ناهار آن روز را به خوردن آش بر ترش برگزار كند .\r\n\r\nدوم : تب‌هاى صفراويه\r\nيعنى حرارت معفّنه ، به اخلاط صفرا آويخته باشد و برحسب نوع ماده - از جهت خلوص صفرا و عدم خلوص و تركيب آن با ساير اخلاط - و محل تعفن آن ، انواعى مىباشد :\r\n\r\nالف ) : لازمه ( غب لازم - خالص يا غير خالص - و محرقه )\r\nاين تبها ، از عفونت صفرا - و نادرا بلغم مالح - ايجاد مىشوند ؛ به اين نحو كه اگر صفرا در عروق حوالى قلب و معده متعفن شود ، « محرقه » و اگر در ساير عروق متعفن شود ، « غب لازم » ايجاد مىشود .\r\nعلامت اين تب‌ها ، لزوم تب و عدم انقطاع آن و آغاز به قشعريره با لرز بدون احساس سرما ، بلكه مانند خليدن سوزن به بدن است تا گرمى تب تمام بدن را احاطه كند و لرز يا قشعريره ساكن شود . و نيز با تلخى دهان و خفگى قلب و حرارت سوزندهء گزنده و عطش و غالبا دردسر و ساير اعضا است . و از خصايص اين تب اين است كه باوجود دوامش ، اعراضش يك روز اشتداد دارد و يك روز انتقاص و خفت ؛ هرچند اين امر در محرقه معلوم نمىكند چون گاهى هست كه اعراض هولناكى عارض مىشود كه مريض ديگر به اشتداد و انتقاص احوال ملتفت نيست ؛ مثلا زبانش بعد از زردى سياه مىشود و بسا هست كه بعد از سه روز بناى بىهوشى و هذيان‌گويى مىگذارد .\r\n\r\nعلاج :\r\nبايد فضول صفراوى و سددى [ كه در روده‌ها راه‌بندان و سدّه ايجاد كرده‌اند 
  ] را از معده و روده‌ها بيرون كند ؛ يعنى همان منضجات مذكوره را در اول صبح با لعاب اسفرزه بنوشد و كرارا لعاب اسفرزه را با عرق‌هاى مناسب - كاسنى ، با عدم سعال و خراس سينه و نيلوفر ، با امراض و خراش در اعضاى\r\n\r\n","description":"","footnote":"","page_name":" 128 ","page_number":128},
  {"content":"\r\n\r\nتنفس - بنوشد و پيوسته به شرب آن لعاب‌ها مواظبت كند كه تشنه نماند و حلقومش خشك نشود و بر روى سينه‌اش اطليهء مبرده « 1 » بيندازند و ممانعت از خشك شدن آن اطليه كنند .\r\nفصد در اين تب‌ها چندان ضرورت ندارد ؛ ولى گاهى اوقات حجامت ساق « 2 » پاى راست ضرورت مىيابد ؛ خصوصا اوقاتى كه آثار توجه « 3 » ماده به قسمت‌هاى بالاى بدن و دماغ ظاهر شود ؛ خواه در وقت تزيد ، مثل روزهاى هفتم و نهم و خواه در وقت منتهى مثل روز يازدهم كه منذر به چهاردهم است . اگر اين حجامت كفايت نكرد ، يك يا دو روز يا بيشتر - برحسب تقاضاى حالت و اشتداد اعراض خطرناك - بعد از اينكه تنقيه‌ها و تطفيه‌هاى بالغه صورت گرفته باشد حجامت را از پاى چپ تجديد كنند .\r\nتبصره : هرگاه قاروره از اول تا سوم و چهارم روز به روز رنگين‌تر شود و زردى آن بيشتر شود و در چهار و پنجم بر شدت رنگش افزوده شود و رسوب دار هم شود ، دليل سرعت انقضاى مرض است و برخلافش ، دليل كندى مرض .\r\nهمچنين اگر با سفيدى باشد ، دليل توجه ماده به دماغ است ؛ مگر اسهال مرارى يا ورمى باشد كه در اين صورت ، سفيدى ادرار ، علامت انصراف مادهء رنگينه به سوى آنهاست .\r\nتكمله : بعد از قطع اين تب و اطمينان كلى از انقضاى آن ، لازم است همان تدابير بهبوديافتگان از مطبقه را اينها هم انجام دهند .\r\n\r\nب ) : غب دايرهء خالصه « 4 »\r\n\r\n\r\n","description":"","footnote":"\r\n( 1 ) . مانند صندل سرخ و گل داغستان كه در عرق نيلوفر بسايند و لعاب اسفرزه با آب خيارين و آب سيب و به و كاهو و امثال آنها را در آن افزوده و دو سه پارچهء كتانى را پشت سر هم در اين اطليه بخيسانند و بر سينهء او بيفكنند .\r\n( 2 ) . سمت جلو يا پشت يا مابض يا ركبهء ساق پاى راست .\r\n( 3 ) . سفيدى ادرار مىتواند علامت اين توجه باشد .\r\n( 4 ) . اين تب ، ماده‌اش در خارج عروق متعفن شده و صفراى خالصه مىباشد . م .\r\n","page_name":" 129 ","page_number":129},
  {"content":"\r\n\r\nاين تب ، در روز اولش با تكسّر و قشعريره و لرز آغاز مىشود و بعد از آن تب عارض مىشود احيانا صداع و ازدياد عطش هم هست ؛ البته در مواردى هم ممكن است اين علائم در روز اول بروز نكنند ؛ امّا اگر فم معده ممتلى باشد - يعنى تب بعد از ناهار يا شام عارض شود - عوارضش بلافاصلهء اندكى بروز مىكند و تهوع پديدار مىگردد .\r\n\r\nعلاج :\r\nمعالجهء اين تب هم مثل لازمه ، بلكه آسانتر است ؛ زيرا از طرفى نوبهء خاصّهء اين تب ، اقلش چهار ساعت و اكثرش دوازده ساعت است و در مقابل هم زمان فترتش سى و شش و چهل و چهار ساعت است ؛ لذا به آسانى مىتوان در اين فرصت‌هاى فترت در قلع ماده‌اش كوشيد ؛ مگر اينكه به نوبه‌هاى بعدى منجرّ شود كه علاجش طول مىكشد ولى باز هم چون زمان فترتش طولانى است ، علاجش آسان است :\r\nروز اول : اگر بعد از غذا خوردن است كه تب عارض شده ، مناسب‌تر اين است كه اعانت بر قىء كنند تا آن مأكول ، با صفراوى حاضره در فم معده مندفع شود .\r\nروز دوم : صبح ، خاكشير و آب نبات گرم بنوشند و دو سه آب اماله از آب طبيخ جو نيم‌كوفته ، لعاب اسفرزه ، خطمى ، شكر سرخ ، خاكشير ، نمك و روغن بادام يا روغن كره بريزند و غذاى روز را به شورباى جوجه يا گوشت كه اسفناج و گشنيز و اندكى نعناع داشته باشد اكتفا نمايد .\r\nروز سوم : اين روز ، مظنهء بروز نوبهء دوم است ؛ بنابراين ، صبح بايد دو پياله از همان خاكشير با عرق كاسنى و نبات بياشامند و باوجود عطش ، دو سه پياله عرق كاسنى - و اگر خراش يا سرفه در سينه باشد ، عرق نيلوفر - عوض آب سرد بياشامند و اگر بروز نوبهء روز اولش قبل از ظهر بوده ، روز سوم نبايد تا بعد از ظهر غذائى بخورد ؛ امّا اگر بعد از ظهر يا عصر - يعنى بعد از امتلاى فم معده - بوده است ، بعد از صرف عرق‌ها و تسكين تشنگى ، شورباى قليلى بخورد و خود را از حركات عنيفه و راه رفتن در آفتاب و باد و تغييرات نفسانيه و بدنيه و\r\n\r\n","description":"","footnote":"","page_name":" 130 ","page_number":130},
  {"content":"\r\n\r\nهرگونه مولد صفرا حفظ نمايد ؛ تا شايد از بروز نوبه در اين روز جلوگيرى شود .\r\nامّا اگر علىرغم تدابيرى كه در طول اين سه روز براى دفع صفراوى موجب تب انجام شده باز هم آثار نوبه « 1 » در روز سوم ظاهر شود ، فورا دو سه پياله آب داغ بياشامند و اگر تهوّعى هم باشد ، اعانت بر قىء و دفع صفرا كند ؛ خصوصا اگر شوربا يا نخودابى خورده باشد ؛ امّا اگر تهوعى ندارد ، البته نبايد محرك شود ؛ زيرا با همان آشاميدن آب داغ ، قشعريره يا لرز تسكين مىيابد و تا لرز باقى است به هيچ وجه آب سرد نياشامد و اگر تشنگى غلبه كند ، دو سه پياله از عرق كاسنى - و اگر خراشى در سينه يا سرفه‌اى باشد ، عرق نيلوفر - عوض آب سرد نياشامد و اگر تشنگى غلبه كند دو سه پياله از عرق كاسنى - و اگر خراشى در سينه يا سرفه‌اى باشد ، عرق نيلوفر - عوض آب سرد بياشامد ؛ ولى بعد از گرم شدن تامّ بدن ، ديگر منعى از نوشيدن آب سرد نيست و مىتواند هر قدر كه رفع عطش شود بياشامد تا عرق بروز كند و آن وقت براى ازدياد سيلان عرق ، پياله‌اى آب داغ يا چاى كم‌مايه و شربت داغ يا عرق گاو زبان و نبات داغ بياشامد .\r\nشبى كه در روزش نوبهء دوّم را گذرانيده ، بعد از خشك شدن عرق بدن يا در آخر سيلان عرق و البته در صورت اشتها ، لعاب شوربا ؛ يا نخوداب بىچربى مصروف دارد و اگر اشتها ندارد ، البته ترك غذا در آب شب بهتر است .\r\nروز چهارم : تنقيهء مذكور در روز دوم را انجام دهد و اگر عوارض نوبهء دوّم\r\n\r\n\r\n","description":"","footnote":"\r\n( 1 ) . مريض و طبيب بايد ملتفت باشند كه اين نوبه - نوبهء دوم - ممكن است از قاعدهء كلى « غب » - كه اقتضا دارد نوبه‌ها تا سه نوبه در تزايد و جلو افتادن وقت و نوبهء چهارم مساوى با نوبهء سوم باشد و بعد ازآن‌رو به انتقاص و خفّت و عقب افتادن وقت كند - پيروى نكند ؛ يعنى از نوبهء اول ضعيف‌تر و وقتش عقب‌تر يا در شدت و ضعف و وقت با آن مساوى باشد ؛ زيرا قى و اماله و خلاصه تدابير و تنقيه‌هائى كه در نوبه اول انجام شده‌اند ، اى بسا تزايد اين نوبه را تحت الشعاع خود قرار دهند .\r\n","page_name":" 131 ","page_number":131},
  {"content":"\r\n\r\nشديدتر از نوبهء اول بود ، تنقيه را كامل‌تر « 1 » كند .\r\nروز پنجم : اين روز ، مظنهء بروز نوبهء سوم است ؛ بنابراين بايد صبح ، همان منضج در روز سوم را بياشامد و انتظار نوبه را بكشد ؛ « 2 » امّا اگر نوبه بروز نكرد ، بهبود يافته و بايد تدبير بهبوديافتگان را - كه ذكر خواهد شد - انجام دهند .\r\nروز ششم : اگر نوبهء روز پنجم اشدّ از روز سوم است ، تنقيهء اين روز را - كه روز راحت است - اقوى « 3 » از روز چهارم انجام دهد .\r\nروز هفتم : اين روز ، مظنهء روز نوبهء چهارم است ؛ بنابراين بايد همان منضج مذكور در روز سوم را صبح اين روز با شيرخشت هم بياشامد و منتظر بروز نوبه باشد و اگر بروز نكرد ، به آش ترشىدارى تغذيه كند و تدبير ناقهين را - كه خواهد آمد - انجام دهد ؛ امّا اگر بروز كرد ، بعد از گذشتن سرما و لرز و اوايل تب گرم ، درصورتىكه آش نخورده باشد عوض آش يكى از ميوه‌هاى سرد و تر « 4 » كه در آن فصل موجود باشد و احوال بيمار هم اقتضا كند را به قدر اشتها مصروف دارد و شبش را به يكى از آشهاى ترشىدار تغذيه نمايد .\r\nروز هشتم : هريك تنقيه‌هاى قويهء مذكور در روز ششم را كه مناسب ببيند\r\n\r\n\r\n","description":"","footnote":"\r\n( 1 ) . نحوهء كامل كردن تنقيه در تعليقهء شمارهء قبل از اين ذكر خواهد شده محرر .\r\n( 2 ) . و اگر نوبه بروز كند ، به همان تدابير بروز نوبهء دوّم عمل كند . م .\r\n( 3 ) . تكميل و تقويت تنقيهء مذكور در روز دوم به اين شرح است : اگر اماله را مناسب‌تر دانند ، در مشروب قبل از اماله - كه در صبح روز دوم ذكر شد - ملينى مثل شيرخشت تا حدود دوازده مثقال - بيشتر يا كمتر - داخل كنند و اجزاى مسهله - مانند سنا و گل سرخ - در اجزاى اماله بيفزايند و فلوس و ريوند هم اضافه كنند . و اگر مسهل مشروب را مناسب ديدند ، مطبوخ - يا نقوع - شش مثقال سنا و دو مثقال گل سرخ و دو مثقال بنفشه و بيست عدد آلوى بخارائى و نه عدد عناب و نه عدد سپستان و نه مثقال ترنجبين يا شيرخشت را بدهند و يا مشروب نمك فرنگى با شيرخشت و عرق كاسنى بدهند .\r\nمحرّر گويد : قوانين اماله و مسهل مشروب و موارد ترجيح هريك بر ديگرى ، در اواخر كتب « كليات » ، تحت عنوان « علاج المرضى على وجه كلى » مذكور است .\r\n( 4 ) . مثل خيارين با سكنجبين يا آلوچهء رسيده يا كاهو با سكنجبين و مركباتى مانند ليمو و نارنگى و پرتقال و . . .\r\n","page_name":" 132 ","page_number":132},
  {"content":"\r\n\r\nانجام دهد . اگر افشرهء تمر - خصوصا با نمك - هم بخورند خوب است .\r\nهمچنين در اين روز اگر عوض نخود آب هندوانه بخورد - خصوصا اگر عطش مفرط باشد - نافع است و شب را هم آش روان با سكنجبين يا سركه و قند مصروف دارد .\r\nروز نهم : اين روز هم مظنهء بروز نوبه است ؛ لذا بايد منضج مذكور در روز سوم را صبح با شيرخشت بياشامد و منتظر نوبه باشد ؛ اگر نوبه بريده شود ، چه بهتر و بايد به تدبير ناقهين - كه ذكر خواهد شد - رجوع كند ؛ امّا اگر بريده نشود ، باز يكى از مسهلات مشروب كه ذكر شدند « 1 » را در روز دهم بنوشد و سپس مقدار يك الى دو نخود - يا كمتر و بيشتر - از « گنه‌گنه » كه در اين روزگار متداول است را دو ساعت قبل از نوبه بياشامد كه يقينا مانع از آمدن نوبه است ؛ « 2 » منتهى نبايد از تنقيهء بقيهء اخلاط « 3 » كوتاهى كنند ؛ زيرا اگر بقيهء اخلاطى كه مستعد قبول عفونت هستند را به تنقيه اخراج نكنند ، گرچه اين گنه‌گنه را هم بياشامد البته از عود نوبه آسوده نخواهد شد .\r\n\r\nتبصره : تدابير بهبوديافتگان :\r\nاگر اين تب تا دو نوبه بيشتر طول نكشيده و منقضى شده ، بهبوديافتگان بايد جهت عدم عود نوبه ، صبح‌ها شيرهء خنكى از تخم خرفه و گشنيز و خشخاش و مغز تخم خيارين - از هريك دو مثقال يا كمتر يا بيشتر - را در عرق كاسنى يا نيلوفر يا شيرخشت يا با نبات يا با شربت بنفشه بياشامد يا عوض اينها ماء الشعير بنوشد و روزها از همان آش‌ها يا ميوه‌هاى مناسبهء مذكوره تغذيه كند و شب‌ها را ترپلو كم‌روغنى كه با گوشت بره يا جوجه و زرشك و آلو پخته باشند و يا چلو با قليهء ترشىدار و\r\n\r\n\r\n","description":"","footnote":"\r\n( 1 ) . مذكور در بحث غب دايرهء خالصه ( پاورقى ) .\r\n( 2 ) . گرچه قياس ، اقتضاى شرب گنه‌گنه را در نوبه‌هاى صفراويه نمىكند ؛ زيرا مزاجش گرم و خشك و موافق صفرا است ؛ امّا اين اثر از آن به ثبوت رسيده يقينا .\r\n( 3 ) . يعنى اخلاط صفراويه‌يى كه كاملا اخراج نشده‌اند ؛ منتهى با شرب گنه‌گنه ، تبى بروز نمىدهند . م .\r\n","page_name":" 133 ","page_number":133},
  {"content":"\r\n\r\nافشره‌هاى ترش اكتفا نمايد .\r\nامّا اگر بعد از دو نوبه انقطاع نمايد ، بايد ميزان خون بدن را بررسى كنند ؛ اگر خون بدن زياد باشد ، بايد از قيفال يا باسليق به قدرى كه لازم دانند فصد كنند كه براى عود نوبه بسيار نافع است و نبايد از خونگيرى در صورت زيادت يا بدى كيفيات خون غفلت كنند و در غير اين صورت ، بايد منتظر عود نوبه و مفاسد ديگر باشد ؛ خصوصا در صورت زيادى خون ؛ زيرا خون زايد المقدار ، به غير از اخراج به آسانى نقصان نمىپذيرد ؛ ولى بدى كيفيت را مىتوان با تدابيرى اصلاح نمود .\r\n\r\nج ) : غب غير خالص ( دايره و لازمه )\r\nاين نوع تب‌ها ، به واسطهء ادخال بلغم در صفرا ايجاد مىشود كه اين اختلاط ، صفرا را غليظ نموده و حركت و تحليل آن را كند كرده و لذا زمان نوبهء اين غب از دوازده ساعت مىگذرد و ادوارش زياده بر هفت مىشود و بسا اتفاق افتاده است كه به سى و چهل روز و بيشتر كشيده شده است .\r\n\r\nعلاج :\r\nبه همان طريق دايرهء خالصه است ؛ منتهى بايد در منضجى كه در روز دوم آن تب ذكر شد ، مثل افسنتين ، ريشهء رازيانه ، تخم رازيانه و تا پنج مثقال گلقند را اضافه كنند و در امالهء مذكوره در روز سوم هم بابونه ، سداب خشك ، اكليل الملك ، بزرك ؛ افسنتين ، كافشه ، روغن بيد انجير و امثال آنها را بيفزايند و با سرداروى بورهء ارمنى سه چهار مرتبه اماله نمايند .\r\nهمچنين در مسهل مشروب روز هشتم ، دهم ، دوازدهم و شانزدهم ، بايد مخرجات اخلاط غليظه را مانند افسنتين ، تربد سفيد مجوّف مدبّر ، زوفاى خشك و امثال آنها را بيفزايند و اگر هم مطبوخ يا نقوع سنا « 1 » را به‌عنوان مسهل مصرف مىكنند ، نمك فرنگى را هم در آنها بيفزايند تا مخرج اخلاط غليظه - خصوصا صفراى غليظه - باشد .\r\n\r\n\r\n","description":"","footnote":"\r\n( 1 ) . مذكور در بحث غب دائرهء خالصه ( تعليقه ) . م .\r\n","page_name":" 134 ","page_number":134},
  {"content":"\r\n\r\nوقتى يك مسهل مشروب را صرف نمودند ، لازم است « گنه‌گنه » را هم بياشامند ؛ البته بعد از يك دو اماله هم مىتوانند اين كار را انجام دهند ؛ حتى برخى بعد از نوبهء دوم لازم مىدانند كه گنه‌گنه را بياشامند ؛ ولى اين كار ، طفره رفتن از دفع اخلاط و تنقيه‌هاى لازمه است و در همان زمان نقاهت و قطع نوبه با گنه‌گنه يا كمى بعدش مفاسد اين كار بروز مىكند و غالبا سبب مىشود كه نوبه از اول هم شديدتر شده و برگردد و موجب سفتى احشاء ، خصوصا كبد است و مكرر ديده شده كه منجرّ به امراض ديگر مانند نفخه و اورام طحال و خلفه‌هاى مزمن و سوء القنيه و استسقاء شده است .\r\nاين بود خلاصه‌اى از معالجهء انواع تب‌هاى صفراوى - خالص و غير خالص ؛ لازمه و دايره ؛ محرقه و غير محرقه - كه اگر كسى به كتب مبسوطه رجوع كند ، گرچه مطالبى اضافه را مىيابد امّا براى وى روشن مىشود كه اين مختصر ، باوجود ايجادش جامع آن تفاصيل است .\r\n\r\nجنس سوم : تب‌هاى بلغمى\r\nيعنى حرارت معفّنه ، به رطوبات بلغميه آويخته شده باشد كه برحسب محل تعفن ، دو نوع است ؛ لثقه و مواظبة :\r\n\r\nالف ) : لثقه ( لازمه )\r\nدر اين تب ، بلغم درون عروق متعفن مىشود و تبش لازمه و بسيار ملايم و با حرارت غير سوزنده و غير گزنده و شبيه‌ترين تب‌ها به دق است ؛ منتهى سفتى در نبض ندارد ؛ بلكه كمال لينت و نرمى در نبض و بدن وجود دارد و تهبّج صورت و انتفاخ در پلك‌ها هم تا حدى وجود دارد . همچنين لرز و سستى بدن - مگر يك سستى نامحسوس - در اين تب وجود ندارد .\r\nاين تب را از تدبير مقدم ، مثل قلت حركات بدنيّه و نفسانيّه و كثرت خوردن اغذيهء باردهء رطبهء مولدهء بلغم ، خصوصا ميوه‌هاى مولدهء بلغم مستعدّ عفونت و بودن در هواهاى رطبه - مثل دار المرز و قرب دريا - و امثال آن از\r\n\r\n","description":"","footnote":"","page_name":" 135 ","page_number":135},
  {"content":"\r\n\r\nامور مولدهء اخلاط و رطوبات بلغميّه مىتوان تشخيص داد .\r\n\r\nعلاج :\r\nمانند علاج مواظبه است كه خواهد آمد .\r\n\r\nب ) : مواظبه ( نائبه )\r\nدر اين تب ، عفونت بلغم در خارج عروق - مثل معده ، دماغ مفاصل و . . . - است و مواظب صاحبش است ؛ زيرا نوبه‌اش هجده ساعت از شبانه روز را در برمىگيرد .\r\n\r\nعلامت اين تب\r\nآن است كه ابتدا شروع مىكند به كسالت و سنگينى همهء اعضا و قشعريره - كه عوام مىگويند انگار جاروب‌ترى به بدنم ، خصوصا پشتم مىكشند - و سپس كم و زياد مىشود اعراضش تا به لرزى با سرماى بسيار مىانجامد كه گويا آب سرد و برف و يخ به اعضايش مىريزند و در منافذ اعضايش فرو مىكنند ؛ تا بعد از مدتى كم‌كم بدنش گرم مىشود و حرارت تب بروز مىكند - منتقل به تب گرم مىشود - و اكثر اين است كه در تب گرم ، حالت خواب و بلكه اشدّ از آن ، حالت كسالت از سؤال و جواب و قلت عطش عارض مىشود و از شرب مايعات بارده تنفر دارد و اگر بياشامد موجب نفخ شكم و قراقر است .\r\nبدن همچنان به اين حالت است تا نداوتى از بدن بروز كند و عرق سيلان كند و با اين عرق - كه غالبا هم سرد و ترش‌بو و لزج است - بدن سرد مىشود و نوبه پايان يابد . بول در اين تب ، مايل به بياض و با غلظت است و اگر هم رنگى مثل قرمزى دارد ، يا از همين غلظت است كه آن‌گونه شده خصوصا اگر در دهانش احساس شيرينى كند و يا بلغم مالحى در مزاج قبول عفونت نموده است خصوصا اگر شورى در دهان احساس كند .\r\n\r\nعلاج :\r\nروز اول : بايد دو سه پياله آب داغ را در حال قشعريره مكرر بنوشد تا تبش گرم شود و اگر در اين حالت تهوعى هم به هم رسيد ، اعانت بر قىء نمايد ؛\r\n\r\n","description":"","footnote":"","page_name":" 136 ","page_number":136},
  {"content":"\r\n\r\nهرچند به شرب ماء العسل و روغن بادام و قليلى نمك باشد و تا هر قدرى مىتواند قىء كند ؛ خصوصا اگر غذائى خورده باشد .\r\nبعد از تسكين قىء و گذشتن ابتداى تب گرم و شدتش و قبل از بروز عرق ، دو آب اماله از پنج مثقال شيرهء كافشه ؛ نه مثقال شكر سرخ ؛ پنج مثقال روغن كرچك ؛ دوازده مثقال خاكشير و يك مثقال نمك بريزد .\r\nبعد از سيلان عرق ، در صورت اشتهاى صادق ، نخودابى زيره‌دار از مرغ يا گوشت بدون چربى بياشامند و گرنه غذا را ترك كرده و چاى - كه هم رافع كسالت است و هم عرق را سيلان مىدهد - يا عرق گاو زبان با نبات داغ - كه آثار مذكوره در چاى را به نحو كامل دارد - بنوشد .\r\nروز دوم : خاكشير ، آب داغ و چهار تا هشت مثقال گلقند آفتابى - يا بهتر از آن ، هشت تا ده مثقال ترنجبين - بياشامد و قبل از بروز آثار نوبهء دوم هيچ‌گاه به شرب ترشىجات و ميوه‌ها و آب سرد اقدام نكنند كه مظنهء خطر است و احتمال عروض غش و سنگينى نوبه و امتداد آن دارد ؛ امّا قبل از بروز نوبه لازم است كه سه آب از امالهء مذكوره در روز اول را - كه در آب دوم و سومش ، هشت مثقال گزنگبين علفى و دو مثقال بورهء ارمنى اضافه كرده باشند - فورا بريزند ؛ امّا اگر آثار نوبه بروز نموده باشد ، نبايد اماله كنند و اگر هم قدرى از اماله را معمول داشته‌اند ، البته بقيه را رها كنند و مشغول شرب آب داغ و ساير تدابير مذكور در روز نوبه شوند تا شدت تب گرم بگذرد . اگر در اينجا مايل به خوردن چيزى باشد ، نخوداب مذكور يا لعاب آش ساده بدون سكنجبين مصروف دارند .\r\nروز سوم تا هفتم : هر روز صبح منضجى از ريشه شيرين‌بيان يا ريشهء رازيانه يا هر دو ، از هريك دو مثقال ؛ افسنتين ، نيم تا يك مثقال ؛ با درنجبويه ، بنفشه و گل گاو زبان ، از هريك دو مثقال و زوفا ، پرسياوشان - خصوصا اگر سرفه يا مرضى در اعضاى تنفس باشد - و سپستان ، تا هشت و ده دانه ، همه را\r\n\r\n","description":"","footnote":"","page_name":" 137 ","page_number":137},
  {"content":"\r\n\r\nبجوشانند و صاف‌شده‌اش را با هشت تا ده مثقال ترنجبين بياشامند ؛ يا به جاى اين منضج ، گلقند را - كه از جملهء منضجات لازمهء امراض باردهء رطبهء بلغميه است - به تنهائى يا با سكنجبين يا با ترنجبين و آب داغ يا با همان منضج مذكور بياشامند .\r\nهمچنين در روز چهارم و ششم ، اماله را مثل روز اوّل يا اقوى « 1 » از آن سه چهار مرتبه تا غروب ، با دو قيد اعمال كنند : يكى اينكه اگر عصيان در طبيعت و غلظت و لزوجت بلغم مشاهده شود ، تربد سفيد مجّوف مدبّر نيم‌كوفته تا چهار يا شش مثقال بجوشانند و شحم حنظل از يك تا دو مثقال نرم بكوبند و سر داروى اماله‌ها قرار دهند . دوّم اينكه در بعضى امزجه ، خصوصا اگر پيچ در امعاء مشاهده شود ، البته نمك را بايد موقوف دارند و در بين اماله‌هاى مذكوره نبايد روغن بيد انجير در اماله‌ها بريزند و در عوض آن ، از هشت تا دوازده مثقال فلوس خيارچنبر خالص [ در مجموع آب‌ها 
  ] و چهار تا شش مثقال در دو سه آب اخير داخل كنند .\r\nهمچنين بايد ريوند چينى و بورهء ارمنى را در يك پياله از آب اماله بسايند و زهرهء گاو و روغن گل سرخ هم در آن داخل كرده و مكررا در بين اماله‌ها و از ناف تا پشت ظهار ، نيم گرم بمالند .\r\nروز هشتم : اگر باز هم شرب منضج را صلاح دانند ، بايد در منضج مذكور ، تا چهار مثقال بسفايج فستقى نيم‌كوفته و دو مثقال گل سرخ و چهار تا شش\r\n\r\n\r\n","description":"","footnote":"\r\n( 1 ) . امالهء قوى مثل : اكليل الملك ، بزرك و قنطوريون رقيق نيم‌كوفته ، از هريك سه مثقال ؛ افسنتين ، بابونهء خشك ، برگ سداب خشك ، گاو زبان ، ريشهء رازيانه ، ريشه شيرين بيان و گل سرخ ، از هريك دو مثقال ؛ سناء مكى ، شش تا هشت مثقال و سپستان ، تا بيست دانه ، همه را بجوشانند و در صاف شده‌اش كافشه ، از دو تا شش مثقال ؛ گزنگبين علفى و شيرهء كشيدهء شكر سرخ ، از هريك ده تا شانزده مثقال در آن آبها حل نموده و با دوازده تا شانزده مثقال روغن بيد انجير بياميزند و همه را سه يا چهار قسمت نمايند و در آب اول ، دو مثقال و نيم از هريك از نمك و خاكشير داخل كنند و در دو يا سه آب ديگر ، تا دو مثقال بورهء ارمنى بسايند .\r\n","page_name":" 138 ","page_number":138},
  {"content":"\r\n\r\nمثقال سنا مكى اضافه كرده و بجوشانند . و بسا لازم شود كه تربد سفيد مجوف مدبّر ، تا چهار مثقال با زنجبيل ، از نيم تا يك مثقال نيم‌كوفته هم در مسهل بيفزايند و جوشاندهء همه را صاف كرده و با ترنجبين بياشامند ؛ يا عوض مطبوخ مسهل ، دوازده تا شانزده مثقال روغن بيد انجير را در يك پياله آب داغ يا عرق گاو زبان داغ حل كرده و بدهند ؛ يا در يك پياله آب داغ ، طبيخ افسنتين و گل سرخ حل كرده و بياشامند .\r\nروز نهم تا پانزدهم : روزهاى فرد ، منضج مذكور در روز سوّم را به اضافهء گلقند بياشامند - اگر بسفايج نيم‌كوفته را تا چهار مثقال با آن بجوشانند ، كامل‌تر و مليّن‌تر مىشود - و در روزهاى ازواج ، مخيّرند ميان شرب مسهلات مذكوره يا اختيار همان حقنه‌هاى كامله بعد از صرف منضج‌هاى بسفايج‌دار با گلقند .\r\nاز شانزدهم تا بيستم : در روزهاى زوج اگر باز به شرب مسهل نياز شود ، بهتر است به جاى مطبوخات مذكوره ، « دواء التربد » « 1 » را اختيار كنند ؛ زيرا در اخراج بلغم ، اقوى مىباشد . و در صورت قلت عمل ، يك آب اماله از شكر سرخ ، روغن بادام ، خاكشير و نمك بنمايند . « 2 » همچنين در اين روزها ، هر روز به فاصلهء دو ساعت قبل از بروز نوبه ، از يك تا سه نخود گنه‌گنه را حبّ نموده و بلع كرده يا در چائى يا عرق گاو زبان بياشامند .\r\nاز بيستم به بعد : اگر نوبه از بيستم هم بگذرد ، مداومت به « سكنجبين\r\n\r\n\r\n","description":"","footnote":"\r\n( 1 ) . تا دو مثقال تربد سفيد مجوّف صمغى كه بعد از چيدن ريشه‌هايش از قشر نازك خراشيده شده [ يعنى پوست كنده 
  ] و به روغن بادام چرب شده باشد به همراه نيم تا يك مثقال از زنجبيل و مصطكى و دو تا چهار مثقال شكر سفيد خام مخلوط كرده و سفوف نمايند و با آب داغ ببلعند . و اگر نتوانستند ببلعند ، در يك پياله آب گرم برهم زده و بياشامند .\r\n( 2 ) . از جملهء ديگر مخرجات بلغم - علاوه بر مسهل مشروب و امالهء مذكوره - يك تا دو مثقال جلب و نيم تا يك مثقال طرطير است كه صبح با آب سرد يا گرم بلع كنند . اين مسهل ، در مواظبه ، لثقه ، شطر الغب ، بلكه ربع مجوز است .\r\n","page_name":" 139 ","page_number":139},
  {"content":"\r\n\r\nبزورى » و « شربت اصول » و « قرص ريوند » و امثال اينها مجوز است ؛ اگرچه با معالجات مذكوره و شرب گنه‌گنه‌اى كه از شانزدهم به بعد تجويز شد ، نمىگذارد كه تب از بيستم بگذرد و نوبه را ريشه‌كن مىكند .\r\n\r\nقسم چهارم : تب‌هاى سوداوى\r\nيعنى مادهء مورد تعلق حرارت غريبه ، سوداست .\r\n\r\nربع دايره ؛ « 1 »\r\nيعنى ماده‌اش - سودا - در خارج عروق متعفن شود . علامت اين تب ، نوبهء يك روز است كه با قشعريره ، سرما ، لرز و شكستگى اعضا است و تا بيست و چهار ساعت يا كمتر مىباشد و سپس عرق مىكند و نوبه تمام‌شده و تا چهل و هشت ساعت بعدش از جميع اعراض آسوده است ؛ سپس در همان وقت روز اول يا قدرى زود يا ديرتر آثار نوبه هويدا شده و نوبه ، به همان شدت يا خفيف‌تر يا شديدتر و به همان مدت زمانى يا كمتر يا بيشتر ظهور مىكند ؛ سپس تب گرم احاطه مىكند تا منتهى شود به سيلان عرق و زايل شود .\r\nمخفى نماند كه عروض اين تب ، كم مىشود كه ابتدائى و بدون تقدم تب‌هاى ديگر ، از غب ، مواظبه ، تب‌هاى مختلطهء مركبه و شطرهاى نائبه باشد ؛ البته از لازمه‌ها كمتر اتفاق مىافتد كه منتهى به ربع شود ؛ مگر اينكه مركب با نائبه باشند كه با انقضاى لازمه‌ها ، نائبه‌ها به واسطهء ترمّد اخلاط ، منتهى به ربع شوند . در اين صورت ، هر خلطى كه ترمدش منجرّ به ربع شود عوارضش در نوبهء ربع ظاهر مىشود و مىتوان فهميد كه چه خلطى است و بعد از آن با اضدادش به تدبير آن خلط بايد پرداخت ؛ مثلا اگر نوبهء غبّ يا غبين [ خالصه يا\r\n\r\n\r\n","description":"","footnote":"\r\n( 1 ) . گرچه مصنف تنها معالجهء ربع دائر ذكر كرده‌اند با اينكه تب‌هاى سوداوى ، هم دايره دارند هم لازمه ، امّا از توضيحاتى كه مىدهد و همچنين به قرائن سخنان ساير اطبا در معالجهء تب‌هاى سوداويه ، معلوم مىشود كه معالجات مذكوره عمومى است براى هر نوع تب سوداوى ؛ چرا كه اساسا عمدهء معالجه تب‌هاى سوداوى ، معالجهء تبى است كه ربع از احتراق مادهء آن تب ايجاد شده است و لذا تدابير كلى آن همين است كه مؤلف ذكر مىكند . م .\r\n","page_name":" 140 ","page_number":140},
  {"content":"\r\n\r\nغير خالصه ؛ لازمه يا دايره 
  ] به ربع انجاميده است ، در حال بروز نوبهء ربع ، عوارض صفرا ، چون عطش ، خشكى دهان ، حدت تب گرم و تلخى دهان - در صورت عروض قىء - در حدى كمتر از نوبهء غب بروز مىكند ؛ و هكذا اعراض ساير اخلاط هم كمتر از اصلشان بروز مىكنند .\r\n\r\nعلاج :\r\nبايد همان منضج و مسهلى را كه در علاج نوبه‌يى كه به ربع منتهى شده را به كار برده‌اند ، قوىتر از آن معمول دارند . « 1 »\r\nبسا لازم مىشود كه در اين تب به فصد بپردازيم ؛ خصوصا اگر سودا ، محترقه از خون باشد و سرخى و غلظت قاروره شديد باشد و رگ‌هاى بدن ،\r\n\r\n\r\n","description":"","footnote":"\r\n( 1 ) . به‌عنوان مثال ، اگر تب ربع از غب نشأت گرفته است ، بايد درمان غب را به اين نحو قوى و قويتر كنند :\r\nدر غب ، منضج را از مطبوخ ريشهء كاسنى ، بنفشه ، گل سرخ ، عناب و سپستان تا ترنجبين مىداديم ، در اينجا بايد افسنتين ، پرسياوشان و شاهترهء خشك را اضافه كنند . در آنجا ، اماله يا مسهل را يك روز در ميان آن هم در روز راحت مريض اعمال مىكرد ، اينجا : اولا ، بهتر است تا انقضاى سه نوبه اقتصار بر اماله كند . و ثانيا ، اماله و مسهل را در روز وسط - روز قبل از نوبه - اعمال كند و در اجزاى اماله ، شاهترهء خشك ، سنا مكى ، افسنتين ، بزرك ، بابونهء خشك و سداب خشك بجوشانند و آب برگ چغندر و فلوس خالص هم افزوده و بورهء ارمنى را سر داروى اماله‌ها كنند . و ثالثا ، در منضج روز اماله ، سه تا پنج مثقال بسفايج نيم‌كوفته را در اجزاى اماله بجوشانند و تا پنج مثقال گلقند بعد از صرف منضج بخورد تا موجب زيادتى تليين شود و سوداى بيشتر اخراج كند .\r\nبعد از اينكه سه نوبه گذشت ، تا انقضاى چهار نوبهء ديگر بايد در روزهاى وسط نوبه‌ها ، اين مسهل مصرف شود : ريشه شيرين‌بيان ، دو مثقال ؛ افسنتين ، يك مثقال ؛ بسفايج ، سه مثقال ؛ پرسياوشان ، دو مثقال ؛ گل سرخ ، سه مثقال ؛ سنا مكى ، شش مثقال ؛ افتيمون شامى ، دو مثقال و سپستان ، نه دانه ، همه را بجوشانند و صاف شده‌اش را با ترنجبين بياشامند وزن و ادويه را برحسب عصيان و اجابت طبع و غلظت و رقت اخلاط بايد كم و زياد كرد . و بسا لازم مىشود كه تا چهار پنج مثقال تربد سفيد نيم‌كوفته را با نيم تا يك مثقال زنجبيل در آب مطبوخ بجوشانند يا مثقالى « دواء التربد » را قبل از دوا مصرف كنند يا در صاف‌شدهء دوا ريخته و برهم زده و بياشامند .\r\n","page_name":" 141 ","page_number":141},
  {"content":"\r\n\r\nبرجسته و كلفت بوده و نبض هم امتلاى دموى داشته « 1 » و لرز شديد نباشد و بيمار هم عادت به فصد داشته و چندى است فصد ننموده است ؛ بنابراين بايد بعد از انقصاى سه اماله ، باز در روز وسط ، باسليق دست بيمار از فصد كنند و به محض خروج خون ملاحظه كنند كه اگر سياه و غليظ بود ، تا پنجاه ، شصت و بلكه هفتاد مثقال مىتوانند خون بگيرند و اگر كم‌رنگ و رقيق بود ، دست بر موضع نيشتر نهاده و ربع ساعت بعد يا بيشتر دست را بردارند ؛ اگر باز هم رقيق و كم‌رنگ بود ، فورا سر او را ببندند كه در اخراجش مفاسدى است كه كمتر از همه ، سوء القنيه و طول مدت مرض است ؛ امّا اگر سياه و غليظ بود بگذارند تا به قدر لازم برآيد .\r\nاگر بعد از اين تنقيه‌ها نوبه بريده نشود ، تدابير ديگر لازم مىشود از مداومت به شرب « سكنجبين بزورى » ، بلكه شرب « ماء الجبن » صبح‌ها .\r\nهمچنين بايد قبل از بروز نوبه ، مخدّراتى چون « حبّ الشفا » و « فلونياى رومى » و « برشعثا » و غيره صرف كند ؛ هرچند در اين زمان - عصر مولف - جوهر « گنه‌گنه » ، بيماران تب‌هاى دايره را از شرّ مخدّرات در امان نهاده است ؛ زيرا از همهء ادويهء مخدّره - چه مفرده و چه مركبه - بهتر است و در قطع نوبه ها بىعديل است و ديگر نوبه‌ها برنمىگردند ؛ البته اين آثار در صورتى مترتب است كه ابتدا بدن از اخلاط تنقيه شده باشد ؛ « 2 » و گرنه جوهر گنه‌گنه تب را ريشه‌كن نمىكند و بعد از قطع شدن تب ، با كمترين سببى دوباره به شكلى شديدتر از اول برمىگردد و مفاسد ديگر از سفتى كبد يا طحال و سوء القنيه تولد مىكند و تدارك تب هم دشوارتر مىشود .\r\n\r\nتبصره : جبران عوارض طحاليّهء تب ربع :\r\nاين تب اگر طول بكشد ، باعث\r\n\r\n\r\n","description":"","footnote":"\r\n( 1 ) . نبض عظيم ، سريع و متواتر ، دلالت بر امتلاى دموى دارد . جهت تحقيق اين نبض‌ها به كتبى چون « مفرّح القلوب » و « خلاصة الحكمة » رجوع شود . م .\r\n( 2 ) . اگر دفع ماده به واسطهء غلظتش با تنقيه‌هاى مذكوره ممكن نشود ، ابتدا مخرجات سودا چون « حبّ ايارج » ، « حبّ لاجورد » ، « ايارج فيقرا » ، « معجون نجاح » و ساير مركبات مخرج سودا را به قدر توان مريض در روزهاى وسط مصروف دارند تا ان شاء اللّه ، بلكه با همين مسهل‌ها سودا اخراج شود و نوبه هم قطع شود . و اگر نشد ، حالا گنه‌گنه بدهند .\r\n","page_name":" 142 ","page_number":142},
  {"content":"\r\n\r\nسفتى و بزرگى طحال مىشود و در نتيجه تمدد و انتفاخ شكم ايجاد مىشود و در تحليل غذا و حالات پربودن معده ، عوارضى چون قراقر و حموضت طعام ايجاد مىكند و اگر در اصلاح اين سفتى و بزرگى طحال كوتاهى شود ، بعيد نيست كه استسقاى طبلى و اعظم از آن احداث كند .\r\nجبران اين عارضه اين است كه هر روز صبح دو دانه يا يك دانهء بزرگ « آملهء پرورده » را با زنيان كوفته و يك پياله عرق شاهتره بياشامد . و اگر عطش دارد ، عرق شاهتره را سرد با سكنجبين و آمله را بدون زنيان و با طباشير صدفى مصروف دارد ؛ خصوصا اگر لينتى هم در طبع داشته باشد .\r\nهمچنين بايد موضع طحال را از اضمدهء محلّله ، مانند انجير خشك و بورهء ارمنى و سداب خشك و فلفل كه در سركهء تند خيسانيده باشند به اضافهء روغن گل سرخ - يا بدون روغن گل سرخ - بمالند .\r\nهمچنين اگر زيادتى خون در بدن باشد ، از باسليق يا اسيلم چپ فصد كنند و اگر زالو هم در مايل به سمت چپ قطن و عجز بيفكنند ، بسيار نافع است ؛ خصوصا اگر بواسيرى هم باشد . الصاق « محجمهء نارى » را - كه عوامّ ، كوزه انداختن مىگويند - هم كه در هفته‌يى يا ده روز يك مرتبه اقدام كنند ، در تحليل سفتى و بزرگى طحال ، سريع الاثر است .\r\nميل گرفتن و شنو رفتن و تخته پيچيدن ، خصوصا براى « ضمور » طحال ، بىعديل است .\r\n\r\nاجناس مركّبه ( شطر الغب )\r\nتب‌هاى مركبه ، برحسب اخلاط مختلفه و متقضيات اخلاط ، زياد است و آنچه كه منضبط شده و تعريف علمى از آنها ارائه شده ، تنها اقسام شطر الغب است كه صفرا و بلغم هر دو عفونت كرده و تبى جديد را بروز داده‌اند .\r\nشطر الغب ، چهار قسم است :\r\n\r\nاول ، آنكه صفرا و بلغم هر دو در خارج عروق متعفن شده‌اند .\r\nاين تب ، هر روز نوبه دارد ، روزى كه نوبهء بلغم است ، عوارضش خفيفه و روزى كه نوبهء\r\n\r\n","description":"","footnote":"","page_name":" 143 ","page_number":143},
  {"content":"\r\n\r\nبلغم و صفرا باهم مختلط هستند ؛ عوارضش به حسب نوع اختلاط آنها اشتداد مىيابد ؛ يعنى اگر « متداخلان » « 1 » بروز كند ، دو دفعه پيش و پس و نزديك به هم لرز مىكند و اگر دو نوبهء مذكوره « متباينان » « 2 » بيايند ، نوبهء دوم در آخر نوبهء اول بروز مىكند . اين بود علائم اين تب .\r\n\r\nقسم دوم : صفرا و بلغم هر دو در داخل عروق متعفن شده‌اند .\r\nعلامت اين تب آن است كه تب دائمى ، بدون قشعريره و سرما و لرز است ؛ منتهى عوارض تب صفراوى در يك روز و تب بلغمى در روز ديگر است با اين تفاوت كه روز تب صفراوى ، اندكى از عوارض تب بلغمى را هم دارد كه از همين‌جا معلوم مىشود صفراى خالصه نيست .\r\n\r\nقسم سوم : صفراوى دايره و بلغمى لازم است ؛\r\nيعنى صفرا در خارج عروق و بلغم در درون عروق عفونت كرده‌اند . علامت اين تب آن است كه علائم لثقه يعنى بلغمى لازمه [ كه گذشت 
  ] را هميشه دارد منتهى در روزى كه نوبهء صفرا عارض مىشود ، علاوه بر آن علائم ، قشعريره يا لرزى هم ايجاد مىشود كه بعد از چهار الى دوازده ساعت عرق از بدن جارى مىشود صفراوى بريده مىشود ولى بلغمى لازمه همچنان هست .\r\n\r\nقسم چهارم : عكس قسم سوم است ؛\r\nيعنى صفراوى لازمه و بلغمى دايره است ؛ به اين معنى كه صفرا در داخل عروق و بلغم در خارج عروق متعفن شده‌اند . علامت اين تب آن است كه تب با عوارض صفراويهء لازمه و نيز بروز هرروزهء عوارض بلغميه - يعنى برد و لرز و اندكى كسالت - مىباشد .\r\n\r\nعلاج :\r\nقانون كلى در جمع اقسام شطر الغب اين است كه بايد به‌گونه‌اى مركب از علاج بلغميه و صفراويه ، منتهى با رعايت جانب خلط غالب كه از اشتداد و انتقاص اعراض معلوم مىشود ، به علاج آنها پرداخت . امّا تفصيل\r\n\r\n\r\n","description":"","footnote":"\r\n( 1 ) . يعنى عوارض هر دو باهم بروز كند . م .\r\n( 2 ) . يعنى عوارض آن‌ها جداگانه بروز كند . م .\r\n","page_name":" 144 ","page_number":144},
  {"content":"\r\n\r\nكلام :\r\nتا روز دوازدهم : همان قانون كلى را به اضافهء اين چند نكته مراعات كنند :\r\nالف ) : هر روز صبح بايد منضج مذكور در بلغمى را بياشامد .\r\nب ) : در روزهاى فرد و اشتداد اعراض يا بروز دو نوبه ، نبايد مسهل يا حقنه ، خصوصا قويهء آنها را داد ؛ بلكه بيمار را به حال خود بگذارند .\r\nج ) : ملتفت وقت بروز نوبه باشند كه نزديك بروز نوبه ، غذا يا ميوه ، بالاخص اشياى باردهء بالفعل « 1 » يا ترش مصرف نشود كه احتمال غش و سنگينى نوبه و امتداد زمانهايش مىرود ؛ بلكه بايد معدهء بيمار را از اين شواغل و بدن او را از هرگونه حركات تند و سنگين و عوارض نفسانيهء موذيه « 2 » فارغ نگاه داشت .\r\nد ) : همين‌كه آثار نوبه بروز كرد ، يا عوارض اشتداد ظاهر شد ، در غير نوبه‌هاى صفراوى شروع به تجرّع آب داغ ، يا عرق گاو زبان ، يا چائى بىشيرينى يا كم‌شيرينى نمايند و در نوبه‌هاى صفراوى ، عرق كاسنى داغ تجرّع نمايد و اگر تهوع و آثار قىء ظاهر باشد و قىء نشود ، سكنجبين - اگر عسلى باشد ، نافع‌تر است - و آب گرم و اندكى نمك بياشامند و اعانت بر قىء كنند و مكرر اين عمل را انجام دهند ؛ زيرا قىء در ابتداى اين نوبه‌ها قاطع آنهاست .\r\nه ) : بعد از احاطهء تب گرم و شدت عطش ، شرب آب سرد - بدون يخ - مضايقه نيست . و در آخر تب گرم ، قبل از بروز نداوت و عرق ، آشاميدن سكنجبين با آب سرد نافع است و محرّك سيلان عرق و قاطع نوبه است ؛ امّا در حين بروز عرق ، سكنجبين و آب سرد را موقوف دارد و چائى با عرق گاو زبان داغ تجرع كند تا عرق او خشك شود .\r\n\r\n\r\n","description":"","footnote":"\r\n( 1 ) . يعنى علاوه بر سردى مزاجى كه برودت بالقوه مىنامند ، سردى محسوس هم دارد مثل آب يخ . م .\r\n( 2 ) . منظور از عوارض نفسانيه ، امورى چون همّ و غم و شادى و . . . است كه همّ و غم در اينجا موذى هستند . م .\r\n","page_name":" 145 ","page_number":145},
  {"content":"\r\n\r\nو ) : وقتى عرق بيمار خشك شد ، غذائى را صرف كند ؛ خصوصا اگر اشتها هم داشته باشد . وقت تغذيه را بهتر است در همان اوقات روزمرّهء صرف غذايش قرار دهد و نيز بايد بايد تا قبل از روز هفتم ، غذايش آش جوجه ، يا گوشت لطيفى [ چون پرنده‌ها و برّه 
  ] با اسفناج و شويد و نعناع پخته ، يا نخوداب زيره‌دار ساده قرار دهد و پس از هفتم ، همين اغذيه را با سكنجبين ، يا سركه و قند ، يا آب تمر هندى يا كجرات چاشنىدار مصروف دارند .\r\nاز دوازدهم تا شانزدهم : در اين روزها بايد در صدد تهيهء مسهل مشروب باشند ؛ منتهى خيلى مواظب باشند كه مسهل را در روز خفت اعراض صرف كنند و نيز در ابتداى بروز نوبه و حالت تهوع و تقاضاى قىء نخورند ؛ زيرا در ابتداى بروز نوبه ، احتمال قىء و يقين بر عروض اضطراب و زحمات ديگر است و باوجود تهوع ، يقينا قىء خواهد كرد ؛ امّا اگر اضطراب يا قىء به‌طور اتفاقى روى داد ، بايد به مالش دست و پاها و گرم نمودن فم معده و استعمال اطليه از عود قمارى و صندل سرخ و گل داغستان كه در گلاب خيسانيده باشند بر فم معده و سينه و موضع قلب اقدام نمود ؛ امّا اگر عمل مسهل به تأخير افتاد ، آن را با شيره‌هايى از تفالهء دواى مشروب « 1 » ، يا لعاب خطمى و شيرهء كافشه و شكر سرخ و روغن بادام تدارك كنند .\r\nدر ايام شرب مسهل ، نبايد آب بخورند و اگر تشنه شدند ، تا نخوداب نخورده است بايد عرق كاسنى را با عرق گاو زبان گرم يا سرد را با اندكى نبات - يا بىنبات - كرارا بياشامند .\r\nبعد از سه چهار دفعه عمل ، آن هم در صورت بروز اشتهاى صادق ، نخوداب زيره‌دار را بايد غذاى بيمار نمود .\r\nاز شانزدهم تا بيست سوم : يك روز در ميان همان مسهل را بياشامد - البته درصورتىكه در روز شرب مسهل ، اعراض شديده بروز نكند - و نيز قبل از\r\n\r\n\r\n","description":"","footnote":"\r\n( 1 ) . يعنى آن تفاله‌ها را با اندكى آب جوشانيده و آن آب را اماله كنند . م .\r\n","page_name":" 146 ","page_number":146},
  {"content":"\r\n\r\nبروز نوبه‌ها ، بايد در اين ايام ، گنه‌گنه را بياشامد .\r\nاز بيست و سوّم به بعد : اگر تا روز بيست و سوم نوبه‌ها انقطاع نپذيرد ، لازم است چند روزى صبح‌ها بر « نقوع كاسنى مركب » « 1 » مداومت كند . و از يك تا سه نخود گنه‌گنه را حبّ كرده و دو ساعت قبل از بروز نوبه‌ها ببلعد يا اگر حب نكردند ، در چائى يا عرق گاو زبان يا آب گرم يا آب سرد حل كرده و يك\r\n\r\n\r\n","description":"","footnote":"\r\n( 1 ) . ده تا بيست مثقال ريشهء كاسنى تر را از و چوب و برگش پاك نموده و با پنج تا ده مثقال رازيانه يا تخم نيم‌كوفتهء آن و به قدر كاسنى از پوست بيد - پوست بيد را برحسب حرارت مريض بايد كم و زياد كرد - همه را در ظرفى ريخته و شش پياله يا بيشتر عرق شاهترهء داغ بر روى آن ريخته و سرش را بپوشانند و شب تا صبح بگذارند تا خيس بخورد . صبح به آهستگى صاف‌شدهء خالى از تفاله‌هاى آن را برداشته و ابتدا يك پيالهء آن را گرم نموده و با نبات يا ترنجبين بياشامند و بعد از ساعتى دو پيالهء آن را سرد با سكنجبين شكرى يا عسلى و با گلقند ، يا بدون آن - برحسب اقتضاى حال مريض - مصروف دارند ؛ منتهى به دو نكته توجه كنند :\r\nاول : در ايام شرب نقوع ، از يبوست طبع غافل نشوند ؛ براى رفع يبوست ، هرروزى كه عمل نشود بايد عوض سكنجبين ، دوازده مثقال شيرخشت تازه داخل نقوع حل كنند ؛ يا اماله‌اى از شكر سرخ ، روغن كرچك ، ريوند چينى ، خاكشير و نمك ، يك روز در ميان ، در روز خفت اعراض بريزند ؛ يا يك مثقال « دواء التربد » ؛ يا حبّى كه از چهار مثقال از هر يك از صبر زرد و ريوند چينى و يك مثقال از هريك از مصطكى ، مرّمكى ، زعفران و گل سرخ كوفته و بيخته و در طبيخ بسفايج خمير كرده و به مقدار يك تا دو مثقال حب ساخته ، در روز خفت اعراض با آن نقوع ببلعند ؛ يا با عرق كاسنى گرم نموده فرو برند و نقوع را ديگر در آن روز صرف نكنند .\r\nهمچنين اگر دو سه مثقال نمك فرنگى را در روز خفت در پياله‌اى از نقوع حل كرده و بخورند ، رفع يبوست را مىكند و ضعف بنيه هم نمىآورد بعلاوهء اينكه قالع نوبه هم است و اشتها هم مىآورد .\r\nدوم : اگر لينتى در مزاج باشد كه دوامش را موجب ضعف بنيه دانند ، تا دو سه روز هر روز صبح مغز هستهء آلبالو و انيسون را بو داده و بكوبند و شيرهء آن را در آن نقوع بكشند يا در عرق بيد بجوشانند و صاف شده‌اش را با نقوع مذكور ممزوج كرده و بياشامند . اگر همراه لينت ، پيچ يا زورى هم در وقت عمل باشد ، يك دو آب امالهء مزلقه‌اى از لعاب بزرك و خطمى و روغن بادام شيرين و روغن كرچك و روغن بيد انجير - يا فلوس - به فاصلهء صبح تا عصر بريزند .\r\n","page_name":" 147 ","page_number":147},
  {"content":"\r\n\r\nدفعه يا تدريجا بياشامند ؛ گرچه بلعيدن تدريجى حب آن مناسب‌تر است . با اين تدابير ، ان شاء اللّه نوبه و ساير اعراض همگى رفع خواهند شد .\r\n\r\nتتمهء تب‌هاى خلطى ( 1 ) :\r\n\r\nتب غشّىّ « 1 »\r\nاين تب ، غالبا به دور مواظبه مىآيد ؛ زيرا بيشتر از مادهء بلغميهء صرف يا مركبه از بلغم و صفرا حادث مىشود و از مادهء صفراويهء صرفه كمتر عارض مىشود و در ربع و از مواد سوداويه ، بسيار كمياب است .\r\n\r\nاز جملهء علامات اين تب\r\n- قبل از عروض غش - بروز ضعف در فم معده است ؛ خصوصا در صاحبان نوبه‌هاى مواظبه يا شطر الغب كه اگر ضعف قلب هم داشته باشند و حس فم معدهء ايشان هم حسّاس باشد و غذائى در معدهء ايشان ترش شود يا اغذيهء پرترشى يا پررطوبت بخورند ؛ يا ميوه‌هاى سريعة الفساد و الاستحاله « 2 » در معدهء ايشان فاسد شده باشد ، اين افراد بايد از رعايت « 3 » فم معده و اعراض آن غافل نشوند و گرنه به زودى به غش مبتلا مىشوند ؛ امّا اگر نكات لازم را مراعات كنند مشكلى نخواهند داشت ؛ زيرا بسيار كم اتفاق افتاده است كه نوبه‌ها از همان ابتداى بروزشان غشيه شوند ؛ بلكه بعد از انقضاى دو سه نوبه و عدم التفات مريض يا طبيب به اين مراعات‌ها و احتراز نكردن از غشيّه‌آورنده‌ها منجرّ به عروض غش شده است .\r\n\r\n\r\n","description":"","footnote":"\r\n( 1 ) . محرّر مىگويد : از جملهء تب‌هاى پرخطر ، تب غشيّه است . اين تب‌ها از نوع خلطى هستند ؛ ولى نه در مفرده مىگنجند و نه در مركبه ! زيرا اين تب ، عارضهء شديده‌يى است كه مىتواند بر هريك از آن‌ها مترتب شود : به اين معنى كه نوعى جديد و مستقل از اقسام تب نمىباشد بلكه حالت غش است كه با تب همراه است و در اثر شدت تب‌هاى ديگر ، بر بيمار عارض مىشود و او را بداحوال و بىهوش مىكند .\r\n( 2 ) . مانند هندوانه ، هلو ، آلو ، گيلاس و . . . م .\r\n( 3 ) . رعايت ، اين است كه از ترشىها و ميوه‌ها و اشربهء باردهء بالفعل ، حتى آب سرد ، قبل از عروض نوبه و بروز آثارش و ابتداى بروز قشعريره و لرز تا گرم شدن تمام بدن ، بلكه تا اواسط اشتداد تب ، كمال احتراز را داشته باشند و در صورت عطش ، آب داغ يا عرق گاو زبان داغ تجرع نمايند و اطليهء مقويه ، مانند سائيدهء عود قمارى ، سنبل الطيب و سعد كوفى در گلاب را مكررا نيم گرم بمالند .\r\n","page_name":" 148 ","page_number":148},
  {"content":"\r\n\r\n\r\n[ علاج 
  ]\r\n\r\nمعالجات عمومى ( تدابير ) :\r\nبايد تلاش نمود كه بيمار از بىهوشى به خود آيد و پس از به خود آمدن هم تدابير لازمه را جهت تغذيه و تقويت بيمار به كار داشت :\r\nجهت به هوش نگه داشتن مريض بايد همواره اطراف بدن او - از زانو به پائين و از بازو به پائين - را به قوتى كه دردآور باشد بمالند و اگر اينها كارگر نشود ، پىهاى دو طرف گردن و بالاى دوش او را به قوت بفشارند و الصاق محجمه بر ران‌ها و ماهيچه‌هاى زير زانو نمايند و به قوت بادكش كنند تا خبردار شود .\r\nاگر بتوان در حالت غش چيزى در گلوى بيمارى فرو كرد ، شربتى از عرق گاو زبان و بيدمشك ممزوج با تخم شربت به صورت نيم گرم در گلوى او بريزند .\r\nاز بين داروهاى فرنگى تب‌بر هم تاكنون يك يا دو نخود از « مهرهء فرنگ » را در شراب دو ساله يا كهنهءتر حل مىكردند و در گلوى بيمار مىريختند و باعث تقويت او مانع شدت غش مىشد و به زودى افاقه مىنمود ؛ بلكه اين تب پرخطر و صعب العلاج ، با انضمام آن مهره به تدابير ديگر - از تنقيهء مناسبه و تقويت به اغذيه و شرب « معاجين كبار » ، مانند « ترياق » و « مثروديطوس » - بسيار سريع العلاج بود و بدون آن مهره ، علاجش دشوار ؛ امّا اكنون كه جوهر گنه‌گنه ابداع شده است ، بايد ديد در نوبه‌هاى غشيه هم آيا مثل ساير نوبه‌ها - كه انصافا كارساز است و اثرش يقينى مىباشد - در اين نوبه هم بدل خوبى براى آن مهره هست يا خير ، كه اين امر هنوز يقينى نشده است ؛ زيرا جهت اثبات اين مطلب بايد هر دو دارو را در مريضان متعدد كه نوبه‌هاى آنها در اكثر جهات شبيه به هم باشد - به شرطى كه سرعت تأثير از طرق ديگر معلوم نباشد - امتحان نمود كه آن هم در اين عصر به واسطهء معالجات موافقه و مبادرت بر شرب گنه‌گنه ، هيچ نوبه‌اى - مگر نادرا - به حدّ غش نمىرسد .\r\nبعد از افاقهء بيمار ، بايد مبادرت به تغذيهء غذائى كه زودهضم و كم حجم و\r\n\r\n","description":"","footnote":"","page_name":" 149 ","page_number":149},
  {"content":"\r\n\r\nپرقوّت باشد نمود ؛ مثل آبگوشت بدون دنبه‌اى كه قدرى شيرهء كباب جوجه « 1 » هم داخل آن باشد و با سكنجبين - به جهت سرعت و نفوذ در عروق خصوصا اگر ماده ، صفرا يا مركّبه با صفرا باشد - و اندكى نان كه در آبگوشت تريد كرده باشند تا زودهضم شود . ( بعضى براى سرعت انهضام و نفوذ در عروق ، عوض سكنجبين ، [ شيرهء انگور 
  ] داخل نموده‌اند ؛ خصوصا كه ازمنهء فترت قصيره باشد ؛ مانند مواظبه كه زمان فترتش زياده بر شش ساعت نمىباشد و وسعت براى تغذيه و تنقيه ندارد ) .\r\n\r\nمعالجات ويژه ( تنقيه‌ها )\r\n\r\nمواظبه‌هاى غشيه :\r\nدر مواظبه‌ها كه زمان فترتش كم است و فرصت چندان براى تنقيه ندارد ، بعد از انقضاى دو ساعت يا اندكى بيشتر از ابتداى فترت ، شروع به معمول داشتن حقنه‌هاى سريع العمل نمود و بعد از عمل دو اماله ، تعجيل در شرب گنه‌گنه كند كه اقلا دو ساعت به ابتداى بروز نوبه مانده ؛ گنه‌گنه وارد معده‌اش شود شايد از نوبهء جديد پيشگيرى كند ، يا لااقل آن را تخفيف دهد .\r\n\r\nشطر الغب غشيه :\r\nبايد تنقيه را در زمان فترت روز نوبه ، به صورت خفيفه‌اى به عمل آورد .\r\n\r\nغبّ غشيّه :\r\nامّا اگر نوبه تب ادوار غبّ باشد - خواه خالصه خواه غير خالصه - در اين صورت زمان فترتش امتدادى دارد : لهذا عوض اماله ، مسهل مخرج صفرا و يا مخرج صفراى اغلظ از خالصه « 2 » را مىتوان داد . همچنين لازم است اين كارها را در غبّ انجام دهند :\r\n\r\n\r\n","description":"","footnote":"\r\n( 1 ) . يعنى جوجه را كباب كرده و بعد آن را بپزند و آب آن را مصرف كنند كه چنين غذايى بسيار نيروبخش است . محرّر .\r\n( 2 ) . منظور از مخرج صفراى اغلظ از خالصه ، همان امالهء اقوى از امالهء شطر الغب است در مقابل مسهل مخرج صفرا كه ذكر كردند . همچنين در تعبير خالصه ، يا منظور مواظبه است - كه بلغم خالص است - و يا سهو قلم است و شطر الغب منظور است . م .\r\n","page_name":" 150 ","page_number":150},
  {"content":"\r\n\r\nدر روزهايش آش‌هاى ترشىدار را با سكنجبين يا با سركه و قند يا با تمر چاشنىدار مصروف دارد ؛ يا عوض آش يا عوض شام ، انارين ، يا سكنجبين با كاهو ، يا با مغز خيار ، يا با كاسنى و نارنگى ، يا پرتقال را به‌قدر اشتهايش گرچه تدريجا مصرف كند .\r\nاگر نوبهء غب بعد از ظهر يا به وقت ظهر بيايد ، صبح روز نوبه بايد منضجى از يك مثقال تخم گشنيز ، دو مثقال تخم كاسنى ، يك مثقال تخم كاهو ، دو مثقال تخم رازيانه كه همه را نيم‌كوفته كرده و در عرق كاسنى بجوشانند و با شش تا هشت مثقال ترنجبين يا شيرخشت بياشامند . و يا دو مثقال از هريك از ريشهء كاسنى ، بنفشه ، گل سرخ و گل گاو زبان كه با سپستان در عرق كاسنى بجوشانند و با ترنجبين يا شيرخشت بياشامند . امّا اگر نوبه در صبح يا قبل از ناهار باشد ، مجال شرب منضج نمىباشد ؛ بنابراين ، بايد دو ساعت قبل از وقت نوبه بناى آشاميدن عرق كاسنى داغ يا ممزوج به عرق گاو زبان با گنه‌گنه « 1 » بگذارد .\r\nبعد از بروز آثار نوبه ، اگر تهوع باشد بايد تعجيل در شرب سكنجبين و آب داغ كند و سپس با انگشت يا پر ، گلوى خود را جهت قىء و دفع صفراى مهوّعه تحريك كند ؛ زيرا اگر آن صفرا قبل از حدوث غش دفع شود و بعد از قى هم گنه‌گنه ببلعد ، ظن قريب به علم است كه عروض غش را منع كند ؛ امّا بايد ملتفت بود كه اگر غثيان و تهوع اندك باشد و بعد از شرب سكنجبين و آب داغ ساكن شود ، البته نبايد اصرار بر قىء نمود ؛ زيرا بسا مىشود كه خلط موذى توسط طبيعت از فم معده منحدر گشته است كه با اسهال دفع كند و بايد اعانت بر اسهال طبيعت نمود . و اگر اقدام بر قىء شود ، خلاف فعل طبيعت مىشود و ارجاعش به فم معده باعث شدت غش ، بلكه ترشح به قلب مىشود و حالات\r\n\r\n\r\n","description":"","footnote":"\r\n( 1 ) . اگر قبل از شروع به خوردن گنه‌گنه ، چهار تا شش مثقال گلقند آفتابى را با تا يك سير سكنجبين منعنع بياشامد ، بسيار مناسب است .\r\n","page_name":" 151 ","page_number":151},
  {"content":"\r\n\r\nوحشتناكى ايجاد مىكند ؛ خصوصا اگر ماده ، صفراى زنجارى باشد كه از حدّت مانند سموم است و اين غثيان و تهوع هم غالبا از آزار آن بر فم معده - به واسطهء حساسيّت فم معده - ايجاد مىشود .\r\n\r\nتتمهء تب‌هاى خلطى ( 2 ) :\r\n\r\nتب وبائى : « 1 »\r\nاين تب در زمان ما - زمان مولف - شيوع بسيار يافته است و مولف اين رساله ، تفصيل اسباب ، علائم و طريقهء احتراز و معالجهء آن را در دو رسالهء مستقله به نام‌هاى « وبائيّهء كبيره » و « بائيّهء صغيره » نوشته است و در اينجا به اجمالى از اين مباحث كه كفايت هم باشد اشاره مىشود :\r\n\r\nعلائم و اسباب :\r\nاين تب ، در ظاهر بدن داراى حرارتى ملايم است و اى بسا ظاهر بدن سرد هم باشد - خصوصا اطراف بدن تا مرفق و زانوها - امّا در باطن ، التهاب و تيزى دارد . توضيح اينكه بعد از بروز تب و همين‌كه اندكى التهاب ، ابتدا آثار غثيان و تهوّع در معده پديدار مىشود و بىاختيار قىء مىكند كه غذائى كه خورده و يا مشروبى كه براى تسكين التهاب آشاميده است بدون تغييرى دفع مىشود و بعد از آنها هم رطوبات رقيقهء سپيدرنگى دفع مىشود و در همين بين هم اسهال شروع مىشود و بدون دفع فضول غذائى - مگر اندكى آن هم گاهى در ابتدا - همهء عمل‌ها آب است و فورا سردى در دست و پا ظاهر مىشود و ابتدا از سر انگشت‌ها آغاز مىشود و به سرعت تا مرفق و زانوها مىرسد و دردى از زير زانوها تا قدم بروز مىكند كه گويا رگ‌ها و پىها را مىكشند و تمدّدى دارد كه دراز نمودن پا را مشكل مىكند و از شدت التهابى كه در باطن ايجاد مىشود ، تواتر و تنگى نفس ايجاد مىشود .\r\nسبب اين احوال ، اجمالا همان اضطراب قلب است به واسطهء وارد شدن\r\n\r\n\r\n","description":"","footnote":"\r\n( 1 ) . اين تب هم مانند غشيّه ، به همهء اخلاط و رطوبات تعلق مىگيرد و لذا خلطى است ؛ امّا نه نوعى ويژه از انواع تب خلطى كه گذشت . م .\r\n","page_name":" 152 ","page_number":152},
  {"content":"\r\n\r\n« هواى عفن » « 1 » از راه تنفس ريوى و مسامّ بدن ، كه ابتدا هواى محصور در بطون قلب كه با روح حيوانى ممزوج است را بدكيفيّت مىسازد و در نتيجه روح حيوانى هم بدكيفيّت مىشود و اين امر سبب تعفن رطوبات مجاورش مىشود ؛ زيرا حافظ آن رطوبات ، همان روح حيوانى بود و وقتى كيفيت خودش بد شد ، البته نمىتواند رطوبات را از قبول فساد و تعفن حفظ نمايد و عفونت اين رطوبات ، خود مزيد اضطراب قلب مىشود و اينجاست كه طبيعت براى دفع موذى و مفاسد از قلب ، متوجه قلب و حوالى آن مىشود و ساير رطوبات هم به مشايعت طبيعت به آنجا توجه مىكنند و در فم معده كه مجاور قلب است مىريزند و بيشتر اسباب اضطراب مىشوند و لذا طبيعت ناچار مىشود كه آن رطوبات را از خود دفع كند ؛ پس هرچه در فم معده است را به قىء و هرچه در قعر معده است را به اسهال دفع مىكند ؛ امّا اضطراب قلب نمىگذارد كه طبيعت در اين امر موفق باشد و تمام آنها را دفع كند و لذا نمىتواند در اين قىء كردن ، آن رطوبات غليظهء باعثه بر اين احوال را دفع كند ؛ بلكه تنها رطوبات رقيقه يا آبى كه آشاميده دفع مىشود و اصل خلط موذى بر جايش مىماند و به جهت همين امر است كه اگر بدون دفع آن اخلاط غليظه اقدام به حبس قىء و اسهال شود ، غالبا هلاكت‌آور است .\r\n\r\nپيشگيرىهاى لازم :\r\nهمين‌كه عروض قىء و اسهال شكم در اشخاص متعدد شنيده شد ؛ خصوصا سرعت مرگ در ايشان ، بايد اقدام به تنقيهء مختصرى از اماله‌هاى جزئيه و آشاميدن مليّنات خفيفهء سريع الاجابتى مانند ترنجبين داغ و آب آلوى بخارائى خيسانيده - و در صورت غلبهء صفرا و تلخى دهان ، شرب نه تا ده مثقال نمك فرنگى در عرق كاسنى داغ يا آب تمر خيسانيده - نمود . بعد\r\n\r\n\r\n","description":"","footnote":"\r\n( 1 ) . اين تعفن هوا را حيوانات تيز حس [ چون لك‌لك 
  ] هم درك مىكنند و لذا با آمدن آن ، فرار را برقرار ترجيح مىدهند . سبب تعفن هوا ، هم « سابقى » است ، هم « واصلى » و هر دو هم سماويّه مىباشند كه نظرات و اشكال كواكب ، باعثه بر آن است ؛ چنانچه قبل از حدوث اين هوا ، منجّمين حكم بر حدوثش مىكنند .\r\n","page_name":" 153 ","page_number":153},
  {"content":"\r\n\r\nاز اجابت‌ها ، بايد نخوداب با سكنجبين يا آلوى پخته صرف كند و در شب هم غذاى كم‌روغنى يا آش ترشىدار صرف نمايد .\r\nصبح روز ديگر ، عرق كاسنى يا عرق شاهتره با سكنجبين بياشامد و اگر ترس و وحشتى در خود احساس كند ، قبل از شرب عرق‌هاى مذكور ، فرنجمشك و تخم شربت - و اگر خراشى در سينهء او باشد ، به اضافهء بهدانه و قدومه - در پياله‌اى عرق گاو زبان يا نيلوفر « 1 » بريزند و اندكى ماند و لعابش بر آمد ، با نبات بجوشانند و بخورند . اگر « حبّ پادزهر » يا « حبّ مرواريد » هم اضافه كنند اقوى مىشود .\r\n\r\nمعالجه :\r\nروش بىخطر در درمان اين تب - بعد از ابتلا به آن - در روز اول ، تقويت قلب و اعانت بر دفع موذى - با قىء ، اماله - و در صورت عدم بهبودى ، اعانت با فصد و حجامت در روز دوم و سپس تسكين قىء و اسهال و . . . است :\r\n\r\nروز اول :\r\n\r\nتقويت قلب :\r\nجهت تقويت قلب ، بايد به تعديل و تقطير هواى مجاور مريض پرداخت : سركه‌اى را با آبى كه در آن صندل و عود و گل داغستان سائيده‌اند ، يا ممزوج با گلاب و بيدمشك است بر كنار بيمار بپاشند و منزل را از برگ بيد و بيدمشك و بنفشه و گشنيز تر فرش نمايند و صحن و طاقچه را از ميوه‌هاى آن فصل پر كنند و سائيدهء صندلين و گل مختوم و گل داغستان و عود قمارى در آب خيار يا كاهو يا گشنيز تر با گلاب و بيدمشك را تهيه كرده و پارچه‌اى كتانى را در آن تر نموده در صورت گرمى هوا به صورت سرد و اگر هوا سرد باشد ، به صورت نيم‌گرم ، مكرر بر سينه و فم معدهء بيمار بيندازند و تا مىرود خشك شود تجديد نمايند .\r\nاكنون بايد در تنقيهء بدن از خلط موذى تلاش نمود :\r\n\r\n\r\n","description":"","footnote":"\r\n( 1 ) . در صورت وجود بيمارى يا خراش در سينه يا سرفه ، از عرق نيلوفر و گرنه از عرق گاو زبان استفاده كنند . م .\r\n","page_name":" 154 ","page_number":154},
  {"content":"\r\n\r\n\r\nقىء و اماله :\r\nاگر قىء اشتداد دارد ، ماء العسل - يا آب داغ و عسل - را همراه روغن بادام و اندكى نمك - و يا در صورت غلبهء عطش ، به جاى اينها سكنجبين با آب داغ و روغن بادام مكرر - بنوشند ؛ يا مخلصه را بجوشانند و عسل را در صاف‌شدهء او حل كرده و با روغن بادام يا آب ترب يا شيرهء تخم ترب بنوشند كه جهت دفع صفراى غليظه و اخلاط موذيه بهتر از ماء العسل مذكوره هم هست . و سپس با انگشت يا پر ، گلوى خود را تحريك كنند تا قىء شود . همين كه اندك مهلتى در اشتداد قىء شود ، ابتدا ماليدنى از روغن گل سرخ و سائيدهء ريوند تهيه كرده و نيم گرم از ناف به زير و از كمر تا مقعد او را بمالند و سپس اماله از آب طبيخ افسنتين ، بابونهء خشك ، گل خطمى ، اكليل الملك ، بزرك ، گل سرخ ، از هريك دو يا سه مثقال و جو نيم‌كوفته ، تا ده و پانزده مثقال به اضافهء شيرهء كافشه ، شكر سرخ ، گزنگبين علفى ، خاكشير و روغن بادام نمايند .\r\nاين بود اعمالى كه در روز اول و ابتداى بروز قىء و اسهال لازم است انجام شود كه سستى در آنها موجب خطر است ؛ زيرا پيشرفت اين بيمارى ، خيلى سريع مىباشد .\r\n\r\nروز دوم :\r\n\r\nفصد و حجامت :\r\nهرگاه اين تدابير سبب تسكين اعراض - يعنى تسكين قى و اسهال و نيز گرم شدن اطراف بدن - و تقويت نبض در روز دوّم شوند ، اميدوارى حاصل است كه مرض انقضا يافته و بايد اقدام بر تقويت مزاج نمود كه تفصيل آن در تدابير بهبوديافتگان خواهد آمد ؛ امّا اگر بر همان نحو يا احيانا با تشديد اعراض باشد و نبض از اول ضعيف‌تر يا ساقط و نامعلوم باشد ، لازم است كه مبادرت به اخراج خون نمايند : اگر فصد ممكن است ؛ يعنى عروق پر هستند و امتلاى خون آشكار است ، به قدر توانائى و قوت مريض از باسليق راست يا قيفال خون بگيرند ؛ امّا اگر امتلاى دم نباشد و از بروز هذيان و غيره پى ببريم كه ماده به سمت دماغ ميل كرده و بول هم بعد از قلت و رقت و بياض محتبس\r\n\r\n","description":"","footnote":"","page_name":" 155 ","page_number":155},
  {"content":"\r\n\r\nگشته باشد ، بايد حجامت كنند : محجمه را بر روى جانب عقب ساقين پا - يعنى اطراف عرق النسا - بچسبانند و وقتى بادكش كردند ، مىتوانند تيغ بزنند ؛ امّا بهتر اين است كه از هشت تا بيست عدد زالو استفاده كنند ؛ چون زدن تيغ گرچه عميق باشد خونى را كه كفايت كند بيرون نمىآورد ؛ مخصوصا اگر پاها سرد باشد ولى با زالو افكندن بهتر خون برمىآيد .\r\n\r\nتسكين قىء و اسهال :\r\nاگر قىء تاكنون ساكن نشده باشد و يا اسهال به همان اشتداد باشد ، لعاب اسفرزه و عرق نعناع شيرين و آب نعناع‌تر و پودينهءتر با عرق بهار نارنج در تسكين قىء بسيار خوب است ؛ همچنين جهت تسكين قىء و اسهال ، آشاميدن شربت بيدمشك و قند به اضافهء تخم ريحان و فرنجشك ، يا پالودهء سيب - و در صورت بىحالى ، با دو سه نخود تا نيم مثقال « ترياق فاروق » و يا « مثروديطوس » - خوب است . همچنين ، « برشعثا » و « فلونياى رومى » و « فلونياى فارسى » نيز در احتباس قى و اسهال قوى الاثر هستند .\r\nجهت سردى دست و پايش ، بايد دست و پاى او را در آب داغ ، خصوصا آب مطبوخ اكليل الملك و بابونه و پودنه و نمك ، بگذارند . و براى تسكين تمدد پاها ، ماليدن آنها با اضمدهء روغن كرچك و نمك و زنجبيل و خردل گرم كرده و ماليدن به قوتى كه دردآور باشد ، رافع تمدد و باعث گرم شدن اطراف است .\r\nامّا اگر اين تنقيه‌ها و حابسات در روز دوم هم نتوانند قى و اسهال را بند كنند ، حالا چه عوارضى اشدّ از قبلا داشته باشند يا اخف يا مساوى ، بايد دوباره به تنقيه‌يى اساسى دست زد كه در ضمن آن قىء و اسهال هم حبس شوند .\r\nجهت اين مقصود بايد دو پياله از مشروبى كه از يك مثقال الى دو مثقال و نيم از افسنتين ، ورق گل سرخ و تخم كاسنى و زنيان كه نيم‌كوفته در سه پياله عرق كاسنى يا شاهتره يا نيلوفر جوشانيده باشند تهيه كرده و آن را دو قسمت كنند ، نصف آن را بعد از آنكه تازه قىء كرده باشد با قليلى نبات يا قند بياشامد و ماليدنى فم معده و سينه را - كه قبلا ذكر شد - بمالند و منتظر بمانند ؛ اگر تا يك\r\n\r\n","description":"","footnote":"","page_name":" 156 ","page_number":156},
  {"content":"\r\n\r\nساعت و بيشتر قىء نشود ، فورا اماله نمايند و اگر قىء شود ، به روشهائى كه ذكر شد اعانت بر دفع قىء كنند تا شايد موذى دفع شود . پس از تسكين قىء ، نصفهء ديگر از دوا را بياشامند تا از تكرار قىء جلوگيرى كند .\r\nاكنون - چه قىء بشود يا نشود - اماله‌يى از اكليل الملك ، بزرك ، تخم شنبليلهء نيم‌كوفته ، افسنتين ، بابونهء خشك ، سداب خشك ، ريشه شيرين‌بيان ، ريشهء كاسنى و سپستان كه همه را بجوشانند و صاف‌شدهء آن را با روغن بادام و روغن كرچك مخلوط كرده - در صورت ازدياد حرارت و بودن دل‌پيچه و درد و سوزش در روده‌ها ، عوض روغن كرچك ، فلوس خالص و عوض تدارك اجزاى حارّهء اماله ، پياله‌اى از هريك از لعاب اسفرزه ، آب برگ چغندر و آب كاسنى تر داخل كنند و اگر ماء الشعير هم بيفزايند ، نافع است - آن را سه قسمت كنند ؛ يكى بعد از اسهال اماله نمايند و ملتفت باشند كه آب اماله را كمتر از عادت بريزند تا مبادا بدون نهادن آثار لازمه ، دفع شود . اگر بعد از عمل آب امالهء اول ، اسهال متوقف شود ، آب دوم را نريزند تا دوباره اسهال شروع شود ، بعد از آن امالهء دوم را بنمايند و به همين قسم رفتار نمايند تا سه آب معمول شود .\r\nهمچنين بايد در عرض روز و شب ، مبرّدات و اشربهء مسكنهء قىء و حابسهء اسهال ، مثل شربت به‌ليمو ، شربت سماق ، شربت انار و زرشك ، جويدن به و سيب - خصوصا ترش آنها - و جويدن انارين با هسته و امثال آنها تناول كنند و معده را از اينها خالى نگذارند تا فم معده ، محفوظ از انصباب خلط باشد .\r\n\r\nتبصره : درمان احتباس بول :\r\nهرگاه در اين بيمارى احتباس بول روى دهد - و غالبا چنين است - در اين صورت ، اگر دردى با ورم يا سفتىاى در ناف يا پشت زهار باشد ، دليل ورم مثانه يا اجتماع بول است و بايد اهتمام در رفع آن با اضمدهء تهيه شده از پختهء گل خطمى ممزوج با شوره و رنگ و ماست و امثال آنها نمايد . و باسليق را فصد كنند ؛ خصوصا اگر استنباط ورمى در مثانه و\r\n\r\n","description":"","footnote":"","page_name":" 157 ","page_number":157},
  {"content":"\r\n\r\nنواحى آن نمايد . و تا كمر در آب گرم مطبوخ با بذور مدرّه يا با شير تازه دوشيده كه در آن آب داخل كرده باشند يا شير تنها يا به اضافهء آب طبيخ پودنه و مشكطرامشيع يا مخلصه و امثال آنها بنشيند . و اگر با اين تدابير تفتيح بول نشود و ورم بهبود نيايد ، بايد بول را با « آب‌دزدك » بيرون آورد و ورم را به اضمدهء مليّنهء محلّله علاج نمود .\r\nامّا اگر استعداد انفجار دارد ، با الصاق اوراق كلم‌پيچ و پختهء بزرك و تخم مرو و شنبليله و امثال آنها بايد بر انفجارش اعانت نمود كه احتباس را بگشايد .\r\nخلاصه اعمال مذكوره را تا رفع مرض شود ، هر روز معمول دارند .\r\n\r\nباب هشتم : اورام و بثورات امتلائيّه\r\nبدان كه هر زيادتى كه در ظاهر بدن به هم رسد كه سطح پوست و گوشت‌ها و غير گوشت‌هاى زيرش را بلندتر يا سفت‌تر يا نرم‌تر از وضع سابقش سازد ، مسمى به « ورم » است اين اورام ، برحسب رنگ ، شكل ، قبول تقرّح و عدم قبول تقرّح ، استعداد انفجار ، يا تحليل و سفتى ، يا خشونت و ملاست و غير اينها ، اسامى مختلفى برحسب مواد موجبه بر حدوث آنها ، در عرف اطبا دارند كه به معالجهء انواعى از آنها با ذكر مشخصات ايشان مىپردازيم :\r\n\r\nشرى :\r\nمادهء محدثهء اين عارضه ، ابخرهء غليظهء متولد از خون و صفرا و يا از بلغم‌هاى مالحهء مخلوط با آنها يا بدون اختلاط است كه طبيعت به منظور دفع آنها از منافذ بدن ، آنها را به زير پوست دفع مىكند امّا به خاطر ضيق منافذ و غلظت ابخره بيرون نمىرود و سطح ظاهر بدن را پست و بلند مىگرداند و خارش و سوزش و قرمزى - خالص يا آميخته به زردى - ايجاد مىكند كه در عرف اطبا ، « شرى » و به عرف عام ، « كهير » و « شام » و در برخى بلاد ، « سر » مىنامند .\r\n\r\nعلاج :\r\nاگر سرخى در اورام و غلبهء در خون مشاهده شود ، بعد از شرب\r\n\r\n","description":"","footnote":"","page_name":" 158 ","page_number":158},
  {"content":"\r\n\r\nمطفئات خون « 1 » و بيرون ريختن فضول روده‌ها [ با يك مسهل مشروب يا اماله 
  ] ، قيفال باسيلق يا اكحل - هركدام را كه مناسب‌تر داند « 2 » - فصد نمايد .\r\nامّا اگر زردى يا سوزش زياد در آن اورام ببيند ، مخرجات صفرا « 3 » را بسيار مصرف نمايد .\r\nامّا اگر خارش و غلظت دانه‌ها بدون آثار دمويه و صفراويه باشد و در شب و سردى هوا شدت يابد ، دليل بلغم مالح و بلغم بورقى است . در اينجا بايد امالهء مخرجهء بلغم و نمك فرنگى و امثال آن را شرب نمايد و بدن را با آب طبيخ سبوس گندم و قليلى نمك طعام و اشنان و اكليل و امثال آنها و آب گرم - خصوصا اگر قوت جاليهء معدنيهء گوگرديه يا شبّيّه يا بورقيّه داشته باشد « 4 » - بشويند تا مواد موذيهء مولدهء ابخرهء غليظه را از داخل و خارج ازاله كند .\r\n\r\nحمره :\r\nاين ورم ، به سبب خون صفراوى رقيقى است كه در منافذ عضو نفوذ كرده و ازدياد وافرى در حجم آن پديد آورده است و عوام ، آن را « باد سرخ » مىنامند .\r\nعلامت‌هاى اين ورم ، برآمدگى و زيادتى حجم گوشت و پوست است با درد و سوزش و سرخى روشن در ظاهرش كه با نهادن انگشت ، زير انگشت سفيد مىشود و بعد از برداشتن ، فورا سرخ مىشود . و اين ورم ، بيشتر در سر و صورت واقع مىشود .\r\n\r\n\r\n","description":"","footnote":"\r\n( 1 ) . مانند تخم گشنيز و عنّاب نيم‌كوفته كه در عرق شاهتره با نبات بجوشانند .\r\n( 2 ) . بحث از نحوهء مناسب فصد ، توسط مؤلف در « حمره » ذكر خواهد شد . م .\r\n( 3 ) . مانند لعاب اسفرزه با سكنجبين و عرق كاسنى و انارين و كاهو با سركه يا سكنجبين و غذاهائى چون آش‌هاى آب غوره ، آب ليمو ، تمر و آلوى بخارائى و نيز نقوع تمر هندى يا كجرات و پرهء زردآلو كه شب در عرق كاسنى داغ خيسانيده باشند و صاف شده‌اش را صبح با شكّر سفيد ، يا ترنجبين نباتى يا شيرخشت بياشامند .\r\n( 4 ) . هريك از آب‌هاى معدنى ، برحسب نوع كانى و معدنى كه اجزايش در آن آب تسرّى نموده و آب در بستر آن جارى شده ، خاصيت ويژه دارند . و از اقسام آب‌هاى معدنى ، آب معادن گوگرد ، شبّ ، بوره و . . . است كه اين‌ها مورد نظر مؤلف در اينجاست . م .\r\n","page_name":" 159 ","page_number":159},
  {"content":"\r\n\r\n\r\nعلاج :\r\nاين ورم را بايد با تنقيه ؛ فصد و اطليه و اضمدهء لازمه درمان نمود :\r\nبعد از تسكين صفرا و تليين طبع و اخراج ثفل معده و امعاء [ با شرب يك مسهل 
  ] ، در صورتى كه نياز به تكرار فصد نباشد ، از قيفال يا باسليق جانب موافق فصد كنند ؛ خصوصا اگر ورم در سمت راست باشد . امّا اگر نياز به تكرار باشد ، ابتدا از سمت مخالف جانب ورم فصد كنند و بعد از دو روز يا بيشتر - بر حسب اقتضاى احوال - از سمت موافق فصد كنند .\r\nپس از فصد ، ابتدا رادعات « 1 » را به كار ببرند و در تزيّد ، قدرى مرخيّات « 2 » و در انتهاء ، مرخيّات با قدرى محلّلات « 3 » به كار برند و در انحطاط ، اقتصار بر محلّلات نمايند . و در اين ضمن ، هرچه از تنقيه و تبريد كه لازم باشد به وقتش معمول دارند .\r\nنكتهء مهم : در اين ورم ، تا مىشود نبايد تيغ زنند يا زالو بيندازند ؛ زيرا اگر بدون تيغ زدن يا زالو افكندن بيمارى رفع شود ، زحمت مريض كمتر و علاج او هم ساده‌تر است و با همان تنقيه و فصد رفع مىشود . مگر اينكه با اين اعمال ، درد و سوزش آرام نگيرد ؛ كه در اين صورت لازم است كه زالو بيفكنند يا تيغى بدون عمق بزنند ؛ زيرا مادهء موجبه در حمره ، عميقه نمىباشد و خونى كه در زير پوست است به سهولت اخراج مىشود .\r\n\r\nجمره ، فلغمونى و نمله :\r\nجمره ، بثور متفرقه و مجتمعه‌يى است كه با اندكى ورم سطح پوست كه در اثر ماده‌اش - كه صفراوى مركب با خون سوداوى است - مانند سوختن از آتش تاول زده است و از جهت شدت سوزش و التهاب ، مثل اين است كه آتش بر عضو نهند ؛ لهذا به فارسى « آتشك » نام دارد .\r\nامّا نمله ، بثور صغارى است كه منبسط مىشود در سطح پوست و با التهاب و سوزش است و به زودى متقرّح مىشود و از مكانش تعدى مىكند ؛ همان گونه\r\n\r\n\r\n","description":"","footnote":"\r\n( 1 ) . مانند تاجريزى ، اسفرزه ، سركه ، گل ارمنى و . . .\r\n( 2 ) . مانند آب گشنيز تر ، و هميشه بهار ، لعاب خطمى و . . .\r\n( 3 ) . مانند لعاب بزرك ، تخم مرو و شنبليله .\r\n","page_name":" 160 ","page_number":160},
  {"content":"\r\n\r\nكه مورچه در جاى ثابتى نمىماند و به زودى جابجا مىشود و لهذا آن را « نمله » ناميده‌اند .\r\nامّا فلغمونى ، ورم كبيرى است بدون بثور و با سرخى تيره و سفتى و ماده‌اش از خون غليظ حادّ حارّ است .\r\nيك وجه اشتراكى كه اين اورام دارند اين است كه مادهء همهء آنها در عمق است و همگى با سوزش و التهاب در ظاهر و باطن عضو همراه است .\r\n\r\nعلاج :\r\nچند كار را بايد به جهت معالجهء اين اورام انجام داد :\r\nاوّل : تنقيهء بدن به فصد مكرر ؛ خصوصا در فلغمونى و بعد در جمره ؛ اما در نمله ، كمتر فصد لازم است .\r\nدوّم : اسهال صفراء ؛ خصوصا در نمله .\r\nسوّم : مبالغه در تبريد .\r\nچهارم : استعمال اطليه و ضمادات لازمه ؛ كه در ابتدا ، رادعاتى مانند « شياف ماميثا » ، فوفل ، صندل و آب عنب الثعلب و در تزيّد ، مرّخيات و اندكى محلّلات - كه در حمره ذكر شدند - را در دور موضع ورم و بثور بمالند .\r\nهمچنين لازم است كه به جهت خشكانيدن رطوبات قروح ، طحلب - كه عامه ، جل وزغ مىنامند - را بعد از افشردن و اخراج آبش بر موضع ورم بنهند ؛ خصوصا بر نملهء متقرحه . و لهذا بر متقرحهء متأكلهء ساعيه ، اشياء باردهء يابسه ، مثل ماميثا و حضض و اقاقيا با آب كاسنى بايد بمالند و اين قرص را تهيه كرده و استفاده كنند : كندر و مازوى سبز ، از هريك پنج مثقال ؛ قلقديس ، يك مثقال ؛ مرّمكّى صاف ، شبّ يمانى و پوست انار ، از هريك سه مثقال ؛ زراوند مدحرج ، هشت مثقال ، همه را كوفته و بيخته و با سركه خمير كرده و قرص بسازند .\r\n\r\nنكتهء مهم : پيشگيرى از انجاميدن فلغمونى به غانغرايا و سقاقلوس و درمان آنها در صورت ابتلا :\r\nدر ورم فلغمونى ، بسا اتفاق مىافتد كه مادّه ، خونى حادّ و پست است كه داراى غلظت است و در اعضاى داراى شرائين و آورده و منافذ تنفسى تنگ پوستى - مثل انگشت‌هاى پا و دست و غير اينها - به هم رسيده\r\n\r\n","description":"","footnote":"","page_name":" 161 ","page_number":161},
  {"content":"\r\n\r\nاست كه از كثرت و غلظت ، مانع ترويح روح حيوانى و تنفس شرائين است .\r\nاينجاست كه اگر طبيب در تنقيه و دفع ماده ماده و انصرافش از عضو كوتاهى كند ، و در عوض به مبالغه و اصرار در تسكين وجع به مبرّدات - خصوصا مخدّره - از اضمده و اطليه بپردازد و يا برعكس ، به واسطهء تعمق ماده و برودت ظاهر جلد از اطليهء حارّه - خصوصا روغن‌ها را كه خود باعث تسديد منافذ آن عضو است - استعمال نمايند ، اين اعمال ، سبب خمود ارواحى كه عضو را از افساد حفظ مىكنند مىشود و در نتيجه به « سقاقلوس » - كه در السنهء عامّه به شقاقلوس شهرت دارد و لغت يونانى و به معنى مرگ عضو است - مىانجامد كه راهى جز قطع عضو ندارد تا فسادش به عضو مجاور سرايت نكند . امّا اگر به مرگ عضو نينجامد و رنگ عضو اندكى تغيير يافته باشد ، و فى الجمله نقصانى در حس او - نسبت به ذكاوت اول - ايجاد شده باشد ، « غانغرايا » نام دارد كه اميد به معالجه با تنقيه و فصد مكرر هست .\r\nبنابراين ، بايد مريضان و معالجين به نكات مذكوره ملتفت باشند و قبل از بروز غانغرايا ، به نحو مذكوره پيشگيرى كنند و بعد از بروز غانغرايا ، مبالغه در تنقيه و اخراج مواد زايده و فاسد كنند و ورم را با تيغ عميق بشكافند - البته قبل از زدن تيغ ، آرد كرسنه ، سركه ، گل ارمنى ، شب يمانى و امثال آنها را بمالند تا مانع از عفونت باشد - تا خون پست را كه در عمق عضو نفوذ يافته برآورند و ذرور برگ سنجد را به جهت خشكانيدن و ازالهء گوشت‌هاى فاسده به كار برند كه خيلى موثر است و شرب « ماء الجبن » هم بعد از اماله‌ها و فصدها و مشروبات مسهله ، به جهت تتميم و مبالغه در تنقيهء موادّ ، بسيار نافع است .\r\n\r\nطاعون : « 1 »\r\nاين بيمارى ، نوعى از بثور و دماميل خبيثه است كه بيشتر در\r\n\r\n\r\n","description":"","footnote":"\r\n( 1 ) . كلمهء طاعون ، مشتق از « طعن » ، به معنى زدن نيزه است . وجه اين تسميه ، سرعت تأثر و كثرت اضطراب عليل در اين بيمارى است .\r\n","page_name":" 162 ","page_number":162},
  {"content":"\r\n\r\nلحوم غددّيه ، « 1 » به واسطهء تخلل جرم آنها و سستى بنيه ، خصوص در مغابن - يعنى پشت گوش ، زير بغل و كنج ران - كه مدافع فضول اعضاى رئيسه هستند به اشكالى به قدر نخود ، باقالا ، گردو ، نارنج ، صنوبر و ساير اشكالى كه حقير از نزديك ديده‌ام بروز مىكند . هرچه از اين اشكال كه مثل دمل و خراج است ، رنگش سياه و دورش احمر يا اخضر و كمد است ؛ هرچه آبله‌مانند و شبيه به سوختن آتش است ، پوست نازك سفيد رنگى بالايش دارد و زير و اطرافش هم اخضر يا احمر و كمد است .\r\n\r\nپيشگيرى و علاج :\r\nهروقت هوا ، ردائتى چون هواى وبائى پيدا نمود و در اطراف بلد - دور يا نزديك - هم شيوع طاعون را مشاهده كرديم ، بايد احتياطات لازم را رعايت نمود . جهت پيشگيرى از ابتلاى به طاعون ، مهمترين امر ، همان تنقيهء خلط غالب و تقويت قلب است با اطليهء باردهء ترياقيه كه حافظ قوتهاى اعضاى رئيسه ، خصوصا قلب - كه رياست مطلقه دارد - باشد ؛ خصوصا اگر بثره يا ورمى هم در بدن ، خصوصا در مغابن ، بروز كند كه در اين صورت ، احتمال ابتلا قوى است و مهمترين امر در كنار امور مذكور ، همان خون‌گيرى با فصد ، يا حجامت ، يا افكندن زالو مىباشد :\r\nجهت فصد ، بايد پس از اخراج فضول روده‌ها [ با مسهل 
  ] از طرف موافق او را فصد كنند ؛ مثلا اگر پشت گوش راست يا چپ او بثره‌اى بروز كرد ، از قيفال همان سمت به قدر توان مريض خون بگيرند . اگر زير بغل يا بيخ ران باشد ، از باسليق يا صافن يا عرق النسا يا مابض - خصوصا اگر بثره يا ورم ، در بيخ ران كه اربيه است بروز كرده باشد - همان پا را فصد كنند . همچنين مىتوان اين مواضع يا موضع تحت بثره را به جاى فصد ، حجامت نمود يا زالو بر آنها افكند ؛ منتهى اگر مريض طفل است و قابل فصد نمىباشد ، به قدر توان او خون بگيرند .\r\n\r\n\r\n","description":"","footnote":"\r\n( 1 ) . برخى گوشت‌هاى زير پوست بدن هستند كه به حالت غده ( دانهء گرد چون فندق ) مىباشند ؛ مثل غدد بيخ زبان ، نزديك اوعيهء منى و كنار گردن و بيخ ران و زير بغل . م .\r\n","page_name":" 163 ","page_number":163},
  {"content":"\r\n\r\nدر هرحال ، خون‌گيرى از تدابير ضرورى است ؛ زيرا براى دور كردن ماده از اعضاى رئيسه ، تدبيرى سريع‌تر و نافعتر از آن نمىباشد ؛ خصوصا اگر بروز اين ورم يا بثره ، با عوارض خطرناك ، مانند قىء و اسهال و خفگى قلب و قلق و اضطراب و سرد شدن دست و پا و قشعريره و لرز باشد . بنابراين ، طبيب نبايد به واسطهء ممانعت برخى اطباء از فصد در اين بيمارى آن را رها كند ؛ زيرا سخن ايشان مردود است . « 1 »\r\nسپس تا روز پنجم بايد مبادرت كنند به تنقيه و تسكين اسهال شكم و قىء و تقويت قلب و دماغ و فم معده با تكرار اطليه و تبريد كبد و تسكين غليان خون\r\n\r\n\r\n","description":"","footnote":"\r\n( 1 ) . دليل ايشان ، خوف در انتشار سمّيّت ماده در بدن بوده است و اين استدلال ، ناقص و از قياسات مع الفارق است ؛ زيرا اين انتشار ، در سموم گزندگان است كه مطرح است نه عفونت و ردائت اخلاط . و عفونت طاعون ، مثل وارد شدن آن سموم به بدن نمىباشد ؛ مثلا « صفراى زنجارى » ، داخل سموم است و خلطى به سميت او در بدن وجود ندارد درحالىكه ما دامى كه طبيعت آن را به جهت دفع از مخزنش حركت نداده است ، به واسطهء الفت مخزن به آن ، فسادى از او بروز نمىكند و تازه بعد از حركت و مرورش به مواضع طبيعى برازى يا بولى - كه عوارضش بروز مىكند - باز هم از هيچ مريضى ديده نشده و شنيده نشده كه اذيتش مثل اذيت گزندگان باشد . و اگر به قىء دفع شود ، بعضا به خاطر گوشت‌هاى ضعيف سست حلق ، خراشى در مرى و حلقوم ايجاد نموده است ولى به شدت اذيت گزيدگى و سرعت اهلاك آن نمىباشد ؛ مگر آنكه ندرتا آن هم به واسطهء ترشح به قلب موجب هلاكت شده است . پس سميت خلط بدنى را نمىتوان با سم افعى مقايسه كرد .\r\nثانيا ، بر فرض سميت اخلاط بد بدنى ، فصدى كه ما در طاعون توصيه مىكنيم ، از رگ نزديك به ورم يا بثره است ؛ لذا باعث اخراج فضول از رخنهء قريب به بيمارى است پس آنها را در بدن پخش نمىكند . آرى ، اگر در سمت مخالف ورم يا بثره بود ، باعث مرور مادهء سمى - بر فرض سميت آن - در بدن مىشد ولى در اين مرور هم آن ضررهاى مرور سموم در بدن را نشنيده‌ايم ؛ پس مىفهميم كه اين ماده ، آن‌چنان سميتى كه در اخلاط هست را ندارد . و از همين جهت است كه شيخ الرئيس ، فصد را در علاج طاعون تجويز فرموده‌اند و اصلا سمت موافق بودن را هم ضرورت ندانسته‌اند و در همان ابتدا فصد مطلق را آن هم با تيغ عميق اجازه داده‌اند و ما تجويز ايشان را چه در اين مرض و چه در تب‌هاى وبائيه معمول داشتيم و فوايد شافيه در خلاصى مبتلايان يافتيم .\r\n","page_name":" 164 ","page_number":164},
  {"content":"\r\n\r\nو صفراى خون و كيسه صفرا - خصوصا اگر دردى در نواحى آنها حس شود - اهتمام تمام نمايند كه با اضمده و اطليه و حقنهء مزلقه ، پيچ امعاء و درد ناف و زير ناف كه احيانا وجود دارند را تسكين بخشند .\r\nدر روز ششم به بعد اگر مريض توان داشته باشد مىتوان به شرب مسهل مزلق « 1 » اقدام نمود ؛ البته در صورت حرارت و غلبهء صفراء ، فلوس مناسب‌تر است كه و در غير اين صورت ، اگر احتمال قى باشد ، انسب همان روغن بيد انجير و روغن بادام شيرين محلول در يك پياله لعاب اسفرزه است ؛ گرچه راحت‌تر براى مريض ، همان اكتفا به اماله‌هاى مناسب است و پرنفع‌تر و بىدردسرتر هستند .\r\nبعد از اين تنقيه‌ها ، بايد مبالغه كنند در خوردن و آشاميدن مبردات ، از لعاب اسفرزه و ماء الشعير و آب انارين با نعناع و گلپر و نارنگى و آب هندوانهء ممزوج با گلاب و امثال آنها .\r\n\r\nتبصره : اهميت جرّاحى در طاعون و ساير اورام و بثره‌ها :\r\nاز مخترعات اين حقير آن است كه بعد از فصد و تنقيهء بيمار ، بر ورم و بثره تيغ عميق مىزنم و آن را از بيخ مىبرّم و با گوشت و پوست آن را درسته درمىآورم . اين علاج را اولين بار در مورد زنى كه از اشراف دار الخلافة - تهران - بود انجام دادم . او مشرف به مرگ بود و دو خراج بزرگ بر روى كفل‌هاى او ايجاد شده بود كه به قدر كف دستى سياه شده بود و با سفتى به نظر مىرسيد . و اين تنقيه‌هاى روز ششم كه پايان يافت ، در عصر ششم آنها را از حدودى كه سرخ شده بود در آوردم به‌طورى كه هيچ اثرى از آن نماند . پس مرهمى از كتيرا و گل ارمنى با آب طبيخ تاجريزى و خطمى و بزرك و لعاب اسفرزه درست كرده و بر آن جراحت نهادم و در نيمهء شب هفتم بود كه بيمار به حال آمد و طالب غذا شد و\r\n\r\n\r\n","description":"","footnote":"\r\n( 1 ) . أضمده ، أطليه ، حقنه و اماله‌ها و مسهل‌هاى اين بحث ، در فصل چهارم از باب اول از بخش سوم مذكور شد . م .\r\n","page_name":" 165 ","page_number":165},
  {"content":"\r\n\r\nصبح هفتم را به غير از آن دو جراحت هيچ ناخوشى نداشت .\r\nبه سبب انتشار اين خبر در بين مردم ، ديگر هركس كه بثره يا دملى در بدنش احداث مىشد ، بدون رجوع و اجازهء اطبا ، آن را از بيخ مىبريدند و خون فاسدش را برمىآوردند و از عروض هر نوع صدمه و احوال خطرناك هم محفوظ بودند .\r\nساير تدابير نجات‌دهنده از طاعون را در رسالهء « طاعونيّه » كه در سال يك هزار و دويست و چهل و شش هجرى قمرى در تهران نوشته‌ام مذكور است .\r\n\r\nمعالجهء ساير اورام :\r\nتمام اورام ديگر ، خواه قابل تحلل باشند ، يا مستعد انفجار بنفسه يا به زدن نيشتر و شكافتن باشد ، يا مانند سيقروس - ورم صلب - باشد كه قابل هيچيك نمىباشد ، يا از قبيل عقد و غدد « 1 » و سلعه‌هاى غير متبريه و . . . ، همگى را بايد با تنقيهء بدن از خلط غالب - مادهء غالبهء اينها معمولا سودا يا بلغم است « 2 » - به كمك اطليه و اضمدهء محلله با تكرار و طول مدت درمان نمود .\r\n\r\nسلعهء متبرّيه\r\n\r\nعلاج :\r\nدرصورتىكه صاحب كيسه باشد ، علاجى جز شكافتن و اخراج آن با كيسه‌اش ندارد .\r\n\r\nاورام قابل انفجار\r\nيعنى اورامى كه بتوانند منفجر شوند ؛ چه خودبه‌خود و چه با زدن نيشتر و شكافتن يا با كمك ادويهء مفجّره ؛ مانند اورام مغابن - غير از طاعون كه علاج ويژهء آن گذشت - و دبيله‌هاى غير منكوسه و خراجات و باغره و انواع دماميل و بثور ديگر .\r\n\r\nعلاج :\r\nبايد از تنقيه ، فصد و اخراج خلط غالب فاسد - به قدرى كه اطمينان\r\n\r\n\r\n","description":"","footnote":"\r\n( 1 ) . عقد و غدد ، اجسام گرد و سفتى هستند كه در بدن پديد مىآيند . م .\r\n( 2 ) . تاكنون تنقيهء و ژيرهء هريك از اين‌ها در بحث اورام گذشته مفصل گفته شد . م .\r\n","page_name":" 166 ","page_number":166},
  {"content":"\r\n\r\nاز نرسيدن مادهء جديد به موضع بيمارى حاصل شود - استفاده كرد و در اين ضمن ، اطليهء رادعه و ملينه و مسكنهء اوجاع را به قدر لازم به كار برند تا بعد از امن از ريختن مواد ، اقدام بر انضاج اورام با منضجات لازمه نمايد و تدريجا از قوىّ الانضاج به اقوى انضاجا رسانند . در اينجا اگر ورم خودش منفجر نشد ، از ادويهء مفجّره استفاده كنند و اگر باز هم سرباز نكرد ، بعد از نضج كامل ، نيشترى عميق بر دوبيله بزنند « 1 » و حتى المقدور آن را در قسمت زير ورم بزنند تا چرك‌ها راحت‌تر خارج شوند .\r\nبعد از انفجار ، و اخراج چرك‌ها ، بايد فتيله‌يى را با مرهم بيالايند و در سوراخ ورم بگذارند و قدرى از منضج‌هائى كه به كار مىبرد را اكنون هم به كرباسى كشيده و بر روى آن بگذارند ؛ خصوصا اگر سفتىاى در زير و اطراف ورم باشد و انضاج آن لازم باشد . و در شبانه‌روزى دو يا سه مرتبه فتيله را بيرون آورده و چركها را درآورند تا همهء چركها خارج شود و گوشت صحيح برويد و ديگر فتيله نپذيرد .\r\nاگر زخمى در اطراف موضع انفجار باشد ، كار را مشكل‌تر مىكند و اصلاح آن بدون حضور جراح ماهرى مشكل است ؛ امّا به‌عنوان اشاره‌اى اجمالى بايد گفت كه هرگاه زخمى بر دور موضع انفجار باشد ، مرهم را بر پارچه‌يى بمالند و بر آن زخم بنهند و اگر زخم از قبيل نملهء ساعيه يا آكله باشد ، محتاج به داغ نمودن اطراف آن است تا از سعى و تعدى فساد منع كند ؛ زير آتش ، به سبب\r\n\r\n\r\n","description":"","footnote":"\r\n( 1 ) . اطبا تاكيد دارند كه در زدن نيشتر ، بايد رعايت الياف اعصاب و اوتار را بكنند ؛ امّا اين دقت‌ها جز بر افراد ماهر در تشريح ، بر اكثر اين فصّادها و بطّاطها مخفى است ؛ لذا اعتقاد حقير اين است كه اين تاكيد ، مشكل نمودن بىجهت امر است ؛ زيرا بعد از نضج ورم ، نرمى كاملى در پوست و مادهء زير آن به هم مىرسد كه از عضلات هم نرمتر است و حال آنكه الياف عصب و اوتار ، در كمال سفتى هستند . و از طرف ديگر سر نيشترها هم در كمال تيزى و باريكى است و لذا ممكن نيست كه سفتى را به جاى نرم قطع كند و يا يكدست همه را پاره كند .\r\n","page_name":" 167 ","page_number":167},
  {"content":"\r\n\r\nخشكى و جفافش مانع تعدى فساد و استعداد قبول عفونت است . و همچنين است استعمال ادويهء كاويه ، مثل زنجار و زاج و قلقطار كه اصفر از زاج است و زراوندين [ زراوند مدحرج و غير مدحرج 
  ] به صورت ذرور يا معجون با سركه و عسل و غيره . و همچنين زدن « سنگ جهنم » كه مستعمل اطباى فرنگ است ، بسيار نافع است .\r\nساير اورام هم با تنقيهء بدن از خلط غالب - كه معمولا سودا و بلغم است - به كمك اطليه و اضمدهء محلله و با تكرار و طول مدت قابل درمان هستند .\r\n\r\nعرق مدنى ( رشته )\r\nاز جمله زوايدى كه از ظاهر بدن بروز مىكند ، رشته‌اى است كه در كتب طبيه به اسم « عرق مدنى » مسطور است . در اين بيمارى ، ابتدا ورمى با درد و سوزش ، مانند دمل ظاهر مىشود و احيانا درد و سوزش به حدى مىرسد كه تا دو روز و بيشتر احداث تب و لرز مىكند و در بعض بلاد مثل لار - از بلاد گرمسير فارس - و قندهار ، كثير الوقوع است و از قرار مسموع ، بازارى در قندهار هست كه ساكنانش همگى بيرون‌آورندهء « 1 » رشته هستند كه به وضع خاصى آن را مىشكافند و ماده‌ش را از بيخ بيرون مىآورند .\r\n\r\nپيشگيرى و علاج :\r\nبعد از بروز ورم ، بايد تا رشته ايجاد نشده به تنقيه و فصد از باسليق مبادرت كنند تا مددى از فضول بدن به مادهء محدثهء آن نرسد . و اگر از همان به دو بروز ورم مظنون شود كه مقدمهء بروز رشته است ، دقت كنند كه نبايد رادعات را بر ورم بمالند ؛ بلكه اقتصار بر اطليه و اضمدهء ملينه - مثل آب برگ كلم و آب گشنيز تر و لعاب بزرك و خطمى و تخم مرو كه صبر زرد در آنها حل كرده باشند - نمايند تا رشته ، به زودى سر برآورد . و اگر رادعات\r\n\r\n\r\n","description":"","footnote":"\r\n( 1 ) . تعبير « بيرون‌آورنده » ، قابل دو تفسير است : يكى اينكه در بدن ايشان اين رشته بيرون مىآيد . دوم اينكه تخصص در بيرون آوردن اين رشته از تن مبتلايان دارند كه به قرينهء كلمهء « بازار » ، معنى دوم متناسب‌تر است . م .\r\n","page_name":" 168 ","page_number":168},
  {"content":"\r\n\r\nبمالند ، مفاسدى دارد ؛ زيرا اين ماده ، قابل تحليل يا برگشتن و دفع از مجارى عادى نمىباشد ؛ چه اينكه اصلا برخى اطبا چون « قرشى » و ديگران ، آن را حيوان ذى روح دانسته‌اند كه پس از خروج ، لحظه‌اى حركت داشته است ؛ گرچه اين سخن ، خلاف واقع است .\r\nوقتى رشته سربرآورد ، بايد مكرر پنبهء آلوده به روغن كنجه يا روغن بادام يا روغن كره را بر روى اطليهء ملينهء مذكوره گذارند و وقتى به قدر انگشتى بر آمد ، به آهستگى آن را بر لوله‌اى سربى يا قلعى پيچند و هرچه در روزهاى ديگر برآيد بر لوله‌هاى ديگر و خيلى احتياط كنند كه پاره نشود تا همه‌اش بر آيد ؛ زيرا اگر پاره شد ، مانند عصب به خود جمع مىشود و برمىگردد و پنهان مىشود و در اين حالت اگر دوباره سربرآورد ، از چندين جا بيرون مىآيد و دردهاى شديد احداث مىكند و علاجش صعب مىگردد ؛ امّا اگر كاملا برآيد ، با استعمال مراهم مدمّله به زودى التيام مىيابد و عود هم نخواهد كرد .\r\n\r\nتتمه : قوانين كلى علاج ساير بثورات\r\nامّا ساير بثورات ، مانند سعفه و شير پنج و اصناف جرب متقرّح و غير متقّرح رطبه و يابسه و حصف و غير آنها كه در كتب مبسوطه مسطور است ، همان تنقيهء بدن از اخلاط رديّه و زائده با فصد و اسهال است ؛ زيرا اصل ايجاد بثورات پوستى ، از اخلاط زائده و بدى است كه طبيعت مدبّره ، آنها را حركت مىدهد و چون جايگاه آنها در رگ‌هاى ريز نزديك به پوست است ، ازالهء آنها از طريق پوست ، نزديك‌ترين راه است كه هم دور تر از اعضاى شريفه است و هم به صيانت و حفظ آن اعضاء از آثار سوء آن فضول ، مناسب‌تر است . و تنقيه ، رسيدن مادهء جديد به اين اخلاط رديه را قطع مىكند كه از اخلاط كامنهء در داخل ، توجه دومى به سوى موضع مرض نشود و هرچه هم كه استعداد دفع دارد ، از مواضع عادى دفع شود و مانع استحالهء اخلاط صالحه به\r\n\r\n","description":"","footnote":"","page_name":" 169 ","page_number":169},
  {"content":"\r\n\r\nمادهء مرض گردد . « 1 » اينجاست كه به يقين ، اين بثورات هم اصلاح مىپذيرند ؛ خصوصا اگر مراهم و اطليه و اضمدهء سريع الاصلاح ، معين بر اعمال باشند .\r\nاگر در موردى نياز به عمل جرّاحى باشد ، بايد ملتفت بود كه چنين كارى يك فن است كه نياز به تمرين و تجربه و ملاحظهء دست اساتيد دارد و غير از اهل خبره ، كسى نمىتواند به بريدن و شكافتن و برداشتن گوشت زايد و دوخت جراحات دست بزند .\r\n\r\nخاتمه : در تدابير سموم خوراكى و گزيدگىها\r\nاين قسم پايانى ، از مباحث مربوط به مسموميت‌هاى حاصل از خوردن اغذيه و اشربهء سمّيّه و يا گزيدن حيوانات و حشرات سخن مىگويد كه خود محتوى چند فصل است :\r\n\r\nفصل اول : پيشگيرى از مسموميتهاى خوراكى\r\nانسان بايد همواره ملتفت باشد كه در شدت جوع و عطش ، اقدام به خوردن و آشاميدن چيزهائى كه بوهاى تند و تيز يا مشمئزكننده يا ناآشنا دارند ننمايد ؛ خصوصا قهوه‌هاى سوختهء خيلى تلخى - كه معروف به عزبى هستند - و يا جوهريات مسكره و غير مسكره و حلويات چرب كه ادويهء تند دارند .\r\nهمچنين بايد در جاهائى كه مواضع خطر دارد - كه او را عمدا مسموم كنند - نرود و اگر ناچار از رفتن باشد ، پيش از خوردن اغذيه و آشاميدن اشربهء\r\n\r\n\r\n","description":"","footnote":"\r\n( 1 ) . اگر فصد و تنقيه باعث برگردانيدن مواد از سطح بدن به عمق بدن شوند ، معلوم است كه عمل بسيار غلطى مىباشد ؛ زيرا از جهتى انتقال فضول را از اعضاى خسيسه - پوست - به اعضاى شريفه در عمق بدن است و از طرف ديگر ، معارضه با افعال طبيعت است ؛ چون طبيعت آنها را به خارج دفع كرده و ما به داخل مىفرستيم ؛ امّا مطمئن هستيم كه فصد ، چنين اثر سوئى را در اينجا ندارد ؛ . . . به همان ادله‌اى كه در متن ذكر شد .\r\n","page_name":" 170 ","page_number":170},
  {"content":"\r\n\r\nآنجا ، قدرى از پادزهرهاى « 1 » مانعه از تأثير سموم صرف كند .\r\n\r\nفصل دوم : شناختن نوع سم خوراكى\r\nشناختن نوع سمى كه وارد بدن شده است را بايد از عوارض مسموم فهميد ؛ اگر در داخل بدن - از مرى تا منتهاى مخرج - و اطراف بدن سوزش و گزش ايجاد شود و در زبان يا لبها التهاب و خشكى و ترك‌خوردگى يا خشونت و سياهى و عطش زيادى باشد ، البته آن سم وارده از سموم حارّه - مانند بيش ، ذراريح ، قرون السنبل ، زهرهء پلنگ و امثال آنها - است .\r\nاگر سبات و بىهوشى و كمودت رنگ و سردى اطراف و اعضا و بىحسى رو داده شود ، البته از سموم بارده - مثل شوكران ، بنگ ، عنب الثعلب ، جوز ماثل ، گشنيز تر ، اصناف ردّيهء فطر كمأة و غير آنها - است .\r\n\r\nفصل سوم : معالجهء مسموميتهاى خوراكى\r\nاولين اقدام ، رسانيدن ضدّ آن سمّ به بدن است كه ضرورىترين امر است ؛ يعنى در سموم حارّه ، بايد از مبردات ترياقيهء مفرده « 2 » و مركبه « 3 » استفاده كنند\r\n\r\n\r\n","description":"","footnote":"\r\n( 1 ) . مانند « مثروديطوس » و « ترياق كبير » و يا « ترياق الطين » كه از گل مختوم يا گل داغستان و حب الغار به‌طور مساوى اخذ كرده و بعضى ايرسا به وزن نصف يكى از آنها هم افزوده‌اند و همه را بايد با عسل مصفّى و مقوّم عجين كنند و تا يك مثقال و نيم الى دو مثقال بلع كنند .\r\nيا ترياق جوز التين كه از شش مثقال مغز گردو و يك مثقال از هريك از نمك و برگ سداب خشك شده را كوفته و با دو وزن مجموع آنها گل سفيد يا گل داغستان سرشته و تا چهار مثقال بلع كنند . يا مغز هستهء اترج يا نارنج ، از هريك دو مثقال ؛ مغز تخم كدو ، يك مثقال با يك مثقال و نيم نمك طعام كوفته و با انجير خشك ماليده تا عجين شود و دو مثقال يا بيشتر يا اندكى صرف نمايند . جويدن و فرو بردن تا ده دانه مغز هستهء نارنج تنها و نيز مغز حب الغار هم مفيد است .\r\n( 2 ) . مثل لعاب اسفرزه با روغن بادام شيرين و دوغ گاو و شير تازه دوشيده از بز و الاغ معلوفه به فسيل و اسفناج و آب ميوه‌هاى بارده .\r\n( 3 ) . مثل اقراص بارده كه از تخم خرفه ، تخم كاهو ، تخم كاسنى ، مغز تخم كدو ، تخم خيار ، طباشير صدفى و صندل سفيد سوهانى ، از هريك سه مثقالى ؛ گل مختوم ، پادزهر معدنى سبز يا زرد ، گل ارمنى و گل داغستان ، از هريك چهار مثقال ، كوفته و بيخته و يك يا دو دانگ زعفران و به همان ميزان كافور بر آن افزوده و با لعاب اسفرزه و بهدانه كه در بيدمشك يا عرق نيلوفر لعاب زده باشند خمير كرده و قرص بسازند و صبح و شام با آب ميوه‌ها يا ماء الشعير يا لعاب اسفرزه يا دوغ يا شير بنوشند .\r\nطبيب مىتواند برخى ادويه يا اوزن آنها را برحسب اعراض و حالات مريض و ضعف و قوت بنيه و شدت آثار سوء سم يا ضعف آن كم و زياد كند .\r\n","page_name":" 171 ","page_number":171},
  {"content":"\r\n\r\nو در صورت ضرورت ، از فصد و اسهال هم استفاده كنند ؛ گرچه در مسموميت‌ها ممنوع است ؛ زيرا فصد ممنوع ، در سموم گزندگى كه قسمتى از بدن گزيده شده مىباشد ، آن هم در صورت فصد از جهت مخالف كه احتمال مرور سمّ از « تنور بدن » « 1 » و اعضاى شريفه مىرود ؛ ولى در سموم مشروبه كه خون را به غليان آورده و در هرحال متوجه قلب شده است ، چاره‌اى جز فصد و اخراج قدر ضرورى از خون نمىباشد .\r\nهمچنين ، صبح و شام از « ترياق كبير » ، « ترياق اربعه » ، « ترياق ثمانيه » ، « مثروديطوس » و . . . هريك را كه حاضر باشند به مسموم بخورانند .\r\nامّا در سموم بارده ، اشياى حارهء باترياقيت - چه مفرده « 2 » باشند و چه مركبه « 3 » - استفاده كنند و حتى المقدور نگذارند مسموم بخوابد و بدن او را به قوت بمالند و او را با معطّسات از سبات برآرند و از ترياقات مذكوره در سموم حاره به او بخورانند .\r\n\r\n\r\n","description":"","footnote":"\r\n( 1 ) . منظور از « تنور بدن » ، قسمت احشاء بدن چون قلب و ريه و معده و كبد و روده‌ها است . م .\r\n( 2 ) . مثل سير خام و پخته و گردو .\r\n( 3 ) . مثل دواء الحلتيت كه از مرّمكى ، اصل ترخون هندى و جبلى - عاقرقرحا - ، سداب خشك ، قسطين [ يعنى قسط تلخ و شيرين 
  ] ، پودنه ، فلفل و قردمانا كه به‌قدر مساوى از هر يك را با يك چهارم مجموع اجزاء ، حلتيت طيّب با عسل مصفّى و مقوّم عجين نمايند و تا دو مثقال با يك پياله [ شيرهء انگور 
  ] بنوشند .\r\n","page_name":" 172 ","page_number":172},
  {"content":"\r\n\r\n\r\nتبصره :\r\nفوريت‌هاى درمانى در سموم قويّه : هرگاه در اثر ورود سم به بدن ، قوت جسمانى به سرعت تحليل رود و نفس ساقط شود و غشى و برودت اطراف با التهاب زياد در شكم و حوالى قلب به هم رسد ، حدس صائب اين است كه از سموم قويه و سريعة الاهلاك است كه با مزاج انسانى كمال ضديت را دارد ؛ بنابراين بايد به آشاميدن ترياقات قوى الاثر و زودبازده كه هم حافظ روح حيوانى باشند و هم سم را از بدن بيرون كنند مبادرت ورزيده و عوارض ويژهء آن را كه از نوعى خاص از سموم است يا در بخشى از بدن اثر نهاده است را درمان نمود كه به برخى از اين عوارض و نحوهء معالجهء هريك اشاره مىشود :\r\nاگر اضطرابى در پائين شكم رخ داده است ، آن را با شيافات ملينه و حقنه‌هاى لينه از شير و كره و روغن بادام و لعاب اسفرزه يا لعاب تخم مرو و تخم ريحان و آب طبيخ مخلصه و گاو زبان و امثال آنها علاج نمايند .\r\nاگر زردى در چشم و صورت نمايان شود ، معلوم است كه اضرارش به كبد بيشتر است و بايد موضع كبد را اطليه‌اى بمالند و اشربهء خاصه به كبد ، مانند آب كاسنى و « زرشكيه » و انارين را قبل از ترياقات حافظهء مذكوره يا بعد از آن بياشامند .\r\nاگر طپش قلب و غشى و تنگى نفس پديدار شود ، اضرارش به قلب بيشتر است و بايد از اطليهء مبردهء حافظهء قلب ، مانند صندلين ، گل داغستان ، سنبل الطيب ، پادزهر معدنى و امثال آنها را بسايند و با آب گشنيز تر ، عرق بيدمشك ، گلاب ، عرق بهار ، عرق گاو زبان و بادرنجبويه و امثال آن بر موضع قلب بمالند و پارچه‌هاى كتان متعدده را در آنها تر كرده و بر سينه و فم معده بيفكنند و اشربهء بادرنجبويه و ابريشم و اظفار الطيب‌دار و شربت فواكه با ورق طلا و نقرهء مرواريددار و امثال آنها بياشامند .\r\nاگر تشنج و لرزيدن سر و بدن و سوء تكلم و پريشانى حواس باشد ، معلوم\r\n\r\n","description":"","footnote":"","page_name":" 173 ","page_number":173},
  {"content":"\r\n\r\nاست اضرارش به دماغ بيشتر است ؛ بنابراين بايد از مشمومات بارده - در بروز آثار حرارت - و حاره - در صورت بروز آثار برودت - كه مقابل بينى او بگيرند استفاده كرده و از آب آنها استنشاق كنند و اطليهء ضد هر سم « 1 » را مكررا بر سر او نطول كنند و همچنين ، بعد از شرب ترياقات ، به آشاميدن و احتقان هريك از آنها به انضمام شير و كره و روغن بادام ، بپردازد كه براى تسكين عوارض خطرناك و استخلاص از ضرر سموم ، نافع و شفابخش است .\r\n\r\nفصل چهارم : گريزاننده‌هاى حشرات و جنبندگان موذى و درندگان\r\nبه‌طور كلى ، نگهدارى اوز ، مرغابى ، گربه ، لك‌لك ، طاووس ، بز كوهى و هرچه كه جنبدگان را مىخورند ، در منزل خوب است . و اگر چراغى را هم دور از محل خوابگاه خود روشن كنند ، مفيد است .\r\nجهت گريزانيدن مارها ، ريسمانى را به قطران و حلتيت آلوده و در خوابگاه خود بياويزند و شاخهء انار ، يا سم بز و شاخ گوزن و كبريت و سكبينج و زفت را تبخير كنند و آبى كه نوشادر و قند در او حل كرده‌اند در خانه و اطراف خوابگاه بپاشند و بومادران يا ترتيزك را بر دور خوابگاه و اطراف خود پهن كنند .\r\nجهت طرد عقارب ، ريسمانى را به قطران يا حلتيت آلوده كرده و در خوابگاه بكشند ، يا خود عقرب را جوشانيده يا سوزانيده كه دود و بخارش در خانه پخش شود ؛ يا كبريت و سم الاغ را دود كرده و يا زرنيخ زرد و پيهء بز و حلتيت حل كرده در آب را بپاشند .\r\nجهت طرد براغيث - كيك - پاشيدن آب طبيخ سداب و دفلى و حنظل و افتراش علفى كه در دار المرز به كنكواش معروف است و پوست روباه مجرب\r\n\r\n\r\n","description":"","footnote":"\r\n( 1 ) . ضد سموم حاره ، مثل نطول اسفرزه ، گشنيز تر ، هميشه بهار ، سائيدهء صندلين ، نيلوفر ، بنفشه ، به شيرين و . . . و ضد سموم بارده ، مانند نطول يا سمين ، نرگس ، نسرين ، عود ، مخلصه ، جندبيدستر ، مشك و . . .\r\n","page_name":" 174 ","page_number":174},
  {"content":"\r\n\r\nاست .\r\nپشه از دود انجير و سرگين گاو و سياه‌دانه و چوب صنوبر مىگريزد و به عضو چرب كرده ، كم مىنشيند .\r\nمگس‌ها از آب طبيخ خربق سياه و رايحهء زرنيخ زرد و كندش مىگريزند و قاتل آنهاست .\r\nموش از مردار سنگ و شك و خبث الحديد مىگريزد و قاتل اوست و رائحهء زاج او را مىگريزاند .\r\nمورچه از دود گوگرد و قطران و حلتيت و زهرهء گاو مىگريزد .\r\nاصناف زنبور از بخار و دود گوگرد و سير خام مىگريزند و بر عضوى كه به خطمى ماليده شده نيش نمىزنند .\r\nارزه « 1 » از دود پر هدهد و پر كلنگ و گشنيز خشك و پودنه مىگريزد .\r\nسوس - كه همان بيد خورندهء پشمينه است - را افسنتين و پودنهء نهرى و ساذج هندى مىگريزاند و مانع از خوردن پشمينه توسط او مىشوند .\r\nشير را مىگويند كه از خروس سفيد مىگريزد .\r\nپلنگ و گرك در اماكنى كه عنصل باشد نمىروند و پلنگ از شجرهء مران - چوب‌سنان - مىگريزد و از خانق النمر مىميرد .\r\nگربه و دلق از بوى سداب و روباه از [ بوى 
  ] بادام تلخ مىميرند و خربق ، كشندهء خوك است و سگ و شغال توسط ازاراقى مىميرند .\r\n\r\nفصل پنجم : معالجهء گزيدگى حشرات و گزندگان\r\nبايد نهايت سعى و كوشش را به كار گرفت تا حيوان گزنده را بشناسند تا ترياق ويژهء گزش او را به كار برند كه تفصيل آن خواهد آمد . امّا اگر نامعلوم\r\n\r\n\r\n","description":"","footnote":"\r\n( 1 ) . در « تحفهء حكيم مؤمن » و « بحر الجواهر » ، « أرضه » ثبت شده است كه حشره‌يى كوچك و به قدر نصف عدسى است و چوب مىخورد . م .\r\n","page_name":" 175 ","page_number":175},
  {"content":"\r\n\r\nباشد ، فورا سه چهار انگشت بالاتر از موضع گزيدگى را ببندند و موضع را با دهان آلوده به روغن گل سرخ به قوت بمكند و يا محجمه را بچسبانند و به قوت بمكند تا هرچه از موضع و حوالى آن برآيد ، همگى دفع شوند . سپس به الصاق محجمهء آتش اقدام نمايند - با زدن تيغ يا بدون آن - و اگر تيغ زدند ، جوجهء شكم شكافته‌يى را با گرمى بر موضع تيغ بگذارند .\r\nاگر با اين تدابير ، خفّتى در درد و فى الجمله سلامتى در احوال او حاصل شد ، معلوم است كه سورت سم شكسته شده و روى به بهبودى آورده است ؛ امّا اگر اعراضش در تزايد باشد ، بايد اصرار بر تضميد ادويهء جاذبهء قويه - مثل سرگين كبوتر و پودنه كه از هريك قدرى با سكبينج و مشكطرامشيع و خاكستر چوب رز و درخت انجير و سير خام و امثال آنها عجين شده باشند - نمود .\r\n\r\nگزيدگى مارها\r\nمارها اقسام زيادى دارند كه بيان اصناف آنها موجب تطويل است ؛ امّا علامت عمومى نيش آنها التهاب و عطش است و علامت گزيدگى افعىها اين است كه از موضع فرو رفتن دندان او خون بيرون مىآيد و بعد از آن ، صديد ، يعنى چركى كه با خون بدبو آميخته است خارج مىشود . سپس بىحسى در اعضايش پديدار مىشود و رطوبت بسيار بدبوئى شبيه به روغن زيتون سبز از موضع گزيدگى او سيلان مىكند .\r\n\r\nعلاج :\r\nعلاج گزش اينها اين است كه اگر انگشت را زده باشند ، فورا آن را از بالاتر ببرند كه علاج خيلى خوبى است ؛ زيرا فورا از درد و نفوذ سم مىآسايد .\r\nدر غير اين صورت ، از چهار انگشت بالاتر موضع گزيدگى آن را ببندند تا مانع سرايت سم شود .\r\nاگر اين دو كار ممكن نباشد ، فورا محل را تيغ زنند و با شاخ حجامت به قوت بمكند تا سم را از موضعش برآرند و سپس دقت كنند كه آيا عوارض\r\n\r\n","description":"","footnote":"","page_name":" 176 ","page_number":176},
  {"content":"\r\n\r\nخارجى سهمگين‌تر است يا عوارض درونى : اگر عوارض خارجى اشتداد بيشترى دارد ، يعنى درد و سوزش موضع گزيدگى و صدمات آن بيشتر است ، از ماليدن ادويهء جاذبهء سمّ « 1 » بر موضع استفاده كنند و در صورت دوم ، يعنى غشى و سقوط حركات و بىحسى اعضا ، اقدام بر شرب ترياقات « 2 » و علاج صدمات درونى نمود .\r\nاما فصد ابتدائى - يعنى قبل از انتشار سمّ در بدن - در گزيدگى مارها را گرچه اطبا قاطعانه رد كرده‌اند - و البته بعد از انتشار جايز داشته‌اند - ولى حقير به تفصيلى كه در طاعون گذشت ، معتقدم كه فصد از جانب موافق و پائين‌تر از قسمتى كه بسته‌اند ، از نزديك‌ترين راه‌ها در اخراج سم است ؛ گرچه در ابتداى امر باشد ؛ مثلا اگر گزيدگى در ساعد راست واقع شده است ، مرفق را محكم مىبنديم كه مانع سريان سم به ما فوق مرفق و تنور البدن شود و سپس رگ زير آن را فصد مىكنيم و با اين عمل ، شكى نيست كه خون حامل سم ، توسط طبيعت از موضع نيشتر كه رخنهء قريبه و نزديك‌ترين و ساده‌ترين راه‌ها مىباشد خارج مىشود و هيچ‌گاه از اين موضع نزديك‌تر و آسان‌تر به سوى اعضاى رئيسه يا شريفه كه از طرفى دورترند و از طرف ديگر ، طبيعت همواره حافظ و حامى آنهاست نمىرساند و انكار اين امر ، انكار حق است .\r\n\r\nگزيدگى عقرب‌ها\r\nعلامت گزش آنها ، ورمى سرخ به همراه سفتى است و در بدن ، سردى و گرمى به اختلاف احساس مىنمايد و غالبا ضعف و كرب و عرقى سرد با سستى بدن دارد .\r\n\r\n\r\n","description":"","footnote":"\r\n( 1 ) . مثل زفت ، فرفيون ، جاوشير ، قنّه ، پياز عنصل و . . .\r\n( 2 ) . مثل ترياق فاروق ، يا مثروديطوس ، يا قرصى از : حبّ البقر ، سداب خشك برّى ، زراوند مدحرج ، حب الغار و تخم يونجه كه همه را كوفته و بيخته و با سركه خمير كرده و قرص بسازند و يك الى دو مثقال آن را [ دو مثقال شيرهء انگور 
  ] بنوشند و مكرر حلتيت را با [ شيرهء انگور 
  ] بنوشند و گردو و اطعمهء روغن‌دار و چرب را بخورد .\r\n","page_name":" 177 ","page_number":177},
  {"content":"\r\n\r\n\r\nعلاج :\r\nعلاجش اين است كه بالاى موضع گزيدگى را محكم ببندند و آنجا را عميقا تيغ بزنند و با محجمه ، سم را از درون بمكند . همچنين اگر عقربى را نرم بكوبند و يا بزرك ، گوگرد ، سير و نمك را نرم بكوبند و بر موضع ببندند ، جهت جذب سم خوب است .\r\nهمچنين بايد ترياق اربعه و ترياق مخصوصهء به گزيدگى عقرب « 1 » بنوشد .\r\nو اگر لعبهء بربريه - كه بيخى است شبيه به سورنجان - را سفوفا و مطبوخا بياشامند و بر موضع بمالند ، نافع است . همچنين اگر از ده مثقال از هريك از سير و گردو با چهار مثقال از هريك از برگ سداب خشك ، مرّمكّى صاف و حلتيت را بكوبند و با انجير خشك خمير كرده و تا دو مثقال بلع كنند ، نافع است . همچنين اگر شكم موش را پاره كرده و بر آن موضع ببندند و شير انجير نارس و بادروج - كه نوعى از ريحان كوهى است - را باهم خمير كرده و بر آن موضع بگذارند ، مسكّن درد است .\r\n\r\nتبصره :\r\nنوعى از عقرب هست كه جرّاره نام دارد - چون هنگام راه رفتن ، دم خود را بر زمين مىكشد جرّاره نام گرفته است - و در بلاد خوزستان خيلى يافت مىشود . سموم اين عقارب ، حارّه است و در اول زدن ، درد زيادى ندارد ، ولى بعد از يك دو روز موضعش متقرح مىشود و زبان ورم مىكند و بول الدم و غشى و خفقان و حبس طبيعت و احيانا يرقان بروز مىكند .\r\nعلاج زهر اين عقرب ، چسبانيدن محجمه و جذب شديد سم و داغ نمودن اطراف موضع گزيدگى و فصد از طرف زير موضع « 2 » كه قريب به آن باشد به علاوهء شرب ترياق عسگرى « 3 » مخصوصه به آن ، يا ترياق از كاسنى برّى خشك\r\n\r\n\r\n","description":"","footnote":"\r\n( 1 ) . زراوند طويل ، جنطيانا ، افسنتين ، حب الغار ، پوست بيخ كبر ، ريشهء حنظل ، زردچوبه و فاشرا را به وزن مساوى كوفته و بيخته و به عسل مصفّى و مقوّم عجين كنند .\r\n( 2 ) . اين رگ ، ظاهرا بايد يكى از عروق مفصوده باشد ، نه هر رگى . م .\r\n( 3 ) . پوست بيخ كبر ، جنطيانا ، افسنتين ، زراوند مدحرج ، طرخشوق - كاسنى برّى - به وزن مساوى هم كوفته و بيخته و تا دو مثقال آن را با انجير يا شير بخورانند .\r\n","page_name":" 178 ","page_number":178},
  {"content":"\r\n\r\nو برگ سيب ترش و گشنيز خشك كه به‌قدر مساوى كوفته و بيخته و ممزوج نموده باشند و تا سه مثقال سفوف نمايند است .\r\n\r\nگزيدگى رتيلاها :\r\nگرچه اصناف رتيلا بسيار متعدد است ، امّا بايد دانست كه براساس گفتهء اهل تجربه ، خطرناك‌ترين آنها « مضرّيه » است كه عظيم الجثه و موى ناك و شبيه به مگس است و در اطراف چراغ بسيار مىگردد .\r\nدر همهء آنها ، موضع گزيدگى متورم مىشود و اطراف ورم ، سرخ تيره و با كمودت و بسا مايل به سبزى مىشود و در هريك از انواعش اعراضى ويژه دارد ؛ چنانچه در نوع سرخ او ، درد اندك و خارش زياد و در سياه او ، درد شديد و خارش كم و سردى بدن و رعشه و از سفيد ، درد كمتر و در كوكبيّه - كه بر پشت او خطوط زردى است - خدر و استرخاء ايجاد مىشود . و گزيدگى زرد موىناك كه در حال گزيدن ، رطوبتى از دهانش بروز مىكند ، غالبا درد شديد و رعشه و انتفاخ شكم و حالات موت بر بيمار عارض مىشود .\r\n\r\nعلاج :\r\nدر تمام اين اقسام ، بايد محجمه را بر موضع گزيدگى بچسباند و بعد از زدن تيغ ، به اعانت تنطيل با آب داغ و طلا نمودن آب داغ و نمك و رمل و خاكستر داغ و ضماد از محلول مرّمكّى در آب نمك و ادخال خاكستر چوب انجير و شوره « 1 » و قليا ، « 2 » مكرر آن نقطه را بادكش كنند .\r\nهمچنين ، « دواء الحلتيت » و سفوف سياه‌دانه و تخم كرفس و بلعيدن قرص ترياقيهء « 3 » مخصوص به آن هم نافع هستند .\r\n\r\n\r\n","description":"","footnote":"\r\n( 1 ) . در كتاب « طب اكبرى » ج 2 ، ص 193 ؛ و نيز « المنصورىّ » ص 349 ، « نوره » آمده است . م .\r\n( 2 ) . در همان منابع مذكوره ، اينجا هم « قلى » آمده است . م .\r\n( 3 ) . فلفل ، زراوند ، ايرساه - ريشهء سوسن بنفش - ، ناردين ، انفخهء خرگوش ، عاقرقرحا ، دوقو ، زيرهء سياه كرمانى ، نطرون ، گل انار ، دارچينى ، سرطان نهرى ، عصارهء خشخاش ، حب بلسان و ميعهء سائله را به‌قدر مساوى هم كوفته و بيخته و با آب كبر يا آب طبيخ اجزاى كبر عجين كرده و قرص بسازند و تا دو مثقال يا اندكى بيشتر يا اندكى كمتر و با ماء الشعير يا لعاب اسفرزه يا شير تازه دوشيده بخورانند .\r\n","page_name":" 179 ","page_number":179},
  {"content":"\r\n\r\n\r\nگزيدگى عنكبوت‌ها\r\n\r\nعلاج :\r\nباوجود كثرت اصناف عنكبوت‌ها ، در بعضى از آنها اعراض سهمگينى مثل سردى دست و پا و انتشار قضيب و پرى شكم و انتفاخ از رياح بروز مىنمايد و علاج اينها ، آشاميدن [ شيرهء انگور 
  ] با سداب خشك و سعد و سياه‌دانه و ترياق اكبر ، علاج اينهاست .\r\nامّا صنف سياه كه پاهايش كوتاه و غالبا به زمين چسبيده است ، از گزيدگى او يك سياهى و خارشى به واسطهء حرارت زهرش - بر خلاف ساير عنكبوت‌ها - و تبى سوزنده كه خيلى شبيه به مطبقه است عارض مىشود . و علاجش فصد مكرّر و اسهال به مطبوخ و نقوع اشياى بارده و الزام شرب ماء الشعير و شورباهاى اسفناج و كدو و گشنيزدار و برداشتن پوست و گوشت سياه شدهء موضع گزيدگى به استعانت تيغ است .\r\nامّا شبث ، نوعى عنكبوت بزرگ و يا دراز است كه از گزش او درد شكم و قىء و بند شدن بول عارض مىشود و علاج او ماند علاج رتيلا است .\r\n\r\nامّا گزيدگى فهد\r\nكه صياد مگس است و از گزيدگى او خارش زيادى عارض مىشود ،\r\n\r\nعلاجش\r\nتعريق و طلاى حضض حل كرده در روغن گل سرخ مطبوخ با ريشهء كرفس است .\r\n\r\nگزيدگى زنبورها\r\nزنبور ، هم بزرگ دارد و هم كوچك ؛ هم قرمز دارد ، هم زرد و هم خطرناك دارد ، هم بىخطر كه تجربه نشان داده كه بزرگ سر سياهى كه صاحب نيش متعدد است و نيز صنف ديگر از بزرگ‌ها به واسطه شباهت رنگش به باز ، به بازى معروف است ، خطرناك هستند و بازى خيلى دردآور است .\r\n\r\nعلاج :\r\nدر زنبورهاى خطرناك و بزرگ ، بايد موضع نيش را با سوزن يا سر\r\n\r\n","description":"","footnote":"","page_name":" 180 ","page_number":180},
  {"content":"\r\n\r\nيك نيشتر وسيع نمايند و سم را با محجمه بمكند و بعد از آنها گل حر را با سركه خمير كرده بر موضع نيش او بمالند و « جل وزغه » را با سركه و خبازىتر و علف خرفه و آب گشنيز تر و تاجريزى ضماد نمايند و پارچهء كرباسى را با آب يخ‌تر كرده و مكرر بر روى اضمده بگذارند و شيافى از يخ را حمول نمايند و از ربوب قابضه ، مثل ربّ ريباس و ربّ انار و شربت زرشك با لعاب اسفرزه و سكنجبين و مغز خيار و كاهو و امثال آن از مبردات بياشامند .\r\n\r\nتبصره :\r\nاين زنبورهاى بزرگ و خطرناك اگر بر روى موشى بنشيند و بعد كسى را بگزند ، در همان روز او را هلاك مىكنند .\r\nامّا زنبورهاى كوچك كه زنبور عسل هم از اينهاست و نيش آنها در محل گزيدگى جا مىماند ، و نيز نمل الطيار - مورچهء پرنده - هم همگى مثل زنبورهاى بزرگ ، و بلكه به خاطر قلت سميت آنها ، به شكلى خفيف‌تر ، درمان مىشوند .\r\n\r\nگزيدگى سوسمار\r\nاين هم دندانش در محل گزيدگى مىماند و درد مىكند تا برآيد .\r\n\r\nعلاج :\r\nبايد ضمادى از خاكستر خمير كرده با روغن بر آنجا گذارند تا دندانهاى او برآيد ؛ يا با ابريشم يا منقاش و اگر نشد با شكافتن او را درآورند و سپس محجمه را در آنجا چسبانيده و به كمك نطول آب داغ و سبوس گندم آنجا را بمكند . خوردن ترياق مخصوص رتيلا و نيز كاسنى صحرائى هم نافع هستند .\r\n\r\nگزيدگى سام ابرص\r\nنوعى وزغهء كوچك است كه نقطه‌هاى سياهى در اطراف پوستش هست .\r\nدندان اين گزنده كج است و لذا در موضع گزيدگى جا مىماند و در نتيجه تب مطبقه مىآورد و غالبا اضطرابى چون مار گزيده - از شدت درد - دارد و موضع دندانش سبزرنگ مىشود و چركى خونابه‌دار از آن سيلان مىكند .\r\n\r\n","description":"","footnote":"","page_name":" 181 ","page_number":181},
  {"content":"\r\n\r\n\r\nعلاج :\r\nدندان‌هاى او را برآرند و موضع را مكيده و پشمى را بر تيغهء كاردى پيچيده و به جهات شش‌گانهء حركت دهند و يا پشم ريزه‌ريزه كرده در لعاب اسفرزه ممزوج با صمغ برهم زده ضماد نمايند و يك روز بگذارند و بردارند . و نشانهء برآمدن دندان‌ها ، زوال سبزى رنگ و تب است . بعد از برآمدن دندان‌ها ، او را به علاج مار گزيده درمان كنند .\r\n\r\nگزيدگى سگ ديوانه\r\nآنچه از دندان يا ناخن درندگانى چون شير ، گرگ ، سگ و . . . ايجاد مىشود ، در صورت ديوانگى اين حيوانات ، عوارض شديد دارند ؛ و لذا بايد بررسى كرد كه آيا ديوانه بوده‌اند يا خير ؛ خصوصا در سگ كه اگر ديوانه بودنش نامعلوم است ، جهت اين مقصود ، قطعه نانى را به خون جاى دندانش آلوده كننند و نزد سگ ديگر اندازند ، اگر نخورد معلوم مىشود كه سگ گزنده ديوانه بوده است و گرنه خير . يا قدرى از گردو يا شاه بلوط بكوبند و يك شب بر زخم ضماد نمايند و صبح بردارند و پيش مرغى ريزه‌ريزه كنند ، اگر نخورد ، يا اگر خورد و مرد ، معلوم مىشود كه ديوانه بوده است .\r\n\r\nعلاج :\r\nبايد محل گزيدگى و جراحت و زخم دندان سگ را شكافت و محجمه را در آنجا چسبانيده و به قوت بادكش كنند تا هرچه خون بايد و تواند برآيد . آن وقت سير كوفته با روغن ، سركه و جاوشير را سائيده و با سركهء مخلوط با زفت حل كرده و يا چغندر و تره تيزك و پياز پخته ضماد كنند .\r\nاگر ابتداى گزيدن سگ باشد ، تا سه روز و بعد از سه روز بايد سه مثقال از هريك از نمك ، زنگار و بذر فراسيون را با دو مثقال نوشادر و چهار مثقال از هريك از قلقديس و عنصل بريان‌شده و مس سوخته كه همه را كوفته و با سركهء تند بسايند و بر موضع گزيده شده بنهند كه مانع التيام زخم شوند . و قبل از اينكه از آب بترسد « 1 » ، مشغول تنقيهء سوداى محترقه به كمك ادويهء\r\n\r\n\r\n","description":"","footnote":"\r\n( 1 ) . كسى را كه سگ ديوانه او را بگزد ، در آب و آئينه و امثال آن ، صورت حيوانى در -\r\n","page_name":" 182 ","page_number":182},
  {"content":"\r\n\r\nمستعمله در افراد ماليخوليائى ، بلكه جذامى شوند .\r\nداروئى كه مخصوص به اين بيمارى است ، « دواء الذراريح » « 1 » و « دواء السرطان » است و مكرر ديده شده كه در اثر دواء الذراريح ، تكه‌هاى گوشتى شبيه به سگ‌هاى بسيار كوچكى از مجراى بولى بيمار دفع مىشود و بعدا شفا مىيابد . « 2 »\r\nوقتى دواء الذاريح را صرف كردند ، اگر بعد از آن پيچ يا سوزشى در مثانه به هم رسيد ، عدس مقشّر را پخته و آبش را با روغن بادام يا با كره يا روغن كره بياشامند و در آبزن نيم گرم در حمام بنشينند و در همان بول كنند .\r\nبه جاى آن دوا مىتوان ذراريح را از سر و بال پاك كرده و سه روز و سه شب در دوغ - با تجديد آن دوغ در شبى يك دفعه - خيسانيده و سپس در سايه خشك كرده و با وزن آن عدس مقشر بسيار نرم سائيده و حبّ سازند و هشت نخود يا كمتر - برحسب قوت و تحمل بيمار - با آب نيم گرم بياشامند و با زياد كردن بالاپوش يا راه رفتن ، اصرار بر تعريق نمايند و اگر در اين حال به بيمار اضطراب يا كربى رو آورد ، آب عدس را با كره يا روغن يا زيت بياشامند .\r\nهمچنين اگر اين بيماران ، طين بحيره - كه از اسكندريه مىآورند - و « حبّ العرعر » و جنطيانا و پنير مايه ، از هريك هشت مثقال ، كوفته و بيخته و با عسل مصفّى و مقوّم عجين كرده و روزانه به قدر باقلائى بياشامند ، نافع است .\r\nمخفى نماند كه اين بيماران از آب مىترسند و اى بسا از فرط تشنگى و ننوشيدن آب تلف شوند ؛ لذا بايد با حيله‌ها و تدابيرى به او آب يا امثال آب ،\r\n\r\n\r\n","description":"","footnote":"\r\n- نظرش مىآيد لذا آب نمىخورد و بر ترس او هم افزوده مىشود . م .\r\n( 1 ) . ذراريح بزرگ جثه‌اى را از سر و بال و پاها پاك كرده و سه مثقال آن را با سه مثقال عدس مقشر و نيم مثقال از هريك از زعفران و سنبل الطيب و ميخك و فلفل و دارچينى ، همگى را نرم كوفته و با آب خمير كرده و قرصهائى به قدر هشت نخود وزن هريك بسازند و هر روز يك قرص با آب نيم گرم بخورانند .\r\n( 2 ) . جمعى در زنجان هستند كه اسم خوا را « اوجاق » گذاشته‌اند و سگ ديوانه گزيده را با تكه نانى كه دعائى بر آن خوانده درمان مىكنند و اين را كرامتى براى خود مىدانند ؛ و حال آنكه اين شفا از اثر ذراريحى است كه در آن نان نهاده‌اند .\r\n","page_name":" 183 ","page_number":183},
  {"content":"\r\n\r\nمانند عرق شاهتره خورانيد . و اگر آبزن به كار ببرند كه در او خون بول كند ، از ترس آب مىآسايد .\r\n\r\nفايده :\r\nمقبره‌اى در روستاى « مرغاب » از توابع « فارس » وجود دارد كه مشهور به « مشهد ام النبى » است و مىگويند مدفن مادر حضرت سليمان ( عليه السلام ) است و تخته سنگى دو ذرعى به به آن مقبره تكيه داده - يك سر آن به مقبره و سر ديگر به زمين متصل است - كه يك انسان مىتواند از زير آن تخته سنگ عبور كند و اگر كسى را سگ ديوانه بگزد و قبل از ترسيدن از آب به آنجا آورده شود و تمام لباس خود را كنده و برهنه و به نيّت خلاصى از زير آن سنگ عبور كند - بدون نگاه به عقب سر - و وقتى بيرون آمد ، لباس ديگر بپوشد ، از اذيت سمّ سگ ديوانه مىآسايد . و العلم عند اللّه .\r\n\r\nگزيدگى قملة النسر :\r\nاين حشره ، از كنهء بسيار كوچكى كوچكتر است و « روفس » طبيب گفته است كه از نسر - كركس - در اوقاتى نامعلوم ساقط مىشود و از گزيدنش خون از منافذ ، حتى گوشه‌هاى چشم و بيخ دندان‌ها بيرون مىآيد .\r\n\r\nعلاج :\r\nگفته‌اند كه اين گزيدگى را بايد مثل گزيدگى عقرب جرّاره درمان كرد كه پادزهر معدنى و آب كاهو و صندل سرخ و خرفه و جل وزغه را بر موضع گزيدگى بنهند و از هر شير تازه دوشيده ، خصوصا از بز با گل قبرسى و شامى و گل مختوم و آب خيار و لعاب اسفرزه - خصوصا در عطش مفرط - بنوشند .\r\nبعضى گفته‌اند كه اين حشره در پوست بدن فرو مىرود و در گوشت‌هاى بدن ، خانه و بچهء بسيار كوچكى مىكند ؛ در اين صورت بايد موضع گزيدگى او را بشكافند و آن را با آلتى مانند منقاش بيرون آورند ؛ امّا اگر شكافتند و او را نيافتند ولى اعراض او مانند حرقت و اذيت همچنان باقى باشد ، آن شكاف را از روغن زيتون داغ پر كنند و بر آن پنبه بنهند . و يا به را كوفته و با گل پاى درخت\r\n\r\n","description":"","footnote":"","page_name":" 184 ","page_number":184},
  {"content":"\r\n\r\nبه خمير كرده و در آن موضع بگذارند . اگر حلتيت را هم در [ شيرهء انگور 
  ] بنوشانند ، نافع است .\r\n\r\nگزيدگى وزغهء بحريّه ؛\r\nيعنى قورباغهء دريائى كه در گزيدنش اعراض هولناكى پديدار مىشود و گفته‌اند كه بسا به هلاكت مىانجامد .\r\n\r\nعلاج :\r\nهمان تدابير سموم بارده است .\r\n\r\nگزيدگى سالامندرا :\r\nجنبده‌اى است سمّى كه شبيه به سوسمار و چهار پاى كوتاه و دمى كوتاه دارد . و برخى گمان كرده‌اند كه سوخته نمىشود و اگر در تون حمام افتد ، آتش آن را خاموش مىكند ؛ امّا به نظرم دروغى بزرگ باشد .\r\nگزيدن اين جانور را سبب درد شديد و التهاب بدن و لرزهء اندام و بىحسى اعضا و سنگينى و سياهى زبان و ورم مستدير دانسته‌اند .\r\n\r\nگزيدگى هزارپا :\r\nاين حشره را « اربعه و اربعين » و « دخّال الاذن » « 1 » هم ناميده‌اند و از هر طرفى بيست و چهار پا دارد و هم به سمت جلو راه مىرود ، هم عقب . اندازه‌اش تا يك شبر ديده شده و در دنباله‌اش دو زائده است كه نيش‌هاى وى است و به سمت سرش برگشته است .\r\nگفته‌اند كه اين حشره ، اول مىگزد و بعد برگشته و نيش‌هايش را كه در عقب اوست را در موضع گزيده فرو مىكند و در آنجا مىگذارد و مثل مرده مىافتد و بر فرد گزيده شده درد بسيار و احوال ماليخوليائى و تنگى سينه پديد و مايل به خوردن شيرينى مىشود .\r\n\r\nعلاج :\r\nآن حيوان را بكوبند و بر موضع گزيده شده ببندند . و سپس ترياقى كه براى آن گفته‌اند ؛ يعنى به قدر مساوى از جنطيانا و زراوند طويل و پوست بيخ كبر و آرد كرسنه را با ماء العسل و شكوفهء گياه اسراش - كه ريشه‌اش سريش است - مخلوط كرده و به او بخورانند . همچنين استعمال نمك و سركه بر موضع گزيدگى هزارپا ، نافع و يا كفايت است .\r\n\r\n\r\n","description":"","footnote":"\r\n( 1 ) . چون در گوش زياد مىرود ، به اين نام ، يعنى « بسيار فرورونده در گوش » نام گرفته است . م .\r\n","page_name":" 185 ","page_number":185},
  {"content":"\r\n . \r\n","description":"","footnote":"","page_name":" 186 ","page_number":186},
  {"content":"\r\n\r\n\r\nشرح و نگارش روان رساله حافظ الصحة\r\n\r\n","description":"","footnote":"","page_name":" 187 ","page_number":187},
  {"content":"\r\n . \r\n","description":"","footnote":"","page_name":" 188 ","page_number":188},
  {"content":"\r\n\r\n\r\nمقدمه : ضرورت علم به دانش « حفظ الصحة »\r\nصحت بدن انسان ، كمال آن است و با بقاى آن است كه امور متعلقهء به انسان انجام مىپذيرد ؛ همچنان‌كه با زوال صحت و استيلاى مرض ، امور متعلقهء ايشان ، مختلّ و مهمل مىگردد . بنابراين ، حفظ صحت و برگرداندن صحت زايله ، به حكم بديهى عقل و دستور مطاع شرع ، واجب است و براى همين هم - چنان كه در مدخل تذكر داده‌ايم - يكى از دو بخش كلى دانش طب را « حفظ صحت » تشكيل مىدهد .\r\nبراساس حكمت نافذهء پروردگار عالم ، تمام مخلوقات صاحب نفس ، طبيعتشان حافظ صحت ايشان است و به حكم غرايز و نهاده‌هاى فطرى ، به تحصيل منافع و دفع مضارّ طبيعت خودشان همت مىگمارند ؛ بنابراين ، آنچه از دانش « حفظ الصحة » متوقع است ، در مرحلهء اول ، همان تقويت طبيعت به عنوان حافظ سرشتى صحت و در مرحلهء دوم ، اعانت طبيعت در دفع مضرتها است .\r\nاكنون كه افق‌هاى آگاهى از محتوا و مقصد اين دانش تا حدودى فراروى ما گشوده شده ، با استعانت از خداى متعال ، سخن را در دو بخش مذكور ، آغاز مىكنيم : بخش اول ، تقويت طبيعت ؛ بخش دوم ، اعانت طبيعت در دفع موذىها .\r\n\r\n","description":"","footnote":"","page_name":" 189 ","page_number":189},
  {"content":"\r\n\r\n\r\nبخش اول : تقويت طبيعت\r\nتقويت طبيعت ، عبارتست از همان تقويت قوت‌هاى بدن كه مصدر افعال طبيعت مىباشند و افعال طبيعت به قوت آنها صورت حصول مىپذيرد . جهت تحصيل اين مقصود ، اولا ، مراعات ستهء ضروريّه و ثانيا ، استعمال ادويهء لازمه جهت حفظ صحت و ثالثا ، اشتغال به امورى [ غير داروئى 
  ] كه تقويت‌كنندهء قواى بدنى و سازندهء اعضا باشد ، بايد مدّ نظر باشد . بر همين اساس ، اين بخش ، خود در سه باب مىباشد : باب اول ، مراعات ستهء ضروريه ؛ باب دوّم ، استعمال ادويهء لازمه جهت حفظ صحت ؛ باب سوم ، اشتغال به ساير امور مقويهء قوا و سازندهء اعضا .\r\n\r\nباب اول : مراعات ستّهء ضروريّه\r\nستهء ضروريه ، شش امرى است كه مراعات و تدبير آنها موجب حفظ صحت و اخلال و اختلال آنها مورث امراض است . اين شش امر عبارتند از :\r\nاول ، هوا ؛ دوم ، اكل و شرب ؛ سوّم ، احتباس و استفراغ ؛ چهارم ، يقظه و نوم ؛ پنجم ، حركات و سكونات بدنيه ؛ ششم ، حركات و سكونات نفسانيه .\r\n\r\nفصل اول : تدبير هوا\r\nهواى مطلوب ، بايد در حرارت و رطوبت و يبوست و برودت ، معتدل باشد ؛ از گرد و غبار و دود ، خالى باشد و دور از بوهاى بد ، چون بوى مزابل و مستعفنات - خصوصا بوى مردار كه بدتر از همهء بوهاست - و دباغ‌خانه و سلّاخ‌خانه و بوى سوختن اشياى با عفونت ، مثل پشم و استخوان و فضلات\r\n\r\n","description":"","footnote":"","page_name":" 190 ","page_number":190},
  {"content":"\r\n\r\nچهارپايان و بوى كلم‌زار و گندنازار و خرزهره‌زار و درختان بدبو و بوى استخر و منجلاب‌ها و غير آنها باشد .\r\n\r\nفصل دوّم : تدبير اكل و شرب\r\n\r\nاصول يك تغذيهء سالم\r\nرا مىتوان در چند امر خلاصه كرد :\r\nاول ، در شب و روز به همان شام و ناهار اكتفا شود .\r\nدوم ، تا ضرورت پيش نيايد ، از غذاى صرف « 1 » به غذاى دوائى « 2 » عدول ننمايد .\r\nسوم ، اگر ضرورت درمان با غذاهاى دوائى پيش آمد ، آنها را ناهار يا شام خود قرار ندهد ؛ بلكه صبحانه ميل نمايد ؛ مثلا ميوه‌هاى ترش‌مزه مانند انار ، آلوچه نارنگى ، پرتقال و امثال آنها را ناشتا كه معده خالى است جهت تسكين حرارت معده و كبد صرف نمايد . و درصورتىكه معدهء قويه‌اى دارد ، تناول اينها در بين دو غذا ، مىتواند معين هضم و بروز اشتها باشد .\r\nچهارم ، ميوه‌هاى شيرين ، مانند انگور خربزه - بلكه خيار و امثال آنكه تفاهت دارد - را مىتوان در غير از ناهار و شام يا بين دو غذا تناول نمود .\r\nپنجم ، ميوه‌هائى ماند انجير ، توت و هندوانه ، اگر ناشنا خورده شوند « 3 » بهتر است و مىتوان هندوانه و انگور و خربزه را با نان و پنير هم خورد ؛ بلكه در برخى افراد ، موجب گوارش بهتر نان و پنير هم هستند .\r\nششم ، هلو ، شليل و ليموى شيرين را بايد در خالى بودن معده تناول نمود .\r\nهفتم ، در شهرهايى كه عادت به رطب و خرما دارند ، اگر به‌عنوان غذا هم آن را بخورند عيبى ندارد ؛ منتهى بهتر است با ماست ، سرشير و پنير بىنمك خورده شود .\r\n\r\n\r\n","description":"","footnote":"\r\n( 1 ) . مانند نان ، پنير ، آبگوشت ، كباب ، پلو ، چلو ، خورشها كه گوشتش را زياد و سر پوشيده سرخ نكرده باشند و . . .\r\n( 2 ) . مانند ميوه‌ها ، آش‌هاى ترش ، كاهو و . . .\r\n( 3 ) . البته اگر كسى گرسنه زياد كشيده باشد ، صفرا در معده‌اش ريخته است و لذا هندوانه و خربزه كه سريع الاستحاله به خلط غالب هستند را اگر در اين حالت بخورند ، صفراى بدن را بالا مىبرد . محرّر .\r\n","page_name":" 191 ","page_number":191},
  {"content":"\r\n\r\n\r\nامّا امورى كه در نوشيدنىها لازم است كه مراعات شوند\r\nعبارتند از :\r\nاوّل ، آب را تنها در تشنگى صادق « 1 » ، آن هم بعد از غذا - نه در بين غذا - آن هم از آب خالص بياشامند .\r\nدوّم ، شربت‌هاى ترشىدار را قبل و در خلال غذا بياشامند ؛ مگر اينكه معدهء ايشان ، گرم يا صفراوى باشد كه در اين صورت مىتوان در ختم غذا هم آشاميد .\r\nسوّم ، شربت‌هاى شيرين ، مانند دارچينى و عرق نعناع‌دار را در آخر غذا تناول نمايند ؛ خصوصا آگر معده ، قوت تحليل و طبخش ضعيف باشد .\r\nچهارم ، اگر گرمى و صفراوى بر معده غالب باشد ، نوشيدن دوغ ، در خلال غذا خوردن تا آخر و در ختم غذا ، و نيز كمى بعد از غذا ، گوارندهء خوبى است .\r\n\r\nفصل سوّم : تدبير احتباس و استفراغ\r\n\r\nطبع ، از جهت مدفوع\r\nبايد در حال ميانهء نرمى و خشكى باشد ؛ بنابراين ، در شبانه روز ، بايد بدن ، يك يا دو دفعه فضولات را بيرون بريزد و اگر كمتر از يك دفعه شد ، لازم است به آش‌هاى ملين يا آبگوشت ملين كه مثل آلو بخارا و تمر هندى و قيسى و ترشاله - پرهء زردآلوى خشك - داشته باشد ، يا به ميوه‌هاى ملين ، طبع را نرم كند . امّا اگر زياده از دو سه دفعه عمل كند و با نرمى باشد ، بايد با غذاهاى بىرطوبت مثل نان و پنير ، چلو و پلو ماش ، رفع شود .\r\n\r\nاز جهت ادرار بول ،\r\nبايد مراعات عادت را كرد : اگر كمتر از عادت شود ، درصورتىكه بدنش عرق زياد كرد ، يا آب و امثال آن از مدرّات را نخورده ، يا حركت زيادى كرده ، يا شكمش نرمى به هم رسانيده ، يا قىء زياد يا فصد يا خون‌دماغى وافرى صورت گرفته است ، بداند كه سبب كمى بول ، اين امور است و تغيير دادن اين امور ، بول را عادى مىكند . و همچنين درصورتىكه ادرار ، از عادت افزوده است ، اگر سببش اكثار مدرّات است ، ترك آنها بول را\r\n\r\n\r\n","description":"","footnote":"\r\n( 1 ) . تشنگى صادق ، تشنگى است كه از نياز بافت‌هاى بدن به آب و يا نياز غذا جهت ورود به كبد يا اعضاى بدن به اختلاط با آب باشد و اما اگر از غلبهء بلغم مالح يا بلغم بورقى بر معده باشد ، كاذب است . و علامت تشنگى كاذب ، آن است كه پس از خوردن غذا باشد و هرچه بيشتر آب خورده شود ، تشنگى رفع نشود . م .\r\n","page_name":" 192 ","page_number":192},
  {"content":"\r\n\r\nعادى مىكند . امّا اگر بدون مقتضيات و موانع ، شاهد كم و زياد بول هستيم ، بايد جستجوى لازم را به عمل آورد تا به سبب آن دست بيابيم و در ازالهء آن بكوشيم .\r\n\r\nفصل چهارم : تدبير نوم و يقظه\r\nيعنى خواب و بيدارى . هركس بايد در شبانه روز ، به‌قدر عادتش بخوابد .\r\nمنتهاى خواب لازم ، هشت ساعت و حدّاقلش شش ساعت است ؛ بنابراين اگر كمتر از شش ساعت بخوابد ، موجب كسالت و سوء هضم مىشود و بدل ميزان تحليل‌رفتهء ارواح ، آن‌طور كه بايد و شايد حاصل نمىشود و قوا از خستگى زمان بيدارى فارغ نمىشوند . البته ممكن است تدريجا انسان خود را به كمتر از پنج ساعت خواب عادت دهد ، ولى بالاخره ، خصوصا در سنين كهولت ، موجب ضعف قواى بدن مىشود .\r\nاگر كسى از روى اختيار نيست كه كم مىخوابد ، بلكه بىخوابى غير ارادى دارد ، بايد در رفع موانع داخليه ، مانند خشكى دماغ ، امتلاى آزاردهنده ، غلبهء ناريت روح ، امتزاج أبخرهء حارهء لذاعه با روح و غير اينها كه از علل بىخوابى هستند بكوشد ؛ يعنى به ترطيب دماغ ، دفع امتلاء ، ازالهء ناريت ، تحليل و تفرق ابخره و غير اينها از تدابير خواب‌آور بپردازد .\r\nاز اين بيان ، توضيح علل و اسباب پرخوابى و راههاى علاج آن هم روشن مىشود ؛ چه اينكه عكس بىخوابى است .\r\n\r\nفصل پنجم : تدبير حركت و سكون بدنى\r\n\r\nاز جهت حركات بدنيه ،\r\nلازم است كه هر حركتى كه مىكند به قدر قوتش باشد ؛ چه اينكه حركت زياده از توانائى ، مورث ضعف قوت ، خشكى و تحليل رطوبات لازمهء بدن مىشود . همچنين بايد مواظب باشد كه با پرى شكم و سيرى زياد ، و نيز در گرسنگى زياد كه هيچ رطوبت غذائى در شكم نباشد ، حركات تند و سخت نكند .\r\n\r\nاز جهت سكون بدنى ،\r\nلازم است كه استراحت به قدرى باشد كه بدن آسوده شود و از كسالت حركت برآيد ، نه به قدرى باشد كه رطوبت غالب شود و موجب سستى بدن و اعصاب شود و سوءهاضمه آورد .\r\n\r\n","description":"","footnote":"","page_name":" 193 ","page_number":193},
  {"content":"\r\n\r\n\r\nفصل ششم : تدبير حركت و سكون نفسانى\r\n\r\nاز جهت حركات نفسانيه ،\r\nمىبايد نفس را معطل ندارد و همواره در فكر انتظام امر معاش و معاد دارد ؛ گاهى به امور فرح‌انگيز اقدام كند و گاهى به حزن‌هاى ممدوحه مانند تذكر مصائب خامس آل عبا و آباء و ابناء آن بزرگوار « عليه و على آبائه و ابنائه و المستشهدين معه آلاف التحية و الثناء » محزون و گريان شود ، يا از خوف يا شوق خداوند عزيز و رحمان بگريد كه گذشته از ثواب‌هاى عظيم موعود ، دافع رطوبات دماغى است و ذهن و مشاعر را تيز مىكند . غضبناكى به اعتدال هم گاهى موجب پاكى دل از فضول رطوبى و رافع ترس و بخل است .\r\n\r\nسكون نفسانى\r\nهم بعد از بروز خستگى در دماغ ، جهت استراحت ارواح و قوا لازم است و گرنه بسا شده است كه از كثرت فكر ، وسواس و ماليخوليا عارض شده است .\r\n\r\nباب دوم : استعمال ادويهء لازمه جهت حفظ صحت\r\nبرخى از ادويه هستند كه معين بر طبيعت هستند و استعمال اينها بر حسب قواعد و قوانين مذكوره در كتب ، ياريگر طالب حفظ صحت مىباشند ؛ مثلا رطوبات مرخيه ، موجب استرخا مىباشند و لهذا از ادويهء محللهء رطوبات مرخيه جهت صيانت تن از عوارض استرخائى استفاده مىكنيم و يا از ادويه‌اى كه معين هضم هستند و يا نفوذدهندهء غذا به سوى كبد هستند يا مقوى جوهر اعضاء هستند يا ملطف خون هستند كه به سرعت به روح حيوانى استحاله گردد و هكذا ساير ادويهء مفيده جهت حفظ صحت مىتوان بهره برد ؛ خصوصا بعد از سن وقوف در سن كهولت و شيخوخت .\r\nاين داروها ، مانند دارچينى ، زنيان ، پونه ، مغز هل ، قهوهء خشك و پخته ، چاى ، آملهء پرورده ، زنجبيل مربىّ و غير مربى ، طباشير ، مرواريد ، مشك ، عنبر ، جدوار ، ترياك و . . . مىباشند كه از طرق متعدد چون سفوف ، جوارش معجون ، طبيخ ، مشروب و لعوق و در غذاهاى صرفه يا همراه اغذيهء دوائيه صرف مىشوند .\r\n\r\n","description":"","footnote":"","page_name":" 194 ","page_number":194},
  {"content":"\r\n\r\nمخفى نماند كه اگر عرق اين ادويه را مانند تقطير گلاب بگيرند و در افشره‌ها داخل كرده و يا روح آن ادويه را بعد از تدبير بگيرند و يا روغن آنها را كه جوهر اخير آنهاست بگيرند ، سريع‌تر و قوىتر در تأثير خواهد بود .\r\n\r\nباب سوّم : اشتغال به ساير امور مقويهء قوا و سازندهء اعضا\r\nاين امور ، عبارتند از : رياضت ( ورزش ) ، دلك ( مالش ) ، روغن‌مالى ، استحمام و تفريح كه هريك از جهتى تقويت قوتهاى بدنى و اعانت بر طبيعت مىنمايد :\r\n\r\nرياضت ( ورزش ) :\r\nورزش‌هاى معتدله ، به واسطهء تحليل فضول و احداث حرارت معينه بر حرارت غريزيه ، طبيعت را اعانت مىكنند تا افعالش را به خوبى صورت دهد .\r\n\r\nدلك ( مالش ) :\r\nمالش ، با اعانت بر فعل حرارت غريزيه ، تحليل برندهء رطوبات زير پوست و عصبهاى قريبه از پوست است و اين تحليل ، باعث مىشود كه فضول بعيد از موضع ماليده شده متوجه آنجا شوند و اين امر ، باعث تحليل تدريجى تمام فضول مستعدهء بدن مىشود .\r\n\r\nتدهين ( روغن‌مالى ) :\r\nروغن‌مالى ، اگر با روغن‌هاى حارهء محلّله باشد ، يا تحليل فضول مىكند و يا تبديل مزاج مىكند كه در صورت دوم ، ترطيب و رفع خشكى اعضا و خستگىها را مىكند . امّا اگر روغن‌مالى با روغن‌هاى باردهء مرطّبه يا مبدّلهء مزاج باشد ، در اين صورت ديگر تحليلى رخ نمىدهد بلكه عضو را از سوء مزاج مىرهاند كه به نحو سزاوار ، فعل طبيعت را بپذيرد و افعال خود عضو هم بدون ضعف يا تشويشى صادر شود .\r\n\r\nاستحمام :\r\nحمام رفتن به اعتدال ، به واسطهء تحليل فضولات قابل تحليل و نيز تنظيف چرك‌هاى ظاهر بدن و ترطيب اعضا و رفع خشونت ظاهر و توسيع منافذ ، معين بر تقويت قوت‌هاى بدنى و تغذيهء بهتر اندامهاست .\r\n\r\nتفريح :\r\nسرور و نشاط ، باعث انبساط روح حيوانى است و چون روح حيوانى حامل قوتهاى بدنى است ، در نتيجه به واسطهء انبساط محل ، قواى بدنى هم قوت گرفته و افعال لازمهء متعلقه را به بهترين وجه انجام مىدهد .\r\n\r\n","description":"","footnote":"","page_name":" 195 ","page_number":195},
  {"content":"\r\n\r\n\r\nبخش دوّم : اعانت طبيعت در دفع موذىها\r\nموذىهاى داخلى بدن ، عبارتند از همان اخلاط فاسده و رطوبات عفنه و اثفال غذائيه و اغذيهء فاسده در فم و قعر معده .\r\n\r\nاگر فضولات ، در فم معده باشد\r\nو طبيعت هم نتواند بدون اعانت اين فضولات را اخراج كند ، بايد به قسمى كه درعين‌حال كه مقصود را عملى مىكند و اخف مراتب هم هست ، طبيعت را يارى دهيم ؛ مثلا اگر غذاى فاسد يا رطوبت ترشى يا صفرائى يا بلغمى در فم معده باشد كه به اعانت انگشت يا پر به حلق قىء آورد و امتلا زايل گردد ، نبايد منافى طبعى خورده شود كه قىء آورد ؛ حتى آشاميدن آب گرم و سكنجبين و ماء العسل و روغن بادام كه ساده‌ترين مشروبات هم هستند هيچ ضرورتى ندارد ؛ بلكه معمول داشتن آنها عبث و فعل مرجوح است . امّا اگر نياز به مقيئات باشد ، باز هم بايد دقت كرد كه از سبك‌ترين آنها شروع شود ؛ لهذا بايد از شرب آب گرم و روغن بادام و سپس سكنجبين يا عسل كه ملايم طبع است به علاوهء آب گرم و سپس شيرهء تخم ترب و آب ترب و آب طبيخ ريشهء خربزه با سكنجبين يا عسل ، با حفظ مراتب شروع كند و تا اين مراتب را طى نكرده از استعمال خربق و افتيمون كه خيلى منافى با طبائع هستند و اشمئزازآور مىباشند و بعلاوه سمّيت هم دارند ، احتراز نمايد و گرنه ترجيح مرجوح و خود را به مهلكه انداختن است كه عقلا و شرعا ممنوع هستند .\r\n\r\nامّا اگر فضولات ، در قعر معده و امعاء باشد ،\r\nاينجا هم گرچه درمان ويژه دارد امّا آن حفظ مراتب خفت و آسانى از ضروريات است ؛ مثلا اگر به استعمال شيافى از شكر و نمك يا حقنه از آب گرم - مثل آب حمام - يا آب گرم و هشت درهم شكر سرخ و چهار درهم روغن كره و دو درهم خاكستر و دو درهم خاكشير و دو درهم نمك فراغت حاصل آيد ، آشاميدن ملينات و ازدياد ادويهء مسهله در حقنه جات و فتيل و شيافات ، همان ترجيح مرجوح است بر راجح . پايان\r\n\r\n","description":"","footnote":"","page_name":" 196 ","page_number":196},
  {"content":"\r\n\r\n\r\nرسالهء تسهيل العلاج\r\n\r\n","description":"","footnote":"","page_name":" 197 ","page_number":197},
  {"content":"\r\n . \r\n","description":"","footnote":"","page_name":" 198 ","page_number":198},
  {"content":"\r\n\r\n\r\n[ درآمد 
  ]\r\nهذا رسالة فى علاج الامراض الواردة على بدن الانسان .\r\nبدان‌كه جميع امراض امتلائيه ، - يعنى امراضى كه سبب عروض و حدوثش ، پرى اجزاء بدن باشد - از شش چيز حاصل مىشود :\r\n\r\n[ اخلاط اربعه 
  ]\r\nچهار چيزش اخلاط اربعه است - كه خون و صفراء و بلغم و سوداء باشد - پنج آنها ، ابخره و رياحى است كه از آن چهار ، و يا از غير از آن چهار ، حاصل شود در بدن و صعود يا نفوذ نمايد در مجارى و يا محتبس شود در افضيه . و ششم از آن ، فضول و زيادتى است كه ابتداء در افضيه و اوعيه بدن از غذاها يا فضول غذاها و يا رطوبات زائدهء از آنها و از مشروبات معتاده و غير معتاده و ميوه‌ها و سوء ترتيب در اكل و شرب آنها ، فورا يا به تدريج ، حاصل مىشود . و از اجتماع و تراكم و عفونتهاى آنها ، ديدان يا حصاة تولد مىيابد و يا اوجاع باطنى يا اورام - باقسامها - يا انخلاعات و يا اجتماع مياه و رطوبات در اوعيه و مواضع خاليه و غيرها حاصل مىشود .\r\n\r\n[ امتلاءها و زوايد بدن شش بود 
  ]\r\nبالجملة آنچه فحص شده ، جميع امتلاءها و هر زوايدى كه در ظاهر و يا باطن بدن حاصل مىشود از اين شش چيز ، خارج نيست ؛ پس بر معالج لازم است كه دفع علتهاى امتلائيه را به ضد نمايد و آن امتلا و پرى را از بدن اخراج نمايد تا بدن از آن پرى خالى شود و عوارض آن امتلا و پرى زايل شود ؛ بنابراين لازم است كه بيان هر امتلائى را نمايد و اسباب حدوث آنها و علامات مخصوصهء هر امتلائى را ذكر نمايد و علاجات مشتركه و مخصوصه هريك به نحو اختصار برنگارد تا بر معالج ، ازالهء هريك آسان شود و اين مطالب در ذيل پنج فصل و خاتمه‌اى بيان مىشود .\r\n\r\nفصل اول : در تفصيل امتلاءات :\r\nبدان‌كه هر امتلائى كه اولا در معده و امعاء حاصل مىشود ؛ يا از زيادتى مقدار غذاست ؛ يا از تداخل اغذيه ؛ يا خوردن اشربه در خلال اغذيه و يا بر روى غذا ؛ يا جمع نمودن اطعمه با ميوه‌هاى مفسده اغذيه ؛ يا آشاميدن زياده بر قدر\r\n\r\n","description":"","footnote":"","page_name":" 199 ","page_number":199},
  {"content":"\r\n\r\nحاجت و ضرورت طبخ غذا ؛ يا نياشاميدن مشروبى كه موجب طبخ غذا و گواريدن آن باشد ؛ يا جمع ميانهء اغذيه مطلقه با اغذيه دوائيه ؛ و يا حركات عنيفهء بلافاصله و غير اينها از مفسدات اغذيه كه مانع است از قبول اغذيه ، صورت انهضام طبيعى را در معده و امعاء .\r\nدر اين صور ، خالى از اين نيست كه ؛ يا اتفاقا يكى از اينها عارض مىشود و يا نه ، مكرر ، اين سوء هضم و بدگوارى ، مىباشد . در صورت اولى ، اغلب و اكثر اين است كه همان قوّت طبيعت ، اصلاح مىنمايد و در صورت ثانيه ، اصلاح طبيعت ؛ بدون تدابير مخصوصه ، ممكن نيست ؛ بلكه فسادش بروز مىكند يا به درد شكم و توليد رياح و قراقر امعاء و فساد در فعل و يا تهوع و گاهى بروز قى يا به دفع طبيعت بىاختيار و يا به اختيار .\r\nو بسا مىشود كه به همين قى يا عمل زياده از معتاد ، رفع آن فساد مىشود در صورتى كه يك چندى بر اذيت آن ، صاحبش التفاتى ندارد ؛ ولى فضولى از آن ، در افضيه مىماند كه به اندك سوءتدبيرى ، بروز مىكند و بيشتر اين است كه آن مفاسد ، رفع نمىشود و محتاج به علاج و اخراج است كه اگر كوتاهى در علاج شود و اخراج آن فضول فاسده نشود ، باعث درد معدهء مزمن مىشود ؛ يا قولنج ثفلى و يا ريحى احداث مىكند ؛ يا همان فضول ، عفونتى پيدا مىكند كه حيات يعنى كرمهاى دراز و يا حبّ القرع كه كرم شبيه به تخم كدو باشد و يا كرمهاى كوچك شبيه به كرم سركه توليد مىشود ؛ يا آن فضول ، به اعضاى مجاور ؛ مثل قطن و مفاصل عجز و اطرافش مىريزد و درد كمر و وجع ظهر و يا وجع ورك - در صورتى كه به مفصل و ورك ريزد - ، يا نزول مىكند و عرق النسا و درد زانو - با ورم - ايجاد مىكند ؛ و بىورم يا اينكه به مفصل قدم و ابهام - كه انگشت بزرگ پاها است - مىريزد و نقرس ورمى يا بدون ورم عارض مىشود ؛ يا سوء تدبير ، منجر به داخس يا شقاقلوس مىشود ؛ يا اينكه عفونت فضول ، از راه شرائين كه رگهاى جهنده مىباشد ، سرايت به قلب مىكند و باعث تبها مىشود و اگر يك روز و دو روز ، آن تب زايل شد به اخراج ماده و تدابير جزئيه ، آن را « تب يومى امتلائى » ناميده‌اند .\r\n\r\n[ اسباب « حمى يوميه » 
  ]\r\nاگرچه اسباب « حمى يوميه » ، بسيار است و تا بيست و چهار و بيشتر ، در كتب مبسوطه ، مسطور است ؛ ولى بيشتر آن اسباب ، به نظر دقيق كه ملاحظه شود ؛ يا سبب سابقى و يا سبب واصلى ، امتلاء مىباشد ؛ حتى اينكه « حمى جوعيه » و « عطشيه » با اين كه از نرسيدن غذا و مشروب عارض مىشود ، باز از احتداد ابخره و فضول مستعدهء بر تبخير ، حادث مىشود - و گرنه با فقدان ابخره ، بايد حرارت ساذجه ، متشبث به عضو شود\r\n\r\n","description":"","footnote":"","page_name":" 200 ","page_number":200},
  {"content":"\r\n\r\nو تب دق بروز كند - و هرگاه آن فضول متعفنه كه موجب حمى يوميه شده است ، استعداد قبول عفونتش بيشتر باشد ، در همان معده و امعاء ، عفونتش امتداد بهم مىرساند و حالا : اگر صفراويتش غالب باشد - يعنى همان صفراى متولدهء در معده كه مرّه يا محىّ و غيره است - ، باعث « نوبهء غبّ » مىشود و اگر بلغم متولده در معده باشد ، به‌طور مواظبه ، « نوبه » مىآيد اگر مادهء عفنه ، مركب باشد ، به‌طور « شطر الغب » هرروزه مىآيد . و هرگاه آن فضول ، عفونتش در كبد و يا در طحال و يا در كيسه صفرا و يا در مفاصل و يا در دماغ و ساير اوعيه و افضيه بروز كند ، همين قسم حميات نائبه و دائره مىآيد .\r\nتفاوت هر مستوقدى - يعنى مكانى كه اين فضول ، در آنجا عفونت بهم رسانيده - از عوارض و علامات كه در فصلش ذكر خواهد شد ان شاء الله ، معلوم مىشود . يك تفاوت ديگر در اين فضول متعفنه مىباشد كه : در غير معده و امعاء ، مىشود كه از اخلاط اربعهء متولدهء در كبد و واقعهء در آن افضيه كه خارج عروق است ، مفردا و يا مركبا قبول عفونت نمايد و تبهاى نائبه تولد كند . لذا نوبه‌ها به اقسام متعدده عارض شود ؛ ولى اسباب عفونت آنها اغلب از امتلاء و عفونت حاصله در معده و امعاء است كه تنقيه تامه لازمه را نمىنمايند ؛ لذا سرايت به آن اخلاط مىنمايد و بسيار اتّفاق مىافتد كه عفونت ، ابتدا - بعد از حصول در معده و امعاء - به اخلاط محصوره در عروق مىسرايد و بلافاصله حميات لازمه از « غب لازم » و « محرقه » و « مطبقه » و غيرها بروز مىكند ؛ يا آنكه ابتداء به اخلاط محصورهء در عروق ، عفونت سرايت نمىكند ؛ بلكه بعد از عفونت اخلاط ؛ يا رطوبات خارجه از عروق ، از مستوقد هريك ؛ خصوصا كه مستوقدش كبد باشد ، به اخلاط محصورهء در عرق سرايت مىكند و موجب تبهاى لازمه مىشود و هرگاه عروق ، ممتليهء از فضول فاسده باشد ، ناخوشى ، صعب و عاصى از قبول علاج مىباشد و اسباب طول ناخوشى است و بسيار مىشود كه بدن ، استخلاص تمام بهم نمىرساند .\r\nاگر مواد يا ابخره كثيفه‌اش صعود به دماغ كند ، اسباب « سرسام به عرف عام ؛ بدون ورم اغشيه » فراهم مىآيد و اگر پرده‌هاى دماغ ؛ يا جوهر مخ متورم شود ، « سرسام به عرف خاص » است و علاج ، بسيار صعب مىباشد . در هر دو صورت ؛ اگر مواد ، نزول به ريه كند ، ناخوشىهاى ريه از ورم ، احتقان مده ، سل و سعالات مزمنه عارض مىشود و اگر به پرده‌هاى داخلى اضلاع و يا خارجى اضلاع ريزد و ورم كند ، اقسام ذات الجنب بهم خواهد رسيد و اگر ماده به چشم و گوش و يا حلقوم ريزد ، امراض آن اعضاء باقسامها بروز خواهد كرد و اگر مواد ، به بحران انتقالى به خارج توجه نمايد ، اقسام بثور و دماميل و\r\n\r\n","description":"","footnote":"","page_name":" 201 ","page_number":201},
  {"content":"\r\n\r\nخراجات بروز مىنمايد .\r\n\r\n[ امتلاء و فساد از معده و امعاء آغاز مىشود 
  ]\r\nخلاصهء سخن : اين است كه جميع امراض ماديهء امتلائيه ، ابتداى بروز امتلاء و فسادش از معده و امعاء مىباشد ؛ خواه اسباب خارجه ، محركه امتلاء آنها شده ؛ خواه اسباب داخله ، محركه باشد .\r\nاين مطلب بر هركسى معلوم و آشكار است به واسطهء اينكه هر عارضه و علتى كه در بدن بروز مىكند ، دافع يا مسكن سورتش ، نفض فضول از معده و امعاء است ؛ بلكه مبالغه در تنقيه آنها - هرچند به حقنهء تنها باشد اغلب ، رافعهء علل است ؛ مگر اينكه علل عارضه ، از از كميت خون باشد در اين صورت ، بعد از ازاله فضول از آنها محتاج به اخراج خون مىباشد و بسا اتفاق افتاده است كه مبالغهء در تنقيهء آنها ، مستغنيه از اخراج دم شده است .\r\n\r\nفصل دوم : در اسباب موجبهء بر فساد فضول در معده و امعاء و سرايت آن فساد به مجاور و قريب يا بعيد از معده و امعاء :\r\n[ به اين نحو كه در معده و امعاء يا 
  ] در غير معده و امعاء ، اولا فسادى رو داده شود و بعد به فضول آنها ، سرايت نمايد . و آن اسباب ، يا خارج از بدن است ؛ يا داخل در بدن :\r\n\r\nاما « اسباب خارجه » ؛\r\nمثل حركت عنيفه بعد از خوردن غذا ؛ يا در آفتاب گرم و يا حمام گرم درنگ نمودن ؛ يا مواقعه در پرى شكم ؛ يا صبر بر گرسنگى كه باعث ريختن فضول است به معده - خصوصا صفرا كه ارق اخلاط و نيز اسرع حركة مىباشد ؛ بلكه خون به فرمودهء شيخ الرئيس - ، يا سوداى غير طبيعى ؛ يا طول توقف در هواهاى با كدورت ؛ خاصه اينكه كدورت هوا ، از ابخرهء ردية الكيفية باشد ؛ مثل ابخره نىزارها و و سايه‌هاى اشجارى مثل انجير و گردو و مجاورت دبّاغ‌خانه و سلّاخ‌خانه و شوره‌زارها و استخرهاى عفنة المياه و مزبلها و امثال آنها كه باعث بر خفگى قلب و فساد رطوبات و ابخره در تنور بدن است - هرچند تأثير اين اسباب خارجه ، در ابدان و اشخاص ، مختلف است و برحسب عادات و عدم عادات و استعداد ، و عدم استعداد زود متأثر مىشود بعضى ، و دير قبول اثر مىنمايد بعضى ، و در بعضى هيچ تأثير نمىنمايد -\r\n\r\n« اما اسباب داخله » :\r\nعمده آنها ، سوء تدبير در اكل و شرب وجودت و ردائت جوهر غذا و آب مشروب است . و آنها هم برحسب عادات و قوّت و ضعف قواى متصرفه در\r\n\r\n","description":"","footnote":"","page_name":" 202 ","page_number":202},
  {"content":"\r\n\r\nغذا ، كمال اختلاف را دارد كه به هيچ قسم ، احكام كليه در آنها ، راهى ندارد ؛ ولى اغلب و اكثر را كه همواره اتفاق مىافتد اشاره مىنمايد :\r\n\r\n[ تداخل اغذيه 
  ]\r\nاز آن جمله « تداخل اغذيه » ، سبب فساد است ؛ خواه اغذيه جيده باشد و خواه رديه برحسب جوهر ؛ مثلا صبح را زبان به آبگوشت و يا حليم و روغن و يا چلو و پلو و يا از غير مطبوخات اغذيه ، مصروف شده باشد ، حالا بعد از سه چهار ساعت كه هنوز درست از فم معده منحدر نشده ، غذائى بر او وارد سازد ؛ خواه لطيف‌تر از غذاى سابق باشد يا كثيف‌تر يا مساوى ؛ در هر سه صورت ، سبب فاسد شدن هر دو مىباشد . تفاوتى كه دارد در غذاى لطيف سريع الهضم است كه اگر در وسط هضم غذاى اول وارد شود ، فسادش كمتر است ؛ زيرا كه سرعت هضم دوم ، با بطوء هضم اول ، مىشود كه مطابق شود و يك نحو انهضام پذيرد ؛ به شرطى كه شديد المنافات با غذاى اول نباشد كه برحسب جوهر ، مفسد غذاى اول باشد ؛ مثلا نان و آبگوشت غذاى اول باشد و غذاى دوم ، نان و سكنجبين باشد ، و يا در اين صورت برعكس باشد احتمال عدم فساد دارد . و اگر غذاى اول شيربرنج باشد ، مثلا ، و غذاى دوم نان و آب‌گوشت ترش ، يا شيرين با بادنجان ترشى باشد ، ممكن نيست كه بدون فساد ، انهضام پذيرد . بروز فساد عاجلش ، نفخ و قراقر و حموضت طعام يا تخمه يا غير اينهاست . و فساد آجلش ، توليد اخلاط رديهء مستعده از براى عفونت است .\r\n\r\n[ وارد ساختن ميوه‌ها و بقول بر اغذيه 
  ]\r\nهمچنين « وارد ساختن ميوه‌ها و بقول بر اغذيه » ، اسباب فساد است ؛ ولى تفاوت در آنها بسيار است ؛ حتى اينكه بعضى مصلح واقع مىشوند ؛ خاصه در معده‌هاى حاره ؛ مثل انارين و يا نارنگى و كاهو با سكنجبين و امثال آنها . و بعضى در هر معده ، مفسد است ؛ خاصه بر روى غذا ؛ مثل هلو و شليل و آلوچه و هندوانه و خيار و خربزه و امثال آنها . و تفاوت اگر داشته باشد ، به واسطه قوّت و ضعف حرارت معده است و تفاوت ديگر بر حسب قلت و كثرت مقدار آنها است در خوردن و آشاميدن مياه آنها .\r\n\r\n« فسادهاى تداخل اغذيه » :\r\nتخمه و دخانيه غذا در معده‌هاى قويه الحرارة و در ضعيفة الحرارة ، حموضت ترشى ، بدگوار بودن ، احداث نفخه و قراقر در امعاء ، عروض درد معده و در معده‌هاى ممتليه از فضول فاسده ، بروز هيضه يا تردد و اختلاف در فعل و زورها و پيچ‌هاى روده و دفع خون و بلغم و اگر در اين احوال ، حرارت غريبه در آنها تأثير كند و عفونتى در رطوبات و فضولش احداث نمايد ، بروز حميات دائره و تبهاى نائبه مىشود ؛ خاصه كه تداخل اغذيه با ميوه‌ها باشد .\r\n\r\n","description":"","footnote":"","page_name":" 203 ","page_number":203},
  {"content":"\r\n\r\nهرگاه از خارج عروق سرايت به داخل عروق نمايد ، « حميات لازمه » باقسامها حادث شود . و اگر اين فضول ، باعث غليان خون شود ، يا « حماى غليانى » بهم رسد و يا سبب صعود خون به اعلاى بدن و سر شود ، سكتهء دمويه و يا رعاف شديد عارض شود و يا از سر به اعضاى مجاور ريزد خوانيق ، درد ، ورم در اجزاى حلق و گلو احداث نمايد ؛ يا به اجزاى صدور و ريه و پرده‌هاى آلات تنفس متوجه مىشود و امراض آن اعضا بروز كند سهل‌ترين مفاسد صعود اين فضول و يا ابخره‌اش ، بروز زكام است كه « ام الامراض » است در صورتى كه از راه انف و سوراخهاى بينى ، فضولش بالاتمام دفع شود ؛ و گرنه به هر عضوى توجه نمايد از چشم‌ها و گوشها و آلات تنفس و معده ، امراض آن عضو بروز نمايد ؛ يا نزول به اعضا نمايد و امراض عصبانى ؛ از استرخاء ، فالج و تشنج احداث نمايد ؛ يا از همان معده و امعاء ، فضولش به مجاور ؛ مثل قطن كه كمرگاه گويند ، ترشح و تعدى مىنمايد و درد كمر عارض مىشود و كم‌كم در اثر سوء تدبير ، منتقل مىشود به مفصل ورك و از آنجا نزول به عرق النسا مىنمايد و اسباب فساد خون آن مواضع مىشود و ازمان بهم مىرساند . و بسا اتّفاق مىافتد كه از اين اعضاء ، نزول به مفصل قدم مىكند و نقرس ، عارض مىشود و به مفصل ابهام و انگشتهاى پا مىريزد و باعث فساد انگشتها مىشود .\r\nگاهى از همان معده و امعاء ، انتقال به خصيتين مىنمايد و باعث ورم آن اعضاء مىشود .\r\nهرگاه قوتهاى معده و امعاء ، قويه باشد و حرارت هاضمه ، شديده باشد نمىگذارد كه مفاسدش در معده و امعاء بروز كند و يا فضولش به اعضاى مجاور بريزد ؛ بلكه به قوّت حرارت هضمى به ردائت مىنمايد و صفوهء مهضوم ردى ، براى ضرورت تغذيهء اعضا ، به كبد مىرود و خون و ساير اخلاط رديه توليد مىكند و نفوذ به عروق و رگهاى بدن مىكند و به تدريج باعث سوء مزاج اعضاء ؛ خاصه ضعيفهء از آن اعضا مىشود .\r\nحالا اگر طبيعت و قوّت دافعه اعضا ، قويه باشد فضول اخلاط را به زير جلد دفع مىكند و انواع امراض جلديه چون آبله و حصبه و جرب و دماميل و ساير امراض جلديه توليد مىكند و اگر توجه به مفاصل كند ، امراض مفاصل ، عامة يا خاصة احداث مىكند .\r\nاما اگر باعث ضعف اعضا شود ؛ مثلا قواى كبدى را ضعيف كند ، سوء القنية و استسقاء لحمى عارض مىشود .\r\nاگر آن اخلاط يا ابخره‌اش توجه به دماغ نمايد ، پريشانى حواس و اختلاط عقل و ماليخوليا و ساير مفاسد دماغ حادث مىنمايد و اگر از دماغ به نخاع - كه مغز حرام است - و\r\n\r\n","description":"","footnote":"","page_name":" 204 ","page_number":204},
  {"content":"\r\n\r\nاعصاب ريزد ، فالج و استرخاء يا تشنج يا لقوه يا رعشه - چنان‌كه مذكور شد - احداث مىنمايد .\r\nبالجملة ، اسباب امراض و علل امتلائيه ، ابتدايش از واردات بدن فراهم مىآيد و واردات ؛ اعم از داخلى و خارجى است . و بيشتر ؛ بلكه همهء واردات خارجيه ، محرك فضول كامنه در داخل بدن مستعده از براى بروز و ظهور به ادنى محركى ، مىباشد ؛ زيرا كه تأثير فاعل ، بدون استعدادى از قابل را محال دانسته‌اند .\r\n\r\nفصل سوم : در علامات امزجه و امتلاءات آنها است .\r\nو آن ، بر دو قسم است :\r\n\r\nقسم اول : در علامات امزجه برحسب خلقت است :\r\nكه در ابتداى تكون محرورى يا مبرودى مثلا ، تكون پذيرفته است ، از ده نشانه استدلال مىتوان نمود :\r\n\r\nاول : از ملمس جلد و ظاهر بشره :\r\nكه يا نرم‌تر از بشرهء معتدله است ؛ يا خشن و زبرتر است ؛ يا سست‌تر و يا صلب‌تر است ، كه بدون اسباب موجبهء بر نرمى يا زبرى - از هواهاى رطوبتى و يا يبوستى مثلا - باشد ، دليل بر رطوبت مزاج است در حالت اولى ، و يبوست مزاج است در حالت ثانيه .\r\nدر اين دو صورت ، گرمى و سردى بشره هم‌چون با رطوبت و يبوست جمع مىشود ؛ پس هرگاه ملمس ، گرم‌تر از ملمس معتدل باشد و با نرمى و سستى باشد ، گرم و تر است و اگر با خشونت و زبرى و صلابت ، گرم و خشك است همچنين اگر سردتر از ملمس معتدل باشد و با نرمى و سستى ، سرد و تر و با خشونت و صلابت ، سرد و خشك است .\r\nممكن است كه در بعضى ابدان ، كليت حكم تخلف نمايد ؛ لذا بايد به انضمام ادله ديگر ، بيان واقع را دانست .\r\n\r\nدوم : از بسيارى و كمى گوشت بدن و شحم\r\nكه پيه و سمين كه چربى بدن باشد مىتوان استدلال نمود . چنان‌كه هرگاه گوشت بدن زياد باشد ، دليل حرارت و رطوبت است ؛ ولى اگر آن گوشت ، صلب و سخت‌تر و به هم كوفته باشد ، رطوبتش كمتر است و اگر سست و نرم باشد ، رطوبت بيشتر است و اگر شحم و سمين وافر باشد ، دليل برودت است با يبوست در شحم و با رطوبت ، در سمين با اختلافى كه به انضمام ادله ديگر ، حكم صادق مىآيد .\r\n\r\nسوم : ادله احوال بسيارى شَعر\r\nكه به فارسى ، موى بدن مىباشد و كمى آن و سياهى و\r\n\r\n","description":"","footnote":"","page_name":" 205 ","page_number":205},
  {"content":"\r\n\r\nزردى و الوان ديگر و پيچيدگى و زبرى و راستى و نرمى آن است : بسيارى و سياهى و پيچدگى ، از وفور بخار دخانى در مزاج است كه از حرارت و يبوست حاصل مىشود . و كمى و زردى و الوان ديگر و نرمى و راستى ، دليل كمى بخار دخانى و برودت مزاج است و سفيدى از يبوست و قلت حرارت است - چنان‌كه در سن پيرى مىشود -\r\nاختلاف حكم در اينجا بيشتر است و به ضم دلايل احوج است .\r\n\r\nچهارم : استدلال از رنگ بدن است\r\nدر بلاد معتدله در حرارت و برودت كه از اقليم سوم ؛ بلكه دوم تا پنجم باشد ؛ و گرنه ، اهل اقليم اول و حوالى خط استواء تا تحت مدار انقلاب شتوى كه مدار جدى باشد ، همه كمد اللون هستند و تا به حد سياهى ذغال ، رنگ اهل آن حدود و نواحى مىرسد . و از اين طرف از اقليم ششم به بعد ، به واسطهء برودت هوا ، امزجهء اهل آن حدود تا قريب به حوالى قطب شمالى از سفيدى ، رنگ بدن مانند گچ و سفيدتر به نظر مىآيند . و باوجود خروج اهالى طرفين و سكان حدودين از اعتدال ، شبهه و شكى نمىباشد كه سكان برّ سودان ، امزجهء محترقه دارند . و سكان بعد از اقليم سادس ، امزجه فجّه دارند .\r\nپس سفيدى رنگ ؛ خاصه بدون حمرة باشد ، دليل غلبه برودت است و با قرمزى ، دليل اعتدال و زردى رنگ ، دليل غلبه صفرا است ؛ خاصه اگر با علامات داله بر صفرا باشد و كمودت و رصاصيت ، دلالت بر سوداويت و بلغميت دارد .\r\n\r\nپنجم : استدلال از هيئت اعضا مىباشد ؛\r\nمثلا پهنى سينه و بزرگى اطراف و كلفتى و بزرگى رگها و عظم نبض و قوتش و بزرگى ماهيچه‌ها و مفصلها و قوّت حركت آنها ، دليل حرارت است و برخلافش ، تنگى سينه و ريزگى رگها و غيره دليل برودت است .\r\n\r\nششم : استدلال از سرعت انفعال اعضاء است :\r\nيعنى زود قبول كيفيتى را نمودن ؛ مثلا زود گرم شدن عضو بدون اسباب گرمى از تابش آفتاب و يا آتش و يا حركات عنيفه ، دليل حرارت است و زود سرد شدن ، دليل برودت است .\r\n\r\nهفتم : استدلال از بسيارى خواب و كمى آن است :\r\nبسيارى خواب ، از برودت و رطوبت است خصوصا در مزاج دماغ و كمى خواب از حرارت و خشكى است و اعتدال هر دو از اعتدال خاصه مزاج دماغ .\r\n\r\nاما هشتم : استدلال از افعال است :\r\nهرگاه افعال طبيعت در بدن ، قويه و سريعه مثل زود بيرون آمدن مو و دندان و زود باليدن و نمو كردن و سرعت حركات ، از حرارت است و اضدادش از برودت است .\r\n\r\n","description":"","footnote":"","page_name":" 206 ","page_number":206},
  {"content":"\r\n\r\n\r\nنهم : استدلال از دفع فضول است :\r\nسرعت دفع بول و براز و منى و طمث ؛ خاصه با حدت و حرقت باشد ، دليل حرارت است و خصوصا با رايحه شديده حاده باشد و خلاف مذكورات ، از برودت است .\r\n\r\nدهم : استدلال از افعال نفسانيه است :\r\nمثلا سرعت غضب و اقدام به امور هائله و نداشتن خوف و حسن ظن و اميد انجام امور مشكله و قساوت قلب و امثال آنها ، دليل حرارت است . و اضدادش مانند خوف و جبن و سرعت انفعال و امثالش ، از برودت و رطوبت است .\r\nولى بايد دانست كه اين دلايل ، اغلب و اكثر است و مىشود كه تخلف نمايد ؛ چنان‌كه بسيار ديده شده است كه بسيارى خوف ، با اخراج خون ، زايل شده است ؛ مگر اينكه بگوئيم سوداويت خون مثلا ، موجب خوف بوده است و به اخراج ، دم سوداوى باعث بر خوف ، اخراج شده و خوف را زايل نموده است .\r\nخلاصه ، اين احكام ، چنان كليتى ندارد كه در همه جا به قسمى جارى باشد كه هيچ تخلف ننمايد ؛ بلكه اسباب تخلفش بسيار است كه در اين مختصر جاى نگارش به تفصيلش نيست .\r\n\r\nقسم دوم : در علامات امتلاءات است :\r\n\r\n[ سر 
  ]\r\nابتداء از رأس مىنمائيم : علامات امتلاء و پرى دماغ ، رطوبات نازله از منافذ و مجارى - كه سوراخهاى بينى و چشم و حنك و بيخ گلو باشد - و سنگينى و دردسر و دور زدن سر است . در اين صورت ، اگر در چشم ، رمص زياد و آب ريختن و چسبيدن پلكها در خواب باشد ، دليل امتلاى خود چشم است و از رنگ مقله و رگها و پلكها معلوم مىشود كه از چه خلط است ؛ مثلا اگر قرمزى ، داشته باشد ، دليل دمويت است و اگر زردى باشد ، دليل صفرا است و اگر سفيد و رصاصى و به انتفاخ باشد ، دليل بلغم است و اگر با كمودت و خشكى باشد ، دليل سودا است .\r\nهرگاه با سنگينى سر ، خارش در گوش و آوازهاى پريدن زنبور و مگس و يا صورت طبل در گوش باشد و چركش زايد بر معتاد باشد دليل امتلا و توجه ماده به گوش است .\r\nهرگاه گرفتگى گلو و خارش اندرون گلو و زيادتى رطوبت از گلو ظاهر باشد ، دليل توجه ماده به گلو مىباشد .\r\nهرگاه تنگى سينه و نفس زدن در حركت - زايد بر معتاد - و خارش و سوزش اندرون قصبهء ريه باشد ، دليل بر توجه ماده به ريه و اعضاى سينه مىباشد و در اين صورت هر گاه بروز دردى در اين اعضا نباشد ، دليل توجه ماده ؛ بدون اينكه بر آن عضو ريزد و\r\n\r\n","description":"","footnote":"","page_name":" 207 ","page_number":207},
  {"content":"\r\n\r\nاحداث ورم نمايد مىباشد و به اندك اخراج ماده و اصلاح ، از استعداد بروز مىافتد .\r\nاگر بروز درد و بروز اورام يا عوارض ديگر باشد ، معلوم است كه ماده ، به عضو ريخته و محتاج به علاج است و تهاون و سستى در علاج ، باعث مفاسد است ؛ مثلا صداع دائم و يا بعد از حمام و يا حركات عنيفه ؛ خاصه مايل به پيشانى را اگر در علاج او كوتاهى شود ، يكى از مفاسدش عروض رعاف و خون ريختن از سوراخهاى بينى است ؛ خاصه اينكه در حين بروز صداع ، خارشى و سوزشى در جبهه و بالاتر از اندرون باشد و تدارك از آن به فصد و اخراج خون و اصلاح آن ننمايند .\r\nهرگاه در صورت امتلاى سر ، خدر و يا سستى و خواب رفتنى در اعضاى خلفانى ؛ مانند پس سر و گردن و بازوها تا كمرگاه و يا پاها باشد ، دليل توجه ماده به نخاع و اعصاب است و احتمال مىرود كه استرخاء و فلج و يا تشنّج و يا حدوث امراض در خود دماغ يا اعضاى مجاور دماغ از قبيل صرع و سكته و لقوه و رعشه و يا خلل در افعال حواس از اختلاط عقل و رعونت و يا ماليخوليا - برحسب تقاضاى ماده و استعداد قبول - عارض شود . و يا به ردّ به اعضاى مجاوره و يا بعيده و يا خوادم دماغ - كه اعصاب باشد - عوارضش بروز نمايد .\r\n\r\n[ معده و كبد 
  ]\r\nو هرگاه آن نزلات ، به جانب معده و كبد و اعضاى غذا و آلات هضم و نضج و امعاء توجه نمايد ، مفاسد هضم ، درد معدهء نزلى و بروز اقسام خلفه و زلق المعدة و الامعاء و سدد مجارى ماساريقا و عروق داخله كبد و مجارى كليه و طحال و عروق واقعهء ميانه آنها حادث مىشود .\r\nعلامات خلفه نزلى اين است كه بعد از بيدار شدن از خواب ؛ خاصه صبح ، چند دفعه به فساد عمل مىشود و آرام مىگيرد تا صبح ديگر يا انتباه از نوم ديگر . دليل سده ماساريقا ، عمل كردن به فساد است بدون تمام شدن هضم معدى و معائى . و دليل سده عروق داخلهء كبد ؛ اگر از سمت مقعّر كبد كه چسبيده به معده و امعاء است باشد ، همان عمل به‌طور خلفه و فساد است و مدفوع ، سبزرنگ دفع شدن است ؛ چنان‌كه در اطفال مشاهده شده است غالبا . و اگر سدّه ، در سمت محدب باشد علامتش قلت و رقت بول و تهبّج يعنى برآمدگى زير چشم و پشت چشم است . و دليل سده مجارى كليه همان قلت و رقت بول است با سنگينى كمرگاه و تمدد و دردى در آن موضع . و دليل سده طحال اگر در مجارى ريختن سودا به فم معده باشد ، سقوط شهوت و عدم احساس به جوع و گرسنگى و سنگينى موضع طحال و صلابت و سختى محاذى اضلاح زور - يعنى كور\r\n\r\n","description":"","footnote":"","page_name":" 208 ","page_number":208},
  {"content":"\r\n\r\nدنده‌هاى طرف چپ ، تا محاذى ناف . و اگر در عروق و مجارى جاذبه از كبد باشد سنگينى طرف راست محاذى دنده‌هاى طرف چپ يعنى روبروى آنها و كمودت رنگ بدن و عروض نفخه و قراقر در آن سمت و بسا مىشود كه بول سياه‌رنگ مىشود و بوى ترشى مىدهد و بالجملة عوارض غلبهء سودا بروز نمايند .\r\nبسا مىشود كه عروض اين سده‌ها ، بدون نزلات از اعالى بدن مىشود و بلكه از امتلاءات معدى و معائى و خوردن اغذيهء غليظهء مسدده عارض مىشود و بيشتر اين سدّه ها كه مانع ترويح است ، محدث تبهاى لازمه و نائبه مىباشد كه بدون تفتيح آن سدد ، حميات معروضه رفع نمىشود .\r\nبسا مىشود كه همان سده‌ها ، اسباب عروض اورام اعضاى باطنه و يا اورام اعضاى ظاهره مىشود كه همان فضول محتبسهء عقيب سده ، متخلل در خلل و فرج عضو مىشود و حجم عضو را از ما ينبغى زياد مىكند و بروز ورم مىشود .\r\n\r\n[ بروز ورم در اعضاى ظاهره و باطنه 
  ]\r\nپس اگر در اعضاى ظاهره بروز كند ، به ادراك بصرى و لمسى ، اقسامش معلوم مىشود كه ماده متخلله ، خون است يا صفراء يا بلغم يا سودا است يا رياح غليظه يا رطوبت و يا مائيت است كه آبى در آن فضا جمع شده - مانند استسقاء زقى و قيلة الماء -\r\nاگر ورم در اعضاى باطنه حادث شود ، به علامات ، معلوم مىشود ؛ مثلا ورم‌هائى كه ماده‌اش رياح نباشد همه در ثقل و سنگينى موضع ورم شريك مىباشد كه عليل ، احساس به سنگينى موضع ورم مىكند ؛ هرچند آن عضو را عديم الحس باشد ؛ مانند كبد يا كليه . در درد ، سوزش ، تمدد و تب دائمى ، اورام حادثه از مواد حاره ، شريكند و تفاوت در صفرا ، سوزش و كمى تمدّد است و در خون ، نبودن سوزش و زياد بودن تمدّد است و در اورام حادثه از مواد بارده ، مثل بلغم و سودا ، وجود ثقل و تمدّد و صلابت در سوداوى و رخاوت در بلغمى و رطوبى است . و مىشود كه در اورام حادثه از بلغم صالح و سوداى محرقهء از صفرا ، تب لازمهء خفيفى باشد و در اورام ريحيه ، تمدد و خفر موضع و احساس به چيزى كه گويا فرو مىرود در موضع ، و حركات اختلاجيه است .\r\n\r\n[ بروز ورم ، در عصب و عضو عصبانى و احشاء 
  ]\r\nاگر ورم ، در عصب و عضو عصبانى باشد ، زيادتى وجع و تمدد و پريشانى حواس است .\r\nاگر در احشاء باشد ، انتفاخ شكم و قراقر زياد و سوء استمراء مىباشد .\r\n\r\n[ انفجار ورم 
  ]\r\nاگر از ورمى باشد كه قابل انفجار باشد ، در قرب انفجار ، اعراض ورم ، اشتداد بهم مىرساند و در حين انفجار ، قشعريره و سرما و لرز عارض مىشود و بعد از انفجار ،\r\n\r\n","description":"","footnote":"","page_name":" 209 ","page_number":209},
  {"content":"\r\n\r\nعوارض خفيفه مىشود . و چرك و مده و صديدش مىشود ظاهرا از مجارى برآيد كه بول المدة ادرار نمايد و يا در برازش خون و چرك پديد آيد و يا به سرفه دفع شود و يا از راه بينى و يا گوش برآيد و يا از مجارى خفيفه ، آنچه رقيق است به اوساخ و چركهاى به ظاهر بدن آيد و آنچه غليظ است در خلل و فروج ، به‌طور تحليل ، بتدريج زايل شود .\r\n\r\nاما اورامى كه از جمع شدن آب رطوبات در فضاها جمع آيد ،\r\nهرچند ورم به اصطلاح خاص نمىباشد ؛ ولى به حسب ظاهر ، برآمدگى ظاهر و هويدا مانند ورم است و به غير از اخراج آن آب ، ؛ يا به كثرت ادرار ؛ يا به تعريق و يا به بزل - كه زدن نيشتر باشد - قسمى ديگر ، اصلاح آن نمىشود .\r\n\r\nاما اورام ريحيه\r\n- كه بادهاى غليظه ، در مواضع خاليه و يا زير جلد و يا در خلال اعضاى سخيفه ؛ مثل پلكهاى چشم پديد آيد - ، علامتش ، سبكى موضع است و اگر در شكم باشد : عروض قراقر و در زدن دست ، صداى طبل مسموع مىشود ؛ چنان‌كه در استسقاى طبلى مسموع شده . و در ساير اعضا ، در فشردن ، موضعش غائر نمىماند - و تهبّج عبارت از آن است -\r\n\r\nاما تفرقّات اتّصال :\r\nآنچه در اعضاى ظاهر باشد ، به ادراك بصرى نمايان و چشم مىبيند . و آنچه باطنى است ؛ اگر در عصب باشد و عرضا قطع شده باشد ، بىحركتى و حسى اعضاى واقعه در زير آن است . و آنچه در اغشيه و پرده‌ها است ؛ مانند فتق ، خروج رياح است از اين موضع يا رطوبات و يا اعضاء ؛ مانند روده از موضع فتق .\r\nآنچه در آورده و شرائين است ، خروج خون است از آن رگها و وجود بهم رسانيدن در خلل عضو ؛ اگر به زير جلد باشد ، بروز خضرت و سواد در زير جلد ؛ اگر نزديك به مجارى باشد - مانند ريه - ، نفث الدم ؛ اگر در مقدم دماغ باشد ، رعاف ؛ اگر در مجارى ديگر باشد ، نزف الدم - مانند سيلان خون بواسير و ادرار خون بعد از بول و يا ترشّح از بن دندانها و غير دندانها -\r\nاز جمله تفرّق اتّصال است ، بروز بثور و دماميل و خراجات حادثه در جلد و لحوم زير جلد - كه اتّصال طبيعتى را متفرق مىسازد - و تفرقه ميان آنها است . كه آنچه دانه‌اش ريزه مىباشد ؛ خواه يكى باشد و خواه متعدده باشد ؛ در جميع بدن باشد و يا در يك موضع باشد ، آن را « بثره » و جمعش « بثور » مىنامند . و آنچه بزرگ‌تر باشد - تا به مقدار گردو - ، خاصه صنوبرى شكلى باشد ، مسمى به « دمل » است و جمعش به « دماميل » مىبندند .\r\nو هرچه از گردو بزرگتر و به اشكال مختلفه باشد ، مسمى به « خراج » و جمع آن را\r\n\r\n","description":"","footnote":"","page_name":" 210 ","page_number":210},
  {"content":"\r\n\r\n« خراجات » به الف و تا مىبندند . و هرچه دو پوسته باشد ، آن را « دوبيله » مىنامند . و انواع و اصناف و اقسام آنها بسيار است برحسب ماده و شكل و عوارض آنها ؛ مثلا هرچه بروز آنها با سوزش ، التهاب و درد ناخس است ، بر ماده‌اش صفرا غالب است . و هرچه تمدد ، كشيدگى و درد بىسوزش غالب است ، ماده‌اش « دم » است و يا دمويتش غالب است .\r\nهرچه دردى ندارد و يا درد اندكى دارد با سفيدى رنگ و رخاوت ورم ، بلغم ، ماده آن است ؛ يا بر ماده‌اش بلغم غالب است . و هرچه صلب ، سخت و خالى از درد است ، سودا است و تفاوت در ماده‌ها بسيار است و برحسب احتراقات و تركيبات پديدار مىشود و اورام و بثور صورش مختلفه مىشود و اعراضش شديده و خفيفه مىگردد و به اين واسطه است كه اطبّاء بر ده نوع تعيين نموده‌اند : چهار نوعش را بثور و شش نوعش را اورام ناميده‌اند به اين نحو كه جمره ، نفاخات ، جاورسيه و نمله را انواع بثور شمرده‌اند . و فلغمونى ، حمره به ، ما شراء ، شرا ، خراج و طاعون را انواع اورام شمرده‌اند .\r\nامّا هرگاه از روى بصيرت و تحقيق ملاحظه شود ، خلافش معلوم مىشود ؛ كه مثلا طواعين را به هفت هيأت ديده‌ايم و بيشترش بثور بوده است و جمره ، كمتر اتفاق مىافتد كه بثره باشد .\r\nدر اين مختصر ، به همين قدر از ذكر علامات ، اقتصار نموده و براى تذكره و اطلاع به سهولت ، كافى است .\r\n\r\nفصل چهارم : در معالجات :\r\nچون امراض كثيرة الحدوث ، از امتلاءات معده و معائى شروع مىشود و مضمون حديث بلاغت مشحون\r\n« المعدة بيت كل داء و الحميه رأس كل دواء »\r\nو « اعط كل بدن ما عوده » ، دال است بر اين ؛ لهذا از بروز آنها شروع مىنمايد .\r\n\r\n[ در كم‌ميلى به غذا 
  ]\r\nمثلا شخص در خود ، قلت اشتها و كم‌ميلى به غذا مشاهده مىنمايد او مىبايد اقدام در رفع آن نمايد : هرگاه با تلخى دهن و عطش باشد ، ملتفت شود كه در معده‌اش صفرا - كه عوام زرداب مىنمايند بهم رسيده . از كبد و غيره به فم معده ترشح مىنمايد .\r\nعلاجش اين است كه به آشاميدن ترشيها از سكنجبين و آب غوره و آب ليمو و انارين و غيره اقدام و اصرار نمايد ؛ خصوصا ترشى كه لينتى هم در طبع احداث كند ؛ خاصه اينكه يبوستى در طبع باشد كه به عادت سابقه‌اش عمل نشود .\r\nچنانچه به ترشيهاى ملينه رفع بىاشتهائى نشود ، معلوم است كه صفراء ، غليظه و\r\n\r\n","description":"","footnote":"","page_name":" 211 ","page_number":211},
  {"content":"\r\n\r\nامتلاء فضولى در معده و امعاء مىباشد ؛ لازم است كه به دو سه آب اماله جزئيه ، بر عمل حموضات و ترشيهاى مشروبه ، اعانت نمايد و اگر اماله رفع غائله را نكند و يا اكراه از تحمّل اماله داشته باشد ، خوراكى ملينى بياشامد ؛ از قبيل افشره تمر ؛ يا تمر با ترنجبين ؛ يا شيرخشت - از هريك از هشت مثقال الى بيست مثقال ؛ يا نمك فرنگى از شش مثقال بياشامد الى دوازده مثقال به حسب مجيب بودن يا عاصى بودن مزاج . و بسا باشد كه به تكرار حقنه و يا شرب ملين احتياج مىشود كه در يك روز نه يك روز اقدام نمايد تا رفع غائله را نمايد .\r\n\r\n[ در درد معده يا وجع امعاء 
  ]\r\nهرگاه از سقوط اشتها تجاوز نمايد و باعث درد معده يا وجع امعاء شود ، مىبايد در علاج ، بيشتر اهتمام نمايد ؛ ولى در وجع معده امتلائى ، به شرب مسهل و مقيىء ، زياده احتياج مىشود ؛ خاصه مقيىء را مىباشد در شدت وجع ؛ خاصه آنكه با تهوّع باشد ، استعمال نمود . اسهل از همه آشاميدن سكنجبين با آب گرم و روغن بادام شيرين و قليلى نمك است و قوىتر از آن ، آب ترب با شيرهء تخم ترب با سكنجبين و آب گرم و روغن بادام است .\r\n\r\n[ در قى 
  ]\r\nاگر آنچه قى مىشود ، ترش و غليظ و لزج باشد با سكنجبين عسلى و يا سركه و عسل و غيره - و اقوى از آن مقيىء اپيكا كه حال چندى است كه از فرنگ مىآورند - با آب گرم بياشامد دو سه دفعه يا بيشتر قى مىآورد و رفع علت را مىنمايد . و مسهل - در اين علت - مطبوخ سنا مكى ، بسيار نافع است ؛ به اين قسم كه افسنتين رومى ، از نيم الى يك مثقال - ، ورق گل سرخ ، دو مثقال ؛ سنا مكى ، تا شش مثقال ؛ از چوب پاك كرده پرسياوشان ، دو مثقال و سپستان ، هشت دانه ، جوشانيده و صافش را با ترنجبين - از هشت الى ده مثقال - ، بياشامند . اگر صفراويت معلوم شود از تلخى دهن و زيادتى عطش ، به اضافهء آب تمر بياشامند ؛ يا تمركجرات - از چهار الى شش مثقال - را با سنا ، شش مثقال و افسنتين ، يك مثقال و گل سرخ ، دو مثقال در آب داغ دم كرده و صافش را با ترنجبين بياشامند ؛ يا در مطبوخ اول ، پوست هليله زرد - چهار مثقال نيم - كوفته و بجوشانند . در صورت عصيان طبع كه اين مسهل‌ها عمل درستى نكند ، در مطبوخ اول ، بعد از صاف نمودن ، نمك فرنگى - از پنج الى هشت مثقال - داخل نمايند و اين مسهل‌ها را يك روز نه يك روز ، بر حسب قوّت و طاقت عليل - بياشامند .\r\nچنانچه قى شود و يا عملى كه مقصود هست نكند ، تدارك تلافى او را به شيافى از صابون آلوده به ريوند ؛ يا بوره ، نمايند ؛ اگر كافى به مقصود نباشد ، يك آب اماله از شكر\r\n\r\n","description":"","footnote":"","page_name":" 212 ","page_number":212},
  {"content":"\r\n\r\nسرخ و روغن بادام نمايد و يا شيرهء ثفل دواى مشروب را كشيده ، داخل اماله نمايند .\r\nهرگاه به كلى قى شود و به محض ورود به معده ، برگردد ، بعد از دو سه ساعت و تسكين تهوّع و حالت قى ، شيرخشت - از شش مثقال الى دوازده مثقال - در عرق كاسنى يا عرق نيلوفر يا عرق شاهتره - دو پياله - حل كرده و بياشامند و اماله را بعد از ساعتى بريزند ، همان عمل مسهل را خواهد كرد .\r\n\r\n[ بلغميت و لزوجت خلطى در معده 
  ]\r\nهرگاه بلغميت و لزوجت خلطى در معده ملاحظه شود ، در عوض آن مطبوخ ، روغن بيد انجير - از دوازده مثقال الى شانزده مثقال - در آب داغى يك پياله حل نموده و بياشامند ؛ خاصه اينكه پيچ روده هم باشد با دو سه مثقال روغن بادام شيرين اضافه نموده بنوشند .\r\nمىبايد در ايام ميانهء مسهل‌ها كه مسهل صرف نمىشود ، دواى مناسبى كه منضج و مهياكننده فضول براى دفع باشد ، صبحها بياشامند ؛ از قبيل گلقند ، پنج مثقال الى هشت مثقال با سكنجبين تا شانزده مثقال الى سى و دو مثقال و اگر تلخى دهن باشد ، ريشهء كاسنى و بنفشه ، از هريك دو مثقال ؛ افسنتين رومى ، نيم الى يك مثقال ؛ گل سرخ ، دو مثقال و سپستان ، از شش الى ده دانه جوشانيده در آب و يا عرق كاسنى و يا عرق شاهتره و يا عرق نيلوفر و صافش را با ترنجبين - از هشت تا ده مثقال - بياشامند .\r\n\r\nاگر در معده آثار ترشى غذا باشد ،\r\nعوض اين مطبوخ ، آمله مقشّر ، تخم كاسنى و زنيان ، از هريك دو مثقال ، نيم كوفته در عرق شاهتره جوشانيده با ترنجبين بياشامند .\r\nگاهى به اضافه گلقند ، در صورت زيادتى رطوبت . و در صورت تهوّع و آثار بروز قى ، بسيار مسكّن قى است ؛ خاصه به اضافه افسنتين و گل سرخ بجوشانند و صافش را با نبات و يا قند از سه مثقال الى پنج مثقال بياشامند .\r\nمىشود برحسب عوارض ، بعضى دوا را زياد نمود ؛ مثلا صداعى باشد ؛ خاصه از صعود ابخره فضول معدى باشد ، تخم گشنيز دو مثقال يا خود گشنيز خشك ، اضافه نمايند ؛ يا اينكه سرفه و خراش سينه باشد ، پرسياوشان و زوفاى خشك ، از هريك دو مثقال و يا كمتر ، داخل مىتوان كرد و به دانه ، نيم مثقال داخل نمايند .\r\nبايد دانست كه اوزان مذكوره ، براى اشخاصى است كه از چهارده سالگى تا آخر عمر محتاج به شرب اين دواها شوند ؛ و گرنه در صبيان و اطفال ، نصف و يك چهارم وزن بايد داد .\r\n\r\n[ زلق المعدة و الامعاء ؛ خلفه و زحير 
  ]\r\nهرگاه اين اجتماع فضول ، منجر به « زلق المعدة و الامعاء » ؛ « خلفه » و « زحير » شود ،\r\n\r\n","description":"","footnote":"","page_name":" 213 ","page_number":213},
  {"content":"\r\n\r\nهمهء اين امراض در معالجه شريكند و در فعل كردن طبع نيز شريكند ؛ هرچند در وضع عمل و شناختن هريك مختلفند ؛ مثل اينكه زلق المعدة و زلق الامعاء ، به معنى لغزيدن مأكول و مشروب است از معده و امعاء به سبب ملاست سطح باطن هريك ، كه غذا ، غير منهضم دفع مىشود . و خلفه آن است كه گاهى هضم شده و گاهى فاسد شده و گاهى بسيار و گاهى كم و گاهى به رنگ‌هاى مختلفه با پيچ و زور و گاهى با خون و بلغم و گاهى خون تنها - كه از كبد به رودها مىريزد و دفع مىشود كه آن را اسهال كبدى و « ذو سنطاريا » مىنامند - .\r\nو زحير صادق ، حركتى است از معا مستقيم - كه متصل به مقعد است - ، كه آدمى را براى تبرز برمىخيزاند و چيزى از براز ، دفع نمىشود و جزئى بلغمى يا خراطه يا قليل خونى كه از شدت زور از دهن رگهاى ريزهء طرف آن روده ، ترشح مىنمايد ، دفع مىشود و اجتماع اثفالى از فضول غذائى در امعاء ، نيست . و زحير كاذب آن است كه همين قسم ، براى دفع برميخيزاند و از آن اثفال ، باز چيزى دفع نمىشود . تفاوت اين است كه در اول ، احساس سنگينى در ناف و زير شكم نمىنمايد و در ثانى ، به سنگينى و گاهى درد و پيچ در ناف ، احساس مىكند . مىبايد از اين ملاحظه غافل نشود و در اين دومى ، به تنقيه كامله اقدام نمايد .\r\n\r\n[ درمان عمومى 
  ]\r\nاما علاجى كه همه اقسام شريكند ، اين است كه تا هفت روز ، هر روز صبح ، انيسون كوفته ، يك مثقال ؛ ريشهء خطمى يا ريشه شيرين‌بيان ، از هريك دو مثقال ؛ بيخ انجبار كوفته - در صورت بودن خون ، - دو مثقال ؛ به دانه ، نيم مثقال ؛ مغز هسته آلو بالو كوفته ، دو مثقال و سپستان ، تا ده دانه در آب جوشانيده ، در صاف آن ، روغن بادم - از يك مثقال تا دو مثقال - و بارهنگ - از نيم مثقال تا يك مثقال - داخل نموده با قند - سه مثقال يا چهار مثقال - بياشامند .\r\nتفاوتى كه هست در زلق‌ها ، ريشه خطمى و ريشه شيرين‌بيان و به دانه و روغن بادام را موقوف دارند . و تخم حماض ، دو مثقال ؛ انيسون ، يك مثقال ؛ مغز هسته آلو بالو ، دو مثقال ؛ آمله مقشر ، يك مثقال و زنيان يك مثققال ، همه را برشته كرده ، نيم كوفته در عرق بيد بجوشانند . و اگر حرارت غالب باشد ، عوض زنيان ، تخم گشنيز داخل نمايند و پوست سبز پسته دو مثقال داخل نمايند و عوض بارهنگ ، اسفرزه بوداده ، نيم مثقال تا يك مثقال روپاش صاف ، دوا « 1 » نمايند .\r\n\r\n\r\n","description":"","footnote":"\r\n( 1 ) . دوى صاف كرده دوا بياشامند .\r\n","page_name":" 214 ","page_number":214},
  {"content":"\r\n\r\nدر روز دوم و چهارم و ششم ، دو آب اماله نمايند ، از ريشه خطمى و گل خطمى و بابونه خشك و تاج‌ريزى و نيلوفر ، از هريك دو مثقال تا سه مثقال و سپستان ، ده دوازده دانه ، جوشانيده ، شير كشيده با روغن كرچك ، هشت تا ده مثقال و روغن بادام از دو مثقال تا شش مثقال ، داخل كرده بدون شكر و نمك ، يك آب را بعد از شرب دواى صبح و يك دفعه فعل نمودن شكم ، بريزند و يك آبش را عصر بريزند . و بعد از عمل اماله ، بارهنگ بوداده - نيم مثقال تا يك مثقال - به روغن بادام ، چرب كرده و با پياله آب يا عرق بيد و يا عرق بيدمشك يا عرق گاو زبان و يا لعاب اسفرزه با قليلى قند ، گرم يا سرد بياشامند .\r\nماليدنى از ناف به زير : از بابونه خشك و مغز هسته هلوى تلخ كه شفتالو باشد سوخته ، در آب گرم سائيده با روغن گل سرخ ، نيم گرم ، مكرر بمالند براى رفع پيچ و زور ، بسيار نافع است ، و بسا مىشود كه براى حبس و تسكين زور و پيچ ، ترياك يا مخدّرى ديگر داخل ماليدنى لازم مىشود . بايد در حين اماله و يا در حين عمل مسهل مشروبى ، مخدر را داخل نكرد ، بعد از فراغ عمل مسهل يا اماله ، عيبى ندارد .\r\n\r\nدر زلق المعدة و الامعاء\r\n- در ماليدنى - سائيده عود و سعد كوفى و حبّ الآس و گل ارمنى و پادزهر معدنى داخل بايد كرد . بالجملة هر قابض كه مقوى معده و امعاء باشد مىتوان ماليد .\r\nهرگاه تا انقضاى روز هفتم ، به اين تدابير ، رفع مرض نشود ، بايد در روز هشتم و دهم و دوازدهم ، مسهل مزلق ، مشروب ميل نمايند . و آن روغن بيد انجير - دوازده مثقال تا شانزده مثقال - است . - اگر روغنى باشد كه با منگنه كشيده باشند و از فرنگ مىآورند از شش مثقال تا هشت مثقال كفايت مىنمايد - به انضمام روغن بادام شيرين از دو مثقال تا پنج مثقال كه براى اصلاح و تعديل ، در پياله آب داغ - يا عرق بيد يا عرق نيلوفر يا لعاب اسفرزه ، در صورت زيادتى حرارت - بايد مصروف شود . بعد از آشاميدن ، براى رفع بشاعت و منع تهوّع ، با سركه مضمضه نمايند و يا نعناع بجود . و بهترين همه ، جويدن به است كه فرو بردن آبش نافع است . و بعد از آن تأمل نمايند تا روغن ، فعل نمايد و در مدفوعش همه بياورد . و در صورت حرارت مزاج و يا احساس ورمى در احشاء ، عوض روغن بيد انجير ، فلوس مزلقى بياشامند . اجزايش ريشه خطمى يا ريشه شيرين‌بيان ، بنفشه و نيلوفر ، از هريك دو مثقال ؛ سپستان ، ده دانه در آب ، يا يكى از اين عرقها جوشانده و صاف نموده ، فلوس خالص - ده تا چهارده مثقال - در صافش حل نموده ،\r\n\r\n","description":"","footnote":"","page_name":" 215 ","page_number":215},
  {"content":"\r\n\r\nروغن بادام شيرين از دو تا چهار مثقال اضافه نموده بياشامند . و براى رفع تهوّع ، به و غيره را بجوند و تأمل نمايند تا فلوس تمام عمل كند .\r\n\r\n[ ظهور عطش 
  ]\r\nدر بين عملها هرگاه عطش بهم رسد ، عرق بيد يا نيلوفر يا لعاب اسفرزه ، پياله پياله بياشامند و در صورت شرب ، روغن بيد انجير هم براى تسكين عطش بياشامند و در هر دو ساعت يا سه ساعت ، ماليدنى بدون قابض و مخدر را از ناف به زير ، نيم‌گرم بمالند .\r\n\r\n[ درمان هنگام ناكارآمدى روغن و فلوس 
  ]\r\nدر هر دو مسهل ؛ خواه روغن و خواه فلوس ، هرگاه عمل نكند ، يك آب اماله از :\r\nلعاب خطمى و روغن بادام ، بعد از پنج شش ساعت از شرب مسهل گذشته بريزند كه ان شاء الله رفع مرض ، به يك مسهل مىشود . و گرنه در دهم يا چهار دهم ، به شرب مسهل دوّم و سوّم ، البته رفع خواهد شد . و روزهاى ميانه ، كه نهم و يازدهم و سيزدهم باشد ، منضج روز هفتم را بياشامند . و بسا مىشود كه به عوض مسهل مشروب ، اماله فلوس‌دار ، دافع علت است ؛ خاصه اينكه اسباب خلفه و زور و پيچ در امعاء غلاظ - كه مستقيم و قولون و اعور است - باشد ؛ خصوصا مستقيم و قولون كه قوّت اجزاء اماله ، بانصرافه و بدون كسر قوّت ، به موضع علت مىرسد . اجزاء اماله : تاج‌ريزى ، بزرك نيم كوفته ، ريشه خطمى و ريشه شيرين‌بيان ، گل خطمى ، بابونه خشك ؛ از هريك دو مثقال و قليلى بيشتر يا كمتر و سپستان ، تا بيست دانه ، جوشانيده ، شيره كشيده ، فلوس خالص ، از ده مثقال تا شانزده مثقال در آن حل كرده ، روغن بادام شيرين از چهار الى هشت مثقال داخل كرده ، سه قسمت نموده ، از صبح تا مغرب ، به فاصله بريزند . و در چهارم و ششم ايام ناخوشى هم اين اماله را مىتوان نموده .\r\n\r\n[ در خراش روده باشد 
  ]\r\nهرگاه با آثار خراش روده باشد و خون و چرك ، پيش از فضول برازى يا مخلوط براز بيايد ، معلوم است خراش ، در اين روده‌هاى غلاظ است ، اجزاى اماله مىبايد مغرى و التيام‌دهنده باشد ؛ از قبيل لعاب برنج بىنمك و زرده و سفيده تخم‌مرغ و لعاب به دانه و كتيرا و صمغ عربى و گل ارمنى و دم الاخوين كه خون سياوشان مىنمايند و روغن بادام شيرين ، يك آب و دو آب - يكى روز ، و يكى را شب - بريزند . و آبش را سى تا چهل مثقال زياده نكنند تا بتواند عليل ، مدتى نگاه دارد و موجب التيام شود . و بسا باشد كه به حقنهء از مرهمها احتياج شود ؛ مثل مرهم سفيداب يا مرهم مرداسنگ يا مرهم داخليون - كه از لعابات و مرداسنگ مىسازند - و نسخه آنها در علاج جروح و قروح ذكر خواهد شد .\r\n\r\nهرگاه چرك و خون ، بعد از دفع فضول برازى دفع شود ،\r\nمعلوم است كه از امعاى بالاتر از اعور - كه دقاق و صائم و اثنى عشرى باشد - مىآيد و خراش و قرحه در آنها\r\n\r\n","description":"","footnote":"","page_name":" 216 ","page_number":216},
  {"content":"\r\n\r\nاست . و اگر خون زياد بعد از براز برآيد ؛ خصوصا بىچرك و صديد و مده باشد ، معلوم است كه از كبد مىآيد و در اين صورت ، فصد از باسليق و يا اكحل و يا اسيلم دست راست لازم مىشود و بيشتر به مشروبات مذكوره علاج بايد كرد و بعد از شرب سه مسهل - خواه فلوس مزلق و يا روغن كرچك و روغن بادام باشد ؛ زيرا كه غير اين دو مسهل مغرى ، مسهل ديگر مناسب نمىباشد ؛ كه باعث سحج و خراش امعاء مىشوند - لازم است كه به اصلاح كبد و تسكين حرارتش پرداخت و هر روز صبح ، شيره خنكى از تخم گشنيز و تخم خرفه و تخم خشخاش - از هريك دو مثقال - و تخم حماض ، يك مثقال تا دو مثقال و مغز هستهء آلو بالو ، دو مثقال ، همه را برشته كرده ، كوفته ، در عرق بيد يا عرق بيدمشك يا نيلوفر ، شيره كشيده ، سياهى تخم خرفه را بالتمام بگيرند و طباشير صدفى - از يك مثقال تا دو مثقال - نرم كوفته در صافش سائيده كه جزء آب شود و در زياد بودن خون ، گل مختوم و پادزهر معدنى و كهرباى شمعى ، از هريك نيم مثقال در آن خنكى سايند با قند بياشامند و در زلق‌ها ، آمله پرورده يك دانه يا دو دانه شسته ، آلوده به طباشير يا يكى از آنها يا تنها يا با آن شيره خنك ، مصروف دارند .\r\nبعد از دو سه روز ، هرگاه فائده كليه بر اين تدابير مترتّب نشود ، بايد سفوف مقوّى قابض داد ؛ مثل سفوف مقلياثا و سفوف خرنوب و غير آنها . و اين سفوف كه اجزايش بيست جزئى است : اقاقيا و آمله مقشر و بسد سوخته و جو مقشر و حبّ الآس و خرنوب نبطى و تخم گل سرخ و گلنار فارسى و كهربا شمعى و گل ارمنى و انار دانه ترش و تخم تره تيزك ، از هريك يك مثقال ؛ گل داغستان ، مرواريد ناسفته و طباشير صدفى و مصطكى ، از هريك دو مثقال ؛ آرد سنجد و آرد كنار ، از هريك سه مثقال ، همه را - به غير از مرواريد و كهربا - برشته نموده ، نرم كوبيده و با اسفرزه و بارهنگ برشته كردهء نكوفته مخلوط كرده و صبح و شام هر وقتى ، دو مثقالش را با رب به ، مصروف دارند . - و با چائى يا عرق بيدمشك هم مىتوان خورد - ، بارها در اقسام شكم روشها بعد از تنقيه لازم ، تجربه نموده و ازالهء مرض بالكلية نموده است .\r\nاوزان اجزاء را برحسب عوارض زياد و كم مىتوان نمود ؛ مثلا اگر حرارت زياده است ؛ مصطكى و حبّ الآس و تخم تره تيزك را كمتر بايد كرد . و اگر تقويت لازم است ، مرواريد و كهربا را زيادتر بايد كرد و همچنين .\r\n\r\nاما اطعمه و اشربه اصحاب اين امراض :\r\nمىبايد از گوشت و شيرينى و روغن اجتناب نمايد . و در ايام تنقيه : روزهاى شرب منضج ، اقتصار بر آش ماش و گشنيز و بابونه يا آش\r\n\r\n","description":"","footnote":"","page_name":" 217 ","page_number":217},
  {"content":"\r\n\r\nاناردانه - يا انار كه شيرهء هستهء انار ، داخل آش شده باشد - يا آش سماق شهرى و يا شكي و يا حريره آرد برنج برشته كرده و يا نشاسته برنج يا نشاسته گندم و از ميوه‌ها ، انار ترش و شيرين يا نارنگى يا جويدن به بر آتش برشته كرده . و در روزهاى شرب مسهلات مزلقه ، نخود آب ماش و زيره‌دار است و در شبها ، پلو ماش و يا بابونه و يا گشنيز با زرده تخم مرغ يا زرشك بىدانه - در صورتى كه عليل ، تب نداشته باشد و گرنه به همان آشها يا حريره اكتفا نمايد كه با بودن تب ، خوردن چلو و پلو مناسب نيست - خلاصه ، اغذيه ايام تنقيه ، بايد از اين قبيل باشد . و بعد از انقضاى ايام تنقيه ، اغذيه مناسبهء ناقهين بعد از اين مرضها ، اين است كه : روزها ، نان و مربّاى به شيرين يا ترشىدار و مرباى پوست پسته و مرباى زرشك و مرباى آلو بالو و پنير مخلوط با آويشم - كه شير از آبشن مىگويند - ، با پالودهء نشاسته و شبها را پلو ماش يا چلو با فسوجن انار دانه و بادام بوداده و بال و ران جوجه مصروف دارند . و براى قوّت معده و امعاء و عدم عود مرض ، مداومت به جوارشات قابضه ؛ از قبيل جوزى و خرنوب و سفرجلى ممسك و جوارش خبث الحديد و غير آنها و در اشخاصى كه از چهل و پنجاه سال و زياده ، سن ايشان گذشته باشد ، مداومت ترياق بر شعثا و فلونيا و حبّ نشاط ، بسيار فائده مىكند .\r\nاين معالجات مذكوره و اوزان ادويه ، براى اسنان از بعد از بلوغ است تا سن شيخوخيت و در اطفال و سن صبا ، اوزان را ثلث و كمتر بايد كرد .\r\n\r\nدر رضيع و شيرخوارگان ،\r\nاصلاح شير مرضعه ، لازم است ؛ خاصه اينكه به غير از شير ، غذائى ديگر نخورد و ادويه را به مرضعه بايد خورانيد و به رضيع هم بايد قدرى داد ؛ ولى مسهلات لازمه را به رضيع بايد داد و خون از مرضعه بايد گرفت و پرهيز را مرضعه بايد بكند .\r\n\r\n[ قولنج و ايلاوس 
  ]\r\nاز جمله مفاسدى كه بر امتلاى معائى و سوء تدبير در خوردن اغذيه و سوء هضم در معده مترتّب مىشود ، حدوث « قولنج » است كه عبارت است از اجتماع فضول غذائى يا تراكم رطوبات لزجه يا احتباس رياح غليظه در جوف روده قولون كه قولنج واقعى به عرف اطباء ، عبارت از آن است و هرگاه در معاء دقاق و يا صائم ، اين فضول ، محتبس شود ، مسمى به ايلاوس است . و بالجملة ، علامتش حبس شكم و دفع نشدن براز و درد زير ناف و بالاى ناف است . تفاوت ميانه اقسام ، بيشتر در « ريحى » است كه سنگينى ندارد و قراقر و جابجا شدن درد است به‌طورى كه گويا سيخى فرو مىرود و در هر موضعى كه ريح به آنجا توجه مىنمايد و متراكم مىشود . هرگاه در دقاق ، احتباس باشد ، عوارض ،\r\n\r\n","description":"","footnote":"","page_name":" 218 ","page_number":218},
  {"content":"\r\n\r\nشديده و موضع درد ، بالاتر از ناف است و بسا مىشود كه قىهاى شديده مىشود و فضول عفنه با قى بيرون مىآيد .\r\n\r\n[ درمان 
  ]\r\nعلاج همه اقسام نزديك به يكديگر است كه اهتمام در اخراج فضول محتبسه بايد كرد : اگر احتباس در قولون و اعور است ، بايد مكرر آب داغ با روغن بادام شيرين بياشامند و شياف از صابون تراشيده به مقدار سبّابه عليل و آلوده به روغن كرچك و بوره و نمك ، مكرر برمىدارد . هرگاه تفتيح نكرده ، ريوند چينى سائيده بايد اضافه كرد و چنان‌كه نشود ، شحم حنظل سائيده حتى نمك هندى داخل نموده و حمول نمايند و هرگاه اثفال محتبسه را اخراج ننمايند ، محتاج به حقنه مىشود . اجزاء حقنه را به تدريج بايد قوى و اقوى نمود ؛ ابتداء از شيره كافشه ، از چهار مثقال الى هشت مثقال ؛ شكر سرخ ، از هشت الى شانزده مثقال ؛ گرنگبين علفى ، از شش تا دوازده مثقال ؛ خاكشى و نمك ، از هر يك تا دو مثقال و روغن كرچك ، از شش الى دوازده مثقال ، سه قسمت نموده و سه دفعه - در عرض شش ساعت - الى نه ساعت اماله نمايند . هرگاه تفتيح نشود ، روز ديگر ريوند چينى و بوره ارمنى در دو آب دوم و سوم سائيده حقنه نمايند . اگر نشود ، آب مطبوخ :\r\nاكليل الملك ، تاج‌ريزى ، بزرگ شنبليلهء نيم كوفته ، گل سرخ ، سنا مكى - از هريك شش مثقال الى ده مثقال - ، افسنتين ، بابونهء خشك و برگ سداب خشك - از هريك دو الى چهار مثقال - جوشانيده و سه قسمت نموده و با اجزاى سابقه ممزوج كرده و شحم حنظل بر سرداروجش تا دو مثقال افزوده و سه دفعه يا چهار دفعه اماله نمايند و در صورت ضرورت ، به اضافه فلوس تا چهارده مثقال و روغن بادام تا شش مثقال ، اماله نمايند .\r\nلازم است كه ماليدنيهاى مفتّحه و معينهء بر عمل اماله ، از همان سرداروجها به اضافه زهره گاو و روغن گل سرخ - كه آنها را در آب اماله‌ها سائيده - نيم گرم از ناف به زير و از كمر تا مقعده ، مكرّر بمالند .\r\nچنان‌چه اماله‌ها دفع سدد محتبسه را با تكرار ننمايند ، مسهل مشروب لازم مىشود .\r\nو مشروبات مسهله ، بايد مزلقه باشد و گرنه ضررهاى ديگرى احداث مىكند كه از آن جمله سحج امعاء مىباشد . و روغن بيد انجير ، تا شانزده مثقال با روغن بادام شيرين ، تا چهار مثقال داخل ترنجبين در آب داغ حل كرده ، بسيار خوب و مناسب است .\r\nاقوى از آن ، مطبوخ : افسنتين ؛ بنفشه ؛ گل سرخ ؛ پرسياوشان ، از هريك دو مثقال ؛ سنا مكى ، از پنج الى نه مثقال و سپستان ، از هشت تا دوازده دانه جوشانيده ، صافش را با\r\n\r\n","description":"","footnote":"","page_name":" 219 ","page_number":219},
  {"content":"\r\n\r\nترنجبين ، از هشت تا شانزده مثقال بياشامند . افسنتين را نيم تا يك مثقال نمايند ، بهتر است كه زيادش دوا را تلخ مىسازد . روغن بادام - از يك مثقال الى چهار مثقال - ، باعث سرعت عمل مىباشد . زنجبيل - تا نيم مثقال - ، مانع پيچ روده و معين بر دفع لزوجات است .\r\nاضافه فلوس خالص - از ده مثقال - ، تا چهارده مثقال موجب سرعت عمل است .\r\nهرگاه در مواضع احتباس ، مظنهء آماسى يا ورمى باشد ، اضافه فلوس از لوازم است .\r\nو در همچه موضعى كه مظنه ورمى در امعاء استنباط شود و يا علامات غلبهء خون - از حمرت رنگ زبان و لبها و چشمها و پرى رگهاى صورت و دستها و قرمزى قاروره - ظاهر باشد ، فصد از قيفال و يا باسليق بايد كرد و بسا مىشود كه به واسطه فصد ، درد ، ساكن و قولنج ، تفتيح مىشود و بدون فصد ، مرض زايل نمىشود . و اسلم اين است كه يك دو روز اماله را معمول دارد و يك مسهل مشروب را مصروف دارد و مسهل دوم را يك روز بعد از فصد ميل نمايد تا رفع غايله شود .\r\n\r\nدر قولنج ريحى\r\nلازم است كه در اجزاء شياف و حقنه و مشروب ادويه كاسرة الرياح ؛ مثل زيره و بابونه و افسنتين و بوى مادران و سداب خشك و آويشم كه شيرازى آيشن مىگويند ريشه كبر و امثال اينها باشد . و در ماليدنى ، زيره و سداب و سياه‌دانه و امثال اينها باشد كه ان شاء الله تعالى همه اقسام قولنجها به همين علاجها رفع خواهد شد و به كرّات و مرّات تجربه نموده‌ايم .\r\nبايد دانست كه در اين احتباسها امراضى عارض مىشود ؛ اعمّ از آنكه اين احتباس ، موجب قولنج شود يا نشود . از آن جمله مرضى كه غالبا از اثر احتباس عارض مىشود ، درد كمر است كه ماده رقيقه يا غليظهء آن ، نفوذ به خلل و فرج مفاصل قطن و عجز و عصعص مىنمايد ؛ خاصه اينكه با آن احتباس حركات عنيفه شود يا مواقعه و جماعى اتفاق افتد ، وجع در كمر كه به عرف عام ، چهاربند گويند عارض مىشود .\r\nعلاجش به تكرار همان شيافات و حقنه‌ها مىشود و چنان‌چه در علاجش تهاونى و سهل‌انگارى شود ، به مفصل ورك مىريزد و وجع الورك پديد مىگردد و علاج ، اصعب و طولانىتر مىشود و هرگاه مادهء منصبهء به آن موضع را به زودى اخراج ننمايند ، درد ، متصّل باشد و پيوسته همان درد ، جذاب مواد مىشود و هر فضولى را از هرجا جذب مىنمايد و به مرور ، نزول به عرق النسا و ساير مفاصل مىنمايد . و بيشتر در همچو احوال ، از دماغ ، مواد نزلى به اين مواضع مىريزد .\r\nعلاجش در ابتداى بروز درد آسان است و به همين تنقيه‌هاى مذكوره ؛ خاصه اصرار\r\n\r\n","description":"","footnote":"","page_name":" 220 ","page_number":220},
  {"content":"\r\n\r\nدر تكرار حقنهء مذكوره . و در منضج و مسهل مشروب ، سورنجان مصرى - از يك مثقال تا دو مثقال و نيم - كوفته و زنيان - از نيم مثقال الى يك مثقال - با ساير اجزا بايد جوشانيد و در مطبوخ مسهل ، بايد پوست هليله زرد - از دو مثقال تا چهار مثقال نيم - كوفته با ساير اجزا بايد جوشانيد و مصروف داشت .\r\nبعد از آنكه سه مسهل در عرض نه روز مشروب شد - كه دو سه روز منضج صرف شود و يك روز مسهل - و در اين ميانه با علامات دالهء بر زياده بودن خون و يا داله بر فساد كيفيتش ، بايد خون بگيرند و باسليق راست را فصد نمايند : روز فصد ، يك روز بعد از روز اماله دوّم يا روز بعد از روز شرب مسهل مشروب است كه بعد از خوردن منضج ، به فاصلهء ساعتى پيش از خوردن نهار ، فصد نمايند ؛ اعمّ از اينكه درد در ورك و يا عرق النساى راست باشد و يا در سمت چپ باشد ، لا محاله فصد اول را بايد از دست راست نمايد . فصد دوّم را اگر لازم شود و درد در چپ باشد ، از باسليق چپ كه مخالف در يك قطر است بايد كرد ؛ زيرا كه در صورت بودن ماده در سمت راست ، مخالفت در دو قطر لازم نيست و در سمت چپ را مخالفت در دو قطر ، در فصد اول لازم است . و بايد اين نكته را غافل نباشد كه منفعت كليّه بر اين عمل مترتّب است .\r\nيك روز بعد از روز فصد ، مسهل مشروب لازم است و در بعضى اشخاص كه قى كردن براى آنها صعوبتى نداشته باشد ، شرب مقيّىء متوسط در قوّت و ضعف ، نفع بليغى مىنمايد ؛ خاصه اينكه عادت ايشان باشد كه مشروب را معدهء آنها نگاه‌دارى نكند و قى نمايند ، لازم است كه به شرب مقيىء ، مواد را از مفاصل ، منقلعه سازند ؛ هرچند در قى شدن مشروب ؛ خواه منضج باشد و خواه مسهل ، كه بعد از ساعتى يا بيشتر در معده باشد ، فوائد است ؛ زيرا كه اجزاء مخصوصه مناسبه ، مواد را از موضع علت حركت مىدهد براى اخراج و هرچه از آن به قى دفع نشود ، بقيه به اسهال قوّت مسهله ، اخراج خواهد شد يا به اندك تحريكى از شياف و يا اماله دفع مىشود .\r\nحبوب مسهلهء مخصوصه ، انفع از مطبوخات است ؛ خاصه حتى كه از اين اجزاء تركيب شود : پوست هليله زرد ، صبر زرد ، سورنجان مصرى - از هريك چهار مثقال - شحم حنظل - دو مثقال - ريوند چينى - سه مثقال - زعفران ، سنبل الطيب ، گل سرخ ، مصطكى ، مرمكى - از هريك ، يك مثقال - همه را كوفته و بيخته ، در آب طبيخ ، دو مثقال تخم رازيانه هم كوفته و خمير كرده و با دست آلوده به روغن بادام ، به مقدار نخود حب نمايند . قدر خوراكش از يك مثقال است تا دو مثقال با قدرى آب گرم ، بلع نمايند . و\r\n\r\n","description":"","footnote":"","page_name":" 221 ","page_number":221},
  {"content":"\r\n\r\nحبوب ديگر كه براى دفع اين مواد تركيب شده است - و اسهل از همه شرب هليله سياه است - نيم كوفته از سه مثقال تا پنج مثقال با قدرى شكر خام كه آسان‌تر بلع مىشود ؛ يا همان هليله را نرم كوفته با شكر سفيد يا سرخ حبّ نمايند .\r\n\r\n[ دردهاى ورك و عرق النسا و مفاصل و نقرس 
  ]\r\nاز جملهء معالجات اين اوجاع و در دردهاى ورك و عرق النسا و مفاصل و نقرس - كه وجع عارض بر قدم تا انگشت‌هاى پاها باشد ؛ خاصه ابهام كه انگشت بزرگ پاها است - اين است كه بعد از اماله و مسهل و فصد از دست مخالف و يا موافق و بقاى درد ؛ اعم از اينكه موضع درد با ورم باشد و يا بدون ورم ، بعد از ملاحظه اينكه از توجّه ماده از اطرف به جانب موضع درد اطمينان حاصل شود ، لازم مىشود كه ماده حاصل در موضع درد را اخراج نمايند ؛ خاصه اينكه ماده موجعه ، دم باشد يا دمويتش غالب باشد . و اخراج آن ماده ، يا به حجامت و يا به ارسال علقه كه انداختن زلو است مىباشد .\r\nاين عمل در اعضاء ، متفاوت مىباشد ؛ مثلا در وجع ورك ، انفع و اسلم اين است كه شاخ حجامت را به موضع قطن و يا عجز مايل به سمت ورك دارندهء درد چسبانيد و بعد از مكيدن و بالا آمدن گوشت ، موضع را تيغ عميقى چند عدد زد و بادكش زيادى كرده و يا ده الى بيست عدد زالو عوض زدن شرط عميق بالاى همان گوشت بالا آمدهء به قوّت محجمه انداخت و بعد از افتادن زلوها ، باز موضع لسعهء زلو را به قوّت بادكش نمايند تا خون باقىمانده برآيد و مانع تورم و خارش موضع لسعه شود . در عرق النسا موضع چسبانيدن محجمه و زدن شرط و يا انداختن زلو ، چهار انگشت بالاى زانو از سمت وحشى پا مىباشد . همچنين براى درد زانو ، چهار انگشت مضمومه بالاى زانو مىباشد ؛ ولى در اينجا ملاحظه ظرف شدت وجع را بايد نمود ؛ اعمّ از اينكه سمت وحشى يا سمت انسى باشد . در وجع نقرس كه درد از مفصل قدم تا سر انگشتهاى پاها باشد ، موضع چسبانيدن محجمه و غيره از زير زانو تا چهار انگشت به هم پيوسته به قدم مانده است ؛ اعمّ از اينكه سمت وحشى باشد يا سمت انسى و يا وسط ماهيچهء پاها باشد ولى رعايت به سمت شدت درد را بايد نمود و به همان سمت وضع محجمه و غيره واقع شود و به قدر امكان اين اعمال را در موضع درد نبايد نمود در نقرس ، كه اسباب ازمان درد است ؛ بلكه پيش از تنقيه و فصد از دست‌ها و اطمينان از ريختن ماده از اعالى بدن بر نفس عضو ، حجامت و يا انداختن زلو موجب فساد عضو يا ازمان درد يا مدفع شدن عضو براى انصباب مواد مىشود .\r\n\r\n[ درمان بواسير 
  ]\r\nهمچنين است در معالجه بواسير ؛ خاصه قسم دموى و عنبى از اقسام ثلاثه بواسير كه\r\n\r\n","description":"","footnote":"","page_name":" 222 ","page_number":222},
  {"content":"\r\n\r\nعنبى و ثؤلولى و توثى باشد كه هرگاه قبل از تنقيه و فصد و تدابيرى كه ذكر خواهد شد ادويه حاده و غير حاده بر موضع ضماد و طلا نمايند و يا حجامت و يا ارسال علق نمايند ، باعث مفاسد بسيار و ضعف عضو و مدفع فضول نمودن عضو است .\r\n\r\nتنقيه\r\nيعنى آشاميدن ملينى از قبيل افشره تمر و يا آب آلوى بخارائى و شكر و يا مسهلى ، از قبيل ورق گل سرخ ، دو مثقال ؛ سنا مكى ، شش تا هشت مثقال و تمركجرات ، چهار الى شش مثقال ، شب در عرق شاهترهء داغ خيسانيده ، روز ديگر صافش را نيم گرم با ترنجبين ، از هشت الى ده مثقال يا شيرخشت به همان وزن ، بياشامند كه تا شب ، هفت ، هشت مجلس فعل كند ؛ زيرا كه براى معالجه بواسير ، بهترين مسهل‌ها است ؛ يا نمك فرنگى از شش الى ده مثقال با ترنجبين يا شيرخشت در عرق شاهتره حل كرده يا نمك تنها در عرق شاهتره حل كرده بخورند و افشره تمر بعد از آن بياشامند و روز ديگر صبح عرق شاهتره با سكنجبين بياشامند و از باسليق دست راست ، خون تا شصت مثقال بگيرند . هرگاه باعث تسكين درد و سيلان خون بالكية نشود ، بعد از شرب يك دو دفعه ملين مذكور يا مسهل مزبور ، باز فصدى از دست چپ - از باسليق تا چهل يا پنجاه مثقال - نمايند و يا وضع محجمه نمايند بر موضع عجز - كه به عرف عام چهاربند كمر نامند - و بعد از بادكش ، شرط عميق زنند يا زلو بر همان موضع محجمه اندازند - از ده عدد الى بيست عدد - و بعد از افتادن زلوها ، بادكش نمايند تا خون در جاى دهن زلو نماند ، بلا شبهه درد ، ساكن و خون ، قطع مىشود .\r\nهرگاه تسكين عوارض نشود ، بعد از اين كارها و اطمينان از انصباب ماده ، مضايقه از انداختن زلو بر موضع بواسير و روى دانه‌ها نمىباشد ؛ زيرا كه مادهء حاصلهء در جوف دانه ها را اخراج مىكند و عوضش ، ماده نيست تا ثانيا به موضع بريزد . و شبههء نيست كه اين معالجه ، از همه تدابير بىغايله‌تر و دافع علّت است .\r\n\r\nاضمده\r\nكه براى تسكين درد و حبس خون است : كراث كه تره مىگويند ، دسته در پارچهء ترى پيچيده ، در زير آتش پخته و در هاون سائيده و داخل شانزده مثقال روغن گل سرخ - كه مقل زرد و كوهان شتر از هريك سه مثقال در آن حل كرده باشند - نموده به اضافه مغز هسته زردآلوى تلخ و مغز هسته هلوى تلخ سوخته از هريك ، يك دانهء سائيده با يك دو دانه زرده تخم‌مرغ سائيده تا مرهم شود بر موضع گذارند و شياف نمايند . گاهى در شدت وجع ، قليلى ترياك داخل مىتوان نمود و همچنين ميعهء سايله و پيه مرغ آبى و سفيداب قلعى و غير اينها را داخل مىتوان كرد . سائيدنىها را در هاون سرب\r\n\r\n","description":"","footnote":"","page_name":" 223 ","page_number":223},
  {"content":"\r\n\r\nيا قلعى بسايند كه قوتى از سرب و قلعى بردارد ، انفع است . بالجملة ، هرچه دافع سوداويت مزاج است و خون سوداوى كمتر توليد كند و مانع احتراق خون و ساير اخلاط باشد ، مانع اذيت بواسير است ، بسا مىشود كه به شرب ماء الجبن و غير آن براى اخراج فضول سوداويه ، احتياج بهم مىرسد و براى تبديل مزاج ، به شرب طبيخ بيخ چينى ، ضرورت ، داعى مىشود ؛ زيرا كه تهاون و كوتاهى در معالجه بواسير ، باعث مفاسد چندى است ؛ خاصه اينكه سيلان دم باشد ، منجر به ضعف قواى كبد و موجب استسقاء و غير آن مىگردد .\r\n\r\n[ سدهء ماساريقا 
  ]\r\nاز جمله امراضى كه از فساد هضم و سوء تدبير در اكل و شرب ، در اكثر به مرور حاصل مىشود ، سدهء واقعهء در ماساريقاست كه مانع از نفوذ صفوت اغذيه است به كبد .\r\nعوارض سدهء وقوع شدهء در اين عروق از جانب معده و امعاء ، فعلهاى مختلفه غير منهضمه به غير ترتيب به نحوى كه بعضى آنها با علاجش مذكور شد . از جانب كبد و ما بعدش ، كمى بول و التهاب در موضع بواسطهء كمى نفوذ مرطبات غذائى و مائى و لينت براز و بسيارى آن است و بسيار مىشود كه براز ، سبز رنگ ديده مىشود ؛ خاصه در اطفال رضيعه از جهت درنگ نمودن صفوت غذا در ماساريقا و برگشتن آن به سوى امعاء و دفع شدنش .\r\n\r\nعلاج :\r\nآشاميدن مفتّحات سدّه است ؛ از قبيل تخم كاسنى و رازيانه و تخم كرفس و تخم كشوث نيم كوفته ، از هريك تا دو مثقال - برحسب زيادى و كمى حرارت ، در وزن ادويه ، زياد و كم بايد بشود - اذخر ، زوفاى خشك ، افسنتين ، گل سرخ ، از هريك ، يك الى دو مثقال ، همه را در عرق كاسنى جوشانيده ، دو پياله از صافش را با ترنجبين ، از شش الى هشت مثقال و يا با نبات ، از سه الى پنج مثقال بياشامند و بعد از آن ، سكنجبين به فاصلهء دو ساعت بياشامند . و يك روز نه يك روز ، اماله را از : اكليل الملك ، بزرك ، تخم شنبليلهء نيم كوفته ، از هريك دو الى چهار مثقال ؛ افسنتين ، بابونهء خشك ، سداب خشك ، اذخر ، پرسياوشان و گل سرخ ، از هريك دو مثقال ؛ سناء مكى از چهار الى هشت مثقال ، همه را جوشانيده ، سه قسمت نموده ، كافشه از چهار الى شش مثقال در آب اماله ، شيره كشيده ، شكر سرخ و گزنگبين علفى - از هريك هشت الى دوازده مثقال - در آب اماله حل كرده و صاف نموده و در آب اول ، خاكشى و نمك طعام از يك مثقال الى دو مثقال داخل كرده و در آب دوم و سوم ، دو مثقال ريوند چينى بسايند و از بعد از خوردن دوا ، تا عصر ، سه\r\n\r\n","description":"","footnote":"","page_name":" 224 ","page_number":224},
  {"content":"\r\n\r\nآب را اماله نمايند . روغن بادام شيرين در سه آب تا شش مثقال - و اگر رطوبت و بلغم زياده در مزاج باشد ، روغن بيد انجير تا دوازده مثقال عوض روغن بادام - در سه آب داخل نمايند و بعد از دو سه روز كه غبا اماله معمول شود و دو روزى منضج مذكور را صرف نمايد ، مسهلى بايد مصروف نمايند از همان مسهل‌هاى سابقه . و مىشود كه دو سه مسهل لازم مىشود به اضافهء نيم مثقال ريوند كه در آب صاف مسهل بسايند و يا حب نموده و قبل از مسهل بلع نمايند و مسهل را بعد از آن بياشامند .\r\nهرگاه ورمى در مواضع سده و حوالى كبد مظنون شود كه در مريض تب دائمى باشد و به اين تنقيه‌ها زايل نشود ، لازم است كه در اماله‌ها و مسهل مشروب ، فلوس خالص از هشت مثقال الى دوازده مثقال داخل نمايند و با علامات غلبهء خون ، بعد از يك دوبار اماله ، از باسليق دست راست يا اكحل ، به قدر لازم - از چهل تا هفتاد مثقال - خون گرفته شود . و بسا اتفاق مىافتد كه دو فصد لازم مىشود و بايد فصد دوم ، بعد از يك مسهل مشروب يا بعد از مشروب دوم معمول شود .\r\nازالهء تب ، دليل ازالهء ورم است به تحليل يا به انفجار و وثوق به وجود ورم ، بعد از دوام تب ، احساس عليل است به وجعى با ثقل - در صورتى كه در اعضاى لحم آبى باشد - يا وجعى ناخس با سوزش - اگر در اعضاى عصبانى باشد - و نبض موجى در اول و منشارى در ثانى . و در صورت تحليل ، ازاله تب است بدون تغييرى در احوال و در صورت انفجار ، بروز قشعريره و لرزى و اضطرابى كه بعد از آن ، وجع و ساير عوارض ، تسكين مىيابند . و بسا مىشود كه در براز و يا در آخر تبرّز ، چرك و خونى ديده مىشود و دليل صحت و انقضاى مرض است . در اين حالت ، آشاميدن جاليات و سكنجبين ، بسيار نافع است .\r\nهرگاه اين سدد ، داخل در مجارى كبد حادث شود برحسب هر مجرائى عوارض مخصوصه پديدار مىگردد ؛ مثلا اگر سده در مجراى مرور صفرا به كيسه صفرا واقع شود ، فضول صفراوى با خون به اقاصى اعضاء مىرود و « يرقان » بروز مىكند . و ابتداى بروزش در سفيدى مقله - كه تخم چشم است - پديدار مىشود . اين ، قسمى از يرقان است و عمده علامت اين سده اين است كه به تدريج ، براز از رنگ زردى مايل به سفيدى مىشود ؛ بر خلاف يرقانى كه از سدهء واقع در مجراى ميانه كيسه صفرا و امعاء عارض مىشود كه فورا براز سفيد شده و احساس به تبرز ، عليل ندارد و احتمالا قولنج به واسطهء يبوست طبع دارد و تا عفونتى در صفرا به هم نرسد خالى از تب است ؛ بر خلاف يرقانى\r\n\r\n","description":"","footnote":"","page_name":" 225 ","page_number":225},
  {"content":"\r\n\r\nكه از ورم كيسه صفرا يا ورم كبد حادث شود كه از لوازمش دوام تب است و وجعى در سمت كبد كه زير دنده‌هاى طرف راست محاذى ناف باشد و عطش و قى صفراوى و تلخى دهن و صفرت قاروره - تيره‌تر از رنگ زعفران - ، مگر اينكه ورم كبد به قسمى باشد كه مجراى حدبه كبد كه مدفع بول است ، تنگ و سد نمايد ؛ در اين صورت بول ، قليل و رقيق و كم‌رنگ است ؛ بر خلاف يرقانى كه از غلبهء توليد صفرا به واسطهء اكثار در اكل و شرب مولدات صفراء و يا از شدت حرارت هوا و طول مقام در آفتاب و مجاورت آتش عارض شود كه خالى از تب و درد است . اجمالا به همهء اقسام ، اشاره نمود .\r\nعلاج همهء اقسام ، در تبريد و اخراج صفرا نزديك بهم است . پس مىبايد هر روز آب كاسنى تر بريده را ؛ يا نقوع كاسنى را كه تا بيست مثقال ريشه و چوب و برگ كاسنى از گل و خاك پاك كردهء نشسته را شب خيسانيده در عرق كاسنى داغ تا هشتاد و صد مثقال يا عرق شاهتره و صبح از صاف نقوع يا آب كاسنى بريده تا چهل مثقال ، ممزوج با شانزده الى سى و دو مثقال سكنجبين ترش بياشامند . و اگر سرفه يا خراش سينه يا عللى در اعضاء تنفس باشد ، كاسنى را در عرق نيلوفر بايد خيسانيد و با شربت نارنج بايد آشاميد ؛ ولى در بودن سده بايد سكنجبين داد و در اماله‌هاى مذكوره ، ريوند لازم است . و در مسهل مشروب ، آب كاسنى تر بريده و يا نقوع كاسنى تا بيست مثقال و ريوند از نيم مثقال - الى يك مثقال داخل بايد نمود . مبردات حامضهء بعيدة الاستحاله به صفرا ، انسب است ؛ مانند انارين و نقوع آلوى بخارائى و تمر هندى و قيسى و پرهء زردآلوى ترش و امثال اينها .\r\nو كاهو - با سكنجبين يا سركه - غذاى روز غير مسهل ، بسيار نافع است . و همچنين خيار سبز و خيار چنبر . و اگر عطش وافر باشد و در اعضاء تنفس علّتى باشد ، آشاميدن آب هندوانه مناسب است و بهتر اين است كه در روز شرب مسهل ، عوض نخوداب - بعد از دو سه مجلس عمل - بياشامند تا از استحاله محفوظ باشد ؛ يا قبل از شرب هندوانه ، شربت نارنج يا تمر و يا سكنجبين بياشامند و بعد از ساعتى هندوانه را بياشامند .\r\nهرگاه ورمى در كبد باشد و علامات غلبهء خون باشد ، فصد باسليق از دست راست لازم است . در همچو مقامى ، يرقان مانع از فصد نيست و مىبايد بعد از اماله و شرب يك دو مسهل ، فصد را نمايند تا از غلبه و فساد صفرا ايمن باشند . و در ورم كيسه صفرا ، احتياج به فصد نمىباشد مگر به‌ندرت كه آثار غلبهء خون و حمرت قاروره - كه غالب بر صفرت و زعفرانيت مىباشد - و در اين صورت ، فصد باسليق ، مجوّز است و اخراج ، كمتر بايد كرد .\r\n\r\n","description":"","footnote":"","page_name":" 226 ","page_number":226},
  {"content":"\r\n\r\n\r\n[ انسداد مجراى سودا 
  ]\r\nاز جمله سده‌ها ، انسداد مجراى سودا است كه مانع از انصباب فضول سوداوى است در طحال . علامت اين سدّه ، عروض يرقان اسود است و ثقل و تمدد در جانب راست و موضع كبد و سقوط اشتهاء و لاغرى طحال .\r\nهمهء اين عوارض ، به تدريج مىشود ؛ زيرا كه اگر سقوط اشتهاء دفعة بشود و ثقل در جانب چپ و موضع طحال پديدار گردد ، دليل وقوع سدّه در مجرائى است كه سودا از طحال به فم معده ترشح مىنمايد ؛ ولى يرقان اسودش باز به تدريج مىشود . و اين سدّه در هر جانب كه باشد ، اگر طول كشد و تهاون در علاجش شود ، زود سبب ورم كبد و صلابتش مىشود و همچنين است حال طحال ؛ تفاوت اين است كه در سدهء اوّلى ، كبد ، اسرع آفتا مىباشد و در ثانيه ، طحال ؛ ولى اضرار اوّلى به مزاج ساير اعضا ، بيشتر است .\r\n\r\n[ درمان 
  ]\r\nعلاج هر دو به شرب مفتّحات مىباشد ، از سكنجبين ساده تا بزورى و عنصلى رسد .\r\nو حقنه‌ها و مسهلات مشروبه به نحوى است كه مذكور شد ؛ ولى در اينجا مىبايد در اجزاء حقنه ، ريشه كرفس ، ريشه كبر ، ريشه رازيانه ، اذخر ، تخم شنبليله ، سداب خشك و تربد سفيد ، جوشانيده و سرداروجش بورهء ارمنى و نطرون و ريوند چينى باشد با فلوس يا بىفلوس و روغن بادام تلخ يا دوشاب و روغن كرچك . و در مسهل مشروبش ، بايد افتيمون شامى ، افسنتين ، شاهترهء خشك ، پرسياوشان ، سنا مكى ، تربد سفيد مجوّف و زنجبيل بايد جوشانيد و با فلوس و روغن بادام تلخ - يا بىفلوس با ترنجبين - بايد داد و در حبوبش افتيمون اسقولوقندريون و غاريقون و تربد سفيد مجوّف و حجر لاجورد و شحم حنظل و صبر زرد و مصلحاتش و يا ايارج فيقرا داخل نمايند .\r\nدر معالجه ، محتاج به فصد از باسليق راست و هم باسليق چپ و اسيلم راست و چپ مىباشد ؛ خصوصا كه عوارض ورم كبد يا ورم طحال - از لزوم تب و برآمدگى و صلابت موضع كبد يا موضع طحال و ساير علامات - بروز كند و حمرهء قاروره و درور عرق باشد ، بعد از معمول داشتن دو سه روز حقنه‌هاى مذكوره و يا شرب مطبوخات مسهله و استعمال اضمده بر طحال - از قبيل سداب تر يا خشك ، بورهء ارمنى ، نطرون ، فلفل ، انجير خشك و اسقولوقندريون خيسانيده در سركهء تند ، خاصه مستحيله از خمر و يا سركه عنصل و بر موضع كبد ؛ از قبيل عود قمارى ، اذخر ، سعد كوفى ، سنبل الطّيب و صندل سرخ سائيده در گلاب و سركه و امثال آنها از لوازم است كه بايد مكرر ، اضمده و اطليه را نيم گرم در روز غير مسهل استعمال نمود .\r\nامّا اغذيهء ايام شرب منضج و در روزهاى استعمالات حقنه‌ها ، شورباى جوجهء مرغ\r\n\r\n","description":"","footnote":"","page_name":" 227 ","page_number":227},
  {"content":"\r\n\r\nيا گوشت ماهيچه و گردن گوسفند با اسفناج و برگ چغندر و شبت و نعناع با سكنجبين يا تمر چاشنىدار كه به طعم سكنجبين باشد و يا دوشاب ترشى كه از « دار المرز » گيلان مىآورند . و در غير روز حقنه ، از ميوه‌ها ، انارين يا گلابى نطنز و يا آلوى زرد رسيده و يا نارنگى و يا پرتقال ؛ از بقول ، كاسنى تر و لحية التيس و كاهو با سكنجبين شكرى يا عسلى در شدّت حرارت و يا قلّت حرارت . و در روزهاى شرب مسهل يا حبّ ، بايد نخود آب مصروف نمايند كه گوشت گوسفند يا مرغ با نخود پوست‌دار و زيره داشته باشد و اگر التهاب و عطش مفرط باشد ، عوض نخوداب ، آب هندوانه بياشامد هم معين عمل مسهل است و هم مسكّن التهاب است .\r\n\r\n[ سده در محدب كبد 
  ]\r\nهرگاه سده در محدب كبد به هم رسيده باشد ، علامت و عوارض آن ، قلت و رقت بول است ؛ خاصّه در مجراى متّصله به كليه و احساس عليل ، ثقلى و تمدّدى در زير دنده هاى جانب راست محاذى ناف و اندكى بالاتر بدون درد و تب و قلت رسيدن غذا به اعضا است .\r\n\r\n[ بيمارىهاى عارض بر سده 
  ]\r\nامراضى كه از وقوع اين سده عارض مىشود هرگاه به زودى تفتيح نشود ، اوّلا ، ضعف كبد است و بعيد نيست كه متورم شود و ثانيا ، بروز سوء القنيه و استسقاء لحمى به واسطهء ضعف قواى كبد و ثالثا ، اگر مائيت به مواضع خاليهء ميانهء ثرب و صفاق يا ميانهء صفاق و مراق رخنه كند ، تدريجا استسقاء زقى عارض مىشود و اگر به كيس انثيين رخنه كند قيلة الماء عارض مىشود و رابعا ، هزال كليه به سبب نرسيدن غذا و كم رسيدن خون مصحوب با مائيت قليله و خامسا ، حدوث ورم در كبد به واسطهء اجتماع فضول و نفوذ به جرم كبد و سادسا ، عروض تب از جهت ورم و يا از عروض عفونت در آن رطوبات و سابعا ، عروض قيام كبدى يا بعد از حدوث دوبيله و انفجارش يا بدون دوبيله ؛ بلكه به واسطهء همان امتلاء و دفع مواد از جانب مقعّر به امعاء . به خلاصه ، اشارهء مختصر به اين امراض نمودم تا معالج ، محض بروز سدّه ، به زودى اقدام بر تفتيح سدد نمايد و عليل را از ابتلاى به اين امراض مانع آيد . و بسيار مىشود كه بعد از وقوع اين سده ، هزال الكليه - به واسطهء نرسيدن غذا يا كم رسيدن خون به كليه - و ضعف در قواى كليه بهم مىرسد ؛ خصوصا جاذبه آن . در اين صورت ، بروز مفسده از اجتماع رطوبات و مائيت در كبد و مواضع خاليه ، زودتر و بيشتر مىشود .\r\n\r\nعلاج :\r\nعمده ، همان تدابير تفتيح سده است . و بعد از انفتاح سده ، اگر ضعفى يا هزالى باقى باشد بايد اقدام به مقوىهاى كبد و كليه نمود از مشروبى و محقونى و ماليدنيهاى\r\n\r\n","description":"","footnote":"","page_name":" 228 ","page_number":228},
  {"content":"\r\n\r\nلازمه براى كبد حاره ؛ مانند زرشك و انار و سماق و انار دانه و كاسنى و گل سرخ و براى كبد ضعيف از برودت و رطوبت ؛ مانند اذخر ، افسنتين ، اظفار الطيب ، جوزبوا ، حبّ بلسان ، خولنجان و دارچينى ، ريوند ، زعفران ، سليخه ، كشوث ، عود و امثالش مفردا و مركبا و از مركبات خاصه شربت دينار و شراب اصول و حب زرشك و قرص ورد و امثال آنها . و براى كليه ضعيف ، اكثر ، همين ادويه و براى مهزوله ، اغذيه مغريه قابضه ، مثل مطبوخه با انار دانه و هسته مويز و پيه كليه بز و مثل سويق جو و گندم با شيره يعنى دوشاب و شير برنج . و از مركبات ، معجون لبوب و امثال آن و شير ميش يا شتر و امثال آنها .\r\n\r\n[ استنباط ورم در كبد 
  ]\r\nهرگاه استنباط ورم در كبد و يا در غشايش و يا در عضلات موضوعه بر آن نمايد و تب دائمى را هم بعد از تأمل دريافت نمايند ، بايد فصد از باسليق راست نمايد . و با احتمال قوّت بدنيه ، مكرر نمايد . و ارسال علق بر موضعش و يا اندكى بالاتر تا زير كتف و يا مايل به فقرات ظهر مكرر نمايد . و اضمدهء ملينهء محلله را مخلوط به مقويات و قوابض ؛ از قبيل اسارون ، اكليل الملك ، اشق ، بابونه ، باقلا ، بان برنجاسف ، جاوشير ، حاشا ، زرنباد ، زراوند ، وج و غير اينها ، در صورتى كه استعداد تحليل را داشته باشد كه با اين تدابير حجمش كم شود و عوارضش رو به نقصان باشد ؛ اگر بر خلاف باشد و اعراض در تزايد باشد ، معلوم است كه استعداد انفجار بهم رسانيده است ، مىبايد به پخته‌هاى سريع الانضاج ، از خارج ، معين انضاج داخلى شود و آن ، ادويه‌اى است كه با حرارت منضجه ، تسديد و تغريه در جوهرش باشد تا حرارت مزاجى خودش و غريزيهء را محصور نمايد ؛ مانند ايرسا و بذركتان و بذر المر و بذر الخطمى و حلبه و نخاله و امثال آنها را بعد از كوفتن و پختن به آب و يا شير ، بر موضع ورم گذارند و برگ كلم‌پيچ بر روى آن پخته‌ها ، بسيار معين بر سرعت انضاج است و فلوس خيار شنبر ، مشروبا و محقونا با ادويه مناسبه ، بسيار مفيد است .\r\nعلامت انفجار ، بروز قشعريره و خفّت بعد از ادرار يا اطلاق مده و چرك و خون است ؛ پس در اين وقت مىبايد از آب طبيخ ايرسا ، ابهل ، حبّ بلسان ، تخم كاسنى ، رازيانه ، گل سرخ و غير اينها را مجموعة يا بعضى دون بعضى را با نبات - و اگر رطوبتى و غلظتى باشد با عسل يا سكنجبين شكرى يا عسلى - بخورانند . و فلوس و روغن بادام را داخل مياه امثال اين ادويه مىتوان نمود ؛ بلكه در بعضى دادن فلوس لازم مىشود و زود ترتنقيه فضول و چرك و خون را مىنمايد . و با حرارت مفرطه ، مياه فواكه ؛ از قبيل انارين و آب هندوانه كه قبل از آن سكنجبين آشاميده باشد و نقوع تمركجرات و يا ترشاله كه\r\n\r\n","description":"","footnote":"","page_name":" 229 ","page_number":229},
  {"content":"\r\n\r\nقيسى و پره زردآلوى ترش‌مزه باشد با شكر ، بسيار مناسب و نافع است .\r\nبالجملة به وضوح پيوست كه امراض مذكورهء عارضه از سدد را مىبايد در علاج آنها ، اهتمام در تفتيح نمود . و هر عارضه كه بعد از تفتيح سدد از ورم يا ضعف و غير اينها بروز كند ، به همان علاجات مشتركهء مذكوره ، رفع غائله آنها را نمود .\r\n\r\n[ دردهاى سينه و پهلوها 
  ]\r\nاز جمله امراضى كه غالبا بعد از اين امتلاءات عارض مىشود اورامى است كه در اغشيه آلات تنفس حادث مىگردد ؛ خصوصا كه امتلاى دموى در كبد و يا عروق باشد و عوراض خارجيه از تصرف هوائى و بر خوردن سرمائى يا حركات عنيفه از مواقعه در حالت امتلاء و غير آن - اتفاق افتد و ردائتى در اخلاط مستعده بر تصرف حرارت غريبه به هم رسيده باشد و ضعفى هم در آن اغشيه از امور داخله يا خارجه باشد كه قبول نفوذ ماده را نمايد .\r\nپس هرگاه ماده نفوذ در پرده مستبطن اضلاع زور كرده باشد يعنى آن پرده كه از داخل بر دنده‌هاى پنچ‌گانه كه سرش به هم نرسيده ، يا پرده ميانه آن دنده‌ها و ماهيچه هاى ميانه و يا پرده روى دنده‌ها نموده - كه وجع اينها همه در زير حجاب حاجز احساس مىشود - آن را اطبّا ، شوصه مىنامند ، چه از سمت راست باشد و چه از سمت چپ و يا ماده ، نفوذ در حجاب حاجز - يعنى پرده‌اى كه ميانهء آلات غذا و آلات تنفّس است - مىكند و يا در پرده مستبطن مراضلاع صدر مىنمايد و مسمى به ذات الجنب خالص و صحيح مىباشد . و يا نفوذ در اغشيهء عضلات واقعه در ميانه دنده‌هاى سينه و يا پردهء مجلّل بر همين دنده‌ها مىكند و اينها را ذات الجنب مغالط و غير خالص و غير صحيح مىنامند . و يا نفوذ به پردهء منصف صدر مىنمايد ؛ هرگاه طرف متصل به عظام قص متورم شود ، مسمى به ذات الصّدر است . و هرگاه شركتى به دماغ داشته باشد ، مسمى به برسام است و هرگاه طرف متّصل به فقرات ظهر متورم شود ، مسمّى به ذات العرض است .\r\nخلاصه ، اجمالا جميع اوجاع عارضه در سينه و پهلوها را ذكر نموده و همه در علامت و عوارض شريك مىباشند ، در همهء اقسام ، سرفه و تنگى نفس مىباشد و مواضع درد ، مختلفه مىباشد ؛ مثلا در شوصه ، درد در زير دنده‌هاى كور دنده - كه محاذى ناف تا فم معده است - مىباشد . و اگر در ميان دنده‌ها يا غشاى مجلل باشد ، موضع ورم و وجع ، از خارج ، به دست گذاشتن ، احساس مىشود و نفث ، يعنى خلط سينه ، به سرفه دفع نمىشود و يا كم و به صعوبت دفع مىشود . و اگر در اطراف حاجز باشد ، نفس كشيدن ، صعب و سرفه ، بسيار به زحمت مىكند و بر پهلو نمىتواند بخوابد .\r\n\r\n","description":"","footnote":"","page_name":" 230 ","page_number":230},
  {"content":"\r\n\r\nو اگر در پردهء مستبطن اضلاع صدرى باشد - كه ذات الجنب صحيح است - تنگى نفس ، بيشتر و سرفه ، آسان‌تر و نفث ، كه خلط سينه باشد آسان‌تر و بيشتر برمىآيد و اكثر مخلوط به خون است ؛ خاصّه كه ماده ، دم و يا بر ساير اخلاط ، غلبه داشته باشد . و اگر در عضلات ميانهء اضلاع و يا در غشاء مجلّل اضلاع باشد ، احساس درد ، از خارج به دست گذاشتن مىشود و مىشود كه ورم ، با حمره در ظاهر جلد نيز نمايان باشد و اگر در غشاء منصف صدر به سمت عظام قس باشد ، از ميان سينه تا ترقوه كه چنبر گردن باشد ، درد ، معلوم و شديد است . و اگر به سمت فقرات ظهر باشد ، احساس درد ، در ميان شانه مىباشد . خلاصه ، تفرقه و امتياز مواضع ورم و نفوذ ماده ، اجمالا مذكور شد . همهء اقسام ، در معالجه شريك مىباشند : روز اول تا سوم ، صبحها را بهدانه و بنفشه و عناب و سپستان جوشانيده صافش را با ترنجبين بايد بياشامد و روز دوم را بعد از دوا تا عصر دو سه آب اماله از : آب طبيخ جو نيم كوفته و كافشه و شكر سرخ و خاكشى ، نمك و روغن بادام يا روغن كرچك در صورت رطوبت مزاج يا روغن كره با بودن حرارت ، معمول دارند . و روز چهارم ، ريشه شيرين‌بيان يا ريشهء خطمى و پرسياوشان يا نيلوفر و گل گاو زبان اضافهء منضج مذكور بجوشانند و مصروف دارند و اماله‌ها را كامل‌تر از امالهء روز دوم بايد معمول داشت و با فلوس مىبايد دو آب بعد از خاكشى نمك را بريزند ؛ خاصه در شوصه كه اماله ، را فع آن است و مىشود كه در شوصه ، بدون فصد ، به همان تكرار اماله تا نهم شفا يابد ؛ خصوصا كه آثار دمويت ، چندان بروز نداشته باشد\r\nدر ساير اقسام ، فصد را در پنجم و هفتم و نهم و يازدهم ، از باسليق مىبايد كرد . و بهتر اين است كه فصد اول را از دست مخالف سمت درد نمايند ؛ خصوصا كه وجع و ورم در پهلوى چپ باشد . و اگر در پهلوى راست باشد ، فصد اول را از قيفال راست نمايند و دوم را از باسليق راست نمايند . و غالب اين است كه با تقدم اماله‌هاى روز دوم و چهارم ، فصد روز پنجم ، رافع مرض مىشود . و گرنه بعد از امالهء كامله روز ششم فصد روز هفتم رافع علت و قاطع تب مىشود . و البتّه مسهل مشروب را تا هشتم ؛ بلكه تا دهم مصروف ندارند و در هشتم ، باز به اماله اكتفاء نمايند كه اسلم است . و ماء الشّعير در اين امراض لازم است . و بهتر اين است كه بعد از فصد اوّل داده شود . طريقه اين است كه : اگر در پنجم فصد نمايند ، در ششم بعد از صرف منضج ، اول صبح از دو پياله الى سه پياله بياشامند و بعد از انحدارش از فم معده ، نخوداب يا لعاب آشى غذا ميل نمايد . و بهتر اين است كه روز را اكتفا به همان ماء الشّعير نمايند و تغذيه را در شب نمايند . و ماء الشّعير را به اين\r\n\r\n","description":"","footnote":"","page_name":" 231 ","page_number":231},
  {"content":"\r\n\r\nقسم بپزند : جو مقشّر درست ده الى دوازده مثقال ، عناب نيم كوفته چهار پنج دانه در كاسه‌اى كه نيم من تبريز الى سه چارك تبريز آب بگيرند ريخته و بجوشانند تا نصف شود ، از آتش فرو گرفته ، شب را بگذارند تا صبح تا خوب دردش در اسفل ظرف بماند و صافش را بياشامند كه درد آن موجب سده و ترش شدن در معده مىباشد . و هرگاه در سدّه نفخى بروز كند ، روز ديگر جو و عناب را به اضافهء يك مثقال تا دو مثقال رازيانهء نكوفته طبخ نمايند و در صورت ضعف يا رطوبت معده عنّاب را كمتر نمايند . و با افراط خون آمدن از سينه ، بيخ انجبار از يك مثقال الى دو مثقال نيم كوفته داخل كرده بجوشانند تا نصف شود صافش را به همان قسم بياشامند . و بسا مىشود كه بعد از فصد دوّم روزهاى شرب منضج عوض مطبوخ منضج ، اقتصار مىنمايند بر ماء الشّعير دو پياله كه با به‌دانه و قدومه و نبات اندكى جوشانيده باشند . يا با شربت بنفشه تا هشت مثقال يا با ترنجبين از هشت تا ده و دوازده مثقال و يا با شيرخشت همان مقدار . و در روز دادن مسهل ، صبح مسهل را مىآشامند و يا عوض مسهل ، ماء الشّعير را با شيرخشت و ترنجبين مىآشامند و بعد از آن تا عصر سه آب اماله معمول مىدارند . و دور نيست كه در بعضى مرضى و امزجه ، انفع از مسهل مىشود .\r\nتدابير ديگر براى رفع اين امراض ، از تكرار ضماد از خارج محاذى موضع ورم از قيروطى - يعنى موم گداخته در روغن بادام - و اضافهء گل خطمى و بزرك و باقلاى نرم كوفته و زردهء تخم‌مرغ و امثال اينها ، بسيار نافع مىباشد .\r\nبراى تسكين سرفه ، در مغرب و شبها شربت خشخاش و حب سرفه بايد داد .\r\nبعد از فصد اول و گذشتن هفتم ، در روزهاى صرف منضج ، از ميوه‌ها از قبيل خيار و هندوانه و ليموى شيرين و امثال آنها را عوض غذا مىتوان داد ؛ خاصه اينكه التهاب و عطش داشته باشد و يا از شوربا و نخوداب متنفّر باشد ؛ ولى بايد در استحاله به خلط غالب احتياط نمايند . مثل هندوانه كم در بودن صفراى زياد . در صورت اين مظنّه ، دادن شربت نارنج يا تمر قبل از ميوه ، مانع استحاله مىباشد .\r\nاسلم مشروبات مسهله در اين امراض و تكسرات آلات تنفّس ، مطبوخ سنا است كه اجزايش : ريشه شيرين‌بيان يا ريشهء خطمى دو مثقال يا سه مثقال ، بنفشه ، نيلوفر ، از هر يك دو مثقال - يا پرسياوشان و گل گاو زبان و زوفاى خشك ، در صورت قلّت حرارت - گل سرخ دو مثقال و سناء مكّى از چهار الى شش مثقال از چوب و غيره پاك كرده ، سپستان شش دانه الى ده دانه و با التهاب ، عنّاب تا شش دانه ، نيم كوفته همه را جوشانيده\r\n\r\n","description":"","footnote":"","page_name":" 232 ","page_number":232},
  {"content":"\r\n\r\nو صافش را با ترنجبين تا ده مثقال بياشامند . و اضافهء فلوس خالص و روغن بادام براى رفع اين اورام ، بسيار مفيد است .\r\nاز روز دهم تا شانزده هم به سه مسهل مشروب ، مبالغه در تنقيه نمايند . و در مرضائى كه تنفّر از اين قبيل مسهل دارند و مظنّه مىرود كه قى نمايند ، آشاميدن نمك فرنگى در لعاب اسفرزه يا عرق نيلوفر داغ حل كرده با شيرخشت ، بدلش واقع مىشود و ضررى به آلات تنفّس ندارد .\r\nبايد دانست كه اوزان ادويهء مذكوره ، براى اسنان از چهارده ساله به بعد است و در صبيان و اطفال ، مىبايد كمتر نمايند . در اطفال رضيعه ، لازم نيست كه مرضعهء آن‌ها با دواهاى لازمه تماما شركت نمايند ؛ ولى اصلاح شير آنها لازم است به تجويز فصد و آشاميدن عرقهاى مناسبه و شرب ماء الشّعير و اماله‌هاى جزئيّه و اغذيهء مناسبه و پرهيز از چيزهائى كه به اين امراض مضرّ است ، لا بّد منه مىباشد .\r\nبايد دانست كه امراض آلات تنفّس ، شامله امراض قلب و ناخوشىهاى واقعه در ريه و اغشيهء حاويهء آنها و آفات اصوات و اورام حادثه و جراحات عارضه و سدد در مجارى آنها و سوءمزاجات اتّفاقيه - چه قبل از عروض امراض و چه مخلفهء بعد از رفع اين امراض - مىباشد و تماما به همين معالجات - ان شاء الله - شفا مىيابند . تفاوتى كه هست در سوءمزاجات واقعه قبل يا بعد است از جهت اينكه رفع آنها ، لا بدّا بايد در زمانى اطول شود ؛ مثلا محتاج به شرب شير الاغ و يا آشاميدن آب طبيخ بيخ چينى يا عشبه يا لعوقات و امثال آنها مىباشد ؛ زيرا كه اينها مبدلهء مزاجند و مداومت آنها ، در تبديل مزاج ، لازم است .\r\n\r\n[ سوء القنيه 
  ]\r\nبايد دانست كه از جملهء امراضى كه به تبعيت علل اعضاء تنفّس پديدار مىشود ، سوء القنيه است كه بعد از مدتى منجّر به استسقاء لحمى مىشود ؛ خاصه طول ضيق نفس . و هر گاه در گوارش غذا و هضم معدى ، نقصانى پديدار شود ، استسقاى طبلى بروز نمايد . و در صورت فساد هضم ، مىشود كه كيموسات غليظه ، به مرور وارد كبد شود و سده در محدب كبد بهم رسد و مائيت ، در مواضع خاليه جمع آيد و بروز استسقاء زقى شود .\r\nدر اين صور ، قبل از بروز سوء القنية هرگاه داغ بازو را گذارند كه افاقه از تنگى نفس نمايد و منع نزلات دماغى كند ، ايمن از عروض امراض تابعه خواهند شد . و در ابتداى بروز آن امراض هم فائده كليه دارد ؛ خاصه كه به اهتمام در تجويد هضم معدى باشد و رعايت احوال كبد را هم نمايند كه اگر در قوايش ضعفى ملاحظه نمايند مبادرت به\r\n\r\n","description":"","footnote":"","page_name":" 233 ","page_number":233},
  {"content":"\r\n\r\nتقويت آن قوّت نمايند و چنانچه حرارتى زايد در كبد استنباط نمايند اقدام در تبريد آن را از لوازم شمارند .\r\nپس هرگاه بروز استسقاء لحمى از ضعف قواى كبد باشد ، تقويت ، رافعش مىباشد . و اگر از وقوع سدد باشد ، اهتمام در تفتيح سدد ، علاج است . و در طبلى ، اهتمام در تجويد هضم و شرب ادويه كاسرة الرياح و تبريد كبد ؛ زيرا كه بدون حرارت كبد ، كم اتّفاق مىافتد كه طبلى بروز كند . و در بروز زقى ، همين‌كه قلت اندفاع قاروره و سنگينى زير شكم و حوالى ناف پديدار شد ، دليل انصراف مائيت است و اجتماع در اين مواضع و مىبايد كمال سعى و اهتمام را در تفتيح سده نمود و گرنه به اندك غفلتى ، اجتماع مائيت مىشود و به زودى ، شكم بهم مىرساند . در اين صورت ، معالجه عمده بعد از اجتماع مائيه ، بزل است ؛ يعنى زدن نيشتر داخل در لوله‌اى از نقره يا مس . و موضعش ، سه يا چهار انگشت مضمومه از ناف پائينتر مايله به سمت راست كه حوالى كبد است يا سمت چپ كه حوالى طحال مىباشد . در جائى كه اجتماع مائيه بيشتر احساس شود . يعنى بازل بايد كمال دقّت را نمايد و بفهمد كه اجتماع ، در كدام سمت بيشتر است ؛ مانند دمل كه هر جايش نرم‌تر و جمع مده نمايان‌تر است ، آنجا را مىشكافند . در اينجا هم همين دقت را بايد كرد . و آنچه تا حال تجربه‌ها نموده‌ايم ، بعد از اجتماع آب ، به غير از بزل قسم ديگر علاجى نشده است . و بزل ، علاجى فورى و اخراج آب در نيم ساعت مىشود به شرطى كه بنيه ، تاب اخراج يك دفعه داشته باشد ؛ ولى اسلم اين است كه به دفعات اخراج مائيت را نمايند . و در تسكين حرارت كبد و تفتيح سدد ، اهتمام تمام مرعى دارند و از شرب ماء و هرچه مائيت غالبه باشد پرهيز نمايند و گرنه به زودى ثانيا جمع مىشود .\r\n\r\n[ قيلة الماء 
  ]\r\nولى در قيلة الماء ، ملاحظه نموده‌ايم كه به تنقيه و تعريق از كيس بيضه‌ها و منع رسيدن مدد ، آب جمع شده ، بالتمام اخراج شده است . تنقيه‌اش به نحوى است كه ذكر يافت . و تعريقش ، مىبايد در شبانه روز يك دفعه ادويه حاده معرّقه از قبيل بوره ارمنى و نطرون را نرم سائيده ، با روغن بابونه بر كيس انثيين گرماگرم بمالند و قرفه ، زراوند طويل ، سليخه ، قصب الذريره ، عاقرقرحا ، زنجبيل و امثال آنها را نيم كوفته با سداب ، برنجاسف ، بابونه ، پودنه ، فلفل الماء و امثال آنها جوشانيده و سرپوش ديگ را در زير عضو ، باز نمايند و به خرقهء خشنى مانند كيسه حمام ، على الاتّصال عرق را پاك نمايند تا يك ساعت بعد از آن بردارند و ماليدنى را بمالند . و در روز شرب مسهل يا اماله ، مرتكب تعريق نشوند . و ملاحظه نمايند كه روز به روز از حجم عضو كم مىشود يا نه ؛ هرگاه كم\r\n\r\n","description":"","footnote":"","page_name":" 234 ","page_number":234},
  {"content":"\r\n\r\nنشود ، معلوم است كه مدد مىرسد و منع مدد ، لازم است . اين معالجه را كرده‌ام و در بيست روز حجمى كه به قد رخم اتوكشى بود ، بالكلية مائيتش اخراج شده و به حجم طبيعى رسيد . و از جمله علل و امراض كثيرة الوقوع ، امراض اعضاى تناسل است . و حرقة البول ، اكثر حدوثا از همه مىباشد . و در صورت طول مدت و علاج خلاف ، موجب عقر و انقطاع نسل است ؛ لهذا اهتمام در علاجش لازم .\r\n\r\n[ حرقه البول 
  ]\r\nعروض حرقه البول ، از صفراويت خون و كثرت مرور صفرا در مجراى احليل با بول مىشود . و از احتلام در غير استقامت مجراى قضيب مىشود ؛ خاصّه منى با حدّت باشد و يا مواقعه به غير طبيعى يا بدون جذب رحم اتّفاق افتد كه در اين صور ، مجرا را مىخراشد و جراحت احداث مىنمايد .\r\n\r\nعمده تدابير در علاج ،\r\nرفع حدت بول است كه در تكرار ادرار ، بر جراحت نيفزايد و رفع حدت ، به احتراز از اكل و شرب اشياء حارهء حاده و مداومت بر اكل و شرب اغذيه و اشربه غير مولّده صفرا كه با غرويت هم باشد . و هر روز صبح ، شيره خنكى از تخم خرفه و تخم خشخاش و مغز تخم خيار از هريك دو مثقال در عرق نيلوفر شيره كشيده با نبات دو مثقال بياشامند . و از گوشت سرخ‌كرده و سير و پياز خام و پخته پرهيز نمايند . و از مبردات ، مثل هندوانه و خيار و ليموى شيرين و ساير مركّبات حلوه و قليلة الحموضة ، در روزها مصروف دارند . و دوغ قليل الحموضة با نان يا افشره ناهار و شام نمايند . و مليّنى از نقوع تمر يا آلوى بخارائى با شيرخشت به قدرى كه پنج مجلس عمل مىكند بياشامند و روز بعد از آن ، از باسليق دست راست خون بگيرند و باز مليّن را يك روز بعد از روز فصد بياشامند . و در غير روز صرف ملين يا مسهل ، هر روز صبح شيره خنك مذكوره را بياشامند و اگر عوض عرق نيلوفر ، در صاف ماء الشعير ، به زور را شيره كشند ، انفع است و اگر حرارت مفرطه نباشد ، آشاميدن شير تازه دوشيده ، سه چهار پياله با يك دو پيالهء چاى كم‌رنگى عوض آن شيرهء خنك مىتوانند در اكثر روزها مصروف دارند .\r\nاز جمله مجربّات ، شرب آب رس هندى كه در تهران ، هفت بندش مىنامند و در اصفهان ، بيدك و در شيراز ، خرماكوك و در دار المرز ، كركچره واش مىنامند در كنار جوبها و اراضى نمناك در بهار مىرويد و برگ ريزه شبيه به برگ بيد دارد و علفش بندبند و روى زمين دراز مىشود و بر هر بندى گل ريزهء آبى رنگى در پائيز برمىآورد . خلاصه چنگى از آن علف را اندكى مىكوبند اگر كم‌آب باشد قدرى عرق نيلوفر بر او مىريزند و مىفشارند تا چهل مثقال آبش برآيد در ظرفى كرده شب را مىگذراند تا صبح فضول\r\n\r\n","description":"","footnote":"","page_name":" 235 ","page_number":235},
  {"content":"\r\n\r\nسبزيش از مائيتش جدا مىشود صافش را صبح خالى ، يا با قليل نباتى مىآشامند .\r\nبسا مىشود كه فضول فاسده در بدن مىباشد و نمىگذارد بول ، از حدت و تندى برآيد لازم است كه تنقيه نمايد . اماله‌هاى ملينه ، بسيار نافع مىباشد و مشروبات مسهله ، هرچه مزلقه و خاليه از حراش و حدّت باشد ، انفع است ؛ مانند نقوع يا مطبوخ سناء كه با آب آلوى بخارائى و يا تمركجرات بياشامند و با فلوس و روغن بادام ، اشد نفعا مىباشد و خصوصا كه عوض نخوداب ، هندوانه بياشامند و هر شب پيش از شام ، كبابه چينى از نيم مثقال الى يك مثقال با صمغ عربى تا نيم مثقال و گل ارمنى يا گل مختوم تا نيم مثقال با مساوى آنها نبات كوفته سفوف نمايند و شكر سفيد بدل نبات نيز خوب است .\r\nاز چكانيدنيهاى در مجرا ، هرچه غرويت و قوّت التحام جراحت داشته باشد بعد از هر ادرارى لازم است ؛ مانند شير دختر يا شير الاغ يا لعاب اسفرزه و لعاب خطمى و آب برگ بارهنگ و لعاب بهدانه و آب به شيرين كه در هريك از اينها شياف ابيض افيونى يا غير افيونى سائيده باشند . اجزاى شياف ، اين است : سفيداب قلعى ، ده مثقال ؛ صمغ عربى ، دو مثقال و نيم ؛ كتيرا ، يك مثقال و افيون ، نيم الى يك مثقال ، همه را نرم كوبيده ، با سفيدهء تخم‌مرغ خمير كرده ، فتيله نموده ، با مقراض به درازى جو مقراض نمايند ؛ يا دم الاخوين ، گل ارمنى و كتيراى گون را در لعاب اسفرزه سائيده سفيدهء تخم‌مرغ داخل كرده در مجرا چكانند ؛ يا به زراقه - كه عامه آب‌دزدك مىنامند به موضع قرحه رسانند . اگر قبل از خواب استعمال نمايند و بخوابند تا در مجرا درنگ نمايند ، انفع است .\r\nخلاصه ، عجله در علاج به آشاميدن شوره و بنگ و امثال آنها ، خاليه از مفاسدى و انقطاع نسلى نمىباشد چنان كه مكرر ملاحظه نموده‌ايم .\r\n\r\nورم انثيين :\r\nو از جملهء امراض اين آلات ، ورم انثيين - يعنى بيضتين - است كه در به دو بروز ، سهل العلاج است و با تهاون و علاج بىقاعده ، جالب مفاسدى است كه انقطاع نسل ، از آن جمله است . و بيشتر اوقات از احتباس منى و احتلام غير طبيعى و نقصان دفع منى عارض مىشود . هرگاه با حمره جلد باشد با تمدد در بروز عروق ، ماده‌اش خون است و فصد از باسليق دست راست لازم است كه در ابتداى بروز درد و ورم نمايد ؛ خواه عروض ورم در بيضه يمنى ؛ يا يسرى باشد . لازم است كه يك دو روز مقدم بر فصد ، تسكينى از صفرا و تلينى از بطن نمايند تا احتباس سددى در امعاء نباشد و مفاسدى ديگر احداث كند . - امالهء ملينه در اينجا بسيار نافع است ؛ خصوصا كه حمى عرض ورم نيز باشد - هر روز\r\n\r\n","description":"","footnote":"","page_name":" 236 ","page_number":236},
  {"content":"\r\n\r\nصبح از تخم گشنيز يا گشنيز خشك ، عناب نيم كوفته در عرق شاهتره يا عرق كاسنى و اگر سعالى يا خراشى در آلات تنفس باشد در عرق نيلوفر به اضافه ، بهدانه ، بنفشه و سپستان جوشانيده ، صافش را با نبات يا ترنجبين بياشامند و فصد را در روز سوم ، قبل از نهار نمايند و از چهل الى شصت و هفتاد و هشتاد مثقال خون بگيرند . در روز چهارم ، اماله ملينه را سه آب بريزند و اگر فلوس داخل نمايند انفع است - زيرا در رفع اورام باطنى و ظاهرى بسيار مؤثر است - و يا عوض اماله ملين ، از نمك فرنگى با ترنجبين يا شيرخشت بنوشند و يا نقوع سناء مكى و يا ورق گل سرخ و تمر يا آلوى بخارائى يا آب مطبوخ آن را با ترنجبين بياشامند كه تا مغرب شش هفت مجلس كامل فعل كند . روز پنجم ، در صورت اشتداد ورم ، اعاده فصد نمايند : اگر جانب چپ و بيضه يسرى باشد ، از باسليق چپ خون بگيرند و كمتر از دست راست بگيرند . و هرگاه اشتداد زيادى نباشد ؛ يا دمويت ورم چندان نباشد ، فصد ثانى ، لازم نمىشود . و اگر عوارض ، دلالت بر كم بودن دم داشته باشد ، در هفتم و يا نهم و يا يازدهم ، فصد ثانى و يا فصد اول را نمايند . و اين اهتمام ، براى اين است كه در صورت تهاون و تغافل ، احتمال تجمع و انفجار و تقيّح دارد و موجب زحمت زياد مىگردد .\r\nبسا مىشود كه بعد از دو فصد و تنقيه‌ها ، باز ورم باقى مىماند . در اين صورت ، حجامت موضع عجز و عصعص كه عامه كمرگاه و بالاترش را چهاربند كمر مىنامند . و بهتر اين است كه محجمه بر آن موضع مىچسبانند و به قوّت مىمكند تا گوشت بالا آيد و هنگام زدن تيغ شود بر همان جاى شاخ ، زالو مىاندازند به قدر ضرورت و كم كردن خون از نه و ده و بيست عدد زالو بايد انداخت . و بعد از افتادن ، لازم است چند دفعه بادكش نمايند تا خون مجذوب غير مدفوع ، برآيد .\r\nاستعمال اطليه و اضمده از ابتدا تا انتها لازم است . از ابتدا تا زمان تزيد و اشتداد ، مىبايد رادعات ؛ از قبيل گل ارمنى و شياف ماميثا و آب هميشه بهار و آب گشنيز تر و تا جريزى و آبش و سركه و امثالش مكرر بمالند . و در اشتداد و تزيد ، لعاب بزرك و شنبليله و تخم مكرد را مخلوط به رادعات بايد ماليد . و در انتهاء و انحطاط ، مىبايد اقتصار بر محللات ؛ مثل بابونه و تخم لاك‌پشت و مغز اكليل الملك و بوره و نطرون و امثالش با سركه نمود .\r\nتا ممكن شود ، ارسال علق و زدن شرط و اقدام بر تقيّح و تقرح ورم ننمايد كه موجب زحمت زياد و مفاسد مىشود ؛ زيرا كه عضو ، صاحب لحوم رخو و كثرت رطوبت و مستعد فساد و تأكّل است و مواد ، به سرعت توجه و نزول به آن مىنمايد .\r\n\r\n","description":"","footnote":"","page_name":" 237 ","page_number":237},
  {"content":"\r\n\r\nهمچنين است اورام واقعه در حالب حوالى آنكه عامه خيارك مىنمايد به همين جذب به خلاف جهت ورم و تنقيه ، بسيار اتفاق افتاده است كه تحليل رفته است و به انضاج و انفجار نرسيده است .\r\nهرگاه عروق و اعماق بدن ممتليّه باشد كه با اين تنقيه‌هاى جزئيه نقاى تاقى حاصل نشود ، لازم مىشود كه تجويز شرب ماء الجبن تا بيست روز الى سى روز شود و در ضمن شرب آن ، هر هشت روز يك دفعه ، مسهل مشروب مناسب و يا اماله با فلوس معمول دارند تا بالكلية رفع مواد كامنه در اعماق را نمايد .\r\n\r\n[ قلت منى و ضعف انتشار و سرعت انزال و رقّت يا غلظت منى 
  ]\r\nاز جمله علل اعضاء تناسل ، قلت منى و ضعف انتشار و سرعت انزال و رقّت يا غلظت منى است . بيشتر اين عوارض ، از سوء هضم و تراكم فضول در بدن حاصل مىشود ؛ خاصه اينكه به اين واسطه ، ضعفى در دماغ و قلب به هم رسد .\r\nبايد معالج اولا ملتفت شود كه در بدن امتلائى مىباشد يا نه ، و اطلاع به آن از تحقيق تدابير مقدمه و عدم مباشرت بر دفع فضول و قلت اشتها و طپش قلب در حركات ؛ خاصه در مواقعه و ضعف در امور متعلقه به دماغ از قلّت كلام و سوء تفكّر و تدبير در امور غامضه در صورتى كه تراكم فضول و يا امور ديگر از وقوع در مفزّعات و مخوفات و دوام هموم و غموم و غير اينها اسباب ضعف قلب و دماغ شده باشد . و بعد از معلوم شدن امور مقدمه ، مىبايد اسباب خارجيه موجبه بر ضعف قوى را به قدر امكان مرفوع نموده و بعد از آن اقدام به تنقيه فضول متراكمه و امتلاى مبالغه از تغذيه و توليد اخلاط صالحه را نمود و در اين ضمن ، ملاحظه حرارت يا برودت يا رطوبت يا يبوست را بايد نمود كه هر يك از اين كيفيات مزاجا يا عارضا غلبه داشته به تنقيه يا تبديل مزاج ، به اعتدال آورد .\r\nبعد از آن مىبايد ملاحظه نمود : اگر قلت توليد منى باشد به مداومت معجون لبوب و خوردن اغذيه مولّد منى ، به تدريج بر توليد منى اوقاتى مصروف دارند . و مواقعهء به اعتدال را مواظب بايد بود ؛ زيرا كه ترك نمودن ، موجب ذهول و غفلت طبيعت بر توليد منى مىباشد .\r\nاگر ضعف دماغ يا قلب و يا هر دو باشد ، اقدام بر تقويت آنها بايد كرد به مداومت شرب مفرحات ملينه حاره يا بارده يا معتدله هركدام را مناسب داند . و اطليه بر سينه و محاذى قلب و دماغ - خاصه بر موضع بطن مؤخر از دماغ كه موضع خروج نخاع و اعصاب نازله بر اعضاى تناسل است و خميره منى از آنجا در مجراى دماغ منحدر مىشود -\r\n\r\n","description":"","footnote":"","page_name":" 238 ","page_number":238},
  {"content":"\r\n\r\nاگر ضعف مواقعه ، به واسطهء سستى و استرخاء اعصاب و عضلات آلات باشد و بيشتر از برودت و رطوبت عارض مىشود ، لازم است كه بعد از تنقيهء مخرجهء فضول رطوبيهء مرخّيه - كه تسخين هم در ضمنش نسبت به مزاج بدن و خصوصا سخونت آلات رعايت شود - اقدام به تبديل مزاج بدن ؛ عموما و اهتمام در تسخين آلات ، خصوصا نمايد به شرب قهوه چينى و يا شرب چينى تمام و آلات را هر روزه به بخار چينى بعد از طبخ ، نگاه داشتن تا عرق كند و به خرقه خشنه عرق را از او بزدايد - بهتر اين است كه از قطن به زير را با آلات رجوليت بخور دهد و عرقش را بخشكاند - و بلافاصله اطليه مقويهء مسخنه را بمالد از قطن تا بيخ رانها و در جميع آلات و در صورت شرب چينى تمام ، در هر ده روز يك دفعه جميع بدن را به بخار چينى به عرق آورند به قسمى كه سيلان كند و عضو عليل را محاذى بخار نگاه دارند تا اثر در آن بيشتر نمايد . و در ايام شرب چينى ، معاجين مناسبه براى رفع استرخاى آلات و اعصاب و همچنين تدهين به ادهان مقويه از قبيل دهن نارجيل يا زنجبيل و عاقرقرحا و خولنجان و جوزبوا و ميخك و صموغ مقويه ، مكرر نمايند تا به تدريج ، ضعف ، زايل و قوّت ، پديدار شود .\r\n\r\n[ امراض رحم 
  ]\r\nاز جمله علل اعضاء تناسل ، امراض رحم است . اگرچه در اين مختصر ، جميع امراض عارضهء رحم را نگاشتن ، خلاف وضع مختصره است ؛ ولى به نحو اختصار ، بيانى از اكثر الوقوع آنها را مىنمايد .\r\nاز آن جمله ، احتباس طمث است : مىبايد ملاحظه نمود اگر از قلت توليد دم باشد و قلّت توليد ، بيشتر از غلبهء حرارت و يبوست است و يا برودت و يبوست ؛ خصوصا كه اين سوء مزاج ، در كبد بهم رسيده باشد ، علاجش مداومت به اغذيه و اشربه بارده رطبه است در صورت حرارت ، و به اغذيهء حاده رطبه است در صورت برودت و شرب ادويه مخصوصهء مجربهء ادرار طمث ، مثل آب طبيخ يا نقوع پودنه ، ابهل ، مشكطرامشيع ، دارچينى ، قردمانا ، راسن ، وفوه ، لوبياى سرخ و امثال اينها را مفرده يا ضم بعضى با بعضى با ماء العسل يا سكنجبين عسلى يا شكرى برحسب حرارت و برودت يا ضم بعضى با بعضى حمولات ، مثل شحم حنظل و قنطوريون دقيق يا غليظ و صمغ زيتون و امثال آنها .\r\nلابد است از فصد و امالهء دم به سوى مهبل و در صورتى كه زيادتى خون در بدن معلوم باشد و درد كمر و اوراك و خواصر باشد از باسليق راست يا چپ . هرگاه به همين عمل سيلان حاصل شد خوب ، و گرنه از صافن يا مابض و يا عرق خلف عقب و زير ركبه و حجامت ساق و وضع مجحمه بر حالب و بادكش بسيار بر ماهيچه‌هاى پا از سمت\r\n\r\n","description":"","footnote":"","page_name":" 239 ","page_number":239},
  {"content":"\r\n\r\nانسى براى سيلان بسيار مفيد است .\r\nمىبايد بسيار اهتمام در رفع احتباس و حصول سيلان طمث نمود ؛ زيرا كه موجب امراض ، مثل اختناق و عقر و اورام رحم و مفاصل و عرق النساء و ظلمت بصر و سوء فكر و ظنون فاسده و ماليخوليا و عروض سودا و بثورات و خراجات و غير اينها مىشود .\r\nاز آن جمله است سيلان به افراط و زايد بر سيلان طبيعى . و آفات تابعه آن ، از امراض ، بسيار است اهتمام در علاج آن ، از لوازم است .\r\nاسباب حدوثش بسيار است ؛ مثل زيادتى خون بدن يا حدت و ردائت كيفيّاتش و قوّت جاذبه و دافعه رحم و ضعف ماسكه آن و رسيدن صدمه به رحم از طلق يا افتضاض و امثال آنها . پس مىبايد معالج ، ملاحظه نمايد و متفقد شود بر سبب سابق و سبب و اصل در هرحال ، مقدم بر هر علاجى ، جذب دم است بر خلاف جهت رحم و انصرافش از مهبل به فصد قيفال و حجامت در اسفل گودى عقب سر و گردن و وضع محجمه بر زير پستانها و مكيدن تا خوب ، محكم بچسبد و لحوم را به قدر امكان ، داخل شاخ نمايد و واگذارند با انسداد سوراخ شاخ تا خودش به تدريج سست شده بيفتد و مكرر نمايند اين عمل را .\r\nهر روز صبح از به زور باردهء مانع از غليان خون ، مانند تخم خرفه و خشخشاش و گشنيز و كاهو و امثالشان را اندكى بو داده در عرق بيد و يا عرق نيلوفر شيره كشيده با قند و گل مختوم از نيم الى يك مثقال در آن سائيده بياشامند . يا قرص كهربا را با دوغ بياشامند و قرص را مىبايد موافق امزجه عليل تركيب نمود ؛ مثلا اگر حرارت زياد و رطوبت معتدله يا قليله است ، مبردات اجزاء را بايد زياد نمود به اين اجزاء : كهربا شمعى ، بيخ انجبار ، از هريك سه مثقال ؛ تخم گل سرخ و ورقش ، صمغ عربى ، نشاستهء برنج ، گل ارمنى ، گل مختوم و گل انار فارسى ، از هريك دو مثقال ؛ طباشير صدفى ، اقاقيا و حب الآس ، از هريك چهار مثقال ، كوفته و بيخته و با لعاب اسفرزه خمير كرده و قرص سازند .\r\nو برحسب اعراض و امزجه در اجزاء زياد و كم بايد نمود ؛ در بعضى امزجه ، بسّد و در بعضى مرواريد و در بعضى تخم خرفه و تخم خشخاش و تخم حماض و امثال آنها را داخل مىنمايند .\r\nكمر را مىبايد با زفت رومى و موميائى و بسّد و ترياك چسبانند . و اين تدابير را مىبايد مكرر نمود تا خدا شفا دهد . و امراض ديگر به تفاصيلى كه در كتب مبسوطه مسطور است رجوع به آنها بايد نمود از وضع اين مختصر خارج است .\r\n\r\n","description":"","footnote":"","page_name":" 240 ","page_number":240},
  {"content":"\r\n\r\n\r\nفصل پنجم علاج حميات ، اورام و بثور كثيرة الوقوع :\r\n\r\n[ حمى 
  ]\r\nبدان‌كه حمى ، حرارت غريبه‌اى است كه بعد از اشتعال ، در قلب به توسط روح و دم مخزونين در شرائين ، پراكنده به جميع بدن مىشود ؛ اعم از اينكه ابتداء اشتعالش در قلب باشد و يا در عضو ديگر اشتعال پذيرد و بعد به قلب رسد و از قلب پراكنده شود لا محاله پراكندگى حرارت غريبه ، مىبايد از قلب باشد . و ضرر به افعال لازمه بدنيه رساند ، اگرچه آن ضرر قليل باشد ؛ مثل قلت اشتها و كسالت از حركات مثلا .\r\nحرارت چون عرض است ، عروض و انتقالش بدون موضوع نمىشود ؛ لابد است كه موضوعش يكى از اجسام ثلاثه بدن باشد : پس اگر متشبّث بالطف ما فى البدن كه ارواح و ابخرهء حاصله در بدن است شود و به توسط آن ، ساير ما فى البدن را گرم كند ، آن را تب يومى ناميده‌اند ؛ زيرا كه به سبب لطافت موضوعش ، زياده از يك روز - و ندرتا تا سه روز - بيشتر نمىماند كه زايل مىشود و اگر حرارت غريبه متشبثه شود باوسط اجسام بدن در لطافت و كثافت كه اخلاط و رطوبات مخزونه در عروق يا خارجه از عروق باشد ، آن راحمى خلطيه و تبهاى عفونى ناميده‌اند . و اگر آن حرارت ، متشبثهء با كثف فى البدن كه آن ، اعضاء باشد ؛ خاصه قلب ، آن راحمى دقيه ناميده‌اند . مراد با كثف ، غير عظام است زيرا كه عظام قابل عفونت نمىباشد . پس در اين صورت ، اجناس حميات ، زياده بر سه جنس نمىباشد : يوميه و خلطيه و دقيه . خلطيه را به اسم موضوعش ذكر نموديم تا غليانيه خارج نشود .\r\n\r\nاما حميات يوميه ،\r\nاقسامش به اعتبار انتساب ، سه گونه است : اول : منسوب به احوال نفسانيه است ؛ مثل تبى كه از غضب و يا فزع و يا غم و يا همّ و يا فرح و يا فكر يا بىخوابى و يا خواب زياد ، عارض شود . دوم : منسوب باحوال بدنيه ؛ مثل تبى كه از تعب و يا راحت و يا استفراغ و يا درد و يا غش و يا گرسنگى و يا تشنگى و يا از تخمه و يا از ثفل و سده و يا از ورم و يا از خشكى و زيادتى چركى بدن عارض شود . سوم : منسوب به امورى است كه از خارج بدن وارد مىآيد ؛ مثل تأثير آفتاب و يا آتش و يا گرمى حمام و يا سردى و واقع شدن در برف و باد سرد و يا تنگ شدن منافذ ظاهر جلد و يا فرو رفتن در آب سرد يا آبهاى معدنى و يا خوردن غذاهاى حاره - مانند سير و فلفل‌دار - و يا برخلافش و يا آشاميدن شراب كهنه و عرقهاى تند و امثال آنها .\r\n\r\n","description":"","footnote":"","page_name":" 241 ","page_number":241},
  {"content":"\r\n\r\n\r\n[ نشانه‌ها 
  ]\r\nعلامات جميع آنها ، تقدم و يا مقارنت سبب سخونت و گرم شدن روح است ؛ و تفاوتى كه هست ، آن است كه در بعضى ، مقارنت سبب و ايصالش به جمى ، فورى و بلا تراخى است ؛ مثل غضب و فزع و يا مثل تعب و اوجاع و غش و جوع و عطش و يا مثل احتراقات شمسيه و غير آن و شربيه و در بعضى ، تراخى در سبب مىشود ؛ نه اينكه تراخى به قسمى باشد كه تخلف مسبّب از سبب لازم آيد ؛ بلكه سابقى و واصلى و فاصلهء ميانه را تراخى مىشماريم ؛ مثل غم و هم و فرح يا راحت و ثقل و سدد و امثال آنها كه از حدوث آنها تا عروض حمى ، فاصله ، كم يا زياد واقع مىباشد .\r\n\r\n[ نفسانيه 
  ]\r\nتشخيص حميات يوميه در ابتداى دفعه ، خالى از صعوبتى نمىباشد ؛ ولى علاج بعد از تشخيص ، در كمال سهولت است ؛ زيرا كه علاج حميّات كه منسوقه به امور نفسانيه است همان قطع و منع سبب است ؛ مثل تسكين غضب و رفع هم‌وغم و فزع و فكر و سهر كه بىخوابى است و خواب زياد و فرح و تعب به اضداد اينها مىباشد . و داخل ساختن محموم است به حمّام معتدل و دخول در آب معتدل الحرارة و روغن‌مالى از روغنهاى مرطبه مثل روغن بنفشه يا روغن بادام شيرين ممزوج با لعاب اسفرزه و امثال او ؛ مگر در نوميه كه محتاج به تجفيف است از ماليدنى و تعريق در حمّام و غذا دادن در غير نوميه به غذاهاى مبرده مرطّبه سريع الانهضام ؛ مثل آش‌هاى رقيقه با گوشت بره يا بزغاله و يا جوجه خروس با اسفناج و گشنيز و كدوى پخته و آلو بخارا داخل گردد و يا تمر چاشنى دار ؛ مگر در فزعيه و تعبيه كه بىترشى ، اسلم است . و از بقول و فواكه بارده رطبه مثل كاهو و خيار و هندوانه و يا هلو و آلوچه و ليموى شيرين و نارنگى و پرتقال در هر فصلى به هر چيزى كه حاضر باشد و طبع مايل‌تر باشد .\r\nاطباى سلف ، شرب خمر ممزوج با آب را در غميه وهميه و فكريه و سهريّه و تعبيه تجويز نموده‌اند و نفع كلى مىنمايد ؛ ولى حقير ، با عدم انحصار علاج به آن ، تجويز نمىنمايم و علاج را روز اول به شرب عرق نيلوفر يا عرق كاسنى يا عرق شاهتره دو پياله بهدانه و عناب چهار پنج دانه در آن جوشانيده با نبات قليلى تجويز مىنمايم . و با يبوست طبع ؛ خاصه اينكه يك دو روز ، اجابتى نشده باشد و گرسنگى صادقه نداشته باشد ، يك دو آب اماله از لعاب اسفرزه و آب جو پخته و شكر سرخ و روغن بادام با روغن كره و خاكشى و نمك تجويز مىنمايم و بعد از عمل ، از آش‌هاى مذكوره غذا مىدهم و عصر را به حمام مىفرستم و بعد از سيلان عرقى ، تب زايل مىشود . و بعد از آن براى تبديل امزجه ، لازم است كه چندى به اغذيهء مناسبه و فواكه و بقول بارده رطبه و امورى كه\r\n\r\n","description":"","footnote":"","page_name":" 242 ","page_number":242},
  {"content":"\r\n\r\nضديت با غموم مخصوصه و هموم معينه و افكار غامضه و مزيله سهر و اراحهء از تعب باشد ، مواظبت نمايند .\r\n\r\nعلاج استفراغيّه ،\r\nكه قى يا اسهال موجب بروز و عروض تب باشد ، اولا ، حبس قى و اسهال است و ثانيا ، تدارك به اشربه و اغذيه لطيفه سريع الانهضام ، تا به زودى بدل ما يتحلل و ما يستفرغ از آنها حاصل شود و تنويم و استحمام - بعد از نوم - به آب فاتر و روغن‌مالى نمودن بعد از خروج از آب است و آشاميدن شربتى از قند و بيدمشك و تخم شربتى و فرنجمشك است .\r\n\r\nاما علاج حماى وجعيه ،\r\nاوّلا ، تسكين درد است و ثانيا ، تنويم بعد از تغذيه موافقه و استحمام بعد از خواب و تمريخ و اگر يبوستى از ذهول طبيعت در حالت وجع بهم رسيده باشد ، اقدام به تليين طبع ؛ اگرچه به حقنه مليّنه باشد نمايند .\r\n\r\nاما علاج حمى غشيّه\r\n- غالب اين است كه بعد از افاقه غش ، حمى بروز مىكند - هرگاه در حالت غش عارض شود ، اولا ، علاج غش است تا افاقه حاصل آيد و تفاوت در حالت غش است كه اگر آن غش به واسطهء صرع يا سكته باشد ، مىبايد اهتمام در دفع موذى از دماغ نمود . و اگر غش ، از امور عارضه بر قلب باشد ، مىبايد اقدام بر دفع موذى از قلب نمود به اطليهء مقويه بر سينه و فم معده و رفع امتلاى معده و معوى به استعمال شيافات مسهله و حقنه‌هاى ميلينه غير مثيره ابخره و مزيله فضول حاضره . و بعد از ازاله حمى ، مىبايد اهتمام در ازاله اسباب غش نموده و تقويت قلب و دماغ را وجههء همت ساخت .\r\nاطباى سلف ، شرب خمر را به تجويز نموده‌اند ؛ اما حقير ، در صورت ضرورت و انحصار دوا ، در غش قلبى كه موجب ، ضعف قلب و توحّش آن باشد ، تجويز مىنمايم و در غش دماغى به شركت معده به قدرى كه تقويت معده بدون تبخير نمايد ، تجويز مىنمايم بعد از آنكه دقّت تامه در تحصيل خمرى كه مخصوص باشد به اين فوايد به تنهائى و يا ممزوج به چيزى كه مناسب آن باشد و نفعش از به دو امر فى الجملة بروز كند و گرنه فروا بر تركش اصرار مىنمايم .\r\n\r\nاما علاج حمى جوعيّه و عطشيّه\r\nكه از ترك غذا و فقدان آب و مايعى عارض شده باشد ، معلوم است كه طعام و شرب آب است ؛ ولى ابتداء بايد به تناول اغذيه سريعة الهضم خفيفه بر معده امر نمود ؛ مثل آشهاى رقيقه بالحوم خفيفه مثل جوجه و بره با بقول بارده ؛ مثل اسفناج و گشنيز و كدو و با تلخى دهن ، با ترشىهاى ملائمه ؛ مثل آلو و تمر و اشربه نارنج و ليمو و به‌ليمو ؛ و رفع عطش به مص آب و تجرّع آن كم‌كم و آب انارين و\r\n\r\n","description":"","footnote":"","page_name":" 243 ","page_number":243},
  {"content":"\r\n\r\nامثال آن غير اكثار دفعة و قليلة البرد باشد كه كثيرة البرد موجب اخماد ارواح و قواى كبدى و قلبى مىشود و استحمام به آبهاى فاتره و در فصول حاره و غلبهء حرارت مزاج ، آب سرد بر خود ريختن و از تماس در آن هم عيبى ندارد .\r\n\r\nامّا علاج حمى يوم سدديّه :\r\nمراد از اين سدد ، احتباسى است كه در مجارى و فوّهات عروق كيفيت و سواقى از عروق واقع مىشود و بسيار شبيه به تبهاى خلطيّه است به اين سبب صعبة التعرف و بطيئة الانقلاع است و زياد و كم مىشود كه گاهى انقلاعش مظنون مىشود و باز اشتدادش بروز مىكند و بسا مىشود كه تا هفت روز قطع نشود و اسرع از ساير حميات انتقال به غليانيه و عفونيه مىنمايد . از جمله متميّزاتش اين است كه عروضش از اسباب ماديه نيست و طويلة الانحطاط است و عروضش در ابدان كثيرة الدم و كثيرة الامتلاء ، اغلب است ؛ خصوصا صاحبان اخلاط غليظهء لزجه .\r\nپس مىبايد مبادرت به استفراغ نموده در صورت ظهور علامات غلبه خون ، اقدام به فصد و اخراج دم را بعد از نفض فضول از امعاء و معده متقدم بر ساير استفراغات نمود . و اگر غلبه دم ظهورى نداشته ، استفراغ اخلاط غليظه و لزجه را بايد متقدم داشت به تكرار اماله‌هاى مفتّحه و شرب منضجات مفتّحه ؛ از قبيل تخم كاسنى ، افسنتين ، رازيانه ، گل سرخ و امثال آنها به قدرى كه مقاومت بر غلظت و لزوجت مسددات نمايد ؛ يا ترنجبين و يا با سكنجبين ساده ، ابتدا يا بعد از شرب منضج يا با سكنجبين عسلى يا بزورى .\r\nاغذيه را در روز ، منحصر به نخود آب زيره داغ با سكنجبين در ايام استعمال حقنه بايد نمود و مسهلى از : افسنتين ، ريشه كاسنى ، گل سرخ ، سنا مكى و زوفاى خشك جوشانيده ، صافش را با ترنجبين نباتى ، اگر در سينه خراشى باشد ؛ و گرنه به اضافه نمك فرنگى از چهار الى هشت مثقال بياشامند و در صورتى كه با شرب منضجها و حقن اكتفا شود ، اسلم است و ابعد از تحريك و انتقال به حمى اخلاط و در صورت اكتفا ننمودن اشياء مفتّحه و حقن جاليه ، لابد است از استفراغ به مسهل مشروب . و در روز هشتم اگر شب هفتم تا صبح ، تب با لكليه زايله شد ، اكتفا به شرب ماء الشّعير كه از جو مقشّر و رازيانه در آب چهل وزن جو و رازيانه بجوشانند تا نصف شود يك پياله از صافش را با نبات و با ترنجبين و يا شيرخشت برحسب اقتضاى مزاج كه اگر عمل مسهل روز قبل زياد بود و لينت در طبع باقيه است با نبات دو مثقال و اگر بر خلاف و يبوست در طبع است با ترنجبين يا شيرخشت از هشت الى ده و دوازده و چهارده مثقال بياشامند و استحمام براى اطمينان از عود تب و اينكه منتقله به تبهاى غليانى و يا عفونى احتمال دارد يا نه ؛\r\n\r\n","description":"","footnote":"","page_name":" 244 ","page_number":244},
  {"content":"\r\n\r\nپس اگر در حمام ، بروز قشعريره و يا كسالت و تنفرى از حمّام معلوم شود ، مىبايد فورا برآيد و آب داغى و يا عرق مناسبى آشامد و تأمّل نمايد تا معلوم شود كه بروز نوبه و يا تب شديدى مىشود يا نه ، اگر به روزى از اينها نشود غذاى مناسبى از نخوداب زيره‌دار يا آش روانى بىترشى بايد داد .\r\n\r\nعلاج تخميه :\r\nعمده ، ازالهء تخمه است به استفراغ اغذيه و فضول فاسده به هر جهتى كه از آن جهت طبيعت حركت بر اخراج آن كرده است : هرگاه تهّوع بيشتر و قى اسهل است ، مىبايد به مقيئات خفيفه ، مانند سكنجبين با آب گرم و يا اقواى از آن مثل ماء العسل و شيرهء تخم ترب و قليلى نمك و روغن بادام ، اعانت بر حركت طبيعت و قى نمودن تا آنچه فضول حاضره در فم معده و منصبّه به سوى آن است برآيد و تهوّع و حالت قى ساكن شود . بعد از آن به حقنه‌هاى ملينه ، اقدام بر اخراج فضول معائى نمود .\r\nو ترك غذا ، بالكلية لازم است تا جوع شديد پديدار شود و هيچ سنگينى و نفخ و قراقرى در معده و امعاء احساس نشود . آن وقت اگر عطشى صادق باشد و حمّى باقيه باشد ، در اول صبح يك مثقال خاكشى با آب سرد و عرق كاسنى آشامد يا آب گرم با قليل نباتى و بعد از آن سكنجبين يا شربت به‌ليمو با شربت ليمو يا شربت زرشك يا ريباس و امثال آنها ، اگر از ترشيها مانعى نباشد و اگرنه ، شربتى از قند و بيدمشك و تخم شربتى و يا ماء الشعيرى كه با زنيان و تخم رازيانه از يك مثقال الى دو مثقال با دوازده مثقال جو جوشانيده باشند يك پياله تا سه پياله كه عطش را زايل نمايد بياشامد و آن‌قدر تامل نمايد كه جوع شديد بروز كند و اطليه مبرده مقويه ، مكرر بر سينه و فم معده ؛ از قبيل صندل سرخ و گل داغستان و آب به ترش و آب نعناع تر و امثال آنها بمالند و پارچه كتانى را آلوده كرده بر فم معده گذارند و اغذيه سريعة الانهضام ؛ از قبيل آشهاى ترشىدار از انار و زرشك و سماق و ليمو و غوره كه با جوجه و اسفناج و گشنيز و قليل نعناعى پخته باشند كمتر از اشتها بخورد و بعد از اندكى فاصله بخوابد ؛ يا از فواكه ، مثل انارين ، گلاب و نعناع بر او زده و يا نارنگى و پرتقال و كاهو با سكنجبين اگر گرسنگى صادقه شديده باشد .\r\n\r\nاما حميّات تابعه اورام باطنه\r\nبيشتر اين است كه حميات عفونيّه است ؛ اما حميات تابعه اورام واقعه در ظاهر جلد و لحوم واقعه زير جلد ، يوميه است . علاج آنها ، همان علاج اورام و دماميل است : از فصد ابتداء - بعد از نفض فضول معائى و دفع اثفال - از جهات مخالفه ، در صورتى كه اورام در مغابن نباشد ؛ مثل خلف اذن و زير بغل و بيخ ران ؛\r\n\r\n","description":"","footnote":"","page_name":" 245 ","page_number":245},
  {"content":"\r\n\r\nخاصّه اينكه در مواد آن اورام خباثتى و سميتى باشد در اين صورت لازم است كه از جهت موافق ، فصد نمايد تا ايمن از مرور مواد به اعضاء شريفه شود . و لازم است از تبريد ميانه قلب و موضع ورم از قرب به ورم تا مانع از رسيدن سخونت ورم به قلب شود . و بسيار مىشود كه به همان اخراج خون ، ورم زايل مىشود و از استعداد انفجار منصرف مىشود ؛ خاصه اينكه بعد از فصد استفراغى از مواد نمايد به حقنه و يا شرب ملينات ؛ از قبيل آب نقوع تمر يا آلو با شكر يا ترنجبين يا شيرخشت و يا اقواى از آن به دخول چهار الى هشت مثقال نمك فرنگى و يا اقواى از آن به اضافه آب طبيخ سنا مكى از چهار الى هشت مثقال و ورق گل سرخ از دو الى چهار مثقال و يا نقوع همه آن اجزا را باهم كه اول شب خيسانيده و صبح بعد از گرم نمودن صافش را بياشامند .\r\nهرگاه ورم آثار نضج داشته باشد كه بعد از فصد و استفراغ و استعمال اطليه و اضمده تحليل نرود ، مىبايد مطبوخات سريعة الانضاج ؛ از قبيل خطمى و بزرك و تخم مرو و نشاسته و نخاله و امثالش را در شير و يا آب پخته مكرر بر رويش بست تا حالت انفجار بهم رساند و خودش منفجر شود و يا مفجرات ، يعنى ادويّه مقرحه را بر موضعى كه نرم‌تر به زير دست آيد گذارند تا سوراخ شود و مده‌اش بيرون آيد و يا نيشتر بر آن زنند و بعد از اخراج مدّه و صديده ، فتيله تابيده به مرهم باسليق اصغر آلوده داخل سوراخ نمايند و بايد روز و شبى دو دفعه تجديد نمود تا جميع مده و صديدش برآيد و التيام يابد .\r\n\r\nاما علاج حماى قشفيه\r\nكه چرك بودن ابدان ، جالب آن است ؛ خاصّه اشخاصى كه معتاد به حمّام و تنظيف بدن داشته باشند و يا در گرد و غبار زياد درنگ نموده باشند ، مىبايد به اغتسال به آبهاى جاليه اشنان‌دار و صابونهاى كثيرة الجلاء ، بدن را از اوساخ پاك نموده و اغذيّه مرطبة مبّرده و اشربه را اكثار نموده تا موجب اطفاى حرارت و التهاب باطن شود و حمى را زايل نمايد .\r\n\r\nامّا حميات حريه\r\nكه از حرارت آفتاب يا آتش يا حمام و يا اهويه حاره ، سخونت در ارواح نفسانيّه و دماغيه و يا ارواح حيوانيه قلبيه احداث شده باشد ، عمده تدبير علاجش استبدال سبب اصلى است كه از آفتاب ، سايه آمدن و از مجاورت آتش دور شدن و خروج از حمام و يا در همان حمام از تماس در آب فاتر يا سرد و نقل از هواى حار به هواى بارد اگرچه به دخول در آب سرد باشد ، خاصّه كه در آن سرداب آبهاى جاريه و يا فوارات باشد - و بعد ، اكثار به شرب اشربه بارده و آب بقول و فواكه بارده و اغذيه رطبه\r\n\r\n","description":"","footnote":"","page_name":" 246 ","page_number":246},
  {"content":"\r\n\r\nبارده از آشهاى اسفناج ، گشنيز و كدو با آب غوره يا نارنج يا تمر و يا دوغ به عوض برنج با جو پخته ، و خوردن كاهو با سركه يا سكنجبين بسيار ترش ، انفع اغذيه دوائيه است .\r\nو همچنين است علاج تب يومى كه از شرب شراب و اكثار آن بهم رسيده باشد ؛ خاصه شراب ، كهنه باشد و از شرب عرقهاى تند و زام و غيره ؛ تفاوتى كه هست اين است كه هر گاه فم معده از شراب و تنقّلى كه با او شده باشد ممتلى باشد ، اقدام بر قى ، از لوازم است .\r\nو دخول در آب فاتر در حمام و آب سرد با مساعدت هوا و قوّت . و در صورت ظهور علامات غلبهء دم - از درور عروق و حمرت چشم و لبها و زبان و التهاب و تنگى نفس - فصد بايد نمود ؛ ولى بعد از اخراج فضول معائى و تسكين صفراء ، اگر تلخى دهن و زردى زبان باشد .\r\n\r\nاما علاج حميّاتى كه از استحصاف جلد ؛ يعنى تنگ شدن منافذ جلد ، عارض شده باشد\r\nو در باطن ، احتباس ابخره دائمة التحلل به قسمى شده باشد كه ارواح داخله بدن ، حرارت غريبه بهم رسانيده : و آن ، بر دو قسم است : قسمى از دخول آب شديد البرد ، وقوع در اهويهء بارده و توقف در برف است و قسمى از داخل شدن در آبهاى قابضه ؛ مانند آب شبّى و زاجى از شدت قبض ، پوست بدن مثل جلدى كه در آب زاج خيسانيده باشند لمس مىشود .\r\n\r\nعلاج :\r\nپوشانيدن بدن است به قسمى كه از اكثار لحاف و پوستين ، عرق سيلان نمايد با اعانت مشروبات معرقه ؛ مثل چائى داغ و آبگوشت بىچربى فلفل‌دار داغ و يا اشربهء حاره بالفعل و المزاج و بعد از سيلان عرق ، دخول در هواى گرم حمام و آب داغ - در صورت اطمينان از بودن امتلاى معدى و معائى كه با امتلاء ، احتمال انتقال به تبهاى عفونى خلطى دارد -\r\nهرچند اين تفصيل در علاج حميات يوميه خارج از وضع اين مختصر بود ؛ ولى چون اكثر وقوعا و اغلب اشتباها به حميّات خلطى عفونى است و از غفلت بر يوميه ، آنها ، عفونى يا دقّى مىشود ، اشاره بر تعريف و علامات و علاجات آنها نمود .\r\n\r\n[ حميّات خلطيّه 
  ]\r\nاكنون شروع به ذكر اسباب و علامات و علاجات حميّات خلطيّه نموده و چون در اول فصل ، بيانى از معنى حمى نمود كه « حرارتى است غريبه » و اين حرارت ، به هر جسمى تأثير كند موجب فساد آن جسم است ؛ يا به افناء و احراق - در صورت عدم رطوبت آن جسم يا قلت رطوبت آن - و يا به تعفين - در صورت كثرت رطوبت بالّه سياله آن جسم - ، پس فاعل عفونت ، حرارت غريبه و مادهء آن ، رطوبت سياله . و اخلاط را جسم رطب سيال\r\n\r\n","description":"","footnote":"","page_name":" 247 ","page_number":247},
  {"content":"\r\n\r\nتعريف نموده‌اند ؛ پس تأثير حرارت غريبه در آن ، موجب تعفين است . پس اين تأثير ، اگر در خون باشد ، خالى از اين نيست ؛ يا غليانى و جوشيدنى در خون احداث مىكند و موجب گرمى بدن و عروض تب مىشود و يا تأثيرش به حد تعفين مىرسد ، و اين تأثير غليانى ميانهء اخلاط ، مخصوص خون است به دو جهت : يكى كثرت مقدار خون نسبت به ساير اخلاط و يكى حفظ طبيعت ، خون را از قبول نمودن اثر حرارت غريبه ، در اين صورت به محض تأثير ، قادره بر تعفين نمىشود و غليان و جوشيدنى در خون احداث مىكند و از اين غليان ، احداث حمى مىشود كه به زبان يونان ، « سوناخس » ناميده مىشود ؛ يعنى غليان . و اين حمى ، خارج از يوميه است ؛ به واسطه اينكه متشبث به ارواح اولا ، نيست و خارجه از عفينه است ؛ زيرا كه عفونت در خون نمىباشد ؛ ولى در علامات غلبهء خون و حالات مطبقه ، اندك اشتراكى دارد : از سرخى زبان و چشمها و لبها و درور رگها و عظم نبض و تنگى نفس و سنگينى اعضاء و كوفتگى اعصاب و عضلات و صداع و ضربان شرائين و شيرينى دهن و عروضش بىسرما ، قشعريره و لرز . و حرارت سوزنده از بدن بروز ندارد ؛ بلكه مثل حرارت ملتهب در حمام استنباط مىشود .\r\n\r\n[ درمان 
  ]\r\nعلاجش : بعد از نفض ما فى الامعاء و شرب آب طبيخ تخم گشنيز و عناب از يك مثقال الى دو مثقال و پنج دانه الى ده دانه نيم كوفته در عرق كاسنى يا نيلوفر با نبات و خاكشى يك مثقال ، فصد قيفال در صورت غلبه صداع از دست راست ، و فصد باسليق در صورت تنگى نفس و خفگى قلب زياده به هر مقدار كه قوّت بدنى مساعت نمايد و از فساد لون سواد و قوام ، خون تغيير نمايد كه روشن و رقيق به نظر آيد ، بايد گرفته شود اگر چه روز دوم بروز حمى باشد ؛ زيرا كه انتظار نضج در اخراج خون لازم نيست و تسكين صفراويت لازم است . و در ضمن اخراج فضول معائى و شرب مطفئات غليان خون حاصل مىشود .\r\nهرگاه بعد از اخراج خون ، تا روز سوّم تب قطع نشود ؛ خواه در دهن حرارتى بهم رسيده و يا نرسيده ، مىبايد همان تخم گشنيز و عناب را در عرق كاسنى با ترنجبين نباتى از شش الى ده مثقال بياشامند . و در صورت يبوست طبع ، از لعاب اسفرزه و خطمى و شكر سرخ و خاكشى و نمك و روغن بادام يا روغن كره يك آب اماله نمايد و شورباى اسفناج - گشنيز جوجه‌دار رقيقى در نهار مصروف دارد .\r\nهرگاه تا عصر و اول شب تغييرى در احوال پديدار نشود و تب را اشتدادى بروز نشود ، معلوم است انتقالى ننموده و به تنقيه و تطفيه شب چهارم و روز چهارم تب قطع\r\n\r\n","description":"","footnote":"","page_name":" 248 ","page_number":248},
  {"content":"\r\n\r\nخواهد شد . در شورباى شب ، آلوچه يا آلوى بخارائى داخل مىتوان كرد و با وجود عطش قبل از آش شب ، سكنجبين قبل از شروع به خوردن آش بياشامند . و صبح چهارم را اگر تب باقيه باشد يا نباشد ملاحظهء پاكى زبان و خفت بدن و بودن اشتهاء و خلاف آنها را بايد نمود و آب مطبوخ مطفّئات را مىبايد داد . و اگر خلاف خوبيها را ببيند پوست ريشه كاسنى و بنفشه و نيلوفر و بهدانه - خاصه خراشى در سينه باشد - افزايد و اماله را اقوى و الين تا سه آب و چهار آب تا عصر معمول دارند و هرگاه از استعمال ، متعذر باشد مضايقه نيست ، شيرخشت از هشت الى شانزده مثقال در آب مطبوخ مذكور داخل نمايد و از العبهء ملينه ، مثل لعاب اسفرزه و لعاب خطمى و عرق كاسنى و عرق نيلوفر ، مكرر بنوشند تا شكم سه چهار مجلس عمل كند و يا عوض مطبوخ ، نمك فرنگى از شش الى ده مثقال در عرق كاسنى يا آب سرد حل كرده ، بياشامد و العبه و يا عرقهاى مذكوره را مكرر بعد از آن بياشامد با ترنجبين يا شيرخشت اگر به تنهائى كم عمل باشد يا بدون شيرينى موجب تنفر طبع باشد و يا با آب آلوى خيسانيده يا افشره تمر ؛ خاصه عادتى به آشاميدن آنها داشته باشد تا طبيعت ، عملهاى كامله نمايد و غذاى روزش را به نخودابى يا لعاب شور بائى اكتفاء نمايد و شب را هم به همين قسم اغذيه ملينه اقتصار نمايد .\r\nصبح پنجم باز ملاحظه احوال و زبان را كند هرگاه تب نباشد يا خفيفه باشد ، از آشاميدن مطفّئات خون ، كوتاهى ننمايد و هرگاه به اعاده فصد محتاج باشند و قوّت ، مساعدت نمايد ، در پنجم بايد كرد بعد از صرف منضج و قبل از خوردن شوربا ؛ مگر اين كه مظنه و احتمال تغيرى باشد تا قريب به غروب را بايد تأمل نمود ، هرگاه تغييرى از قشعريره و غيره كه علامات نوبه يا اشتدادى كه دلايل اعراض غبّ لازمه است ، از بروز تلخى دهن و التهاب و عطش و خشكى حلق و مناخر ، نشود و بر نسقى واحد ، بر احوال تب غليانى باقيه باشد ، از عرقى غير مفصوده قبل از دست راست و اگر عارضه در سمت چپ باشد از قبيل درد شقيقه چپ يا حلق يا نزله يا اورام آن نواحى يا خفگى و طپشى در قلب يا ورم و صلابتى در طحال و امثال آنها باشد از دست چپ فصد نمايد و ملاحظهء لون و قوام و احتمال قوّت عليل در اين سمت لازم‌تر است ؛ زيرا كه وقوع در ضعف اينجا احتمالش بيشتر است .\r\nبعد از فراغ از فصد ، سكنجبين يا چائى با شيرينى از قند و بيدمشك و تخم ريحان به هركدام مايل‌تر و يا مناسب‌تر باشد بياشامد و شب را به آش ترشىدار سريع الهضمى بعد از بروز اشتهاء ، قناعت نمايد .\r\n\r\n","description":"","footnote":"","page_name":" 249 ","page_number":249},
  {"content":"\r\n\r\nششم ؛ اعمّ از اينكه تب باشد يا نباشد ، به تنقيه روز چهارم اشتغال نمايد و با وجود ضعف ، از شرب مسهل احتياط نمايد و به حقنه ، آن روز را بگذراند و تطفيه و تبريد و تغذيه ، به قدر ضرورت و مناسبه و اقتضاى احوال نمايد .\r\nروز هفتم بايد تب بريده شده اثرى از آن نباشد و گرنه از غليانيه ، انتقال به عفينه نموده باشد ؛ زيرا كه انقضاى سوناخس غليانيه تا هفتم ، بىشبهه است . و علامتش بقاى تب و عوارض آن ؛ بلكه تزايد عوارض است بدون اشتدادات و انتقاضاتى كه از لوازم غبّ لازمه و يا محرقه است .\r\nهرگاه انتقال به تب مطبقه باشد ؛ يعنى از غليان خون ، به عفونت خون انتقال نموده باشد ، در اين صورت مىبايد ملاحظه عوارض نموده تا معلوم شود كه مطبقه ، متناقصه است يا متساويه : از كمى عوارض ، متناقصه بودنش مظنون است و هر قدر عوارض اشتداد مىنمايد ، متساويه بودنش مظنون است كمتر اتّفاق مىافتد از غليانيه ، بعد از انقضاى تدابير مذكوره و فصدها ، انتقال به مطبقه متزائده شود ؛ زيرا كه تنقيض مواد ، مانع است از هيجان كلى و ازدياد تمامى كه تعفن زياده از تحلّل شود و اعراض هائله پيدا كند كه اگر بعد از آن استفراغات مجددا اين اشتداد بهم رسد ، مخاطره باشد و احتمال تحمّل قوّت بر دفع آن نباشد ؛ در اين حالت ، رعايت قوّت از لوازم است ؛ مىبايد ترك مشروبات مسهله را نمود و اقتصار بر شرب ادويه و اشربه مبرده مقويه مزيله عفونت ؛ مثل ماء الشّعير كه تخم خرفه و مغز تخم خيار تخم خشخاش و مغز تخم كدو از هريك دو مثقال در او شيره كشيده به اضافه شيرخشت ، صبح‌ها بياشامند و بعد از آن ، تجرع ماء الشعير تنها نمايند و تشنه نگذارند .\r\nحقنه را لا محاله در هشتم و دهم ، از آب مطبوخ ادويه مفتّحه و ملينه مبردّه مثل اكليل الملك ، بزرك ، تا جريزى ، جو نيم كوفته ، پوست ريشه كاسنى ، ريشه خطمى ، خبازى ، گل خطمى ، بنفشه ، گل سرخ ، سنا مكى ، سپستان ، آب برگ چغندر ، لعاب اسفرزه ، شكر سرخ ، گزنگبين علفى - و به بعضى ملاحظه‌ها ، فلوس خيار چنبر و روغن بادام و خاكشى ، نمك و سرداروى ريوند چينى كه در آب صاف اماله دوم و سوم ، به طريق سائيدن صندل ، سائيده باشند - سه آب بلكه چهار آب اماله از بعد از شرب مشروب صبح ، تا غروب اماله نمايند . براى زيادتى عمل و رفع پيچ شكم ، ماليدنى از ريوند چينى و بوره ارمنى در آب اماله سائيده و زهره گاو و روغن گل سرخ گرم نموده از ناف تا پشت ظهار ، مقدم بر هر آب اماله بمالند و اگر آب اماله ، دير فعل شود يا به تمام ، اجابت ننمايد ، لازم\r\n\r\n","description":"","footnote":"","page_name":" 250 ","page_number":250},
  {"content":"\r\n\r\nاست كه شيافى از صابون تراشيدهء آلوده به ماليدنيهاى از ناف به زير بردارند تا آب اماله ، بالتمام دفع شود و گرنه تبخير مىكند و اسباب خفگى قلب و بىهوشى و صداع و اعراض هائله مىشود .\r\nهرگاه باوجود فصدهاى ايام اول ، باز علامات زيادتى خون و يا توجه ماده به دماغ معلوم شود و به واسطهء التهاب يا ضعف قوّت فصد از دست را احتياط نمايند ، لازم است كه احتياط را از دست ندهد حجامتى از ساق نمايند از پاى راست از سمت وحشى ، چهار انگشت بالاى قدم كه بر طرف عرق النسا واقع مىشود و اگر زن باشد و حبس يا قلّت طمثى باشد ، از سمت انسى پاى راست از طرف رگ صافن ، بادكش نمايند و تيغ زنند يا زلو اندازند و يا همان عرق صافن و يا مابض ركبه را كه عرق زير زانو است فصد نمايند و يا از پاى چپ بر همين مواضع تيغ زنند و يا زلو و يا فصد نمايند ؛ ولى انسب اين است كه بعد از ضرورت و لزوم ، ابتداى اين اعمال را از پاى راست نمايند بعد از يك دو روز كه اماله كامله در روز دوازدهم يا سيزدهم نموده باشد ، در چهاردهم مرض ، اين عمل‌ها را قبل از نهار و يا عصر معمول دارند كه براى جذب از اعالى بدن و منع از استحكام موادّ در دماغ ، بسيار مفيد است .\r\nدر روز شانزدهم ، اگر قوّت مريض مساعدت كند و تواند ، متحمّل مسهل مشروب شود از ريشه كاسنى و بنفشه و گل سرخ از هريك دو مثقال ؛ سناء مكى ، از چهار مثقال الى شش و هشت مثقال - برحسب قوّت و ضعف و عصيان طبع مريض - ، نيلوفر و پرسياوشان و زوفاى خشك ، از هريك دو مثقال - در صورت علل اعضاى تنفس - ، افسنتين ، گل گاو زبان ، شاهترهء خشك و بادرنجبويه ، از هريك ، يك مثقال الى دو مثقال - در صورت رطوبت معده و ضعف قلب و غثيان - و امثال اين اعراض بعضى را زياد و بعضى را كم مىتوان نمود ، عناب و سپستان از هريك پنج ، شش دانه همه را جوشانيده در آب تا آبش ثلثى كم شود از آتش فروگرفته قدرى بگذارند سرپوشيده تا دم كشد ، بر ترنجبين از هشت الى ده مثقال صاف نموده تا از داغى آن ، ترنجبين حل شود - يا بر شير خشت صاف نمايند و برهم زنند - بعد بگذارند تا فضول ارضيّه و خاكى اگر داشته باشد ، رسوب نمايد از آن ظرف به آهستگى صافش را در ظرف ديگر ريزند كه هيچ درد و ارضيه در صافش نماند نيم گرم مريض بياشامد به مقدارى كه از تهوّع و قى تواند خود را نگاه دارد ؛ زيرا كه بسا اتفاق مىافتد اسباب انقلاب و بداحوالى مريض مىشود ؛ خلاصه منظورم از اين تفصيل عدم غفلت از اين نكته است . و انسب ، اين است كه مسهل\r\n\r\n","description":"","footnote":"","page_name":" 251 ","page_number":251},
  {"content":"\r\n\r\nرا با همان ترنجبين بياشامند و شيرخشت را نگاه دارند كه اگر قى شود ، بعد از ساعتى يا بيشتر كه تهوّع آرام گيرد ، شيرخشت را در عرق كاسنى يا نيلوفر يا شاهتره داغ حل كرده مريض بياشامد و تا دو سه ساعت از شربش گذشته تأمل نمايد ؛ اگر عملهاى كامله به واسطه اثر مشروب قى شده و تليين شيرخشت شد ، خوب ، و گرنه لازم است اعانتى بر عمل و اماله جزئيّه و يا از بقيه دواى مشروب - اگر باقيه باشد و ثفل دوا را شيره كشيده با شكر سرخ و روغن بادام - يك دو آب اماله ، به فاصله از ظهر تا عصر بريزند .\r\nخلاصه مقصود از اين تفصيل ، اشتراك اقسام ثلاثه مطبقهء از متزائده ، كه قبول تعفنش زايد بر تحلّل است و در كمال اشتداد اعراض هائله منكره است و اشبه به محرقه است و از متساويه ، كه قبول تعفنّش مساوى با تحلل است و اعراض هائله‌اش كمتر است و مظنه سلامتش اكثر است و از متناقصه كه قبول تعفنش كمتر از تحلّل است و اعراض هائله ندارد و اسلم از آن دو قسم است و اعمّ از اينكه سوناخس منتقل به مطبقه شود يا از حميات يوميه منتقل به مطبقه شود و يا ابتداءا خون عفونت بهم رساند در اين علاج است ؛\r\nتفاوتى كه دارد اين است كه در متزائده شديدة ابتدائيه ، مبادرت به فصد ، احتياط دارد و تنقيه و تبريد و تطفيهء مانع از ازدياد عفونت ، مقدّم است و با غلبهء خون كه تنفيضش لازم باشد ، حجامتى از ساق پاى راست - به نحو مذكور - اسلم است و ابعد از خطر است در پنجم بروز تب و فصد در هفتم اقرب سلامت است و تا هفتم ، ترك تغذيه اولى مىباشد و اقتصار بر ماء الشعير از پنجم به بعد و قبل از پنجم ، اصرار بر شرب لعاب اسفرزه و ساير تدابير از منضج و اماله‌هاى مذكوره و مبالغه بر نفض فضول معائى .\r\nدر متناقصه ابتدائيه ، احتياج به فصد چندان نمىشود ؛ مگر اينكه صداعى باشد و دلائل غلبهء دم بسيار باشد ، به‌طورى كه احمال اشتداد رود ، در هرروزى كه اطمينان از بروز التهاب داشته باشد ، فصد نمايد .\r\nدر همه اقسام ، بعد از قطع تب و پاك شدن زبان و بروز اشتهاى صادق ، صبحها شيره خنكى يا عرق كاسنى با سكنجبين يا با شيرينى ديگر براى اصلاح معده و كبد و تقويت قلب و اطفاى حرارتش مصروف دارند و از اغذيه قويه دسمه بطيئة الهضم اجتناب نمايد ؛ بلكه روزها نهار را به آشهاى ترشىدار كه با جوجه يا گوشت بره و اسفناج و گشنيز و نعناع و امثالش پخته باشند كمتر از اشتها اكتفا نمايد و يا اينكه به ميوهء مناسبى در هر فصل باشد\r\n\r\n","description":"","footnote":"","page_name":" 252 ","page_number":252},
  {"content":"\r\n\r\nاقتصار نمايد و شب را به آش و يا تر پلو كم‌روغنى كه زرشك بىدانه و آلوى بخارائى با جوجه در آب پخته كمتر از اشتها بخورد .\r\nاستحمام ، بعد از قطع تب لازم است و وقتش بعد از صرف شيره خنك است و توقّف ، يك ساعت الى يك ساعت و نيم از دخول گرمخانه و رفع حاجت و تنظيف از اوساخ ، بيشتر نباشد و بسيار احتياط در بيرون آمدن كند كه تصرف هوائى واقع نشود .\r\nسهل است كه بعد از ورود به منزل سعى ، در تعريق بدن كند به آشاميدن چائى كم‌مايه و يا عرق گاو زبان و نباتى داغ و گرمى منزل ؛ خاصّه زمستان باشد . نهار آن روز را بعد از سيلان عرق و بروز اشتها ، به خوردن آش بىترشى برگزار نمايد و اما محرقه كه سببش تعفن صفرا است در عروق حوالى قلب و فم معده در اكثر و نادرا از بلغم مالح نيز حادث مىشود و غب لازم كه سببش عفونت صفرا است در ساير عروق و علاماتش لزوم حمّى است كه قطع نمىشود و ابتداى بروزش در روز اول به عروض قشعريره و يا لرز است ، بدون احساس سرما ؛ بلكه مانند خليدن سوزن به بدن است تا گرمى تب تمام بدن را احاطه كند و لرز و يا قشعريره ساكن شود با تلخى دهن و خفگى قلب و حرارت سوزندهء گزنده و عطش و در اكثر ، درد سر و ساير اعضاء هم مىباشد و اعراضش يك روز اشتداد دارد و يك روز انتقاص و خفت دارد و از خصايص اين حمى است ؛ هرچند در محرقه مىشود كه نامعلوم شود از جهت شدت اعراض هائله و عدم احساس مريض به زياده و كم احوال و سياهى زبان بعد از زردى و بسا هست كه از سوم به بعد ، بناى بىهوشى و گفتن هذيان را مىگذارد و قاروره ، هرگاه از اول تا سوم و چهارم ، روز به روز صبغش زياد و زردى و ناريتش بيشتر شود و در چهارم و پنجم شديدة الصبّغ و با رسوب شود ، دليل بر سرعت انقضاى مرض است و برخلافش دليل بطوء مرض . و اگر با سفيدى باشد ، دليل توجه ماده است به دماغ ؛ مگر اسهال مرارى يا ورمى باشد ، دليل انصراف ماده صابغه است به جانب آنها .\r\nعلاجش نفض فضول صفراوى و سددى است از معده و امعاء به همان شرب منضجات مذكوره در اول صبح با لعاب اسفرزه و تكرار شرب لعاب اسفرزه با عرقهاى مناسب - كاسنى با عدم سعال و خراش سينه و نيلوفر با علل و خراش در اعضاى تنفّس - و پيوسته به شرب آن لعابها اخبار نمايند كه تشنه نمايند و حلقومش خشك نشود و بر روى سينه‌اش اطلبه مبرّده ؛ از قبيل صندل سرخ و گل داغستان در عرق نيلوفر سائيده ، لعاب اسفرزه داخل كرده با آب خيارين و آب سيب و به و كاهو و امثال آنها را ممزوج\r\n\r\n","description":"","footnote":"","page_name":" 253 ","page_number":253},
  {"content":"\r\n\r\nنموده ، دو سه پارچه كتان را مكرر در اين اطليه خيسانيده بر سينه‌اش اندازند و ممانعت از خشك شدن كتانها و اطليه نمايند .\r\nكم اتفاق مىشود در اين حميّات ، فصد لازم شود ولى حجامت ساق ، گاهى ضرور مىشود ؛ خاصه اوقاتى كه آثار توجه ماده به اعالى بدن و دماغ ظاهر شود ؛ خواه در تزيّد و خواه در وقت منتهى در روزهاى افراد ؛ مثل هفتم و نهم از ايّام مرض و روز يازدهم كه منذر به چهاردهم است . براى حجامت و ارسال علقه بر ساق ، سمت وحشى پا يا سمت انسى يا مابض ركبه از پاى راست ، مناسب است . و در صورتى كه اكتفاء نشود ، تجديد نمايند عمل را از پاى چپ يك روز يا دو روز ديگر يا بيشتر برحسب تقاضاى حالت و اشتداد اعراض هائله كه در ميان ، اماله و تنقيه‌ها و تطفيه‌هاى بالغه شده باشد . بقيهء تدابير بعد از قطع تب و اطمينان كلّى از انقضاى مرض همان تدابير ناقهين بعد از مطبقه است و همچنين است معالجهء غب داير ؛ بلكه بسيار آسان‌تر است ؛ زيرا كه نوبه خاصّه آن اقلش چهار و اكثرش دوازده ساعت بيشتر نيست و زمان فترتش سى و شش ساعت و چهل و چهار ساعت است و در كمال فراغت و سهولت ، اهتمام در قلع ماده‌اش ممكن است .\r\nروز اول ابتدايش به بروز تكسّر و قشعريره است با لرز و بعد از آن ، تب عارض مىشود و صداع و ازدياد عطش ، مىشود باشد . و بسيار مىشود كه در روز اول نباشد و اگر فم معده ممتلى باشد ؛ يعنى بعد از نهار يا شام ، بلافاصله يا فاصله اندكى بروز تكسّر و غيره بشود و تهوّع پديدار مىگردد .\r\nانسب ، قى نمودن است تا آن مأكول ، با صفراى حاضرهء فم معده مندفع شود و به قدر امكان ، اعانت بر قى و اخراج فضول ، لازم است . روز دوّم ، صبح ، خاكشى و آب نباتى گرم بياشامند و دو سه آب اماله از آب طبيخ جو نيم كوفته و لعاب اسفرزه و خطمى و شكر سرخ و خاكشى و نمك و روغن بادام يا روغن كره بريزند و غذاى روز را به شورباى اسفناج و گشنيز و قليل نعناعى جوجه يا گوشت‌دار ، اكتفا نمايند :\r\nروز سوّم كه مظنّه بروز نوبه مىباشد ، صبح ، همان خاكشى را با عرق كاسنى و نبات ، دو پياله بياشامند و باوجود عطش ، دو سه پياله از عرق كاسنى - و اگر خراشى در سينه و يا سرفه باشد ، عرق نيلوفر - عوض آب سرد بياشامند و اگر نوبه روز اول ، قبل از ظهر بروز نموده باشد تا بعد از ظهر غذائى مصروف ندارند و اگر بعد از ظهر يا عصر بوده است ، بعد از صرف عرقها و تسكين تشنگى ، شورباى قليلى بخورد و خود را از حركات عنيفه و\r\n\r\n","description":"","footnote":"","page_name":" 254 ","page_number":254},
  {"content":"\r\n\r\nراه رفتن در آفتاب و باد و تغيرات نفسانيه و بدنيّه حفظ نمايد ، شايد به همان قى روز اول و اماله روز دوم و پرهيز از مولّدات و محركات صفرا ، نوبه نيايد ؛\r\nاگر آثار بروز نوبه ظاهر شود ، فورا دو سه پياله آب داغ بياشامد و هرگاه باز تهوّع باشد ، اعانت بر قى و دفع زرداب نمايد ؛ خاصه اينكه شوربائى يا نخودابى خورده باشد . و اگر تهوّع و آثار قى نباشد ، البته محرك نشود كه به همان آشاميدن آب داغ ، قشعريره و يا لرز تسكين مىيابد و تا لرز باقى است ، البته آب سرد را احتراز نمايد تا بعد از گرم شدن تام بدن ، آن وقت از آشاميدن آب سرد و يخ ، مضايقه و منعى نيست هر قدر كه رفع عطش نمايد بياشامد تا عرق بروز كند آن وقت براى ازدياد سيلان عرق ، مضايقه نيست كه آب داغ يا چاى كم‌مايه و شيرينى داغ و يا عرق گاو زبان و نبات داغ ، پياله‌اى بياشامد . با عدم اشتهاء ، ترك غذا در آن شب اسلم است و باوجود اشتها ، لعاب شوربا يا نخودآب بىچربى بعد از خشك شدن عرق و يا در آخر سيلان عرق ، مصروف دارد .\r\nبايد متلفت شود مريض و طبيب ، كه نوبهء دوم شديدتر از اول و وقتش بيشتر از وقت روز اوّل مىباشد و يا ضعيف‌تر و وقتش عقب‌تر و يا در همهء آنها ، از شدت و ضعف و وقت ، مساوى با نوبهء اول است ؛ هرچند در غبّ ، قاعده اقتضا مىكند كه تا سه نوبه در تزايد و پيش افتادن وقت باشد و نوبهء چهارم ، مساوى با نوبهء سوّم باشد و بعد ازآن‌رو به انتقاص و خفّت و عقب افتادن وقتش كند ؛ ولى مىشود كه به واسطهء قى و اماله و تدابير ديگر ، صفراى موجبه حمى دفع شود و از نوبه دوم يا سوّم و چهارم ازديادى و پيش افتادنى نباشد خلاصه فائده و حسن ملتفت شدن اين است كه در صورت اولى ؛ يعنى اشتداد و مقدّم شدن وقت نوبه ، احتياج به شرب منضج در روز چهارم و تنقيه كاملهء بعد از آن ، بيشتر است .\r\nروز پنجم كه نوبه سوّم است ، همان منضج را بياشامد و انتظار نوبه را داشته باشد ؛ اگر اشدّ از نوبه روز سوّم است ، در روز ششم كه روز راحت است تنقيه را از روز چهارم ، اقوى بايد نمود ؛ اگر اماله را انسب دانند در مشروب قبل از اماله ، ملينى مثل شيرخشت تا دوازده مثقال بيشتر يا كمتر داخل نمايند و اجزاى مسهله ؛ از قبيل سنا و گل سرخ ، در اجزاء اماله افزايند و فلوس و ريوند چينى را اضافه نمايند و اگر شرب مسهل مشروب را انسب دانند ، مطبوخ : سنا ، شش مثقال ؛ گل سرخ ، دو مثقال و بنفشه ، دو مثقال آلوى بخارائى ، بيست دانه عناب ، نه دانه سپستان ، نه دانه با ترنجبين ، نه مثقال يا شيرخشت ، مجوز است . و نقوعش نيز مجوز است . و نمكى فرنگى هم با شيرخشت و عرق كاسنى مجوز است .\r\n\r\n","description":"","footnote":"","page_name":" 255 ","page_number":255},
  {"content":"\r\n\r\nدر روز هفتم ، منضج مذكور را با شيرخشت بياشامند و به انتظار نوبه ، به طريق مذكور رفتار نمايند . اگر نوبه بروز نكرد ، به آش ترشىدارى تغذيه نمايند و اگر نوبه بروز كند ، بعد از گذشتن سرما و لرز و اوايل تب گرم ، عوض آش - اگر غذا نخورده باشد - يكى از ميوه‌هاى سرد و تر مثل خيارين با سكنجبين و يا آلوچه رسيده و يا كاهو با سكنجبين و امثال آنها و از مركبّات ليمو و نارنگى و پرتقال - در هر فصل هريك موجود باشد و احوال مريض اقتضاى خوردنش را كند - به قدر اشتهاء و رغبت مصروف دارد و شبش را به يكى از آشهاى ترشىدار تغذيه نمايد .\r\nروز هشتم ، روز شرب مسهل است ، از مطبوخ و يا نقوع مذكور و با نمك و شيرخشت هريك را مناسب داند بياشامد . افشره تمر ؛ خاصه اگر نمك بخورند مناسب است عوض نخودآب روز ، آب هندوانه ؛ خاصه عطش مفرط باشد ، نافع است و شب را باز ، آشى روان با سكنجبين يا سركه و قند مصروف دارد . روز نهم ، مانند روز هفتم رفتار نمايد ؛ اگر نوبه بريده شود ، نعم المطلوب و گرنه روز دهم ، باز يكى از مسهلات مذكوره را بياشامد و شرب گنه‌گنه در اين ازمنه متداول است - هرچند قياس ، اقتضاى شربش را در نوبه‌هاى صفراويه نمىكند ؛ زيرا كه مزاجش گرم و خشك و موافق مزاج صفرا است ؛ ولى چون بىشبهه مانع از آمدن نوبه است - ، لازم است كه بعد از شرب يك مسهل مشروب ، مقدار يك نخود الى دو نخود يا كمتر در روز نوبه ، دو ساعت قبل از وقت نوبه حب كرده يا همين قسم با عرق كاسنى بياشامد ؛ ولى بايد از تنقيه بقيه اخلاط ، كاهلى ننمايد ؛ هرچند نوبه بريده شود ؛ زيرا كه اگر بقيه اخلاط مستعده مر قبول عفونت را به تنقيه اخراج ننمايد ، از عود نوبه آسوده نخواهد بود و البته عود خواهد نمود . خلاصه ، علاج غبّ خالص همين است تا نوبه بريده شود .\r\nتا انقضاى دو نوبه بايد صبحها شيره خنكى از تخم خرفه و گشنيز و خشخاش و مغز تخم خيارين از هريك دو مثقال يا كمتر يا بيشتر در عرق كاسنى يا نيلوفر با شيرخشت و يا با نبات و يا با شربت بنفشه و يا عوض اينها ماء الشعير بياشامد و روزها را از همان آشها و يا ميوه‌هاى مناسبهء مذكوره تغذيه نمايد و شبها به ترپلو كم‌روغن و گوشت بره يا جوجه و زرشك و آلو يا چلو باقليه ترشىدار و افشره‌هاى ترش اكتفا نمايد . بعد از انقطاع دو نوبه ، اگر در خون بدن زيادتى بيند از قيفال يا باسليق به قدرى كه لازم داند فصد نمايند كه براى عدم عود نوبه ، بسيار نافع است و اما اگر از اخراج خون باوجود زيادتى مقدار و يا ردائت كيفياتش غفلت نمايد و تكاهل ورزد ، مطمئن از عود نوبه و مفاسد ديگر نباشد ؛\r\n\r\n","description":"","footnote":"","page_name":" 256 ","page_number":256},
  {"content":"\r\n\r\nزيرا كه خون زايد المقدار به غير از اخراج ، نقصانى به سهولت نمىپذيرد ولى ردى الكيفية ، به حسن تدبير ، صالح الكيفية مىشود .\r\n\r\n[ حميات صفراويه 
  ]\r\nاما غبّ غير خالص كه به واسطه ادخال بلغم به صفرا موجب غلظت صفرا شده و بطيئة الحركة و بطيئةالتحليلش نموده است به اين جهت زمان نوبه اين غبّ ، از دوازده ساعت مىگذرد و ادوارش زياده بر سبعه مىشود و بسا اتفاق افتاده است كه به سى و چهل روز و بيشتر از اينها امتداد بهم رساند .\r\nعلاجش همين طريق است ؛ تفاوتى كه دارد اين است كه در نضج آن ، لازم است داخل ساختن مثل افسنتين و ريشه رازيانه و تخمش و به اضافه گلقند تا پنج مثقال آشاميدن و در اجزاى اماله ، بابونه ، سداب خشك ، اكليل الملك ، افسنتين ، بزرك ، كافشه و امثال آنها داخل نمود ، با روغن بيد انجير و سرداروى بوره ارمنى سه چهار آب اماله نمايند و در مسهل مشروب روز هشتم و دهم و دوازدهم و شانزدهم ، بايد مخرجات اخلاط غليظه داخل نمايند ؛ از قبيل افسنتين و تربد سفيد مجوف مدبّر و زوفاى خشك و امثال آنها . و يا در مطبوخ سنا و يا نقوعش ، نمك فرنگى اضافه نمايند تا مخرج اخلاط ؛ خصوصا صفراى غليظه شود .\r\nآشاميدن گنه‌گنه بعد از صرف يك مسهل مشروب از لوازم است و بعد از يك دو اماله هم مضايقه نيست و به اعتقاد بعضى بعد از نوبه دوم لازم مىدانند تا نوبه به زودى انقطاع پذيرد و زحمت ندهد ؛ بعد از آن تنقيه لازمه را معمول دارند ؛ ولى اغلب اين است كه اسباب عود نوبه است اشد از اوّل و موجب صلابت احشاء ، خاصّه كبد است و مكرر ديده شده است كه منجر به علل ديگر شده است ؛ از قبيل نفخه و اورام طحال و خلفه هاى مزمنه كه به سوء القنية و استسقاء منجر شده است . خلاصه ، طفره از تنقيه و اخراج اخلاط و فضول لازمة الدفع باعث جلب مفاسد است بىفاصله ؛ يعنى در همان نقاهت نوبه يا بعد از مدتى از انقطاع نوبه و نقاهتش انقضاء يافته باشد .\r\nخلاصه براى علاج حميات صفراويه ؛ خالصش و غير خالصش ؛ لازمه‌اش و يا دايره اش محرقه ، و يا غير محرقه به همين قدر اكتفاء نموديم ؛ زيرا كه ازيد و ابسط از اين راه هر گاه كسى بخواهد بايد به كتب مبسوطه رجوع نمايد و بعد از رجوع ، واضح مىشود كه اين مختصر ، جامع تفصيل است ايجازا و اختصارا .\r\n\r\nاما حميات بلغميه ؛\r\nيعنى حرارت معفّنه متشبّثه به رطوبات بلغميّه شده است ؛ پس آن بلغمى كه قبول عفونت نموده است ، اگر داخل عروق است آن را لثقه مىنامند و آن ،\r\n\r\n","description":"","footnote":"","page_name":" 257 ","page_number":257},
  {"content":"\r\n\r\nتبش لازمه است و بسيار ملايم و حرارتش سوزنده و گزنده نيست و شبيه‌ترين تبها است به دق ؛ مگر اينكه در اين تب ، صلابتىاى در نبض نيست ؛ بلكه كمال لينت و نرمى در نبض و بدن ، هست و بدن خالى از نرمى و رخاوتى و تهبّج صورت و انتفاخى در اجفان نيست و از تدبير مقدم بر بروز تب از قلت حركات بدنيه و نفسانيه و كثرت خوردن اغذيه باردهء رطبهء مولدهء بلغم ، خاصه اكثار فواكه مولده بلغم مستعده مر قبول عفونت و كون در اهويه رطبه - مانند دار المرز و قرب دريا - و امثال امور مولدّهء اخلاط و رطوبات بلغميه مىتوان تشخيص نمود .\r\nاگر عفونت بلغم ، خارج عروق مثل معده و دماغ و مفاصل و غيره باشد آن را مواظبه مىنامند ؛ زيرا كه آن ، تبى است هر روز مواظب صاحبش مىباشد و مدت نوبه‌اش هيجده ساعت است كه ابتداء شروع مىكند به كسالت و سنگينى همه اعضاء و قشعريره - كه عوام مىگويند جاروب‌ترى به بدن ، خاصه پشتم مىكشند - و كم و زياد مىكند تا به لرز مىانجامد با سرماى بسيار ، گويا آب سرد و برف و يخ به اعضايش مىريزند و در خلل و فرج اعضايش داخل مىنمايند و مىلرزد تا بعد از مدتى كه كم‌كم از سرما منتقل به تب گرم ، مىشود و به حالت گرمى و سنگينى بدن هست تا نداوتى از بدن بروز كند و عرقى سيلان نمايد و اكثر اين است كه در تب گرم ، حالت خواب ؛ بلكه اشد از حالت خواب ، كسالت از سؤال و جواب و قلت عطش عارض شده و از شرب سيال باردى تنفّر دارد و اگر بياشامد موجب نفخ شكم و قراقر است . بول در اين تب ، مايل به بياض است و با غلظت و اگر صبغى داشته باشد ، از غلظت ، مايل به حمرت شده ؛ يا بلغم مالحى در مزاج ، قبول عفونت نموده است ؛ خاصه اگر شورى در دهن و يا حلاوتى احساس كند .\r\nبعد از سيلان عرق ، بدن سرد مىشود و اكثر اين است كه عرق هم سرد و رائحه حامضه دارد و لزج است . و شش ساعت الى هشت و ده ساعت خالى از تب احساس مىشود و باز ، آثار نوبه بروز مىكند .\r\n\r\nعلاجش در روز اول\r\nبروز ، شرب همان آب داغ در حال قشعريره تا تب گرم شود ، مكرر آشاميدن است . هرگاه تهوّع بهم رسد و آثار قى پديد آيد ، اعانت بر قى نمايد ؛ هر چند به شرب ماء العسل و روغن بادام و قليل نمك باشد تا هر قدر ممكن است قى نمايد ؛ خاصه اينكه غذائى خورده باشد . بعد از قى و آرام شدن و گذشتن ابتداى تب گرم و شدتّش و قبل از بروز عرق ، دو آب اماله از : شيره كافشه ، پنج مثقال ؛ شكر سرخ ، نه مثقال ؛ روغن كرچك ، پنج مثقال ، خاكشى ، دوازده مثقال و نمك ، يك مثقال بريزد و بعد از\r\n\r\n","description":"","footnote":"","page_name":" 258 ","page_number":258},
  {"content":"\r\n\r\nسيلان عرق ، نخودابى از مرغ يا گوشت خالى از چربى زيره ، دار در صورت اشتهاى صادق بياشامند و گرنه ، ترك غذا اولويت دارد و آشاميدن چاى انسب است ، براى سيلان عرق و رفع كسالت و يا عرق گاو زبان با نبات داغ ، اكمل است .\r\n\r\nروز دوم ،\r\nخاكشى و آب داغ و گلقند آفتابى از چهار الى هشت مثقال مصروف دارد - اگر با ترنجبين تا هشت الى ده مثقال بياشامد انسب است - و تا نوبه دوم آثارش بروز نكرده است ، تعجيل بر معمول داشتن اماله مذكوره نمايد تا سه آب ، كه در دو آب دوّم و سوّم ، گزنگبين علفى ، هشت مثقال و بورهء ارمنى ، دو مثقال داخل كرده بريزند . هرگاه آثار نوبه بروز كند ، هرچه از اماله باقيه باشد البته معمول ندارند و مشغول به شرب آب داغ و ساير تدابير مذكوره شوند تا شدت تب گرم بگذرد اگر مايل به خوردن چيزى باشد ، نخوداب مذكور و يا از لعاب آش ساده و يا با سكنجبين مصروف دارند و اسلم اين است كه تناول سكنجبين را بعد از گذشتن هفت نوبه با آش قرار دهند و قبل از آن از احتياط دور است . هيچ وقت قبل از نوبه و در اوايل آن ، به شرب حموضات و ميوه‌ها و آب سرد اقدام ننمايند كه مظنهء خطر و احتمال عروض غش و سنگينى نوبه و امتداد آن است .\r\n\r\nروز سوم الى هفتم\r\nهر روز صبح منضجى از ريشه شيرين‌بيان يا ريشه رازيانه يا هر دو ، از هريك دو مثقال ؛ افسنتين ، نيم الى يك مثقال ؛ بادرنجبويه ، بنفشه و گل گاو زبان ، از هريك دو مثقال ؛ زوفا ، پرسياوشان - خاصّه سعالى يا علتى در اعضاى تنفس باشد - و سپستان ، تا هشت و ده دانه همه را جوشانيده ، صاف را با ترنجبين از هشت الى ده مثقال بياشامند گلقند را از جمله منضجات لازمه علل بارده رطبه بلغميه است ، با منضج مذكور يا با ترنجبين و آب داغ و يا با سكنجبين و يا به تنهائى مىتواند داد و اماله را هم در چهارم و ششم ، از اماله مذكوره يا اقوى از آن ، مثل اكليل الملك ، بزرك ، قنطوريون دقيق نيم كوفته ، از هريك سه مثقال ؛ افسنتين ، بابونه خشك ، برگ سداب خشك ، گاو زبان ، ريشه رازيانه ، ريشه شيرين‌بيان ، گل سرخ ، از هريك دو مثقال ؛ سنا مكى ، شش الى هشت مثقال و سپستان تا بيست دانه ، همه را جوشانيده و در صافش كافشه ، از دو الى شش مثقال ؛ شيره كشيده شكر سرخ و گزنگبين علفى ، از هريك ده ، دوازده الى شانزده مثقال در آن آبها حل نموده و با روغن بيد انجير ، دوازده الى شانزده مثقال سه يا چهار قسمت نموده ، در آب اول ، خاكشى و نمك ، از هريك تا دو مثقال نيم كوفته داخل كرده و در دو و يا سه آب ديگر بوره ارمنى ، تا دو مثقال سائيده و به دفعات تا غروب حقنه نمايند و بسا شده از جهت عصيان طبيعت و غلظت و لزوجت بلغم ، تربد سفيد مجوّف مدبّر نيم كوفته در\r\n\r\n","description":"","footnote":"","page_name":" 259 ","page_number":259},
  {"content":"\r\n\r\nاجزاى اماله تا چهار الى شش مثقال جوشانيده و شحم حنظل ، از يك مثقال الى دو مثقال ، نرم كوفته و سرداروى آبهاى اماله لازم شده و در بعضى امزجه ، عوض روغن بيد انجير ، فلوس خيار چنبر خالص از هشت الى دوازده مثقال با روغن بادام از چهار الى شش مثقال در دو سه آب اخير داخل نموده ؛ خاصه اگر در امعاء پيچى و كلالى احساس شود در اين صورت نمك را البته موقوف دارند . در بين اماله‌ها ، ماليدنى لازم است ريوند چينى و بوره ارمنى را در آب اماله پياله سائيده زهره گاو و روغن گل سرخ داخل كرده از ناف تا پشت ظهار نيم گرم مكرر بمالند .\r\n\r\nروز هشتم\r\nرا اگر در شرب مسهل مشروب صلاح دانند در منضج مذكور گل سرخ ، دو مثقال و سنا مكى ، از چهار الى شش مثقال اضافه كرده و بجوشانند و بسفايج فستقى ، تا چهار مثقال و بسا لازم مىشود كه تربد سفيد مجوّف مدبّر تا چهار مثقال و زنجبيل از نيم الى يك مثقال نيم كوفته در اجزا مسهله اضافه كرده و بجوشانند و صاف همه را با ترنجبين بياشامند . روغن بيد انجير را از دوازده الى شانزده مثقال عوض مطبوخ مسهل ، مىتوان داد در آب داغ يا عرق گاو زبان داغ پياله حل نمايند و يا در آب طبيخ افسنتين و گل سرخ داغ حل كرده و بياشامند .\r\n\r\nاز نهم تا پانزدهم\r\nدر روزهاى افراد ، منضج مذكور را به اضافه گلقند بياشامند - در اجزايش بسفايج تا چهار مثقال نيم كوفته بجوشانند ، اكمل و الين مىشود - و در روزهاى ازواج ، چون دهم و دوازدهم و شانزدهم ، مخيرند ميانهء شرب مسهلات مذكوره و يا اختيار همان حقنه‌هاى كامله بعد از صرف منضج‌هاى بسفايج‌دار با گلقند .\r\n\r\nاز شانزدهم به بعد ،\r\nدر ازواج ، اگر به شرب مسهل باز احتياج شود ، در اختيار ، دواء التربد را بر مطبوخات مسهله مذكوره انسب است ؛ زيرا كه در اخراج بلغم ، اقوى مىباشد :\r\nتربد سفيد مجوّف صمغى خراشيدهء از قشر نازك چرب نموده به روغن بادام ، كوفته و ريشه‌هايش را برچيده ، تا دو مثقال ؛ زنجبيل ، مصطكى ، از هريك نيم الى يك مثقال ؛ شكر سفيد خام ، از دو الى چهار مثقال ، مخلوط نموده ، سفوف نمايند و آب داغى با او بياشامند - اگر سفوف خشك را نتوانند بلع نمايند ، در آب گرم پياله ريخته برهم زده بياشامند و در صورت قلت عمل ، يك آب اماله از : شكر سرخ ، روغن بادام ، خاكشى و نمك نمايد و هر روز قبل از بروز نوبه به دو ساعت ، گنه‌گنه از يك الى سه نخود حبّ كرده بلع نمايند ؛ يا داخل چائى يا عرق گاو زبان بياشامند . - از جمله مسهلات مخرجات بلغم كه در مواظبة و لثقه و شطر الغب ؛ بلكه ربع مجوّز است ، جلب و طرطير است كه از\r\n\r\n","description":"","footnote":"","page_name":" 260 ","page_number":260},
  {"content":"\r\n\r\nجلب ، يك مثقال الى دو و از طرطير ، نيم مثقال الى يك مثقال ، صبح با آب گرم يا سرد بلع نمايند - در صورت امتداد نوبه كه از بيست روز بگذرد ، مداومت به سكنجبين بزورى و شربت اصول و قرص ريوند و امثال اينها مجوز است ؛ ولى معالجه به نحو مذكور و بعد از شرب يك دو مسهل مداومت به گنه‌گنه ، دو ساعت و كمتر قبل از بروز نوبه ، قاطع نوبه و قالع تب است و به ساير تدابير احتياجى نمىشود .\r\n\r\nامّا حميّات مركبّه از اخلاط مختلفه\r\nبرحسب تعداد و مقتضيات اخلاط ، زياد است و آنچه معين و محدود شده است ، اقسام شطر الغب است كه صفرا و بلغم ، هر دو قبول عفونت نموده و اقتضاى بروز تبى برأسه نموده است و آن چهار قسم است : يكى آنكه\r\n\r\nصفرا و بلغم ، هر دو خارج عروق متعفن شده است .\r\nعلامتش نوبه كردن هر روز است ؛ يك روزش كه نوبهء صفرا با نوبهء بلغم اشتباك دارد ، نوبهء شديده بروز نمايد و اعراض صفراويه ظاهر است و اگر متداخلان بروز كند ، دو دفعه لرز خواهد كرد ، پيش و پس و نزديك به يكديگر . و اگر متبائنان دو نوبه بيايد ، نوبه ثانيه در آخر نوبه اولى بروز خواهد نمود ؛ خلاصه به اين تفصيل ، نوبه يك روز شديده و يك روز خفيفه است .\r\n\r\nقسم دومى از اقسام شطر الغب\r\nآن است كه صفرا و بلغم هر دو در داخل عروق ، عفونت بهم رسانيده . علامتش تب دائمى است بدون قشعريره و سرما و لرز ؛ ولى اعراض تب صفراوى در يك روز است و اعراض تب بلغمى در يك روز و روز تب صفراوى ، اندكى با عوارض بلغمى تركيب دارد كه معلوم مىشود صفراى خالصه نيست .\r\n\r\nسوّمى اقسام ، صفراوى دايره است با بلغمى لازم ؛\r\nيعنى صفراء در خارج عروق ، عفونت و بلغم در داخل عروق ، عفونت بهم رسانيده . علامتش تب لثقه - بلغمى لازمه - است كه در اعراض ، بلغميه ، هر روز بر يك احوال است ؛ ولى يك روز نوبه صفراوى عارض مىشود با قشعريره يا لرز و تا چهار الى دوازده ساعت بيشتر نمىكشد كه عرق مىآيد و تب صفراوى بريده مىشود ولى بلغميه لازمه ، باقى است .\r\n\r\nچهارمى از اقسام ، به عكس اين است ؛\r\nيعنى صفراويهء لازمه است با بلغميهء دائره كه عفونت صفرا ، در عروق است و عفونت بلغم ، خارج عروق است . علامتش لزوم تب با عوارض صفراويهء لازمه است و هر روز نوبه بلغميه با بروز قشعريره و برد و لرز مىآيد و اعراض بلغميه و كسالت اندكى بروز مىكند .\r\n\r\nعلاج جميع اقسام :\r\nمركب از علاج بلغميه و صفراويه است با رعايت جانب خلط غالب كه از اشتداد اعراض و انتقاص هريك ، معلوم مىشود .\r\n\r\n","description":"","footnote":"","page_name":" 261 ","page_number":261},
  {"content":"\r\n\r\nدر دايره‌ها دادن گنه‌گنه دو ساعت قبل از عروض - بعد از تنقيه - ، لازم است و در لازمه‌ها كه به هيچ وجه آثار نوبه بروز ندارد ، لازم نيست\r\nبايد تا دوازدهم ، هر روز صبح ، منضج مذكور در بلغمى را بياشامند و در روز افراد و اشتداد اعراض و يا بروز دو نوبه ، از دادن ملين و مسهل كه باعث زحمت مريض باشد و يا استعمال حقنه‌ها ؛ خاصه قويه ، احتراز نمايند و مريض را به حالت خود گذارند و ملتفت وقت بروز نوبه باشند كه قبل از آن و به قرب نوبه ، غذائى و يا ميوه و يا اشياء بارده بالفعلى و يا حامضه ، مصروف نشود ؛ كه احتمال غش و سنگينى نوبه و امتداد ازمنه‌اش مىرود ؛ بلكه بايد معده ، خاليه از اين شواغل باشد و بدن از حركات عنيفه و عوارض نفسانيهء موذيه فارغ باشد .\r\nهمين‌كه آثار بروز نوبه و يا عوارض اشتداد ظاهر شود ، شروع به تجرّع آب داغ ؛ يا عرق گاو زبان ؛ يا چائى بىشيرينى يا كم‌شيرينى نمايد و در نوبه‌هاى صفراوى ، عرق كاسنى داغ تجرّع نمايد و اگر تهوّع و آثار قى ظاهر باشد و قى نشود ، سكنجبين و آب گرم و قليل نمك و روغن بادام بياشامند و اعانت بر قى نمايد و مكرر بياشامد - اگر سكنجبين عسلى باشد ، انفع است - ، كه تكرار قى در ابتداى اين نوبه‌ها ، قاطع اين نوبه‌ها است .\r\nبعد از احاطه تب گرم و شدت عطش ، شرب به آب سرد - بدون يخ - مضايقه نيست و در آخر تب گرم ، قبل از بروز نداوت و عرق ، آشاميدن سكنجبين با آب سرد ، نافع است و محرك سيلان عرق و قاطع نوبه است ؛ ولى در حين بروز عرق ، سكنجبين و آب سرد را موقوف دارد و چائى با عرق گاو زبان داغ تجرع نمايد تا عرق خشك شود . آن وقت بايد غذائى مصروف دارد ؛ خاصه اشتهائى بروز نمايد . و بهتر اينكه وقت تغذيهء معتادى مريض باشد كه نعم الاتّفاق است و غذايش آش جوجه يا گوشت نازكى با اسفناج و شبت و نعناع پخته و يا نخوداب زيره‌دار ساده تا قبل از هفتم و بعد از هفتم ، با سكنجبين ، يا سركه و قند و يا آب تمر هندى يا كجرات چاشنىدار مصروف دارند .\r\nبعد از دوازدهم مىبايد در تهيه مسهل مشروب باشند و رعايت روز شدّت و خفّت اعراض را زياده بر استعمال حقنه بايد نمود : كه مسهل ، در روز خفّت مصروف شود و در ابتداى بروز نوبه و حالت تهوّع و تقاضاى قى ، خورده نشود ؛ كه در ابتداى بروز نوبه ، احتمال قى و يقين بر عروض اضطراب و زحمات ديگر است و باوجود تهوّع ، يقينا قى خواهد كرد و اگر اتّفاقا اضطرابى و يا قى رو داده شود بايد اقدام نمود به دلك اطراف و گرم نمودن فم معده و استعمال اطليه ؛ از عود قمارى و صندل سرخ و گل داغستان در\r\n\r\n","description":"","footnote":"","page_name":" 262 ","page_number":262},
  {"content":"\r\n\r\nگلاب سائيده بر فم معده و سينه و موضع قلب نمود و اگر عمل ، تأخير افتد ، تدارك آن را به حقنه از : شيره ثفل دواى مشروب ؛ يا لعاب خطمى و شيره كافشه و شكر سرخ و روغن بادام بايد كرد و در صورت عطش ، عوض آب ، تا نخوداب نخورده است ، عرق كاسنى ممزوج با عرق گاو زبان گرم - يا سرد - با قليل نبات - يا بدون نبات - مكرّر بياشامند و بعد از سه چهار دفعه عمل و اشتهاى صادق ، نخوداب با زيره طبخ نموده بايد داد .\r\nمسهل ، همان مسهل مذكور است در شانزدهم و هيجدهم و بيست و دوم ايام شرب مسهل است اگر ايام اشتداد ، در اين روز اتّفاق نيفتد و شرب گنه‌گنه قبل از وقت نوبه‌ها از لوازم است .\r\nبعد از اينكه اين تنقيه‌ها تمام شود و نوبه‌ها انقطاع نپذيرد لازم مىشود كه چند روزى صبحها مداومت به نقوع كاسنى مركب نمايد كه ريشه كاسنى تر و چوب و برگش را نشسته از گل پاك نموده ، ده مثقالى الى بيست مثقال ؛ ريشه رازيانه يا تخمش از پنج الى ده مثقال نيم كوفته و پوست بيد ، مساوى كاسنى و يا كمتر - به ملاحظه حرارت و عدم حرارت مريض ، زياد و كم مىبايد كرد - و اول شب ، همه را در ظرفى ريخته ، شش پياله يا بيشتر عرق شاهترهء داغ بر رويش ريخته ، سرش را پوشيده ، صبح به آهستگى صاف خاليه از درد آن را برداشته ، يك پياله را اول گرم نموده و با نبات و يا ترنجبين بياشامند و بعد از ساعتى دو پيالهء آن را سرد ، با سكنجبين شكرى يا عسلى با گلقند و يا بدون آن - بر حسب اقتضاى حال مريض - مصروف دارند و گنه‌گنه را به وقت مسطور ، از يك نخود الى سه نخود حبّ كرده - يا در چائى يا عرق گاو زبان و يا آب گرم و يا سرد حل كرده - يك دفعه و يا به تدريج بياشامند حبّش را به تدريج فرو بردن انسب است - و بايد در ايّام شرب نقوع ، از يبوست طبع و نسبت آن غفلت نشود . براى رفع يبوست ، هرروزى كه عمل نشود عوض سكنجبين ، شيرخشت تازه دوازده مثقال داخل نقوع حل نموده بنوشند ؛ يا اماله از : شكر سرخ ، روغن كرچك ، ريوند چينى ، خاكشير ، نمك ، يك روز نه يك روز در روز خفّت اعراض بريزند ؛ يا دواء التربد يك مثقال و يا حبّى از : صبر زرد ، ريوند چينى ، هريك چهار مثقال ، مصطكى ، مرّمكى و زعفران و گل سرخ از هريك ، يك مثقال كوفته و بيخته و در صاف طبيخ بسفايج خمير كرده و به مقدار نخود حبّ ساخته ، از يك مثقال تا دو مثقال در روز خفت اعراض به علاوهء نقوع ، بلع نمايند و يا با عرق كاسنى گرم نموده ، فرو برند و نقوع را آن روز نخورند . اگر در روز خفّت ، دو سه مثقال نمك فرنگى در پياله نقوع حل كرده بياشامد رفع يبوست را مىنمايد و قالع نوبه هم\r\n\r\n","description":"","footnote":"","page_name":" 263 ","page_number":263},
  {"content":"\r\n\r\nمىباشد و ضعف بينه هم احداث نمىكند و اشتهاء هم مىآورد .\r\nاگر لينتى در مزاج باشد كه دوامش را موجب ضعف بنيه داند ، هر روز صبح مغز هسته آلو بالو و انيسون ، بو داده ، كوفته ، در نقوع شيره كشيده و يا در عرق بيد جوشانيده و صافش را با نقوع مذكور ممزوج كرده بياشامند تا دو سه روز . و اگر با لينت ، پيچى در روده ، و زورى وقت عمل باشد ، اماله مزلقه از لعاب بزرك و خطمى و روغن بادام شيرين و روغن كرچك يك آب و يا دو آب به فاصله صبح تا عصر بريزد و ادخال فلوس ، عوض روغن بيد انجير هم نافع است و ان شاء الله تعالى ، نوبه و ساير اعراض ، رفع مىشود .\r\n\r\n[ تب ربع دائر 
  ]\r\nاما تب ربع دائر كه ماده‌اش خارج عروق متعفن شده است ، علامتش نوبه نمودن يك روز است با قشعريره و سرما و لرز و شكستگى اعضا و امتداد تا بيست و چهار ساعت يا كمتر منقلع شدن به عرق و ننمودن نوبه تا دو روز و آسوده بودن از جميع عوارض تا چهل و هشت ساعت بعد از آن در همان وقت روز اول يا قدرى زودتر و يا ديرتر بناى كسالت و شكستگى اعضاء و قشعريره و سرما و لرز مىشود مثل روز اوّل و يا شديدتر و يا خفيف‌تر به همان امتداد و يا كمتر و يا زيادتر و بعد ، تب گرم احاطه مىنمايد تا منتهى شود به سيلان عرق و زايل شود .\r\nعروض نوبهء ربع ، كم مىشود كه ابتداءا باشد بدون تقدم حميات ديگر از غبّ و مواظبة و حميات مختلطهء مركبّه و شطرهاى نائبه و كم اتفاق مىافتد بعد از لازمه‌ها ، ربع دايره ؛ مگر اينكه لازمه‌هاى مركب با نائبه باشد و بعد از انقضاى لازمه‌ها ، نوبه‌ها به واسطهء ترمّد اخلاط ، منتهى به ربع شود ؛ از ترمّد هر خلطى كه منجر به ربع شود ، عوارض آن خلط ، در نوبهء ربع ظاهر مىشود و از آن اعراض ، معلوم شود كه ترمّدش از چه خلط است و تدبيرش بايد به ضديت آن خلط باشد ؛ مثلا اگر نوبه غبّ يا غبين منتهى به ربع شده است ، در حال عروض نوبهء ربع ، عطش و خشكى دهن و حدت تب گرم و اگر قى عارض شود ، با تلخى است و ساير عوارض صفراء ، اقل از نوبهء غبّ بروز مىكند و همچنين است ؛ عوارض ساير اخلاط ، در آن ربعى كه از ترمد آن خلط بهم رسيده است كمتر از اصلش بروز مىكند .\r\n\r\n[ درمان 
  ]\r\nدر علاج ، همه شريكند : مىبايد به هر منضج و مسهلى كه قبل از عروض ربع - در علاج نوبه‌هاى مقدم - معمول مىداشت ، در اينجا اقوى از آن را مصروف دارد ؛ مثلا در غب ، از مطبوخ : ريشه كاسنى ، بنفشه ، گل سرخ و عناب و سپستان با ترنجبين منضج\r\n\r\n","description":"","footnote":"","page_name":" 264 ","page_number":264},
  {"content":"\r\n\r\nمىداد ، در اينجا مىبايد افسنتين ، پرسياوشان و شاهتره خشك اضافه نمايند و اماله يا مسهل را يك روز نه يك روز در روز راحت مريض معمول مىداشت ، لازم است كه اماله و مسهل را در روز وسط ، كه روز پيش از روز نوبه است ، معمول دارد و در اجزاى اماله ، شاهتره خشك و سنامكى و افسنتين و بزرك و بابونه خشك و سداب خشك بجوشانند و آب برگ چغندر و فلوس خالص داخل نمايد و بوره ارمنى را سرداروى اماله‌ها نمايد و بهتر اين است كه تا انقضاى سه نوبه ، در روزهاى وسط ، اقتصار بر اماله نمايد و در منضج روز اماله ، بسفايج فستقى از سه الى پنج مثقال نيم كوفته در اجزاى منضج بجوشاند و گلقند تا پنج مثقال بعد از صرف منضج بخورد تا موجب زيادتى تليين شود و اخراج سودا بيشتر نمايد و بعد از انقضاى سه نوبه ، در روزهاى وسط ، مسهل از : ريشه شيرين‌بيان ، دو مثقال ؛ افسنتين ، يك مثقال ؛ بسفايج ، سه مثقال ؛ پرسياوشان ، دو مثقال ؛ گل سرخ ، سه مثقال ؛ سنا مكى ، شش مثقال ؛ افتيمون شامى ، دو مثقال و سپستان ، نه دانه ، جوشانيده و صافش را با دوازده مثقال ترنجبين بياشامند اوزان ادويه را برحسب عصيان و مجيب بودن طبع و غلظت و رقّت اخلاط ، زياد و كم مىبايد كرد . و بسا مىشود كه تربد سفيد ، تا چهار پنج مثقال ، نيم كوفته ، با زنجبيل ، از نيم الى يك مثقال در آن مطبوخ بايد جوشانيد ؛ يا آنكه مثقالى دواء التربد را قبل از دوا مصروف داشت ؛ يا در صاف دوا ريخته ، برهم زده ، بياشامند و مسهل ، الى سه مسهل در ايّام اوساط نوبه‌ها لازم است كه بياشامد تا هفت نوبه انقضاء يابد .\r\nبسا لازم مىشود در ربع ، تجويز فصد ؛ خاصه اينكه سودا ، محترقه از دم باشد و قاروره ، شديدة الحمرة و الغلظة باشد و رگهاى بدن ، برجسته و كلفت و نبض ، امتلاى دموى داشته باشد و نافض ، شديد الارتعاد نباشد و معتاد به فصد بوده و مدتى از اخراج خون ، تكاهل نموده باشد بعد از انقضاى سه اماله - باز در روز وسط - فصد را از باسليق نمايد ملاحظه خون را بعد از خروج ، به دقّت تمام نمايد : اگر سياه و غليظ است ، تا پنجاه و شصت و هفتاد مثقال بگيرد و اگر كم‌رنگ و رقيق به نظر آيد ، دست بر موضع نيشتر گذارد و تا ربع ساعت يا بيشتر بعد از آن دست را بردارند ؛ اگر خون ، سياه و غليظ برآيد بگذارند تا مقدار لازم برآيد و گرنه فورا ببندند كه در اخراجش مفاسد است كه اصغر از همه سوء القنية و طول مدت مرض .\r\nاست پس هرگاه بعد از اين تنقيه‌ها نوبه بريده نشود ، تدابير ديگر لازم مىشود از مداومت به شرب سكنجبين بزورى ، بلكه شرب ماء الجبن صبحها . و قبل از بروز نوبه ،\r\n\r\n","description":"","footnote":"","page_name":" 265 ","page_number":265},
  {"content":"\r\n\r\nحب الشفاء و فلونياى رومى و بر شعثا و از اين قبيل مخدرات ؛ هرچند در اين زمان ، جوهر گنه‌گنه ، مستغنى ساخت است محمومين به حميّات دائره را از شر مخدّرات ؛ زيرا كه در قطع نوبه ، بهترين ادويه مفرده و مركبّه و مخدره است و در قطع نوبه بعد از تنقيه و پاك شدن بدن از خلط حاضر بىعديل است و عود هم بىسبب نمىكند ؛ ولى در صورتى كه خلط حاضر باقى باشد ، بىشبهه بعد از قطع شدن ، به ادنى سببى عود مىكند اشد از اول ، سهل است مفاسد ديگر از صلابت كبد و يا طحال و سوء القنية توليد كند و تداركش اصعب شود و در اين تب ، به واسطه غلظت ماده و عسر دفعش ، عوض مسهل مذكور لازم شود از قبيل : حبّ ايارج و حبّ لاجورد و ايارج فيقرا و معجون نجاح و ساير مركبّات مخرجه سودا كه در روزهاى وسط - به قدر قوّت و احتمال مريض - مصروف دارند تا ان شاء الله تعالى قطع نوبه شود .\r\nچون در اين نوبه ربع - خاصه هرگاه امتداد بهم رساند - صلابتى و بزرگىاى در طحال پديدار مىشود و موجب تمدد و انتفاخ شكم مىگردد و در تحليل غذا و امتلاى معده موجب قراقر و حموضت طعام مىشود ؛ چنانچه تهاونى در اصلاحش نمايند بعيد نيست كه استسقاى طبلى و اعظم از آن احداث نمايد ، تداركش اين است كه هر صبح به خوردن آمله پرورده يك دانه - اگر بزرگ باشد - الى دو دانه آلوده به زينان كوفته با پياله عرق شاهتره بياشامد و اگر عطش باشد ، عرق شاهتره را سرد با سكنجبين و آمله را بدون زينان ، با طباشير صدفى مصروف دارند ؛ خصوصا كه لينتى در طبع باشد و همواره موضع طحال را از اضمده محلله مخصوصه ، خالى نبايد گذاشت مانند انجير خشك و بوره ارمنى و سداب خشك و فلفل در سركه تند خيسانيده به اضافهء روغن گل سرخ يا بدون روغن بمالند و با آثار زيادتى خون از باسليق چپ و يا اسيلم چپ فصد نمايند و ارسال علقه در قطن و عجز مايل به سمت چپ ، بسيار نافع است ؛ خاصه اثر بواسيرى هم باشد خلاصه در ضمود طحال ، كمال اهتمام را بايد نمود .\r\nالصاق محجمه نارى - كه عوام ، كوزه انداختن مىگويند - در تحليل نفخهء طحال ، سريع الاثر است كه در هفته يا ده روز يك مرتبه اقدام نمايد و ميل گرفتن و شنو رفتن و تخته پيچيدن ؛ خصوصا براى ضمور طحال ، بىعديل است .\r\n\r\n[ حميات غشّيّه 
  ]\r\nاز جمله حميات كثيره الاخطار ، حميات غشّيّه است كه در ابتداى بروز نوبه و يا قدرى از ابتدا گذشته ، غش عارض مىشود و مريض ، بىهوش و بداحوال مىافتد و اكثر اين نوبه‌ها به دور مواظبة مىآيد ؛ زيرا كه بيشتر از مادّهء بلغميهء صرفه يا مركبه از بلغم و\r\n\r\n","description":"","footnote":"","page_name":" 266 ","page_number":266},
  {"content":"\r\n\r\nصفرا حادث مىشود و از مادهء صفراويهء صرفه كمتر عارض مىشود و در ربع و از موادّ سوداويه ، نادرة الوقوع است . از جملهء علامات آن قبل از عروض غش ، بروز ضعف در فم معده است و گاهى به واسطه زكاوت حس فم معده و ضعف قلب و حموضت اغذيه در معده و متأذى شدن از ورود اغذيه شديدة الحموضة و يا كثيرة الرطوبة و فاسد شدن فواكه سريعة الفساد و الاستحالة است همين‌كه نوبه‌هاى مواظبه و يا شطر الغب براى صاحبان اين احوال رو داد شود مىبايد از رعايت فم معده و اعراض آن غفلت نشود و گر نه به زودى مبتلا به غش مىشود و رعايت ، اين است كه از ترشىها و ميوه‌ها و اشربهء باردهء بالفعل ، حتّى آب سرد را قبل از عروض نوبه و بروز آثارش و ابتداى بروز قشعريره و لرز تا گرم شدن تمام بدن ، بلكه تا اواسط اشتداد تب ، كمال احتراز را داشته باشد و در صورت عطش ، آب داغ يا عرق گاو زبان داغ تجرّع نمايد و بر فم معده ، اطليه مقويه ؛ مانند سائيدهء عود قمارى ، سنبل الطيب و سعد كوفى در گلاب را مكررّ نيم گرم بمالند ؛ زيرا كه بسيار كم اتّفاق افتاده است كه نوبه‌ها از ابتداى عروض ، غشّيّه شود ؛ بلكه بعد از انقضاى دو سه نوبه و عدم التفات مريض يا طبيب به نكات مذكوره و احتراز نكردن از جالبات غشّى ، منجر به عروض غشّ شده .\r\n\r\n[ درمان 
  ]\r\nعلاجش در حالت غش ، همواره خبردار نمودن مريض است به ماليدن اطراف از زانو و به پائين تا سر انگشتها و از بازو و مرفق تا سر انگشت را به قوّتى كه درد آورد و مريض خبردار شود و اگر زياد بىهوش باشد كه به اين ماليدنيها خبر نشود بايد پىهاى دو طرف گردن و بالاى دوش را به قوّت بفشارند و الصاق محجمه بر رانها و ماهيچه‌هاى زير زانو نمايند و به قوّت بادكش كنند تا خبردار شود و اگر چيزى به گلويش فرو رود شربتى از عرق گاو زبان و بيدمشك ممزوج با تخم شربتى نيم گرم بايد به حلقش بريزند و سابق بر اينكه جوهر گنه‌گنه پيدا نشده بود از مهره فرنگ يك نخود يا دو نخود در شراب دو ساله يا كهنه‌تر حل كرده به حلقش مىريختند تقويت مىكرد و مانع از شدّت غش بود و به زودى افاقه مىنمود و بسيار مىشد كه به انضمام تدابير ديگر - از تنقيهء مناسبه و تقويت به اغذيه و شرب معاجين كبار ، مانند ترياق و مثروديطوس - در انقطاع همچه نوبه صعبة العلاج سريع المخاطرة بسيار سريع الاثر بود كه بدون آن مهره ، خلاصى مشكل بود ؛ ولى در اين ازمنه ، جوهر گنه‌گنه نعم البدل آن در انقطاع نوبه‌هاى ديگر به حد يقين رسيده است و در نوبهء غشيه هم نعم البدل است يا نه ، هنوز معلوم نشده ؛ زيرا كه حكم بر اقوائيت تأثير ، بعد از استعمال هر دو در مرضاى متعدّده كه نوبه‌هاى آنها در\r\n\r\n","description":"","footnote":"","page_name":" 267 ","page_number":267},
  {"content":"\r\n\r\nاكثر جهات شبيه به هم باشد و سرعت تأثير از طرق ديگر معلوم نباشد مىتوان بر آن حكم جازم شد و لله الحمد و المنة در اين ازمنه ، نوبه غشيه ، نادرة الوقوع است ؛ زيرا كه كه معالجه‌هاى موافقه و مبادرت بر شرب گنه‌گنه مانع از رسيدن نوبه‌ها به حد غش است .\r\nبعد از افاقه از غش ، مىبايد مبادرت به تغذيهء سريعة الهضم قليلة المقدار كثيرة التقوية نمود ؛ مثل آب گوشت بىچربى دنبه كه قدرى شيرهء كباب جوجه داخل داشته باشد ممزوج با سكنجبين - خاصه ماده ، صفرا يا مركبّه با صفرا باشد - با قليل نانى كه در آن آب‌گوشت حل كرده باشند تا به زودى انهضام پذيرد و نفوذ به عروق كند . بعضى براى سرعت انهضام و نفوذ ، عوض سكنجبين ، شراب داخل نموده‌اند ؛ خصوصا كه ازمنه فترت قصيره باشد ؛ مانند مواظبه كه زمان فترتش زياده بر شش ساعت نيست و وسعت براى تغذيه و تنقيه را ندارد در اين صورت بعد از انقضاى دو ساعت يا اندكى بيشتر مبادرت به معمول داشتن حقنه‌هاى سريع العمل بايد نمود و بعد از عمل دو اماله ، تعجيل در شرب گنه‌گنه كند كه اقلا دو ساعت به بروز ابتداى نوبه مانده ، گنه‌گنه وارد معده‌اش شود شايد منع از اخذ نوبه نمايد و اگر منع از اخذ نشود ، موجب خفت آن شود .\r\nاگر نوبه ، هرروزه باشد و به اطوار شطر الغب ، اخذ و انقلاعش باشد مىبايد تنقيه را در زمان فترت روز نوبه ، خفيفه به عمل آورد و تغذيه و تقويت را به همان نحو برگزار نمايد .\r\nامّا اگر اخذ نوبه به ادوار غب باشد ؛ خواه خالصه خواه غير خالصه ، زمان فترت ، امتدادى دارد ؛ در روز راحت ، عوض اماله مسهل ، مخرج صفرا و يا مخرج صفراى اغلظ از خالصه را مىتوان داد و آشهاى ترشىدار با سكنجبين و يا سركه و قند و يا تمر چاشنى دار و يا عوض آش ، خاصه بعد از فراغت از عمل مسهل با اتمام عمل اماله‌ها و صرف نخودآب عصرانه ، يا عوض شام ، انارين و يا سكنجبين با كاهو و يا با مغز خيار و يا با كاسنى و يا نارنگى و يا پرتقال به قدرى كه اشتها و رغبتش تقاضا كند هرچند به تدريج مصروف دارد .\r\nصبح روز نوبه ، اگر نوبه به وقت ظهر يا بعد از ظهر بروز كند ، منضجى لازم دارد از :\r\nتخم گشنيز ، يك مثقال ؛ تخم كاسنى ، دو مثقال ؛ تخم كاهو ، يك مثقال ؛ تخم رازيانه ، دو مثقال ، نيم كوفته در عرق كاسنى جوشانيده ، با ترنجبين و يا شيرخشت ، از شش الى هشت مثقال ، بياشامند و يا از ريشه كاسنى ، بنفشه ، گل سرخ ، گل گاو زبان ، از هريك دو\r\n\r\n","description":"","footnote":"","page_name":" 268 ","page_number":268},
  {"content":"\r\n\r\nمثقال ، سپستان در عرق كاسنى جوشانيده و با ترنجبين و يا شيرخشت بياشامند .\r\nاگر نوبه ، صبح يا وقت نهار باشد ، مجال شرب منضج نمىباشد ، لا بدّ است كه دو ساعت قبل از وقت نوبه ، بناى آشاميدن عرق كاسنى داغ يا ممزوج به عرق گاو زبان با گنه گنه گذارد و اگر براى تقويت فم معده ، گلقند آفتابى را از چهار الى شش مثقال با سكنجبين منعنع تا يك سير قبل از شروع به خوردن گنه‌گنه بياشامد ، بسيار مناسب است .\r\nبعد از بروز آثار نوبه ، اگر تهوع باشد مبادرت به قى نمايد و تعجيل در شرب سكنجبين و آب داغ نمايد و پر يا انگشت به حلق برد و اصرار در دفع صفراى مهوّعه كند ؛ كه اگر آن صفرا قبل از حدوث غش دفع شود و بعد از قى ، گنه‌گنه را بلع نمايد ، ظن قريب به علم است كه عروض غش را منع نمايد ؛ ولى اگر غثيان و تهوّع اندك باشد و بعد از شرب سكنجبين و آب داغ ساكن شود ، البته الحاح و اصرار بر قى ننمايد ؛ كه بسا مىشود طبيعت ، خلط موذى را منحدر از فم معده نموده ، اقدام به قى ، خلاف فعل طبيعت مىشود و ارجاعش به فم معده ، باعث شدت غش ، بلكه ترشح به قلب مىشود و حالات موحشه پديدار مىگردد ؛ خاصه اينكه ماده ، صفراى زنجارى باشد كه از حدت ، مانند سموم است و اغلب ، غثيان و تهوع ، از اذيت آن به فم معده - كه زكاوت حس دارد - حادث مىشود بعد از آنكه به شرب آب داغ و سكنجبين به سهولت دفع نشود ، معلوم است كه طبيعت ، آن را نزول به اسافل معده داده كه به اسهال دفع نمايد مىبايد اعانت بر دفع آن به اسهال نمود كه مخالف با فعل طبيعت نشود و ان شاء الله تعالى شفاى عاجل حاصل آيد .\r\n\r\n[ تب وبائيه 
  ]\r\nاز جمله حميات عارضهء اتفاقيه ، تب وبائيه است كه در اين ازمنه ، حدوثش اكثريت بهم رسانيده و آن ، تبى است در ظاهر بدن ، بسيار ملايم بلكه اكثر اين است كه ظاهر بدن - خاصه اطراف بدن تا مرفق و زانوها - ، سرد است و در باطن ، احتداد و التهاب دارد ؛ زيرا كه اسباب عروض اين ، ردائت هوا است كه هم محيط به ابدان است و هم دائم الورود به تنفّس از مسامّ بدن و به استنشاق دائم ضرورى حيات و به اين سبب در اكثر مردم بلكه در حيوانات زكية الحس تاثير آن هوا ظاهر مىشود كه فرار را بر قرار اختيار مىنمايند و اسباب ردائت و عفونت هوا ، سابقيه و و اصليه هر دو هست و هر دو هم سماويه مىباشد كه نظرات و اشكال كواكب ، باعثه بر آن است ؛ چنانچه منجمّين ، قبل از حدوث ، حكم بر حدوثش مىنمايند . جميع اسباب و علامات و تأثيرات و طريقه احترازاتش را در وبائيه\r\n\r\n","description":"","footnote":"","page_name":" 269 ","page_number":269},
  {"content":"\r\n\r\nكبيره و صغيره مفصلا نوشته‌ام براى دانستن و معمول داشتن ، رجوع به آنها بايد نمود تا مقصود را از روى بصيرت به عمل آورند .\r\nامّا در اينجا ، اقتصار بر معالجه حمى وبائيه است پيش از عروض من باب مقدمه و احتراز از وقوع ، و بعد از ابتلا و عروض حمى ، من باب استخلاص از اين مرض قليل الامهال كثير الاخطار .\r\nامّا پيش از عروض ، همين‌كه مسموع شد عروض قى و فعل در اشخاص متعدده ؛ خاصه سرعت موت در ايشان ، پس مىبايد اقدام به تنقيهء مختصره از اماله‌هاى جزئيه و آشاميدن ملينات خفيفهء سريع الاجابتى نمود ؛ از قبيل : ترنجبين داغ و آب آلوى بخارائى خيسانيده و يا شرب نمك فرنگى از شش مثقال الى نه و ده مثقال در عرق كاسنى داغ يا آب تمر خيسانيده در صورت غلبهء صفرا و تلخى دهن و بعد از اجابتها ، نخودآب با سكنجبين يا با آلو پخته را مصروف دارد و شب ، غذاى كم‌روغنى يا آش ترشىدارى مصروف دارد و\r\nروز ديگر را صبح ، عرق كاسنى يا عرق شاهتره با سكنجبين بياشامد و اگر ترس و وحشتى در احوال خود احساس كند ، قبل از شرب عرق و غيره ، فرنجمشك و تخم شربتى و اگر در سينه خراشى باشد ، به اضافهء بهدانه و قدومه - در عرق گاو زبان يا نيلوفر پياله ريخته اندكى كه لعابش برآيد ، با نبات جوشانيده بخورند ؛ حب پادزهر و يا حبّ مرواريد هم اضافه نمايند ، اقوى مىشود .\r\nبعد از ساعتى عرقهاى مذكوره را اگر عطش و التهابى در خود بيند ، سرد با سكنجبين و يا با شربتى كه مضرّ سينه نباشد بياشامد و با فقدان التهاب ، به هرچه معتاد است - به غير از اغذيه - مانند چائى و يا شربت بيدمشك و امثالش مصروف دارد و بعد از انحدار آن از فم معده ، فصد نمايد ؛ خاصه اينكه معتاد باشد و مدّتى از گرفتن خونش گذشته باشد و در صورت فساد رنگ و قوام ، تا شصت و هفتاد مثقال از قيفال - خاصه صداعى و يا دوارى گاهى داشته باشد - و يا از باسليق ، در صورت طپش قلب و تنگى نفس و زياد بودن واهمه به همان مقدار يا بيشتر و يا كمتر خون بگيرد كه عوارض ، خصوصا واهمه و غيرها ازاله خواهد شد .\r\nاما بعد از عروض وباء و بروز تبش و عموم حالاتش ، در اكثر مستعدين علامتش اين است كه در ابتداء ، آثار غثيان و تهوعى در معده پديدار مىشود و بىاختيار قى مىنمايد اگر قبل از بروز ، غذائى خورده باشد دفع مىشود و بعد از آن رطوبات رقيقهء سپيد رنگى\r\n\r\n","description":"","footnote":"","page_name":" 270 ","page_number":270},
  {"content":"\r\n\r\nو يا مشروبى كه براى تسكين التهاب آشاميده است بدون تغييرى دفع مىشود و در همين بين ، اسهالى هم شروع مىنمايد بدون دفع فضول غذائى و گاهى در ابتداى اسهال ، فضول غذاى اندكى دفع مىشود و بقيه عملها همه آب است و فورا سردى در دست و پاها ظاهر مىشود و ابتدا از سر انگشتها و به سرعت تا مرفق و زانوها مىرسد و بروز دردى از زير زانوها تا قدم كه گويا رگها و پيها را مىكشند و تمددى دارد كه دراز نمودن ، صعوبت بهم مىرساند و نفس ، متواتر از شدّت تنگى و التهاب مىگردد .\r\nسبب اين احوال ، بالاجمال اضطراب قلب است به واسطهء وارد شدن هواى عفن كه ابتداء هوايى كه در بطون قلب ، محصور و ممزوج با روح حيوانى است ردى الكيفية مىسازد و رطوبات مجاور آن هوا و آن روح محصور البّته به زودى متعفن مىگردد ؛ زيرا كه حافظ آن رطوبات از فساد ، همان روح حيوانى مجاور بود ؛ بعد از آنكه حافظ رطوبت ردى الكيفية شود ، البته نمىتواند رطوبات را از قبول فساد و عفونت حفظ نمايد ؛ عفونت رطوبات ، مزيد بر اضطراب قلب مىشود ؛ طبيعت براى دفع موذى و مفاسد از قلب ، متوجّه قلب و حوالى آن مىشود ؛ ساير رطوبات و فضول ، به مشايعت طبيعت ، توجه مىنمايند و به فم معده كه مجاور قلب است مىريزند و بيشتر اسباب اضطراب مىشود كه لا بدا بايد از خود دفع نمايد ؛ هرچه به فم معده است به قى دفع مىنمايد و هرچه بر قعر معده است به اسهال و چون اضطراب قلب مانع از قوّت دفع است ، اخلاط موذيه غليظه را كه باعثه بر اين احوال است نمىتواند دفع نمايد لا محاله همان رطوبات رقيقه يا آبى كه آشاميده است دفع مىشود و اصل خلط موذى بر جاى خود باقى است و به همين جهت است كه بدون دفع خلط موذى اگر بر حبس قى و اسهال اقدام نمايند ، اغلب موجب هلاك مريض است .\r\nاسلم اين است كه با تقويت قلب اعانت بر دفع موذى نمايند و تقويت قلب ، به تعديل و تقطير هواى مجاور مريض است به پاشيدن سركه با آبى كه در آن صندل و عود و گل داغستان سائيده يا ممزوج با گلاب و بيدمشك و فرش نمودن منزل را از برگ بيد و بيدمشك و بنفشه و گشنيز تر و از ميوه‌هاى هر فصلى در صحن و طاقچه مملو ساختن و بر سينه و فم معده مريض از سائيدهء صندلين و گل مختوم و داغستان و عود قمارى در آب خيار يا كاهو يا گشنيز تر با گلاب و بيدمشك و يا به و سيب ، پارچه كتانى را تر كرده ، مكرر بيندازند و اگر هوا سرد و بدن سرد باشد ، نيم گرم بر سينه اندازند و اگر هوا گرم و بدن هم گرم باشد ، سرد اندازند و تا مىرود خشك شود ، تجديد نمايند .\r\n\r\n","description":"","footnote":"","page_name":" 271 ","page_number":271},
  {"content":"\r\n\r\nلعاب اسفرزه و عرق نعناع شيرين و آب نعناع تر و پودنه تر براى تسكين قى ، بسيار خوب است با عرق بهار نارنج و امثال آنها .\r\nاما اعانت بر دفع موذى آن است كه : اگر قى اشتداد دارد ، سكنجبين با آب داغ و روغن بادام مكرّر در صورت عطش بنوشند و اگر عطش زياد نباشد ماء العسل را يا از آب داغ و عسل را با روغن بادام و قليل نمك بياشامند - اگر مخلصه را بجوشانند و صاف نمايند و عسل را در او حل كرده به اضافه روغن بادام و يا آب ترب و يا شيرهء تخم ترب را داخل كرده ، بياشامند و انگشت و يا پر زنند تا صفراى غليظه و اخلاط موذيه قى شود بهتر خواهد بود - اندك مهلتى كه در اشتداد قى شود ، بلا تأمل مبادرت به آب اماله از آب طبيخ : افسنتين ، بابونه خشك ، گل خطمى ، اكليل الملك ، بزرك و گل سرخ ، از هريك دو يا سه مثقال و جو نيم كوفته ، تا ده و پانزده مثقال به اضافه شيرهء كافشه ، شكر سرخ ، گزنگبين علفى ، خاكشى و روغن بادام ، سه آب تا چهار آب معمول دارند و از روغن گل سرخ و سائيده ريوند ماليدنى مهيا كرده ، قبل از ريختن آب اماله ، از ناف به زير و از كمر تا مقعده نيم گرم مكرر بمالند .\r\nاين ، اعمال روز اول و ابتداى بروز قى و فعل است ؛ زيرا كه در اين مرض سريع الحركة ، امهال و تأنى موجب خطر است .\r\nپس هرگاه به اين تدابير ، اعراض ، ساكنة و نبض ، اندكى قويتر به نظر آيد و سردى بدن ؛ خاصه اطراف ، شروع به گرم شدن نمود ، اميدوارى حاصل است و گرنه به همان و يا اشدّ اعراضا شود و نبض ضعيف‌تر از اوايل و يا ساقط و نامعلوم باشد ، لازم است كه مبادرت به اخراج خون نمايد :\r\nاگر فصد ممكن است ، يعنى عروق ، داره و امتلاى دم آشكار است ، از باسليق راست يا قيفال ، خون بگيرند به قدر قوّت و توانائى مريض و اگر درور رگها نباشد و ميل ماده به دماغ از آثار بروز هذيان و غيره و حبس بولى هم بعد از قلت و رقت و بياض بهم رسيده باشد ، حجامت ساقين از جانب وحشى پا - كه بر اطراف عرق النسا ، محجمه را بچسبانند - ، بعد از رسيدن يا تيغ بزنند و بادكش نمايند و يا بر موضع شاخ ، زلو چسبانند از هشت الى بيست دانه و اغلب اين است كه به زدن شرط ، هرچند عميق باشد ، خونى كه كفايت نمايد بيرون نمىآيد ؛ خاصه اينكه پاها سرد باشد و به جذب زلو بهتر خون برمىآيد .\r\nبعد از اين عمل ، آشاميدن شربتى از بيدمشك و قند به اضافه تخم ريحان و فرنجمشك ، يا پالوده سيب و در صورت بىحالى دو سه نخود تا نيم مثقال ترياق فاروق و\r\n\r\n","description":"","footnote":"","page_name":" 272 ","page_number":272},
  {"content":"\r\n\r\nيا مثروديطوس ، اگر با اين اعمال ، قى ساكن نشده باشد و يا اسهال ، به همان اشتداد باشد .\r\nهمچنين برشعثا در احتباس فعل و قى ، بسيار سريع الاثر است . فلونياى رومى و فارسى نيز در احتباس ، قوى الاثر است .\r\nگذاردن دست و پاى سرد را در آب داغ ؛ خاصّه آب مطبوخ اكليل الملك و بابونه و پودنه كه نمك هم داخل داشته باشد و براى تسكين تمدد پاها ، ماليدن با اضمدهء روغن كرچك و نمك و زنجبيل و خردل گرم كرده و ماليدن به قوتى كه مؤلمه باشد ، رافع تمدّد و باعث گرم شدن اطرافست .\r\nروز دوّم اگر قى و اسهال ساكن شده باشد و بدن و اطرافش گرم و نبض ، قوّتى بهم رسانيده باشد ، اطمينان از انقضاى مرض حاصل است ؛ مىبايد بر تقويت مزاج اقدام نمود : اول ، يك مثقال خاكشى شسته را با عرق گاو زبان و نبات آشامد هرگاه تهوّع بروز نكرد يك مثقال بارهنگ و فرنجمشك را در عرق بيدمشك با قند بايد بنوشد و مدّتى بر همان احوال باقى بماند و يك اماله از اجزاى مذكوره معمول دارد و بعد از عمل آن و بروز اشتها ، به هر غذائى كه طبعش مايل باشد از اغذيّه دوائيّه مثل آش انار و يا انار دانه يا سماق يا زرشك چاشنىدار يا خود انارين نعناع و گلپر زده يا نارنگى يا پرتقال يا كاهو با سكنجبين و امثال آنها كه هم قامع صفرا و هم مانع قى و اسهال باشد مصروف دارد و هر گاه قى و اسهال باقى باشد ؛ خواه عوارض اشتداد بهم رسانيده باشد يا مساوى با روز پيش و يا اخف باشد ، مىبايد مشروبى از افسنتين ، ورق گل سرخ ، تخم كاسنى و زنيان ، از هريك مثقالى الى دو مثقال نيم كوفته در عرق كاسنى يا شاهتره يا نيلوفر سه پياله جوشانيده ، دو پياله از صافش را با قليل نبات يا قند بعد از آنكه تازه قى كرده باشد ، نصفش را بياشامد و تأمّل نمايد و ماليدنى سينه و فم معده را بمالند ؛ اگر تا يك ساعت و بيشتر قى نشود فورا اماله نمايند و اگر قى شود ، اعانت بر قى نمايد شايد موذى دفع شود . بعد از تسكين قى ، نصفهء ديگر دوا را بياشامد بلكه قى نشود و از تكرار قى افاقه كند . بعد از آن ، خواه قى شود يا نشود شروع به اماله از اكليل الملك ، بزرك ، تخم شنبليلهء نيم كوفته ، افسنتين ، بابونه خشك ، سداب خشك ، ريشه شيرين‌بيان ، ريشه كاسنى و سپستان جوشانيده ؛ صاف نموده ؛ روغن كرچك و روغن بادام داخل كرده ؛ سه قسمت نموده ؛ يكى بعد از عمل هرزه دائمى اماله نمايند - آب اماله كمتر از معتاد باشد تا بتواند نگاه دارد و به زودى ، هنوز اثر نكرده ، دفع نشود . - بعد از عمل آب اماله اولى ، اگر فعل هرزه موقوف شود ، آب دوم را نريزند تا وقتى كه باز عمل هرزه كند ؛ بعد از آن ، اماله ثانيه\r\n\r\n","description":"","footnote":"","page_name":" 273 ","page_number":273},
  {"content":"\r\n\r\nرا بريزند و به همين قسم رفتار نمايند تا سه آب ، معمول شود .\r\nدر صورت ازدياد حرارت و بودن مغص و درد و سوزش در امعاء ، عوض روغن كرچك ، فلوس خالص و عوض تدارك اجزاى حارّه در اماله ، لعاب اسفرزه و آب برگ چغندر و آب كاسنى تر ، از هريك پياله‌اى ، داخل اماله نمايند . اضافهء ماء الشّعير هم نافع است .\r\nدر عرض روز و شب ، از شرب مبرّدات و اشربه مسكنّه قى و حابسه اسهال ؛ مثل شربت به‌ليمو و شربت سماق و شربت انار و زرشك و جويدن به و سيب ؛ خصوصا ترش از آنها و انارين كه با هسته جويده شود و امثال آنها معده را خالى نگذارند كه فم معده را محفوظ از انصباب خلط نمايد .\r\nهرگاه احتباس بول رو داد شود - و غالبا در اين مرض اتّفاق مىافتد - ، در اين صورت ، اگر دردى در ناف يا پشت ظهار و صلابتى يا ورمى هم باشد كه دليل ورم مثانه و يا اجتماع بول است ، لازم است كه اهتمام در رفع آن به اضمده متّخذه از پخته گل خطمى ممزوج با شوره و رنگ و ماست و امثال آنها نمايد و از باسليق فصد كند ؛ خاصه اينكه استنباط ورمى در مثانه و نواحى آن نمايد و در آب گرم مطبوخ با به زور مدرّه تا كمر بنشيند و يا در آن آب ، شير تازه دوشيده داخل كرده باشند و يا شير تنها يا به اضافه آب طبيخ پودنه و مشكطرامشيع يا مخلصه و امثال آنها . اگر با آن تدابير ، تفتيح بول نشود مىبايد با آب‌دزدك بول را بيرون آورد و علاج ورم را به اضمده مليّنه محلّله نمود و اگر استعداد انفجار بهم رساند ، اعانت بر انفجارش به الصاق اوراق كلم‌پيچ و پخته بزرك و تخم مرو و شنبليله و امثال آنها نمود كه احتباس بول ، انفتاح پذيرد . خلاصه ، اعمال مذكوره را هر روزه تا رفع مرض شود ، معمول دارد .\r\nبراى رفع واهمه و تقويت بنيه ؛ بلكه تسكين قى و اعانت بر ادرار بول ، شرب شراب و عرق‌هاى تند يا روم ممزوج به عرقهاى مناسب را اطبّاء تجويز نموده‌اند و مكرّر تجربه شده كه بر افعال مذكوره ، تأثير آنها اسرع از هر دوائى مىباشد .\r\nدر اين مختصر ، علاج متداوله حميّات كثيرة الوقوع و قليلة الحدوث را به قدر احتياج معالج و كسى كه اندك سواد فارسى خواندن داشته باشد و در عمل اضطرابى بهم نرساند .\r\nذكر نمود كه بدون حضور اطبّاء تواند از عهده علاج برآيد و باعث استرداد صحت زايله شود .\r\n\r\n[ اورام و بثور كثيرة الحدوث 
  ]\r\nاكنون به ذكر مختصرى از علاجات اورام و بثور كثيرة الحدوث اقدام نمود :\r\n\r\n","description":"","footnote":"","page_name":" 274 ","page_number":274},
  {"content":"\r\n\r\nبدان‌كه هر زيادتى كه در ظاهر بدن به هم مىرسد كه سطح جلد و لحم و غير لحوم زيرش را بلندتر يا صلب‌تر يا نرم‌تر از وضع سابقش مىسازد مسمّى به « ورم » است و اين اورام ، برحسب شكل و لون و قبول تقرّح و عدم قبول تقرّح و استعداد انفجار و يا تحليل و صلابت و خشونت و ملاست و غير اينها ، اسامى مختلفه به عرف اطبّاء دارند و اين صور مختلفه و اسامى عديده ، به واسطهء اختلاف مواد موجبه بر حدوث آنها است :\r\n\r\n[ در سرخى ورم‌ها و چيرگى خون 
  ]\r\nپس اگر مادّه محدثه ، ابخره غليظهء متولّده از دم و صفرا و يا از بلاغم مالحهء مخلوط با آنها يا بدون اختلاط باشد و طبيعت ، دفع به زير جلد كند تا از منافذ جلد بيرونش نمايد و به واسطهء ضيق منافذ و غلظت ابخره بيرون نرود و سطح ظاهر ، به اختلاف ، پست و بلند شود با خارش و سوزش و حمرت يا مشوب به صفرت . اين بلنديها ، ورم و مسمّى به « شرا » است و به عرف عام كه كهير و شام اسم دارد - در بعضى بلاد ، سر مىنامند -\r\nعلاجش : در صورت حمرت اورام و دلايل غلبهء خون : بعد از شرب مطفئّات غليان خون ؛ از قبيل تخم گشنيز و عنّاب نيم كوفته در عرق شاهتره جوشانيده و نبات و نفض فضول معائى كه ثفلى نباشد ، خون بگيرد از هر رگى كه انسب داند - قيفال يا باسليق يا اكحل - و اگر با آن اورام سوزش زياد و صفرتى باشد ، مخرجات صفرا را بسيار مصروف دارد ؛ مثل لعاب اسفرزه با سكنجبين و عرق كاسنى و انارين و كاهو سركه و سكنجبين و آشهاى آب غوره و آب ليمو و تمر و آلوى بخارائى را اغذيه نمايد و نقوعى از تمر هندى يا كجرات و پره زردآلوى كه شب در عرق كاسنى داغ خيسانيده ، صبح ، صافش را با شكر سفيد يا ترنجبين نباتى يا شيرخشت بياشامد .\r\nاگر خارش و غلظت دانه‌ها بدون آثار دمويّه و صفراويّه باشد و در شب و سردى هوا شدّت داشته باشد . دليل بلغم مالح و بورقى است ؛ اماله مخرجهء بلغم و شرب نمك فرنگى و امثال آن لازم است و شستن بدن را به آب طبيخ سبوس گندم و قليلى نمك طعام و اشنان و اكليل و امثال آنها و آب گرم ، خاصه اينكه قوت جاليهء معدنيّهء گوگرديّه ، يا شبّيه و بورقيّه داشته باشد تا مادّه موذيه مولّده ابخره غليظه از داخل و خارج ازاله شود .\r\n\r\n[ باد سرخ 
  ]\r\nاز جملهء اورام است حمره كه عامه آن را باد سرخ مىنامند . در بعضى مواضع بدن ؛ خاصه سروصورت ، اكثر از ساير مواضع حادث مىشود . علاماتش برآمدگى و زيادتى حجم لحم و جلد است با درد و سوزش ؛ ظاهرش سرخى روشنى دارد و در روى آن ورم ؛ انگشت كه مىگذارى زير انگشت ، سفيد مىشود بعد از برداشتن فورا سرخ مىشود .\r\n\r\n","description":"","footnote":"","page_name":" 275 ","page_number":275},
  {"content":"\r\n\r\nسبب وى ، خون صفراوى رقيقى است كه در خلل و فرج نفوذ كرده و ازدياد وافرى در حجمش پديدار آورده است .\r\nعلاجش بعد از تسكين صفرا و تليين طبع و اخراج ثفل از معده و امعاء ، فصد است از جانب مخالف ورم ، اگر محتاج به تكرار فصد باشد و گرنه از جانب موافق ؛ مثلا در سمت چپ صورت يا گردن يا دست چپ ورم باشد ؛ از قيفال يا باسليق از دست راست فصد كند و فصد دوّم را بعد از دو روز يا بيشتر برحسب اقتضاى احوال ، بايد از دست چپ موافق با ورم كند و خون را كمتر از فصد اول بگيرد و با عدم لزوم تكرار ، از همان سمت موافق ورم بگيرد ؛ خاصه ورم در سمت راست باشد\r\nاستعمال اطليه و اضمده از ابتداء به رادعات ؛ از قبيل تاجريزى و اسفرزه و سركه و گل ارمنى و امثالش نمايد و در تزيّد ، آب گشنيز تر و هميشه بهار و لعاب خطمى و امثالش نمايد و در انتهاء ، لعاب بزرك و تخم مرو و شنبليله بر آنها افزايد و در انحطاط ، اقتصار بر اين محلّلات نمايد . و در اين ضمن ، هرچه از تنقيه و تبريد لازم افتد ، كوتاهى ننمايد و به وقتش معمول دارد .\r\nتيغ زدن و ارسال علق را تا ممكن باشد اقدام ننمايد ؛ زيرا كه اگر بدون ارتكاب شرط يا علق ، رفع شود ، زحمت مريض ، كمتر و علاج ، اسهل است و به همان تنقيه و تبريد و فصد رفع مىشود . و هرگاه درد و سوزش آرام نگيرد ، لازم مىشود كه زلو اندازد و يا شرطى بلا عمق زند ؛ زيرا كه ماده موجبه در حمره ، عميقه نمىباشد و خونى كه در زير جلد است به سهولت اخراج مىشود ؛\r\n\r\n[ آتشك ، ورم فلغمونى و نمله 
  ]\r\nبر خلاف جمره - به جيم - كه باوجود متبثر شدن سطح بشره مثل سوختن آتش غليظه از مادّه‌اش ، اكثر اين است كه در عمق واقع است و از جهت شدّت سوزش و التهاب ، مثل اين است كه آتش بر عضو است ؛ لهذا به فارسى آتشك ناميده شده و همچنين در عمق است مادّه ورم فلغمونى و نمله باقسامها ، چه از ساعيه و متأكلّه و غيرها ، كه همهء اينها با سوزش و التهاب در ظاهر و باطن از عضو حادث مىشود . تفاوت در ماده موجبه ، اين است كه : جمره - به جيم - ، از صفراى مركبه با دم سوداوى است و فلغمونى ، از دم غليظ حادّ حارّ است و نمله ، از صفراى لطيفهء حارّه خارجه از افواه عروق ليفيّه است و تفاوت در صورت آنست كه : جمره ، بثور متفرّقه و مجتمعه است با ورم اندكى و فلغمونى ، ورم كبيرى است بدون بثور با سرخى تيره و صلابتى و نمله ، بثور كوچكى است كه منبسط مىشود در سطح جلد با التهاب و سوزش و به زودى متقرّح مىگردد و از مكان بروزش به زودى تعدّى مىكند ؛ مثل راه رفتن\r\n\r\n","description":"","footnote":"","page_name":" 276 ","page_number":276},
  {"content":"\r\n\r\nمورچه ؛ لهذا مسمّى به نمله در سعى شده است .\r\nعلاج همه : اولا ، تنقيه بدنست به فصد مكرر ؛ خاصه در فلغمونى و به اسهال صفراء ؛ خاصه در نمله بيشتر از جمره چنانچه در نمله از جمره فصد كمتر لازم مىشود و مبالغه در تبريد در همه اقسام و استعمال اطليه رادعه : در ابتداء ، دور موضع ورم و بثور ؛ از قبيل شياف ماميثا و فوفل و صندل و آب عنب الثعلب و در تزيّد ، مليّنات و قليل از محلّلات ؛ مثل آب گشنيز تر و لعاب بزرك و آب هميشه بهار و امثالش بمالند و وضع طحلب كه عامه ، جل وزغ نامند بعد از افشردن و اخراج آبش ؛ خاصّه بر نمله متقرّحه از براى تجفيف رطوبت قرحه ؛ زيرا كه قروح و جروح را ترطيب ، مضرّ است ؛ لهذا بر متقرّحهء متأكلّهء ساعيه ، اشياء باردهء يابسه مثل ماميثا و حضحض و اقاقيا بايد ماليد با آب كاسنى و قرصى از : كندر و مازوى سبز ، از هريك پنج مثقال ؛ قلقديس ، يك مثقال ؛ مرمكّى صاف ، شب يمانى ، پوست انار ، از هريك سه مثقال ؛ زراوند مدحرج ، هشت مثقال ، كوفته و بيخته ، با سركه خمير كرده باشد و قرص سازند اطبّاى سابقين ، با شراب ، اجزاء را سائيده و يا خمير كرده ، قرص مىكرده‌اند ؛ خاصّه كه شراب ، قابض و عفص باشد بر قوّت مجففّه‌اش و منع تقرّحش افزوده مىشده .\r\nبسا اتّفاق مىشود در ورم فلغمونى كه مادّه ، دم حادّ و خبيثى است با غلظت و در اعضاى ضيّقة الشرائين و الأوردة و المنافسة بهم رسيده ؛ مثل انگشت‌هاى پا و دست و غير اينها ، كه از كثرت و غلظت و ردائت ، مانع از ترويح روح حيوانى و تنفّس شرائين است و تهاون در تنقيه و تنفيض مادّه و انصرافش از عضو مىشود و مبالغه و اصرار در تسكين وجع به مبرّدات - خصوصا مخدّره - از اضمده و اطليه مىشود و يا برعكس ، به واسطهء تعمّق ماده و برودت ظاهر جلد ، اطليهء حارّه ؛ خاصّه ادهان ، كه نيز موجبه بر تسديد منافذ آن عضو است استعمال مىنمايد ، باعث خمود ارواح حاميه عضو از افساد مىشود و اسباب اماتهء عضو مىگردد و به لغت يونان ، سقاقلوس - كه در السنهء عامه به شقاقلوس اشتهار دارد و به معنى موت عضو است - حاصل مىشود و به غير از قطع عضو و بريدن ، تا عضو مجاورش محفوظ از سرايت فسادش ماند ، علاجى ندارد .\r\nاما قبل موت عضو كه رنگ عضو اندكى تغيير كرده باشد و حسش فى الجملة نقصانى از زكاوت اولى پذيرفته باشد و مسمّى به غانغرايا است ، اميد معالجه به مبالغه در تنقيه و فصد مكرر هست .\r\nمقصودم از بيان و ذكر كردن اين تفاصيل ، آگاه ساختن مرضى و معالجين است كه از\r\n\r\n","description":"","footnote":"","page_name":" 277 ","page_number":277},
  {"content":"\r\n\r\nاين نكات هرگاه غفلت نورزند ، اورام مذكوره كم مىشود كه منجرّ به اين مفاسد شود ؛ لهذا قبل از منجرّ شدن به غانغرايا ، همان معالجهء مذكوره است و بعد از بروز غانغرايا ، مبالغهء در تنقيه و اخراج مواد زايده و فاسده و تيغ زدن عميق بر ورم تا دم ردى متخلّل در عمق عضو برآيد بعد از ماليدن آرد كرسنه و سركه و گل ارمنى و شب يمانى و امثال آنها كه مانعه از عفونت باشند . ذرور برگ سنجد براى تجفيف و ازالهء لحوم فاسده ، بسيار با تأثير است . شرب ماء الجبن بعد از اماله‌ها و فصدها و مشروبات مسهله ، براى تتميم و مبالغه در تنقيه مواد ، بسيار نافع است .\r\n\r\n[ طاعون 
  ]\r\nديگر از جمله بثور و دماميل خبيثه ، طواعين است كه جمع طاعون - مشتق از طعن - كه به معنى زدن نيزه به واسطهء شدّت و سرعت تأثير و كثرت اضطراب عليل از بدن و بروز دانه آنكه از كوچكى به قدر نخود و باقلا ، مانند حبّات آبله الى مقدار گردو و نارنج بر شكل صنوبرى و استدرات و پهن و اشكال ديگر ملحوظ حقير شده و بيشتر در لحوم غدديّه غير حساسه و حساسه به واسطهء سخافت بنيه آنها و تخلخل جرم ، خصوصا در مغابن كه پشت گوش و زير بغل و كنج ران كه مدافع فضول اعضاء رئيسه است بروز مىنمايد .\r\nاگر بروز بثور و دماميل ، مقدّم بر عروض تب باشد و بعد از آن ، تب عارض مىشود ، اصعب است از آن‌هائى كه بعد از عروض تب بروز مىنمايد با التهاب و درد و سوزش و هرچه مثل دمل و خراج است رنگش سياه و دورش احمر يا اخضر و كمد است و هرچه آبله مانند و شبيه به سوختن آتش است پوست نازك سپيد رنگى بالايش دارد و زيرش به همان رنگها و حوالى آنها هم به همان الوان است .\r\nعلاجش همان مبالغه در تنقيهء خلط غالب و چيزهائى كه ترياقيت داشته باشد و حافظ قوّتهاى اعضاء رئيسه خصوصا قلب كه رياست مطلقه دارد باشد ؛ ولى اولا بايد ملاحظهء اينكه اين ناخوشى در خود بلد و يا حوالى بلد از قراى قريبه يا بعيده كم و يا زياد به روزى كرده و هوا هم ردائتى مانند اهويه و بائيه به هم رسانيده است نمود ؛ در اين صورت بايد احتياط اينكه اين تغيير احوالى كه در شخص حادث شده شايد آن مرض باشد مرعى بايد داشت ؛ به اين قسم كه اگر ابتداء بروز بثره يا ورمى در مغابن ، خصوصا يا در غير مغابن باشد ، فورا بعد از اخراج فضول معائى ، فصدى از جانب موافق كند ؛ مثلا در پشت گوش راست يا چپ ، بروز بثره يا ورم شد از قيفال همان دست خون بگيرد به قدرى كه احتمال قوّت مريض تقاضا نمايد . و اگر زير بغل يا بيخ ران باشد ، از باسليق همان سمت و يا صافن و يا عرق النساء و يا از مابض همان پا كه رگ زير زانو است ، خاصّه\r\n\r\n","description":"","footnote":"","page_name":" 278 ","page_number":278},
  {"content":"\r\n\r\nآن بثره يا ورم در بيخ ران كه اربيه است بروز كرده باشد و يا حجامت و ارسال علق در همين مواضع و يا تحت موضع بثره نمايد ، در صورتى كه مريض ، طفل باشد و قابل فصد نباشد ، به قدر قوّت و احتمال .\r\nهرچند بروز اين ورم يا بثره با عوارض هائله ، از قبيل قى و اسهال و خفگى قلب و قلق و اضطراب و برد اطراف و قشعريره و لرز باشد ، اقدام به اخراج دم را مقدّم بر تدابير ديگر نمايد ؛ زيرا كه براى دور ساختن ماده از اعضاى رئيسه ، اسرع و انفع از آن تدبيرى نمىباشد و ترديد در فعل و ترك فصد - بواسطه منع نمودن بعضى از اطبّاء فصد را - در اين مرض به هم نرساند ؛ زيرا كه دليل ايشان ، خوف از انتشار سمّيّت مادّه در بدن بوده و آن ، ناقص و از اقيسهء مع الفارق است به واسطهء اينكه ردائت اخلاط و عفونتشان مثل وارد شدن سمّ افعى و رتيلا و عقرب نيست ؛ مثلا زنجارى از صفرا ، داخل سموم است و خلطى اشدّ سمية از او در بدن نيست ، ما دامى كه طبيعت ، از مخزنش براى دفع آن را حركت نداده است ، فسادى از او به روزى نيست بواسطهء الف مخزن به آن و بعد از حركت و مرورش به مدافع معتاده برازى يا بولى ، اذيّتى مثل اذيت لسعهء افعى و غيره هيچ‌وقت از هيچ مريضى ديده نشده و مسموع نگرديده و اگر به قى دفع شود ، به واسطهء لحوم ضعيفهء رخوه ، خراشى در مرى و حلقوم اتّفاق افتاده است ؛ ولى به شدّت اذّيت لسعه و سرعت اهلاك آن هرگز نشده ؛ بلى در ندرت به واسطهء ترّشح به قلب موجب هلاكت شده پس از سميت ، خلط ردى بدنى را قياس به اذيت سمّ افعى نمىتوان نمود و گذشته از اين ، فصد از عرق موافق واقع در نزد ورم يا بثره ، فضول فاسده را از رخنه قريبه به موضع علت اخراج مىنمايد و به داخل بدن ، قهقرى برنمىگرداند ؛ بلى از سمت مخالف موضع علت - بر فرض تسليم سمّية مادّه - مرور به داخل بدن مىنمايد ؛ ولى آن قسم ضررها از اين مرور ديده نشده و مسموع نگرديده و به همين ملاحظه است كه شيخ الرئّيس در علاج ، تجويز فصد فرموده ، بدون تعيين سمت در ابتداى حدوث و زدن شرط عميق در همهء اقسام و تجويز ايشان را معمول داشتيم و فوايد كافيهء شافيه در خلاصى مبتلايان يافتيم ؛ چه در اين مرض و چه در حميات و بائيّه بلكه ؛ اغلب بدون فصد ، صحّة نمىيافتند .\r\nاطالهء كلام را در اين باب لازم دانستيم ؛ زيرا كه در تهاون فصد اعظميت مخاطره و اسرعيت وقوع در تهلكه ، بيشتر است .\r\nبعد از آن ، مبادرت در تنقيه و تسكين فعل و قى و تقويت قلب و دماغ و فم معده\r\n\r\n","description":"","footnote":"","page_name":" 279 ","page_number":279},
  {"content":"\r\n\r\nاست به : تكرار اطليه و تبريد كبد و تسكين غليان خون و صفراى در او و در كيسه صفرا ؛ خاصه اينكه وجعى در نواحى آنها احساس شود و اگر مغصى و پيچى در امعاء و وجعى در ناف و زيرش باشد ، بر تسكينش اهتمام تمام بايد به اضمده و اطليه و حقنه مرلقه تا روز پنجم نمايند .\r\nدر ششم ، مىتوان اقدام به شرب مسهل مزلقى در صورت احتمال مريض نمود با حرارت و غلبهء صفرا ، فلوس ، انسب است و بدون آنها و مظنه قى ، روغن بيد انجير و روغن بادام شيرين محلول در پياله لعاب اسفرزه انسب است با اينكه اكتفاى به اماله‌هاى مناسب ، اسهل است بر مريض و اقل غائلة و اكثر نفعا مىباشد و بايد مبالغه كرد در اكثار اكل و شرب مبرّدات از لعاب اسفرزه و ماء الشّعير و آب انارين با نعناع و گلپر و نارنگى و آب هندوانه ممزوج با گلاب و امثال آنها .\r\nبعد از فصد و تنقيه ، بر ورم و بثره تيغ عميق زدن است .\r\nبريدن بثره و دمل و خراج را از بيخ و جدا كردنش از گوشت و پوست صحيح ، از مخترعات حقير است كه اين علاج را اول در عورتى كه مشرف به موت بود از حدوث دو خراج بزرگى بر روى كفلش به مقدار كف دست سياه شده و با صلابه و قبب به نظر آمد در عصر روز ششم از به دو بروز مرض از حدى كه سرخ بوده بريده ، به قسمى كه هيچ از خراج باقى نماند و مرهم كتيرا و گل ارمنى با آب طبيخ تاجريزى و خطمى و بزرك و لعاب اسفرزه ساخته ، بر آن جراحت گذارده ، تا نصف از شب هفتم ، مريضه به حال آمده ، طالب تغذيه شده و صبح هفتم را به غير از آن دو جراحت ، ناخوشى نداشت و بسبب انتشار صحّت آن عورت - چون از معارف دار الخلافة بود - هركس را بثره يا دملى در بدنش احداث مىشد ، بدون رجوع و اجازه اطبّاء از بيخ مىبريدند و خون فاسدش را برمىآوردند و از عروض صدمات و احوال هايله مهلكه محفوظ مىبودند .\r\nساير تدابير منجيه اين مرض خبيث را در رساله طاعونيه كه در سنة يك هزار و دويست و چهل شش از هجرت نبويه مصطفويه على هاجرها و آله آلاف التحية و الصلاة ، هنگام توقف در دار الخلافة تهران نوشته‌ام ، تفصيل داده ، رجوع به آن رساله بايد نمود ، آن وقت فوايدش براى علاج ، واضحه خواهد شد ان شاء الله تعالى .\r\nامّا ساير اورام ؛ خواه قابله بر تحلّل باشند و يا مستعدّه انفجار - بنفسه و يا به زدن نيشتر و شكافتن - و خواه قابله هيچ‌كدام نباشد ؛ مانند سقيروس - كه ترجمه‌اش ورم صلب است - و يا از قبيل عقد و انعقادات عصب و سلعه‌هاى غير متبريه و غدد و غير\r\n\r\n","description":"","footnote":"","page_name":" 280 ","page_number":280},
  {"content":"\r\n\r\nآنها كه بعضى در ابتداء بعد از تنقيه مناسبه مخرجهء بلغم و سودا - كه ماده تكوّن اغلب آنها همين دو خلط است - به استعمال اطليه و اضمدهء محللّه با تكرار و طول مّدت ، تحليل مىرود .\r\n\r\nسلعه متبريهء\r\nصاحب كيسه را به جز شكافتن و با كيسش اخراج نمودن علاجى ديگر ندارد ؛ اما قابلهء مر انفجار را مانند اورام مغابن - غير طواعين - و دوبيله‌هاى غير منكوسه و خراجات و باغره و انواع دماميل و بثور را علاج ، تنقيه و فصد و اخراج خلط غالب فاسد - به قدرى كه اطمينان نرسيدن مدد به موضع علّت حاصل شود - و در اين ضمن ، استعمال اطليه رادعه و ملينه و مسكنه اوجاع را به قدرى كه لازم باشد غفلت و كوتاهى ننمايد تا بعد از امن از انصباب مواد ، اقدام بر پخته‌هاى منضجه اورام نمايد و از قوى الانضاج ، متدرجا به اقوى انضاجا رساند .\r\nهرگاه بنفسها و يا به گذاردن ادويهء مفجره قويه منفجر شود ، نعم الاتفّاق است ؛ و گر نه بعد از نضج كامل ، نيشتر زند و دوبيله را عميق‌تر و رعايت مذاهب الياف اعصاب و اوتار عضلات را نمايد كه در زدن نيشتر ، مقطوعه نگردند ؛ هرچند اين رعايت بر غير مهره فن تشريح ، بسيار مشكل است - چنان كه فصّادها و اكثر بطّاط اطلاع ندارند - و اعتقاد حقير ، حكم به اين رعايت ، امر را مشكل نمودن است ؛ زيرا كه بعد از پخته شدن ورم ، نرمى كاملى در جلد و مادّه زير آن به هم مىرسد و الياف عصب و اوتار عضله ، در كمال صلابت است كه يقينا صلب‌تر از لحم عضله است ، چه رسد به لحوم غددّيه رخوه كه الين اين اجسام است و سر نيشترها در كمال باريكى و تندى است ، ممكن نيست كه نرمى را گذارد و قسمت صلب را قطع كند و يا نرم و صلب به يك حالت انقطاع پذيرد ؛ پس تزلزل در زدن نيشتر ، از اين جهت ، لزومى ندارد . هرچه نيشتر در سمت زيرين ورم زده شود كه مده ، خروجش اسهل باشد ، اولى است .\r\nبعد از انفجار - بنفسه يا به زدن نيشتر - و اخراج مدّهء حاضره مىبايد فتيله آلوده به مرهم در سوراخ خروج مدّه بگذارند ؛ و از آن پخته سابقه كه براى نضج ورم ، مىگذاشتند قدرى بر كرباسى كشيده بر رويش گذارند خصوصا كه صلابتى در زير و اطراف ورم ، باقيه و انضاجش لازم باشد و روز و شبى دو دفعه يا سه دفعه فتيله را برآورده و مدّه نضجيه را اخراج نموده ، مجددا فتيله گزاريده تا به اتمام مدّه اخراج شود و فتيله را به واسطهء روئيدن گوشت صحيح ، جواب دهد .\r\nهرگاه دور موضع انفجار ، زخم باشد ، مرهم را بر پارچه ماليده بر آن زخم روى فتيله\r\n\r\n","description":"","footnote":"","page_name":" 281 ","page_number":281},
  {"content":"\r\n\r\nگذارند تا التيام پذيرد و هرگاه زخم از قبيل نمله ساعيه يا آكله باشد محتاج به داغ نمودن اطراف آن است تا از سعى و تعدّى فساد ، منع نمايد ؛ زيرا كه آتش احداث خشك ريشه مىنمايد و جفافش مانع از تعدّى فساد و استعداد قبول عفونت است ؛ زيرا كه رطوبات را آتش ، فانيه نموده و همچنين است استعمال ادويه كاويه مثل زنجار و زاج و قلقطار كه اصفر از زاج است و زراوندين - ذرورا و يا عجينا با سركه و عسل و غير اينها - و زدن سنگ جهنّم كه مستعمل اطباى فرنگ است ، بسيار نافع و مؤثّر است .\r\nهرچند جروح و قروح ، به اين خباثتها اگر منجر شود ، اقدام بر اصلاح آنها بدون حضور جرّاح ماهرى از حوصلهء اعلّا بيرون است ؛ ولى اشاره به علاج آنها را براى تبصره اشخاص عاريه از علم و تذكرهء دانايان فى الجملة و يا مهره از اين فنّ ، لازم دانسته ، به ذكر مجملى پراخته .\r\n\r\n[ عرق مدنى 
  ]\r\nاز جمله زوايدى كه از ظاهر بدن بروز مىكند ، رشته‌اى است كه در كتب طبيه به اسم عرق مدنى مسطور است و در بعضى بلاد ، مثل لار كه از بلوك گرمسير فارس است و قندهار ، كثير الوقوع است كه از قرار مسموع ، بازارى در قندهار هست كه سكنه‌اش جميعا بيرون‌آورندگان رشته‌اند كه به وضع خاصى مىشكافند و مادّه‌اش را از بيخ بر مىآورند .\r\nدر ابتداى بروز ، ورمى با درد و سوزش مانند دمل ظاهر مىشود و احيانا درد و سوزش ، به حدّى مىرسد كه لرز و تب احداث مىكند تا دو روز و بيشتر و از سر ورم رشته سرى برمىآورد مانند رگ باريك و سفيد همين‌كه سرش بيرون آيد همهء اوجاع و عوارضش كم مىشود .\r\nولى لازم است كه بعد از بروز ورم ، ابتداء به تنقيه و فصد از باسليق نمايند تا مدد به مادهء محدثه آن از فضول بدن نرسد .\r\nهرگاه از به دو بروز ، مظنون شود كه ورم ، مقدمّه بروز آن است ، رادعات بر ورم نمالند ؛ بلكه اقتصار بر ملينّات اطليه و اضمده كنند تا به زودى سر برآورد ؛ زيرا كه بر ردعش مفاسد مترتّب است و مادّه ، قابل تحليل يا برگشتن و از مدافع معتاده بدنيه اندفاع‌پذير نيست و از اين جهت است كه بعضى اطباء مثل قرشى و ديگران ، آن را حيوان ذى روح دانسته و گفته‌اند كه بعد از خروج ، لحظه‌اى متحرّك بوده است ؛ لكن خلاف واقع است .\r\nبعد از آنكه سر برآورده ، بايد مكرر پنبهء كهنه را در روغن كنجد يا روغن بادام يا\r\n\r\n","description":"","footnote":"","page_name":" 282 ","page_number":282},
  {"content":"\r\n\r\nروغن كره فرو برده ، بالاى اطليهء ملينه ؛ مثل آب برگ كلم و آب گشنيز تر و لعاب بزرك و خطمى و تخم مرو كه صبر زرد در آنها حل كرده باشند ، مكرر گذارند .\r\nبعد از آنكه به مقدار انگشتى برآيد ، به آهستگى بر لوله سربى يا قلعى بايد پيچند و هرچه روز به روز برمىآيد ، بالاى يك ديگر بايد بپيچيد و كمال رعايت و احتياط را مرعى بايد داشت كه پاره نشود تا بالتّمام برآيد ؛ كه اگر پاره شود ، مثل عصب متقلصا بر مىگردد و پنهان مىشود و اگر ثانيا سر برآورد ، از چندين جا بيرون مىآيد و اوجاع شديده احداث مىكند و علاجش صعوبت پيدا مىكند و اگر تماما برآمد ، به زودى التيام مىپذيرد به استعمال مراهم مدمّله و هيچ عود نمىكند .\r\n\r\nو اما ساير بثور از سعفه و شير پنج و اصناف جرب متقرّح و غير متقرّح رطبه و يابسه و حصف و غير آنها\r\nكه در كتب مبسوطه مسطور است ، علاج جميع آنها از ابتداى بروز ، فصد و اسهال است ؛ زيرا كه اخلاط ، تا زيادتى برحسب مقدار و كميت و ردائيت بر حسب كيفيّت بهم نرساند ، از طبيعت مدبّره ، حركتى براى دفع آنها نمىشود و چون موادّ زائده ورديّه آنها در عروق صغار قريبه از جلد است ، ازالهء آنها از اقرب طرق كه ابعد از اعضاى شريفه باشد ، اسهل است و به صيانت و حفظ آن اعضاء از نكايت ردائت آن فضول ، انسب است . و تنقيه و فصد ، از براى برگردانيدن آن موادّ از خارج به داخل نيست و گرنه عمل بسيار غلطى مىباشد از دو جهت : يكى عود دادن فضول را از خارج بدن كه خسيس است به داخل بدن كه مشتمل بر اعضاى شريفه است و يكى معارضهء با افعال طبيعت است كه طبيعت دفع به خارج كرده است و طبيب برمىگرداند به داخل ؛ بلكه مقصود از تنقيه ، انقطاع مدد است كه از اخلاط كامنه در داخل ، توجهى در ثانى به سوى موضع علّت نشود و هرچه استعداد توجه دارد از مدافع معتاده دفع شود و اخلاط صالحه را از استحالت ، مانع آيد . در اين صورت ، شبهه‌اى نيست در اينكه به زودى بثور حادثه در ظاهر بدن اصلاح مىپذيرد ؛ خصوصا كه مراهم و اطليه و اضمدهء سريعة الاصلاح ، معينه بر اعمال باشد .\r\nپس طريقهء معالجه ، بعد از ملاحظهء ادله كليه واضح شد . و هرگاه اتّفاقا احتياج به ارتكاب اعمال يد از شكافتن و بريدن و برداشتن گوشت فاسد و مقراض نمودن و دوختن جراحات شود ، لازم مىشود از مراجعت به غير از اهل خبره - كه مكرر اين اعمال را نموده باشد و از عهده برآمده باشد زيرا كه هر عملى از اعمال يد ، محتاج به تكرار عمل و مشق است و ابتداء بدون تكرار و ملاحظهء دست اساتيد ، مهارتى و حسن عملى صورت حصول نمىپذيرد .\r\n\r\n","description":"","footnote":"","page_name":" 283 ","page_number":283},
  {"content":"\r\n\r\n\r\nخاتمه : در تدابير سموم مشروبه و ملذوعه :\r\n\r\n[ مقدمه 
  ]\r\nاز احتراز آنها و تعرّف اينكه چه سمّى وارد شده و مداواى خاصه براى هريك در ضمن مطالب ثلاثه به نحو اختصار عرض مىنمايد .\r\nاول ، بيان احتراز از سموم مشروبه اين است كه همواره ملتفت باشد كه در شدت جوع و عطش ، اقدام به اكل و شرب چيزهائى كه رائحه و اطعمهء حادّه و حريفه يا كريهه و يا رائحه و طعم غريبهء غير معتاده داشته باشد ننمايد ؛ خاصه قهوه‌هاى سوختهء شديد الكيسه صفرا شهيره به عزبى و جوهريات مسكره و غير مسكره و حلويات دسمه كه ادويهء حريفه داشته باشد .\r\nدر جا جائى كه مواضع تهمت است ، به قدر امكان نرود و اگر لابد به رفتن باشد ، پيش از خوردن مأكول و مشروبى ، از ترياقات مانعه از تأثير سموم ، قدرى بخورد ؛ مثل مثروديطوس و ترياق كبير يا ترياق الطّين كه از گل مختوم يا گل داغستان و حبّ الغار مساوى - بعضى ايرسا به وزن نصف يكى از آنها داخل كرده - با عسل مصفّى و مقوّم ، اجزا را عجين نمايند ؛ تا يك مثقال و نيم الى دو مثقال بلع نمايند . و يا جوز التين كه مغز گردو شش مثقال و نمك و برگ سداب خشك شده ، از هريك يك مثقال ، كوفته با گل سفيد يا گل داغستان - دو وزن مجموع - سرشته ، تا چهار مثقال بلع نمايند . همچنين ، برگ سداب و مغز هسته اترج يا نارنج ، از هريك دو مثقال ؛ مغز تخم كدو ، يك مثقال ؛ نمك طعام ، يك مثقال و نيم ، كوفته با انجير خشك ماليده تا عجين شود و دو مثقال يا بيشتر و يا اندكى كمتر صرف نمايند . مغز هستهء نارنج تنها و مغز حبّ الغار تا ده دانه جويده فرو برند و با خود داشتن پادزهر معدنى هندى يا قندهارى و شاخ ايل و پادزهر حيوانى و نارجيل دريائى و جدوار خطائى امتحان نموده كه نيم نخودش را سائيده ، داخل خمير نان به مرغى بخورانند اگر نميرد ، از امتحان برآمده و تناولش عيبى ندارد و گل داغستان و گل مختوم و مهره زهركش ، براى ملسوعه بسيار خوب است .\r\nاما تعرف آنكه از سموم حاره وارد بدن شده و يا بارده ، از عوارض مسموم بايد فهميد ؛ پس اگر در داخل بدن از مرى تا منتهاى مدافع و اطراف ، سوزشى و گزندگى و تقطيعى و التهابى و خشكى و انشقاقى در زبان و لبها يا خشونت و سوادى و عطش زيادى باشد ، البته از سموم حاره است ؛ مثل بيش و ذراريح و قرون السّنبل و زهرهء پلنگ و امثال آنها .\r\n\r\n","description":"","footnote":"","page_name":" 284 ","page_number":284},
  {"content":"\r\n\r\nاگر سبات و بىهوشى و كمودت لون و برد اطراف و اعضاء و بىحسى و خدر رو داد شود ، البته از سموم بارده است ؛ مثل شوكران و بنگ و عنب الثّعلب و جوز ماثل و گشنيز تر و اصناف رديه فطر كمأة و غير آنها . « 1 »\r\nالبته علاج هريك اولا به ضدّ است كه در سموم حارّه ، تسخين به مسخنّات ترياقيه از مفردات ، مثل لعاب اسفرزه با روغن بادام شيرين و دوغ گاو و شير تازه دوشيده از بز و الاغ معلوفه به فسيل و اسفناج و آب ميوه‌هاى بارده و از مركبّات ؛ مثل اقراص باردهء متّخذه از تخم خرفه ، تخم كاهو تخم كاسنى ، مغز تخم كدو ، تخم خيار ، طباشير صدفى و صندل سفيد سوهانى ، از هريك سه مثقال ؛ گل مختوم و پادزهر معدنى سبز يا زرد ؛ و گل ارمنى و گل داغستان ، از هريك چهار مثقال ، كوفته و بيخته و با لعاب اسفرزه و بهدانه كه در بيدمشك يا عرق نيلوفر لعاب زده باشند ، خمير كرده ، قرص سازند .\r\nقدما در اين اقراص ، زعفران ، از يك دانگ الى دو دانگ براى حفظ روح حيوانى داخل نموده و كافور را نيز به همين وزن داخل نموده‌اند و متأخّرون به تصوّر آنكه ادخال كافور براى زيادتى تبريد است . اگر چنين باشد از يك دانگ و دو دانگ ، تبريدى كه اثرى داشته باشد حاصل نمىشود و از تساوى وزنش با وزن زعفران معلوم مىشود كه به هر ملاحظه در ادخال زعفران نموده‌اند - كه حفظ روح حيوانى است - ، به همان ملاحظه ادخال كافور را لازم دانسته ؛ هرچند احتمال اينكه به ملاحظهء ضديّت زعفران ، تساوى در وزن را اختيار نموده باشند ، مىرود و از براى مدّعى برودت كافور ، مجال سخن است ؛ ولى بعد از اثبات حرارت كافور - به ادلّهء مذكوره در رسالهء كافوريه - راه اين احتمال مسدود است و منحصر است به همان ملاحظه اوّلى .\r\nبراى معالج ، رخصت است در زياد و كم كردن بعضى ادويه و همچنين در اوزان آنها برحسب اعراض و حالات مريض و مقتضيات اعراض هائله و ضعف و قوّت بنيه و شدّت نكايت سمّ يا ضعف نكايت آن و دادن اين اقراص ، صبح و شام با آب ميوه‌ها يا با ماء الشّعير و يا با لعاب اسفرزه و يا با دوغ و يا شير ، همه مجوّز است .\r\nفصد ممنوع و اسهال در صورت ضرورت مجوّز است زيرا كه منع نمودن فصد براى عدم انتشار سمّ است در ملسوع و خلاف جهت لسعه ؛ مثل اينكه لسعه در دست چپ واقع شده ، از دست راست فصد نمودن ، احتمال مرور اجزاى سمّ از تنور بدن و اعضاء\r\n\r\n\r\n","description":"","footnote":"\r\n( 1 ) . اين عبارت ، بايد « تبريد به مبرّدات » باشد .\r\n","page_name":" 285 ","page_number":285},
  {"content":"\r\n\r\nشريفه مىرود ؛ ولى در سم مشروب و غليان خون و توجّهش به قلب و رفع غليان و توجّه آن چاره‌اى به غير از فصد و اخراج دم به قدر ضرورت نيست .\r\nاما ضدّيّت در سموم بارده ، به ايراد اشياء حارّهء با ترياقيّت است مفرده ، مثل شراب كهنه از هفت ساله به بعد اگر نباشد از سه ساله به بعد و سير خام و پخته و گردو و مركّبه ؛ مثل دواء الحلتيت متّخذه از : مرّمكّى و اصل ترخون هندى و جبلى - كه عرقرقرحا مىنامند - و سداب خشك و قسطين و پودنه و فلفل و قردمانا ، مساوى ، با ربع همه اجزاء ، حلتيت طيّب با عسل مصفّى و مقوّم عجين نمايند و تا دو مثقال با پياله شراب بياشامند و به قدر امكان از خوابيدنش مانع شوند و اصرار بر ماليدن بدنش به قوّت نمايند و به معطسّات از سباتش برآرند و ترياق كبير و ترياق اربعه و ثمانيه و مثروديطوس را هريك حاضر باشد ، صبح و شام بخورانند . در سموم حاره هم اين ترياقات قوية التأثير و الانجاح است .\r\nبايد ملاحظه عوارض و تأثير آن سمّ را نموده : هرگاه به زودى انحلالى در قوّت و سقوط نفسى و غشى و برودت اطرافى با التهاب زيادى در شكم و حوالى قلب بهم رسد ، حدس صائب اين است كه از سموم ، قويه و سريعة الاهلاك است كه با مزاج انسان ، كمال ضديت و منافات را دارد ؛ پس بايد مبادرت به آشاميدن ترياقات قوية الأثر سريعة الانجاح مخصوصه به حفظ روح و اخراج سم از بدن نمود .\r\nاگر توانى معلوم نمود از عوارض كه چه صنف از سموم است و يا تأثيرش به كجاى بدن و كدام عضو از اعضاى رئيسه يا شريفه بيشتر است ، به اصلاح آن بايد اقدام نمود ؛ مثلا اضطراب در اسفل بطن را به شيافات ملينه و حقنه‌هاى لينه از شير و كره و روغن بادام و لعاب اسفرزه يا لعاب تخم مرو و تخم ريحان و آب طبيخ مخلصه و گاو زبان و امثال آنها علاج نمايند . اگر زردى در چشم و صورت نمايان شود ، معلوم است اضرارش به كبد بيشتر است ؛ بايد اطليه به موضع كبد مالند و اشربه خاصّه به كبد ، مانند آب كاسنى و زرشكيه و انارين ، قبل از ترياقات حافظه يا بعد از آن آشامند . اگر طپش قلب و غشى و تنگى نفس پديدار شود ، بدان اضرارش به قلب بيشتر است ؛ اطليهء مبردّه حافظهء قلب ، از قبيل صندلين ، گل داغستان ، سنبل الطيب ، پادزهر معدنى و امثال آنها را سائيده ، با آب گشنيز تر ؛ عرق بيدمشك ؛ گلاب ؛ عرق بهار ؛ عرق گاو زبان ؛ بادرنجبويه و امثال آنها بمالند و پارچه‌هاى كتان متعدّده ، تر كرده و بر سينه و فم معده اندازند و اشربه بادرنجبويه و ابريشم و اظفار الطيّب‌دار و شربت فواكه مركّبه با ورق طلا و نقرهء\r\n\r\n","description":"","footnote":"","page_name":" 286 ","page_number":286},
  {"content":"\r\n\r\nمرواريددار و امثال آنها را آشامند . اگر تشنّج و لرزيدن سر و بدن و سوء تكلم و پريشانى حواس باشد ، معلوم است اضرارش به دماغ بيشتر است ؛ بايد از مشمومات بارده ، در بروز آثار حرارت و حاره ، در بروز آثار برودت ، محاذى دماغ دارند و از آب آنها استنشاق نمايند و مكرّر ، اطليه بارده و حارّه ، مانند نطول اسفرزه و گشنيز تر و هميشه بهار و سائيده صندلين و نيلوفر و بنفشه و سيب و به شيرين و امثال آنها در سموم حاره و يا مانند ياسمين و نرگس و نسرين و عود و مخلصه و جندبادستر و مشك و امثال آنها در سموم بارده و همچنين آشاميدن و احتقان هريك از آنها را بعد از شرب ترياقات براى تسكين عوارض هائله و استخلاص از ضرر سموم ، به انضمام البان و كره و روغن بادام ، نافع و منجح است .\r\nاما احتراز از هوام و طرد آنها : اولا ، به نگاه داشتن اوز و بط و گربه و لقلق و طاووس و بز كوهى در خانه و دور گذاشتن چراغ را از محل خوابگاه و رسيمانى را به قطران آلوده با حلتيت در خوابگاه كشيدن و تبخير به شاخهء انار و يا سم بز و شاخ گوزن و كبريت و سگبينج و زفت و پاشيدن آبى كه نوشادور و قند در او حلّ كرده باشند در خانه و دور خوابگاه و بوىمادران را يا تره تيزك را فرش نمودن و بر اطراف فرش پهن نمودن و خود عقرب را جوشانيدن يا سوزانيدن كه بخار و دودش در خانه منتشر شود و كبريت و سم الاغ را دود كردن و زرنيخ زرد و پيه بز و حلتيت حلّ كرده در آب و پاشيدن آب طبيخ سداب و دفلى و حنظل از براى طرد براغيث كه كيك باشد و فرش نمودن علفى كه دار المرز كنكواش مىنامند و پوست روباه ، مجرب است .\r\nپشه از دود انجير و سرگين گاو و سياه‌دانه و چوب صنوبر مىگريزد و به عضو چرب كرده ، پشه كم مىنشيند .\r\nامّا مگس‌ها از آب طبيخ خريق سياه و رائحه زرنيخ زرد و كندش مىگريزند و قاتل آنها است .\r\nموش را مردار سنگ و شك و خبث الحديد ، قاتل و طارد است و رائحه زاج مىگريزاند .\r\nمورچه از دود گوگرد و قطران و حلتيت و زهرهء گاو مىگريزد .\r\nاصناف زنبور از بخار و دود گوگرد و سير خام مىگريزند و بر عضو ماليده شده خطمى ، نيش نمىزنند .\r\nارزه از دود پر هدهد و پر كلنگ و هم از گشنيز خشك و پودنه مىگريزد .\r\n\r\n","description":"","footnote":"","page_name":" 287 ","page_number":287},
  {"content":"\r\n\r\nسوس كه بيدخورندهء پشمينه باشد ، افسنتين و پودنهء نهرى و ساذج هندى ، گريزاننده آنها و مانع از خوردن پشمينه است .\r\n\r\nامّا گريزاننده سباع ،\r\nگفته‌اند شير از خروس سپيد مىگريزد و پلنگ و گرگ ، در اماكن داراى عنصل داخل نمىشوند و پلنگ از شجرهء مران كه چوب سنان هارب است .\r\nو گربه و دلق از بوى سداب و روباه از بادام تلخ مىميرد و خربق كشنده خوك است و ازاراقى ، كلاب و ابن آوى را و خانق النمر ، پلنگ را قاتل است .\r\n\r\nاما نهش هوام و لذع آنها :\r\nهرگاه نامعلوم باشد ، بلاتأمل سه چهار انگشت بالاتر از موضع لذعه را محكم ببندند و موضع را با دهن آلوده به روغن گل سرخ به قوّت بمكند و يا محجمه چسبانند و به قوّت بمكند تا هرچه از موضع و حواليش برآيد دفع نمايند . بعد از آن به الصاق محجمهء آتش اقدام نمايند ؛ با زدن تيغ يا بدون آن و جوجه شكم شكافته را با گرمى بر موضع شرط گذارند . پس اگر بعد از اين اعمال و تدابير ، در وجع ، خفّتى و در احوال ، فى الجملة سلامتى حاصله آمده ، معلوم است كه سورت سم ، شكسته شده و روى به انجاح آورده و اگر بر خلاف ، اعراض در تزايد باشد مىبايد اصرار بر تضميد ادويه جاذبه قويّه نمود ؛ مثل سرگين كبوتر و پودنه از هريك قدرى عجين نموده با سگبينج به اضافه مشكطرامشيع و خاكستر چوب رز و درخت انجير و سير خام و امثال آنها .\r\nنهايت سعى و اجتهاد در شناختن حيوان لاذع نمايد تا اقدام بر استعمال ترياق مخصوص به آن كند .\r\n\r\nاما حيات كه مارها باشند ،\r\nانواع و اصناف آنها بسيار است و بيان همه موجب طول كلام و خارج از وضع مختصر اين خلاصه است . علامات لسعهء آنها اگر ديده نشوند ، التهاب و عطش است و علامت زدن افعى ، اولا از موضع فرو رفتن دندانش خون بيرون مىآيد و بعد از آن ، صديد يعنى چرك آميخته با خون بدبوئى . بعد از آن ، بىحسى در اعضايش پديدار مىشود و شبيه به زيت اخضر ، رطوبت بسيار بدبوئى از موضع لسعه سيلان مىكند .\r\nعلاجش محكم بستن چهار انگشت بالاتر از موضع لسعه است كه مانع از سرايت سم شود و اگر انگشت را زده باشد ، فورا بريدنش از بالاتر ، نعم العلاج است ؛ زيرا كه فورا سالم از درد و نفوذ سم مىشود و اگر اين دو كار ممكن نباشد ، فورا تيغ زنند و با شاخ حجامت به قوّت بمكند تا سم را از موضعش برآرد و ادويهء جاذبه سم بر موضع\r\n\r\n","description":"","footnote":"","page_name":" 288 ","page_number":288},
  {"content":"\r\n\r\nبمالند ؛ مثل زفت و فرفيون و جاوشير و قنه و پياز عنصل و امثال آنها و بياشامانند ترياق فاروق و مثروديطوس و قرص از حبّ البقر ، سداب خشك برى ، زراوند مدحرج ، حب الغار و تخم يونجه كه همه را كوفته و بيخته و با سركه خمير كرده و قرص سازند و يك مثقال الى دو مثقال آن را با شراب كهنه تا دو اوقيه - كه يك سير است تخمينا - و مكرر دادن حلتيت با شراب كهنه و خوردن گردكان و اطعمهء روغن‌دار چرب و بايد ملاحظه با نظر ادقّ نمود كه كدام يك از عوارض ، هائله‌تر مىباشد ؛ درد و سوزش موضع نهشه و صدمات آن بيشتر است و يا غشى و سقوط حركات و بىحسى و خدر اعضاء ؛ در صورت اولى ، اقدام بر تسكين درد و ازالهء سم از موضع به وضع ادويه جاذبهء سم و مكيدن بايد نمود . و در صورت ثانيه ، مىبايد اقدام بر شرب ترياقات و علاج نكايت باطنى نمود . مقدار شرب ترياق كبير را تا يك مثقال با شراب ريحانى گفته‌اند .\r\nفصد را قبل از وقوع انتشار سم ، به اصرار منع نمودند ؛ بعد از انتشار ، جايز و نافع دانسته‌اند ؛ اما حقير ، به تفصيل معروض در طاعون ، معتقدم كه فصد از جانب موافق و ما دون الرّبط ، در اخراج سم ، از اقرب طرق بىشبهه است ؛ مثلا نهشه در ساعد راست واقع شده ، مرفق را محكم مىبنديم كه مانع شود از سريان سمّ به ما فوق مرفق و تنور البدن و رگ زير نهشه را فصد مىنمائيم . شبهه‌اى نيست كه طبيعت ، خون حامل سم را از موضع نيشتر ، اخراج مىكند و موذى را از رخنه قريبه كه اقرب طرق مىباشد و اخراجش اسهل است ، برنمىگرداند و به اعضاء رئيسه يا شريفه كه همواره حافظ و حامى آنها از موذى است و بعيده است از موضع نهشه ، نمىرساند و انكار اين مطلب ، مكابره است .\r\n\r\nامّا لذع عقارب ؛\r\nپس علامت لسعه آنها ، ورم سرخ با صلابتى است و در بدن ، سردى و گرمى به اختلاف احساس مىنمايد و ضعفى و كربى و عرق سردى در اكثر و سستى در بدن دارد .\r\nعلاجش بستن محكم بالاى موضع نهشه و شرط عميق و مكيدن با محجمه و ساير تدابير معينه جاذبه از داخل به خارج و نرم كوفتن عقرب و بستن بر موضع لسعه و يا نرم كوفتن بزرك و گوگرد و سير و نمك و بستن بر موضع .\r\nولى بهتر از همهء اينها ، ماليدن عرق شراب و گذاردن عضو است در عرق و شرب دو سه پياله از همان ، منجى و مسكّن درد است ، اسرع و احسن از همه . - و براى اين است كه در همهء خانه‌هاى اهل كاشان ، مينائى عرق ، لا محاله هست - هر قدر آن عرق ، تند و قوى\r\n\r\n","description":"","footnote":"","page_name":" 289 ","page_number":289},
  {"content":"\r\n\r\nباشد ، اسرع نجاحا و تسكينا مىباشد و نشانهء تندى عرق آن است كه در آتش زدن ، تماما بسوزد و آبى از آن باقى نماند .\r\nآشاماندن ترياق اربعه و ترياق مخصوصه به لسعهء عقرب كه اجزائش اين است :\r\nزراوند طويل ، جننطيانا ، افسنتين ، حب الغار ، پوست بيخ كبر ، ريشه حنظل ، زردچوبه و فاشرا ، اجزا را مساوى به وزن ، كوفته و بيخته و به عسل مصفّى و مقوّم ، عجين نمايند .\r\nاگر لعبه بربريه - كه بيخى است شبيه بسورنجان - ، سفوفا و مطبوخا بياشامند و بر موضع بمالند ، نافع است .\r\nهمچنين سير و گردو ، از هريك ده مثقال ؛ برگ سداب خشك ، مّرمكى صاف و حلتيت ، از هريك چهار مثقال ، بكوبند و با انجير خشك ، خمير كرده ، تا دو مثقال آن را بلع نمايند ، نافع است .\r\nموش را شكم پاره كرده ، بر آن لسعه بندند و شير انجير نارس و بادروج - كه نوعى از ريحان كوهى است - باهم خمير كرده ، بر لسعه گذارند ، مسكن درد است .\r\nنوعى عقرب است كه آن را جرّاره مىنامند - از جهت كشيدن دم ايشان بر زمين - ، در بلاد خوزستان ، بسيار است و سموم آنها ، حاره است و در اول زدن آنها ، درد زيادى محسوس نمىشود ، ولى بعد از يك دو روز ، متقرّح مىشود موضع لسعه و ورم مىكند زبان و بول الدّم و غشى و خفقان و بروز يرقان ، احيانا و حبس طبيعت ، بروز مىكند .\r\nعلاجش الصاق محجمه و شدّت جذب سم است و داغ نمودن اطراف موضع لسعه و فصد موافق از زير موضع لسعه - قريب به آن - و شرب ترياق عسكرى مخصوصه به آن پوست بيخ كبر ، جنطيانا ، افسنتين ، زراوند مدحرج ، طرخشقوق - كه آن ، كاسنى برى است - در وزن مساوى هم ، كوفته و بيخته و تا دو مثقال آن را با انجير يا شير بخورانند . يا ترياق از همان كاسنى برى خشك و از برگ سيب ترش و گشنيز خشك ، مساوى ، كوفته و بيخته و ممزوج نموده باشند و تا سه مثقال ، سفوف نمايد .\r\n\r\nاما نهش رتيلا :\r\nرتيلا باوجود كثرت اصناف آنها ، رديّه و اردء آنها اگر دانسته شود ، بهتر است . مجرّبون گفته‌اند اشرّ آنها ، مضرّيه است كه عظيمة الجثّه و مزغب و اشبه به مگس و در اطراف چراغ ، بسيار مىگردد و بعضى اقّل ردائيه مىباشد .\r\nمتوّرم مىشود موضع نهشه و سرخ تيره با كمودت مىشود اطراف ورم و بسا مايل به سبزى مىشود ؛ مختلفة الاعراض است برحسب اختلاف اصناف آنها : بعضى قليل الوجع و كثير الخارش و بعضى عكس آن با سردى بدن و رعشهء ؛ خاصه در سياه آنها و در\r\n\r\n","description":"","footnote":"","page_name":" 290 ","page_number":290},
  {"content":"\r\n\r\nسفيد آنها وجع ، كمتر است . كوكبيه كه بر پشتش خطوط زردى است ، خدر و استرخاء احداث مىكند و زرد رغب‌دار كه در حال نهشه رطوبتى از دهنش بروز مىكند ، درد شديد و رعشه و انتفاخ شكم و حالات موت از آن بروز مىشود اغلب . و از اكثر اصناف ، اين عوارض ، زياده و نقيصه بروز مىكند .\r\nدر علاج همه ، مبادرت به چسبانيدن محجمه و اشتداد مكيدن - بعد از زدن تيغ بر موضع نهشه - و جذب سم به اعانت تنطيل به آب داغ و نمك و رمل و خاكستر داغ و از محلول مرّمكّى در آب نمك و ادخال خاكستر چوب انجير و شوره و قليا ، مكرّر ضماد نمايند و به قوّت ، محجمه را ملصق نموده و بادكش نمايند و دواء الحلتيت و سفوف سياه دانه و تخم كرفس ، نافع است و ترياق مخصوصه به آنكه فلفل ، زراوند ، ايرسا - كه ريشه سوسن بنفش است - ، ناردين ، انفحه خرگوش ، عاقرقرحا ، دو قو ، زيرهء سياه كرمانى ، نطرون ، گل انار ، دارچينى ، سرطان نهرى ، عصاره خشخاش ، حبّ بلسان ، ميعه سائله ، اجزاى مساوى يكديگر ، كوفته و بيخته با آب كبر ، يا آب طبيخ اجزاء كبر عجين نمايند و قرص سازند و تا دو مثقال و يا اندكى بيشتر يا كمتر بخورانند با ماء الشعير يا لعاب اسفرزه يا شير تازه دوشيده .\r\n\r\nاما عنكبوتها :\r\nباوجود كثرت اصناف ، بعضى از آنها را در عروض نهشه ، اعراض رديه مثل برد اطراف و انتشار قضيب و پرى شكم و انتفاخ از رياح ، بروز نمايد . علاجش آشاميدن شراب صرف قوى است با سداب خشك و سعد و سياه‌دانه و ترياق اكبر .\r\nاما صنف سياه كه پاهايش كوتاه و غالبا چسبيده به زمين است ؛ از نهشه آن ، سياهى و خارش زيادى و تب سوزندهء اشبه به مطبقه عارض مىشود به واسطهء حرارت زهرش ؛ بر خلاف ساير عناكب . علاجش فصد مكرّر و اسهال به مطبوخ و نقوع اشياء بارده و الزام شرب ماء الشعير و شورباهاى اسفناج و كدو و گشنيزدار و برداشتن پوست و گوشت سياه شده موضع نهشه به استعانت تيغ .\r\nامّا الشب كه عنكبوت بزرگ پا دراز از نهشه‌اش درد شكم و قى و عسر البول عارض شود . علاجش از قبيل علاج رتيلا باشد .\r\nو اما المسمى ب فمد كه صيّاد مگس است ، از نهشه‌اش خارش زيادى عارض مىشود . علاجش تعريق و طلاى حضض حل كرده در روغن گل سرخ مطبوخ با ريشه كرفس است .\r\nاما الزنابير يعنى اقسام زنبورها بزرگ و كوچك ، احمر و اصفر ، سليم و ردّى آنها : به\r\n\r\n","description":"","footnote":"","page_name":" 291 ","page_number":291},
  {"content":"\r\n\r\nتجربه دانسته‌اند كه بزرگ سرسياهى كه صاحب نيش متعدد است ، رديّه است و صنف ديگر از كبار به بازى معروف - به واسطهء مشابهت رنگش به رنگ باز - رديّه و شديدة الوجع است . و از خاصيت زنابير است كه اگر بر موش مرده نشسته باشد و كسى را بگزد ، هلاك مىكند در همان روز . در همه اصناف ، درد و سرخى موضع و ورم اطراف لسعه مىباشد .\r\nعلاجش وسيع نمودن موضع ابره زنبور است به سوزنى و يا سر نيشترى و مكيدن با محجمه براى انجذاب سمّ . بعد از آن ، گل حر را با سركه خمير كرده ، بر موضع لسعه بمالند و جل وزغه با سركه و خبازى تر و علف خرفه و آب گشنيز تر و تاجريزى ضماد نمايند و پارچه كرباسى با آب يخ ، تر كرده و بر روى اضمده ، مكرّر گذارند و شيافى از يخ ، حمول نمايند و از ربوب قابضه ، مثل رب ريباس و ربّ انار و شربت زرشك با لعاب اسفرزه و سكنجبين و مغز خيار و كاهو و امثال آن مبردات ، بياشامد .\r\nامّا صغار زنابير كه نحل هم از آن اصناف است كه ابره‌اش را در لسعه مىگذارد و نمل الطّيار يعنى مورچه پرنده .\r\nعلاج همه ، مثل علاج كبار است بلكه خفيف‌تر از جهت قلت سميت آنها .\r\n\r\nامّا نهشه سوسمار و سام ابرص\r\n- كه حالت آنها ، گذاردن دندان‌هاشان است در موضع نهشه ، پس دوام درد هست تا برآيد - مىبايد ضمادى از خاكستر خمير كرده با روغن ، بر موضع نهشه گذارد تا دندانها برآيد و يا با ابريشم يا منقاش گرفت و بيرون آورد . اگر نتوان گرفت ، بايد شكافت و برآورد . بعد از آن ، مكيدن به قوّت است به چسانيدن محجمه و نطول آب داغ و سبوس گندم ، نافع است و ترياق مخصوص رتيلا ، نافع است و خوردن كاسنى صحرائى نيز نافع است .\r\nاما سام ابرص : كه نوعى از وزغه كوچكى است و نقطه‌هاى سياه در اطراف جلدش هست و دندانش را نيز در موضع نهشه‌اش مىگذارد بواسطهء كجى كه در دندانش مىباشد . تب مطبقه بر منهوشش عارض مىشود و اغلب آن است كه قلقى شبيه به مار گزيده از شدّت درد دارد و موضع دندانش سبز مىشود و سيلان چرك خونابه‌دارى مىشود .\r\nعلاجش اخراج دندانهايش و مكيدن است و پشمى را بر تيغه كاردى بپيچند و به جهات ستّهء نهشه حركت دهند و يا پشم ريزه‌ريزه كرده در لعاب اسفرزه ممزوج با صمغ برهم زده ضماد نمايند و يك روز بگذارند و بردارند . نشانه برآمدنش ، زوال سبزى رنگ\r\n\r\n","description":"","footnote":"","page_name":" 292 ","page_number":292},
  {"content":"\r\n\r\nو تب است بعد از برآمدن اسنان بايد به علاج مارگزيده علاج نمايند .\r\n\r\nاما جراحتى كه از دندان درّندگان و يا از ناخن آنها عارض مىشود از قبيل سگ و گرگ و شير و امثال آنها :\r\nموضع احتياطش اين است كه معلوم نمايند آن حيوان ، ديوانه نباشد ؛ خصوصا در سگ كه اگر ديوانه بودنش نامعلوم است ، قطعه خميرى يا نانى را به خون زخم دندانش آلوده نمايند و نزد سگ ديگر اندازند ؛ اگر نخورد ، معلوم است ديوانه بوده است و الا ، فلا . و يا از گردو و يا شاه‌بلوط ، قدرى بكوبند و يك شب بر زخم ضماد نمايند و صبحش برداشته ، پيش مرغى ريزه‌ريزه كرده ؛ اگر آن را نخورد و يا اگر از آن بخورد بميرد ، معلوم مىشود كه ديوانه بوده است . پس اهتمام به علاجش نمايند : پس بايد موضع گزيده شده و محل جراحت و زخم انياب آن سگ را شكافت و محجمه را بر او چسبانيده و به قوّت شديده ، مكرر مكيد تا هرچه خون بايد و تواند برآيد آن وقت ، سير كوفته با سركه و روغن و جاوشير سائيده با سركه مخلوط با زفت حلّ كرده يا چغندر و تره تيزك و پياز پخته ، ضماد نمايند .\r\nو استعمال نمك و زنگار و بزر فراسيون ، از هريك سه مثقال ؛ نوشادر ، دو مثقال ؛ قلقديس و عنصل بريان نموده و مس سوخته ، از هريك چهار مثقال ، كوفته و با سركهء تند سائيده ، بر موضع گزيده شده در صورتى كه ابتداى گزيدن سگ باشد تا سه روز . و بعد از سه روز ، التيام زخم را مانع شوند و مشغول تنقيه سوداى محترقه شوند به ادويهء مستعمله در تنقيهء اصحاب ماليخوليا ، بلكه صاحبان جذام ، پيش از اينكه خائف از ديدن آب شود .\r\nدواء الذراريح و دواء السرطان ، مخصوص به اين علّت است و مكرر ديده شده است كه از ممرّ بولش پارچه‌هاى گوشتى شبيه به كلاب بسيار كوچك متعدده با بولش دفع مىشود و اين از اثر ذراريح است و بعد از اخراج آنها شفا يافته‌اند .\r\nجمعى در زنجان اسم خود را « اوجاق » گذاشته‌اند و علاج سگ ديوانه را كرامتى به خودشان از اثر اوجاق بسته‌اند و بهر مغضوص كلب ، پارچه‌اى نانى دعا خوانده مىخورانند و آن كلاب صغار از ايشان بسيار اخراج مىشود و شفا مىيابد به واسطهء ذراريحى كه در خمير نان داخل كرده‌اند .\r\nدواء الذراريح اين است كه ذراريح بزرگ جثّهء را از سر و بال و پاها پاك نموده و عدس مقشر ، از هريك سه مثقال ؛ زعفران ، سنبل الطيب ، ميخك ، فلفل و دارچينى ، از هريك نيم مثقال ؛ اجزا را نرم كوفته ، با آب خمير كرده ، قرص سازند و هر قرصى هشت نخود و هر روز يك قرص را به آب نيم گرم بخورانند و اگر پيچى و سوزشى در مثانه به\r\n\r\n","description":"","footnote":"","page_name":" 293 ","page_number":293},
  {"content":"\r\n\r\nهم رسد ، عدس مقشر را پخته ، آبش را با روغن بادام بخورند ، يا با كره يا با روغن كره بياشامند و در آبزن نيم گرم در حمّام بنشيند و در همان ببولند .\r\nيا ذراريح پاك نموده از سر و بال و پاها را سه روز و سه شب در دوغ با تجديد آن دوغ در روز شبى يك دفعه خيسانيده ، بعد از آن در سايه خشك نموده ، با وزن آن عدس مقشر بسيار نرم سائيده و قرص سازند و از خشك شدهء آن هشت نخود و يا كمتر - بر حسب قوّت و تحمّل آن - با شراب يا آب نيم گرم بياشامند و اصرار بر عرق نمايند از زياد كردن بالاپوش يا راه رفتن و اگر اضطراب يا كربى رو داده شود آب عدس با كره يا روغن يا زيت بياشامند و استعمال آبزن و بول نمودن در آن را نمايند ؛ اگر خون بول نمايند از فزع آب آسوده مىشوند و مىبايد حيله‌ها در آشامندن آبش و يا امثال آب ، مانند شراب ممزوج به آب و يا عرق شاهتره كرد .\r\nطين بحيره كه از اسكندريه مىآورند و حبّ العرعر و جنطيانا و پنير مايه از هريك هشت مثقال كوفته و بيخته ، با عسل مصفّى و مقوّم عجين نمايند و روزى به مقدار باقلائى بياشامند ، نافع است .\r\nديگر از كرامت مقبرهء واقعه در قريهء مرغاب فارس مشهور به مشهد ام النّبى است كه مىگويند مدفن مادر حضرت سليمان ( ع ) است كه تخته‌سنگ دو ذرعى را بر تختگاه مقبره به قسمى تكيه داده كه يك سرش بر ديوارهء تختگاه مقبره است و سر ديگر آن سنگ بر زمين است كه آدمى از زير سنك عبور مىتواند كرد هركس را سگ ديوانه گزيده باشد قبل از اينكه از آب بترسد خود را به آنجا مىرساند و جميع لباسش را بيرون مىآورد و برهنه به نيّت خلاصى از زير سنگ مسطور عبور مىكند و به عقب سر نگاه نكرده از لباس برآورده مىگذرد و لباس ديگر مىپوشد و مىرود از نكايت و اذيت سم سگ ديوانه آسوده و خلاص مىشود . العلم عند الله .\r\n\r\nديگر از جمله هوامّ سمّى ، قملة النسر است\r\nكه از كنه بسيار كوچكى ، كوچك‌تر است و روفس طبيب گفته است كه از نسر ، كه كركس باشد ، در اوقاتى نامعلوم ، ساقط مىشود و از نهشهء آن ، خون از منافذ بيرون مىآيد ؛ حتى از گوشه‌هاى چشم و بيخ دندانها .\r\nعلاجش را مثل ملسوعه از جرّاره دانسته‌اند كه پادزهر معدنى و آب كاهو و صندل سرخ و خرفه و جل‌وزغه بر موضع نهشه گذاردن و آشاميدن از هر شير تازه دوشيده ؛ خصوصا از بز با گل قبرسى و شامى و گل مختوم و آب خيار و لعاب اسفرزه ؛ خاصّه كه عطش ، مفرط باشد .\r\nبعضى گفته‌اند كه فرو مىرود به پوست بدن و در گوشتهاى بدن ، خانه و بچّهء بسيار\r\n\r\n","description":"","footnote":"","page_name":" 294 ","page_number":294},
  {"content":"\r\n\r\nكوچكى مىكند ؛ در اين صورت ، بايد موضع نهشه را شكافت و به گرفتن آلتى مانند منقاش بيرون آورد و اگر يافت نشود و اعراض - از حرقت و اذيت - باقى باشد ، آن شكاف را از زيت داغ پر كرده ، پنبه بر آن نهاد ؛ و يا به را كوفته ، با گل پاى درخت به خمير كرده ، گذارد . و حلتيت جوشانيده در شراب ، نافع است .\r\n\r\nاز جمله وزغهء بحريه است\r\n- يعنى دريائى - اعراض هائله در ملسوعش پديدار مىشود و گفته‌اند بسا به هلاكت رسانيده است و علاجش تدابير سموم بارده است .\r\n\r\nاز جمله دواب اربع سمى ، سالامندر است\r\nشبيهه به سوسمار ، چهار پاى كوتاه دارد و دمش نيز كوتاه است . گمان كرده‌اند كه سوخته نمىشود و اگر در تون حمام افتد ، آتش را خاموش مىنمايد و به نظرم كذب بزرگى مىباشد . در گزيدن ، درد شديد و التهاب در بدن و لرزه اندام و بىحسى در اعضاء و سنگينى زبان و سياهى و ورم مستدير ، عارض شود .\r\nعلاجش را مثل علاج خورندهء ذراريح دانسته‌اند و آشاميدن راتيانج با عسل و طبيخ برگ انجره و سوس با زيت را نافع دانسته‌اند .\r\nاز جمله ، اربعه و اربعين كه دخّال الاذن و به فارسى هزارپا مىباشد . تا يك شبر هم ديده شده و از هر طرفى بيست و چهار پا دارد . راه مىرود و برمىگردد و در دنباله‌اش دو زائده است كه نيشهاى وى مىباشد و به سمت سرش برگشته است . گفته‌اند كه اول مىگزد بعد از آن برمىگردد و نيشهايش را در موضع گزيده فرو مىكند و بركنده . مىگذارد و مثل مرده مىافتد و بر ملسوعش درد بسيار و احوال ماليخوليائى و تنگى سينه پديدار مىشود و مايل به خوردن شرينى مىشود .\r\nعلاجش كوبيدن آن حيوان است و بستن بر موضع گزيده شده و بعد ، آشاميدن جنطيانا و زراوند طويل و پوست بيخ كبر و آرد كرسنه همه اجزاء مساوى با شراب يا ماء العسل و شكوفه گياه اسراش را - كه ريشه‌اش سريش است - ، ترياق آن دانسته‌اند و استعمال نمك و سركه بر موضع غصه ، نافع و يا كفايت است . و الله اعلم .\r\nفارغ شدم از تحرير رسالهء تسهيل العلاج در روز شنبه پانزدهم شهر محرّم الحرام يك هزار دويست هشتاد پنج هجرى باكيا على الحسين ( ع ) و لاعنا على جميع قتله و المؤسسة على قتله و ظلمه و الراضين على جميع ذلك الى يوم القيمة .\r\nفارغ شدم از تحرير در عصر روز تاسوعا و شب عاشورا .\r\n\r\n","description":"","footnote":"","page_name":" 295 ","page_number":295},
  {"content":"\r\n . \r\n","description":"","footnote":"","page_name":" 296 ","page_number":296},
  {"content":"\r\n\r\n\r\nمتن رسالهء حافظ الصحة\r\n\r\n","description":"","footnote":"","page_name":" 297 ","page_number":297},
  {"content":"\r\n . \r\n","description":"","footnote":"","page_name":" 298 ","page_number":298},
  {"content":"\r\n\r\n\r\n[ درآمد 
  ]\r\nبسم الله الرحمن الرحيم و الحمد للّه ربّ العالمين\r\nبه شكرانه اين تعليم و ارشاد كه موجب علم به مبدأ و تحصيل معاد است ؛ اگر جميع اجزاء ما فى الابدان ، لا يزال مترنم به اين مقال « الحمد لله رب العالمين » باشد ، به غير از اعتراف به عجز و قصور ، سخنش را مجال نباشد و حمدى بسزا نتواند . و درود نامحدود بر مركز دايرهء وجود و قطب الأقطاب افلاك فيض وجود و اشرف از هر ممكن الوجود ، حضرت خاتم الانبياء محمّد المصطفى و آله الأتقياء الأزكياء ؛ لا سيّما خاتم الاوصياء على المرتضى « صلوات الله عليهم اجمعين » باد كه آن درود هم از بىزبانان عرصهء امكان ، سزاوار علو اشان و رفعت مراتب آن سادات انس و جان نبايد پس بهتر آن است كه حواله آن به حضرت ملك منّان نمايد و همواره به استدعاء « اللهم صل على محمّد و آل محمّد » ، كام و دهن را رطب اللسان نمايد و زنگ انانيّت را امتثالا لامره تعالى ، از لوح نفس اماره زدايد و در سدد بيان حفظ صحت عباد الله و استرداد زايلهء ايشان برآيد به اميد اينكه شايد وسيله شود به دعاى خير عباد اللّه در حق اين فقير الى الله الغنى ، محمّد تقّى الشهير به « حاجى آقا بابا » الطّبيب الشيرازى ، بالله التوفيق و به الاستعانة .\r\nاما بعد ، بدان‌كه : صحت ، كمال بدن هر چيز است ؛ خاصه بدن انسان كه اشرف مواليد است و با حصول صحت و بقاى آن ، امور متعلّقهء به انسان و غير انسان انجام مىپذيرد و از زوال الصحة و استيلاى مرض ، امور متعلقهء ايشان مختل و مهمل مىماند ؛ لهذا حفظ صحت بر هركس لازم است به بديههء عقل و واجب است به حكم شرع مطاع و استرداد صحت زائله نيز همين لزوم و وجوب را دارد . و چون تكون بدن و بقاى آن تا اجل معلوم و مدت معينه ، موقوف بر اعتدال طبّى مزاج و استواء تركيب ، مستلزم صحّت است ؛ هر صاحب نفسى مجبور است به تحصيل و جلب نافع و دفع و هرب از ضار ؛ كه بعد از تميز : در حال گرسنگى مىخورد آن چيزى را كه ملايم ذائقه و رافع گرسنگى ، است و مىآشامد سايلى كه دافع تشنگى است و صحت بدنش در اكثر برقرار مىماند ؛ خاصّه اينكه به سن كهولت نرسيده باشد ؛ خواه تواند ادراك كند كه طريق حفظ صحّت اجمالا\r\n\r\n","description":"","footnote":"","page_name":" 299 ","page_number":299},
  {"content":"\r\n\r\nاين است ؛ يا نتواند ادراك كند و يا غافل باشد . خلاصه ، چندان محتاج به دانستن طريقهء حافظهء صحت نمىباشد ، ولى در استرداد و برگردانيدن صحت زايله ، محتاج به دانستن طريق برگردانيدن صحت زايله هست حتّى اينكه صاحب نفوس حيوانيه ، به تعليم الهى و يا اكتساب از اشخاص نوع خودشان ، طريقه برگردانيدن صحت زايله از خودشان را مجملا مىدانند ؛ چنان كه گربه ، درد سرش را به خوردن علف زايل مىكند و درد شكمش را به قى زايل مىنمايد و اكثر طيور ؛ خاصه مرغهاى ساكنه در سواحل دريا به خوردن آب دريا اسهال مىكنند و يا به منقار ، آب دريا را از راه دبر داخل مىنمايند تا رفع قولنج و درد شكم ايشان شود و كلاغ سياه و سفيدى - كه در دار المرز ، مشهور به دارقاز است - به خوردن « مازو » ، كرم شكم خود را مىكشد و دفع مىكند ؛ چنان‌چه مشاهده شده است .\r\nو احتياج انسان كه اشرف حيوانات است ، احسن تقويما ؛ اعدل تركيبا و الطف مزاجا مىباشد ، به دانستن طريقة برگردانيدن صحت زايله ، بالبديهة بيشتر از ساير حيوانات است ؛ زيرا كه آثار مترّتبة بر صحت بدن انسان ، زياده از حد شماره است و امراض عارضه بر بدن وى بسيار زيادتر از امراض عارضه بر بدن ساير انواع است و سبب زياده بودن امراض ، لطافت بدن انسان و كثرت اختلاف اغذيه و اشربه و عوارض بدنيّه و نفسانيه ايشان است و كثرت امراض مختلفه ، مستلزم اختلاف علاجات است و اقدام به علاج هر مرضى ، موقوف به تميز و تشخيص آن مرض و ترجيح علاج خاص به آن است .\r\nپس شكى نيست كه رفع نمودن مرض ، بعد از شناختن اوست و شناسائى ، علاماتى دارد كه بدان علامتها ، مرض شناخته مىشود و بعد از شناختن ، تدبير مخصوصى . و نيز ، وارد ساختن اشياء معينه به بدن لازم دارد تا صحّت زايله برگردد و دانستن اين امور ، و متعلقاتش و علم به فعل آوردنش را « طبّ » ناميده‌اند و دانندهء علم و عمل را « طبيب » گفته‌اند .\r\nپس مقصود از طبّ ، دو امر است : حفظ صحّت حاصله و ازاله مرض كه برگردانيدن صحّت زايله باشد و شبهه هم در اين نيست كه بقاى صحّت حاصله ، موقوف به وارد ساختن غذاى ملايم و مناسب كه بدل ما يتحلل از بدن تواند واقع شود و تعديل امور خمسه ديگر - كه مجموع را ستّه ضرورى گفته‌اند - مىباشد . پس غير مناسب و غير ملايم را نبايد وارد ساخت ؛ مگر وقتى كه صحت ، زايل شود و فضولى و زيادتى در بدن ، مجتمع گردد كه قوّت طبيعت بدون اعانت ، نتواند آن زيادتى را بيرون نمايد و انحراف را رفع كند . در اين وقت ، لازم است كه اعانت بر قوّت طبيعت شود تا تواند دفع زيادتى كند\r\n\r\n","description":"","footnote":"","page_name":" 300 ","page_number":300},
  {"content":"\r\n\r\nو يا اصلاح انحراف نمايد . پس اگر اين اعانت ، به قسمى ممكن باشد كه بدون زحمت خوردن چيزى و يا استعمال منافئى صورت حصول پذيرد ؛ مثل امتلاى فم معده كه به حركت تهوّعى ؛ يا فرو بردن انگشتى به حلق ، فضول ، به قى دفع شود و امتلاء زايل گردد ، جايز نيست كه منافى طبعى خورده شود . و هرگاه دفع فضول به اين تحرّك نشود ؛ اما به شرب آب گرم و روغن بادام ، رفع امتلا شود لازم است كه به همين اكتفا نمايد و زايد بر آن را نياشامد و چنانچه اعانتى زايد بر اين ضرور شود ، سكنجبين و يا عسل كه ملايم طبع است بر اين آب گرم افزايد و به اقوى از آن نپردازد و هرگاه ازيد از سكنجبين لازم شود ، به شيرهء تخم ترب و آب ترب و آب طبيخ ريشه خربزه با سكنجبين و يا عسل اكتفا كند كه قليل المنافات است و از استعمال امثال خربق و افتيمون كه كثير المنافات و با سمّيت است ، احتراز نمايد و گرنه ، از راجح عدول كرده و مرجوح را اختيار نموده و ترجيح مرجوح بر راجح ، قبيح است عقلا و خود را به مهلكه انداختن ، حرام است شرعا ؛ كما نهى عنها تبارك و تعالى صريحا : « و لا تلقوا بأيديكم الى التهلكة » .\r\n\r\nفصل 1 : در بيان چگونگى اعانت كردن بر طبيعت است :\r\nآن ، بر دو قسم است :\r\nيك : تقويت نمودن بر قوتهاى بدن كه مصدر افعال طبيعت مىباشد و به قوّت آنها ، افعال صورت حصول مىپذيرد .\r\nدوم : اعانت كردن طبيعت است بر دفع موذيها و اشياء منافيهء داخليه و خارجيه بدن .\r\nقسم اول نيز بر دو قسمت است : يكى مراعات ستّه ضروريه كه هواى محيط به بدن اكل و شرب ، احتباس و استفراغ و يقظه و نوم ، حركات بدنيه : [ حركات و سكونات بدنيه 
  ] و حركات نفسانيه [ حركات و سكونات نفسانيه 
  ] باشد . و يكى استعمال ادويه و اشتغال به امورى كه تقويت‌كنندهء قوتهاى بدنى و قوى و سازندهء اعضاء باشد .\r\n\r\nقسم اول كه مراعات ستّه ضروريه باشد :\r\nبايد : اولا : هوا را به قدر امكان رعايت كند كه همواره در هواى معتدل در حرارت و برودت و رطوبت و يبوست و نيز خالى از گرد و غبار و دود و روائح كريهه ، مثل بوى مزابل و مستعفنات ؛ خاصه بوى مردار كه بدتر از همه بويها است و بوى دبّاغ‌خانه و سلاخ‌خانه و بوى سوختن اشياء با عفونت مثل پشم و استخوان و فضلات دواب كه در بعضى از بلاد ، آنها را پئين و در بعضى چرم مىنامند و بوى كلم‌زار و گندنازار و خرزهره‌زار و اشجار كريهة الرائحة و بوى استخر و منجلابها و غير آنها باشد ، به سر برد .\r\n\r\n","description":"","footnote":"","page_name":" 301 ","page_number":301},
  {"content":"\r\n\r\nثانيا : در اكل و شرب كه غذا و آب و غير آب است رعايت كند كه در شب و روز ، به شام و نهار اكتفا نمايد ؛ در بيست و چهار ساعت دو دفعه غذا خورد ؛ تا ضرور نشود از غذاى صرف ، عدول ننمايد و به غذاى دوائى - چون ميوه‌ها و آشهاى ترش - نپردازد .\r\nغذاى صرف ، از قبيل نان ، پنير ، آب گوشت ، كباب ، پلو ، چلو ، خورشها كه گوشتش را زياد و سرپوشيده سرخ نكرده باشند و غير اينها مىباشد و غذاهاى دوائى ، مانند كاهو ، انار ، گلابى ، انجير ، انگور و امثال آنها را غذاى شام و يا نهار قرار ندهند ؛ در تشنگى صادق ، بعد از غذا ، آب خالص بياشامد و افشره ترشىدار را پيش از شروع به خوردن غذا و در خلال غذا بياشامد - در ختم غذا هم اگر معده ، حاره و يا صفراوى باشد مضايقه نيست - ، افشرهء شيرين ؛ از قبيل : عرق دارچينى و عرق نعناع‌دار را در آخر تناول غذا بياشامد ؛ به خصوص كه قوّت تحليل و طبخ معده ، ضعيفه باشد ؛ دوغ را در خلال خوردن غذا ، تا آخر و درختم غذا ، بلافاصله و تراخى ، در معده‌هاى گرم و صفراوى ، گوارندهء خوبى است ؛ ميوه‌هاى ترش‌مزه ؛ مانند انار ، آلوچه ، نارنگى ، پرتقال و امثال آنها را صبح ، در خالى بودن معده از غذا براى تسكين حرارت معده و كبد ميل نمايند و بين الغذائين ، در معده‌هاى قويه ، معين هضم و بروز اشتها است ؛ ميوه‌هاى شيرين ؛ مانند انگور و خربزه ؛ بلكه خيار و امثالش كه تفاهت دارد ، در جز ناهار و شام مىتوان خورد و بين الغذائين هم عيبى ندارد ؛ انجير ؛ توت و هندوانه را صبح و در خلاى معده خوردن ، بهتر است ؛ ولى هندوانه ، انگور و خربزه را با نان و پنير مىتوان خورد ؛ بلكه در بعضى اشخاص ، گوارنده‌تر غذائى است ؛ هلو ، شليل و ليموى شيرين را در خلاى معده بايد خورد و رطب و خرما را در بلادى كه خوردنش عادت باشد در جز و غذا خوردن بهتر است خصوصا با ماست و سرشير و پنير بىنمك خورده شود .\r\n\r\n( اما در احتباس و استفراغ ) ،\r\nبايد طبع را در نرمى و خشكى ميانه داشت : شبانه روزى يك دفعه ؛ يا دو دفعه اخراج فضول غذائى لازم مىباشد و هرگاه كمتر از يك دفعه شود ، لازم است كه به آشهاى ملين و آب گوشت ملين كه مثل آلو بخارا و تمر هندى و قيسى و ترشاله - پره زردآلوى ترش - داشته باشد و يا به ميوه‌هاى ملين كه در جزء غذا خورده شود طبع را نرم كند و به عادت مستمرة بيايد .\r\nهرگاه زياده از دو سه دفعه عمل كند و با نرمى باشد ، بايد غذاهاى بىرطوبت ؛ مثل نان و پنير و چلو و ماش پلو ، رفع آن لينت را نمود . در ادرار بول نيز بايد رعايت عادت را كرد : پس اگر كمتر از عادت شود ، ملاحظه نمايد ؛ هرگاه بدنش عرقى زياد كرده و يا آب و\r\n\r\n","description":"","footnote":"","page_name":" 302 ","page_number":302},
  {"content":"\r\n\r\nامثال آن را از مدرات نخورده و يا حركت زيادى كرده و يا شكم نرمى بهم رسانيده و يا قى زياد و فصد و رعافى وافر شده بداند كه سبب كمى بول ، اين امور است و تغيير دادن اين امور ، بول را معتاد مىگرداند و اگر اكثار امور مدرّه و فقدان موانع ، باعث زيادتى بول است ترك و عكسش ، بول را معتاد مىگرداند و اگر بدون مقتضيات و موانع ، كم يا زياد شود بايد مخص در تعرف سببش كرد و به ازالهء سبب كمى و يا سبب زيادى كوشيد تا مسبّب نيز زايل شود .\r\n\r\nدر باب نوم و يقظه\r\n- كه خواب و بيدارى و از جمله ستّه ضروريه هست - بايد در شبانه روز به قدر معتاد - يعنى عادت‌شدهء هركسى - بخوابد : منتهايش هشت ساعت ، است و كمتر از شش ساعت موجب كسالت و سوء هضم مىشود و ارواح را بدل ما يتحلل به‌طورى كه لازم است ، حاصل نمىشود و قوا از اعياء و خستگى يقظه ، درست بر نمىآيند ؛ اگرچه به كمتر از پنج ساعت ، تدريجا عادت مىتوان كرد ولى بالاخره موجب سرعت ضعف قوا مىشود ؛ خصوصا در سن كهولت . و چنانچه ارادهء خواب كند و خواب نتواند كرد معلوم مىشود كه مانع داخلى از خشكى دماغ ؛ يا امتلاى موذى ؛ يا غلبه ناريت روح ؛ يا امتزاج ابخرهء حاره لذاعه با روح و غير اينها ، موجب بىخوابى است پس به دفع آنها بايد پرداخت از ترطيب دماغ و دفع امتلاء و ازالهء نارّيت و تحليل و تفرّق أبخره و غير اينها از تدابير موجبه و آورندهء خواب و بسيارى خواب به واسطه اضداد اسباب مذكوره .\r\nرفع زياد بودن خواب ، به عكس آن تدابير است . تدبير زياد و كم يقظه - كه بيدارى باشد - از اين بيان معلوم شد .\r\n\r\nدر باب حركت و سكون بدنى :\r\nبايد حركت به اندازه توانائى و تحمل قوّت نمايد كه زياده از توانائى ، باعث خشكى و ضعف قوّت و تحليل رطوبات لازمهء بدن مىشود ؛ با پرى شكم و سيرى زياد ، حركت عنيفه نكند و همچنين در گرسنگى زياد كه هيچ رطوبت غذائى در شكم نباشد ، حركت عنيفه نكند ؛ سكون هم به قدر استراحت بدن باشد كه از كسالت حركت برآيد نه اين‌قدر ساكن شود كه رطوبت غلبه كند و باعث سستى بدن و اعصاب شود و سوء هضم آورد .\r\n\r\nدر باب حركت و سكون نفسانى :\r\nمىبايد نفس را معطل ندارد و همواره در فكر انتظام امر معاش و معاد دارد ، و گاهى به امور فرح‌انگيز ، اقدام نمايد و گاهى به حزنهاى ممدوحهء ؛ مانند تذكّر مصائب وارده بر خامس آل عباء و آباء و ابناء آن بزرگوار « عليه و آبائه و ابنائه و المستشهدين معه آلاف التحية و الثناء » ، محزون و گريان شود ؛ يا از خوف و\r\n\r\n","description":"","footnote":"","page_name":" 303 ","page_number":303},
  {"content":"\r\n\r\nيا شوق خداوند عزيز و رحمان گريه كند كه گذشته از ثواب و رستگارى در اين گريه ، دافع رطوبات دماغى است و ذهن و مشاعر را زكيه مىگرداند .\r\nغضبناكى به اعتدال ، گاهى دل را از فضول رطوبى پاك مىكند و رفع جبن و بخل مىنمايد . و نيز سكون نفسانى ، بعد از بروز كسالت دماغ از براى استراحت ارواح و قوا لازم است و گرنه بسا شده است كه از كثرت فكر ، وسواس و ماليخوليا عارض شده است .\r\n\r\nاما قسم ثانى : كه اشتغال به امورى مىباشد كه تقويت‌كنندهء قوتهاى بدنى است :\r\nو آن امور ، يا « اسباب خارجه از بدن » است ؛ مثل رياضت و مالندگى و روغن‌مالى و حمام رفتن و اغتسال به آب سرد يا گرم و با سرور و نشاط بودن كه هريك از جهتى تقويت قوتهاى بدنى و اعانت بر طبيعت مىنمايد و يا « اسباب وارده به داخل بدن » است از اغذيه دوائيه و ادويه مطلقه و ابازير و عقاقير و يا ادويه سمّيّه و يا ترياقيه و يا اشربه و غير آنها .\r\n\r\nاما « تقويت بدن ، به كمك امور خارجه » ،\r\nپس رياضت معتدله ، به واسطه تحليل فضول و احداث حرارت معينهء بر حرارت غريزيه ، اعانت مىكند طبيعت را كه افعال لازمه‌اش به نيكوئى صورت حصول مىپذيرد .\r\nمالندگى نيز اعانت بر تحليل رطوبتهاى زير جلد و عصبهاى قريبه از جلد مىنمايد و تحليل فضول قريبه از موضع مالندگى ، باعث توجه فضول بعيده از موضع است تا عوض فضول تحليل رفته شده باشد . بعد از توجه ، باز دلك ، آن را تحليل مىبرد و به تدريج ، همه فضول مستعده به اين‌گونه تحليل ، فانى مىشود و حرارت مالندگى ، معينه بر فعل حرارت غريزيه مىشود .\r\nروغن‌مالى - ، يا به روغنهاى حاره محلله است و يا به روغنهاى معتدله مرطبه . در صورت اولى ، تحليل فضول مىنمايد و يا تبديل مزاج . و در صورت ثانيه ، ترطيب و رفع خشكى اعضاء و خستگىها را مىكند و يا به روغنهاى باردهء مرطبه و يا مبدلهء مزاج است در اينجا ديگر به تحليل ، اعانت بر طبيعت نمىنمايند ؛ بلكه عضو را از سوء مزاج مىرهاند كه به نحو سزاوار ، قبول فعل طبيعت را مىكند و افعال خود عضو نيز على ما ينبغى ؛ بدون ضعفى يا تشويشى صادر مىشود .\r\nاما « استحمام » يعنى حمام رفتن به اعتدال نيز تقويت قوتهاى بدنى را مىنمايد به واسطه تحليل فضلى كه قابل تحليل رفتن باشد و به واسطه تنظيف چركهاى ظاهر بدن و\r\n\r\n","description":"","footnote":"","page_name":" 304 ","page_number":304},
  {"content":"\r\n\r\nترطيب اعضا و رفع خشونت ظاهر و توسيع منافذ كه همه آنها معين بر تغذيه و تقويت قوتهاى بدنى است .\r\nهمچنين « سرور و نشاط » ، موجب و باعث انبساط روح است و روح حيوانى ، محل قوتهاى بدنى است كه به واسطهء انبساط محل ، قوّت مىپذيرد و افعال لازمهء متعلقه را بروجه اتم و اكمل ، به فعليت مىآورد .\r\n\r\nاما « امور وارده داخل بدن » :\r\nكه معينه بر طبيعت است و از سنخ غذا نمىباشد ؛ مانند ادويهء محللهء رطوبات مرخيه ؛ يا قوّت‌دهندهء جواهر اعضاء و يا معينهء بر هضم و يا بر نفوذ هضم شده در معده به سوى كبد و يا در كبد به ساير اعضا و يا منبسط سازندهء روح حيوانى و يا لطيف‌كنندهء خون كه استعداد سرعت استحالت به روح حيوانى بهم رساند ؛ پس اكثر اوقات ، لازم است ؛ خاصه بعد از سن وقوف يعنى در سن كهولت و سن شيخوخت و گاهى در سن طفوليت و صبويت و ساير اسنان هم لازم مىشود . پس آن دواها را كه از قبيل دارچينى و زنيان و پودنه و مغز هل و قهوهء خشك و پخته و چاى و آملهء پرورده و زنجبيل مربى و غير مربى و طباشير و مرواريد و عنبر و مشك و جدوار و ترياك و غير اينها مىباشد ، به طرق عديده استعمال مىتوان نمود ؛ خواه جرم آنها را به طريق سفوف و يا به طريق جوارش و معجون و يا به داخل نمودن در غذاهاى مطلقه و يا غذاهاى دوائيه مصروف دارند ؛ يا آب طبخ آنها را آشاميدن ؛ يا شربت و لعوق ساختن ؛ يا داخل اغذيه نمودن ؛ يا عرق آنها را كه مانند گلاب ، تقطير نموده ، در بعضى از افشره و در غير افشره نمودن ؛ يا روح آن ادويه را بعد از تدبير ، مانند عرق خمر گرفتن و يا ادهان آنها را كه جوهر اخير است ، بگيرند ؛ اسرع و اقوى خواهد بود .\r\n\r\nاما آن اعانت كردن مر طبيعت را بر دفع موذيهاى داخلى كه اخلاط فاسده و رطوبات عفنه و اثفال غذائيه و اغذيه متداخلهء فاسده در فم معده و قعر معده باشد ؛\r\nپس اگر غذاى فاسدى و يا رطوبت ترشى و يا صفرائى و يا بلغمى در فم معده باشد كه به اعانت انگشت و يا پر به حلق ، فرو بردنى دفع شود و فراغتى حاصل آيد ، به همين عمل اكتفا بايد نمود . و آشاميدن آب گرم و سكنجبين و ماء العسل و روغن بادامى كه اسهل مشروبات است ، هيچ ضرور نيست . و معمول داشتنش ، فعل عبث و ترجيح مرجوح است و چنانچه اعانت بر قى كردن محتاج شود ، به شرب يكى از آنها كه بدون آن ، فراغت حاصل نشود مضايقه نيست ؛ لكن عدول از اضعف به اقوا ، همان ترجيح مرجوح است .\r\n\r\n","description":"","footnote":"","page_name":" 305 ","page_number":305},
  {"content":"\r\n\r\nاگر اغذيه و اثفال و غيره ، در قعر معده يا امعاء باشد ، به استعمال شيافى از شكر و نمك ، يا حقنه از آب گرم مثل آب حمام و يا با : شكر سرخ ، هشت درهم ؛ روغن كره ، چهار درهم ؛ خاكستر ، دو درهم ؛ خاكشى و نمك ، دو درهم ، فراغت حاصل آيد . و آشاميدن ملينات و ازدياد ادويه مسهله در حقنه‌جات و فتل و شيافات ، همان ترجيح مرجوح است بر راجح .\r\nحقير براى سهولت تعرّف و شناسائى امتلاءات موجبهء بر عروض كسالتها و امراض تابعهء بر هر امتلائى و آسانى رفع آن امتلاء كه لازمه‌اش زوال كسالتهاى تابعهء بر هر امتلائى است و عدم وقوع در امراض تابعه آنها و طريقه علاج آن امراض ، بعد از وقوع در آنها به آسانى ، مختصرى كه با اجمال ، جامع تفصيل است - قربة الى الله - نوشته و به اين مختصر كه بيان حفظ صحت بود ، ملحق ساخته تا در ازالهء هر امتلاء و علاج امراض كثيرة الوقوع ، حالت منتظره نباشد و به زودى ، سبب عروض را شناخته و مسبب را دانسته تا بر استرداد صحت زايله ، مبادرت نمايد . به توفيق و استعانت خداوند متعال . و آن را مسمّى به « رسالهء تسهيل العلاج » نموده‌ام .\r\n\r\n","description":"","footnote":"","page_name":" 306 ","page_number":306},
  {"content":"\r\n\r\n\r\n[ ضميمه 
  ]\r\n\r\nشرح لغات طبى و مشكل كتاب\r\nفهرست ادويهء مركبه فهرست اعلام فهرست كتب فهرست اماكن فهرست ابزار فهرست اندازه‌ها\r\n\r\n","description":"","footnote":"","page_name":" 307 ","page_number":307},
  {"content":"\r\n . \r\n","description":"","footnote":"","page_name":" 308 ","page_number":308},
  {"content":"\r\n\r\nشرح لغات طبى مشكل كتاب\r\n\r\nآبزن :\r\nحوضى كه به قدر قامت انسان مىسازند و آب خالص يا آب ادويه - بر حسب حاجت - در آن ريخته و مريض در آن مىنشيند يا مىخوابد .\r\n\r\nآش اناردانه :\r\nمانند آش سماق تهيه مىشود منتهى به جاى سماق ، دانه‌هاى انار در آن است . رجوع شود به ذيل « آش سماق » .\r\n\r\nآش سماق :\r\nآشى كه در آن سماق باشد و به حسب عرف شهرها ، نخود و حبوبات و رشته يا گوشت هم در آن هست ؛ اما عمده اين است كه داراى سماق باشد كه اثر درمانى سماق در آن موجود باشد .\r\n\r\nابتداء :\r\nزمان آغاز حدوث مرض را مىنامند . و برخى گفته‌اند كه به زمانى كه ابتداى ظهور ضرر مرض است و هنوز بيمار را زمين‌گير در بستر نكرده مىگويند و نهايتا تا چهار روز است .\r\n\r\nاثنى عشر :\r\nرجوع شود به ذيل « روده‌هاى باريك » .\r\n\r\nاحراق :\r\nسوزانيدن ادويه . رجوع شود به ذيل « محرق » .\r\n\r\nاحشاء :\r\nاعضاى درون شكم ؛ يعنى معده و روده‌ها و كبد و طحال و كليه‌ها .\r\n\r\nاخلاط :\r\nجمع خلط است . رجوع شود به ذيل « خلط » .\r\n\r\nارواح حيوانيه :\r\nلطافت اخلاط را مىنامند كه در قلب توسط حرارت غريزى موجود در قلب ، اجزاى لطيفهء بهترين اخلاط بخار مىشوند و روح حيوانى كه حامل قوهء حيوانى است - كه حيات‌دهنده به بدن و آماده كردن اعضاء براى پذيرش حس و حركت مىباشد - ايجاد مىشود .\r\n\r\nارواح نفسانيه :\r\nروح نفسانى ، روح حاصل از تلطيف روح حيوانى در دماغ است كه در اثر اين لطافت يافتن ، مستعدّ حمل كردن قوهء نفسانى كه همان نيروى ايجاد ادراك و حركت نفسانى است بگردد .\r\n\r\nاسيلم :\r\nاز رگ‌هاى دست است كه فصد مىشود .\r\n\r\n","description":"","footnote":"","page_name":" 309 ","page_number":309},
  {"content":"\r\n\r\n\r\nاشتداد :\r\nهمان زمان تزيّد است . رجوع شود به ذيل « تزيّد » .\r\n\r\nاطراف بدن :\r\nدست‌ها و پاها را مىگويند .\r\n\r\nاطفاء :\r\nخاموش كردن حرارت بدن .\r\nتسكين غليان خون ، تسكين حرارت خون و صفراء .\r\n\r\nاطليه :\r\nجمع « طلاء » است . رجوع شود به ذيل « طلاء » .\r\n\r\nاعور :\r\nرجوع شود به ذيل « روده‌هاى غلاظ » .\r\n\r\nاغذيهء دوائيه :\r\nچيزى است كه بخشى از آن جزء بدن مىشود و بخشى هم فقط اثر دارويى دارد ؛ مثل كاهو كه هم جزء بدن مىشود و هم خنك‌كنندهء بدن‌هاى حاره است .\r\n\r\nافشره :\r\nگياهان و ميوه‌هاى آب‌دار كه آب آنها را فشرده و بدون پختن بر آتش در مقابل آفتاب مىگذارند تا غليظ شود و سه چهارم آن تبخير شود و بعد با آن ، شربت درست كرده و ميل مىكنند كه اگر از مواد سرد مثل هندوانه ، آلو و ريباس درست شود ، سرد است و اگر از گرمىها درست شود گرم خواهد بود .\r\n\r\nاكحل :\r\nاز رگ‌هاى دست است كه فصد مىشود .\r\n\r\nاماله :\r\nفرستادن داروى مايع به رودهء مستقيم يا به رحم و فرج زنان .\r\n\r\nامتلاء :\r\nامتلاء يعنى پرى بدن از مواد به گونه‌يى كه زايد بر نياز خود را در برگرفته است . امتلاء بر دو قسم است :\r\nيكى امتلاء به حسب اوعيه است كه عبارت است از پر بودن فضاى درونى عروق خون به گونه‌يى كه باعث كشيدگى و انتفاخ و بادكردگى آن‌ها شود . دوم ، امتلاء به حسب قوت است كه به حالتى مىگويند كه انرژى غذايى زيادى در بافت‌هاى بدن ذخيره شده و بخشى از عناصر غذايى هم همچنان بىمصرف در بدن باقى مانده است و طبيعت نمىتواند آن‌ها را مصرف كند حالا يا بيمارى و ضعفى در بدن وجود دارد كه طبيعت را ضعيف كرده است و يا اينكه كثرت مواد غذائى باعث فشار بر آن و ضعف آن شده است .\r\nعلامت امتلاء از نوع اول ، سرخى چهره و گرمى بدن و پرخوابى و خونريزى از بينى و يا كثرت خون حيض در زنان و خستگى در بدن و افراط در مصرف اغذيهء خون‌زا است .\r\nعلامت امتلاء از نوع دوم ، بىاشتهايى ، ضعف بدن ، سنگينى بدن و كشيدگى اعضاء است .\r\n\r\nانارين :\r\nانار ترش و نيز انار شيرين كه با هم مخلوط شوند يا آب آن‌ها باهم مخلوط شود .\r\n\r\n","description":"","footnote":"","page_name":" 310 ","page_number":310},
  {"content":"\r\n\r\n\r\nانتهاء :\r\nزمانى از سير بيمارى را مىگويند كه پس از دوران تزيّد ( رجوع شود به ذيل « تزيّد » ) ، بيمارى در يك حالت مىماند و نه بر شدت آن مىافزايد و نه رو به نقصان مىنهد .\r\n\r\nانحطاط :\r\nزمانى از سير بيمارى است كه مرض رو به نقصان مىنهد و كم‌كم از بين مىرود .\r\n\r\nانضاج :\r\nنضج دادن . اصطلاحى كه معمولا در اورام به كار مىرود . رجوع شود به ذيل « نضج » .\r\n\r\nاوعيه :\r\nفضاهاى خالى بدن را مىگويند كه به شكل ظرفى هستند چون معده و روده‌ها و بطون مغز . در مقابل مجارى كه حالت لوله‌يى دارند و فضايى هم نمىباشند ؛ مثل رگ‌ها .\r\n\r\nأبخره :\r\nجمع بخار . رجوع شود به ذيل « بخار » .\r\n\r\nبادكش :\r\nنهادن محجمه ( رجوع شود به ذيل « محجمه » ) بر عضو و خالى كردن هواى داخل وسيلهء حجامت تا خون را به سطح پوست بكشاند ولى تيغ نزنند .\r\nو اين روش ، موجب جابه‌جائى مواد درون رگ‌هاى بدن مىشود كه در مباحث فصد در كتاب ، به فوايد اين جابه‌جا كردن مواد عروقى در درمان ورم‌ها ، كثرت حيض و قلت حيض زنان و . . . اشاره شد .\r\n\r\nبارد :\r\nسرد . بارد بر دو قسم است : « بارد بالفعل » كه همين سرماى محسوس توسط حس لامسه است ؛ مثل سردى آب يخ . و « بارد بالقوه » ، كه سرماى محسوس نيست بلكه كيفيت موجود در اشياء است كه وقتى در بدن هضم شدند ، اين كيفيت در آنجا به گونه‌يى مشابه همين سرماى محسوس بروز مىكند .\r\n\r\nباسليق :\r\nاز رگ‌هاى دست است كه فصد مىشود .\r\n\r\nبثره :\r\nورم‌هاى ريز را مىگويند و جوش‌هاى جوانى ، نوعى از آن‌هاست .\r\n\r\nبثور :\r\nجمع بثره . رجوع شود به « بثره » .\r\n\r\nبخار دخانى :\r\nبخارى است كه مواد جامد زمينى بر آن غالب است و حالت دودناك به خود گرفته است .\r\n\r\nبخار :\r\nهرگاه حرارت در رطوبات معده و يا اغذيهء مرطوبه در معده تصرف كند ، جزء هوايى آن را كه با اندكى اجزاى آبكى است تبديل به بخار مىكند كه معمولا ميل به بالا دارد و به مغز و چشم صعود مىكند .\r\n\r\nبذور :\r\nجمع بذر . تخم گياهان داروئى .\r\n\r\nبراز :\r\nمدفوع .\r\n\r\nبرودت :\r\nسردى .\r\n\r\nبزل :\r\nدر فصل پنجم از باب چهارم از بخش چهارم ذكر يافت .\r\n\r\n","description":"","footnote":"","page_name":" 311 ","page_number":311},
  {"content":"\r\n\r\n\r\nبطّاط :\r\nشكافندهء زخم‌ها ، كه يكى از حرفه‌هاى زيرمجموعهء طب سنتى بوده است .\r\n\r\nبلغم بورقى :\r\nقرشى مىگويد : بورقى ، نوعى از شورى است منتهى جلاء آن بيشتر است بنابراين ، بلغم بورقى ، نوعى بلغم مالح است . رجوع شود به « جالى » و « بلغم مالح » .\r\n\r\nبلغم خام :\r\nهمان بلغم تفه است كه مائيت بر آن غلبه دارد و پختگى آن از همهء اقسام بلغم كمتر است و از همهء بلغم‌ها سردتر مىباشد .\r\n\r\nبلغم :\r\nرجوع شود به « خلط » .\r\n\r\nبلغم مالح :\r\nنوعى از بلغم طبيعى در بدن است كه در اثر اختلاط اندكى صفراء با بلغم ايجاد شده البته نه به حدّى كه ايجاد زردى در بلغم كند و گرنه « صفراى محّى » خواهد بود .\r\nرجوع شود به « مّحّى » .\r\n\r\nبوداده :\r\nبريان كردن بر روى ظرفى كه روى آتش مستقيم قرار گرفته است ؛ مثل ذرت بوداده .\r\n\r\nبول :\r\nادرار .\r\n\r\nتجرّع :\r\nجرعه جرعه نوشيدن .\r\n\r\nتدبير مقدّم :\r\nيعنى قبلا چگونه و چه نوع غذا و آب مصرف مىكرده و چه هوايى استنشاق مىنموده و در چه منطقه‌يى سكونت داشته و خلاصه امور مؤثره در مزاج او چه بوده‌اند .\r\n\r\nترمّد :\r\nاگر بحث در اخلاط بود ، منظور رماديت اخلاط است كه همان خاكستر شدن و بدون استفاده شدن آنها است و اگر در مبحث بيماريهاى عين بود ، همان « رمد » است كه هر ورمى حار دموى - كه در ملتحمه چشم عارض شود - را مىگويند .\r\n\r\nتزيّد :\r\nزمانى از سير بيمارى را مىگويند كه پس از ابتداء ( رجوع شود به ذيل « ابتداء » ) است و هر لحظه بيمارى رو به تشديد است .\r\n\r\nتسخين :\r\nگرمى بخشيدن . رجوع شود به ذيل « حارّ » .\r\n\r\nتطفيه :\r\nعمل ادويهء مطفيه را مىنامند .\r\nرجوع شود به ذيل « مطفى » .\r\n\r\nتعريق :\r\nعرق آوردن .\r\n\r\nتفتيح :\r\nگشودن مجارى و منافذى كه بسته شده‌اند به كمك ادويهء مفتحه ؛ مانند تخم رازيانه .\r\n\r\nتفرق اتصال :\r\nاز هم گسستگى بافت‌هاى بدن را مىگويند و هر بيمارى چون ورم كه اين حالت را ايجاد كند به اين نام مىخوانند .\r\n\r\nتقرّح :\r\nزخم شدن .\r\n\r\nتكسّر :\r\nآن است كه آدمى دريابد در خود حالتى كه گويا مفاصل و استخوان او را به چيزى سنگين بكوبند و مقدمهء\r\n\r\n","description":"","footnote":"","page_name":" 312 ","page_number":312},
  {"content":"\r\n\r\n« قشعريره » است . رجوع شود به ذيل « قشعريره » .\r\n\r\nتليين :\r\nنرم كردن طبع ، دفع مدفوعات از شكم به روانى .\r\n\r\nتمريخ :\r\nماليدن چيزى تر بر بدن را مىگويند ؛ چه روغن باشد يا غير آن و البته ماليدن روغن را تدهين هم نامند .\r\n\r\nتنقيه :\r\nيعنى پاك كردن بدن از مواد فضله‌يى . و تنقيهء هر عضو و هر ماده به حسب آن است ؛ مثلا تنقيهء رگ‌ها و تنقيهء خون ، فصد و حجامت است . و تنقيهء معده و روده‌ها ، مسهل مشروب است كه حقنه ، تنقيهء ويژهء روده‌ها است و قىء ، تنقيهء ويژهء معده است . و تنقيهء محدب كبد ، به ادرار آوردن و تنقيهء مقعّر آن به اسهال است . و همينطور تنقيهء ويژهء مغز به سعوطات است . البته مسهل‌ها تنقيهء مغز و مفاصل هم انجام مىدهند كه هريك به نوعى ويژه و برحسب هر ماده ، فرق دارد .\r\n\r\nتهوّع :\r\nدل به هم خوردگى .\r\n\r\nثرب :\r\nپرده‌يى است دو جداره كه درون آن دو لايه ، پر از عروق و شرائين و پى است كه روده‌ها و معده را مىپوشاند و از فم معده شروع شده و به قولون منتهى مىشود و منفعتش گرم كردن امعاء است .\r\n\r\nجالى :\r\nيعنى پاك‌كننده . دارويى را نامند كه رطوبات چسبنده يا جامده را از منافذ و مجارى و فضاهاى بدن - مخصوصا معده و روده‌ها - يا سطح پوست پاك مىكند ؛ مانند انزروت و عسل .\r\n\r\nجروح :\r\nجمع جرحه . يعنى زخم و خراش پوستى كه تازه و بدون چرك باشد .\r\n\r\nجماع :\r\nعمل نزديكى و زناشوئى .\r\n\r\nجوارش :\r\nمعرّب گوارش است و معناى آن ، هضم‌كنندهء غذاست . و داروئى را گويند كه نيم‌كوب به جهت امراض معدى چون ضعف هضم و سوء هضم به كار مىرود .\r\n\r\nحادّ :\r\nدارو يا خلطى را مىگويند كه تيز است و عضو را مىگزد و رطوبات آن را ذوب مىكند و احيانا به بافت عضو آسيب مىزند .\r\n\r\nحارّ :\r\nگرم . حارّ هم مثل بارد بر دو قسم است كه شرح آن گذشت .\r\n\r\nحالب :\r\nدو مجراى بين كليهء و مثانه كه ادرار را از كليه‌ها به مثانه منتقل مىكنند .\r\n\r\nحبّ :\r\nهمان قرص است كه جهت تهيهء آن ، موادّ هر قرص را تهيه كرده و انگشت را به روغن بادام چرب نموده و آن را به شكل مناسب ساخته و در\r\n\r\n","description":"","footnote":"","page_name":" 313 ","page_number":313},
  {"content":"\r\n\r\nآفتاب يا سايه - برحسب هر نوع حبّ - خشك مىكنند .\r\n\r\nحدّت :\r\nتيزى ، رجوع شود به [ حادّ 
  ] .\r\n\r\nحرارت غريزيّه :\r\nدماى ذاتى بدن را مىگويند كه ابزار تغذيه و حركت و رشد و ادامهء حيات بدن است و عمده‌ترين ابزارهاى مديريت بدن توسط طبيعت است و وجود كامل آن در بدن ، موجب سلامتى بدن و ضعف آن ، منشأ هر مرضى است ؛ چنان‌چه در حديث است كه « هر مرضى از سردى است » .\r\n\r\nحريره :\r\nفالوده‌يى است كه از آرد و روغن درست مىكنند .\r\n\r\nحقنه :\r\nمترادف اماله است . رجوع شود به ذيل « اماله » .\r\n\r\nحمرت :\r\nسرخى .\r\n\r\nحمول :\r\nادويه‌يى را كه در مقعد يا فرج مىكنند .\r\n\r\nخراج :\r\nهر ورمى را كه شروع به چرك كردن كند ، خراج است ؛ چه ورم گرم باشد يا سرد .\r\n\r\nخلط :\r\nغذايى كه در معده هضم شود ، شيره‌اش توسط كبد جذب شده و در آنجا دوباره هضمى جديد يافته و به چهار قسمت تقسيم مىشود : بخشى اجزاى سنگين و ته‌نشين خون است كه سوداء نام دارد . بخشى زرد و كف مانند است كه صفراء است . بخشى ديگر كه در وسط است خون و بلغم است كه خون ، غذاى آمادهء مصرف بافت‌ها و بلغم ، غذايى است كه پختگى كامل نيافته كه خون شود و نوعى غذاى ذخيره براى بدن است .\r\nگفتنى است كه صفراء ، غذاى عمومى بدن نيست بلكه خون را در رگ‌هاى تنگ و ريز نفوذ مىدهد و سوداء هم غذاى بافت‌هاى استخوانى بدن مىشود .\r\n\r\nخون :\r\nرجوع شود به « خلط » .\r\n\r\nدبر :\r\nمقعد .\r\n\r\nدقاق :\r\nرجوع شود به ذيل « روده‌هاى باريك » .\r\n\r\nدماغ :\r\nمغز .\r\n\r\nدموىّ :\r\nهر مزاجى را كه خون بر آن غالب باشد ، دموى مىنامند . و نيز هر مرضى را كه منشأ آن از كثرت يا بد كيفيتى خون باشد ، دموى مىنامند .\r\n\r\nدير هضم :\r\nاغذيه‌يى كه هضم آن‌ها كند صورت مىگيرد ؛ چون اردك ، پياز خام .\r\n\r\nذرور :\r\nادويهء خشكى را گويند كه در چشم يا جراحات يا زخم‌ها بپاشند .\r\n\r\nرادع :\r\nيعنى مانع و بازگرداننده . دارويى را مىنامند كه به سبب سردى و قبضى كه در مزاج خود دارد ، ايجاد نوعى به\r\n\r\n","description":"","footnote":"","page_name":" 314 ","page_number":314},
  {"content":"\r\n\r\nهم‌آمدگى در عضو مىكند كه منافذ آن را تنگ كرده و حرارت آن را از بين برده و اخلاط رقيق آن عضو را منجمد نموده و در نتيجهء اين اعمال ، نگذارد مواد فاسده در آن عضو ريزش كند ؛ مانند عنب الثعلب كه ضماد آن در اورام اين اثر را دارد .\r\n\r\nردائت :\r\nپستى ، بدى كيفيت خلط يا غذا يا دارو و ناسازگارى آن‌ها با بدن .\r\n\r\nردى :\r\nپست ، بدكيفيت .\r\n\r\nرطب :\r\nمرطوب كه به معانى مذكوره در ذيل « بارد » ، اين هم به مرطوب بالفعل و بالقوه تقسيم مىشود .\r\n\r\nرمص :\r\nچرك چشم .\r\n\r\nروده‌هاى باريك :\r\nرودهء باريك ، سه بخش دارد : اثنى عشرى ، كه درست در زير معده و متصل به دهانهء پائين معده است و طولش دوازده انگشت است و لذا اثنى عشرى - يعنى دوازده‌تايى - نام گرفته است . رودهء صائم ، رودهء پس از اثنى عشرى است كه پيچدار است و اكثرا خالى است چون عروق ماساريق در آن بسيار است و شيرهء غذا را در آن به كبد مىكشند . رودهء دقاق ، پس از صائم است و خيلى باريك است و لذا دقاق - يعنى باريك - نام گرفته تا تمامى شيرهء غذائى از آن به كبد جذب شود .\r\n\r\nروده‌هاى غلاظ :\r\nروده‌هاى ضخيم را مىگويند كه سه بخش است : رودهء اعور ، كه مانند كيسه‌يى است كه يك منفذ دارد و مانند خزانه است .\r\nرودهء قولون ، كه قسمت عمدهء روده‌هاى غلاظ است و ابتدا به سمت راست رفته و بعد به بالا تا نزديك كبد كشيده شده سپس به سمت چپ تا نزديك طحال رفته و از آنجا به پائين آمده و سپس ميل به سمت راست مىكند و فرو مىآيد . و رودهء مستقيم ، امتداد قولون تا مقعد را مىگويند .\r\n\r\nرياح :\r\nجمع ريح است رجوع شود به ذيل « ريح » .\r\n\r\nريح :\r\nباد و دودى را مىگويند كه متراكم شده و از هوائيت صرف درآمده و حالتى آبكى يافته است .\r\n\r\nزرشكيه :\r\nآش زرشك است كه مثل آش سماق ساخته مىشود ولى به جاى سماق ، زرشك در آن مىريزند . رجوع شود به ذيل « آش سماق » .\r\n\r\nزود هضم :\r\nاغذيه كه به سرعت هضم شوند ؛ چون گوشت پرندگان ، زردهء تخم‌مرغ نيم برشت .\r\n\r\nزهار :\r\nشرمگاه ، عانه ، محل رويش مو بر بالاى آلت تناسلى .\r\n\r\nسابقى :\r\nدر سبب سابقى مذكور است .\r\n\r\nسبات :\r\nتوقف قدرت فكر و انديشه و درك .\r\n\r\n","description":"","footnote":"","page_name":" 315 ","page_number":315},
  {"content":"\r\n\r\n\r\nسبب سابقى :\r\nنوعى از علت‌هاى موجب بيمارى است كه قبل از ايجاد مرض در بدن به وجود مىآيد و سپس موجب ايجاد مرض مىشود با واسطه‌يى ؛ مثلا ابتدا امتلائى در بدن ايجاد مىشود و سپس موادش متعفن شده و تب ايجاد مىشود .\r\n\r\nسبب و اصلى :\r\nنوعى ديگر از علت‌هاى موجب بيمارى است كه بين آن علت و مرض ، واسطه‌يى وجود ندارد ؛ مثلا تعفن اخلاط كه مستقيما به تب مىانجامد .\r\n\r\nسحج :\r\nخراش .\r\n\r\nسدد :\r\nجمع سدّه . رجوع شود به ذيل « سدّه » .\r\n\r\nسدّه :\r\nراه‌بندان . هرگاه رطوبات لزجه و غليظ در مجارى و رگ‌هاى ريز بمانند و مانع عبور و مرور غذا و فضولات سوخت و ساز بدن شوند ، سدّه ايجاد مىشود .\r\n\r\nسردارو :\r\nدارويى كه پودر مىكنند و پس از پالودن مطبوخ بر روى آن مىپاشند تا موجب تقويت آن شود ؛ مثلا در تركيبى كه جهت اخراج صفراء ساخته‌اند ، قدرى سقمونيا كه مسهل قوى صفراء است در صورت ضرورت مىپاشند . و سردارو ، معمولا در ادويهء مسهله به كار مىرود . لازم به ذكر است كه سردارو را ممكن است به صورت قرص تهيه كنند و به‌عنوان قرص تقويت‌دهندهء اسهال آن خلط ويژه به كار برند .\r\n\r\nسريع الانضاج :\r\nادويه‌يى هستند كه نضج اورام را به سرعت ايجاد مىكنند و انواعى از آن در علاج تب ورميّه كه از اقسام تب يوميه است در متن « تب ورميّه » كتاب گذشت .\r\n\r\nسعال :\r\nسرفه .\r\n\r\nسفوف :\r\nادويهء خشكى كه پودر مىكنند و مىخورند .\r\n\r\nسوداى محترقه :\r\nسوداى ناطبيعى را مىگويند كه در اثر غلبهء حرارت شديد بر هريك از خلاط چهارگانه و سوختن آن‌ها ، تبديل به سوداى محترقه مىشوند .\r\n\r\nسوداء :\r\nرجوع شود به « خلط » .\r\n\r\nسوء مزاج :\r\nانحراف مزاج از مزاج جبلّى در انسان را مىگويند . و شرح مزاج جبلّى در اوايل كتاب مذكور است .\r\n\r\nشوربا :\r\nآشى كه از آب و نمك و گوشت تنها تهيه شود .\r\n\r\nشياف :\r\nجمع شافه . دارويى را مىنامند كه در مقعد برمىدارند .\r\n\r\nشيخوخت :\r\nسنين بالاى شصت سال را مىگويند كه سردى و رطوبت غريبه\r\n\r\n","description":"","footnote":"","page_name":" 316 ","page_number":316},
  {"content":"\r\n\r\n- يعنى رطوبت مضرّ غير مفيد - بر بدن غلبه مىكند .\r\n\r\nصائم :\r\nرجوع شود به ذيل « روده‌هاى باريك » .\r\n\r\nصديد :\r\nزردآب . رطوبتى سيال است كه گوشت فاسد شده به آن تبديل مىشود .\r\n\r\nصفاق :\r\nپرده‌يى كه تمام احشاء از معده و امعاء و كبد و طحال و كليه‌ها را مىپوشاند و از فم معده شروع مىشود .\r\n\r\nصفراى زنجارى :\r\nنوعى از صفراى ناطبيعى است كه از سوختن صفرا و سپس اختلاط با « مرّه » ايجاد مىشود و داراى سميت است . رجوع شود به « مرّه » .\r\n\r\nصفراء :\r\nرجوع شود به « خلط » .\r\n\r\nضماد :\r\nروشى از مصرف ادويه است كه آن‌ها را با مايعى - كه اين مايع بر حسب نوع بيمارى فرق مىكند و در هرجا بيان شده است - مخلوط كرده و خميرمانند بر روى عضو مىنهند .\r\n\r\nضمور :\r\nلاغرى .\r\n\r\nطبيخ :\r\nداروئى كه با آب مىپزند و بايد ربع آب بماند و سه چهارم آن تبخير شود .\r\n\r\nطبيعت :\r\nقوه‌يى است كه با شعور غريزى خود به مصالح و مفاسد بدن آگاه است و به كمك اعضاء و قواى بدنى و حرارت غريزى و در يك جمله با بسيج كردن نيروهاى مختلف بدنى در راستاى حفظ صحت و نيز دفع آفات از بدن مىكوشد .\r\n\r\nطلاء :\r\nهرگاه شىء مرطوبى را به نحوى كه حالت سيال داشته باشد به‌طور يك لايهء نازك بر عضو بمالند ، طلاء مىنامند .\r\n\r\nعجز :\r\nتمامى فقرات بدن از گردن تا نزديك مقعد ، سى و يك فقره هستند كه فقرات بيست و ششم و بيست و هفتم و بيست و هشتم را « عجز » مىنامند .\r\n\r\nعروق سواقى :\r\nمويرگ‌هاى سياهرگى را مىنامند ؛ زيرا هر سياه رگ بزرگى كه در بافت‌هاى بدن پخش مىشود ، تا به اعضاء برسد چهار جزء مىشود : ريزتر از آن سياه رگ را « جداول » و ريزتر از جداول را « سواقى جداول » و ريزتر از آن‌ها را « واضع السواقى » و بعد از آن « عروق الشعرى » نامند .\r\n\r\nعصعص :\r\nسه فقره آخر ستون فقرات كه پس از عجز هستند رجوع شود به ذيل « عجز » .\r\n\r\nغذاى صرف :\r\nغذايى كه هيچ‌گونه جنبهء دارويى ندارد و به‌طور كامل جذب مىشود ؛ مانند نان و گوشت .\r\n\r\n","description":"","footnote":"","page_name":" 317 ","page_number":317},
  {"content":"\r\n\r\n\r\nفاتر :\r\nهم به معنى نيم گرم به كار رفته كه كمى گرمى بر آن غالب است و هم به معنى آب معتدل در گرمى و سردى كه كمى سردى بر آن غالب است .\r\n\r\nفصّاد :\r\nفصدكننده ، شخصى كه متخصص فصد كردن است .\r\n\r\nفم معده :\r\nدهانهء معده .\r\n\r\nقابض :\r\nيعنى به هم آورنده . دارويى را مىنامند كه باعث به هم آمدن اجزاى عضو مىشود ؛ مانند پوست انار و يا به .\r\n\r\nقبض :\r\nرجوع شود به ذيل « قابض » .\r\n\r\nقرحه :\r\nزخم و خراش پوستى كه كهنه شده و چركين شده باشد .\r\n\r\nقروح :\r\nجمع قرحه ، رجوع شود به ذيل « قرحه » .\r\n\r\nقشعريره :\r\nحالتى است كه در پوست و عضلات ، سرما حس شود و موى بر بدن برخاسته شود .\r\n\r\nقضيب :\r\nآلت تناسلى مردان .\r\n\r\nقطن :\r\nپنج مهره از مجموع سى و يك مهرهء ستون فقرات را شامل است كه مهره‌هاى بيست تا بيست و پنجم مىباشند كه مهره‌هاى كمر هم نام دارند .\r\n\r\nقليه :\r\nكبابى كه ديگى بر روى آتش مىگذارند و گوشت را به كمك جدارهء داغ‌شدهء آن كباب كنند .\r\n\r\nقولون :\r\nرجوع شود به ذيل « روده‌هاى غلاظ » .\r\n\r\nقىء :\r\nاخراج مواد و اغذيهء معده را از دهان گويند كه در عرف مردم ، استفراغ مىنامند .\r\n\r\nكاسرة الرياح :\r\nيعنى شكننده و دفع كنندهء رياح . دارويى را مىنامند كه قوام رياح غليظهء اعضاء را به قوت حرارت و تجفيف خود رقيق ساخته و دفع كند يا به تحليل برد ؛ مانند تخم سداب .\r\n\r\nكاويه :\r\nيعنى داغ‌كننده . دارويى را مىگويند كه به شدت سوزندگى و خشك‌كنندگى خود پوست را بسوزاند و مجارى اخلاط در آن را بند كند و عضو را بكاود ؛ مانند زاج و قلقطار .\r\n\r\nكثيف :\r\nبافتى را كه منافذ تنگ و اجزايى متراكم را دارا باشد مىگويند .\r\n\r\nكرب :\r\nغم ، اندوه .\r\n\r\nكفل :\r\nباسن .\r\n\r\nلعوق :\r\nادويه‌يى را گويند كه حالت غلظتى شديد گرفته‌اند به نحوى كه چون آب قابل نوشيدن نيستند بلكه بايد ليسيده شوند ؛ يعنى مانند فالوده هستند .\r\n\r\nمابض :\r\nاز رگ‌هاى پا است كه فصد مىشود .\r\n\r\nمبرّد :\r\nسردىبخش . رجوع شود به ذيل « بارد » .\r\n\r\n","description":"","footnote":"","page_name":" 318 ","page_number":318},
  {"content":"\r\n\r\n\r\nمتقلص :\r\nبه هم آمده ، جمع شده .\r\n\r\nمحجمه :\r\nوسيلهء حجامت كردن است كه در قديم با شاخ گاو درست مىكرده‌اند و الان وسايل مدرنى به جهت اين منظور ساخته‌شده است .\r\n\r\nمحدّب كبد :\r\nقسمت برجستگى كبد .\r\n\r\nمحرق :\r\nسوخته شده . سوزانيدن ، معمولا در مورد سنگ‌ها و يا چيزهايى مثل هستهء آلبالو كه سفت هستند به كار مىبرند تا به آسانى قابل آسياب كردن و پودر نمودن شوند .\r\n\r\nمحلّل :\r\nيعنى تحليل برنده . هر تحليل برنده ، داراى حرارتى است كه شيئ را تجزيه مىكند . تحليل ، به معانى\r\n\r\nمختلفى در طب به كار مىرود :\r\nتحليل اخلاط غليظه ، كه خلط غليظ را رقّت مىدهد تا دفع شود ؛ مانند جند .\r\nتحليل باد ، كه قسمت‌هاى آبكى باد ( توضيح بيشتر در ذيل « ريح » است ) را خشك كرده تا حالت هوايى در باد ايجاد شود تا بادها دفع شوند ؛ مانند سداب .\r\n\r\nمحّىّ :\r\nنوعى از صفراى ناطبيعى است كه در اثر اختلاط با رطوبتى غليظ و بلغمى كه صفرا بر آن غالب باشد .\r\n\r\nمخدّرات :\r\nگروهى از ادويه هستند كه به جهت شدت سردى مزاج آن‌ها و يا خاصيتى ويژه كه دارند ، روح مدركهء نفسانى و روح محركهء حيوانى را متكدر كرده و بىحسى و بىحركتى ايجاد مىكنند ؛ مانند بنگ ، افيون و . . .\r\n\r\nمدبّر :\r\nاين اصطلاح ، نوعى روش در اصلاح مضرّات برخى ادويه كه احيانا ضررى دارند را بيان مىكند . اين روش ، « تدبير » و « اصلاح » نام دارد . و آنچه در اين كتاب منظور است ، اصلاح تربد است كه به‌عنوان « تربد سفيد مجوّف مدبّر » در كلام مؤلّف ذكر شده ؛ زيرا هر دارويى كه مضرتى دارد ، به طريقى خاص اصلاح و تدبير مىشود كه در ضمن تشريح خواص هر دارو در كتب ادويه ذكر شده يا آدرس به ابتدا يا انتهاى كتاب خود داده‌اند و طريق اصلاح آن را در آنجا ذكر كرده‌اند . اما طريق اصلاح تربد ، اين است كه : قشر آن را جدا كنند تا سفيدى زير آن نمايان شود ؛ زيرا قشر آن داراى سميت است و سپس آن را پودر كرده و مىبيزند و با روغن بادام مخلوط كرده و به كار مىبرند ؛ زيرا بدون روغن بادام ، موجب خشكى بدن مىشود و غثيان و كرب آورده و اى بسا مرگ‌آور باشد .\r\n\r\nمدّر :\r\nداروئى را مىگويند كه از شأنش تحريك رطوبات از عروق و بقيهء اعضاء به سوى مجارى بول است تا به صورت بول دفع شوند ؛ مثل دارچين ،\r\n\r\n","description":"","footnote":"","page_name":" 319 ","page_number":319},
  {"content":"\r\n\r\nهندوانه و . . . . البته گاهى به معنى ادويهء حيض‌آور و شيرآور هم به كار مىرود كه با قيد « مدرّحيض » و « مدرّ لبن » ذكر مىشود كه در اول ، خون حيض را روان و جارى مىكند و در دومى ، شير پستان را مىافزايد .\r\n\r\nمدّمل :\r\nيعنى بهبودىآورنده . دارويى را مىگويند كه رطوبت منافذ زخم و اجزاى جراحات را خشك مىكند و قوام آن را غليظ و لزج كند تا به هم بچسبد ؛ مانند صبر ، دم الاخوين ، كتيرا و صمغ عربى .\r\n\r\nمدّه :\r\nچرك زردرنگى كه هرگاه اورام و تفرق اتصالات نضج بيابند ، در محل آن‌ها جمع مىشود .\r\n\r\nمراق :\r\nهمان صفاق را مىگويند . و بعضى هم به پوست شكم يا لايهء درونى معده اطلاق مىكنند . و ابن سينا ، پوست شكم با غشاء و عضلات زير آن را مىنامد .\r\n\r\nمرخى :\r\nيعنى سست‌كننده . دارويى را مىگويند كه به قوت حرارت و رطوبت خود ، قوام اعضاى متراكم و تنگ منفذ را نرم كند و منافذ آن را بگشايد تا فضول محتبس در آن‌ها به آسانى اخراج شوند ؛ مانند شبت و بزركتان .\r\n\r\nمرضعه :\r\nشيردهنده به طفل را مىگويند ؛ چه مادر او باشد يا دايهء او .\r\n\r\nمرطّب :\r\nرطوبت بخش . رجوع شود به « رطب » .\r\n\r\nمرّه :\r\nقسمى از صفراى ناطبيعى است كه از اختلاط با رطوبة رقيقى كه بلغمى است ايجاد مىشود .\r\n\r\nمزلق :\r\nيعنى لغزاننده . دارويى را مىگويند كه قوت تليين بالايى دارد و سطح عضو را لغزنده مىكند تا موادى را كه به جدارهء عضو چسبيده و يا حبس شده است به سادگى دفع شود ؛ مانند آلو بخارا .\r\n\r\nمستقيم :\r\nرجوع شود به ذيل « روده‌هاى غلاظ » .\r\n\r\nمستوقد :\r\nمحل شعله‌ور شدن . بافتى و عضوى را مىگويند كه ماده و خلط تب آور در آنجا مورد تعلق حرارت غريبى - يعنى حرارت ناطبيعى غير غريزى - قرار گرفته و متعفن شده و ايجاد تب مىكند .\r\n\r\nمسهل :\r\nدارويى است كه رطوبات را از عروق و ساير اعضاء به سوى امعاء و روده‌ها تحريك مىكند تا با مدفوع خارج شوند . لازم به ذكر است كه هر خلطى مسهلى ويژه دارد كه در ابتداى كتاب « ميزان الطب » از انواع آن‌ها به طور مختصر و مفيد بحث شده است .\r\n\r\nمطبوخ :\r\nرجوع شود به ذيل « طبيخ » .\r\n\r\nمطفئ :\r\nيعنى خاموش‌كنندهء حرارت و\r\n\r\n","description":"","footnote":"","page_name":" 320 ","page_number":320},
  {"content":"\r\n\r\nفرو نشانندهء حدّت اخلاط . دارويى را مىنامند كه به قوت برودت و اعتدال خود ، حرارت و تيزى اخلاط را بشكند ؛ مانند عناب .\r\n\r\nمعجون :\r\nهر داروى مركبى را گويند كه كوفته و با عسل يا ربوب غليظه مخلوط كنند و معادل فارسى معجون كردن ، سرشتن است .\r\n\r\nمعطس :\r\nيعنى عطسه آورنده . دارويى را مىنامند كه به قوت حرارت و نفوذ خود ، موادّ دماغى را به جانب بينى تحريك مىكند تا دفع شوند ؛ مانند كندش .\r\n\r\nمعفّن :\r\nدارويى را گويند كه عفونت آورد . اين ادويه ، داراى حرارت غريبه هستند و با اين حرارت ، مزاج عضو و رطوباتى كه به سوى آن مىآيند را متعفن مىكند و همه را به تحليل برده و بقيه را نه مانند حرارت غريزى به سر حدّ جزئيت براى عضو درمىآورد و نه به سرحدّ سوختن مىرساند بلكه آن‌ها را فاسد كرده و متعفن مىكند ؛ مانند زرنيخ و ثافسيا .\r\n\r\nمغابن :\r\nجمع مغبن و به معنى كنج‌هاى بدن - چون زير بغل ، كنج ران و كنار گردن - است .\r\n\r\nمغرّى :\r\nدارويى را مىنامند كه داراى رطوبتى چسبنده است كه به منافذ و دهانه‌هاى رگ‌ها بچسبد و مانع سيلان رطوبات از آن‌ها شود ؛ مانند نشاسته ، كتيرا و صمغ عربى .\r\n\r\nمفجّر :\r\nدارويى را مىگويند كه براى شكافتن ورم‌ها و بثور به كار مىرود ؛ يعنى با ضماد كردن آن بر روى ورم و بثره ، سر آن‌ها باز مىشود و از چرك و خون خالى مىشوند ؛ مانند اشق .\r\n\r\nمفرّح :\r\nهر داروى مفرد يا مركبى را مىگويند كه غم و اندوه را از صفحهء نفس بزدايد و فكر و آلات انديشه را صاف كند و ايجاد نشاط كند كه در كتب قرابادين ، تحت عناوينى چون « مفرّح اعظم » ، « مفرّح جالينوسى » و . . . ذكر شده است . لازم به ذكر است كه « حكيم مؤمن » در كتاب « تحفه » بهترين مفرّح را توجه نفس به مبداء عالم و حضرت حق‌تعالى مىداند و در نظر قرآن كريم هم‌چنين است ؛ چنان‌چه خدا در قرآن مىفرمايد : « هركس از ياد من رو گرداند زندگانى تنگ خواهد داشت » . و تفريح ، همان انبساط نفس در مقابل « زندگانى تنگ » است ؛ چنان چه معادل تفريح در زبان فارسى ، « دلگشايى » است .\r\n\r\nمقرّح :\r\nزخم‌كننده . كه البته گاهى ايجاد زخم در بدن ، مورد نظر طبيب است و با ادويه‌يى كه زخم‌آور هستند - چون\r\n\r\n","description":"","footnote":"","page_name":" 321 ","page_number":321},
  {"content":"\r\n\r\nبلادر - اين كار را مىكند .\r\n\r\nمقشّر :\r\nپوست‌كنده .\r\n\r\nمقعّر كبد :\r\nقسمت زيرين كبد .\r\n\r\nمناخر :\r\nجمع منخر . رجوع شود به ذيل « منخر » .\r\n\r\nمنخر :\r\nبه معنى بينى و سوراخ‌هاى بينى هر دو مذكور است .\r\n\r\nمنذر :\r\nعلامتى هشداردهنده كه پيش بينىكنندهء احوال آتيهء بيمار است و نشان اشتداد ابتلاى اوست ؛ مثلا وقتى مىگويند اين حالت منذر به فلان است يعنى پس از اين حالت و علامت ، وضع بيمار به فلان شكل مىگرايد .\r\n\r\nمنضج :\r\nنضج‌دهنده . رجوع شود به ذيل « نضج » .\r\n\r\nمولّد سوداء :\r\nاغذيه‌يى كه سوداءآور هستند ؛ مانند گوشت گاو ، پنير كهنهء نمك سوده ، بادمجان ، كله‌پاچه و . . .\r\n\r\nمولّد صفراء :\r\nاغذيه‌يى كه صفراءآور هستند ؛ مانند هندوانه ، خربزه و خيار كه در معده‌هايى كه صفراء باشد ، به صفرا تبديل مىشوند هرچند در حالت عادى ، كم‌كنندهء صفراء هستند .\r\n\r\nمهبل :\r\nفرج زنان .\r\n\r\nناخس :\r\nدردى است كه صاحبش مىپندارد كه سوزن يا خار و تير در بدن او فرو مىكنند و غالبا از حدّت ابخرهء اخلاط صفراوى است .\r\n\r\nنافض :\r\nلرزه .\r\n\r\nنبض عظيم :\r\nنبضى است كه در طول و عرض و ارتفاع ، زيادتر از معتدل باشد و دلالت بر قوت روح حيوانى مىكند .\r\n\r\nنبض قوى :\r\nنبضى است كه انگشتان نبض‌گيرنده را محكم مىكوبد و گويا اينكه حركتش به درون گوشت نفوذ مىكند و دلالت بر شدت قوت روح حيوانى مىكند .\r\n\r\nنبض منشارى :\r\nنبضى است كه در زير دست نبض گيرنده ، چون حركت ارّه حس مىشود ؛ يعنى همان وقت كه برخى اجزاى رگ از كوبيدن انگشت مىايستد ، برخى اجزاى ديگر ، انگشتان را مىكوبند . اين نبض ، دلالت بر ورم بزرگ و گرمى در اعضاى داراى غصب و يا در شريان‌ها دارد .\r\n\r\nنبض موجى :\r\nيعنى برخى اجزايش خيلى محكم مىكوبد به انگشتان گيرندهء نبض و برخى كمتر و كمتر . اين نبض ، دلالت بر شدت غلبهء رطوبت است و در امراضى چون استسقاء و ذات الريه و فالج و سكته وجود دارد .\r\n\r\nنخوداب :\r\nآب پختهء نخود . و اگر منظور قوهء باه باشد منظور آبى كه در آن نخود خيسانده شده باشد .\r\n\r\nنداوت :\r\nترى .\r\n\r\nنزله :\r\nريزش فضولات مرطوب مغز از\r\n\r\n","description":"","footnote":"","page_name":" 322 ","page_number":322},
  {"content":"\r\n\r\nبطن جلو و بطن وسط مغز به سوى حلق است . و برخى نزله را به ريزش آن‌ها به سوى ريه مىگويند . و برخى هر دو را نزله مىنامند .\r\n\r\nنضج :\r\n« تبديل جسم رطوبت‌دار .\r\n[ گرچه رطوبت خيلى كم داشته باشد 
  ] توسط حرارت به سوى كيفيتى كه مورد نظر است » . اين تعريف ، كلى است . اما نضج در اصطلاحات مختلف طب ، به دو معنى كلى به كار مىرود : يكى نضجى كه توسط طبيعت ايجاد مىشود . دوم ، نضجى كه توسط طبيب ايجاد مىشود . و معمولا براى معنى اول ، تعبير « نضج » مىشود و براى معنى دوم ، تعبير « انضاج » به كار مىرود . نضجى كه توسط طبيعت صورت مىگيرد ، يا به جهت تغذيهء بدن است كه به پختن غذا در معده و كبد و رگ‌ها و بافت‌ها - يعنى همان هضم‌هاى چهارگانه - گفته مىشود . و يا به جهت دفع مواد و اخلاط زايده يا فاسده از بدن صورت مىگيرد كه غرض طبيعت از اين نضج ، آماده كردن آن‌ها براى دفع از بدن است ؛ چون اى بسا غليظ هستند كه قابل عبور از رگ‌هاى ريز جهت دفع را ندارند و يا رقيق هستند و در درون اعضاء نفوذ كرده‌اند و باز هم قابل دفع نيستند و يا لزج هستند كه به بافت‌ها چسبيده‌اند و دفع آن‌ها از اين جهت امكان ندارد فلذا طبيعت ، غليظ را قدرى رقيق و رقيق را قدرى غليظ و لزج را تكه‌تكه مىكند تا به اين شكل قابل دفع شوند .\r\nاما معنى ديگر نضج كه توسط طبيعت صورت مىگيرد كه در واقع سومين نوع نضج طبيعى است ، در ورم‌ها به كار مىرود و اين معنى ، همان معنى دوم نضج مىباشد با اين تفاوت كه در اين نضج ، مواد از طريق پوست به خارج دفع مىشوند و در نضج به معنى دوم ، از مجارى ويژهء هر عضو دفع مىشود ؛ مثلا دفع اخلاط مغزى ، توسط گلو و بينى است و دفع مواد ريه توسط حلق است و دفع مواد روده‌ها و مقعر كبد توسط براز و دفع مواد كليه‌ها و مثانه و محدب كبد و ساير بافت‌هاى بدن توسط بول است . اما نضجى كه توسط طبيب صورت مىگيرد ، همان ايجاد مصنوعى نضج‌هايى است كه طبيعت انجام مىداد و طبيب آن‌ها را به كمك ادويه و ساير تدابير ، ايجاد مىكند . و در طب ، براى نضج بخشيدن به هر خلط ، دارويى خاص در نظر گرفته ؛ چنان‌چه براى نضج بخشيدن اخلاط برخى اعضاى ويژه ، دارويى مخصوص آن عضو در نظر گرفته شده\r\n\r\n","description":"","footnote":"","page_name":" 323 ","page_number":323},
  {"content":"\r\n\r\nاست ؛ مثلا بلغم را با دارويى و صفراء را با دارويى ديگر بايد نضج داد ؛ چنان چه نضج بلغمى كه در مفاصل است ، با دارويى غير از داروى منضج بلغم موجود در مغز است . و نيز مدت زمان نضج هر خلط با خلط ديگر فرق دارد كه در ابتداى كتاب شريف « ميزان الطب » ، از اين امور كه توسط طبيعت صورت مىگيرد بحث مفصّل و كاملى ايراد شده است .\r\n\r\nنطول :\r\nيعنى مايعى را از دور - يعنى با فاصله‌يى اندك - به‌طور مدام بر ظاهر بدن بريزند .\r\n\r\nنقاهت :\r\nدوران بهبوديافتگى بيمار از مرض را مىگويند كه بيمارى در تن او نيست اما ضعف و ناتوانى بر قواى او حاكم است و نياز دارد به تقويت با غذاهايى كه درعين‌حال كه زود هضم هستند مغذّى باشند .\r\n\r\nنوبه :\r\nدر تب‌هاى خلطيه‌يى كه مادهء آن‌ها خارج عروق است ، هرگاه ماده در بيرون رگ‌ها است ، مثلا در معده يا كبد يا فضاهاى بدن است ، تب خاموش است و هرگاه ماده به درون رگ‌ها بيايد ، تب آغاز مىشود كه اين آغاز تب را « نوبه » مىنامند . نوبهء تب‌هاى صفراوى ، از چهار تا شش ساعت است و نهايتا تا دوازده ساعت و اگر ماده غليظ باشد يا زياد باشد يا بافت‌هاى بدن بيمار چسبندگى داشته باشد يا ضعيف يا سرد مزاج باشد يا به سبب ديگر ممكن است كه از دوازده ساعت بگذرد .\r\n\r\nواصلى :\r\nدر سبب واصلى مذكور است .\r\n\r\nورك :\r\nران .\r\n\r\nيابس :\r\nخشك . كه به معانى مذكوره در ذيل « بارد » ، كه اين هم به يابس بالفعل و بالقوه تقسيم مىشود .\r\n\r\nيبوست :\r\nخشكى .\r\n\r\n","description":"","footnote":"","page_name":" 324 ","page_number":324},
  {"content":"\r\n\r\n\r\nادويه مركبه\r\n\r\nآمله پرورده :\r\nآمله رسيدهء پاك‌شده از ريشه و دانه را به جهت كسر قوت و اصلاح آن چند بار در شير يا در غير شير خيسانده سپس شسته و خشك مىكنند .\r\n\r\nايارج فيقرا :\r\nسنبل ، سليخه ، دارچين ، زعفران ، مصطكى ، حب بلسان و اسارون ، همه را به قدر مساوى برداشته و به اندازهء همگى - و به قولى به قدر دو برابر همه - صبر مخلوط كنند .\r\n\r\nبرشعثا :\r\nبه معنى « زود بهبودىآور » است . و بسيار سريع الاثر و در تمام مزاج‌هاى مختلف مفيد است : فلفل سياه ، فلفل سفيد و بزر البنج سفيد ، هر يك بيست مثقال ؛ افيون مصرى ، ده مثقال ؛ زعفران ، پنج مثقال ؛ عاقرقرحا و فرفيون ، هريك يك مثقال ؛ ادويه را جدا جدا بكوبند و سپس وزن كرده و با عسل صاف كه سه برابر همه باشد مخلوط كرده و سه ماه در جو نگه داشته و سپس به عمل آورند . قدر مصرف اين دارو ، نهايتا تا نيم مثقال است .\r\n\r\nترياق اربعه :\r\nجنطيانا ، زراوند طويل ، حبّ الغار ، مرّ صاف ، مساوى كوفته ؛ بيخته و با عسل مخلوط كنند . ميزان مصرف آن يك مثقال است .\r\n\r\nترياق الطين :\r\nدر تعليقهء فصل سوم از خاتمهء كتاب مذكور است .\r\n\r\nترياق برشعثا :\r\nرجوع شود به ذيل « برشعثا » .\r\n\r\nترياق ثمانيه :\r\nزراوند طويل ، ريوند چينى ، پوست بيخ كبر ، حبّ الغار ، مرّ صاف ، قسط تلخ ، جنطيانا و زردچوبه ، همه به قدر مساوى كوفته و بيخته و به عسل سرشته و به قدر يك مثقال مصرف شود .\r\n\r\nترياق :\r\nظاهرا ترياق كبير منظور باشد .\r\nرجوع شود به ذيل « ترياق كبير » .\r\n\r\nترياق فاروق :\r\nكه به آن ترياق الافاعى نيز گويند ، تركيبات : اقراص اسقيل ، چهل و هشت مثقال ؛ اقراص افاعى ، بيست و چهار مثقال ؛ اقراص اندرخورون ، فلفل سياه ، افيون جيد ، از هريك مثل وزن اقراص افاعى يعنى بيست و چهار مثقال ؛ دارچينى ، به يك نسخه دوازده مثقال و در نسخه ديگر\r\n\r\n","description":"","footnote":"","page_name":" 325 ","page_number":325},
  {"content":"\r\n\r\nبيست و چهار مثقال ؛ غنچه گل سرخ منزوع الاقماع ، دوازده مثقال ؛ تخم شلغم برى ، اسقورديون يعنى ثوم برى ، بيخ سوسن آسمانجونى يعنى ايرسا ، غاريقون ، هش سفيد انثى ، رب السوس ، روغن بلسان ، از هريك به وزن گل سرخ يعنى دوازده مثقال ؛ مرصافى مكى ، زعفران ، زنجبيل ، ريوند چينى ، بنطافلن ، فودنج كوهى ، فراسيون ، فطر اساليون ، اسطوخدوس ، قسط تلخ ، فلفل سفيد ، دار فلفل و نقطا ماين يعنى مشكطر امشيع ، كندر ، فقاح اذخر ، صمغ البطم ، سليخه سياه ، سنبل هندى ، جعده ، از هريك شش مثقال ؛ ميعه سائله ، تخم كرفس ، سياليوس ، تخم تالسقيس - كه آن را به عربى حرف ابيض و به پارسى تخم سپندان سفيد گويند - نانخواه ، كمادريوس ، كمافيطوس ، عصارهء هيوفاقسطيداس - يعنى عصارهء ليحة التيس - سنبل رومى - اقليطى - ، ساذج هندى ، مرّو جنطيانا ، بزر رازيانه طين مختوم ، قلقطار محرق ، حماما ، وج تركى ، حب بلسان ، هيوفاريقون فو ، صمغ عربى ، قردمانا ، انيسون ، اقاقيا ، از هريك چهار مثقال ؛ دوقوا ، بارزد ، قفر اليهود ، جاوشير ، قنطوريون دقيق ، زراوند طويل ، جند بيدستر ، سكبينج ؛ از هر يك دو مثقال و به نقلى بدل زراوند طويل زراوند مدحرج است اما جندبيدستر و سكبينج از هريك بروايت ديگر چهار مثقال است ؛ عسل مصفى ، ده رطل ؛ [ شيرهء انگور 
  ] دو قسط ، جملهء ادويه اين نسخه شصت و چهار جزء است سواى عسل و [ شيرهء انگور 
  ] ، سه جزو مركب كه سه قرص باشد و شصت و يك جزو مفرد كه بايد اين ادويه نه‌گانه را هم به آنها اضافه نمود : حب الغار شش مثقال ، مصطكى و شيح ارمنى و مقل ارزق و عود بلسان ، از هريك چهار مثقال و اشق و بزر حرمل و بيخ كبر ، هريك دو مثقال ؛ سورنجان ، يك مثقال . صموغ را نيم كوفته يك شب در [ شيرهء انگور 
  ] يا در طلا مطبوخ بخيسانند و زعفران را على حده سائيده و مصطكى و قنه را در روغن بلسان بگذارند و قلقطار را تنها و همچنين ساير ادويه را نرم كوفته از غربان موئين تنگ سوراخ يا ابريشمى تافته بيخته و با عسل مصفى مقوم در پاتيل طلا يا نقره يا مس تازه قلعى يا مسواط چوب بيد به قوت تمام بسرشند و بكوبند تا خوب ممزوج و مختلط گردد پس سرد كرده در ظرف طلا يا نقره يا چينى كه اندرون آن را روغن بلسان ماليده باشند بردارند و بايد\r\n\r\n","description":"","footnote":"","page_name":" 326 ","page_number":326},
  {"content":"\r\n\r\nمقدار ثلث ظرف خالى باشد و بعد از چهار سال به كار برند و مقدار مصرف كامل آن به مقدار يك درهم با آب گرم و اگر بدستورى كه در صدر ذكر يافت كه هرچند روز يك مرتبه در آفتاب گذارند تا گرم شود و با مسواط قدرى به هم زنند و بكوبند پس در ظرف مذكور به شرايط مسطور نگاه دارند بهتر است . [ نسخه فوق اجماع قول اطباى سلف در اين باب بوده كه تلخيص از قريب به پنجاه كتاب مىباشد . 
  ]\r\n\r\nترياق كبير :\r\nپوست زرد اترج مقشر ، ورق اترج ، از هريك ده مثقال ؛ حب الغار ، جنطيانا ، سنبل هندى ، سكر بنطافلن ، از هريك هفت مثقال ؛ ذرنب ، درونج عقربى ، اطريلال ، بهمن سرخ ، بهمن سفيد ، از هريك سه مثقال ؛ زمرد صلايه كرده ، كهرباى شمعى ، از هريك دو مثقال ؛ عود هندى ، هفت مثقال ، عود را در بيست و شش مثقال گلاب بخيسانند بعد از آنكه سيزده قيراط فادزهر جيّد در آن گلاب سائيده باشند و واگذارند منقوع را هفت روز پس مرواريد ناسفته چهار مثقال در شيشه پر از آب اترج كنند و سر آن را محكم بگيرند و در حمام نهند تا آنكه مرواريد حل گردد پس آن محلول را در گلاب و فادزهر داخل كنند و سه وزن ادويه ، عسل مصفى را بقوام آورده محلول را كم‌كم در آن ريزند و برهم زنند و آتش ملايم به حدى كه به جوش نيايد ، آن را [ حرارت 
  ] دهند و تا تمام گلاب به آن تسقيه كرده شود و گلاب را با عسل به خود كشد و بعد از آن ادويه مسحوقه را به آن معجون سازند و در ظرف چينى نگاه دارند و بعد از شش ماه استعمال نمايند . مقدار مصرف آن تا سى سالگى به قدر يك بندقه و پس از آن تا شصت سالگى به قدر يك مثقال مىباشد .\r\n\r\nجوارش خبث الحديد :\r\nبه نسخه شيخ الرئيس : پوست هليله كابلى ، پوست بليله ، آمله منقى ، بيخ سوسن ، زنجبيل ، عود قمارى خام ، جوزبو ، اسك ، اضلى غنچه گل سرخ منزوع الاقماع ، سنبل الطيب ، اذخر مكى ، مصطكى رومى ، از هريك ده درم ؛ مشك تبتّى ؛ يك درم ، براده خبث الحديد منقوع در شراب ريحانى هفت روز پس از هفت روز بگيرند آن را و سحق كنند سحق نيكو و در تابهء آهنى بريان كنند و مخلوط سازند و با ادويه باقى كه كوفته و بيخته و به روغن بادام شيرين چرب كرده باشند و مجموع را\r\n\r\n","description":"","footnote":"","page_name":" 327 ","page_number":327},
  {"content":"\r\n\r\nبا عسل مصفى سرشته جوارش سازند .\r\n\r\nجوارش خرنوب :\r\nهمان سفوف خرنوب است كه در فصل پنجم از باب اول از بخشى چهارم ذكر شد .\r\n\r\nجوارش خوزى :\r\nسى درم هستهء كشمش كه از سركه درآورده باشند را بريان كرده و پودر نرم كرده و شصت درم حبّ الآس و ده درم از هريك از خرنوب نبطى ، گلنار و كزمازو و پنج درم از هريك از نانخواه ، مصطكى ، سعد و سنبل با قدرى قند يا عسل كه ادويه با آن به يكديگر مخلوط شوند . و قدر مصرف آن از سه تا چهار درم است .\r\n\r\nجوارش سفرجلى ممسك :\r\nيك عدد به بزرگ و زمخت را از پوست و تخم پاك كنند و بكوبند و عصارهء آن را به وزن دو قسط رومى و هم وزن آن عسل و يك قسط و نيم سركه باهم به آتش نرم پخته و كف آن را گرفته و سه اوقيه زنجبيل و دو اوقيه فلفل سفيد كوفته در آن آميخته و به قوام آورند به نوعى كه چون لعوق باشد .\r\n\r\nحبّ الشفا :\r\nتخم جوز ماثل ، دوازده درم ؛ ريوند چينى ، هشت درم ؛ زنجبيل و صمغ عربى ، هريك چهار درم ، كه صمغ را در آب حل كنند و ادويهء ديگر را كوفته و بيخته و با آن بسرشند و به قدر نخودى حبّ كنند .\r\n\r\nحبّ ايارج :\r\nايارج فيقرا ، تربد سفيد ، از هريك پنج درهم ؛ هليلهء زرد و كابلى بىهسته و انيسون ، از هريك سه درهم ؛ نمك هندى ، يك درهم و نيم ، همه را مخلوط كرده و كوفته و بيخته و با آب كرفس مخلوط كرده و حبّ مىسازنند و در سايه خشك مىكنند .\r\nو قدر مصرف آن ، سه درهم با آب گرم است .\r\n\r\nحب سرفه :\r\nمغز بادام شيرين ، تخم كتان بريان ، كتيرا ، صمغ صنوبر الكبار صمغ عربى ، انيسون ، ريشه شيرين‌بيان ، رب السوس ، فانيد ، شكر ، بالسويه با اندك عسل و آب رازيانه بسرشند و حبوب سازند و در زير زبان نگاهدارند و اگر مفرطح سازند بهتر است .\r\n\r\nحب لاجورد :\r\nلاجورد مغسول ، مصطكى ، روى ، پوست هليله كابلى ، صبر سقوطرى ، غاريقون سفيد ، تربد سفيد محكوك ، پوست هليله زرد ، سنامكى ، افتيمون ، گل بنفشه ؛ از هر يك دو مثقال ؛ گل سرخ ، عود قمارى خام ، كتيرا ، از هريك نيم مثقال ؛ بسفايج فستقى ، اسطوخدوس ، از هر يك يك مثقال ، همه را كوفته و بيخته به آب سيب شيرين سرشته حب\r\n\r\n","description":"","footnote":"","page_name":" 328 ","page_number":328},
  {"content":"\r\n\r\nسازند . شربتى از دو تا سه مثقال .\r\n\r\nحبّ مرواريد :\r\nگل سرخ ، ده درم ؛ طباشير ، مرواريد ناسفته و صندل سفيد ، هريك يك درم ؛ مغز تخم خيارين و مغز تخم كدو ، هريك پنج درم ؛ تخم خرفه ، سه درم ؛ زعفران ، نيم درم ، كوفته و بيخته و به لعاب اسبغول مخلوط كرده و قرص تهيه كنند . و هر دفعه به قدر يك مثقال با سكنجبين ميل كنند . اين دارو ، دل و دماغ را قوت مىدهد و خفقان گرم و يرقان را نافع است .\r\n\r\nحب نشاط :\r\nكتيرا ، صمغ عربى ، رب السوس و نشاسته ، هريك ، يك مثقال ؛ افيون ، هفت مثقال ؛ حب المحلب ، مرواريد ، كهربا و ياقوت ، هريك يك مثقال با لعاب به دانه حب سازند . و گاهى هم يك دانگ مشك اضافه مىكنند .\r\n\r\nدواء التربد :\r\nدر اواخر بحث تب‌هاى صفراويه ، در تعليقه ذكر شد .\r\n\r\nدواء الحلتيت :\r\nحلتيت ، سداب ، مرو فلفل ، همه را به قدر مساوى كوفته و بيخته و با عسل معجون كنند و به قدر يك گردو مصرف كنند به همراه سكنجبين ساده .\r\n\r\nدواء السرطان :\r\nسرطان محرق ، ده درم ؛ كندر و جنطيانا ، هريك پنج درم ؛ كوفته و بيخته و با عسل مخلوط كرده و به قدر يك مثقال مصرف شود .\r\n\r\nرب انار :\r\nآب انار ترش را گرفته و يك شب تا صبح به حال خود آن را رها كنند تا ساكن شود و سپس بپزند و كف آن را گرفته تا به قوام آيد و سپس چند شاخ نعناع تازه در آن افكنند و بگذارند تا سرد شود سپس شاخ‌هاى نعناع را بردارند و مصرف كنند .\r\n\r\nرب ريباس :\r\nريباس تازه را كوفته و آب وى گرفته و صاف كرده و در ديگ سنگى پاكيزه‌يى كرده و با آتش نرم بجوشانند تا يك چهارم آن بماند و سپس قدرى زعفران به آن بياميزند .\r\n\r\nروغن بادام شيرين :\r\nبگيرند مغز بادام شيرين تازه هر قدر كه خواهند و نيم كوفته قدرى آب گرم بر آن بپاشند و به زور بفشارند و تمام روغن آن را بگيرند و اگر قبل از كوبيدن پنج شش ساعت در آن بخيسانند پس به همان دستور استخراج نمايند و در ظرف مس قلعى دار بر روى آتش بمالند كه گرم گردد و بفشارند و قليلى نبات نيز داخل نمايند روغن بهتر و بيشتر برمىآيد .\r\n\r\nروغن بيد انجير :\r\nبيد انجير را بريان كرده و سپس نرم بكوبند و در آب آن را جوشانيده و كف آن را گرفته و در ظرفى كرده و آن‌قدر به گرفتن كف ادامه دهند تا آب زرد بماند . پس اين\r\n\r\n","description":"","footnote":"","page_name":" 329 ","page_number":329},
  {"content":"\r\n\r\nكفه‌ها را جوشانيده تا روغن بماند .\r\n\r\nروغن گل سرخ :\r\nبه دو روش تهيه مىشود : يكى آنكه برگ گل تازه را از پرچم‌ها و تخم‌هاى آن پاك كرده و سپس در روغن كنجد يا زيت الانفاق افكنده و در ظرف آبگينه نهاده و در آفتاب گذارند و برگ‌هاى گل كه سفيد شد آن را بيرون آورده و دوباره گل در آن بيفكنند و تا هفت مرتبه اين كار را تجديد كنند كه مجموعا در فصل گرما تا بيست روز و در سرماى تا چهل روز طول مىكشد . و روغن « گل خام » هم نام دارد . دوم آنكه برگ گل تازه را بكوبند و شيرهء آن را گرفته و در نصف يا مساوى او روغن كنجد با روغن زيتون داخل كرده و بجوشانند تا روغن بماند و بقيه بخار شود كه اين روغن را « روغن گل پخته » مىنامند و گرمتر از قسم اول است ؛ خصوصا اگر با روغن زيتون تهيه شود .\r\n\r\nسفوف مقلياثا :\r\nتخم تره تيزك ، بيست درم ؛ زيرهء كرمانى در سركه خيسانيده و خشك كرده و بريان نموده ، پنج مثقال ؛ تخم كتان ، تخم گندنا و هليلهء سياه و در روغن زيت بريان كرده ، هريك دو مثقال ؛ مصطكى ، يك مثقال ، همه را غير از تخم تره تيزك كوفته و بيخته و شربتى دو درم با آب سرد مصرف كنند .\r\n\r\nسكنجبين بزورى :\r\nتخم كشوث ، رازيانه ، تخم كرفس و انيسون ، هريك پنج درم ؛ تخم كاسنى ، ده درم ؛ همه را در يك و نيم رطل سركهء خوش طعم و دو اوقيه آب خالص‌تر كنند و يا شبانه روز بگذارند پس به آتش نرم بجوشانند تا كه قدر آب كم شود و صاف نمايند و با پنج رطل قند سفيد آميخته و به قوام آورده و كف بردارند و به عمل آرند .\r\n\r\nسكنجبين ساده :\r\nتركيبى از آب و عسل يا شكر و نيز سركه است . به اين‌گونه كه عسل را ابتدا با آتش نرمى بجوشانند و كف آن را گرفته و بعد به قدر حاجت سركه بر آن ريخته و به همان ملايمت بجوشانند تا باهم مخلوط شده و سركه‌اش خام نماند . و اگر شكرى درست مىكنند ، شكر را در ديگى كرده و سركهء تند بر آن بريزند به حدّى كه شكر را كاملا نپوشناند و بعد با آتش نرم بجوشانند تا به قوام آيد . و اوزان اين‌ها بر عهدهء طبيب حاذق است كه به قدر نياز بردارد .\r\n\r\nسكنجبين عنصلى :\r\nسركهء عنصلى ، يك من ؛ زنجبيل ، رازيانه ، انيسون ، حلتيت ، عاقرقرحا و پونهء دشتى ، هر يك ده درم ؛ تخم كرفس ، زيرهء كرمانى\r\n\r\n","description":"","footnote":"","page_name":" 330 ","page_number":330},
  {"content":"\r\n\r\nو قردمانا ، هريك پنج درم ، ادويه را نيم كوب كرده و در سركهء عنصل و يك چارك عسل صاف خيسانيده و يك هفته در آفتاب نهاده و بعد باهم مخلوط كرده و قبل از غذا سى درم مصرف كنند .\r\n\r\nسكنجبين منعنع :\r\nسكنجبين ساده را نامند هرگاه در حين پختن قدرى نعناع در آن بيفكنند .\r\n\r\nشربت اصول :\r\nپوست بيخ رازيانه ، پوست بيخ كاسنى ، پوست بيخ كرفس ، بيخ اذخر ، انيسون ، تخم كرفس ، سنبل الطيب و تخم كشوث ، هريك يك درم ؛ مصطكى و فوه ، هر يك مثقالى ؛ مويز منقى ، پانزده درم ؛ همه را نيم‌كوب كرده و در چهار صد درم آب شيرين با آتش نرم بپزند تا يك چهارم آن بماند و آن را صاف كرده و به قدر پنجاه درم با ده درم شكر سفيد و دو درم روغن بادام مصرف كنند .\r\n\r\nشربت دينار :\r\nتخم كاسنى نيم كوفته ، بيست مثقال ؛ پوست بيخ كاسنى ، سى درم ؛ گل سرخ پاك‌كردهء از كاسبرگ و تخم ، پانزده درم ؛ تخم كشوث ، پنج درم ؛ ريوند چينى ، چهار مثقال كه ريوند را نيم‌كوب كرده و همهء ادويه را در خريطه‌يى كرده و همراه ديگر ادويه شب تا صبح در آب بخيسانند و صبح با آتش نرم بجوشانند و بعدا آن را صاف كرده و دو رطل قند سفيد به آن افزوده و به قوام آورند . و اگر يك مثقال ريوند را پودر كرده و در آن افزوده ، قوىتر مىشود . ميزان شرب اين شربت ، ده درم تا ده مثقال است .\r\n\r\nشياف ماميثا :\r\nسرمه ، توتياى كرمانى ، نحاس محرق و سفيداب قلعى ، هر يك يك جزء ، اقاقيا ، نصف جزء ؛ كتيرا ، افيون و نشاسته ، هريك ربع جزء داخل نموده و استعمال نمايند .\r\n\r\nصابون :\r\nاز اختراعات هرمس - از اطباى دوران قديم يونان - است . و طريق ساخت آن چنين است كه قدرى قلى - هر ميزان كه بخواهيم - را با نصف آن آهك با هم پودر كرده مىسايند و در ظرفى يا حوضى كرده و با پنج برابر مجموع آن‌ها آب تا دو ساعت بر هم مىزنند و بعد از ته‌نشين شدن ، آب صافى آن را به ظرف ديگر ريخته و باز آب تازه ريخته و برهم مىزنند تا تندى در جرم او نماند . حالا به قدر ده برابر آب اول روغن زيتون در آن ريخته و بر آتش نهاده و آب آخر را كم‌كم بر آن مىريزند و همينطور تا به آب اول برسد و آب‌ها همگى بخار شوند و مواد آن‌ها در روغن بماند و روغن ، مانند خمير درآيد . حالا آن را خشك\r\n\r\n","description":"","footnote":"","page_name":" 331 ","page_number":331},
  {"content":"\r\n\r\nكرده و استفاده مىكنند . و برخى به جاى روغن زيتون ، روغن دنبه مىكنند كه روغن زيتون بهتر است . لازم به ذكر است كه چنين صابونى با صابون‌هاى جديد كه از مواد شيميائى تركيب مىكنند فرق دارد .\r\n\r\nفتيله :\r\nدارويى است كه ادويه را كوفته و خمير كرده و به اندازه‌هاى مورد حاجت در طول و ضخامت مىسازند و در جوف اعضاء و زخم‌ها و بينى و گوش و احليل و قبل و دبر مىنهند . و در افرادى كه توان نوشيدن مسهل ندارند ، جانشين آن است . و داراى اقسام متعدد است و جهت جذب مواد امراض از قسمت‌هاى بالاى بدن و نيز نرم كردن شكم به كار مىرود .\r\n\r\nفلونياى رومى :\r\nفلفل سفيد ، دار فلفل و بذر البنج ، هريك بيست مثقال ؛ افيون مصرى ، ده مثقال ؛ زعفران ، پنج مثقال ؛ تخم كرفس كوهى و سنبل الطيب ، هر يك چهار مثقال ؛ تخم كرفس نبطى ، سه مثقال ؛ ساذج هندى ، سليخه ، حب بلسان ، عاقرقرحا و فرفيون ، هريك يك مثقال ؛ همه را كوفته و بيخته و به عسل مصفى سرشته و بعد از شش ماه استعمال نمايند . قدر شربت آن از يك دانگ تا نيم مثقال است كه جهت قولنج در طبيخ جعده و جهت درد معده در طبيخ انيسون و جهت سپرز با سكنجبين و جهت درد گرده و ورم مثانه در طبيخ رازيانه و جهت باز داشتن خون فاسد در طبيخ سماق مصرف كنند .\r\n\r\nفلونياى فارسى :\r\nفلفل سفيد و بذر البنج ، هريك بيست درم ؛ افيون و گل مختوم ، هريك ده درم ؛ زعفران ؛ پنج درم ؛ فرفيون ، سنبل الطيب و عاقرقرحا ، هريك دو درم ؛ جند بيد ستر ، يك درم ؛ زرنباد ، درونج ، مرواريد ناسفته و مشك ، هريك نيم درم ؛ كافور ، يك دانگ و نيم ، همه را كوفته و بيخته و با عسل بسرشند و بعد از شش ماه به كار برند . قدر شربت آن يك درم است .\r\n\r\nقرص ريوند :\r\nريوند ، شش درم ؛ فوه و لك مغسول ، از هريك سه درم ؛ تخم كرفس ، انيسون و عصارهء غافث ، از هر يك يك درم ، كوفته و بيخته و با آب خالص قرص تهيه كنند . و مقدار مصرف آن ، يك مثقال است .\r\n\r\nحب زرشك :\r\nزرشك منقى ، پانزده درم ؛ تخم كاسنى ، تخم خرفه و مغز تخم خيارين ، هريك سه درم ؛ گل سرخ ، پنج درم ؛ ريوند چينى و سنبل ، هريك يك درم ، به لعاب اسبغول قرص كنند و قدر مصرف آن دو درم\r\n\r\n","description":"","footnote":"","page_name":" 332 ","page_number":332},
  {"content":"\r\n\r\nاست با سكنجبين .\r\n\r\nقرص كهربا :\r\nكتيرا ، نشاسته ، صمغ عربى و مغز تخم خيارين ، از هريك سه درم ؛ گلنار ، دو درم ؛ اقاقيا و كهربا ، از هريك يك درم ، كوفته و بيخته و به آب لسان الحمل قرص سازند شربتى يك مثقال با شيرهء خرفه يا شربت انجبار .\r\n\r\nقرص ورد :\r\nگل سرخ جدا شده از تخم و كاسبرگ ، دو درم ؛ ريشهء شيرين‌بيان ، شش درم ؛ سنبل ، سه درم ؛ مصطكى ؛ و طباشير ، هريك يك درم ، كوفته و بيخته و با گلاب قرص بسازند . و قدر شربت آن دو درم است .\r\n\r\nماء الجبن :\r\nآب پنير را مىنامند كه به دو طريق تهيه مىشود : يكى اينكه پنير درست كنند و آب آن را كه از پنير جدا مىشود ، جمع كنند . دوم ، آنكه شير را بجوشانند و در حال جوش ، اندكى سكنجبين در آن بريزند كه آب آن جدا مىشود و ماء الجبن حاصل مىگردد .\r\nو البته شرايطى خاص جهت بالا رفتن كيفيت ماء الجبن ذكر شده كه در كتب مفصل مذكور است .\r\n\r\nمرهم باسليقون :\r\nموم سفيد ، دو جزء ؛ زفت و راتينج ، هريك يك جزء ؛ زيت كهنه ، سه برابر همه مرهم كنند . لازم به ذكر است كه همين نسخه را باسليقون صغير و اصغر هم مىنامند .\r\n\r\nمرهم داخليون :\r\nمردا سنگ ، بيست درم ؛ روغن زيت كهنه ، سى تا چهل درم ؛ تخم خطمى ، اسبغول ، تخم مرو ، حلبه و تخم كتان ، هريك پنج تا هفت درم ، تخم‌ها را شب تا صبح در آب تر كنند و صبح لعاب غليظ از آن بگيرند و سپس مردا سنگ را كاملا پودر كرده و در زيت افكنده و بر آتش ملايم نهاده و به چيزى حركت دهند روغن را تا مردا سنگ بسته نشود و بعد از آنكه روغن سياه شد ، ظرف را از آتش بردارند و سرد كرده و برهم زنند تا كمى غليظ شود .\r\n\r\nمرهم سفيدآب :\r\nسفيدآب ؛ پنج درم ، مردا سنگ ؛ يك درم ، موم سفيد ؛ هفت درم ، روغن گل ؛ دو اوقيه ، موم را در روغن گداخته و سفيداب و مردا سنگ را نرم نموده در آن داخل كرده و پيش از آنكه سرد گردد در هاون سنگى كرده يك عدد سفيده مرغ داخل كرده با دسته [ هاون 
  ] بمالند تا مستوى گردد .\r\n\r\nمرهم مردا سنگ :\r\nبه نسخه شيخ الرئيس ( ره ) : بگيرند مردا سنگ هر قدر كه خواهند كوفته و بيخته در طشتى ريخته سركه انگورى تند و زيت بر سر آن داخل كنند و با دست نيكو مخلوط نموده و استعمال نمايند . و به نسخه\r\n\r\n","description":"","footnote":"","page_name":" 333 ","page_number":333},
  {"content":"\r\n\r\nسيد اسماعيل جرجانى ( ره ) :\r\nمردا سنگ و زرد چوبه ؛ از هريك دو جزء ، نرم بكوبند و به سركه تر كنند و با روغن گل سرخ سرشته مرهم سازند .\r\n\r\nمعاجين كبار :\r\nمانند « ترياق كبير » كه در ذيل « ترياق » ذكر شد . و يا مانند « مثروديطوس » كه ذكر شد .\r\n\r\nمعجون لبوب :\r\nاز ادويه مسمنهء باهيه است و دستور ساختن كلى آن‌چنان است كه : مجموع مغزها را مقشر نموده در هاون سنگى نرم كوبيده و بسايند كه خوب نرم شود و بعد از آنكه زعفران را به گلاب سائيده در عسل داخل كرده و جواهر و عنبر و مشك كه هر يك را به ترتيب هم مخلوط نموده را داخل در مجموع مغزهاى سائيده شده نموده و مخلوط نمايند و در ظرف چينى يا شيشه‌اى پاكيزه ريخته كه ظرف مملو نگردد و بگذارند تا سرد شود و نگهدارى كنند و هر سه چهار روز ، سر ظرف را باز نمايند تا بخار آن بيرون رود و چون امتزاج تمام يافت مزاج ثانوى به هم رسانيده كه مىتوان استعمال نمود . معجون لبوب داراى نسخه‌هاى متعددى مىباشد كه به عنوان نمونه يك نوع از آن ذكر مىگردد : مغز بادام مقشر ، مغز فندق مقشر ، مغز پسته مقشر ، مغز چلغوزه مقشر ، حبة الخضراء ، مغز نارجيل ، حب الزلم ، حب القلقل ، مغز پنبه دانه ، از هر يك پنج درم ؛ زنجبيل ، نارمشك ، دارفلفل ، از هريك دو نيم ؛ فانيد ، سه برابر وزن ادويه ، همه را كوفته و بيخته همراه فانيد معجون سازند .\r\n\r\nمعجون نجاح :\r\nهليلهء سياه و پوست هليله ، هريك ده درم ؛ افتيمون ، تربد ، اسطوخودوس و بسفايج ، هريك پنج درم ؛ غاريقون ، حجر ارمنى مغسول ، مرجان ، كهربا و مرواريد ناسفته ، هر يك يك درم ؛ گل سرخ ، زرنب ، بادروج ، حضض مكى و دم الاخوين ، هريك يك درم و نيم كه با سه برابر وزن همگى با عسل مخلوط كنند .\r\nشيخ الرئيس ، سه درم طباشير را هم افزوده است و برخى سه درم از هريك از كندر ، مرزنگوش و هليلهء كابلى افزوده‌اند . اين دارو ، جهت ماليخوليا ، جنون ، زحير و درد معده و مقعد مفيد است و قوتش تا يك سال باقى است .\r\n\r\nنشاسته :\r\nگندم را مىخيسانند تا نرم شود و سپس آن را كوبيده و آب آن را افشرده و در جايى خشك مىكنند و مقابل آفتاب هم مىشود خشك نمود .\r\n\r\n","description":"","footnote":"","page_name":" 334 ","page_number":334},
  {"content":"\r\n\r\n\r\nاعلام\r\nپيامبر اكرم - صلّى اللّه عليه و آله - : 83 .\r\nحاجى بابا : 7 .\r\nحضرت سليمان ( عليه السلام ) :\r\n183 ، 294 .\r\nخاتم الأنبياء : 299 .\r\nخامس آل عبا : 194 ، 303 .\r\nداود انطاكى : 72 ، 86 .\r\nرازى : 72 .\r\nروفس : 184 ، 294 .\r\nشيخ الرئيس : 44 ، 163 ، 202 ، 279 ، 327 .\r\nعقيلى : 83 .\r\nقرشى : 168 ، 282 ، 312 .\r\nمادر حضرت سليمان : 183 ، 294 .\r\nميرزا محمد تقى شيرازى : 7 .\r\n\r\n","description":"","footnote":"","page_name":" 335 ","page_number":335},
  {"content":"\r\n\r\n\r\nكتب\r\nالمنصورىّ : 179 .\r\nتسهيل العلاج : 7 ، 295 ، 306 .\r\nحافظ الصحة : 7 ، 8 .\r\nخلاصة الحكمة : 83 ، 141 .\r\nرسالهء طاعونيه : 165 ، 280 .\r\nرسالهء كافوريه : 285 .\r\nمفرّح القلوب : 58 ، 141 .\r\nمنافع الأغذية و دفع مضارها : 72 .\r\nوبائيّهء صغيره : 8 ، 152 ، 270 .\r\nوبائيّهء كبيره : 8 ، 152 ، 270 .\r\n\r\n","description":"","footnote":"","page_name":" 336 ","page_number":336},
  {"content":"\r\n\r\n\r\nاماكن\r\nاسكندريه : 183 ، 294 .\r\nاصفهان : 235 .\r\nايران : 7 .\r\nتبريز : 95 ، 232 .\r\nتهران : 165 ، 235 ، 280 .\r\nخوزستان : 178 ، 290 .\r\nدار المرز : 41 ، 87 ، 135 ، 174 ، 228 ، 235 ، 258 ، 287 ، 300 .\r\nزنجان : 183 ، 293 .\r\nسودان : 50 ، 206 .\r\nشيراز : 235 .\r\nفارس : 33 ، 168 ، 183 ، 282 ، 294 .\r\nفرنگ : 62 ، 66 ، 167 ، 212 ، 215 ، 267 ، 282 .\r\nقندهار : 168 ، 282 .\r\nگيلان : 87 ، 228 .\r\nلار : 168 ، 282 .\r\nمرغاب : 183 ، 294 .\r\nمشهد ام النبى : 183 ، 294 .\r\nهند : 7 .\r\nيونان : 7 ، 248 ، 277 ، 331 .\r\n\r\n","description":"","footnote":"","page_name":" 337 ","page_number":337},
  {"content":"\r\n\r\n\r\nابزار\r\nآب‌دزدك : 29 ، 102 ، 157 ، 236 ، 274 .\r\nآبزن : 183 ، 294 ، 309 .\r\nتيغ : 32 ، 33 ، 74 ، 79 ، 104 ، 124 ، 155 ، 160 ، 162 ، 163 ، 165 ، 175 ، 176 ، 177 ، 179 ، 180 ، 181 ، 222 ، 237 ، 251 ، 272 ، 276 ، 278 ، 280 ، 288 ، 289 ، 291 ، 292 ، 311 .\r\nديگ ( ديگ و ديگى ) : 99 ، 234 ، 329 .\r\nزرّاقه : 102 ، 236 .\r\nقيچى : 102 .\r\nكارد ( كاردى ) : 181 ، 292 .\r\nمحجمه : 27 ، 32 ، 74 ، 79 ، 80 ، 108 ، 143 ، 148 ، 155 ، 175 ، 177 ، 178 ، 179 ، 180 ، 181 ، 182 ، 222 ، 223 ، 237 ، 240 ، 266 ، 267 ، 272 ، 288 ، 289 ، 290 ، 291 ، 292 ، 293 ، 311 ، 319 .\r\nمنقاش : 181 ، 184 ، 292 ، 295 .\r\nميل ( ميل گرفتن ) : 143 ، 266 .\r\nنيشتر : 30 ، 92 ، 116 ، 141 ، 165 ، 166 ، 177 ، 180 ، 210 ، 234 ، 235 ، 265 ، 280 ، 281 ، 289 ، 292 .\r\n\r\n","description":"","footnote":"","page_name":" 338 ","page_number":338},
  {"content":"\r\n\r\n\r\nاندازه‌ها\r\nاوقيه : 289 ، 328 ، 330 .\r\nچارك : 95 ، 232 ، 331 .\r\nچارك تبريز : 95 .\r\nدانگ : 171 ، 285 ، 329 ، 332 .\r\nدرم : 327 ، 328 ، 329 ، 330 ، 331 ، 332 ، 333 ، 334 .\r\nدرهم : 8 ، 196 ، 306 ، 327 ، 328 .\r\nذرع : 183 ، 294 .\r\nرطل : 326 ، 330 ، 331 .\r\nسير : 269 ، 289 .\r\nشبر : 185 ، 295 .\r\nقسط : 172 ، 286 ، 325 ، 326 ، 328 .\r\nمثقال : 60 ، 61 ، 62 ، 63 ، 64 ، 65 ، 66 ، 67 ، 68 ، 70 ، 71 ، 74 ، 75 ، 77 ، 80 ، 81 ، 82 ، 83 ، 84 ، 95 ، 97 ، 100 ، 101 ، 102 ، 103 ، 108 ، 110 ، 114 ، 115 ، 116 ، 120 ، 121 ، 125 ، 126 ، 131 ، 134 ، 136 ، 137 ، 138 ، 139 ، 140 ، 141 ، 146 ، 150 ، 151 ، 153 ، 155 ، 156 ، 161 ، 170 ، 171 ، 172 ، 176 ، 177 ، 178 ، 179 ، 182 ، 183 ، 212 ، 213 ، 214 ، 215 ، 216 ، 217 ، 219 ، 220 ، 221 ، 221 ، 223 ، 224 ، 225 ، 226 ، 232 ، 233 ، 235 ، 236 ، 237 ، 240 ، 244 ، 245 ، 246 ، 248 ، 249 ، 250 ، 255 ، 256 ، 257 ، 258 ، 259 ، 260 ، 261 ، 262 ، 263 ، 265 ، 268 ، 269 ، 270 ، 272 ، 273 ، 277 ، 284 ، 285 ، 289 ، 290 ، 291 ، 293 ، 295 ، 325 ، 326 ، 327 ، 328 ، 329 ، 330 ، 331 ، 332 ، 333 .\r\nمن تبريز : 95 ، 232 .\r\nنخود : 77 ، 132 ، 139 ، 147 ، 149 ، 150 ، 182 ، 183 ، 221 ، 256 ، 260 ، 263 ، 267 ، 271 ، 284 ، 293 ، 294 ، 328 .\r\n\r\n","description":"","footnote":"","page_name":" 339 ","page_number":339},
  {"content":"\r\n\r\n\r\nمنابع تحقيق\r\nتسهيل العلاج ، تأليف ميرزا محمد تقى شيرازى ، چاپ سنگى .\r\nمنافع الاغذيه و دفع مضارّها ، رازى .\r\nتذكرة اولى الألباب و الجامع للعجب العجاب ، داود انطاكى ، چاپ بيروت .\r\nبحر الجواهر ، محمد بن يوسف الطبيب الهروى ، چاپ سنگى .\r\nطب اكبرى ، محمد اكبر ارزانى ، چاپ سنگى .\r\nخلاصة الحكمة ، مير محمد حسين عقيلى ، چاپ سنگى .\r\nكامل الصناعة ، على بن عباس اهوازى ، چاپ مصر .\r\nمفرّح القلوب ، محمد اكبر ارزانى ، چاپ سنگى .\r\nقرابادين كبير ، مير محمد حسين عقيلى ، چاپ سنگى .\r\nقرابادين قادرى ، محمد اكبر ارزانى ، چاپ سنگى .\r\nرسالهء طاعونيه ، ميرزا محمد تقى شيرازى ، چاپ سنگى .\r\nرسالهء وبائيّه ، ميرزا محمد تقى شيرازى ، چاپ سنگى .\r\nلسان العرب ، ابن منظور ، چاپ بيروت .\r\nلغت‌نامهء دهخدا .\r\nتحفهء حكيم مؤمن ، حكيم مؤمن حسينى ، چاپ سنگى .\r\nالمنصورىّ ، محمد بن زكريا رازى ، چاپ كويت .\r\nقانونچه ، حكيم چغمينى ، چاپ مؤسسه احياء طب طبيعى .\r\nميزان الطب ، محمد اكبر ارزانى ، چاپ مؤسسهء احياء طب طبيعى .\r\nالذريعة الى تصانيف الشيعة ، حاج آغا بزرگ تهرانى ، ج 4 .\r\n\r\n\r\n","description":"","footnote":"","page_name":" 340 ","page_number":340}
  ]