[
  {"content":"\r\nترجمهء الغدير\r\n","description":"","footnote":"","page_name":" تعريف الكتاب 1 ","page_number":1},
  {"content":"\r\nالغدير جلد 16\r\nمؤلف : علامه و محقق عبد الحسين امينى نجفى\r\nترجمه : اكبر ثبوت\r\nناشر : بنياد بعثت\r\nتيراژ : 2500\r\nنوبت چاپ : چهارم\r\nتاريخ نشر : 1369\r\nچاپ از : مركز چاپ و نشر بنياد بعثت\r\nتهران - خيابان سميه بين مفتح و فرصت\r\nتوزيع : فروشگاههاى كتاب بنياد بعثت\r\nتهران : 760133 - مشهد 59555 - قم 32118\r\n","description":"","footnote":"","page_name":" تعريف الكتاب 2 ","page_number":2},
  {"content":"\r\nعلامه فقيد شيعه آية الله مجاهد :\r\nمرحوم شيخ عبد الحسين امينى نجفى\r\nالغدير\r\nمترجم :\r\nاكبر ثبوت\r\nجلد شانزدهم\r\n","description":"","footnote":"","page_name":" تعريف الكتاب 3 ","page_number":3},
  {"content":"\r\nولاية على بن ابى طالب حصنى\r\nفمن دخل حصنى امن من عذابى\r\n","description":"","footnote":"","page_name":" تعريف الكتاب 4 ","page_number":4},
  {"content":"\r\nبه نام آن كه جان را فكرت آموخت\r\nجلد شانزدهم از ترجمهء الغدير كه اينك منتشر مىشود ، همان هدفى را دنبال مىكند كه در جلدهاى سيزدهم و چهاردهم و پانزدهم تعقيب مىشد ، و چون من در آغاز هر يك از آن سه جلد ، كم و بيش در پيرامون هدف \" الغدير \" و ارزيابى آن از ديدگاه خودم گفتگو كرده ام ، اكنون سخن دراز نمىكنم و بنا را بر اين مىگذارم كه خوانندگان گرامى ، ياد آورى هاى من در مقدمهء آن سه جلد را ، در هنگام مطالعهء اين جلد نيز در نظر دارند و كافى است بشنوند كه به دنبال جلد پانزدهم ، در اين جلد نيز نمونه هاى ديگرى از رفتار و كردار عثمان به بررسى نهاده مىشود و آن هم با استناد به مدارك استوار و چون و چرا ناپذير سنيان ، تا دانسته شود كه مردانى با اين گونه كارنامه ها را مىتوان شايستهء آن همه ستايش هائى دانست كه برخى دانسته اند ؟\r\nدر هنگام تصحيح اين جلد خستگى من چندان بود كه حاصل كار حتى به اندازهء سه جلد قبلى هم مورد پسندم نيفتاد چرا كه نه تنها نتوانستم به بررسى و نقادى اصل كتاب بپردازم بلكه بر گردان همان اصل به زبان پارسى نيز به صورتى در آمد كه جاى خرده گيرى در آن بيش از جلدهاى گذشته است و من با اين كه هميشه مقيد بوده ام در ترجمهء يك اثر حتى كلمه اى را ناديده نگيرم ولى در اين مجلد به مواردى بر مى خورم كه در موقع تصحيح ، واژه ها و عباراتى از نظر افتاده يا در ارجاع به مدارك و اسناد ، بى دقتى هائى شده كه البته تا جائى كه مىدانم در هيچ مورد لطمه ء چندانى به معناى حقيقى مطلب و استدلال نمىزند و درستنامه اى هم شتابزده تدوين كرده ام كه پيش از مطالعه ، بايستى با كتاب مقابله شود . و پس از اين ها اميدوارى ام\r\n","description":"","footnote":"","page_name":" مقدمة 1 ","page_number":5},
  {"content":"\r\nنخست به گذشت و بزرگوارى خوانند گان است و ديگر اين كه در چاپ بعدى اصلاحات لازم را به عمل آورم و اينك نيز يكى دو نكته را متذكر مىشوم :\r\n1 در ص 98 و 140 و 141 گزارشى مى خوانيد كه ساخته شده است تا دامن عثمان را از گناه تبعيد ابوذر پاك بنمايد و امينى اين گزارش باقى را كار سعيد بن مسيب دانسته و او را به دشمنى با خاندان پيامبر متهم مى دارد با اين كه به راستى مقام سعيد برتر از اين ها ست و من در پيشگفتار جلد پانزدهم صفحه بيست و شش و بيست و هفت در اين باره توضيحاتى داده ام .\r\n2 در ص 176 و نيز 222 تا 225 گزارشى هائى مى خوانيد كه ساخته شده است تا ثابت كند ابوذر در قيام خود در برابر عثمان ، تحت تأثير عبد الله بن سبا بوده و امينى نيز در پاسخ ، به نفى و انكار اين ادعا اكتفا كرده و به چون و چرا در اصل شخصيت عبد الله نپرداخته ، با اين كه حق بود وجود اين مرد افسانه اى از ريشه مورد انكار قرار گيرد نه اين كه با تسليم به واقعيت وى ، به شاخ و برگ سر گذشتش پردازند كه در اين مورد نيز من در جلد 13 پانويس ص 311 ونيز در يادداشتى كه به آن جلد افزوده ام ( بخش ب شمارهء 3 ) توضيحات لازم را داده ام .\r\n3 در ص 179 مىخوانيد كه اگر كسى زكات واجب خود را پرداخت وظيفهء مالى ديگرى در برابر جامعه ندارد با اين كه هم در ص 182 حكمى خلاف اين را از قول بزرگان دين مىتوان يافت و هم بسيارى از روايات واقوال فقيهان شيعه با آن مخالف است .\r\n4 در ص 30 مى خوانيد : \" تفسير نيشابورى كه در كنار تفسير طبرى \" در متن \" الغدير \" به جاى طبرى ، طبرانى ضبط شده و من آن چه را درست مىدانستم نوشتم .\r\n5 در اين جلد هر گاه به جلدهاى 13 و 14 و 15 \" الغدير \" برگشت مىدهيم مقصود \" ترجمه الغدير \" است هر چند كلمهء را قيد نكنيم . اما هر كجا نامى از ديگر مجلدات \" الغدير \" به ميان آيد و كلمهء ترجمه همراه آن نباشد منظور متن عربى \" الغدير \" است .\r\n","description":"","footnote":"","page_name":" مقدمة 2 ","page_number":6},
  {"content":"\r\n6 تك و توك از پانويس هائى كه نشانى \" م \" دارد از افزوده هاى مترجم است .\r\n7 تا ص 205 در موقع ارجاع به مأخذ ، نخست شمارهء جلد كتاب ذكر مىشود و سپس شمارهء صفحه ( مثلا 2 / 158 يعنى جلد دوم صفحه 158 ) ولى از ص 205 به بعد اين ترتيب عكس مىشود ( مثلا 17 / 3 ، يعنى جلد سوم صفحه 17 ) .\r\nا . ثبوت\r\n","description":"","footnote":"","page_name":" مقدمة 3 ","page_number":7},
  {"content":"\r\nكسانى كه سخن را مىشنوند و از بهترين آن پيروى مىكنند همانانند كه خداوند راهنمائيشان كرده و آنانند خردمندان . اى مؤمنان ! همگى در پناه اسلام و صلح در آئيد و گام هاى شيطان را دنبال نكنيى . و از هوس هاى گروهى پيروى نكنيد كه پيش از اين گمراه شدند و بسيارى را گمراه كردند . و هنگامى كه بديشان گفته شد از آن چه خدا فرو فرستاده است پيروى كنيد گفتند از همان چه پدرانمان را بر آن يافتيم پيروى مىكنيم ، جز از گمان و از آن چه دل هاشان هوس مىكند پيروى نمىنمايند ، و راستى كه از سوى پروردگارشان ، راهنمائى براى ايشان آمد .\r\n* * *\r\nدر اين جلد ، چندان از بررسى هاى ارزنده و گفتگوهاى پيشرفتهء دينى هست كه هيچ ديندارى را نمىگذارد از راه روشن راست رو گردان شود يا در برابر دوست ترين حقيقت ها ، راهى بگزيند به جز شناخت آن و فرورفتن در درياى آن و بررسى آن با وجدانى آزاد كه هيچ گرايشى به سوى سر سختى هاى كور كورانه و احساسات بيخردانه نداشته باشد . و پيروز ساختن همگان با خداست .\r\n","description":"","footnote":"","page_name":" مقدمة 4 ","page_number":8},
  {"content":"\r\n\r\nادامه شعراى قرن نهم\r\n\r\n\r\n26 خليفه صدقهء رسول خدا را مىخرد\r\nطبرانى در اوسط از طريق سعيد بن مسيب آورده است كه عثمان دربانى داشت كه براى نمازها پيشاپيش او به راه مىافتاد ، پس روزى بيرون شده و نماز بگذارد - و دربان نيز پيشاپيش او بود - سپس بيامد - و دربان كنارى بنشست و او خود ردايش را پيچيد و زير سر گذاشت و پهلو بر زمين و تازيانه را جلوى خود نهاد و على با ازار و ردائى ، عصا به دست روى آورد و چون دربان از دور او را ديد گفت اينك على مىآيد پس عثمان بنشست و رداى خويش را بر خود پيچيد و على آمد تا بر سر وى بايستاد و گفت : آب و ملك فلان خاندان را خريدى با اين كه وقف پيغمبر در آب آن حقى دارد و من دانستم كه آن را جز تو كسى نخرد . پس عثمان برخاست و ميان آن دو ، سخنانى در گرفت تا آن جا كه سخن از خدا به ميان آمد و عباس بيامد و پادرميانى كرد و عثمان براى على تازيانه بلند كرد و على براى عثمان عصا بلند كرد و عباس شروع كرد به آرام كردن آن دو و به على مىگفت ، خليفه استها ! و به عثمان مىگفت پسر عمويت استها ! و به همين گونه بود تا آرام شدند و چون فردا شد آن دو را ديدند كه دست در دست يكديگر با هم سخن مىگفتند مجمع الزوائد 7 / 227\r\nامينى گويد : از اين داستان مىفهميم كه خليفه آب و ملكى را خريده كه در آن حقى براى وقف پيامبر بوده كه خريدن آن جايز نبوده ، پس اگر از اين موضوع آگاهى داشته - كه سياق حديث نيز همين را مىرساند زيرا او معتذر به ناآگاهى نشد و تازه امام هم اشارتا همين را رساند كه گفت : و من دانستم كه آن را جز تو كسى\r\n","description":"","footnote":"","page_name":" 1 ","page_number":9},
  {"content":"\r\nنخرد - در اين حال چه مجوزى اين معامله را بر وى روا گردانيده و اگر هم نمىدانسته كه امام او را آگاه ساخته پس ديگر آن مجادله و خصومت و تازيانه بلند كردن چه معنى داشته كه امام هم ناچار شود عصا بلند كند تا آن جا كه عباس آن دو را از هم جدا نمايد . مگر از شنيدن سخن حق بايد خشم گرفت ؟ آيا هشدار دادن ناآگهان و راهنمائى نادانان براى يك انسان متدين خشم آور است ؟ تا چه رسد به كسى كه در اسلام بالاترين پايگاه را احراز كرده است ؟\r\nو گمان مىكنم ذيل روايت را به آن چسبانده باشند تا آن چه را در روايت بوده اصلاح كنند و بر فرض هم كه صحيح باشد سودى به حال ايشان ندارد زيرا امام هيچ كوششى را در نهى از منكر فرو نمىگذارد خواه به جا آرندهء منكر از انجام آن باز ايستد يا اين كه او ( ع ) از خضوع وى در برابر حق نوميد شود و به هر حال كه او ( ع ) براى عشق به اسلام با ايشان همراهى مىنمود و جز در هنگامى كه مىديد به حق عمل نمىشود بر سر خشم نمىآمد پس هر ساعتى حكم خود را دارد - از نرمى و درشتى - و به همين گونه بايد باشد هر اصلاح طلب مبرّى از اغراض خصوصى كه فقط براى خدا خشم مىگيرد و براى حق و به سوى حق دعوت مىكند .\r\n","description":"","footnote":"","page_name":" 2 ","page_number":10},
  {"content":"\r\n\r\n27 خليفه در شب وفات ام كلثوم\r\nبخارى در صحيح خود در بحث از جنائز باب « مرده را - براى گريه ى خاندانش بر او - عذاب مىكنند » و باب « كسى كه در قبر زن داخل مىشود » - ج 2 ص 225 و 244 به اسناد از طريق فليح بن سليمان از انس بن مالك آورده است كه ما در هنگام دفن دختر رسول ( 1 ) خدا ( ص ) حاضر بوديم و رسول ( ص ) بر سر قبر او نشسته و من ديدم كه ديدگانش گريان است پس گفت آيا ميان شما كسى هست كه در شب مقارفه ( 2 ) نكرده باشد ؟ بو طلحه زيد بن سهل انصارى گفت : من ، گفت پس تو در قبر او گام نه پس وى در قبر او گام نهاد و او را به خاك سپرد . ابن مبارك گفت فليح گفته به نظر من مقصود پيامبر از مقارفه همان گناه است و بو عبد اللَّه - يعنى خود بخارى - گفته : كلمه ى ليقترفوا يعنى ليكتسبوا ( 3 ) و به نقل مسند احمد سريج نيز\r\n\r\n","description":"","footnote":"\r\n( 1 ) در نزد روشنگران اين حديث به صحت پيوسته كه اين دختر ام كلثوم زن عثمان بوده و در عبارت احمد و ديگران آمده كه او رقيه بوده و سهيلى پس از ياد از روايت اخير مىنويسد :\r\nاين خبر بدون شك پندارى است بر گرديد به الروض الانف 2 / 207 ، فتح البارى 3 / 122 ، عمدة القارى 4 / 85 .\r\n( 2 ) معنى مقارفه بعدا خواهد آمد .\r\n( 3 ) اين تفسير چنان كه در فتح البارى 3 / 163 آمده اشاره است به آيه ى : و ليقترفوا ما هم مقترفون ( و گناهانى را كه كردنىاند بكنند . ) و در آيه ى ديگر نيز آمده : ان الذين يكسبون الاثم سيجزون بما كانوا يقترفون ( كسانى كه گناه مىكنند به زودى سزاى گناهانى را كه مىكرده‌اند خواهند ديد . سورهء انعام آيه 113 و 120 )\r\n","page_name":" 3 ","page_number":11},
  {"content":"\r\nگفته : مقصود پيغمبر از مقارفه همان گناه است .\r\nبارى گزارش بالا را ابن سعد در طبقات 8 / 31 از چاپ ليدن و احمد در مسند خود 3 / 126 و 228 و 229 و 270 و حاكم در مستدرك 4 / 47 و بيهقى در سنن كبرى 4 / 53 از دو طريق آورده‌اند و سهيلى در الروض الانف 2 / 107 به نقل از تاريخ بخارى و صحيح او و به نقل از طبرى آن را آورده و مىنويسد : ابن بطال گفته : هر چند كه عثمان سزاوارترين افراد بود به نزول در قبر - چون شوهرش بود و خود با مرگ او پيوندى جبرانناپذير را از دست داده بود - با اين همه پيامبر خواست كه او را از گام نهادن در قبر همسرش محروم كند چون وقتى پيغمبر گفت : كداميك از شما شب گذشته را با همسرش نياميخته عثمان خاموش ماند و نگفت من . زيرا در شب وفات ام كلثوم با زنى آميخته بود و غصه ى اين مصيبتى كه برايش روى داد و پيوند دامادىاش را از پيامبر گسيخت موجب نشد كه او از آميزش با زن ( حتى يك شب ) خوددارى كند و اين بود كه از آن چه حق وى بود محروم گرديد با آن كه براى نزول در قبر سزاوارتر از بو طلحه و ديگران بود و اين در معنى حديث آشكار است و شايد هم پيامبر قضيه را از راه وحى دريافته و چيزى به او نگفته باشد زيرا وى كار حلالى مرتكب شده بود با اين همه چون مصيبتى كه روى داد چندان تأثيرى در او نكرد اين بود كه با كنايه اى بدون تصريح از حق خود محروم گرديد و خدا داناتر است .\r\nگزارش ياد شده را - گذشته از مآخذ سابق - در نهايهء ابن اثير 3 / 276 ، لسان العرب 11 / 189 ، اصابه 4 / 489 و تاج العروس 6 / 220 نيز مىتوان يافت .\r\nامينى گويد : كلمات علماء در پيرامون اين حديث ناهماهنگ است جز اين كه فليح ( متوفى در سال 163 ) كلمه ى مقارفه را به گناه معنى كرده و بخارى نيز به اين گونه سخن او را تأييد كرده كه گفته : كلمه ى ليقترفوا يعنى ليكتسبوا . و سريج متوفى سال 217 نيز آن را به معنى گناه دانسته و اينان قديمىترين كسانىاند كه در پيرامون آن سخن گفته‌اند و خطابى ( 1 ) گويد اين كه پيامبر پرسيد : آيا ميان شما كسى هست كه ديشب مقارفه نكرده باشد ؟ مقصودش آن است كه كدام يك از شما ديشب گناه\r\n\r\n","description":"","footnote":"\r\n( 1 ) بو سليمان حمد بن محمد بستى صاحب تأليفات ارزنده و متوفى 388 .\r\n","page_name":" 4 ","page_number":12},
  {"content":"\r\nنكرده‌ايد ؟ ( 1 ) پس از اينها به ابن بطال ( 2 ) مىرسيم كه معناى عام مقارفه را به مقارفه و آميزش با زنان اختصاص داده و عينى نيز به جمع ميان اين دو تفسير و هماهنگ كردن آن دو برخاسته ( 3 ) و به هر تقدير شك نبايد داشت كه اين كار عثمان ، عملى بوده است كه به خاطر انجام آن از فرود آمدن در قبر همسرش - دختر پيامبر - محروم گرديده است با آن كه سزاوارترين مردم بود به فرود آمدن در قبر ، و همه ى مسلمانان نيز اين را مىدانستند ولى رسول خدا كه همه را به پوشيدن عيوب مؤمنان و چشم پوشى از آن مىخواند و در كتاب مقدس خود مردم را از اشاعه ى اخبار زشتكارىها بازمىداشت و از تجسس كردن براى فهم آن چه در خلوت ديگران مىگذرد نهى مىكرد و مبعوث شده بود تا دينداران را به ارجمندى برساند آرى چنين شخصيتى كه البته از روى هوس سخن نمىگويد و ( هر چه بر زبانش آيد ) تنها وحيى است كه به او الهام مىشود همو بود كه خواست يك مورد را استثناء نمايد و كارى سهمناك را آشكار سازد كه به خاطر انجام آن ، عثمان از يك افتخار محروم گردد . و چه افتخارى ؟ فرود آمدن در قبر همسرى كه وسيله ى سرافرازى او به دامادى رسول و واسطه ى رسيدن او به امتياز اين پيوند بوده و خيلى طبيعى است كه مسلمانان از سخن پيامبر ، آن چه را لازمه ى آن بوده ( خطاى عثمان ) دريابند و اين علت مانع از نزول وى در قبر كه بر اثر مقارفه ى مورد اختلاف در معنى آن پيش آمد ، يا گناهى بود كه چندان در رسول ( ص ) تأثير كرد كه از پايگاه عثمان تا بدان حد كاست كه باز نموديم زيرا اگر گناه كوچكى را مخفيانه انجام داده بود پيامبر بر روى آن پرده مىكشيد ولى چندان بزرگ بود كه پيامبر جائى براى پرده كشيدن بر روى آن نديد و هيچ ارج و احترامى براى انجام دهنده ى آن مراعات نكرد . و آن گاه اگر كار او گناهى به اين گونه بوده در به جا آرنده ى گناهان خيرى نبايد سراغ كرد .\r\nو اگر مقصود پيامبر از مقارفه آميزش مشروع با زنان بوده كه باز هم انجام\r\n\r\n","description":"","footnote":"\r\n( 1 ) اين تفسير خطابى را عينى در عمدة القارى 4 / 85 آورده است .\r\n( 2 ) سخن ابن بطال را سهيلى در الروض الانف 2 / 107 آورده و با عبارت خود او قبلا آورده شد .\r\n( 3 ) در عمدة القارى 4 / 85\r\n","page_name":" 5 ","page_number":13},
  {"content":"\r\nآن در آن هنگام براى عثمان منافى با مردانگى و مستلزم سختدلى و درشتخوئى است ، كدام انسان است كه دلش راه بدهد در سهمناكترين شب زندگىاش - كه شب پايان يافتن افتخار و بريدن رشته ى گردن فرازى و گسيختن پيوند سر بلندىاش باشد - به كام گرفتن از زنان پردازد ؟ چگونه خليفه اين همه را آسان گرفته ؟ احترام پيامبر را نگه نداشته و آن مصيبت بزرگ را ناچيز انگاشته و به لذت مجامعه با زن ( 1 ) پرداخته است . توقع ما از خلفا آن است كه از نخستين روزشان شعورى بيش از اين داشته باشند و رأفتى افزونتر از آن چه پشتوانه ى كار وى بوده و رقتى زيادتر از آن چه فعل وى بيانگر حد و مرز آن است و آزرمى بيش از آن چه وى از خود نشان داد .\r\nخيلى دشوار مىتوان پذيرفت كه پيامبر ( ص ) كه آن آبروريزى را براى عثمان فراهم آورد و آن گونه خوارش ساخت تنها به خاطر آن بود كه وى كارى مباح انجام داده بود آن هم با آن همه مهربانى ستوده و آشكار او درباره ى افراد مردم و پافشارى او در پرده كشيدن بر گناهان ايشان . چه رسد درباره ى مردى كه خود پيامبر مىداند بر مسند جانشينى او تكيه خواهد زد .\r\nاين بود آن چه به نظر ما مىرسد و اما تو : گمان نيكو بدار و حقيقت قضايا را مپرس !\r\nو آن گاه با همه ى اين مقدمات و در باره ى مردى كه اين كارش است و اين رفتارش با گرامى دختر پيامبر ( ص ) ، آيا وجدان آزاد تو مىپذيرد كه سخنى كه ابن سعد در طبقات خود 3 / 38 به پيامبر بسته درست باشد ؟ همان گزارشى كه به موجب آن - در همان روزى كه شبش را عثمان به گناه يا كامجوئى جنسى گذراند و همان روزى كه چنان سخن نيشدارى را از پيامبر بزرگوار شنيد - آرى در همان روز ، پيغمبر به وى بگويد : اگر دختر سومى هم داشتم به همسرى عثمان در مىآوردم - كه به گفته ى ابن سعد اين سخن را پس از مرگ ام كلثوم گفته است - ( 2 )\r\nيا بگويد : اگر ايشان ( يعنى دختران پيامبر ) ده تن نيز بودند ( يكى از پى\r\n\r\n","description":"","footnote":"\r\n( 1 ) تعبير از عمدة القارى است : 4 / 85 .\r\n( 2 ) طبقات ابن سعد چاپ ليدن 8 / 25 .\r\n","page_name":" 6 ","page_number":14},
  {"content":"\r\nديگرى ) به همسرى عثمان در مىآوردم .\r\nيا چنان چه در گزارش ابن عساكر مىخوانيم بگويد : اگر چهل دختر داشته باشم يكى بعد از ديگرى به همسرى تو در مىآوردم تا يكىشان هم باقى نماند ( 1 )\r\nيا چنانچه در گزارش ابن عساكر از زبان بو هريره ( 2 ) مىخوانيم در روز تزويج ام كلثوم به عثمان پيامبر ( ص ) عثمان را در آستانه ى در مسجد ببيند و بگويد : عثمان ! اين جبرئيل است كه به من خبر مىدهد كه خداوند ام كلثوم را به همسرى تو در آورد و با كابينى مانند كابين رقيه ( 3 ) و به شرط اين كه با او هم مانند رقيه رفتار كنى .\r\nآيا آن گونه رفتار عثمان با ام كلثوم همانند رفتار وى با رقيه بوده و خداوند آن را پسنديده مىداشته ؟ يا فكر مىكنيد عثمان به شرطى كه خدا با او در باره ى ام كلثوم كرده بود رفتار نكرد ؟ من نمىدانم .\r\nگذشته از آن كه اسناد اين حديث از چند لحاظ مخدوش است و همين خدشه برايش بس كه در آن نام عبد الرحمن بن ابو زناد قرشى را مىبينيم كه ابن معين و ابن مدينى و ابن ابى شيبه و عمرو بن على و ساجى و ابن سعد او را ضعيف القول شمرده‌اند و ابن معين و نسائى گويند : حديث وى شايسته ى دليل آوردن نيست ( 4 ) .\r\n\r\n","description":"","footnote":"\r\n( 1 ) تاريخ ابن كثير 7 / 212 - كه مىگويد : اسناد آن ضعيف است - اخبار الدول از قرمانى ص 98 .\r\n( 2 ) بر گرديد به تاريخ ابن كثير 7 / 211 .\r\n( 3 ) رقيه دختر ديگر پيامبر كه پيش از ام كلثوم زن عثمان بوده و در گذشته است .\r\n( 4 ) تهذيب التهذيب 6 / 171\r\n","page_name":" 7 ","page_number":15},
  {"content":"\r\n\r\n28 خليفه براى خود و كسانش چراگاه خصوصى قرار مىدهد\r\nاسلام علفزارها و چمنهائى را كه بر اثر آب باران روئيده و مالك خصوصى ندارد حق همه ى مسلمانان شناخته كه به صورت مساوى و به گونه اى كه در همه ى مباحات اصليه - از ميانه‌هاى بيابان و كناره‌هاى خشكىها - معمول است از آن بهره مند شوند چهارپايانشان را از گوسفند و اسب و شتر در آن بچرانند و نه هيچكس مزاحم ديگرى شود و نه براى خود چراگاه اختصاصى قرار دهد و ديگران را از آن محروم سازد پيامبر ( ص ) گفت : مسلمانان در سه چيز شريكاند : مرغزار و آب و آتش .\r\nو گفت : سه چيز است كه مردم را از آن نبايد محروم كرد : آب و مرغزار و آتش .\r\nو گفت : زيادى آب را نبايد منع كرد تا به وسيله ى آن ، استفاده از مرغزار ممنوع گردد . و به عبارتى : زيادتى آب را منع نكنيد تا به وسيله ى آن از زيادتى مرغزار منع نمائيد . و به عبارتى : هر كس زيادتى آب را منع كند تا به وسيله ى آن از زيادتى مرغزار منع كند خدا در روز قيامت لطف خود را از او منع مىنمايد ( 1 ) آرى در روزگار جاهليت گردن كلفتها هر قطعه اى از زمين را كه خوش مىداشتند براى چارپايان و شتران خود قرق مىكردند و با آن كه خود در استفاده از ديگر مرغزارها با مردم شريك بودند نمىگذاشتند در استفاده از آن مرغزارهاى قرق شده كسى\r\n\r\n","description":"","footnote":"\r\n( 1 ) اين احاديث را در صحيح بخارى 3 / 110 و الاموال از بو عبيد ص 296 و سنن بو داود 2 / 101 و سنن ابن ماجه 2 / 94 مىتوان يافت .\r\n","page_name":" 8 ","page_number":16},
  {"content":"\r\nشريكشان شود و اين از نمونه‌هاى زورگوئى رايج در آن روزگار بود و پيامبر ( ص ) همراه با جارو كردن ديگر عادات گردنكشان و سنتهاى زور گويان اين رسم را نيز بر انداخت و گفت : هيچ چراگاهى نيست مگر براى خدا و رسول ( 1 )\r\nو شافعى در تفسير اين حديث مىنويسد : « در روزگار جاهليت چون كسى از گردن كلفتهاى عرب در شهرى فرود مىآمد سگى را به پارس وا مىداشت و و آنگاه تا هر جا را كه صداى سگ مىرفت چراگاه اختصاصى براى مخصوصان خود قرار مىداد و هيچ كس را نمىگذاشت در استفاده از آن با او شريك شود ، و چارپايان خود را در آن بچراند با اين كه در استفاده از ديگر چراگاه‌هاى آن حوالى خود با ديگران شريك مىشد . . . پس پيامبر ( ص ) منع كرد از اين كه چنانچه در روزگار جاهليت عمل مىشد كسى چراگاه اختصاصى اختيار كند و ديگران را از آن محروم سازد . »\r\nسپس گويد : اين كه پيامبر گفت : « مگر براى خدا و رسول او » مقصود آن است كه مگر چراگاه اختصاصى را براى اسبان و شتران مسلمانان قرار دهند كه براى جهاد در راه خدا در كار سوارى و باربرى از آن استفاده مىشود يا براى شترانى كه متعلق به بيت المال است و به صورت زكات از مردم گرفته شده ، چنانچه عمر منطقه ى نقيع ( 2 ) را براى شترانى كه به عنوان صدقه از مردم مىگيرند و نيز براى اسبانى اختصاص داد كه براى جهاد در راه خدا آماده مىداشتند ( 3 ) .\r\nعمر برده اى از آن خود را به كار گزارى چراگاه اختصاصى بر گماشت - كه نامش هنى بود - و به او گفت : هنى ! دست و بازوى خويش را براى مردم فراهم آر و از نفرين مظلوم بپرهيز كه نفرين ستمديده مستجاب است و\r\n\r\n","description":"","footnote":"\r\n( 1 ) صحيح بخارى 3 / 113 ، الاموال از بو عبيد ص 294 ، كتاب الام از شافعى 3 / 207 و در دو كتاب اخير به گستردگى در پيرامون اين مسئله بحث شده است .\r\n( 2 ) در بيست فرسنگى مدينه - يا همان نزديكىها - معجم البلدان .\r\n( 3 ) برگرديد به كتاب الام 3 / 208 ، معجم البلدان 3 / 347 ، نهايه ابن اثير 1 / 297 ، لسان العرب 18 / 217 ، تاج العروس 10 / 99 .\r\n","page_name":" 9 ","page_number":17},
  {"content":"\r\nصاحب زمين كشت دروده و صاحب غنيمت ( 1 ) را ( در آن ) داخل كن و بپرهيزم از شتران پسر عفان ( 2 ) ( عثمان ) و شتران پسر عوف كه اگر هم شترانشان هلاك شود بر مىگردند به سراغ نخلستانها و كشتزارهاشان و صاحب زمين كشت دروده و صاحب غنيمت ، نانخورانش را مىآرد و مىگويد : « اى امير مؤمنان ! » يعنى من آنان را رها مىكنم ؟ پدر مباد تو را . تا پايان ( 3 ) .\r\nاين قانون در ميان مسلمانان مورد اتفاق بود تا عثمان به خلافت رسيد و چنانچه در انساب بلاذرى 5 / 37 و سيرهء حلبى 2 / 87 آمده - به جاى چراگاه براى شترانى كه به صورت ماليات گرفته مىشد - براى خود چراگاهى برگزيد - يا چنان چه در روايت واقدى آمده براى خود و حكم بن ابى العاص . - يا هم براى خود و هم براى او و هم براى همه ى امويان چنان چه در شرح ابن ابى الحديد 1 / 67 آمده كه مىنويسد : عثمان چار پايان همه ى مسلمانان را از استفاده از چراگاه پيرامون مدينه محروم ساخت مگر آن چه از آن بنى اميه بود و در ص 235 آورده است كه واقدى گفت : عثمان ربذه و شرف و نقيع را قرق كرده بود و در چراگاه هيچ شترى و اسبى از آن او و بنى اميه گام نمىنهاد تا بازپسين روزگار ، منطقه ى شرف ( 4 ) را چراگاه اختصاصى شتران حكم بن ابى العاص و شتران خودش گردانيده بود - كه شتران خودش هزار شتر بود - و منطقه ى ربذه ( 5 ) را نيز چراگاه اختصاصى شترانى گردانيد كه به صورت زكات گرفته مىشد و منطقه ى نقيع را چراگاه اختصاصى گردانيد براى اسبهاى جنگاوران اسلام و اسبهاى\r\n\r\n","description":"","footnote":"\r\n( 1 ) شايد كسانى باشد كه زندگىشان از راه غنائم جنگى مىگذرد و اگر غنيمت را مصغر بگيريم مىشود : صاحب گوسفندان ناچيز .\r\n( 2 ) در عبارت ابو عبيد - به جاى بپرهيزم از شتران پسر عفان - آمده است : سخن از شتران پسر عفان را براى من رها كن .\r\n( 3 ) صحيح بخارى 4 / 71 ، الاموال از بو عبيد ص 298 ، كتاب الام 3 / 271\r\n( 4 ) در ميانه ى نجد بود و به گفته ى بخارى با سين بىنقطه است و در موطأ ابن وهب مىخوانيم : « شرف با شين نقطه دار و فتح راء » و درست همين است « معجم البلدان » .\r\n( 5 ) ربذه در همان شرف ياد شده و چراگاه اختصاصى دست راست است\r\n","page_name":" 10 ","page_number":18},
  {"content":"\r\nخودش و اسبهاى بنى اميه پايان .\r\nآرى اين هم از جمله كارهائى بود كه مسلمانان بر عثمان عيب شمردند و عايشه نيز آن از كارهائى شمرد كه بر وى انتقاد كردند و گفت : و ما او را سرزنش كرديم براى فلان كار و براى آن كه مرغزارها را چراگاه اختصاصى خود گردانيد ( 1 ) و با عصا و تازيانه به كتك زدن اين و آن پرداخت ، پس قصد او كردند تا او را مانند پيراهن ترى كه آبش را با فشردن دور كنند درهم فشردند ( 2 ) . ابن منظور در ذيل حديث مىنويسد : مردم در استفاده از گياهانى كه باران آسمان سيرابش كرده شريكاند - اگر ملك خاص نباشد - و به همين علت مردم عثمان را نكوهش مىكردند .\r\nكار خليفه در تعيين چراگاه اختصاصى ، بازگشت و نو كردن عادات جاهليت نخستين بود كه پيامبر اسلام ( ص ) آنها را نابود كرده و مسلمانان را در چراگاه‌ها شريك گردانيده بود و مىگفت : سه كساند كه خدا در دشمن مىداردشان - و از آن ميان يكى هم كسى را شمرده كه سنت جاهليت را در اسلام بنهد ( 3 ) - بر اين مرد حق آن بود كه پيش از قرق كردن چراگاه‌ها ، و به جاى جلوگيرى از استفاده ى مردم از آنها ، حريم اسلام را بپايد و از دستبرد به قوانين آن جلوگيرى كند و آن چه را پيامبر ( ص ) آورده شيوه اى شايتسه ى پيروى شمارد و سنت جاهليت را زنده نكند و بداند كه سنت الهى را تغييرپذير نخواهى يافت ولى چه كنيم كه او . . .\r\n\r\n","description":"","footnote":"\r\n( 1 ) ترجمه ى سخن عايشه با استفاده از معنىهائى بود كه امينى براى لغات آن از فائق به قلم زمخشرى نقل كرده است .\r\n( 2 ) برگرديد به فائق زمخشرى 2 / 117 ، نهايهء ابن اثير 1 / 298 ، 4 / 121 لسان العرب 8 / 363 ، 18 / 217 ، تاج العروس 10 / 99 .\r\n( 3 ) بهجة النفوس از حافظ ابن ابى جمرهء ازدى 4 / 197 .\r\n","page_name":" 11 ","page_number":19},
  {"content":"\r\n\r\n29 خليفه ، فدك را تيول مروان مىگرداند .\r\nابن قتيبه در المعارف ص 84 و ابو الفدا در تاريخ 1 / 168 تيول دادن فدك را - كه صدقه ى پيامبر براى فقرا بود - به مروان از جمله موضوعاتى شمرده‌اند كه مردم بر عثمان ايراد گرفتند . ابو الفدا مىنويسد : فدك ، صدقه ى پيامبر بود كه فاطمه بعنوان ارث آن را مطالبه كرد و بو بكر روايت كرد كه پيغمبر گفته : « ما گروه‌هاى پيامبران ارث نمىگذاريم و آنچه بر جاى مىگذاريم صدقه است » ولى بعدها عثمان آن را به تيول مروان بن حكم داد و همچنان فدك در دست مروان و فرزندانش بود تا عمر بن عبد العزيز بر سر كار آمد و آن را از دست خاندانش گرفته به حالت صدقه بودن بر گردانيد .\r\nبيهقى در سنن كبرى 6 / 301 از طريق مغيره حديثى درباره ى فدك آورده كه در آن مىخوانيم : « چون عمر زندگىاش سپرى شد مروان آن را تيول خويش گرفت » سپس گويد . شيخ گفت : مروان فدك را در ايام عثمان تيول خويش گرفت « سپس گويد . شيخ گفت : مروان فدك را در ايام عثمان تيول خويش گردانيد و گويا كه او در اين باره روايتى را كه از پيامبر رسيده تأويل كرده و دليل خود گردانيده بود كه مىگويد : « چون خداوند طعمه اى به پيامبرش داد تعلق به كسى دارد كه پس از او به كار بر مىخيزد » ولى چون خود عثمان با اموالى كه داشت از آن بىنياز بود آن را براى خويشانش گذاشت و به اين وسيله صله ى رحم كرد و ديگران بر آن رفته‌اند كه غرض از اين واگذارى ، سپردن توليت و سرپرستى كار فدك بود و جارى بودن وراثت هم در آن اصلى نداشت . و به هزينه ى امور مسلمين مىرسيد و به همان روش روزگار بو بكر و عمر مورد استفاده\r\n","description":"","footnote":"","page_name":" 12 ","page_number":20},
  {"content":"\r\nقرار مىگرفت\r\nو در عقد الفريد 2 / 261 در زير عنوان آن چه مردم بر عثمان عيب گرفتند مىخوانيم : او فدك را - كه صدقه ى پيامبر بود - تيول مروان گردانيد و چون افريقيه فتح شد يك پنجم غنائم آن را بگرفت و به مروان بخشيد\r\nو ابن ابى الحديد در شرح خود 1 / 67 مىنويسد : عثمان فدك را تيول مروان گردانيد با آن كه پس از وفات پيامبر ( ص ) دخترش فاطمه ( ع ) يك بار بعنوان ميراث و يك بار بعنوان هبه شدن آن به وى ، آن را مطالبه كرد و از دادن آن به او سرباز زدند .\r\nامينى گويد : من نمىدانم كنه اين تيول دادن و حقيقت اين كار چه بوده زيرا اگر فدك ، غنيمتى براى همه ى مسلمانان بوده - چنان كه بو بكر مدعى شد - پس چه علت داشت كه آن را خاص مروان گردانند و اگر از حقوق ارثى خاندان پيامبر ( ص ) بوده - چنان چه هم صديقه ى پاك در خطبه هايش بر اين امر استدلال كرد و هم پس از او امامان راهنما از عترت پاك پيامبر و پيشاپيش همگى بزرگ ايشان امير مؤمنان - در اين صورت نيز مروان از ايشان نبوده و خليفه حق بگذار و بردار در آن نداشته و اگر هم بخششى از پيامبر به جگرگوشه ى بىگناه و پاكدامنش بوده - چنان كه هم خود آن بانو مدعى آن بود و هم امير مؤمنان و دو فرزندشان و نيز ام ايمن كه پيامبر ، بهشتى بودن او را گواهى كرده - گواهى دادند و شهادت ايشان به گونه اى رد شد كه مورد پسند خدا و رسولش نبود و اگر شهادت كسانى كه آيه ى تطهير درباره ى ايشان فرود آمده رد شود پس ديگر به چه چيز مىتوان اطمينان كرد و چه دليلى را مورد اتكاء مىتوان گرفت .\r\nاگر اين شيوه بپايد و دگرگونى در آن پديد نيايد .\r\nنه بر مرده اى بايد گريست و نه بر نوزادى شادى توان كرد .\r\nو به هر حال كه اگر فدك بخششى از پيامبر به فاطمه بود پس به مروان چه ارتباطى داشت و عثمان چه قدرتى بر آن مىتوانست داشته باشد تا آن را تيول كسى گرداند . راستى را كه خلفاى سه گانه تصميمات ضد و نقيضى را در مورد فدك به مرحله ى اجرا گذاردند ، ابو بكر آن را از اهلبيت گرفت و عمر آن را به ايشان\r\n","description":"","footnote":"","page_name":" 13 ","page_number":21},
  {"content":"\r\nبازگردانيد و عثمان آن را به تيول مروان داد و از معاويه به بعد هم كه روزگار زور گويان مىبود اين بازى ادامه داشت و گرفته و پس داده مىشد و به طورى كه در ج 14 ص 50 - 45 از برگردان پارسى غدير گذشت هر يك از ايشان مطابق دلخواه و هوس خويش تصميمى را درباره ى آن عملى مىكرد و در هيچ يك از اعصار به روايت بو بكر عمل نشد و اگر چه گروهى كه پيرامون او حاضر بودند بر شنيدن آن چه وى از پيامبر روايت كرد با او سازش نمودند و به ساخت و پاخت برخاستند ، ولى كسانى كه پس از وى آمدند با كارهايشان و با تصميمات رنگارنگ و يك بام و دو هوائى كه درباره ى فدك گرفتند عملا آن روايت را باطل قلمداد كردند .\r\nبلكه خود بو بكر هم - به گونه اى كه در جلد پيشين ص 44 به نقل از سيره ى حلبى گذشت - مىخواست باطل بودن آن روايت را عملا نشان دهد و اين بود كه سند مالكيت فدك را براى فاطمه زهرا نوشت . جز اين كه پسر خطاب او را از رأيش بگردانيد و آن نوشته را پاره كرد . با توجه به اين حوادث است كه هم ارزش آن روايت و حد و مرزى را كه به آن عمل مىشده مىتوان دريافت و هم ارزش اين تيول دادنها را . كه به زودى سخن امير مؤمنان را درباره ى آن چه عثمان تيول و خاصه ى اين و آن مىساخت خواهى خواند .\r\n","description":"","footnote":"","page_name":" 14 ","page_number":22},
  {"content":"\r\n\r\n30 برداشت خليفه درباره ى اموال و صدقات\r\nتصميمى كه خليفه درباره ى فدك عملى كرد نسبت به برنامه ى كلى او درباره ى ديگر اموال - از غنائم جنگى و صدقات و مالياتها - تازگى و شگفتى نداشت ، زيرا او درباره ى همه ى آنها و درباره ى كسانى كه حق استفاده از آن را دارند عقيده ى خود سرانه اى داشت و بر آن بود كه مال مال خدا است و چون خود را سرپرست مسلمانان مىپنداشت به خود حق مىداد كه آن اموال را براى هر مصرفى خواست بگذارد و هر تصميمى را كه ميلش كشيد درباره ى آن عملى كند و اين بود كه به گفته ى امير مؤمنان : برخاسته ميان خوردنگاه و جاى بيرون دادنش خودپسندانه به خراميدن پرداخت و فرزندان نياكانش نيز با او به پا خاسته دارائى خدا را چنان مىخوردند كه شتران گياه بهارى را . ( 1 )\r\nآرى با اموالى صله ى رحم مىكرد ! كه همه ى مسلمانان در استفاده از آن برابر بودند و هر يك از افراد جامعه ى متدين - از خواهندگان و محرومان - حقى مشخص در آن داشتند . و در آئين حق و قانون مقدس اسلام روا نيست كه هيچ كس را از بهره ى خود محروم سازند و بدون رضايت او حقش را به ديگرى دهند .\r\nآورده‌اند كه پيامبر درباره ى مصرف اموال غنائم گفت يك پنجم آن از خداست و چهار پنجم از لشگريان و هيچ فردى از ايشان در استفاده ى از آن بر ديگرى مقدم نيست .\r\nو تيرى را كه ( در جنگ ) از پهلوى خود بيرون مىآورى ، تو از برادر مسلمانت به آن\r\n\r\n","description":"","footnote":"\r\n( 1 ) نهج البلاغه 1 / 35 .\r\n","page_name":" 15 ","page_number":23},
  {"content":"\r\nسزاوارتر نيستى . ( 1 )\r\nو خود حضرت ( ص ) چون به غنيمتى دست مىيافت همان روز آن را بخش مىكرد ، متأهلها را دو سهم مىداد و مجردها را يك سهم . ( 2 )\r\nو سنت ثابت درباره ى صدقات آن است كه مردم هر اجتماعى تا وقتى در ميانشان يك نيازمند هست به استفاده از صدقات خويش سزاوارترند و كارگزارى و سرپرستى صدقات ، براى باجگيرى و سرازير كردن باجها به پايتخت خليفه نيست بلكه براى آن است كه اموال از توانگران گرفته شود و به هزينهء تهيدستان هم محله با ايشان برسد . پيامبر آن گاه كه معاذ را به يمن فرستاد تا مردم آن جا را به اسلام و نماز دعوت كند از جمله سفارشهايش به او اين بود كه : چون آن ( نماز و اسلام ) را پذيرفتند به ايشان بگو : خداوند بر شما واجب كرده است كه زكات اموال شما از توانگرانتان گرفته و به تهيدستانتان داده شود . ( 3 )\r\nعمرو بن شعيب گفت : معاذ بن جبل همچنان به كارهاى سپاهى مىپرداخت تا پيامبر او را به يمن فرستاد و او همانجا ماند تا پيامبر و پس از او بو بكر در گذشتند آن گاه بر عمر در آمد و عمر او را بر سر همان كار سابق فرستاد و معاذ يك سوم از زكات مردم آنجا را براى او فرستاد و عمر اين كار را نپسنديد و گفت : من تو را براى باجگيرى و جزيه ستانى نفرستادم ، بلكه فرستادمت تا از توانگران مردم بگيرى و به تهيدستانشان رد كنى . معاذ گفت : آن چه را براى تو فرستادم هيچ كس را نيافتم كه آن را از من بگيرد ( 4 ) .\r\nو اين هم از نامه ى امير المؤمنين به قثم پسر عباس در هنگامى كه وى از سوى حضرت كارگزار مكه بوده : و بنگر در آن چه از مال خدا نزد تو گرد آمده و آن را به هزينه ى كسانى از عيالمندان و گرسنگان كه پيرامونت هستند برسان به طورى كه آن را به كسانى كه به راستى تهيدست و بىچيز باشند رسانده باشى و آن چه از آن\r\n\r\n","description":"","footnote":"\r\n( 1 ) سنن بيهقى 6 / 324 ، 336\r\n( 2 ) سنن بو داود 2 / 25 ، مسند احمد 6 / 29 ، سنن بيهقى 6 / 346 .\r\n( 3 ) صحيح بخارى 3 / 215 ، الاموال از بو عبيد ص 580 ، 595 ، 612 ، المحلى 6 / 146\r\n( 4 ) اموال ص 596\r\n","page_name":" 16 ","page_number":24},
  {"content":"\r\nزياد آيد نزد ما فرست تا آن را ميان كسانى كه نزد ما هستند بخش كنيم نهج البلاغه 2 / 128 .\r\nو هم على ( ع ) است كه چون هنگام خلافت يافتنش عبد اللَّه بن زمعه به نزد وى مىآيد و مالى مىخواهد به او مىگويد : اين مال نه از آن من است و نه از آن تو ، بلكه تنها غنيمتهاى مسلمانان است كه به نيروى شمشير ايشان به چنگ آمده ، اگر تو هم با ايشان در پيكار شركت كرده باشى بهره ى تو نيز مانند بهره ى ايشان خواهد بود و گرنه آن چه را دست ايشان چيده در دهان ديگران نبايد نهاد . نهج البلاغه 1 / 461 .\r\nاين هم از سخنان او است كه : قرآن بر پيامبر ( ص ) فرود آمد و اموال بر چهار قسم بود : اموال مسلمانان كه آن را مطابق قوانين ارث ( پس از مرگ ايشان ) ميان وارثان بخش كرده است ، غنائم و خراج كه آن را ميان مستحقانش قسمت كرده است ، و خمس كه خداوند آن را در جاى خود نهاده ، و صدقات كه خداوند آن را در جاى خود نهاده بر گرديد به آن چه در ج 6 ص 77 از چاپ دوم گذشت .\r\nو از اصفهان مالى براى امير مؤمنان آوردند كه آن را هفت بخش كرد ، يك گرده نان زياد آمد پس آن را نيز شكست و هفت تكه كرد و هر تكه ى آن را بر روى يكى از آن بخشهاى اموال نهاد سپس ميان مردم قرعه انداخت تا اولين بار چه كسى سهم خود را بردارد . ( 1 )\r\nدو زن - يكى عرب و ديگرى از مواليان وى - به نزد او شده چيزى خواستند پس بفرمود تا هر كدام از آن دو را يك پيمانه خوراكى و چهل درهم دادند پس آن كه از اموالى بود سهم خود را گرفت و رفت و آن زن عرب گفت : اى امير مؤمنان ! من عرب هستم و او از موالى بود و آن گاه توبه من همان اندازه مىدهى كه به او دادى ؟ على به او گفت : من در كتاب خدا نگريستم و در آن براى فرزندان اسماعيل ( عرب نژادها ) هيچ برتريى بر فرزندان اسحاق ( يهودى نژادان ) نديدم ( 2 ) .\r\nو به همين ملاحظات متعدد بود كه صحابه نمىپسنديدند خليفه ى دوم برخى از مردم را بر برخى ديگر در حقوق مالى مقدم داشته و در اين مورد برترىهائى و\r\n\r\n","description":"","footnote":"\r\n( 1 ) سنن بيهقى 6 / 348\r\n( 2 ) سنن بيهقى 6 / 349\r\n","page_name":" 17 ","page_number":25},
  {"content":"\r\nويژگىهائى را كه در افراد ، معتبر مىشمرد ملاك كار گرداند چنان چه زنان پيامبر - مادران مؤمنان - را بر ديگران مقدم بدارد ، و جنگاوران بدر را بر ديگران و مهاجران را بر انصار و جهاد كنندگان را بر ديگران با آن كه وى هيچ كس از ايشان را محروم نمىنمود ( 1 ) و بر فراز منبر مىگفت : هر كس مال مىخواهد به نزد من آيد كه خداوند مرا بر آن ، خزينه دار گردانيده است ( 2 ) .\r\nو پس از خواندن آيات مربوط به احكام اموال مىگفت : به خدا هيچ كس از مسلمانان نيست مگر حقى در اين مال دارد - خواه به او داده شود خواه نه - حتى اگر يك چوپان در شهر عدن باشد . ( 3 )\r\nو مىگفت : از بستگان رسول خدا ( ص ) آغاز كنيد و همينطور نزديكان به ايشان و نزديكان به آن نزديكان . و سياهه ى حقوق را بر همين مبنا تنظيم كرد .\r\nو به نقل بو عبيد مىگفت : پيامبر پيشواى ما است پس ، از دودمان او شروع مىكنيم و سپس به نزديكان ايشان و نزديكان به آن نزديكان . ( 4 )\r\nو پيش از همه ى اينها شيوه ى خداوندى درباره ى اموال در آياتى چند از قرآن آمده مثل :\r\n1 - و بدانيد كه آن چه از چيزى غنيمت برديد پس يك پنجم آن از خدا است و از رسول و خويشان وى و يتيمان و مستمندان و در راه ماندگان ( انفال 41 )\r\n2 - صدقات فقط براى مستمندان و تهيدستان و كارگزاران آن است و براى كسانى از نامسلمانان كه دل ايشان با گرفتن آن نرم شود و نيز براى آزادى بندگان و دادن وام وامداران و صرف در راه خدا و يارى به درماندگان در سفر ، قانونى است از سوى خدا و خدا دانا و فرزانه است ( توبه 59 )\r\n3 - آن چه خداوند از مال ايشان نصيب پيغمبر خويش كرد ، اسبى و\r\n\r\n","description":"","footnote":"\r\n( 1 ) اموال از بو عبيد ص 224 - 227 فتوح البلدان بلاذرى ص 453 - 416 ، سنن بيهقى 6 / 349 ، 350 ، تاريخ عمر بن خطاب از ابن جوزى 97 - 83\r\n( 2 ) برگرديد به همان چه در ص 92 از ج 6 از همين كتاب - چاپ دوم - گذشت .\r\n( 3 ) الاموال ص 213 ، سنن بيهقى 6 / 351 .\r\n( 4 ) الاموال ص 224 سنن بيهقى 6 / 364 .\r\n","page_name":" 18 ","page_number":26},
  {"content":"\r\nشترى بر آن نتاختيد ولى خداوند پيغمبران خويش را به هر كه خواهد مسلط كند و خدا بر هر چيز توانا است . هر چه خدا از اموال مردم اين دهكده‌ها نصيب پيغمبر خويش كرد از آن خدا و پيغمبر و خويشاوندان وى و يتيمان و تهيدستان و در راه ماندگان است ( حشر 6 / 7 )\r\nاين سنت خدا است و سنت پيامبرش ولى عثمان آن چه را در قرآن عزيز بوده فراموش كرده و با قانونى كه پيامبر اكرم درباره ى اموال آورده به مخالفت برخاسته و از روش گذشتگانش روى بر تافته و از جاده ى عدل و انصاف دور شده و فرزندان خاندان فرومايه اش را پيش انداخته ، همان ميوه‌هاى شجره ى ملعونه اى را كه نامشان در قرآن آمده و همان مردان تباهكار و هرزه و ميگسار و بد سگال را .\r\nاز آن زشت كردار نفرين شده شان بگير تا آن سوگند پيشه ى حقير كه عيبجو و پادوى سخن چينى است . آرى اينان را عثمان از بزرگان نيكوكار ملت و از افراد صحابه ى پيامبر برتر مىشمرد و از مال مسلمانان به يكايك از خويشانش مليون مليون پاره‌هاى زر و سيم مىبخشيد - بدون آن كه هيچ حساب و كتابى را نگهدارد - و ايشان را بر همه ى افراد ديگر - هر كه باشند و هر قدر به پيغمبر نزديك باشند - مقدم مىداشت و هيچ كس هم جرأت نمىكرد به كار امر بمعروف و نهى از منكر پردازد چرا كه به چشم خود مىديدند با كسانى كه به اين دو كار واجب برمىخيزند با چه روش سنگدلانه اى رفتار مىكند و چه پرده درىها و تبعيدها ، و چه كتكها با آن شلاقش كه از شلاق عمر هم سختتر بود ( 1 ) و به دنبال آن هم تازيانه و چوبدستى او مىآمد ( 2 ) و اينك نمونه اى چند از برنامه اى كه خليفه درباره ى اموال پياده كرد .\r\n\r\n","description":"","footnote":"\r\n( 1 ) برگرديد به محاضرة الاوائل از سكتوارى ص 169 .\r\n( 2 ) پس از اين ، داستانش خواهد آمد .\r\n","page_name":" 19 ","page_number":27},
  {"content":"\r\n\r\n31 بذل و بخششهاى خليفه به حكم بن ابى العاص\r\nصدقات قضاعه را به عمويش حكم بن ابى العاص - رانده شده ى پيامبر - واگذارد و اين پس از آنى بود كه او را به خود نزديك كرد و به خويش چسباند .\r\nروزى كه گام در مدينه نهاد پيراهنى كهنه و پاره و تكه تكه بر تن داشت و كارش راندن بزها بود ، مردم كه نخست اين همه فلاكت را در حال او و همراهانش نگريسته بودند پس از لحظه اى چند كه او به درون خانه ى خليفه شد و بيرون آمد ديدندش كه پيراهنى از خز بر تن دارد و عباى اشراف را در بر ( تاريخ يعقوبى 2 / 41 )\r\nو بلاذرى در الانساب 5 / 28 - به گزارش از ابن عباس مىنويسد : از جمله انتقادهائى كه به عثمان شد در مورد حكم بن ابى العاص بود كه او را به كارگزارى صدقات قضاعه ( 1 ) بر گماشت و مبلغ آن را كه 300000 درم رسيد چون به نزد او آورد به خودش بخشيد .\r\nو ابن قتيبه و ابن عبد ربه و ذهبى گويند از جمله نكوهشهاى مردم به عثمان در مورد حكم ، رانده شده ى پيامبر بود كه او را پناه داد و صد هزار سكه به وى بخشيد با آنكه بو بكر و عمر از پناه دادن او سرباز زدند ( 2 ) .\r\nو عبد الرحمن بن يسار گفت : كارگزار صدقات مسلمانان را بر بازار مدينه ديدم كه چون شب شد عثمان به نزد وى آمد و به او گفت : آن را به حكم ده و عثمان\r\n\r\n","description":"","footnote":"\r\n( 1 ) تيره اى از مردم يمن كه اين عنوان نام جدشان بود .\r\n( 2 ) المعارف ابن قتيبه ص 84 ، العقد الفريد 2 / 261 ، محاضرات راغب 2 / 212 ، مرآة الجنان از يافعى 1 / 85 به نقل از ذهبى .\r\n","page_name":" 20 ","page_number":28},
  {"content":"\r\nچون كسى از خانواده اش را جايزه اى مىداد آن را برايش به صورت مقررى از بيت المال در مىآورد و به او مىگفت انشاء اللَّه اين قرار خواهد بود و باز هم به تو خواهيم داد ، عبد الرحمن او را از اين كار باز مىداشت تا سرانجام عثمان به پافشارى افتاد و گفت : تو خزانه دار ما هستى وقتى چيزى به تو داديم بگير و چون در برابرت سكوت كرديم تو هم خاموش باش گفت به خدا سوگند دروغ گفتى من خزانه دار تو و خانواده ات نيستم خزانه دار مسلمانانم ، پس روز جمعه به هنگامى كه عثمان خطبه مىخواند او بيامد و گفت : مردم عثمان پنداشته كه من خزانه دار او و خانواده اش هستم با آن كه من خزانه دار مسلمانان بودم و بس و اين هم كليد بيت المالتان پس آن را بيافكند و عثمان آن را در بر گرفت و به زيد بن ثابت سپرد ( تاريخ يعقوبى 2 / 145 ) .\r\nامينى گويد : نظير اين پيش آمد را براى زيد بن ارقم و عبد اللَّه بن مسعود نيز نقل كرده‌اند - كه بيايد - و شايد اين گونه عكس العمل از ديگر كارگزاران صدقات هم ديده شده باشد و خدا داناتر است .\r\nحكم ! و چه مىدانى حكم چيست ؟ !\r\nكارش اخته گرى بود و گوسفندان را اخته مىكرد ( 1 ) در مكه در همسايگى پيامبر ( ص ) مىزيست و از همانها بود كه كار را بر وى ( ص ) سخت كرده بودند و به گفته ى ابن هشام در سيره ى خود - 2 / 25 - از بسيارى آزارهائى كه به پيامبر ( ص ) مىرساند همانند بو لهب شمرده مىشد و طبرانى از داستان عبد الرحمن پسر بو بكر آورده است كه حكم نزد پيامبر ( ص ) مىنشست و چون وى ( ص ) سخن مىگفت او با حركات چشمش به توهين مىپرداخت پس پيامبر ( ص ) او را ديد و گفت : به همين گونه بمان ! و پس از آن هميشه چشمش پرش داشت تا مرد .\r\nو در گزارش مالك بن دينار : پيامبر ( ص ) به حكم بگذشت و حكم شروع كرد به مسخره كردن پيامبر ( ص ) با حركات انگشتش . پس پيامبر او را ديد و گفت :\r\nخدايا او را به لرزش و ارتعاش دچار كن پس در همان جا دچار لرزش و ارتعاش گرديد - و حلبى مىافزايد : و ابتلايش به اين بيمارى پس از آن بود كه يك ماه\r\n\r\n","description":"","footnote":"\r\n( 1 ) حياة الحيوان از دميرى 1 / 194 .\r\n","page_name":" 21 ","page_number":29},
  {"content":"\r\nبيهوش افتاده بود ( 1 ) .\r\nگزارش بالا را از طريق اين حافظان : طبرانى ، بيهقى ، حاكم ، در ج 1 ص 237 آورديم و درست بودن آن را باز نموديم .\r\nو بلاذرى در الانساب 5 / 27 مىنويسد : حكم بن ابى العاص در جاهليت همسايه ى پيامبر ( ص ) بود و پس از ظهور اسلام بيش از همه ى همسايگان دگر ، او ( ص ) را آزار مىرساند ، پس از فتح مكه ، به مدينه آمد و در دين او طعن و ترديد داشتند ، پشت سر پيامبر ( ص ) راه مىافتاد و با تكان دادن دهان و بينى تقليد در مىآورد و چون او ( ص ) به نماز مىايستاد وى هم پشت سرش مىايستاد و با حركات انگشتان مسخره بازى در مىآورد و به همان گونه در حالت ارتعاش ماند و به جنون مبتلا شد و يك روز كه پيامبر ( ص ) در خانه ى يكى از زنانش بود او دزديده نگاه مىكرد و چون رسول وى را بشناخت با نيزه اى كوچك بيرون شد و گفت : كيست كه اين قورباغه ى ملعون را از سوى من جواب بدهد ؟ سپس گفت :\r\nبه خدا كه او و خاندانش نبايد با من در يك جا باشند پس همه شان را به طائف تبعيد كرد و چون رسول درگذشت عثمان به شفاعت از ايشان با ابو بكر سخن گفت و خواست كه بازشان گرداند او نپذيرفت و گفت : من رانده شدگان رسول ( ص ) را پناه نمىدهم سپس كه عمر خلافت يافت با او نيز درباره ى ايشان به سخن پرداخت و او نيز پاسخى مانند بو بكر داد و چون عثمان به خلافت رسيد ايشان را به مدينه در آورد و گفت : من درباره ى ايشان با رسول سخن گفته و از او خواسته بودم كه بازشان گرداند و او به من وعده داده بود كه به ايشان اجازهء بازگشت دهد ولى پيش از اجازه در گذشت ، پس مسلمانان از اين كه ايشان را به مدينه وارد كرده بود زبان به نكوهش گشودند .\r\nواقدى گويد : حكم در ايام خلافت عثمان در مدينه در گذشت و او بر وى نماز گزارد و بر گورش چادر زد .\r\nو آورده است كه سعيد بن مسيب گفت : عثمان خطبه خواند و دستور داد\r\n\r\n","description":"","footnote":"\r\n( 1 ) الاصابة 1 / 345 ، 346 ، السيرة الحلبية 1 / 337 ، الفائق از زمخشرى 2 / 305 ، تاج العروس 6 / 35 .\r\n","page_name":" 22 ","page_number":30},
  {"content":"\r\nكبوترها را سر ببرند و گفت : در خانه‌هاى شما كبوتر زياد شده و سنگپرانى نيز زياد گرديده و چيزى از آن نيز به ما خورده ، يكى از مردم گفت : رانده شده‌هاى پيامبر ( ص ) را پناه مىدهد و آن گاه مىگويد كبوترها را بكشيد .\r\nو در ص 125 نيز اين گزارش را به عبارتى كوتاه تر آورده و دو بيت از حسان بن ثابت درباره ى عبد الرحمن بن حكم نقل كرده - كه در گزارش بو عمر خواهد آمد - و آن گاه گفته : وى سخنان محرمانه ى رسول ( ص ) را افشا مىكرد پس بر وى نفرين فرستاد و او را به سوى طائف گسيل داشت - و همراه با او نيز عثمان از رق و حارث و جز آن دو از فرزندانش را - و گفت با من نبايد در يك جا باشيد و ايشان همچنان رانده شده و در تبعيد بودند تا عثمان ايشان را بر گردانيد و اين كارش از انگيزه هائى بود كه مردم را به نكوهش او واداشت .\r\nو در سيره ى حلبى 1 / 337 مىخوانيم : پيامبر در مدينه نزد يكى از زنانش بود و حكم از در خانه ى او دزدانه نگاه مىكرد پس رسول با نيزه اى كوچك - و گفته‌اند با ميخ و شاخى باريك - كه در دست داشت به سوى او بيرون شد و گفت : « كيست كه از جانب من پاسخ اين قورباغه را بدهد ، اگر بيابمش چشمش را كور مىكنم » پس او و فرزندانش را نفرين كرد - اين گزارش را ابن اثير نيز به اختصار در اسد الغابه 2 / 34 آورده است .\r\nو بو عمر در استيعاب مىنويسد : پيامبر حكم را از مدينه بيرون كرد و از آن جا براند پس وى در طائف فرود آمد و پسرش مروان نيز با او بيرون شد و در انگيزه اى كه موجب شد رسول او را تبعيد كند به اختلاف سخن رفته ، برخى گفته‌اند او نيرنگ مىزد و خود را پنهان مىكرد و آن چه را پيامبر ( ص ) درباره ى مشركان قريش و ديگر كفار و منافقان به صورت سرى با ياران خود مىگفت او مىشنيد و آن را برملا مىكرد تا اين كارش آشكار شد و نيز او پيامبر را در راه رفتن و پاره اى حركاتش تقليد مىكرد - و ديگر كارهائى كه خوش ندارم ياد كنم - و گفته‌اند كه پيامبر ، راه رفتنش با سنگينى و وقار بود و حكم نيز تقليد او را در مىآورد پس يك روز پيامبر نگاه كرد و او را ديد و گفت : همچنين بمان . و از آن روز حكم دچار ارتعاش و لرزش اعضا گرديد و عبد الرحمن بن حسان بن ثابت او را بنكوهيد و در هجو عبد الرحمن بن حكم گفت :\r\n","description":"","footnote":"","page_name":" 23 ","page_number":31},
  {"content":"\r\nبه راستى كه نفرين شده ، پدرت بود پس استخوانهاى او را از\r\nبيفكن كه اگر آن را از دست بيفكنى ديوانه ئى مبتلا به رعشه را از دست\r\nمىافكنى .\r\nكه از كار پرهيزگارانه ، شكم تهى و گرسنه مىگردد و از كار پليد شكم\r\nگنده و سير مىشود ( 1 )\r\nو بو عمر از طريق عبد اللَّه پسر عمرو بن عاص آورده است كه رسول ( ص ) گفت :\r\n« مردى ملعون بر شما در مىآيد » و من از عمرو جدا شده بودم تا لباسش را بپوشد و به نزد رسول ( ص ) آيد و همه اش نگران بودم كه مبادا او نخستين كسى باشد كه در آيد پس حكم داخل شد ( 2 )\r\nو ابن حجر در تطهير الجنان كه در كنار صواعق چاپ شده ص 144 مىنويسد :\r\nو با سندى كه رجال آن رجال صحيحاند آمده است كه عبد اللَّه بن عمر گفت پيامبر ( ص ) گفت : « در اين ساعت مردى ملعون بر شما وارد خواهد شد » و من همچنان بيتابانه ورود و خروج را در نظر داشتم تا فلان كس - به تصريح روايت احمد يعنى حكم - وارد شد .\r\nو بلاذرى در الانساب 5 / 126 و حاكم در مستدرك 4 / 481 و واقدى - به نقل سيره ى حلبى 1 / 337 - مسندا آورده‌اند كه عمرو بن مرة گفت : حكم از پيامبر اجازه ى ورود خواست و حضرت كه صداى او را شناخت گفت : اجازه اش بدهيد كه لعنت خدا بر او باد و بر هر كه از پشت وى به در مىآيد - مگر مؤمنان ايشان كه اندكاند - ( بيشترشان ) صاحبان نيرنگ و فريبكارىاند دنيا به ايشان داده مىشود و در آخرت بهره اى ندارند . ( 3 )\r\n\r\n","description":"","footnote":"\r\n( 1 ) استيعاب 1 / 118 ، اسد الغابه 2 / 34\r\n( 2 ) استيعاب 1 / 119\r\n( 3 ) حاكم درستى گزارش بالا را گواهى كرده ، چنانچه هم دميرى در حيوة الحيوان 2 / 299 و ابن حجر در صواعق ص 108 آن را ياد كرده‌اند و هم سيوطى در جمع الجوامع - چنان چه در تدوين يافته ى كتاب وى به نقل از بويعلى و طبرانى و حاكم و بيهقى و ابن عساكر مىتوان ديد .\r\n","page_name":" 24 ","page_number":32},
  {"content":"\r\nو در عبارتى كه ابن حجر در تطهير الجنان كه در حاشيه ى صواعق چاپ شده آورده مىخوانيم :\r\nاجازه اش بدهيد كه لعنت خدا و همه ى مردمان و فرشتگان بر او باد و بر آن چه از پشتش خارج مىشود در دنيا سرفرازى مىيابند و در آخرت به خوارى دچار مىشوند و صاحبان نيرنگ و فريب هستند - مگر شايستگان ايشان كه بسياراند كند .\r\nو حاكم در مستدرك 4 / 481 گزارشى آورده و آن را صحيح شمرده كه به موجب آن عبد اللَّه بن زبير گفت پيامبر ، حكم و فرزندانش را نفرين كرد .\r\nو دار قطنى در الافراد و نيز طبرانى و ابن عساكر از طريق عبد اللَّه بن عمر آورده‌اند كه وى گفت : شبانه به نزد پيامبر كوچيدم پس على بيامد و پيامبر ( ص ) او را گفت : نزديك بيا پس او همچنان به وى نزديك شد تا گوش بر دهان پيامبر نهاد و همين طور كه وى برايش نجوا مىكرد او مانند فردى نگران سر برداشت و پيامبر به على گفت : برو و او را همان گونه بياور كه گوسفند را به سوى شير دوشنده مىآرند . و من ناگهان على را ديدم كه گوش آويختهء حكم را به دست گرفته او را داخل كرد و در برابر پيامبر بر پاى داشت پس پيامبر سه بار او را لعنت كرد و سپس گفت او را در جائى بدار تا گروهى از مهاجر و انصار به سوى او شوند سپس بر او نفرين فرستاد و لعنت كرد و گفت : البته اين با كتاب خدا و سنت رسول مخالفت خواهد كرد و از پشت او فتنه هائى به در مىآيد كه دود آن به آسمان مىرسد گروهى از آن مردم گفتند : اين كمتر و خوارتر از آن است كه اين كارها از وى بر آيد گفت : چنان خواهد بود كه گفتم و برخى از شما نيز در آن روز پيروان او خواهيد بود ( كنز العمال 6 / 39 ، 90 )\r\nو ابن عساكر از طريق عبد اللَّه بن زبير آورده است كه وى بر روى منبر گفت : قسم به پروردگار اين خانه ى محترم و اين شهر محترم ( مكه ) كه حكم بن ابو العاص و فرزندانش به زبان پيامبر ، نفرين شده اند\r\nو به گزارشى ، او در حال طواف كعبه گفت : قسم به پروردگار اين ساختمان كه پيامبر حكم و فرزندانش را لعنت كرد كنز العمال 6 / 90\r\nو ابن عساكر از طريق محمد بن كعب قرظى آورده است كه او گفت :\r\n","description":"","footnote":"","page_name":" 25 ","page_number":33},
  {"content":"\r\nپيامبر ، حكم و زادگانش را لعنت كرد مگر نيكان ايشان را كه اندكاند .\r\nو ابن ابى حاتم و ابن مردويه و عبد بن حميد و نسائى و ابن منذر گزارشى آورده‌اند - كه حاكم نيز آن را نقل و به صحت آن داورى نموده - و به موجب آن ، عبد اللَّه گفت : من در مسجد بودم كه مروان خطبه خواند و گفت : خداوند به خليفه - معاويه - رأى نيكوئى درباره ى يزيد القاء كرده كه او را جانشين خود برگزيند چرا كه بو بكر هم عمر را جانشين خود گردانيد عبد الرحمن بن ابو بكر گفت : مگر دستگاه قيصر روم است ؟ به خدا كه بو بكر خلافت را نه در ميان فرزندانش قرار داد و نه ميان كسى از خانواده اش ، و رفتار معاويه نيز تنها بخاطر بزرگداشت فرزندش و مهربانى به او است مروان گفت : مگر تو همان نيستى كه به پدر و مادرش گفت : ننگ بر شما باد ؟ عبد الرحمن گفت مگر تو پسر همان ملعونى نيستى كه پيامبر ، پدرت را لعنت كرد ؟ عايشه اين بشنيد و گفت : مروان توئى كه به عبد الرحمن چنين و چنان گفتى ؟ به خدا دروغ گفتى اين درباره ى او نازل نشد درباره فلان پسر فلان نازل شد .\r\nو به گزارشى ديگر از زبان محمد بن زياد : چون معاويه براى پسرش بيعت گرفت مروان گفت : اين همان شيوه ى بو بكر و عمر است عبد الرحمن گفت بلكه شيوهء هراكليوس و قيصر روم است مروان گفت : اين مرد همان است كه خدا در باره ى او گفت : كسى است كه به پدر و مادرش گفت : ننگ بر شما تا پايان آيه .\r\nاين خبر به عايشه رسيد و گفت : « مروان دروغ گفت . مروان دروغ گفت . به خدا سوگند او نيست كه درباره ى وى است و اگر مىخواستم كسى را كه آيه درباره اش نازل شده نام مىبردم ولى رسول پدر مروان را در حالى لعن كرد كه مروان در صلب او بود پس مروان خرده ريزه اى از لعنت خدا است » و به يك گزارش : « ولى رسول خدا پدرت را در حالى لعن كرد كه تو در صلب او بودى پس تو خرده ريزه اى از لعنت خدائى » و به گزارش الفائق : « پس تو چكيده ى پليدى ( 1 ) از لعنت خدا و لعنت رسول او هستى . »\r\nبرگرديد به مستدرك حاكم 4 / 481 ، تفسير قرطبى 16 / 197 ، تفسير زمخشرى ،\r\n\r\n","description":"","footnote":"\r\n( 1 ) ترجمه با استفاده از معنائى كه زمخشرى براى كلمه ى فظاظه ياد كرده - به نقل از امينى -\r\n","page_name":" 26 ","page_number":34},
  {"content":"\r\n3 / 99 ، الفائق از همو 2 / 325 ، تفسير ابن كثير 4 / 159 ، تفسير رازى 7 / 491 ، اسد الغابة از ابن اثير 2 / 34 ، نهايه از ابن اثير 3 / 23 ، شرح ابن ابى الحديد 2 / 55 ، تفسير نيشابورى كه در كنار تفسير طبرى چاپ شده 26 / 13 ، الاجابة از زركشى ص 141 ، تفسير نسفى كه در كنار تفسير خازن چاپ شده 4 / 132 ، صواعق از ابن حجر ص 108 ، ارشاد السارى از قسطلانى 7 / 325 ، لسان العرب 9 / 73 ، الدر المنثور 6 / 41 ، حيوة الحيوان از دميرى 2 / 399 ، سيرة حلبى 1 / 337 ، تاج العروس 5 / 69 ، تفسير شوكانى 5 / 20 ، تفسير آلوسى 26 / 20 ، سيرة زينى دحلان كه در كنار سيرة حلبى چاپ شده : 1 / 245 .\r\nشايان توجه : حديث ياد شده را در بيشتر - اگر نگوئيم همه ى - مآخذ بالا با همان عبارات كه ما آورديم مىتوان يافت جز اين كه بخارى در بخش تفسير سورهء احقاف از صحيح خود - كه آن را آورده لعنت به مروان و پدرش را از آن انداخته و آن چه را عبد الرحمن گفته ، خوش نداشته كه ياد كند و اين است شيوه ى وى در بيشتر گزارشگرىهايش . و اين هم عبارت او :\r\nمروان را معاويه به كارگزارى حكومت در حجاز بر گماشته بود ، روزى به خطبه پرداخت و يزيد را به يادها آورد تا براى پس از پدرش با او بيعت كنند پس عبد الرحمن بن ابو بكر چيزى گفت و او گفت : بگيريدش . پس وى به خانه ى عايشه در آمد و به او دست نيافتند پس مروان گفت : اين است همانكه خدا درباره ى او اين آيه را نازل كرده : كسى است كه به پدر و مادرش گفت « ننگ بر شما باد آيا مرا وعده مىدهيد » پس عايشه از پشت پرده گفت خداوند چيزى از قرآن درباره ى من نفرستاد جز اين كه بى گناه بودن مرا فرو فرستاد .\r\nو اين حديث ، دروغ بودن گزارشى را ثابت مىكند كه - چنانچه در ج 7 ص 236 از چاپ دوم گذشت حضرات به اميرمؤمنان و ابن عباس بسته‌اند كه آيه ى * ( « وَأَصْلِحْ لِي فِي ذُرِّيَّتِي » ) * درباره ى بو بكر نازل شده است .\r\nو پس از همه ى اينها حكم همان است كه مردم را به گمراهى مىخواند و از مسلمان شدن باز مىداشت روزى حويطب با مروان در يك جا بودند مروان از وى پرسيد چند سال دارى وى او را آگاه ساخت پس او گفت : پيرمرد ! تو چندان دير\r\n","description":"","footnote":"","page_name":" 27 ","page_number":35},
  {"content":"\r\nبه اسلام گرويدى كه جوانان از تو پيشى جستند ، حويطب گفت : از خدا يارى مىخواهيم ، به خدا سوگند من بارها مىخواستم مسلمان شوم و در همه ى موارد پدرت مانع من مىشد و مىگفت : براى يك دين تازه ، سرفرازىات را پائين مىآورى و كيش پدرانت را رها مىكنى و پيرو مىگردى ؟ مروان خاموش شد و از آن چه به وى گفته بود پشيمان گرديد . تاريخ ابن كثير 8 / 70 .\r\n\r\nحكم در قرآن\r\nابن مردويه آورده است كه بو عثمان نهدى گفت چون مردم با يزيد بيعت كردند مروان گفت : اين به همان شيوه ى بو بكر و عمر است - تا پايان داستان كه ياد شد - پس عائشه گفت : آن آيه درباره ى عبد الرحمن نازل نشده ولى اين آيه در باره ى پدرت نازل شده كه : فرمان نبر هر سوگند پيشه ى حقير را كه عيبجو و پادوى سخن چينى است سوره ى قلم آيهء 10 .\r\nبرگرديد به : الدر المنثور 6 / 41 ، 251 ، سيرة حلبى 1 / 337 ، تفسير شوكانى 5 / 263 ، تفسير آلوسى 29 / 28 سيرة زينى دحلان در كنار سيرة حلبى 1 / 245 .\r\nو ابن مردويه آورده است كه عايشه به مروان گفت : شنيدم پيغمبر به پدر و جد تو - ابو العاص بن اميه - مىگفت مقصود از شجره ى ملعونه كه نام آن در قرآن آمده شمائيد .\r\nگزارش بالا را ، هم سيوطى در الدر المنثور 4 / 191 آورده است و هم حلبى در سيرة 1 / 337 و هم شوكانى در تفسير خود 3 / 231 و هم آلوسى در تفسير خود . و در عبارت قرطبى در تفسير او 10 / 286 گزارش را به اين گونه مىخوانيم :\r\nعايشه به مروان گفت : خدا پدرت را هنگامى لعنت كرد كه تو در صلب او بودى پس تو پاره اى از لعنت خدا هستى و سپس گفت ( و پاره اى از ) شجره ى ملعونه كه نام آن در قرآن آمده است .\r\nابن ابى حاتم از زبان يعلى بن مرة آورده است كه رسول ( ص ) گفت « بنى اميه را ديدم بر منبرهاى زمين ، و زود است كه بر شما سلطنت نمايند و بيابيد كه ايشان\r\n","description":"","footnote":"","page_name":" 28 ","page_number":36},
  {"content":"\r\nصاحبان بدىها هستند « و از همين روى بود كه رسول اندوهگين شد تا خدا اين آيت فرستاد رؤيائى كه به تو نشان داديم و نيز شجره ى ملعونه در قرآن را تنها آزمايشى قرار داديم براى مردم ، ما بيمشان مىدهيم اما جز طغيان سخت نمىافزايدشان سوره ى اسراء آيه ى 60 .\r\nو ابن مردويه آورده است كه حسين بن على گفت : يك روز رسول ( ص ) اندوهگين بود ، گفتندش اى رسول تو را چه مىشود گفت : در خواب به من چنان نمودند كه گويا بنى اميه اين منبر مرا دست به دست مىگردانند گفتند اى رسول اندوه مخور كه اين دنيائى است كه به ايشان مىرسد پس خدا اين آيت فرستاد :\r\nرويائى كه به تو . . . تا پايان آيه .\r\nو ابن ابى حاتم و ابن مردويه و بيهقى و ابن عساكر آورده‌اند كه سعيد بن مسيب گفت رسول در خواب امويان را بر منبرها ديد و اين او را بد آمد پس خدا به او وحى فرستاد : اين تنها دنيائى است كه به ايشان داده شده پس ديده ى او روشن شد و همين است كه خدا مىگويد : رؤيائى را كه به تو . . . تا پايان آيه .\r\nو طبرى و قرطبى و ديگران از طريق سهل بن سعد آورده‌اند كه رسول ( ص ) در خواب بنى اميه را ديد مانند بوزينه‌ها بر منبر او بر مىجهند پس او را ناخوش آمد و ديگر خنده بر لب او آشكار نشد تا در گذشت و خدا اين آيه فرستاد :\r\nرؤيائى را كه به تو . . . تا پايان آيه .\r\nو قرطبى و نيشابورى آورده‌اند كه ابن عباس گفت : مقصود از شجره ى ملعونه در قرآن ، اموياناند .\r\nو ابن ابى حاتم از زبان پسر عمرو ( 1 ) آورده است كه پيامبر ( ص ) گفت در خواب فرزندان حكم را ديدم كه مانند بوزينگان از منبرها بالا مىرفتند پس خدا اين آيه فرستاد : رؤيائى را كه به تو نشان داديم و نيز شجره ى ملعونه - يعنى حكم و فرزندان او - را تنها آزمايشى گردانيديم براى مردم .\r\nو در يك عبارت : پيامبر ( ص ) در خواب ديد كه فرزندان حكم اموى منبر او را چنان دست به دست مىگردانند كه كودكان توپ را ، پس او را بد آمد .\r\n\r\n","description":"","footnote":"\r\n( 1 ) در پاره اى از مصادر به جاى عمرو ، عمر ضبط شده\r\n","page_name":" 29 ","page_number":37},
  {"content":"\r\nو به گزارشى از حاكم و بيهقى در الدلائل - و ابن عساكر و ابو يعلى از طريق بو هريره ، پيامبر گفت : « در خواب به من چنان نمودند كه گويا فرزندان حكم مانند بوزينگان بر منبر من بر مىجهند » و از آن پس ، ديگر پيامبر را خندان نديدند تا در گذشت\r\nمدارك گزارشهاى ما : تفسير طبرى 15 / 77 ، تاريخ طبرى 11 / 356 ، مستدرك حاكم 4 / 48 ، تاريخ خطيب 8 / 28 و 9 / 44 ، تفسير نيشابورى در كنار تفسير طبرى 15 / 55 ، تفسير قرطبى 10 / 283 ، 286 النزاع و التخاصم از مقريزى ص 52 ، اسد الغابة 3 / 14 - از طريق ترمذى - تطهير الجنان از ابن حجر در كنار صواعق ص 148 - كه مىنويسد : ميانجيان اين گزارش از رجال صحيحاند مگر يكىشان كه موثق است - الخصايص الكبرى 2 / 118 ،\r\nالدر المنثور 4 / 191 ، كنز العمال 6 / 90 ، تفسير خازن 3 / 177 ، تفسير شوكانى 3 / 230 و 231 ، تفسير آلوسى 15 / 107 . آلوسى مىنويسد :\r\nدر اين آيه * ( « وَما جَعَلْنَا ) * . . . * ( إِلَّا فِتْنَةً » ) * مقصود از جعل فتنه آن است كه آن را براى ايشان وسيله ى آزمايش و ابتلا گردانيده و ابن مسيب نيز آيه را به همين گونه تفسير كرده - و اين امر را به نسبت با آن تعداد از خلفايشان بايد در نظر گرفت كه كردند آن چه كردند و از راه سنتهاى حق بگرديدند و دادگرى ننمودند و سپس نيز بايد آن را - گذشته از خلفايشان - نسبت به كارگزاران تبهكارشان در نظر گرفت يا نسبت به دستيارانشان در هر لباس . و شايد هم مقصود آيه اين باشد كه : « ما خلافت ايشان و خود ايشان را قرار نداديم مگر وسيله اى براى فتنه و آزمايش . » كه در اين فراز مذمت بسيارى از ايشان شده و ضمير « نخوفهم » را كه بر اين نهاده از آن بوده كه او فرزندان يا شجره اى داشته - به اعتبار آن كه مقصود از آن ، اموياناند - و لعنت بر ايشان به خاطر كارهائى بود كه از ايشان سرزد از ريختن خونهاى بيگناهان و تعرض ناروا به نواميس و دست درازى ناسزا به اموال و جلوگيرى مردم از رسيدن به حقوق خويش ، و دگرگون كردن احكام و حكم دادن بر خلاف آن چه خدا نازل كرده و ديگر زشت كارىهاى سهمناك و رسوائىهاى سترك كه تا شب و روز بپايد از يادها نمىرود و لعنت بر ايشان كه\r\n","description":"","footnote":"","page_name":" 30 ","page_number":38},
  {"content":"\r\nدر قرآن آمده يا به صورت خاص است چنان كه شيعه مىپندارند يا به وجه عام - چنان كه ما مىگوئيم - زيرا خدا مىگويد : « به راستى كسانى كه خدا و رسول او را بيازارند خدا در دنيا و آخرت ، ايشان را لعنت كرده است و هم مىگويد : توانيد بود كه اگر روى بگردانيد در زمين تباهى كنيد و روابط خويشاوندىتان را ببريد همان كساناند كه خدا لعنتشان كرده و كرشان كرده و ديدگانشان را كور كرده است » و نيز آيات ديگر كه اشتمال حكم آن بر ايشان را مىتوان سزاوارتر دانست تا ديگران . تا آخر سخن او كه بايد به كتابش بنگريد .\r\n\r\nنگاهى به دو فراز\r\n1 - قرطبى پس از گزارش حديث رؤيا مىنويسد : در اين رؤيا عثمان و عمر بن عبد العزيز و معاويه داخل نيستند .\r\nما نمىخواهيم در پيرامون اين خاصه خرجى كه وى روا داشته سخن دراز كنيم و در تعميم حكم عامى لب تر كنيم كه در احاديث ياد شده و نظاير آن - درباره ى عموم بنى اميه و بخصوص بنى ابى العاص جد عثمان - آمده نظير سخن پيامبر كه به - روايت صحيح از طريق بو سعيد خدرى رسيده : راستى كه پس از من خاندان من از دست امت من دچار كشتار و آوارگى خواهند شد و راستى كه سرسختترين توده‌هاى دشمن ما در برابر ما بنىاميه‌اند و بنى مغيره و بنى مخزوم ( 1 )\r\nو نيز اين سخن او كه از راه بوذر رسيده : چون امويان به چهل تن رسند بندگان خدا را بردگان خويش مىگيرند و مال خدا را عطائى براى خويش ، و كتاب خدا را مايه اى براى تبهكارى ( 2 )\r\nو نيز اين كه از طريق حمران بن جابر يمامى آورده‌اند پيامبر سه بار گفت : واى بر امويان - چنان كه در الاصابه - 1 / 353 آمده - گزارش بالا را ابن منده آورده است سيوطى نيز در الجامع الكبير - به گونه اى كه از تدوين يافته ى آن 6 / 39 ، 91\r\n\r\n","description":"","footnote":"\r\n( 1 ) مستدرك حاكم كه به صحت حديث نيز گواهى داده است\r\n( 2 ) مستدرك حاكم 4 / 479 و به گونه اى كه در كنز العمال 6 / 39 مىخوانيم ابن عساكر نيز آن را آورده است .\r\n","page_name":" 31 ","page_number":39},
  {"content":"\r\nبر مىآيد آن را به نقل از ابن منده و بو نعيم آورده است .\r\nو نيز اين سخن پيامبر كه از طريق ابو ذر رسيده است : چون پسران ابو العاص به سى مرد رسند مال خدا را غنيمتى براى خويش شمرند و بندگان خدا را بردگان خويش و دين خدا را وسيله اى براى تبهكارى . حلام بن جفا گفت : اين حديث را بر ابوذر انكار كردند و على ( ع ) گواهى داد كه از پيامبر شنيدم مىگفت : آسمان سايه بر سر نيفكند و زمين در بر نگرفت كسى راستگوتر از بو ذر را ، و گواهى مىدهم كه آن را رسول خدا گفته است .\r\nگزارش بالا را حاكم از چند طريق آورده و به گونه اى كه در المستدرك 4 / 480 مىخوانيم او و ذهبى حكم به صحت آن داده‌اند چنانچه به نوشته ى كنز العمال - 6 / 39 ، 90 - احمد و ابن عساكر و بو يعلى و طبرانى و دار قطنى نيز از طريق بو سعيد و بوذر و ابن عباس و معاويه و بو هريره آن را آورده‌اند .\r\nو ابن حجر در تطهير الجنان - حاشيه ى صواعق - به سندى كه آن را حسن شمرده آورده است كه مروان براى حاجتى بر معاويه در آمد و گفت : « خرج من زياد است ، شده‌ام پدر ده تن و برادر ده تن و عموى ده تن » سپس كه برفت معاويه به ابن عباس كه با او بر تختش نشسته بود گفت : ابن عباس تو را به خدا سوگند مىدهم كه آيا نمىدانى رسول ( ص ) گفت : چون فرزندان پدر حكم به سى مرد رسند آيات خدا را ميان خود غنيمتى مىگيرند و بندگان خدا را بردگانى و كتاب او را وسيله ى نيرنگ و فريب و چون به 407 تن رسند نابودىشان از آن هم زودتر خواهد بود . او گفت :\r\nبه خدا آرى .\r\nو سخن پيامبر با اسنادى كه ابن حجر در تطهير الجنان - حاشيه ى صواعق ص 134 - آن را حسن شمرده : بدترين عربان اموياناند و بنو حنيفه و بنو ثقيف . ابن حجر گويد : اين روايت صحيح است - به گفته ى حاكم به شرط روايت بخارى و مسلم - و آورده‌اند كه بو برزه گفت : دشمن ترين تيره‌ها - يا مردمان - نزد پيامبر امويان بودند .\r\nو نيز اين سخن از امير مؤمنان : هر امتى را آفتى است و آفت اين امت اموياناند . كنز العمال 6 / 91\r\n","description":"","footnote":"","page_name":" 32 ","page_number":40},
  {"content":"\r\nپس از ملاحظه ى اين عمومات و احكام عام - و به خصوص پس از توجه به آن چه تاريخهاى مدون و سر گذشت نامه‌ها ثبت كرده‌اند و پس از احاطه به احوال و اوصاف مردمان و آن چه كردند و در گرداب آن افتادند ، پس از همه ى اينها داورى درباره ى سخن قرطبى را مىگذاريم به عهده ى وجدان شما خوانندگان گرامى !\r\nابن حجر نيز در صواعق ص 108 مىنويسد : « به گفته ى دميرى در حيوة الحيوان ابن ظفر گفته : اين حكم و نيز بو جهل به داء العضال ( بيماريى سخت و درمان ناپذير ) دچار بودند .\r\nو اين كه پيامبر ( ص ) حكم و پسرش را لعنت كرد زيانى براى ايشان ندارد زيرا او ( ص ) اين كار خود را با گفتارش كه در حديث ديگر بيان نموده جبران كرده زيرا آن جا مىگويد او بشرى است و مانند همه ى آدميان ، بر سر خشم مىآيد و او از خدا خواسته است كه هر كه را دشنام گفت يا لعنت كرد يا بر او نفرين فرستاد اينها را براى او موجب رحمت و پاكى و كفاره و تزكيه ى او قرار دهد و آن چه دميرى از ابن ظفر درباره ى بو جهل نقل كرده تأويل بردار نيست به خلاف سخنش درباره ى حكم زيرا او از اصحاب پيامبر بوده و قبيح و بسيار هم قبيح است كه يكى از صحابه به اين بيمارى دچار شود پس اگر اين خبر صحيح باشد بايد آن را حمل بر اين كرد كه وى پيش از اسلام دچار آن بوده است . « پايان\r\nمن نمىدانم كه آيا ابن حجر مىفهمد چه كلماتى از خامه اش تراوش مىكند يا نه ؟ و آيا اين سخنان را از سر شوخى مىگويد يا جدى است ؟ اما اين كه عذر آورده و گفته : لعنت كردن پيامبر ( ص ) زيانى به حكم و پسرش نمىرساند . . . تا پايان ، اين را از گزارشى گرفته است كه بخارى و مسلم هر يك در صحيح خود ( 1 ) آن را از طريق بو هريره آورده‌اند جز اين كه او كلماتى از آن را تحريف نموده و چيزى به آن افزوده و اين هم اصل آن : خدايا محمد بشرى است و مانند افراد بشر خشم مىگيرد و من نزد تو پيمانى گرفتم كه با آن مخالفت ننمائى پس هر مؤمنى را كه آزردم يا دشنام دادم يا نفرين كردم يا او را تازيانه زدم اينها را براى او كفاره ى گناهانش و موجبى براى نزديكى وى به درگاهت گردان .\r\n\r\n","description":"","footnote":"\r\n( 1 ) صحيح بخارى 4 / 71 كتاب الدعوات ، صحيح مسلم 2 / 391 كتاب البر و الصلة\r\n","page_name":" 33 ","page_number":41},
  {"content":"\r\nچنين سخنانى موجب كاستن از مقام پيامبرى است به خاطر يك اموى فرو - مايه ، و پنداشتن اين كه دارنده ى آن مقام همچون انسانى معمولى است كه آنچه ديگران را مىشوراند او را هم مىشوراند و خود براى امورى خشم مىگيرد كه شايسته ى خشم گرفتن نيست و تازه مخالف است با آيه ى قرآن كه به موجب آن ، پيامبر از سر هوى و هوس سخن نمىگويد و سخن او جز وحيى كه به او مىرسد نيست ، آرى او هم بشرى است اما همانطور كه در قرآن آمده : بگو من نيز بشرى هستم كه به من وحى مىشود . پس اگر در وحى بوده است كه آن رانده شده و فرزندانش را لعنت كند چه چيزى مىتواند او را از لعنت برهاند ؟ مگر آن كه ابن حجر بپندارد وحى نيز پيرو هوسهاست . سهمناك است سخنى كه از دهانهاشان بدر مىآيد .\r\nچگونه مىشود كه لعنت موجب رحمت و تزكيه و پاكى و كفاره ى گناهان گردد با آن كه به دستور خداوند ، به جاى خود خورده است ؟\r\nو چه مىكند ابن حجر با اين روايت صحيح پياپى آينده كه دشنام دادن به مسلمان فسق است ؟ ( 1 )\r\nو چگونه ايمانش به او اجازه مىدهد كه پيامبر به ناروا كسى را دشنام دهد يا لعنت كند يا گزند رساند يا مردى را تازيانه زند ؟ همه ى اينها با مقام عصمت منافى است و خداوند مىگويد : كسانى كه زنان و مردان مؤمن را با ( انتساب ) به كارهائى كه نكرده‌اند - بيازارند تهمت و گناهى آشكار تحمل كرده‌اند و در خبر صحيح آمده است كه پيامبر ، دشنام گوى و بد زبان و لعنت خوان نبود و خود از نفرين فرستادن بر بت پرستان سرباز زد و گفت من براى لعنت فرستادن مبعوث نشدم و مبعوث شدم براى مهربانى ( 2 ) پس او ( ص ) با اميدوارى به راه يافتن هدايت در وجود آن مشركان از لعنت كردن و نفرين فرستادن بر آنان سرباز زد ولى چون در حكم و فرزندانش\r\n\r\n","description":"","footnote":"\r\n( 1 ) اين گزارش را احمد و بخارى و ترمذى و نسائى و ابن ماجه و ديگران از طريق ابن مسعود آورده‌اند چنان كه ابن ماجه از طريق جابر و سعد و طبرانى از راه عبد اللَّه بن مغفل و عمرو بن نعمان آن را آورده و گروهى از حافظان مانند هيثمى و سيوطى و مناوى صحت آن را گواهى كرده‌اند .\r\n( 2 ) اين روايت را بخارى در صحيح خود 9 / 22 و مسلم در صحيح خود 2 / 393 آورده‌اند .\r\n","page_name":" 34 ","page_number":42},
  {"content":"\r\nاميد هيچ خيرى نداشت لعنتى بر ايشان فرستاد كه رسوائى ابدى را بر ايشان ماندگار ساخت .\r\nآرى آن روايت بخارى و مسلم را كه منافى با عصمت رسول است دستهاى آلوده به هوس در روزگار معاويه بيافريد تا هم خود را به آستان او نزديك كند و هم باشند غاز عطاى او طمع خود را پاسخ بگويد و هم در نزد خاندان ابو العاص كه در چشم او مقرب بودند دوستانى بيابد . و هر كه خواهد در اين زمينه با مباحثى گسترده تر از آن چه اين جا ياد كرديم آشنا شود ، به كتاب « بو هريره » بنگرد كه سرور ما عبد الحسين شرف الدين عاملى نگاشته است - ص 118 تا 129 -\r\nگرفتيم كه العياذ باللَّه ، ما در پذيرفتن افسانه هائى كه ابن حجر درباره ى پيامبر معصوم و مقدس آورده با وى همداستان شديم ولى آن بىخبر چه نيرنگى سوار مىكند كه آيات نازل شده درباره ى حكم و فرزندانش را توجيه بنمايد ؟ آيا در آن ، گزندى مىبيند ؟ يا آن را هم مايه ى رحمت و تزكيه و كفاره ى گناهان و پاكى مىانگارد ؟\r\nو چه بسيار فاصله است ميان عقيده ى ابن حجر درباره ى حكم و ميان سخن بو بكر به عثمان درباره ى وى - كه بيايد - : راه عمويت به سوى آتش است . و ميان سخن عمر به عثمان : واى بر تو عثمان ! درباره ى لعنت شده و رانده شده ى پيامبر و دشمن خدا و رسول او با من سخن مىگوئى ؟\r\nاما اين كه خواسته است چاره اى براى بيمارى حكم بيانديشد خود مىداند كه داغى ننگينتر از اينها به وى خورده كه همان لعنت و طرد شدن به وسيله ى پيامبر باشد . چرا كه لعنتى ، پيامبر را در راه رفتنش مسخره مىكرد تا نفرين حضرت او ، را گرفت . و با همه ى اينها آيا باز هم صحابى بودن او سودى برايش دارد ؟ و آيا دزدى را كه در كنار صحابه جاى گرفته تا مالهاشان را بربايد و ميان ايشان آشوبها برپا كند اصلا مىتوان به عنوان صحابى پيامبر ياد كرد و به اين سان فضيلتى هر چه چشمگيرتر به وى بخشيد ؟ آيا منافقانى را كه آن روز در مدينه بودند مىتوان از مصاحبان پيامبر شمرد كه قرآن درباره ى ايشان گويد : « برخى از مردم مدينه نيز در نفاق فرو رفته‌اند » اگر صرف مصاحبت با پيامبر بتواند نظاير حكم را پاك بنمايد به طريق\r\n","description":"","footnote":"","page_name":" 35 ","page_number":43},
  {"content":"\r\nاولى آن منافقان را پاك مىكند زيرا پرده از كار ايشان برداشته نشد بر خلاف حكم كه در دوره ى رسول و دو خليفه ى نخست پرده از كارش برداشتند تا برادرزاده اش خواست او را از آن رسوائى برهاند و بدان گونه گوئى يك دسته گياه خشك و تر آميخته را ميان مشتى مرغكان پياپى آينده بيافزود و كينه‌هاى به خاك سپرده شده را به در آورد و نمايان ساخت و آن چه را مىرفت فراموش شود به يادها آورد .\r\nوانگهى گيرم كه مصاحبت با پيغمبر ، بيمارىهاى جان و امراض دل را از ميان مىبرد ولى آيا دردهاى جسمانى را هم نابود مىكند ؟ در كتابهاى طب نديده‌ايم كه چنين اعجازى را براى آن ياد كرده و آن را از جمله دواهائى شمرده باشند كه براى دردى از دردها سودمند است - و از جمله براى آن بيمارى سخت و درمان ناپذير كه ابن حجر پنداشته است صرفا به خاطر مسلمان و صحابى بودن حكم نبايد در وى راه يابد و جايز دانسته است كه ابتلاى او به اين بيمارى ، پيش از پيوستنش به مسلمانان باشد ! كه زنده باد اين طب نوظهور !\r\nبسيار ممكن مىنمايد كه اين بيمارى سخت و درمان ناپذير از علل رانده شدن آن مرد از مدينه بوده و پيامبر نخواسته است كه ميان ياران او و در پايگاه پيامآورىاش فردى رسوا مانند او باشد .\r\nگفتگو را كه با يكديگر به اين جا رسانديم و حكم و ارج او را كه در ادوار زندگىاش - چه در دوره ى مسلمانى و چه در دورهء جاهليت - شناختيم اينك اشعارى را بخوان كه سالم بن وابصه براى تقرب به معاوية بن مروان بن حكم سروده و گفته :\r\n« هنگامى كه يك روز امويان به افتخار كردن پردازند\r\nقريش خاموش مىماند و گويد آنان اندكان فضل و بخشش\r\nو چون گفته شود : بهترينتان را بياوريد\r\nهمه همداستان شوند كه بهترين همه ى مردم حكم است\r\nمگر نه شما زادگان مروان ، باران كشور مائيد\r\n- و آن هم هنگامى كه سال قحطى از پر شدن مشگها جلوگيرى مىكند - »\r\nسبحان اللَّه ! چه خواهد بود ارزش آدميانى كه بهترينشان حكم باشد و چه\r\n","description":"","footnote":"","page_name":" 36 ","page_number":44},
  {"content":"\r\nحكمى دارد آن خشكسالىاى كه باران آن ، فرزندان مروان باشند ؟ اين سخنان هيچ نيست مگر افسانه‌هاى پيشينيان كه دست تندروان در برترخوانىها آن را ساخته است .\r\nپرسش :\r\nبا من بيائيد تا از خليفه بپرسيم چرا لعنت شده و طرد شده ى رسول ( حكم ) را پناه داده با آن كه در برابر چشم و بيخ گوش خودش بود كه آيات قرآن در مذمت وى فرود آمد و لعنتهاى پيوسته - از مقام پيامبر - هم به سوى او سرازير شد هم به سوى كسانى كه از پشت او بدر آمدند - به جز مؤمنان ايشان كه بسيار اندكند - اين كار عثمان چه مجوزى داشت و چرا او را به مدينه ى پيامبر بر گرداند با آن كه وى ( ص ) او و پسرانش را از آن شهر طرد كرده بود تا آن جا را از پليدىها و ناپاكىهاى امويان پاك كند و عثمان از بو بكر و سپس عمر خواست كه او را بر گردانند و هر دوى ايشان گفتند گرهى را كه پيامبر زده من باز نمىكنم ( 1 ) و حلبى در سيره 2 / 85 مىنويسد : به او ( حكم ) مىگفتند : رانده شده و لعنت شده ى پيامبر . و پيامبر او را به طائف راند و تا پايان روزگار پيامبر و بخشى از روزگار بو بكر در آن جا درنگ كرد و چون عثمان از بو بكر خواست كه او را به مدينه بيارد وى نپذيرفت و در پاسخ عثمان كه گفت : عموى من است گفت : راه عمويت به سوى آتش است هيهات هيهات كه چيزى از آن چه را پيامبر انجام داده من تغيير دهم به خدا كه هرگز او را باز نمىگردانم و چون بو بكر مرد و عمر بر سر كار آمد عثمان درباره ى حكم با او به سخن پرداخت و او گفت : واى بر تو عثمان درباره ى لعنت شده و طرد شده ى پيامبر و دشمن خدا و پيامبر با من سخن مىگوئى ؟ پس از آن چون عثمان خلافت يافت وى را به مدينه برگردانيد و اين كار بر مهاجران و انصار گران آمد و بزرگان صحابه آن را منكر شمردند و اين خود از بزرگترين عوامل شورش عليه او بود پايان سخن حلبى . آيا خليفه سرمشقى نيكو در پيامبر براى خود نمىيافت با آن كه خدا مىگويد : راستى كه براى شما در پيامبر سرمشقى نيكو است ، براى آن كسان كه اميدوار به خدا و روز\r\n\r\n","description":"","footnote":"\r\n( 1 ) انساب بلاذرى 5 / 27 ، الرياض النضرة 2 / 143 ، اسد الغابة 2 / 35 ، سيرة حلبى 1 / 337 ، الاصابة 1 / 345\r\n","page_name":" 37 ","page_number":45},
  {"content":"\r\nقيامت باشند و خدا را بسيار ياد كنند ( 1 ) يا مگر قبيله و خويشان او در نزد وى محبوبتر از خدا و رسول بودند با آن كه گفته ى قرآن در برابر وى بود : بگو اگر پدرانتان و فرزندانتان و برادرانتان و همسرانتان و خويشانتان و اموالى كه به دست آورده‌ايد و تجارتى كه از كساد آن نمىهراسيد و مسكنهائى كه بدان خوشدليد نزد شما از خدا و پيغمبر او و جهاد در راه وى محبوبتر است ، انتظار بريد تا خدا فرمان خويش بيارد كه خدا گروه عصيان پيشگان را هدايت نمىكند ( توبه آيه ى 40 )\r\nوانگهى خليفه با چه مجوزى آن همه بخششهاى كلان از حقوق و سهميه‌هاى مسلمانان را بر آن مرد روا داشت ؟ و آن هم پس از دادن سرپرستى به او در كار گرفتن صدقات كه شرط آن ، اعتماد به شخص و درستكار بودن او است و لعنت شده نه درستكار است و نه مورد اعتماد .\r\nو پس از اينها از حكم و خليفه اى كه او را به كار گماشته مىپرسيم چه موجبى داشت كه اموال صدقات قضاعه را به مركز خلافت حمل كنند با اين كه بنابر آن چه در ص 16 گذشت در سنت اسلام ، ثابت چنان است كه بايد آن را ميان فقراى همان محل بخش كنند و اقوال فقها نيز همين را مىرساند ، بو عبيد در الاموال ص 596 مىنويسد : امروز همه ى علما اجماع دارند بر پيروى از همان سنتها و مىگويند مردم هر شهرى از شهرها يا اهل هر آبى از آبها تا وقتى كه در ميان خودشان نيازمند هست - يكى و بيشتر - سزاوارترند به استفاده از صدقات خودشان هر چند كار به آنجا كشد كه همه ى صدقاتشان به هزينه ى خودشان رسد و كارگزار صدقه وقتى بر مىگردد چيزى به همراه نداشته باشد ، و احاديث هم كه آمده همين دستور را روشن مىكند . « سپس احاديثى ذكر كرده و در ص 597 مىنويسد : بو عبيد گويد : همه ى اين احاديث ، ثابت مىكند كه هر قومى به استفاده از صدقات خود سزاوارترند ، تا آن گاه كه ديگر نيازى به آن نداشته باشند و اين استحقاق خاص را كه براى ايشان در مقابل ديگر فقرا قائليم بر اساس سنتى است كه احترام همسايگى و نزديك بودن خانه شان را به خانه ى ثروتمندان ثابت مىكند . پايان\r\nآيا در ميان قضاعه هيچ نيازمندى نبود تا به وى داده شود و آيا در مدينه هيچ\r\n\r\n","description":"","footnote":"\r\n( 1 ) سوره ى احزاب آيه ى 21\r\n","page_name":" 38 ","page_number":46},
  {"content":"\r\nيك از فقراى مسلمانان نبودند تا آن ثروت كلان ميان ايشان به مساوات تقسيم شود ؟\r\nبا آن كه : صدقات تنها براى تهيدستان است و مستمندان و كارگزاران آن تا پايان آيه . . . پس اختصاص دادن آنها به حكم براى چه بوده است ؟\r\nبا من به سراغ بيچاره ى صاحب ثروتى بيائيد كه بخواهد يا نخواهد صدقات را از او مىگيرند و او هم ميداند كه آن اموال از دست آن گردنكشان يا آن باجگير - هاى سيه روى همچون حكم و مروان و وليد و سعيد به كجا سرازير مىشود و به يارى آن ، چه گناهان و پرده درىها به انجام مىرسد و هنوز هم گوش او از آواى آن چه خالد بن وليد ، - شمشير خدا ( ! ! ! ) - با مالك بن نويره و زن و كسان و دارائىاش كرد تهى نشده است با آن كه او از خوانندگان قرآن مىشنيد كه اين آيه را مىخواندند :\r\nاز اموال ايشان صدقه اى بگير و بوسيله ى آن ايشان را پاكنما و تزكيه كن ( سوره ى توبه آيه ى 40 ) اكنون آيا چنان بيچاره اى ، گرفتن اين اموال را براى پاك و تزكيه شدن مىبيند ؟ داورى تنها با خداست .\r\nآرى روسبى باز ثقيف - مغيرة بن شعبه - مىگويد : پيامبر به ما دستور داد كه صدقات را به ايشان رد كنيم و حساب آن با ايشان است ( 1 ) و ابن عمر مىگويد : آن را به ايشان دهيد هر چند كه با آن باده گسارى كنند و مىگويد : آن را به اميران رد كنيد هر چند كه با آن بر سر سفره هاشان گوشت سگها را پاره پاره كنند ( 2 )\r\nما هيچ ارزشى براى اين فتوىها قائل نيستيم و گمان نمىكنم كه پژوهش - گران نيز ارجى به آن نهند زيرا كه آنها زائيده ى خوشبينىهائى خشك و خالى است و درباره ى چنان اميران - با اسنادى كه حاكم و ذهبى حكم به صحت آن داده‌اند - از طريق جابر پسر عبد اللَّه انصارى رسيده است كه پيامبر به كعب بن عجره گفت : اى كعب خدا تو را از امارت بيخردان پناه دهد پرسيد اى رسول خدا امارت بيخردان چيست ؟ گفت اميرانى كه پس از من خواهند بود ، نه با راهنمائىهاى من به راه مىآيند و نه شيوه ى مرا روش خود مىگردانند پس كسانى كه ايشان را به - دروغگوئىشان تصديق كنند و بر ستمكارىشان يارىشان دهند از من نيستند و من از\r\n\r\n","description":"","footnote":"\r\n( 1 ) سنن بيهقى 4 / 115\r\n( 2 ) سنن بيهقى 4 / 115 الاموال از بو عبيد ص 570\r\n","page_name":" 39 ","page_number":47},
  {"content":"\r\nآنان نيستم و بر حوض من وارد نمىشوند و كسانى كه ايشان را به دروغگوئىشان تصديق نكنند و بر ستمكارىشان يارىشان ندهند آنان از مناند و من از آنانم و بر حوض من وارد مىشوند . ( 1 )\r\nبا اين حساب ، دادن صدقات به آن اميران از روشنترين نمونه‌هاى كمك به گناه و كينتوزى است و در قرآن آمده است : يارى دهيد يكديگر را در كار نيك و در پرهيزكارى و يارى ندهيد در گناه و كينتوزى . سورهء مائده آيهء 2\r\nوانگهى صدقات مانند مقررىهاى مالىاى است در دارائى ثروتمندان براى گذران تهيدستان توده ، امير مؤمنان گويد : خداوند در اموال اغنياء چيزى را واجب گردانيده است كه تهيدستان را بسنده باشد پس اگر ايشان گرسنه و برهنه بمانند يا به سختى افتند براى آن است كه اغنياء حقوقى را كه بر گردن ايشان بوده نداده‌اند و در آن هنگام بر خدا سزاوار است كه ايشان را به پاى حساب كشد و عذاب كند ( اموال از بو عبيد ص 595 المحلى از ابن حزم 6 / 158 و خطيب نيز آن را در تاريخ خود مرفوعا از طريق على از رسول گزارش كرده است )\r\nروايت بالا به اين عبارت هم آمده : خداوند قوت بينوايان را در اموال اغنيا نهاده ، پس هيچ تهيدستى گرسنه نماند مگر براى آن چه دولتمندى با ( ادا نكردن ) آن بهره مندى يافته و خدا آنان را از اين ( كوتاهى ) بازخواست مىكند ( نهج البلاغه 2 / 214 ) .\r\nاين است برنامه ى صدقات در آئين پاك ما . و اين است كه دارنده ى مال را پاك و تزكيه مىكند و ننگ عقايد تباه فقرا را - كه راه آشتى را مىبندد و جويبار صافى زندگى را تيره مىسازد - از دل اجتماع مىزدايد .\r\nتازه خليفه مدعى است كه ( 2 ) پيامبر پس از گفتگو با او وعده داده بود كه حكم را بازگرداند ، كه اگر به راستى چنين وعده اى در كار بود بايد پرسيد چرا هيچكس به جز عثمان از آن مطلع نشد و چرا دو خليفه ى سابق از آن ، آگاهى نيافتند ؟ و\r\n\r\n","description":"","footnote":"\r\n( 1 ) مستدرك حاكم 4 / 422\r\n( 2 ) انساب از بلاذرى 5 / 27 ، الرياض النضرة 2 / 143 ، مرآة الجنان از يافعى 1 / 85 ، صواعق ص 68 سيرة حلبى 2 / 86 .\r\n","page_name":" 40 ","page_number":48},
  {"content":"\r\nهنگامى كه او براى برگرداندن حكم با آن دو سخن گفت و به گونه اى كه ديدى از ايشان تودهنى خورد چرا آن موقع جريان وعده را نگفت يا مگر آن دو به گزارشگرى او اطمينان نداشتند ؟ كه اين هم مشكل ديگرى است ، و شايد هم روايت او را تصديق كردند ولى ديدند كه پيامبر وعده كرده حكم را برگرداند و بر نگردانده - و شايد هم مصلحت موجود در عمل يا شرايط و امكانات اجازه نداد كه آن وعده را عملى كند - تا در گذشته ، ولى از كجا مىتوان فهميد كه بعدها شرايط و امكاناتى براى بر گرداندن او آماده شده كه پيامبر در آن هنگام ، برگرداندن او را مجاز مىشمرده ؟ و اگر شبهه اى هم وجود داشت كه مىتوان او را برگردانيد دو خليفه ى نخست هنگامى كه عثمان درباره ى او با ايشان سخن گفت به آن عمل مىكردند ولى آن دو ، چنين شبهه اى را در كار نديدند و آن را كوچكترين اشاره اى از پيامبر نشمردند كه بر گرداندن حكم را اجازه دهد بلكه آن را گرهى - زده شده با دست پيامبر - دانستند كه باز كردنى نيست و در ملل و نحل شهرستانى 1 / 25 مىخوانيم كه : آن دو ، درخواست عثمان را نپذيرفتند و عمر دستور داد حكم را از آن جائى هم كه هست - در يمن - چهل فرسنگ دور تر كنند ( پايان ) و به همين علت است كه ابن عبد ربه در العقد و ابو الفدا در تاريخ خود 1 / 168 ، حكم را هم رانده شده ى پيامبر مىشمارند و هم رانده شده ى بو بكر و عمر و به همين گونه همه ى صحابه هيچ مجوزى براى بر گرداندن آن مرد و فرزندانش نمىشناختند و گرنه آن را دستاويزى براى نكوهش وى نمىگرفتند و او را در كارى كه كرد معذورش مىداشتند - زيرا در ميان ايشان كسى بود كه وعده‌هاى پيامبر بر وى پوشيده نماند .\r\nالبته خليفه عذر ديگرى هم داشت ، زيرا به گفته ى ابن عبد ربه در العقد الفريد 2 / 272 چون عثمان ، حكم رانده شده ى پيامبر و رانده شده ى بو بكر و عمر را به مدينه برگرداند مردم در اين باره به سخن پرداختند و عثمان گفت : چه كارى را مردم بر من نكوهش مىكنند ؟ من به خويشاوندى رسيده و چشمى را روشن كرده‌ام پايان .\r\nما نمىخواهيم با بررسى سخن خليفه عواطف اين و آن را جريحه دار كنيم و در مفهوم آن نيز سخن دراز نمىكنيم و بزرگوارانه از سر آن مىگذريم و اما تو اگر حكم و زادگانش\r\n","description":"","footnote":"","page_name":" 41 ","page_number":49},
  {"content":"\r\nرا بشناسى مىدانى كه بر گرداندن آنان به مدينه و سپردن كارها به دست ايشان و چيرگى بخشيدن آنان بر نواميس اسلامى و مقرر داشتن چراگاه اختصاصى براى ايشان - كه در ص گذشت - تبهكارى بزرگى درباره ى توده بود كه نه آمرزيدنى است و نه هرگز چشمى با آن روشن شده است .\r\n","description":"","footnote":"","page_name":" 42 ","page_number":50},
  {"content":"\r\n\r\n32 بذل و بخششهاى خليفه به مروان\r\nخليفه به عموزاده و شوهر دخترش ام ابان كه مروان بن حكم بن ابو العاص باشد يك پنجم از همه ى غنائم افريقيه را كه ( 000 / 500 ) دينار طلا مىشد بخشيد و در همين باره است كه عبد الرحمن بن حنبل جمحى كندى خطاب به خليفه مىگويد :\r\n« - با سختترين گونه اى كه به توان - به خدا سوگند ياد مىكنم\r\nكه خدا هيچ كارى را مهمل رها نكرده است .\r\nولى تو براى ما آشوبى آفريدى\r\nتا براى تو ( به وسيله ى تو ؟ ) آزموده شويم يا تو خود آزموده شوى\r\nبه راستى كه آن دو خليفه ى درستكار\r\nنشانه‌هاى راه راست را بيان كردند و راهنمائى بر همان است .\r\nنه از سر نيرنگ درمى را بر گرفتند و نه درهمى در كار هوس نهادند .\r\nآن لعنتى را خواندى و به خود نزديك كردى\r\nو اين با روش گذشتگانت مخالف بود\r\nو - با ستمكارى در حق بندگان - خمس ايشان را\r\nبه مروان بخشيدى و چراگاه اختصاصى درست كردى . »\r\nابن قتيبه در المعارف ص 84 و ابو الفدا در تاريخ خود 1 / 168 ، گزارشى به گونه ى بالا دارند و بلاذرى در الانساب 5 / 38 شعرهائى شبيه شعرهاى بالا را آورده و آن را از اسلم بن اوس بن بجره ى ساعدى خزرجى دانسته و او همان است\r\n","description":"","footnote":"","page_name":" 43 ","page_number":51},
  {"content":"\r\nكه از دفن عثمان در بقيع جلوگيرى كرد و اين هم شعرها به روايت بلاذرى :\r\n« به خداى پروردگار بندگان سوگند مىخورم\r\nكه خدا آفريده اى را مهمل نگذاشت\r\nآن لعنتى را خواندى و به خويش نزديك كردى\r\nو اين كار با شيوهء گذشتگان مخالف بود\r\n- بلاذرى گويد : مقصود وى حكم پدر مروان است -\r\nو - با ستمكارى در حق بندگان - خمس ايشان را ،\r\nبه مروان بخشيدى و چراگاه اختصاصى درست كردى\r\nو مالى كه اشعرى از خراج و ماليات برايت آورد\r\nبه كسى كه مىبينى رساندى\r\nاما آن دو خليفه ى درستكار\r\nهنگامى كه نشانه‌هاى راه راست را - كه علامت راهنما بر آن بود - بيان كردند\r\nنه درهمى را از سر نيرنگ بر گرفتند\r\nو نه درهمى را در راه هوس خرج كردند . »\r\nاشعار بالا را ابن عبد ربه نيز در العقد الفريد 2 / 261 ياد كرده و از عبد الرحمن دانسته و بلاذرى از طريق عبد اللَّه بن زبير آورده است كه عثمان در سال 27 ما را به جنگ افريقيه فرستاد و عبد اللَّه بن سعد بن ابى سرح غنائم زيادى به چنگ آورد پس عثمان خمس غنائم را به مروان بن حكم بخشيد و در روايت بو مخنف مىخوانيم كه وى : آن خمس را به مبلغ 200000 دينار طلا بخريد و چون با عثمان به گفتگو پرداخت وى آن را به او بخشيد ولى مردم اين كار را بر عثمان ناپسند شمردند ( 1 )\r\nو به گونه اى كه ابن كثير ياد كرده واقدى آورده است كه بطريق افريقيه با او مصالحه كرد با دادن دو هزار دينار و بيست هزار دينار طلا و عثمان همه ى آنها را با گشاده دستى يك روزه به خانواده ى حكم - و به قولى به خانواده ى مروان ( 2 )\r\n\r\n","description":"","footnote":"\r\n( 1 ) الانساب 5 / 27 و 28 .\r\n( 2 ) تاريخ ابن كثير 7 / 152 ؛ بر خواننده پوشيده نماند كه ابن كثير گزارش واقدى را تحريف كرده و صورت صحيح آن همان است كه طبرى از قول او آورده است .\r\n","page_name":" 44 ","page_number":52},
  {"content":"\r\nواگذاشت .\r\nو در روايت طبرى از واقدى از اسامة بن زيد از ابن كعب مىخوانيم كه چون عثمان ، عبد اللَّه بن سعد را به افريقيه فرستاد مبلغى كه بطريق افريقيه ( جرجير ) با پرداخت آن با ايشان مصالحه كرد ( 000 / 520 / 2 ) دينار بود پس شاه روم نيز پيكى بفرستاد و بفرمود تا همانگونه كه عبد اللَّه بن سعد از ايشان گرفته بود او هم 300 قنطار ( 1 ) پول از آنان بگيرد - تا آن جا كه مىگويد : مبلغى كه عبد اللَّه بن سعد با گرفتن آن با ايشان مصالحه كرد 300 قنطار طلا بود كه عثمان دستور داد آن را به خاندان حكم دادند . گفتم : يا به مروان ؟ گفت : نمىدانم .\r\nو ابن اثير در الكامل 3 / 38 مىنويسد : خمس افريقيه را به مدينه حمل كردند و مروان آن را به ( 500000 ) دينار طلا بخريد و عثمان آن را از غنائم بكاست و اين از آن عيبها بود كه بر او گرفته شد و اين نيكوتر سخنى است كه درباره ى خمس افريقيه گفته شد زيرا بعضى از مردم گويند عثمان خمس افريقيه را به عبد اللَّه بن سعد بخشيد و برخى گويند آن را به مروان حكم بخشيد و با اين تفصيل ظاهر مىشود كه خمس غنائم جنگ اول را به عبد اللَّه بخشيده و خمس غنائم جنگ دوم را - كه در طى آن تمامى افريقيه فتح شد - به مروان بخشيد و خدا داناتر است .\r\nو بلاذرى و ابن سعد آورده‌اند كه عثمان سند مالكيت يك پنجم از غنائم مصر را به مروان بخشيد و خويشانش را ثروت بخشيد و اين كار خود را با تأويلهائى همان صله اى دانست كه خدا دستور آن را داده است و خود مالها بر گرفت و از بيت المال قرض گرفت و گفت ابو بكر و عمر آن چه را از اين اموال ، مال ايشان بود رها كردند و من آن را بر گرفتم و ميان خويشانم بخش كردم . و مردم اين كار را بر او ناپسند شمردند ( 2 )\r\nو بلاذرى در الانساب 5 / 28 از طريق واقدى آورده است كه ام بكر بنت مسور گفت : چون مروان خانه ى خود را در مدينه بساخت مردم را به سور آن دعوت كرد\r\n\r\n","description":"","footnote":"\r\n( 1 ) مقدار يك پوست گاو پر از طلا و نقره يا يك صد پيمانه از آن يا هزار دينار يا هشتاد هزار دينار يا هفتاد هزار دينار يا هزار اوقيه يا چهل از آن .\r\n( 2 ) طبقات ابن سعد 3 / 44 چاپ ليدن ، انساب بلاذرى 5 / 25 .\r\n","page_name":" 45 ","page_number":53},
  {"content":"\r\nو مسور نيز از مدعوين بود پس مروان هنگام گفتگو با ايشان گفت : به خدا كه براى ساختن اين خانه‌ام يك درهم و بيشتر از مال مسلمانان خرج نكرده‌ام مسور گفت اگر غذايت را مىخوردى و چيزى نمىگفتى برايت بهتر بود تو با ما به جنگ افريقيه آمدى و از همه ى ما اموال و كمك كاران و بردگانت كمتر بود و بارت سبكتر ، پس پسر عفان - عثمان - خمس افريقيه را به تو بخشيد و تو را كارگزار صدقات گردانيد و تو اموال مسلمانان را برگرفتى . مروان شكايت او را به عروه برد و گفت با آن كه من او را اكرام مىكنم با من درشتى مىنمايد .\r\nابن ابى الحديد در شرح 1 / 67 مىنويسد : عثمان بفرمود تا صد هزار سكه از بيت المال به مروان دادند و دختر خويش ام ابان را به همسرى او در آورد و زيد بن ارقم مأمور بيت المال با كليدهاى بيت بيامد و آن را پيش روى عثمان نهاد و بگريست عثمان گفت : گريه مىكنى كه من صله ى رحم كرده‌ام گفت نه ولى گريه مىكنم چون به گمانم تو اين مال را عوض مالى گرفته اى كه در روزگار پيامبر در راه خدا خرج كردى . اگر صد درهم نيز به مروان بدهى زيادى است . گفت : پسر ارقم كليدها را بينداز كه ما كسى جز تو را پيدا مىكنيم . و بو موسى با ثروتهائى كلان از عراق بيامد و همه ى آنها را عثمان ميان امويان بخش كرد .\r\nو حلبى در سيره 2 / 87 مىنويسد : از جمله امورى كه مقدمه ى نكوهش عثمان گرديد آن بود كه وى به پسر عمويش مروان بن حكم صد هزار و پنجاه اوقيه ببخشيد .\r\n\r\nمروان و چه مروانى\r\nدر ص . . . . گذشت كه مطابق اخبار صحيح پيامبر پدر او را با آن چه از صلب وى بدر آيد لعنت كرد و همان جا گفتيم كه مطابق خبر صحيح ، عايشه به مروان گفت : پيامبر پدرت را لعنت كرد پس تو خرده ريزه اى از لعنت خدائى .\r\nو حاكم در مستدرك 4 / 479 از طريق عبد الرحمن بن عوف روايتى آورده و حكم به صحت آن كرده كه به موجب آن : در مدينه براى هيچ كس فرزندى زائيده نمىشد مگر آن را به نزد پيامبر مىآوردند پس چون مروان بن حكم را بر او\r\n","description":"","footnote":"","page_name":" 46 ","page_number":54},
  {"content":"\r\nدر آوردند گفت : او قورباغه پسر قورباغه ، لعنتى پسر لعنتى است .\r\nگزارش بالا را هم دميرى در حياة الحيوان 2 / 399 آورده است و هم ابن حجر در صواعق ص 108 و هم حلبى در سيرة 1 / 377 و شايد معاويه نيز با اشاره به همان گزارش است كه به مروان مىگويد : بچه قورباغه ! تو آن جا نبودى - كه اين سخن را ابن ابى الحديد از وى نقل كرده است : 2 / 56\r\nو ابن النجيب از طريق جبير بن مطعم آورده است كه گفت : ما با پيغمبر ( ص ) بوديم كه حكم بگذشت و پيامبر گفت : واى بر امت من از آن چه در صلب اين است ( 1 )\r\nو در شرح ابن ابى الحديد به نقل از استيعاب مىخوانيم كه يك روز على مروان را نگريست و به او گفت واى بر تو و واى بر امت محمد از دست تو و خاندانت هنگامى كه موى دو بناگوشت سپيد شود - و به عبارت ابن اثير : - واى بر تو و واى بر امت محمد از دست تو و پسرانت . « اسد الغابة 4 / 348 » و به گونه اى كه در كنز العمال 6 / 91 مىخوانيم ابن عساكر آن را به عبارتى ديگر گزارش كرده است .\r\nو روزى كه حسنين به امير مؤمنان گفتند : مروان با تو بيعت مىكند گفت : مگر پس از قتل عثمان با من بيعت نكرد . مرا نيازى به بيعت او نيست دستش دست يهودى است اگر با دستش با من بيعت كند با پشتش نيرنگ مىزند او را سلطنتى خواهد بود كه به اندازه ى ليسيدن سگ بينى خود را طول مىكشد . او است پدر چهار قوچ ( 2 ) و مردم از دست او و فرزندانش روزى سرخ خواهند ديد نهج البلاغه .\r\nابن ابى الحديد در شرح 2 / 53 مىنويسد : اين خبر از طرق بسيار روايت شده و زيادتىاى در آن روايت شده كه صاحب نهج البلاغه ياد نكرده و آن اين سخن على ( ع ) است دربارهء مروان : او پس از آن كه موهاى دو بناگوشش سپيد مىشود ، بيرق ضلالتى بر مىدارد و او را سلطنتى خواهد بود . . . تا پايان\r\nاين زيادتى را ابن ابى الحديد از ابن سعد گرفته كه او در طبقات خود 5 / 30\r\n\r\n","description":"","footnote":"\r\n( 1 ) اسد الغابة 2 / 34 ، الاصابه 1 / 346 ، سيرة حلبى 1 / 337 ، كنز العمال 6 / 40\r\n( 2 ) مقصود از ايشان بنا بر تفسير مردم فرزندان عبد الملك است - وليد ، سليمان ، يزيد ، هشام - و به گفته ى ابن ابى الحديد همان اولاد مرواناند : عبد الملك ، بشر ، محمد ، عبد العزيز .\r\n","page_name":" 47 ","page_number":55},
  {"content":"\r\nچاپ ليدن - گويد : روزى على به او نگريست و گفت : پس از آن كه موهاى دو بناگوشش سپيد مىشود البته بيرق ضلالتى را بلند خواهد كرد و او را سلطنتى خواهد بود كه به اندازه ى ليسيدن سگ ، دماغ خود را طول مىكشد . پايان و اين حديث چنان چه مىبينى غير از آن است كه در نهج البلاغه وجود دارد و چنان كه ابن ابى الحديد پنداشته زيادتىاى براى آن نيست و آن زيادتى در روايتى هم كه دخترزاده ى ابن جوزى در تذكره اش ص 45 آورده نيست و خدا دانا است .\r\nبلاذرى در الانساب 5 / 126 مىنويسد مروان را خيط باطل لقب داده بودند چرا كه دراز بود و باريك همچون تار عنكبوت مانندى كه در سختى گرماى هوا ديده مىشود و شاعر - كه گويا برادرش عبد الرحمن بن حكم باشد - گفته :\r\n« به جان تو سوگند من نمىدانم\r\nو از زن آن كس كه پس گردنى خورد ( 1 ) مىپرسم او چه مىكند\r\nزشت روى گرداند خدا گروهى را كه خيط باطل را بر مردم فرمانروا گردانيدند\r\nتا به هر كس خواهد ببخشد و هر كه را خواهد محروم سازد . ( 2 )\r\nو بلاذرى در الانساب 5 / 144 هنگام ياد كردن از كشته شدن عمرو بن سعيد اشدق كه عبد الملك بن مروان او را كشت اين شعر را از قول يحيى بن سعيد - برادر اشدق - نقل كرده است :\r\n« اى پسران خيط باطل به عمرو نيرنگ زديد\r\nو مانند شما كسان ، سراها را بر نيرنگ بنياد مىنهند . »\r\nو ابن ابى الحديد در شرح خود 2 / 55 مىنويسد عبد الرحمن بن حكم درباره ى برادرش شعرى دارد به اين مضمون :\r\n« اى مرو ! من همه ى بهره ى خويش را از تو\r\nبه مروان طويل و به خالد و عمرو دادم\r\nاى بسا پسر مادرى كه افزاينده ى نيكىها است و نكاهنده ى آن\r\n\r\n","description":"","footnote":"\r\n( 1 ) با اين كلمه : « پس گردنى خورد » اشاره به واقعه ى روزى مىكند كه عثمان در خانه ى خود محاصره و كشته شد زيرا چنان كه داستان آن در جلد 9 بيايد مروان در آن روز پس گردنى خورد .\r\n( 2 ) اين دو مصرع و دو مصرع قبلى را ابن اثير در اسد الغابه 4 / 348 نقل كرده است .\r\n","page_name":" 48 ","page_number":56},
  {"content":"\r\nو تو آن پسر مادرى كه كاهنده اى و نيافزاينده . »\r\nو اين هم از شعر مالك الريب كه سر گذشتش در « الشعروا لشعراء » به قلم ابن قتيبه آمده كه در هجو مروان گويد :\r\n« به جان تو سوگند كه مروان بر امور ما فرمان نمىراند\r\nولى اين دختر جعفر ( 1 ) است كه براى ما فرمان مىراند\r\nاى كاش آن زن بر ما فرمان روا بود\r\nو اى كاش كه تو اى مروان از . . داران مىشوى » .\r\nو هيثمى در مجمع الزوائد 10 / 72 از طريق بو يحيى آورده است كه وى گفت :\r\nمن ميان مروان - از سوئى - و حسنين از سوئى بودم و به يكديگر دشنام مىدادند و حسن ، حسين را آرام مىكرد و مروان گفت : شما خانواده اى نفرين شده هستيد حسن در خشم شد و گفت : گفتى خانواده اى نفرين شده ؟ به خدا سوگند كه خدا تو را همان هنگام كه در صلب پدرت بودى لعنت كرد . اين گزارش را سيوطى به نقل از ابن سعد و بويعلى و ابن عساكر در جمع الجوامع آورده است چنان كه در تدوين يافته ى كتاب او 6 / 90 مىتوان آن را يافت .\r\nآن چه كاوشگران با تأمل و تعمق در روش مروان و كارهاى او در مىيابند اين است كه وى هيچ ارزشى براى قوانين دين پاك ننهاده و آنها را همچون برنامه‌هاى سياسى روزانه تلقى مىكرده و از همين روى نه از باطل كردن چيزى از آنها پروا داشته و نه از دگرگون ساختن آنها مطابق آنچه موقعيتها مقتضى باشد و شرايط اجازه دهد . و اينك براى گواهى خواستن به اين سخنان ، چندى از كارهاى سهمناكش را ياد مىكنيم كه آن چه را نيز نمىآوريم به همينها قياس بايد كرد :\r\n1 - امام حنبليان احمد در مسند خود 4 / 94 از طريق عباد بن عبد اللَّه بن زبير آورده است كه چون معاويه براى حج بر ما در آمد ما نيز همراه او به مكه شديم و او با ما نماز ظهر را دو ركعت خواند و سپس به سوى دار الندوه بازگشت - با آن كه\r\n\r\n","description":"","footnote":"\r\n( 1 ) دختر جعفر همان زن هاشمى نسب و مشهور به ام ابيها و دختر عبد اللَّه بن جعفر بن ابيطالب است كه همسر عبد الملك بن مروان بود و چون وى را طلاق داد على بن عبد اللَّه بن عباس با او ازدواج كرد .\r\n","page_name":" 49 ","page_number":57},
  {"content":"\r\nعثمان موقعى كه نماز را در سفر تمام مىخواند ، چون به مكه مىآمد در آن جا هر يك از نمازهاى ظهر و عصر و عشاء را چهار ركعت مىخواند و چون به سوى منى و عرفات بيرون مىشد نماز را شكسته مىخواند و چون از حج فراغت مىيافت و در منى اقامت مىكرد نماز را تمام مىخواند تا از مكه خارج مىشد - با اين سوابق بود كه چون معاويه نماز ظهر را با ما دو ركعت خواند مروان بن حكم و عمرو بن - عثمان به سوى او برخاسته و گفتند : هيچ كس پسر عموى خويش را زشتتر از اين سان كه تو عيب كردى عيب نكرد به آن دو گفت : چگونه ؟ گفتندش : مگر نمىدانى او نماز را در مكه تمام مىخواند گفت واى بر شما آيا روش درست بجز آن بود كه من عمل كردم ؟ من با پيامبر و با ابو بكر و عمر نماز را به اين گونه خواندم گفتند پسر عمويت آن را تمام خوانده و مخالفت تو با او عيبجوئى از او است . پس معاويه چون به نماز عصر بيرون شد آن را با ما چهار ركعت خواند .\r\nاين روايت را هيثمى نيز در مجمع الزوائد 2 / 156 به نقل از احمد و طبرانى آورده و گويد رجال زنجيره ى احمد مورد اطميناناند .\r\nپس اگر بازى كردن مروان و خليفه ى وقتش معاويه ، با نمازى كه ستون دين است بدرجه اى باشد كه نگهداشتن جانب عثمان را - در كار وى كه مخالف با كتاب خدا و سنت رسول است - بر عمل به سنت رسول مقدم بدارند تا آن جا كه معاويه نيز در برابر او سر فرود آرد و به خاطر فتواى ناروائى كه بر گزيده نماز عصر را چهار ركعت بخواند ، در اين هنگام بازى كردن آنها با دين ، در آن سلسله از احكام كه كم اهميتتر از نماز است تا چه درجه بوده است ؟\r\nو اگر تعجب كنى جا دارد كه او مخالفت با فتواى مخصوص عثمان را موجب عيبجوئى بر وى مىشمارد و به خاطر پرهيز از عيبجوئى ، دستور دينى ثابت را دگرگون مىسازد ولى مخالفت با پيغمبر و آنچه را او آورده ناپسند نمىشمارد كه به خاطر آن بدعتهاى باطل را رها كند .\r\nو اين هم از عجايب است كه معاويه را از مخالفت با فتواى عثمان منع كنند ولى كسى را كه با دستور پيامبر به مخالفت برخاسته از مخالفت باز ندارند . آيا اينان از بهترين گروهىاند كه خروج داده شدند براى مردم كه امر بمعروف و نهى از\r\n","description":"","footnote":"","page_name":" 50 ","page_number":58},
  {"content":"\r\nمنكر مىكنند و به خدا ايمان دارند ؟ و از همه ى اينها شگفتتر آن كه اين بازى كنندگان با دين خدا را ، عادل بشمار آرند با آن كه سرگذشت ايشان اين است و اندازه ى خضوعشان در برابر دستورهاى دين اين .\r\n2 - بخارى از طريق بو سعيد خدرى آورده است كه وى گفت : در روزگار فرماندارى مروان بر مدينه در عيد فطر يا قربان با وى بيرون شدم پس چون به محل نماز خواندن رسيديم ديدم كثير بن صلت منبرى برپا كرده و مروان مىخواهد پيش از نماز خواندن بر فراز آن رود پس من پيراهن او را گرفته كشيدم او نيز مرا بكشيد و بالا رفت و پيش از نماز ، خطبه خواند من گفتم به خدا كه سنت را تغيير داديد گفت :\r\nابو سعيد ! آن چه تو مىشناسى از ميان رفته - گفتم : به خدا كه آن چه مىشناسم بهتر است از آن چه نمىشناسم گفت : چون مردم پس از نماز براى ما نمىنشستند خطبه را براى پيش از نماز گذاشتم و در عبارت شافعى مىخوانيم كه مروان گفت : ابو سعيد ! آن چه تو مىشناسى متروك شد .\r\nمىبينى كه مروان چگونه سنت را دگرگون مىسازد و چگونه با دهان پر سخنى مىگويد كه هيچ مسلمانى را نرسد بگويد ؟ كه گويا اين تغيير و تبديلها به دست او سپرده شده بود و گويا رها كردن سنت در آغاز - كه انگيزه اش گستاخى به خدا و رسول بود مىتواند مجوزى براى آن باشد كه هميشه سنت متروك بماند . چرا سنتى را كه بو سعيد مىشناخت از ميان رفت و چرا متروك ماند ؟\r\nآرى مروان اين روش را به دو لحاظ برگزيده بود : يكى براى پيروى از شيوه ى عموزاده اش عثمان و ديگر از اين روى كه او در خطبه اش به امير مؤمنان بد مىگفت و او را دشنام مىداد و لعنت مىكرد اين بود كه مردم از پاى منبرش مىپراكندند و او هم خطبه را بر نماز مقدم داشت تا پراكنده نشوند و سخنان سهمناكى را كه بر زبان مىآرد بشنوند و گفته‌هاى گناه آلود و هلاك كننده ى او به گوش ايشان برسد . برگرديد به آن چه مفصلا در ص 272 و 273 از برگردان فارسى ج 15 آورديم .\r\nو از آن چه در ص 274 از همان جلد از سخن عبد اللَّه بن زبير آورديم ( همه ى سنتهاى رسول دگرگون شد حتى نماز ) روشن مىشود كه دگرگونى\r\n","description":"","footnote":"","page_name":" 51 ","page_number":59},
  {"content":"\r\nهمه جانبه در سنتها و بازى كردن هوسها با آن ، فقط منحصر به مورد خطبه ى پيش از نماز نبوده بلكه به بسيارى از احكام راه يافته است و پژوهشگرانى كه در ژرفناى كتب سرگذشت نامه و حديث فرو بروند آنها را خواهند يافت .\r\n3 - دشنام دادن مروان به امير مؤمنان ( ع ) و اين كه به گفته ى اسامة بن زيد مردكى دشنامسرا و هرزه گوى بوده است ( 1 ) .\r\nعامل اصلى اين جريان نيز عثمان بوده كه قورباغه ى لعنت شده را بر امير مؤمنان گستاخ گردانيد و كى ؟ همان روز كه به على گفت : بگذار مروان بر سر تو تلافى در بياورد . پرسيد : به سر چه چيز . گفت سر اين كه به او بد گفتى و شترش را كشيدى و نيز گفت : چرا او تو را دشنام ندهد ؟ مگر تو بهتر از اوئى ؟ ( 2 ) و گذشته از عثمان ، معاويه نيز مروان را تا هر جا زورش مىرسيد و عقلش قدمى داد بالا برد و او هم به بدترين شكلى از وى پيروى كرد و هر گاه كه بر فراز منبر قرار گرفت يا خود را در جايگاه سخنرانى يافت از هيچگونه كوششى در تثبيت اين بدعت ( دشنام به على ) فرو نگذاشت و هميشه در اين كار ساعى بود و ديگران را به آن وا مىداشت تا شيوه اى گرديد كه پس از هر نماز جمعه و جماعتى هم در هر شهرى كه كار آن با او بود رايج و متداول گرديد و هم ميان كارگزارانش در روزى كه خلافت يافت . همان خلافتى كه چنانچه امير مؤمنان باز نمود به اندازه ى ليسيدن سگ ، بينى خود را ( نه ماه ) بيشتر طول نكشيد . اين بدعت و شيوه ى ناروا چيزى نبود مگر براى تحكيم سياست روز كه خود او - مطابق آن چه دار قطنى از طريق او از زبان خودش آورده - باطن خويش را نشان داده و گفته : هيچ كس بيشتر از على از عثمان دفاع نكرد . گفتندش پس چرا شما بر سر منبرها دشنامش مىدهيد ؟ گفت : كار ما جز با اين كار سر راست نمىشود ( 3 )\r\nابن حجر در تطهير الجنان - در حاشيه ى صواعق ص 124 - مىنويسد : و با زنجيره اى كه حلقه‌هاى ميانجى آن مورد اطميناناند آورده‌اند كه مروان چون\r\n\r\n","description":"","footnote":"\r\n( 1 ) الاستيعاب سرگذشت اسامه\r\n( 2 ) داستان آن در همين جلد و هنگام سخن از سرگذشت ابوذر بيايد - ان شاء اللَّه -\r\n( 3 ) صواعق ابن حجر ص 33 .\r\n","page_name":" 52 ","page_number":60},
  {"content":"\r\nبه حكومت مدينه رسيد هر روز جمعه على را بر منبر دشنام مىداد پس از او سعيد بن عاص به حكومت رسيد و او دشنام نمىداد و سپس كه دوباره مروان حكومت يافت دشنام گوئى را تجديد كرد و حسن اين را مىدانست و جز هنگام برپا بودن نماز به مسجد در نمىآمد و مروان از اين خشنود نبود تا كس به نزد حسن فرستاد و در خانه ى خودش دشنام بسيار به او و پدرش داد و از آن ميان : من مانندى براى تو نيافتم مگر استر كه چون گويندش پدرت كيست گويد پدرم اسب است حسن به آن پيامآور گفت : نزد او بازگرد و به وى بگو : به خدا سوگند كه من با دشنام دادن به تو چيزى از آن چه را گفتى از ميان نمىبرم ولى وعده گاه من و تو نزد خداست كه اگر دروغگو باشى عذاب خدا شديدتر است جد من بزرگوارتر از آن است كه مثل من مثل استر باشد . تا پايان .\r\nو از شيعه و سنى هيچ كس را اختلافى در اين نيست كه دشنام دادن به امام على و لعنت كردن او از گناهان مهلك است و ابن معين - به گونه اى كه ابن حجر در تهذيب التهذيب 1 / 509 از قول او نقل كرده - مىگويد : هر كس عثمان يا طلحه يا كسى از ياران رسول را دشنام دهد دجال است كه روايات از قول او نوشته نبايد شود و بر او است لعنت خدا و همه ى فرشتگان و مردمان . پايان . پس اگر چنين سخنى درست است ديگر مروان چه ارزشى دارد ؟\r\nو ما هر قدر كوتاه بيائيم از اين كوتاه تر نمىتوانيم آمد كه امير مؤمنان هم ، مانند يكى از ياران پيامبر است كه آن حكم درباره ى هر كسى كه ايشان را لعنت و دشنام فرستد شامل او هم مىشود چه رسد كه به اعتقاد ما او بىچون و چرا سرور همه ى صحابه است و سرور اوصيا و سرور همه ى گذشتگان و آيندگان - به جز عموزاده اش - و خود جان پيامبر اكرم است به تصريح قرآن . پس لعنت و دشنام دادن به او ، لعنت و دشنام به پيامبر است چنان چه خود او ( ص ) گفت :\r\nهر كس على را دشنام دهد مرا دشنام داده و هر كه مرا دشنام دهد خدا را دشنام داده است . ( 1 )\r\n\r\n","description":"","footnote":"\r\n( 1 ) مستدرك حاكم 3 / 121 ، مسند احمد 6 / 323 كه طرق اين حديث را در آينده مفصلا برايت خواهيم آورد .\r\n","page_name":" 53 ","page_number":61},
  {"content":"\r\nمروان هميشه در پى موقعيتى مىگشت كه آسيبى به اهل بيت عصمت و طهارت برسد و در جستجوى فرصتها بود كه آنان را بيازارد ابن عساكر در تاريخ خود 4 / 227 مىنويسد : مروان از به خاك سپردن حسن در خانه ى پيامبر جلوگيرى كرد و گفت نمىگذارم كه پسر ابو تراب را با رسول در يك جا به خاك كنند با آن كه عثمان در بقيع دفن شده است . مروان آن روزها معزول بود و با اين كار خود مىخواست خشنودى معاويه را به دست آرد . و همچنان با هاشميان دشمنى مىكرد تا مرد پايان .\r\nاين ( معاويه ) چه خليفه اى است كه براى جلب رضايت او عترت پيامبر را مىآزارند و چه كسى و چه كسى سزاوارتر از حسن ، دختر زاده ى پاك پيامبر است براى خاك سپردن در خانه ى او و با كدام حكمى از كتاب خدا و سنت رسول و با كدام حق ثابت ، روا بود كه عثمان در آن جا دفن شود ؟ آرى همان كينه هايى كه مروان از بنى هاشم در دل نهان داشت او را وادار كرد كه در روزگار على ، پسر عمر را به طلب خلافت و جنگ بخاطر آن تشويق كند . بو عمر از طريق ماجشون و ديگران آورده است كه مروان پس از كشته شدن عثمان همراه با گروهى بر عبد اللَّه پسر عمر درآمد و همگى خواستند با او بيعت نمايند . گفت : با مردم چگونه راه بيايم ؟ گفت تو با ايشان بجنگ و ما هم همراه تو با ايشان مىجنگيم . گفت : به خدا كه اگر همهء مردم زمين گرد من فراهم آيند و فقط فدكيان باقى بمانند با ايشان نخواهم جنگيد . پس ايشان از نزد او بيرون شدند و مروان مىگفت :\r\n« پس از بو ليلى ( 1 ) سلطنت از آن كسى است كه چيرگى يابد ( 2 ) »\r\nچرا پس از آن كه نوبت خلافت به سرور خاندان پيامبر رسيده ، اين قورباغه آمده است ، و شيوه ى انتخابات آزادانه را كنار گذارده ؟ و چه انگيزه اى آن سركشى را در ديده ى وى مباح گردانيده كه پسر عمر را براى برخاستن به كار تحريك مىكند و جز در ركاب وى از جنگ خوددارى مىنمايد ؟ آن هم پس از آن كه امت همداستان شده و با امير مؤمنان بيعت كرده‌اند ؟ آرى از همان نخستين روز هرگز نه انتخابات\r\n\r\n","description":"","footnote":"\r\n( 1 ) بو ليلى كنايه از مرد ضعيف الاراده .\r\n( 2 ) الاستيعاب سرگذشت عبد اللَّه پسر عمر .\r\n","page_name":" 54 ","page_number":62},
  {"content":"\r\nدرستى در كار بود و نه كسانى كه به كار گره بستن گشوده‌ها و گشودن گره‌ها مىپرداختند در رأى دادن آزاد بودند ؟ كى بود و باز كى بود ؟\r\n« سلطنت پس از ابو زهرا ( پيامبر ) از آن كسى بود كه به زور بر آن چيرگى يابد . »\r\n\r\nاين بود مروان\r\nاكنون با من به سراغ خليفه برويم و پياپى بپرسيم كه اين قورباغه ى لعنت شده در صلب پدرش و پس از آن را به چه مجوزى پناه داده و كار صدقات را به وى سپرده و در مصالح توده به مشورت با وى اعتماد كرده ؟ و چرا او را منشى خود گرفته و به خويش چسبانده تا بر خود وى چيره گردد ( 1 ) با آن كه هم سخنان پيامبر بزرگ درباره ى وى پيش چشمش بود و هم آن رسوائىها و نادرستىهايى كه وى به بار آورد . و با آن كه خليفه بايد مؤمنان شايسته را پيش اندازد و بزرگ بدارد تا كارهاى نيك ايشان را سپاس بگزارد نه اين كه با مردم لاابالى و ديوانه اى مانند مروان هم بزم گردد كه بايد در برابر كارهاى ناپسندشان ترشروئى و نكوهش پيشه كرد زيرا پيامبر ( ص ) گفت : هر كس كار ناپسندى ببيند اگر بتواند بايد آن را با دستش ديگرگون سازد و اگر نتواند با زبانش و اگر با زبان هم نتواند با دلش و اين سستترين مراتب ايمان است ( 2 ) و امير مؤمنان گفت : كمترين مراحل نهى از منكر آن است كه تبهكاران را با روئى ترش ديدار كنى .\r\nگرفتيم كه خليفه ، اجتهاد و تأويل نموده و به خطا افتاده ولى آخر اين همه گشاد بازى در برابر مروان چرا ؟ چرا كسى را كه بايد بيرون كرد به خود مىچسباند و كسى را كه شايسته است براند پناه مىدهد و كسى را كه سزاوار متهم داشتن است امين مىشمارد و كسى را كه بايستى محروم ساخت بالاترين عطاها را از مال مسلمانان مىبخشد و كسى را كه بايد دستش از مستمرىهاى مسلمانان كوتاه باشد بر آن مستمرىها چيره مىگرداند .\r\n\r\n","description":"","footnote":"\r\n( 1 ) به گواهى بو عمر در « استيعاب » و ابن اثير در اسد الغابة 4 / 348\r\n( 2 ) بر گرديد به برگردان پارسى غدير ج 15 ص 271\r\n","page_name":" 55 ","page_number":63},
  {"content":"\r\nمن چيزى از دلائل خليفه براى اين كارهايش سردر نمىآرم - و شايد او عذرى داشته باشد و تو سرزنشش مىكنى ! - ولى اين هست كه مسلمانان روزگار خودش كه از نزديك به امور آشنا بودند و در حقائق تأمل و تعمق نموده و با نظر دقيق در آن مىنگريستند او را معذور نداشتند و آخر چگونه معذورش دارند با آن كه در برابر خود آيه ى قرآن را مىبينند كه : بدانيد كه هر چه را غنيمت برديد از چيزى ، پس پنج يك آن از آن خدا و پيغمبر و خويشان او و يتيمان و تنگدستان و در راه ماندگان است - اگر به خدا ايمان آورده‌ايد - مگر نه اين است كه دادن آن پنج يك به مروان لعنتى موجب بيرون شدن از دستور قرآن است ؟ و مگر عثمان خود همان كس نبود كه همراه با جبير بن مطعم با رسول به گفتگو پرداخت كه براى خاندان او هم سهمى از خمس تعيين كند و او نپذيرفت و تصريح كرد كه فرزندان عبد الشمس ( جد عثمان ) و نوفليان بهره اى از خمس ندارند .\r\nجبير بن مطعم گويد : چون پيامبر سهم خويشاوندان خود را ميان هاشميان و مطلبيان ( 1 ) بخش كرد من و عثمان به نزد او شديم و من گفتم : اى رسول اين هاشميان برترىشان انكاربردار نيست زيرا تو در ميان ايشان هستى و خداوند تو را از ايشان قرار داده ولى آيا تو بر آنى كه مطلبيان سهم ببرند و ما نبريم ؟ با آن كه ما و ايشان در يك مرتبه قرار داريم گفت : ايشان نه در جاهليت و نه در مسلمانى از من جدا نشدند - يا : از من جدا نشدند و جز اين نيست كه هاشميان و مطلبيان يك چيزند - سپس انگشتان خود را در يكديگر كرد - رسول از آن خمس نه چيزى ميان نوفليان بخش كرد و نه ميان زادگان عبد الشمس - با آن كه آن را ميان هاشميان و مطلبيان بخش كرد . ( 2 )\r\nچه گران است بر خدا و رسول او كه سهم خويشان رسول را به لعنت شده و طرد شده ى او بدهند با آن كه پيامبر او و خاندانش را از خمس محروم داشته است .\r\n\r\n","description":"","footnote":"\r\n( 1 ) جد ايشان مطلب برادر پدر و مادرى هاشم است و مادر آن دو عاتكه دختر مره بوده\r\n( 2 ) صحيح بخارى 5 / 28 ، الاموال از بو عبيد ص 331 ، سنن بيهقى 6 / 340 و 342 ، سنن بو داود 2 / 31 ، مسند احمد 4 / 81 ، المحلى 7 / 328 .\r\n","page_name":" 56 ","page_number":64},
  {"content":"\r\nخليفه چه عذرى داشت كه خود را از دستور كتاب خدا و سنت پيامبر كنار كشيد و چرا خويشان خود - زادگان شجره اى را كه در قرآن بر ايشان لعنت شده - برتر از نزديكان پيامبر شمرد كه خدا در قرآن دوستىشان را واجب شناخته ؟ من نمىدانم و خدا از پس و پشت آنان حسابگر است .\r\n","description":"","footnote":"","page_name":" 57 ","page_number":65},
  {"content":"\r\n\r\n33 تيولهائى كه خليفه به حارث داد و بذل و بخششهايش به او\r\nبه گزارش بلاذرى در انساب 5 / 52 خليفه به حارث پسر حكم بن ابى العاص و برادر مروان و شوهر دختر خودش - عايشه - سيصد هزار درم داد و هم به گزارش او در ص 28 : شترانى را كه به صدقه گرفته بودند براى عثمان آوردند و او آنها را به حارث پسر حكم بخشيد .\r\nابن قتيبه در المعارف ص 84 و ابن عبد ربه در العقد الفريد 2 / 261 و ابن ابى الحديد در شرح خود 1 / 67 و راغب در محاضرات 2 / 212 مىنويسند : پيامبر منطقه ى بازارى در مدينه را كه معروف به مهزون ( 1 ) بود براى مسلمانان صدقه ى جاريه گردانيد و عثمان آن را به تيول به حارث داد .\r\nو حلبى در سيرة 2 / 87 مىنويسد : ده يك آن چه را در بازار - يعنى بازار مدينه - مىفروشند به حارث داد .\r\nامينى گويد : خليفه براى اين مرد سه كار كرده كه گمان نمىكنم ايراد وارد بر آن را بتواند جواب دهد :\r\n1 - دادن 000 / 300 سكه اى به او كه از مال آزادش نبوده\r\n2 - بخشيدن شتران صدقات به تنها او .\r\n3 - تيول دادن به او آن چه را رسول ، صدقه اى براى عامه ى مسلمانان گردانيده بود .\r\nمن نمىدانم كه اين مرد از كجا شايستگى اين همه بخششهاى كلان را يافته\r\n\r\n","description":"","footnote":"\r\n( 1 ) در المعارف مهزوز ضبط شده و در شرح ابن ابى الحديد تهروز و در محاضرات راغب مهزور .\r\n","page_name":" 58 ","page_number":66},
  {"content":"\r\nو چرا آن چه رسول بر همهء اهل اسلام تصدق كرده بود ويژه ى وى گرديده و ديگران از آن محروم گرديده‌اند ؟ اگر خليفه از مال پدرش هم به اين اندازه‌ها به وى مىبخشيد بسيار زياد بود زيرا كه مىبايست به نيازمندىهاى مسلمانان و سپاهيان و مرزداران ايشان برسد چه رسد كه مىبينيم آن را از مالى پرداخت كرده كه متعلق به خودش نبوده و مال مسلمانان و از اوقاف و صدقات بوده و آن مرد هم از كسانى نبوده كه به نيكو كارى شناخته شده و در راه دعوت به دين و خدمت به اجتماع كوششهائى ارزنده كرده باشد تا بتوان احتمال داد كه او از كسانى است كه شايستگى عطاى بيشترى دارند . و تازه گرفتيم كه قطعا چنان شايستگىاى در او بوده است ولى باز هم بايد آن زيادتى حقوق از محلى به وى داده شود كه خليفه حق تصرف در آن را داشته باشد نه به وسيله ى دستبرد زدن به آن چه نبايد تغيير كند . و نه با تيول دادن آن چه را پيامبر صدقه گردانيده و آن را وقف عموم مسلمانان قرار داده بود كه هيچ كس حق خصوصى در آن ندارد و نمىتواند ديگران را از آن محروم دارد و كسانى كه پس از شنيدن چگونگى آن ، ديگر گونش گردانند پس گناه آن تنها به گردن كسانى است كه آن را ديگرگون مىگردانند .\r\nپس هيچ مجوزى براى اين نيكوكارىهاى خليفه ( يا بگو تبهكارىهايش ) نمىماند مگر پيوند دامادى او با حارث و بستگى خويشاوندىاش . زيرا كه پسر عموى او بوده . و اينك تو را مىرسد كه در رفتار هر يك از اين دو خليفه بنگرى :\r\n1 - عثمان ، كه آنچه را به جا آورد در اين جا و ديگر جاها شناختى\r\n2 - سرور ما على كه آن روز برادرش عقيل مىآيد و از او مىخواهد كه يك پيمانه گندم بيش از آن چه براى او مقررى گذاشته‌اند به وى ببخشد تا در زندگى خود و خانواده اش گشايشى پديد آرد و على ( ع ) آن چه را حق برادرى و تربيت بر گردن وى بود - آن هم به خصوص در مورد كسى مثل عقيل ادا كرد - كه از بزرگان و ارجمندانى بود كه بايد پيراسته تر از ديگران باشند - به اين گونه كه آهن تفتيده را به او نزديك ساخت و آه او بلند شد پس على گفت : تو از اين آهن بىتابى مىكنى و مرا در معرض آتش دوزخ قرار مىدهى ( 1 )\r\n\r\n","description":"","footnote":"\r\n( 1 ) صواعق ابن حجر ص 79\r\n","page_name":" 59 ","page_number":67},
  {"content":"\r\nو به گزارش ابن اثير در اسد الغابة 3 / 423 از طريق سعد : عقيل بن ابيطالب وامى به گردنش افتاد پس به كوفه بر على بن ابيطالب در آمد او وى را در خانه ى خويش مهمان كرد و فرزندش حسن را بفرمود تا او را جامه پوشاند و چون شب شد شام خواست و عقيل كه ديد جز نان و نمك و سبزى چيزى در كار نيست گفت :\r\nجز آن چه مىبينم چيزى نيست ؟ او گفت : نه . گفت : پس وام مرا ادا مىكنى ؟ گفت و امت چقدر است گفت : چهل هزار گفت چيزى نزد من نيست ولى درنگ كن تا سهم من از بيت المال كه چهار هزار است پرداخت شود تا آن را به تو دهم عقيل گفت خزانه‌هاى اموال در دست تو است و مرا معطل مىگذارى تا سهميه ات پرداخت شود . گفت آيا به من دستور مىدهى اموال مسلمانان را كه مرا بر آن امين گردانيده‌اند به تو دهم ؟ بخوان و ميان مردم به حق داورى كن و پيرو هوس مباش .\r\n","description":"","footnote":"","page_name":" 60 ","page_number":68},
  {"content":"\r\n\r\n34 بهره ى سعيد از بخشش خليفه\r\nخليفه به سعيد - پسر عاص پسر سعيد پسر عاص پسر اميه - صد هزار درم بپرداخت و به گفته ى بو مخنف و واقدى : مردم اين را كه عثمان به سعيد پسر عاص صدهزار درم بخشيد ناپسند شمردند و على و زبير و طلحه و سعد و عبد الرحمن بن عوف در اين باره با او به سخن پرداختند و او گفت كه سعيد با من خويشاوندى و همخونى دارد . گفتند : مگر بو بكر و عمر ، خويشاوند و همخون نداشتند گفت : آن دو با جلوگيرى از رسيدن اموال ، دست خويشانشان اميد ثواب داشتند و من با رساندن اموال به دست خويشانم اميد ثواب دارم گفتند : به خدا سوگند كه شيوه ى آن دو ، نزد ما محبوبتر است از شيوه ى تو گفت : لا حول و لا قوة الا باللَّه ! ( 1 )\r\nامينى گويد : عاص - پدر اين سعيد - از آن همسايگان رسول ( ص ) بود كه او را آزار مىكردند و امير مؤمنان او را در جنگ بدر با ديگر بتپرستان بكشت ( 2 )\r\nاما جانشين و دنباله ى او سعيد همان است كه به روايت ابن سعد ( 3 ) جوانكى بيدادگر و نازپرورده بود و پس از آن كه وليد از حكومت كوفه بر كنار شد او بىهيچ سابقه اى از طرف عثمان به جاى وى منصوب شد و هنوز از راه نرسيده از همان\r\n\r\n","description":"","footnote":"\r\n( 1 ) انساب بلاذرى 5 / 28 .\r\n( 2 ) طبقات ابن سعد 1 / 185 چاپ مصر ، اسد الغابة 2 / 310\r\n( 3 ) الطبقات 5 / 21 چاپ ليدن كه همه ى آن چه را درباره ى سعيد بن عاص بيايد از آن جا نقل مىكنيم و ابن عساكر نيز در تاريخ خود 6 / 135 آن را ياد كرده است .\r\n","page_name":" 61 ","page_number":69},
  {"content":"\r\nنخستين روزش حريصانه آغاز به كارهائى كرد كه احساسات را بر عليه خود برانگيخت و دلها را به نگرانى انداخت ايشان را به گردنكشى و دشمنى نسبت داد و گفت راستى كه دهكده‌ها و كشتزارهاى عراق ، باغستانى است براى كودكان قريش .\r\nآن گاه همين كودك است كه به هاشم بن عتبه ى مرقال يعنى همان بزرگ يار پيامبر و همان نيك مردى ايراد مىگيرد كه در جنگ صفين پرچمدارى على با او بود و يكى از دو چشمش را در روز جنگ يرموك از دست داد و سپس در سپاه على شهيد شد و در گذشت .\r\nابن سعد مىنويسد : يك بار سعيد در كوفه گفت : كدام يك از شما ماه نو را ديده‌ايد ( و اين را براى آن پرسيد كه ببيند ماه رمضان تمام شده يا نه ) مردم گفتند ما نديده‌ايم هاشم بن عتبة بن ابى وقاص گفت من آن را ديده‌ام سعيد به او گفت تو با اين يك چشمت بوده كه از ميان همه ى مردم آن را ديدى . هاشم گفت : مرا به چشمم نكوهش مىكنى كه آن را در راه خدا از دست داده‌ام - چرا كه چشم او در روز يرموك آسيب ديده بود - صبح كه شد هاشم در خانه اش افطار كرد و مردم نزد او چاشت خوردند و چون خبر به سعيد رسيد كس به سراغ او فرستاد و كتكش زد و خانه اش را بسوخت\r\nچه گستاخ كرده است پسر عاص را بر اين بزرگمرد از بزرگ ياران پيامبر كه او را كتك مىزند و خانه اش را مىسوزاند كه چرا دستور العملى را كه درباره ى ديدن ماه رسيده اجرا كرده است مگر نه پيامبر مىگويد : هلال را كه ديديد روزه را آغاز كنيد و هلال را كه ديديد روزه را بشكنيد و به عبارتى : با ديدن آن روزه بگيريد و با ديدن آن روزه را بشكنيد ( 1 ) .\r\nهاشم مرقال نمىدانست كه دستورها و هوسهاى آن فرمانروايان حتى در مورد ديدن ماه نيز گرد و خاك بايد بكند و گواهى دادن به آن ، گاهى از تبهكارىهاى نيامرزيدنى شناخته مىشود و سياست روز حتى در گواهىهاى مردمان نيز دخالت مىكند و كسانى كه گرايش به على داشته باشند گواهى ايشان پذيرفته نيست .\r\nيك بار مردم كوفه از دست او شكايت به خليفه بردند و او اعتنائى نكرد و\r\n\r\n","description":"","footnote":"\r\n( 1 ) صحيح بخارى ، صحيح مسلم ، سنن بو داود ، سنن دارمى ، سنن نسائى ، سنن ابن ماجه ، سنن بيهقى\r\n","page_name":" 62 ","page_number":70},
  {"content":"\r\nگفت : به محض آن كه يكى از شما ستمى از اميرش ببيند از ما مىخواهد كه او را بر كنار كنيم ، پس سعيد با خاطر جمعى به كوفه برگشت و به مردم آن جا زيان بسيار رسانيد ( 1 ) و در سال 33 با دستورى كه از خليفه اش گرفت گروهى از نيكان كوفه و قرآن شناسان آن جا را به شام تبعيد كرد - كه تفصيل آن بيايد - و از شيوه ى زشت خود دست نكشيد تا بار دوم در سال 34 از كوفه به سوى عثمان كوچيد و آن جا با گروهى برخورد كه براى شكايت از او به نزد عثمان شده و عبارت بودند از :\r\nاشتر بن حارث ، يزيد بن مكفف ، ثابت بن قيس ، كميل بن زياد ، زيد بن صوحان ، صعصعة بن صوحان ، حارث اعور ، جندب بن زهير ، ابو زينب ازدى ، اصغر بن قيس حارثى .\r\nكه از خليفه مىخواستند سعيد را بر كنار كند و او نپذيرفت و به وى دستور داد بر سر كارش بر گردد و آن گروه نيز پيش از او به سوى كوفه بازگشتند و در آن جا فرود آمدند و او نيز در پى ايشان روان شد و مالك اشتر بن حارث در ميان لشكرى سوار شد ، تا او را از ورود به كوفه باز دارد پس جلوى او را گرفتند تا به سوى عثمان بازش گردانيدند و شد آن چه شد كه گزارش آن اندكى بعد خواهد آمد\r\nآرى خليفه خواست پيوند خويشاوندىاش با اين جوانك تبهكار را استوار گرداند و آن هم با دادن آن مبالغ بيش از حد و حق وى از بيت المال - اگر اصلا بپذيريم كه او كوچكترين حقى در آن داشته است - كه هر گاه اين بخششها حق وى بود بزرگان صحابه ، و پيشاپيش همه امير مؤمنان ، بر آن ايراد نمىگرفتند .\r\nاما اين كه عثمان عذر و بهانه آورده است كه او با رسيدگى به خويشانش اميد ثواب دارد همچنان كه عمر و بو بكر با جلوگيرى از رسيدن اموال زياد به خويشانشان از بيت المال ، اميد ثواب داشتند سخنى پوچ است زيرا رسيدگى به خويشان آن گاه پسنديده و نيكو است كه هزينه ى آن از مال خالص خود شخص پرداخت شود نه از اموالى كه همه ى مسلمانان در آن حق دارند و هر كس چيزى را كه مال خودش نيست ببخشد درستكار نبوده و امين صاحبان مال شمرده نمىشود و كار چنين كسى به گناه نزديكتر است تا پاداش خير .\r\n\r\n","description":"","footnote":"\r\n( 1 ) انساب بلاذرى 5\r\n","page_name":" 63 ","page_number":71},
  {"content":"\r\n\r\n35 بخشش خليفه به وليد از مال مسلمانان\r\nخليفه به برادر مادرىاش - وليد بن عقبة بن ابى معيط بن ابى عمرو بن اميه - آن چه را به وسيله ى عبد اللَّه بن مسعود از بيت المال مسلمين وام گرفته بود بخشيد بلاذرى در الانساب 5 / 30 مىنويسد : چون وليد به كوفه آمد ابن مسعود را كارگزار بيت المال يافت و از او مالى قرض خواست - كه اين كار را واليان مىكردند و سپس آن چه را گرفته بودند پس مىدادند - عبد اللَّه نيز آن چه خواسته بود به وى قرض داد و سپس از وى خواست كه آن را بپردازد وليد در اين باره با عثمان مكاتبه كرد و عثمان به عبد اللَّه بن مسعود نوشت : تو خزانه دار مائى و بس . پس براى آن چه وليد از اموال ستانده كارى به وى نداشته باش ، ابن مسعود كليدها را بيفكند و گفت من گمان مىكردم كه خزانه دار مسلمانانم اما اگر قرار شود خزانه دار شما باشم مرا نيازى به آن نيست و پس از افكندن كليدهاى بيت المال ، در كوفه ماندگار شد\r\nعبد اللَّه بن سنان گفت : وليد در كوفه بود و ابن مسعود نيز كارگزارى بيت المال در كوفه را داشت يك بار ما در مسجد بوديم كه ابن مسعود به سوى ما بيرون شد و گفت : « اى كوفيان ! يكشبه صد هزار سكه از بيت المال شما گم شد كه نه درباره ى آن نوشته اى از خليفه به من رسيده و نه در مورد آن برائتنامه اى براى من فرستاده . » اين سخن را وليد به عثمان نوشت و او ابن مسعود را از كار بيت المال برداشت العقد الفريد 2 / 272\r\n\r\nوليد و پدرش\r\nپدرش عقبه ، از همسايگان پيامبر بود كه بيش از همه در آزار رساندن به\r\n","description":"","footnote":"","page_name":" 64 ","page_number":72},
  {"content":"\r\nاو ( ص ) كوشش داشت ابن سعد به اسناد از طريق هشام بن عروه و او از پدرش و او از عايشه آورده است كه رسول ( ص ) گفت : من ميان دو تا از بدترين همسايه‌ها خانه داشتم يكى بو لهب و ديگرى عقبه ، سرگينهاى درون شكنبه ى حيوانات را مىآوردند و درب خانه ى من مىريختند تا آن جا كه ايشان آن چه را دور مىريختند مىآوردند و در خانهء من مىريختند ( 1 )\r\nو ابن سعد در طبقات 1 / 185 مىنويسد كسانى كه به دشمنى و كينه ورزى با پيامبر و ياران او مىپرداختند اينان بودند : بو جهل ، بو لهب - تا آنجا كه مىرسد به : - عقبه و حكم بن ابى العاص و سپس مىنويسد چون ايشان همسايگان بودند و كسى كه دشمنى با او را به نهايت درجه رساند بو لهب بود و بو جهل و عقبه\r\nو ابن هشام در سيرة 2 / 25 مىنويسد : كسى كه پيامبر را در خانه ى خودش مىآزرد بو لهب بود و حكم بن ابى العاص و عقبه\r\nو در ج 1 ص 385 مىنويسد : ابى بن خلف با عقبه دوستى خالصانهء خوشى در ميانشان بود . عقبه با رسول ( ص ) نشسته و سخن او بشنيد و اين گزارش به گوش ابى برسيد پس به نزد عقبه شد و گفت : مگر به من نرسيده است كه تو با محمد نشسته و سخن او را شنيده اى سپس گفت : « ديگر ناروا است كه روى به روى تو بيارم و با تو سخن كنم » و سوگندى سخت برايش خورد كه اگر تو با او نشسته و سخن او را شنيده يا به نزد او نشده اى در رويش تف بينداز دشمن خدا عقبه نيز چنين كرد و خداوند اين آيه درباره ى آن دو فرستاد : روزى كه ستمگر دست به دندان مىگزد و گويد : اى كاش با رسول يك راه در پيش مىگرفتم اى واى ! كاشكى فلان را دوست خود نمىگرفتم مرا از قرآن - پس از آن كه بيامد - گمراه كرد و شيطان مايه ى خذلان آدمى است . ( 2 )\r\nابن مردويه و بو نعيم در الدلائل به اسنادى كه سيوطى آن را صحيح شمرده از طريق سعيد بن جبير آورده است كه ابن عباس گفت : عقبة ( 3 ) بن ابى معيط در مكه با\r\n\r\n","description":"","footnote":"\r\n( 1 ) طبقات ابن سعد 1 / 186 چاپ مصر\r\n( 2 ) سورهء فرقان 28 - 29 .\r\n( 3 ) در الدر المنثور اشتباهى روى داده و داستان به ابو معيط پدر عقبه - و نه خود او - انتساب يافته و ديگران هم كه اين قضيه را از آن كتاب نقل كرده‌اند - همچون شوكانى و جز او - همين خطا را تكرار كرده‌اند .\r\n","page_name":" 65 ","page_number":73},
  {"content":"\r\nپيامبر مىنشست و او را نمىآزرد و دوستى داشت ( 1 ) كه آن موقع نزد او نبود و در شام بود پس قريش گفتند عقبه دين خود را عوض كرده . و چون يكشب دوستش از شام برگشت از زنش پرسيد : محمد از آن چه بر آن بود چه كرد ؟ گفت :\r\nسختتر از آن گونه كه بود شده گفت : دوست من عقبه چه كرد گفت او هم دين خود را عوض كرد . پس شب بدى گذراند و چون صبح شد عقبه به نزد او آمد و سلام كرد و او جواب سلام نداد پرسيد چه شده كه جواب سلام مرا نمىدهى گفت با اين كه تو دينت را عوض كرده اى چگونه جواب سلامت را بدهم . گفت : آيا اين كار را قريش كرده‌اند ؟ گفت آرى گفت اگر من چنان كارى كرده باشم چه چيزى دلشان را خنك مىكند ؟ گفت : آمدن تو در مجلس تو و تف كردنت به چهرهء او و نثار كردن زشتترين فحشهائى كه بلد هستى به او . پس وى چنين كرد و پيامبر پاسخى به او نداد و تنها صورتش را از آب دهان وى پاك كرد و رو به او كرده گفت اگر تو را بيرون از كوه‌هاى مكه بيابم گردنت را مىزنم . پس چون روز بعد برسيد و ياران وى بيرون شدند او از بيرون شدن سرباز زد و يارانش او را گفتند با ما بيرون شو گفت : اين مرد مرا وعده كرده است كه اگر مرا بيرون از كوه‌هاى مكه بيابد گردن مرا بزند . گفتند تو يك شتر سرخ مو دارى كه هيچ سوارى به آن نرسد و اگر شكست خورديم بر آن بپر و برو او با آنان بيرون شد و چون خدا مشركان را درهم شكست و شتر او وى را در روى زمين به حركت در آورد پس او از آن هفتاد نفر قرشى بود كه رسول گرفتارشان ساخت و چون عقبه را به نزد وى آوردند گفت : آيا ميان همه ى اينها مرا مىكشى گفت : آرى به خاطر آب دهانى كه به صورت من افكندى و به گزارش طبرى : به خاطر كفر و تبهكارىات و براى سركشىات از فرمان خدا و رسول او . پس على را بفرمود تا گردن وى را زد و خدا اين آيه درباره ى او نازل كرد : روزى كه ستمگر هر دو دست خود را مىگزد - تا آنجا كه : - و شيطان براى آدمى مايه ى خذلان بود .\r\nو ضحاك گفت : چون عقبه به روى رسول تف كرد آب دهانش به سوى خودش برگشت و به آن جا كه مىخواست نرسيد و دو گونه ى او را سوزاند و اثر آن\r\n\r\n","description":"","footnote":"\r\n( 1 ) نام او چنان كه شنيدى ابى بن خلف بود و در تعدادى از مصادر نيز امية بن خلف ضبط شده\r\n","page_name":" 66 ","page_number":74},
  {"content":"\r\nهمچنان باقى ماند تا به دوزخ رفت .\r\nو در گزارشى هم آمده : عقبه بسيار با رسول نشست و برخاست داشت پس مهمانىاى ترتيب داد و رسول را نيز دعوت كرد و او ( ص ) نپذيرفت كه از غذاى او بخورد مگر كلمه ى شهادتين را بر زبان آرد او نيز چنين كرد ولى ابى بن خلف كه دوستش بود وى را نكوهيد و گفت : عقبه ! تغيير دين دادى ؟ گفت نه ولى او سوگند خورده بود - كه با آن كه در خانه ى من است - از غذاى من نخورد من نيز از او شرم داشتم و به زبان شهادت دادم ولى در قلبم شهادت ندادم او گفت :\r\nروبرو شدن من و تو حرام خواهد بود مگر آن كه محمد را ديدار كنى و به پشت گردنش بكوبى و در رويش تف كنى و به چشمش سيلى بزنى . او برفت و پيامبر را در دار الندوه در حال سجده يافت و چنان كرد وى ( ص ) گفت : تو را در خارج از مكه ديدار نكنم مگر سرت را با شمشير بردارم .\r\nو طبرى در تفسير خود مىنويسد : برخى گفته‌اند مقصود آيه از « ستمگر » همان عقبه است زيرا او پس از مسلمانى از اسلام برگشت تا ابى بن خلف را خشنود گرداند و گفته‌اند مقصود آيه از فلان نيز ابى است .\r\nو از ابن عباس روايت شده كه گفت : ابى بن خلف در نزد پيامبر حاضر مىشد پس عقبه او را از اين كار منع كرد و اين آيه فرود آمد : و روزى كه ستمگر دو دستش را مىگزد الخ و گويد مقصود آيه از ستمگر عقبه است و از فلان ابى . و مانند اين روايت از شعبى و قتاده و عثمان و مجاهد نيز گزارش شده است . كسانى كه نزول اين آيه « و روزى كه ستمگر . . . - تا : - مايه ى خذلان است » را در باره ى عقبه روايت كرده و مقصود از ستمگر را او دانسته‌اند عبارتاند از : ابن مردويه ، بو نعيم در الدلائل ، ابن منذر ، عبد الرزاق در المصنف ، ابن ابى شيبه ، ابن ابى حاتم ، فريابى ، عبد بن حميد ، سعيد بن منصور ، ابن جرير ، بر گرديد به : تفسير طبرى 19 / 6 ، تفسير بيضاوى 2 / 161 ، تفسير قرطبى 13 / 25 ، تفسير زمخشرى 2 / 226 ، تفسير ابن كثير 3 / 317 ، تفسير نيشابورى كه در حاشيه ى تفسير طبرى چاپ شده :\r\n19 / 10 ، تفسير رازى 6 / 369 ، تفسير ابن جزى كلبى 3 / 77 ، امتاع از مقريزى ص 61 و 90 ، الدر المنثور از سيوطى 5 / 68 ، تفسير خازن 3 / 365 ، تفسير نسفى كه\r\n","description":"","footnote":"","page_name":" 67 ","page_number":75},
  {"content":"\r\nدر كنار تفسير خازن چاپ شده 3 / 365 ، تفسير شوكانى 4 / 72 ، تفسير آلوسى 19 / 11 .\r\n\r\nاين پدر بود و با چه پسرى !\r\nاما وليد كسى است كه به زبان وحى آشكار تبهكار خوانده شده ، زنا كار بوده و بزهكار و هميشه مست و دائم الخمر كه دستورهاى دين را با پرده درىهايش لگدكوب كرده و جلوى چشم همه با تازيانه هائى كه خورده پرده اش دريده شده .\r\nدرباره ى او از قرآن توضيح بخواه كه : « اگر تبهكارى خبرى براى شما آورد درباره ى آن تحقيق كنيد ( 1 ) زيرا كسانى كه در زمينه ى تأويل قرآن دانشى دارند چنان چه در ج 15 ص گذشت اجماع كرده‌اند كه اين آيه درباره ى او فرود آمده است .\r\nو نيز از آيه ى ديگر آن توضيح بخواه كه : « آيا كسى كه مؤمن بود همچون كسى است كه تبهكار باشد ؟ مساوى نيستند » و چنان كه در ج 2 ص 42 ، 43 از چاپ اول و ص 46 ، 47 از چاپ دوم آورديم اين آيه مانند آيه ى سابق او را به عنوان تبهكار ياد مىكند .\r\nو نيز از محراب مسجد كوفه توضيح بخواه كه آن روز از سرمستى در آنجا قى كرد و نماز صبح را چهار ركعت خواند و با صداى بلند به خواندن اين تصنيف پرداخت :\r\nدل به رباب ( دلدار ) آويخت\r\nو آن هم پس از پير شدن هر دو .\r\nو سپس گفت : بيشتر برايتان بخوانم ؟ پس ابن مسعود او را با لنگه ى كفشش بزد و نماز گزاران از هر سوى به او ريگ پرتاب كردند تا به خانه ى خويش در آمد و ريگها نيز از پىاش روان - كه در ص از ج 15 بر گردان پارسى مفصلا آورده شد .\r\nو نيز از عبد اللَّه بن جعفر توضيح بخواه كه به مجازات شرب خمر او را تازيانه زد و آن هم به اشاره ى امير مؤمنان كه وليد وى را در پيش روى عثمان دشنام مىداد و\r\n\r\n","description":"","footnote":"\r\n( 1 ) سوره ى حجرات آيه ى 6\r\n","page_name":" 68 ","page_number":76},
  {"content":"\r\nتازه اين جريان پس از شور و غوغائى بود كه مسلمانان براى تأخير در اجراى حد برپا كردند كه جريان آن در ص ج 15 از ترجمه ى فارسى گذشت .\r\nو از عموزاده اش سعيد بن عاص توضيح بخواه كه چون از طرف عثمان پس از وليد به حكومت كوفه رسيد دستور داد منبر و محراب مسجد جامع كوفه را شستشو دهند تا از آلودگى به نجاست آن تبهكار پاك شود .\r\nو نيز از سبط پيامبر امام حسن توضيح بخواه كه چون در مجلس معاويه به سخن پرداخت گفت : اما تو اى وليد به خدا سرزنشت نمىكنم كه چرا با على دشمنى زيرا براى باده گسارىات هشتاد تازيانه به تو زد و پدرت را پيش روى رسول بكشت و توئى آن كس كه خداوندش تبهكار ناميد و على را مؤمن ناميد و اين همان گاه بود كه به فخر فروختن بر يكديگر برخاستيد و تو به او گفتى : خاموش باش على كه من دلم از تو شجاعتر و خود از تو زبان آورترم على به تو گفت خاموش باش وليد كه من مؤمنم و تو تبهكارى و خداوند نيز در هماهنگى با سخن او اين آيه فرستاد : « آيا كسى كه مؤمن بود همچون كسى است كه فاسق بود ؟ مساوى نيستند » و نيز در هماهنگى با سخن او اين آيه درباره ى تو فرستاد : « هر گاه تبهكارى خبرى براى شما آورد در پيرامون آن تحقيق كنيد . » واى بر تو وليد ! هر چه را فراموش كرده اى سخن شاعر ( 1 ) را از ياد مبر كه درباره ى تو و او گفته :\r\n« با آن كه نامه ى خدا گرامى بود\r\nخدا درباره ى على و وليد - كنار يكديگر - آيه نازل كرد .\r\nعلى را مؤمن و وليد را فاسق خواند\r\nهرگز مؤمن خداشناس با فاسق خائن برابر نيست\r\nدر آينده ى نزديك على و وليد را\r\nآشكارا به سوى حساب خواهند خواند .\r\nپاداش على را بهشت قرار مىدهند و پاداش وليد را خوارى\r\nچه بسيار از نياكان عقبة بن ابان ( 2 ) بودند\r\n\r\n","description":"","footnote":"\r\n( 1 ) مقصود از او حسان بن ثابت است بر گرديد به ترجمه الغدير ج 3 ص 74 تا 77\r\n( 2 ) ابان نام بو معيط جد وليد است\r\n","page_name":" 69 ","page_number":77},
  {"content":"\r\nكه در شهرهاى ما تنبانهاى كوتاه مىپوشيدند »\r\nو تو را چه به قريش ؟ تو بيگانه مردكى از كافران صفوريه اى\r\nو به خدا سوگند تو از آن چه بدان شناخته شده اى پيشتر به دنيا آمده و بزرگسالتر هستى\r\nشرح ابن ابى الحديد 2 / 103\r\nو نيز اگر مىخواهى ، از خليفه عثمان بپرس كه او را شايسته دانسته و سرپرستى صدقات تغلبيان و سپس فرمانروائى كوفه را به او سپرده و او را بر احكام دين و نواميس مسلمانان و تهذيب مردم و دعوت ايشان به دين يگانه پرستى امين شمرده و بدهى او به بيت المال مسلمانان را بخشيده و ذمه اش را از مالى كه از فقرا بر گردن وى بوده برى ساخته آيا در آئين پاك ما مىتوان چنين مردى را اين همه چيرگى و نيرومندى بخشيد ؟ من پاسخى براى اين سؤال ندارم و شايد تو ، يا نزد خليفه چيزى بيابى كه كار او را موجه جلوه دهد يا نزد ابن حجر كه پس از اقرار به صحت آن چه ما گفتيم و اين كه : از طريق راويان مورد اطمينان رسيده است - پاسخى تراشيده كه معلوم نيست چه از آن بدست آيد زيرا در تهذيب التهذيب 11 / 144 مىنويسد : ثابت است كه وى از اصحاب رسول بوده و گناهانى هم كرده كه كار آن با خدا است و درست آن است كه سخنى از آنها نرود . پايان .\r\nولى ما خاموشى را درست نمىدانيم آن هم پس از آن كه قرآن كريم خاموشى نگزيده و در دو جا او را فاسق ناميده - مگر كسى كه مؤمن است مانند كسى است كه تبهكار است ؟ برابر نيستند . و ما هر چه را هم كه ميان او و خدا است به سكوت برگذار كنيم ولى ديگر روا نيست مترتب شدن و نشدن آثار عدالت را هم بر او با سكوت برگذار كنيم و از جايز بودن يا نبودن روايت از زبان او سخنى بر زبان نرانيم چرا كه در قرآن به نام فاسق ياد شده و با تبهكارىهائى كه آشكارا كرده به پرده درىها برخاسته و از مرزهايى كه قوانين خدايى نهاده بوده تجاوز كرده و كسانى كه از مرزهاى قوانين خدا تجاوز كنند از ستمگراناند .\r\n","description":"","footnote":"","page_name":" 70 ","page_number":78},
  {"content":"\r\n\r\n36 بخشش خليفه به عبد اللَّه از اموال مسلمانان\r\nخليفه به عبد اللَّه بن خالد بن اسيد بن ابى العيص بن اميه سيصد هزار درم و به هر يك از قوم او هزار درهم بخشيد و در العقد الفريد 2 / 261 و المعارف - به قلم ابن قتيبه ص 84 و شرح ابن ابى الحديد 1 / 66 مىخوانيم كه او به عبد اللَّه 000 / 400 درم داد .\r\nبو مخنف گويد : در دوره ى عثمان كارگزار بيت المال عبد اللَّه بن ارقم بود پس عثمان 000 / 100 درم از بيت المال وام خواست و عبد اللَّه سندى نوشت كه در آن ، حق مسلمين را بر آن مال ياد كرد و على و طلحه و زبير و عبد اللَّه بن عمر و سعد بن ابى وقاص را به گواهى گرفت . و چون مهلت پرداخت وام به سر آمد عثمان آن را پس داد ، سپس چون عبد اللَّه بن خالد بن اسيد از مكه همراه با مردمى از جنگجويان از مكه بيامد عثمان دستور داد تا به عبد اللَّه 000 / 300 درم و به هر مردى از قوم وى نيز 000 / 100 درم دادند و در اين مورد حواله اى نوشت و به نزد ابن ارقم فرستاد او اين مبالغ را زياد شمرد و حواله را رد كرد و گويند كه از عثمان خواست تا در ضمن آن ذكرى از حقوق مسلمانان ( و اين كه بايد پس داده شود ) بنمايد و او نپذيرفت و ابن ارقم هم از دادن پول به آن گروه خوددارى كرد تا عثمان به او گفت : تو خزانه دار ما هستى چه باعث شده كه چنين مىكنى ابن ارقم گفت من خود را خزانه دار مسلمانان مىدانستم و خزانه دار تو نيز غلامت است و بس به خدا كه هرگز براى تو كار بيت المال را به گردن نمىگيرم پس كليدها را بياورد و آن را به منبر آويخت و گويند آن را به سوى عثمان انداخت و عثمان آن را به برده اش ناتل سپرد سپس كارگزارى بيت المال را به زيد بن ثابت انصارى واگذاشت و كليدها را به او داد و گويند كه معيقب بن ابى فاطمه را به كار بيت المال واداشت\r\n","description":"","footnote":"","page_name":" 71 ","page_number":79},
  {"content":"\r\nو 000 / 300 درم براى پسر ارقم فرستاد و او نپذيرفت انساب بلاذرى 5 / 58\r\nبو عمر در استيعاب و ابن حجر در اصابه داستان ابن ارقم را ضمن شرح حال او آورده و اين را كه 000 / 300 درم ارسالى عثمان را نپذيرفته ياد كرده‌اند .\r\nو در روايت واقدى مىخوانيم كه عبد اللَّه گفت : مرا نيازى به آن نيست و من كار نكردم تا از عثمان پاداش بگيرم به خدا كه اگر اين مال از مسلمانان باشد كار من چندان نبود كه اجرتش به 000 / 300 درم برسد و اگر مال عثمان باشد دوست نمىدارم كه چيزى از مال او بگيرم .\r\nو يعقوبى در تاريخ خود 2 ر 145 مىنويسد : عثمان دختر خود را به همسرى عبد اللَّه بن خالد بن اسيد در رد و دستور داد تا 000 / 600 درم به او داده شود و به عبد اللَّه بن عامر نوشت كه اين مبلغ را از بيت المال بصره به او بپردازد .\r\nامينى گويد : من نمىدانم كه آيا قانون ، حساب و بازخواستى براى بيت المال مسلمين تعيين كرده يا دستور داده است كه بىحساب براى هر كسى طلا و نقره وزن و پيمانه كنند ؟ اگر شق دوم است پس چه عاملى او را دستور به رعايت مساوات در تقسيم حقوق و عدالت ميان رعيت نموده ؟ هرج و مرج در امور مالى در روزگار اين خليفه به جائى رسيد كه مسؤلين امانتدار بيت المال كه خود برگزيده بود نيز نتوانستند به كار خويش ادامه دهند و هنگامى كه مىديدند در مورد اموال نه مىتوانند مطابق قوانين ثابت در سنت پيامبر رفتار كنند و نه در بخش كردن آن ، شيوه ى دو خليفه ى پيشين كه حصول رضايت عامه را دنبال داشت به كار بسته مىشود آن جا ديگر كليدهايش را نزد خودش مىانداختند و كنار كشيدن خود از انجام اين وظيفه بر ايشان ساده تر بود تا هموار كردن عواقب به دو دشوار آن بر خويش ، زيرا با ريزبينى در حساب ديدند كه عبد اللَّه بن خالد به هيچ وجه شايسته ى آن نيست كه اين مقدار از اموال به او اختصاص داده شود زيرا او اگر در رديف ديگران شمرده مىشد با نصيبى كه از بيت المال داشت حقوق او با حقوق ديگر مسلمانان نيز همسنك نمىگرديد ولى دامادى خليفه و پيوند به خاندان اموى - آرى شايد - همين دو انگيزه بوده كه آن كارهاى بيرون از مرز قانون و شرع را در زمينه ى امور مالى روا گردانيده است .\r\n","description":"","footnote":"","page_name":" 72 ","page_number":80},
  {"content":"\r\n\r\n37 بخشش خليفه به ابو سفيان\r\nبه گفته ى ابن ابى الحديد در شرح خود 1 / 67 ، در همان روز كه خليفه دستور داد 000 / 100 درم از بيت المال را به مروان بدهند 000 / 200 درم نيز از بيت المال به ابو سفيان بخشيد .\r\nامينى گويد : براى بو سفيان كه شايسته ى محروم داشتن از همه ى نيكوئىها است هيچ موجبى نمىبينم كه اين بخشش كلان از بيت المال مسلمانان را روا بشمارد زيرا او - چنان كه در استيعاب به خامه ى بو عمر به نقل از گروهى آمده - از همان آغاز مسلمانىاش پناهگاهى بود براى منافقان و در جاهليت نيز او را نسبت به زندقه مىدادند روز يرموك ( سپاه روم كه حمله مىآوردند ) مىگفت : بيائيد اى شاهزادگان رومى ! و چون زبير گزارش اين سخن را از پسر خويش شنيد گفت : خدا بكشدش كه جز نفاق راهى نمىرود آيا ما براى او از شاهزادگان رومى بهتر نيستيم . على نيز به او گفت تو هميشه دشمن اسلام و اهل اسلام بوده اى و از طريق ابن مبارك از زبان حسن نقل شده است كه چون خلافت به عثمان رسيد بو سفيان بر وى در آمد و گفت پس از تيم و عدى ( قبيله ى بو بكر و عمر ) كار به تو رسيد پس آن را مانند گوى بگردان و ميخهاى آن را از امويان قرار ده كه اين بساط جز سلطنت چيزى نيست و نمىدانم بهشت و دوزخ چيست پس عثمان بر سرش داد زد : برخيز از نزد من ، خدا با تو چنان كند كه كرده است استيعاب 2 / 690\r\nو در تاريخ طبرى مىخوانيم 11 / 357 : اى پسران عبد مناف ! مانند گوى به سرعت ، آن را بگيريد كه آن جا نه بهشتى است نه دوزخى .\r\n","description":"","footnote":"","page_name":" 73 ","page_number":81},
  {"content":"\r\nو به گزارش مسعودى گفت : امويان ! مانند گوى به سرعت آن را بگيريد كه سوگند به آن كه بو سفيان به او سوگند مىخورد من هميشه اميد آن را براى شما داشتم و البته كه به صورت ارث به كودكان شما خواهد رسيد ( مروج الذهب 1 / 440 )\r\nو ابن عساكر در تاريخ خود 6 / 407 از قول انس آورده است كه بو سفيان پس از كور شدنش بر عثمان در آمد و پرسيد : اين جا كسى هست ؟ گفتند نه گفت :\r\nخدايا كار را به همان گونه ى جاهليت بگردان و كشوردارى را به صورتى غاصبانه ، و امويان را ميخهاى زمين .\r\nو ابن حجر مىنويسد : وى در روز احد و روز احزاب سر كرده ى مشركان بود و ابن سعد درباره ى روزگار مسلمانىاش مىگويد چون مردم را ديد كه به دنبال پيامبر گام بر مىدارند بر او رشگ برد و در دل گفت : چه مىشد اگر دوباره گروهى را براى ( برابرى ) با اين مرد فراهم مىكردم ، پس پيامبر به سينه اش كوبيد و گفت در آن هنگام خدا رسوايت مىكند و به روايتى : در دل گفت : نمىدانم چرا محمد بر ما چيره شد ؟ پس پيامبر به پشتش زد و گفت به نيروى خدا بر تو چيره شدم اصابه 2 / 179\r\nو اگر از امير مؤمنان درباره ى اين مرد توضيح بخواهى كه كار را از كاردان خواسته اى زيرا در يك سخن از وى مىخوانيم معاويه طليق و آزاد شده اى است پسر طليق و آزاده شده اى ، حزبى است از اين حزبها . او و پدرش هماره با خدا و رسول او دشمن بودند تا با كراهت به اسلام در آمدند ( 1 ) .\r\nو برايت همين بس كه در نامه اى به معاويه مىگويد : اى پسر صخر ( نام بو سفيان ) اى لعنتىزاده ( 2 ) و شايد كه با اين سخن خود اشاره به روايتى دارد كه سابقا آورديم زيرا به موجب آن ، پيامبر او ( بو سفيان ) و دو پسرش يزيد و معاويه را لعنت كرد و اين هنگامى بود كه ديد او سوار است و يكى از دو پسرش دهانه ى مركب را به دست گرفته و ديگرى آن را مىراند پس پيامبر گفت بار خدايا ! سواره و\r\n\r\n","description":"","footnote":"\r\n( 1 ) تاريخ طبرى 6 / 4\r\n( 2 ) شرح ابن ابى الحديد 2 / 411 و ج 4 ص 51\r\n","page_name":" 74 ","page_number":82},
  {"content":"\r\nراننده و افسار به دست را لعنت كن\r\nو ابن ابى الحديد در شرح خود 4 / 220 نامه اى از نامه‌هاى على را به معاويه آورده است كه در آن مىخوانيم : راستى را تو در راهى افتاده اى كه پدرت بو سفيان و جدت عتبه و نظاير آنان از خاندانت كه صاحب كفر و كينه و ناحقها بودند افتادند\r\nبراى شناختن بو سفيان از سخن ابوذر نيز مىتوان استفاده كرد كه چون معاويه به وى گفت : اى دشمن خدا و دشمن رسولش ! پاسخ داد : من دشمن خدا و رسول نيستم بلكه تو و پدرت دشمن خدا و رسوليد تظاهر به اسلام كرديد و كفر را در درون خود پنهان داشتيد - تا پايان سخن وى كه هنگام بحث از درگيرى ابوذر با عثمان خواهيم آورد .\r\nاين بود شخصيت بو سفيان به هنگام كفر و مسلمانىاش كه تا باز پسين دم از زندگىاش تغييرى در آن راه نيافت . با اين وصف آيا به اندازه ى يك ذرة المثقال هم او را در اموال مسلمانان ذيحق مىتوان دانست - تا چه رسد به آن هزارها - ولى چه بايد كرد كه انتساب او به امويان ، به خليفه اجازه داد كه او را به بخششهاى كلان از اموال مسلمانان مخصوص گرداند ، با سنت پيامبر بسازد يا نه\r\n","description":"","footnote":"","page_name":" 75 ","page_number":83},
  {"content":"\r\n\r\n38 بخششهاى خليفه از غنائم افريقيه\r\nچنان كه در ص . . . گذشت يك پنجم از غنائم افريقيه را - در جنگ اول با مردمان آن جا - به برادر رضاعىاش - عبد اللَّه بن سعد بن ابى سرح بخشيد و به گفته ى ابن كثير : پنج يك از يك پنجم را به او بخشيد . و به گفته ى ابو الفدا كه آن پنج يك را 000 / 500 دينار طلا حساب كرده يك پنجم از يك پنجم 000 / 100 دينار طلا مىشود كه به گفته ى ابن اثير در اسد الغابة 3 / 173 و ابن كثير در تاريخ خود 7 / 152 بهره ى هر يك از سوار كاران از آن غنيمت گزاف 3000 درم نقره مىشود و بهره ى پيادگان 1000 درم\r\nو ابن ابى الحديد در شرح خود 1 / 67 مىنويسد همه ى آن چه را در فتح افريقيه در مغرب - و از طرابلس غرب تا طنجه - به غنيمت گرفته شده بود - يك جا به ابن ابى سرح بخشيد بدون آن كه هيچ يك از مسلمانان را در آن با او شريك نمايد\r\nو بلاذرى در الانساب 5 / 26 مىنويسد : عثمان بسيار مىشد كه كسانى از امويان را كه از صحابه ى پيامبر نبودند به فرمانروائى بر مىگماشت و آن گاه از عمال او كارهائى سر مىزد كه ياران محمد را بد مىآمد و به سرزنش او برمىخاستند ولى او ايشان را بر كنار نمىكرد و چون در شش سال اخير خلافتش تمام امتيازات را يكسره به عمو زادگانش داد ايشان را فرمانروائى بخشيد و ابن ابى سرح را بر مصر حاكم كرد و او چند سال در آن جا بماند تا مردم مصر به شكايت از او آمده تظلم نمودند ( تا آن جا كه مىنويسد : ) چون مصريان آمده از ابن ابى سرح\r\n","description":"","footnote":"","page_name":" 76 ","page_number":84},
  {"content":"\r\nشكايت كردند نامه اى تهديد آميز به وى نوشت و او نپذيرفت كه از كارهائى كه عثمان وى را از آن منع كرده باز ايستد و برخى از مصريان را كه براى شكايت از او به نزد عثمان شده بودند چندان بزد تا او را كشت پس هفتصد تن از مردم مصر به مدينه شدند و به مسجد در آمده و از آن چه ابن ابى سرح با ايشان كرده بود هنگام نماز نزد ياران محمد شكايت كردند پس طلحه به سوى عثمان برخاست و سخنى درشت با او گفت و عايشه نيز كس نزد وى فرستاد و از او خواست كه داد ايشان را از عامل خود بگيرد و على بن ابيطالب - كه سخنگوى قوم بود - بر وى در آمد و به او گفت اين قوم از تو مىخواهند كه به جاى اين مرد ، ديگرى را بنشانى و از وى خونى هم مطالبه مىكنند ، پس بر كنارش كن و در ميانه داورى نماى پس اگر حقى بر گردن او ثابت شد داد ايشان را از او بگير . عثمان به ايشان گفت : مردى را برگزينيد تا به جاى او بر شما حاكم گردانم مردم به ايشان پيشنهاد كردند كه محمد پسر بو بكر را بر گزينيد ايشان نيز گفتند محمد را بر ما امارت ده پس او فرمان حكومت مصر را براى او نوشت و با ايشان گروهى از مهاجر و انصار را فرستاد تا در آن چه ميان ايشان و ابن ابى سرح رفته بنگرند - كه در آينده ، همه ى ماجرا و نامه ى عثمان را به ابن ابى سرح در شكنجه دادن همين گروه خواهيم آورد -\r\nامينى گويد : اين ابن ابى سرح همان است كه پيش از فتح مكه مسلمان شد و به مدينه كوچيد سپس مرتد شد و به مشركان قريش پيوست و روى به مكه آورد و به ايشان گفت : من هر جا بخواهم محمد را به حركت در مىآورم در روز فتح مكه پيامبر دستور داد كه اگر او را در زير پرده‌هاى كعبه نيز بيابند بكشند و خونش را مباح شمرند پس او به سوى عثمان گريخت و وى پنهانش داشت و پس از آن كه اهل مكه آرامش يافتند عثمان او را بياورد و برايش از رسول امان خواست رسول مدتى طولانى خاموش ماند و سپس گفت : باشد و چون عثمان برگشت رسول به اطرافيان گفت :\r\nمن خاموش نماندم مگر براى اين كه يكى از شما به سوى او برخيزد و گردنش را بزند مردى از انصار گفت : اى رسول چرا با ( چشم ) به من اشاره نكردى گفت :\r\n","description":"","footnote":"","page_name":" 77 ","page_number":85},
  {"content":"\r\nبر پيامبر سزاوار نيست نگاه دزدانه داشته باشد ( 1 )\r\nاين آيه از قرآن هم در تصريح به كفر همين مرد است كه فرود آمده : و كيست ستمكارتر از آن كه به دروغ بر خدا افترا بندد يا بگويد بر من وحى شده با آن كه چيزى بر او وحى نشده و ( كيست ستمكارتر از ) آن كه بگويد من هم آيه نازل مىكنم نظير آن چه خدا نازل كرد ( سوره ى انعام آيه ى 93 )\r\nاجماع مفسران بر آن است كه اين سخن : « من هم آيه نازل مىكنم نظير آنچه خدا نازل كرد » از زبان ابن ابى سرح نقل شده و علتى هم كه براى آن ياد كرده‌اند اين است كه چون اين آيه از سوره ى مؤمنون فرود آمد : « به راستى كه انسان را از مايه اى از گل آفريديم » پيامبر وى را بخواند و آن را بر وى ديكته كرد و چون به اين آيه رسيد : « آن گاه وى را خلقتى ديگر پديد كرديم » عبد اللَّه از تفصيل آفرينش انسان به شگفت آمد و گفت : بزرگ است خدا كه بهترين آفريدگان است .\r\nپيامبر گفت : بر من نيز همين سخن نازل شده . اين جا عبد اللَّه به شك افتاد و گفت :\r\nاگر محمد راست مىگويد كه بر من نيز مانند او وحى مىشود و اگر دروغ مىگويد من هم سخنى مانند او گفتم ، پس ، از اسلام برگشت و به مشركان پيوست .\r\nو همين است كه در آيه آمده : من نيز نازل مىكنم نظير آن چه را خدا نازل كرده .\r\nبرگرديد به انساب بلاذرى 5 / 49 ، تفسير قرطبى 7 / 40 ، تفسير بيضاوى 1 / 391 ، كشاف زمخشرى 1 / 461 ، تفسير رازى 4 / 96 ، تفسير خازن 2 / 37 ، تفسير نسفى كه در حاشيه ى تفسير خازن چاپ شده 2 / 37 ، تفسير شوكانى 2 / 133 و 135 - به نقل از ابن ابى حاتم و عبد بن حميد و ابن منذر و ابن جريج و ابن جرير و ابو الشيخ -\r\nاين مرد پرورش و گرايشى همچون امويان داشته ، او و عثمان هر دو از پستان يك دايه ى اشعرى شير خورده‌اند و همين برادرى رضاعى او را به خليفه نزديك كرده و گرايشهاى وى به امويان او را بر مسلمانان برگزيده داشته و امتيازاتى بخشيده تا از كالاى دنيا بهره اى بيابد و به ثروتى رسد و آن بخشش كلان را بر وى\r\n\r\n","description":"","footnote":"\r\n( 1 ) سنن بو داود 2 / 220 ، انساب بلاذرى 5 / 49 ، مستدرك حاكم 3 / 100 ، استيعاب 1 / 381 ، تفسير قرطبى 7 / 40 ، اسد الغابة 3 / 173 ، الاصابة 2 / 317 ، تفسير شوكانى 2 / 134\r\n","page_name":" 78 ","page_number":86},
  {"content":"\r\nروا شمارد هر چند كه قوانين دينى ، خليفه را در اين كار يارى ندهد زيرا كار غنائم به گونه اى دلخواه در دست وى نبود بلكه خمس آن به خدا و رسول و خويشان آن حضرت تعلق داشت و البته اين مرد هم براى سپاسگزارى از بذل و بخششهاى خليفه به وى بود كه - پس از كشته شدن برادرش خليفه - از بيعت با امير مؤمنان سرباز زد و خدا مىداند كه بازگشتگاه و جايگاه ايشان كجاست .\r\nاين بود برنامه و قانون عالى عثمان . كه هنگام سخنرانى بر منبر نيز آن را بر زبان آورده و گويد : اين مال خداست به هر كه خواهم مىدهم و هر كس را خواهم از آن محروم مىدارم تا خدا بر هر كه مخالف باشد خشم گيرد . و گوش هم به سخن عمار نمىدهد كه آن روز مىگويد : خدا را گواه مىگيرم كه من نخستين مخالف با اين روش هستم .\r\nو از ميان دو لب اوست كه شنيده مىشود مىگويد : هر چند كه گروهى خوش نداشته باشند ما نيازمندىهاى خود را از اين غنائم و خراجها تامين مىكنيم و اعتنائى هم به سخن امير مؤمنان ندارد كه در همان جا مىگويد : در آن هنگام به جلوگيرى از كارت بر مىخيزند و ميان تو و خواسته ات جدائى مىاندازند . ( 1 )\r\nآرى اين عثمان است و اين منطقش با اين كه به روايت بخارى در صحيح خود 5 / 15 - شارع مقدس مىگويد : من تنها بخش كننده و خزانه دار هستم و خداست كه مىبخشد و مىگويد : من نه مىبخشم و نه كسى را محروم مىدارم من بخش كننده ى اموال هستم براى همان مصارفى كه دستور دارم . و به عبارتى : به خدا من نه چيزى به شما مىدهم و نه شما را از آن محروم مىدارم من تنها يك خزانه دار هستم كه ( اموال را ) در آن جا كه دستور دارم مىنهم ( 2 ) و پيامبر ( ص ) است كه امت خود را از تصرف ناحق در مال خدا پرهيز مىدهد و مىگويد : راستى كه مردانى در مال خدا به ناحق فرو مىروند و روز قيامت بهره ى ايشان آتش است ( 3 ) .\r\nآن است مرزهائى كه خدا نهاده به آن نزديك نشويد و آن كسان كه از مرزهاى خدا پا فرا نهند آناناند ستمگران .\r\n\r\n","description":"","footnote":"\r\n( 1 ) اين دو حديث مفصلا در جلد نهم آمده .\r\n( 2 ) صحيح بخارى 5 / 17 ، سنن بو داود 2 / 25 ، طرح التثريب 7 / 160 .\r\n( 3 ) صحيح بخارى 5 / 17 .\r\n","page_name":" 79 ","page_number":87},
  {"content":"\r\n\r\n39 گنجهاى تل انبار شده به بركت خليفه\r\nگروهى از مردان سياست روز و برانگيزندگان شورش و آشوبها با استفاده از آن هرج و مرجى كه در امور مالى كشور بود املاكى آبادان اندوختند و خانه هائى بزرگ و كاخهائى بر افراشته ، و اموالى كلان . و اينها همه از بركت آن برنامه ى امويان بود در امور مالى كه با كتاب خدا و سنت رسول و شيوه ى گذشتگان مخالفت داشت و به هر حال كه اين كسان ثروتى انبوه از مال مسلمانان گرد آوردند و با آن ، چه بخور بخورها - راه انداختند .\r\nيكىشان زبير بن عوام است كه چنانچه در صحيح بخارى - كتاب الجهاد باب بركت در مال جنگجو ج 5 ص 21 مىخوانيم ، 11 خانه از وى در مدينه بر جاى ماند و 2 خانه در بصره و يك خانه در كوفه و يكى در مصر ، و چهار زن داشت كه پس از كنار گذاشتن ثلث ما ترك او ، به هر يك از ايشان يك ميليون و دويست هزار سكه سهم الارث رسيد و به گفته ى بخارى همه ى مالش پنجاه ميليون و دويست هزار بود و به گفته ى ابن هائم : بلكه درست آن است كه همه ى مالش بر طبق آن چه داده شد 000 / 800 / 59 بوده ( 1 ) و ابن بطال و قاضى عياض و ديگران گفته‌اند : درست همان است كه ابن هائم گفته و بخارى در محاسبه اشتباه كرده است .\r\nعدد بالا را كه در صحيح بخارى و ديگر مآخذ مىبينيم معدودى به همراه ندارد و قيد نشده كه دينار بوده يا درم ، جز اين كه ابن كثير در تاريخ خود 7 / 249 آن را\r\n\r\n","description":"","footnote":"\r\n( 1 ) اين را شارحان بخارى نوشته‌اند بنگريد به فتح البارى ، ارشاد السارى ، عمدة القارى ، شذرات الذهب .\r\n","page_name":" 80 ","page_number":88},
  {"content":"\r\nبه درهم مقيد كرده است .\r\nو ابن سعد در طبقات 3 / 77 چاپ ليدن مىنويسد زبير در مصر و اسكندريه و كوفه زمينهائى داشت و در بصره خانه هائى و غلاتى داشت كه از دره‌هاى مدينه برايش مىرسيد .\r\nمسعودى در مروج 1 / 434 مىنويسد : هزار اسب بر جاى گذاشت و هزار غلام و هزار كنيز و زمينهائى چند .\r\nيكى ديگر طلحه بن عبيد اللَّه تيمى است كه خانه اى در كوفه ساخت كه در كناس به نام دار الطلحتين معروف بود و غله ى او از عراق ، روزانه هزار دينار طلا - و گويند بيش از اينها - مىارزيد و در ناحيه ى سرات ( 1 ) بيش از اينها كه گفتيم داشت و خانه اى در مدينه بر افراشت كه آن را با آجر و گچ و چوب درخت ساج هندى بساخت .\r\nمحمد بن ابراهيم گفت : در آمد طلحه از غلات عراق ميان 400 تا 500 هزار بود و از غلات سرات ده هزار دينار - يا كمتر يا بيشتر -\r\nسفيان بن عيينه گفت : غله ى روزانه ى او هزار وافى ( هم ارز با دينار طلا ) مىارزيد و موسى بن طلحه گفت : كه او 000 / 200 / 2 درم و 000 / 200 دينار طلا بر جاى گذاشت و مال او همچنان انبوه مىگرديد .\r\nابراهيم بن محمد بن طلحه گفت : بهاى آنچه طلحه به جا گذاشت - از آب و ملك و اموال و زر و سيم - به 000 / 000 / 30 درم مىرسيد كه 000 / 200 / 2 درهم 000 / 200 دينار آن پول بود و بقيه كالا .\r\nسعدى مادر يحيى بن طلحه گفت : طلحه در حالى مرد كه در دست خزانه دارش 00 / 200 / 2 بود و آب و ملك و اصله ى درختهاى او را 000 / 000 / 30 درم قيمت گذاشتند .\r\nو عمرو بن عاص گفت : طلحه به اندازه ى صد پوست گاو پر از طلاهاى بسيار بر جاى گذاشت كه در هر يك از آن صد - تا يك صد پيمانه - پر از طلا و نقره جاى داشت و به گزارش ابن عبد ربه از داستان خشنى : در ميان ما ترك او سيصد پوست گاو پر از\r\n\r\n","description":"","footnote":"\r\n( 1 ) ميان تهامه و نجد كه طائف نزديكترين جا به آن است و نزديكىهاى صنعا دورترين .\r\n","page_name":" 81 ","page_number":89},
  {"content":"\r\nطلا و نقره يافتند .\r\nو به گفته ى ابن جوزى : طلحه 300 شتر بار طلا بر جا گذاشت .\r\nو به گزارش بلاذرى از طريق موسى بن طلحه ، عثمان در روزگار خلافتش 000 / 200 دينار طلا به طلحه داد .\r\nبرگرديد به طبقات ابن سعد 3 / 158 چاپ ليدن ، انساب بلاذرى 5 / 7 ، مروج الذهب 1 / 434 ، عقد الفريد 2 / 279 ، الرياض النضرة 2 / 258 ، دول الاسلام از ذهبى 1 / 18 ، الخلاصة از خزرجى ص 152 .\r\nو اين سخن از عثمان خواهد آمد كه : واى من بر پسر زن حضرمى ( مادر طلحه را مىگويد ) چنين و چنان پوستهاى گاو پر از طلا و نقره به او دادم و او خون مرا مىخواهد و مردم را بر عليه من و عليه جان من برمىانگيزد .\r\nيكى ديگر عبد الرحمن بن عوف زهرى است كه به گفته ى ابن سعد 1000 شتر و 13000 گوسفند و 100 اسب بر جا گذاشت كه در بقيع مىچريدند و منطقه ى كشاورزى او در جرف 20 شتر مخصوص براى آب كشى داشت .\r\nو هم مىنويسد وى آنقدر شمشهاى طلا بر جاى گذاشت كه براى شكستن و بخش كردن آن از تبر استفاده مىشد چندان كه دستهاى تبرداران از بسيارى كار آبله زد و چهار زن از وى به جا ماند كه به هر كدام 000 / 80 سكه رسيد و صالح بن ابراهيم بن عبد الرحمن گفت زن عبد الرحمن كه در مرض موت وى را طلاق داده بود براى يك چهارم از يك هشتم ما ترك كه به او مىرسيد با ما به گرفتن 000 / 83 دينار طلا صلح كرد .\r\nو يعقوبى مىنويسد : سهم الارث اين زن را عثمان به او رساند و براى يك چهارم از يك هشتم ما ترك كه به او مىرسيد با دادن 000 / 100 دينار طلا - و گفته‌اند 000 / 80 دينار طلا - مصالحه شد .\r\nو مسعودى مىنويسد : عبد الرحمن خانه ى خود را بساخت و آن را پهناور گردانيد و در اصطبل او 100 اسب بود و خود 1000 شتر و 000 / 10 گوسفند داشت و يك هشتم مال او پس از وفاتش به 84000 سكه رسيد .\r\nبرگرديد به طبقات ابن سعد 3 / 96 چاپ ليدن ، مروج الذهب 1 / 434 ، تاريخ\r\n","description":"","footnote":"","page_name":" 82 ","page_number":90},
  {"content":"\r\nيعقوبى 2 / 146 ، صفة الصفوة از ابن جوزى 1 / 138 الرياض النضرة از محب طبرى 2 / 291 .\r\nيكى ديگر سعد بن ابى وقاص است كه - به گفته ى ابن سعد - در روز مرگ 000 / 250 درم داشت و در قصر خود در عقيق مرد و به گفته ى مسعودى خانه ى خود را در عقيق ساخت و سقف آن را برافراشته فضاى آن را وسيع گردانيد و بالاى آن كنگره‌ها نهاد .\r\nطبقات ابن سعد 3 / 105 ، مروج الذهب 1 / 434 .\r\nيكى ديگر يعلى بن اميه است كه 000 / 500 دينار طلا بر جا نهاد و بدهىهائى از او بر گردن مردم بود و هم آب و زمين و اموال ديگرى در ما ترك او يافت مىشد كه بهاى آن - به گفته ى مسعودى در مروج الذهب 1 / 434 - به 000 / 100 دينار طلا مىرسيد .\r\nيكى ديگر زيد بن ثابت تنها مدافع عثمان است كه به گفته ى مسعودى در مروج الذهب 1 / 434 : چندان طلا و نقره بر جاى نهاد كه آنها را با تبر مىشكستند گذشته از اموال و آب و زمينهايش كه 000 / 100 دينار طلا مىارزيد .\r\nاين نمونه هائى است از ريخت و پاشهاى نابجائى كه در دوره ى عثمان به چشم مىخورد و مسلم است كه تاريخ ، همه ى تباهىهائى را كه آن جا روى داده شماره نكرده و در اين مورد همان اندازه كوتاه آمده است كه در مورد ديگر پيش آمدها و آشوبها و بخصوص آنهائى كه تدريجا حاصل شده است .\r\nاما آن چه خليفه براى خود اندوخت نيز ، ايرادى بر گزارش كردن آن نيست ، دندانهائى از با طلا پهلوى هم مىنهاد و جامه‌هاى شاهانه مىپوشيد . محمد بن ربيعه گفت : رداى خز چار گوشهء نگارينى در بر عثمان ديدم كه 800 دينار طلا مىارزيد و خودش گفت : اين از نائله ( 1 ) است آن را پوشيدم كه چون آن را در بر كنم او شاد مىشود و بو عامر سليم گفت : در بر عثمان جامه اى ديدم كه 800 دينار طلا بهاى آن بود ( 2 ) .\r\nبلاذرى گويد : در بيت المال در مدينه جامه دانى بود و در آن گوهرها و\r\n\r\n","description":"","footnote":"\r\n( 1 ) وى دختر فرافصه و همسر عثمان است .\r\n( 2 ) طبقات ابن سعد 3 / 40 چاپ ليدن ، انساب بلاذرى 3 / 4 ، استيعاب در ضمن سرگذشت عثمان 2 / 476 .\r\n","page_name":" 83 ","page_number":91},
  {"content":"\r\nزيورهائى ، پس عثمان چيزهائى از آن برداشت كه برخى از خانواده اش را با آن بياراست مردم در اين مورد او را آشكارا نكوهيدند و سخنانى تند به وى گفتند تا بر سر خشم آمد و گفت اين مال خداست به هر كه بخواهم مىدهم و هر كه را بخواهم از آن محروم مىدارم پس خدا بر هر كه مخالف باشد خشم گيرد و به گزارشى گفت :\r\nما نيازمندىهاى خود را از اين غنائم و خراجها تأمين مىكنيم هر چند گروه هائى خوش نداشته باشند . على به او گفت : در آن هنگام به جلوگيرى از كارت برمىخيزند و ميان تو و خواسته ات جدائى مىاندازند تا پايان داستان كه ضمن بحث از درگيرىهاى خليفه با عمار خواهد آمد .\r\nو بو موسى با پيمايشى از زر و سيم به نزد وى شد پس آنها را ميان زنان و دختران خويش بخش كرد و بيشتر بيت المال را در آباد كردن املاك و خانه‌هاى خود به مصرف رساند ( 1 ) .\r\nو ابن سعد در طبقات مىنويسد - 3 / 53 چاپ ليدن - : روزى كه عثمان كشته شد نزد خزانه دارش 000 / 500 / 3 درم و 000 / 150 دينار طلا داشت كه همه ى آنها يغما شد و رفت .\r\nو هزار شتر در ربذه از وى به جا ماند و دست پيمانهائى در براديس و خيبر و وادى القرى به ارزش 000 / 200 دينار .\r\nو مسعودى در مروج 1 / 433 مىنويسد : در مدينه ساختمان كرد و آن را با سنگ و ساروج بر افراشت و درب آن را از چوب درخت ساج هندى و درخت سرو قرار داد و در مدينه اموال و چشمه‌ها و بستانها بياندوخت و عبد اللَّه بن عتبه گويد : روزى كه عثمان كشته شد اموال وى نزد خزانه دارش به 000 / 150 دينار طلا و 000 / 000 / 1 درم مىرسيد و بهاى املاك او در وادى القرى و حنين و ديگر جاها 000 / 100 دينار طلا بود و گوسفند و شتر فراوان از او بر جاى ماند .\r\nو ذهبى در دول الاسلام 1 / 12 مىنويسد : ثروتهاى كلان از آن او گرديد و هزار برده داشت .\r\n\r\n","description":"","footnote":"\r\n( 1 ) صواعق محرقه ص 68 . سيرة حلبى 2 / 87 .\r\n","page_name":" 84 ","page_number":92},
  {"content":"\r\n\r\nسياهه اى از بخششهاى خليفه و گنجهاى آبادان شده به بركت او\r\nدينار طلا نام صاحبان\r\n000 / 500 مروان\r\n000 / 100 ابن ابى سرح\r\n000 / 200 طلحه\r\n000 / 560 / 2 عبد الرحمن\r\n000 / 500 يعلى بن اميه\r\n000 / 100 زيد بن ثابت\r\n000 / 150 خود خليفه ( عثمان )\r\n000 / 200 خود خليفه ( عثمان )\r\n000 / 310 / 4 جمع\r\nچهار مليون و سيصد و ده هزار دينار طلا\r\nبخوان و فراموش مكن گفتار امير مؤمنان را دربارهء عثمان : ميان خوردنگاه و جاى بيرون دادنش خود پسندانه به خراميدن پرداخت و فرزندان نياكانش نيز با او به پا خاسته دارائى خدا را چنان مىخوردند كه شتر گياه بهارى را .\r\nو نيز اين سخن او را كه اندكى بعد بيايد : هان ؟ ! هر زمينى كه عثمان به تيول داده و هر مالى از دارائى خدا بخشيده به بيت المال بر مىگردد .\r\nدرم نام صاحبان\r\n000 / 300 حكم\r\n000 / 020 / 2 خانوادهء حكم\r\n000 / 300 حارث\r\n000 / 100 سعيد\r\n000 / 100 وليد\r\n000 / 300 عبد اللَّه\r\n000 / 600 عبد اللَّه\r\n000 / 200 بو سفيان\r\n000 / 100 مروان\r\n000 / 200 / 2 طلحه\r\n000 / 000 / 30 طلحه\r\n000 / 800 / 59 زبير\r\n000 / 250 ابن ابى وقاص\r\n000 / 500 / 30 خود خليفه ( عثمان )\r\n000 / 770 / 126 جمع\r\nصد و بيست و شش مليون و هفتصد و\r\nهفتاد هزار درم\r\nاين جا فقط مىماند كه از خليفه بپرسيم چرا اين همه امتيازات را به نامبردگان و نيز كسانى نظير ايشان از جلودارانش اختصاص داده ؟ آيا جهان براى ايشان آفريده شده ؟ يا قانون دين دستور داده بود از رسانيدن پاداشها و دادن حقوق به شايستگان و نيكان امت محمد - همچون ابوذر غفارى و عمار بن ياسر و\r\n","description":"","footnote":"","page_name":" 85 ","page_number":93},
  {"content":"\r\nعبد اللَّه بن مسعود و امثال ايشان - جلوگيرى شود و بر ايشان واجب باشد كه با دشوارىها و سختىها دست به گريبان باشند و از گرفتارىها رنج ببرند و قانون محروميت ، بر عموم ايشان فرمان براند يكى تبعيد شود و ديگرى كتك بخورد و آن ديگر مورد اهانت قرار گيرد . و اين سرورشان امير مؤمنان است كه مىگويد :\r\nامويان از ميراث محمد و غنائمى كه به بركت آن حضرت رسيده چنان اندكاندك به من مىدهند كه گويا مىخواهند شيرى به بچه ى شتر هنگام دوشيدن مادرش بدهند ( 1 ) .\r\nآيا جود عبارتست از آن كه فرد آن چه را مال خودش و ما يملك شخصى است بدهد يا به گونه اى كه خليفه رفتار مىكرد از كيسه ى ديگران بذل و بخشش كند ؟ كاش كسى را مىيافتم كه اين پرسش مرا پاسخ بدهد زيرا خود خليفه را نيافتم تا از وى سؤال كنم و شايد كه اگر هم از خودش مىپرسيدم تازيانه اش بر پاسخش پيشى مىگرفت\r\nآرى حكم آن بخششها و تيولدادنها را با توجه به اين كه بيشتر زمينهاى متعلق به بيت المال را تيول داده بود ( 2 ) از خطبه ى امير مؤمنان مىتوان دريافت كه كلبى مرفوعا از ابن عباس روايت كرده و بر بنياد آن : دو روز پس از آن كه در مدينه با على بيعت كردند وى خطبه اى خواند و گفت : هان ! هر زمينى كه عثمان خالصه ى كسى گردانيده و هر مالى كه از مال خدا به كسى بخشيده به بيت المال بر مىگردد زيرا هيچ چيز ، حق قديمى را از بين نمىبرد و اگر آن را بيابم كه وسيله ى ازدواج با زنان قرار گرفته و در شهرها پراكنده شده آن را به حال نخست بر مىگردانم زيرا در عدل گشايشى است و هر كس حق بر وى تنگ و سخت بيايد ستم بر وى تنگتر است ( 3 )\r\nكلبى گويد : سپس او ( ع ) بفرمود تا هم هر سلاحى از عثمان در خانه اش يافتند كه عليه مسلمانان به كار رفته بود مصادره كردند و هم شتران گرانبهائى كه ابتدا از اموال صدقه بود و سپس خاص خانه ى او گرديده بود و هم شمشير و زره\r\n\r\n","description":"","footnote":"\r\n( 1 ) نهج البلاغه 1 / 126\r\n( 2 ) سيرة حلبى 2 / 87\r\n( 3 ) نهج البلاغه 1 / 46 ، شرح ابن ابى الحديد 1 / 90\r\n","page_name":" 86 ","page_number":94},
  {"content":"\r\nاو را . و دستور داد تا متعرض هيچ جزئى از اموال شخصى او كه در خانه ى او و خانه ى ديگران يافتند نشوند و اموالى كه عثمان جايزه داده بود هر جا به آنها بر بخورند يا به صاحبانش بر بخورند باز گردانند . اين خبر به عمرو بن عاص رسيد و او آن هنگام در سرزمين ايله از مناطق شام بود و از موقعى كه مردم بر سر عثمان جسته بودند وى در آن جا فرود آمده بود ، با شنيدن اين خبر به معاويه نوشت هر چه مىكنى بكن كه از هر مالى دارى پسر ابو طالب چنان تو را برهنه مىكند كه چوبدستى را از پوسته ى روى آن . و وليد بن عقبه كه قبلا يادش رفت مصادره ى شمشير و زره و شترهاى گرانبهاى عثمان را به دستور على ياد مىكند كه مىگويد :\r\n« اى هاشميان ! سلاح خواهرزاده تان را پس دهيد\r\nو تاراج نكنيد كه غنيمت گرفتن آن روا نيست\r\nاى هاشميان ! سازش ميان ما چگونه تواند باشد\r\nبا آن كه زره و شترهاى گرانبهاى عثمان نزد على است\r\nهاشميان ! دوستى از شما چگونه مىشود\r\nبا آن كه سلاح و اموال يغما شده ى ابن اروى ( 1 ) در ميان شماست\r\nهاشميان ! اگر اينها را به ما پس ندهيد\r\nدر نزد ما ، كشندگان او با خالى كنندگان خزانه اش برابرند .\r\nبرادر مرا كشتيد تا جاى او باشيد ، همان گونه كه مرزبانان خسرو به او\r\nنيرنگ زدند . »\r\nپس عبد اللَّه بن ابو سفيان بن حارث بن عبد المطلب در ابياتى دراز به او پاسخ داد و از آن ميان :\r\n« از ما درباره ى شمشير او توضيح نخواهيد كه شمشير او\r\nضايع شد و صاحب آن به هنگام ترس آن را بيفكند\r\nاو را به خسرو مانند كردى و راستى هم كه مانند او بود\r\nو شيوه و سرشت و خوى او به خسرو مىمانست »\r\nگويد : مقصودش آن است كه وى هم مانند خسرو كافر بود و منصور هرگاه\r\n\r\n","description":"","footnote":"\r\n( 1 ) اروى نام مادر عثمان و وليد است .\r\n","page_name":" 87 ","page_number":95},
  {"content":"\r\nاين شعر را مىخواند مىگفت : خدا وليد را لعنت كند كه با گفتن اين شعر ميان فرزندان عبد مناف ( جد هاشميان و امويان ) جدائى افكند ( 1 )\r\nدو بيت مذكور در بالا كه به عبد اللَّه نسبت داده شد ، مسعودى در مروج الذهب 1 / 43 آن را به فضل بن عباس بن ابى لهب نسبت داده و اينها را نيز همراه با آن آورده است :\r\nاز مصريان بپرسيد كه سلاح خواهر زاده ى ما كجا شد\r\nزيرا شمشير و اموال يغما شده ى او را ايشان بردند\r\nدر همه ى جاها على همراه محمد و پس از محمد نيز او جانشين وى بود\r\nعلى دوست خدا است كه دين او را آشكار ساخت\r\nو اين در هنگامى بود كه تو همراه بدبختان با او مىجنگيدى\r\nو تو مردى خودپسند از اهل صيفور هستى\r\nو خويشاونديى در ميان ما ندارى تا آن را مايه ى سرزنش گردانى\r\nو خدا آيه نازل كرده كه تو بزهكار هستى\r\nو سهمى در اسلام ندارى كه آن را بخواهى »\r\n\r\n","description":"","footnote":"\r\n( 1 ) شرح ابن ابى الحديد 1 / 90\r\n","page_name":" 88 ","page_number":96},
  {"content":"\r\n\r\n40 شجره ى لعنت شده در قرآن و خليفه\r\nمهر خليفه به زادگان نياكانش - همان خاندان اميه كه در قرآن به عنوان شجره ى لعنت شده از ايشان ياد شده - در دل او سرشته شده و برتر شناختن ايشان از همه ى مردمان ، آويزه ى دل او بود و اينها را از همان نخستين روز از وى دانسته و همه ى آشنايانش او را به اين گونه شناخته بودند عمر بن خطاب به ابن عباس گفت :\r\nاگر عثمان به سرپرستى رسد فرزندان بو معيط را بر گردن مردم سوار مىكند و اگر چنين كند او را خواهند كشت ( 1 )\r\nو به گزارش امام ابو حنيفه : اگر سرپرستى را به عثمان واگذارم خاندان بو معيط را بر گردن مردم مىنشاند و به خدا كه اگر چنين كنم چنان كند و اگر چنان كند نزديك باشد كه به سوى او به حركت در آيند تا سرش را جدا كنند . اين گزارش را قاضى بو يوسف در الآثار ص 217 آورده است .\r\nو باز عمر است كه به عثمان وصيت مىكند : اگر به سرپرستى اين كار رسيدى از خدا بترس و خاندان بو معيط را بر گردن مردم سوار مكن ( 2 ) .\r\nو همين وصيت را على و طلحه و زبير هنگامى به رخ او كشيدند كه وليد بن عقبه را فرماندار كوفه گردانيد و به او گفتند مگر عمر به تو وصيت نكرد كه خاندان بو معيط و امويان را بر گردن مردم ننشانى . او در پاسخ ايشان چيزى نگفت ( انساب بلاذرى 5 / 30 )\r\n\r\n","description":"","footnote":"\r\n( 1 ) انساب بلاذرى 5 / 16\r\n( 2 ) طبقات ابن سعد 3 / 247 ، انساب بلاذرى 5 / 16 ، الرياض النضرة 2 / 76\r\n","page_name":" 89 ","page_number":97},
  {"content":"\r\nتمام كوشش او صرف آن مىشد كه چنان حكومت اموى مقتدرى در شهرهاى اسلام بنياد نهد كه ديگران را مغلوب گردانيده نام ايشان در سده‌هاى گذشته را نيز از يادها ببرد ولى سرنوشت محتوم با خواسته‌هاى او مخالفت كرد و ياد نيكو و جاودانه و بازماندگان به هم پيوسته در ميان گروه‌ها و روزگاران را براى خاندان على گذاشت اما كسى را نمىيابى كه خود را به خاندان بو سفيان بچسباند و هر كه هم به راستى از ايشان باشد نسب خود را پوشيده مىدارد و هنگام ياد از آن ، پنهانى سخن مىگويد كه گوئى تنها سخن از ديروز گذشته است پس نه يادى از بازماندگانشان مىبينى و نه كمترين آوازى از ايشان مىشنوى .\r\nخليفه در پس و پشت آن نيت دليرانه ى خود ، در پس و پشت آرزوى بو سفيان راه مىسپرد كه روز خلافت يافتن او گفت : « خلافت را همچون گوى بگردان و امويان را ميخهاى آن قرار ده » اين بود سرپرستى كار را در پايگاه‌هاى حساس و شهرهاى بزرگ به دست كودكان بنى اميه و جوانان ستمگر و خودپسند ايشان سپرد كه در آغاز جوانى بودند جوانانى از ايشان را فرماندارى بخشيد كه از كار سرمست و شاد مىشدند كه نه روزگار ، ادبى به آنان آموخته بود و نه زمانه انديشه اى استوار به آنان داده بود آنانرا بر گردن مردم چيره مىساخت ، راه‌ها را بر ايشان استوار مىكرد و خارهاى ميان راه را از پيشرويشان جارو مىكرد و هر دو لنگه ى در آشوبها و ستم را به روى اجتماع نيكو در شهرهاى مسلمانان بگشود و با دست آن فرومايگان ، رسوائىها را از همان روز به بعد ، هم بر جان خويش و هم بر جان توده ى مسلمان بخريد\r\nبه گفته ى بو عمر : شبل بن خالد بر عثمان در آمد و اين هنگامى بود كه غير از امويان كسى حرفى نزد او حضور نداشت پس گفت : اى گروه قريش آيا خردسالى ميان شما نيست كه بخواهيد ارجمند گردد آيا نيازمندى ميان شما نيست كه بخواهيد توانگر شود آيا گمنامى ميان شما نيست كه بخواهيد نام او را بلند گردانيد چرا عراق را به اين اشعرى - بو موسى را مىگويد - واگذارده‌ايد تا آن را به ستم بخورد . عثمان گفت چه كسى براى آن مناسب است ايشان عبد اللَّه ( 1 ) پسر عامر را\r\n\r\n","description":"","footnote":"\r\n( 1 ) وى دائى زاده ى عثمان بود چون مادر عثمان اروى بنت كريز بود و عبد اللَّه پسر عامر بن كريز بن ربيعة بن حبيب بن عبد الشمس\r\n","page_name":" 90 ","page_number":98},
  {"content":"\r\nپيشنهاد كردند كه 16 ساله بود ( 1 ) آن گاه او را بر گماشت\r\nو اين كودكان نيز هيچكدامشان پروائى از آن چه مىكرد و مىگفت نداشتند و خليفه نيز به شكايت هيچ كس گوش نمىداد و نكوهش هيچ نكوهشگرى را نمىشنود از همين كودكان است فرماندار كوفه سعيد بن عاص آن جوانك ستمگر كه چنان چه در ص گذشت بر فراز منبر مىگفت : سرزمين ميان بصره و كوفه و دهكده‌هاى پيرامون آن دو ، باغستانى است براى كودكان قريش .\r\nو اين كودكان همانهائىاند كه پيامبر ( ص ) با اين گفتار خويش گزارش ظهور آنان را داده : راستى را كه تباهى پيروان من به دست كودكانى بيخرد از قريش خواهد بود ( 2 )\r\nو به اين گونه : هلاك اين ملت به دست كودكانى از قريش خواهد بود . ( 3 )\r\nو همان فرمانروايان بىخرد هستند كه پيامبر ( ص ) در نظر داشته و به كعب بن عجره گفته : اى كعب ! خدا تو را از فرمانروائى بىخردان پناه دهد ! پرسيد اى رسول ! فرمانروائى بىخردان چيست ؟ گفت : فرمانروايانى كه پس از من خواهند بود و خوى و سيرت مرا مايه ى راهنمائى نمىگيرند و سنت مرا شيوه ى خود نمىگردانند - همان حديثى كه در ص گذشت .\r\n\r\n","description":"","footnote":"\r\n( 1 ) گمان مىكنم تصحيف شده باشد زيرا بو عمر در سرگذشت عبد اللَّه بن عامر مىنويسد :\r\nعثمان بو موسى را از حكومت بصره و عثمان بن ابى العاص را از فارس بر كنار كرد و همه ى آنها را به عبد اللَّه سپرد كه - به گفته ى صالح - آن هنگام 24 سال داشت و به گفته ى بو يقظان چون ابن عامر براى فرماندارى به بصره آمد 24 يا 25 سال داشت\r\n( 2 ) اين گزارش را بخارى در كتاب الفتن از صحيح خود و نيز حاكم در مستدرك 4 / 470 آورده است و حاكم و ذهبى درستى آن را گواهى كرده‌اند و حاكم گويد : حذيفة بن اليمان صحت اين حديث را گواهى كرده است\r\n( 3 ) مستدرك حاكم 4 / 479 كه مىنويسد : حديثى صحيح است به شرط روايت بخارى و مسلم كه آن را روايت نكرده‌اند و اين حديث ، گواه هائى هم - از سخنان پيامبر ( ص ) و ياران پاك او و شاگردان پيشواى ايشان - دارد كه مجال ذكر آنها را ندارم ، سپس مىپردازد به ذكر پاره اى از آن چه در باره ى حكم و مروان و فرزندان ابو العاص قبلا آورديم\r\n","page_name":" 91 ","page_number":99},
  {"content":"\r\nو هم آنانند كه پيامبر در نظر گرفته و درباره ى ايشان به مردم گفته : بشنويد آيا شنيديد ؟ پس از من فرمانروايانى خواهند بود كه هر كس بر ايشان در آمد و دروغ ايشان را راست شمرد و در ستمگرىهاشان كمك كار آنان شد ، چنان كسى از من نيست و من از او نيستم و او بر من در كنار حوض كوثر در نمىآيد و هر كس بر ايشان در نيامد و دروغ ايشان را راست نشمرد و كمك كار ستمگرىشان نشد پس او از من است و من از اويم و بر من در كنار حوض كوثر در مىآيد - و در يك خبر : - در آينده فرمانروايانى دروغگو و ستمگر خواهند بود پس هر كس دروغ ايشان را راست شمرد . . . تا پايان ( 1 )\r\nو به گزارش احمد در مسند 4 / 267 : در آينده پس از من اميرانى دروغگو و ستمگر خواهند بود پس هر كه دروغ ايشان را راست شمارد و در بيدادگرىهاشان آنان را يارى و هم پشتى نمايد او از من نيست و من از او نيستم و هر كس دروغ ايشان را راست نشمرد و در بيدادگرىها ايشان را يارى و هم پشتى ننمود او از من است و من از او\r\nو هم آناناند كه پيامبر در نظر گرفته و گفته : پس از من امرائى خواهند بود كه آن چه مىگويند نمىكنند و كارهائى مىكنند كه دستور آن را ندارند .\r\n( مسند احمد 1 / 456 )\r\nآرى عثمان ايشان را به كار مىگمارد و خود بهتر از هر كسى ايشان را مىشناسد با آن كه پيامبر ( ص ) گفت : هر كس كارگزارى از مسلمانان را به كار گمارد و بداند كه در ميان ايشان شايسته تر از او - و داناتر از او به كتاب خدا و سنت پيامبرش - هست به خدا و پيامبر و به همه ى مسلمانان خيانت كرده است ( 2 ) و به گزارش باقلانى در التمهيد ص 190 : هر كس كه مىبيند در ميان گروهى از مسلمانان برتر از او هست اگر بر ايشان پيش بيفتد . به خدا و رسول و به مسلمانان خيانت كرده است .\r\nپس روزگار آن كودكان ، روزگار هلاك توده ى محمديان و عصر تباهى آنان است ، فتنه‌ها از ايشان آغاز شد و برايشان بازگشت ، كه چون در آن روز\r\n\r\n","description":"","footnote":"\r\n( 1 ) تاريخ خطيب بغدادى 2 / 107 ، 5 / 362\r\n( 2 ) سنن بيهقى 10 / 118 ، مجمع الزوائد 5 / 211\r\n","page_name":" 92 ","page_number":100},
  {"content":"\r\nمىنگرى مىبينى فرمانروا ، يا رانده شده اى لعنت زده است يا قورباغه اى مانند او يا تبهكارى كه قرآن پرده از روى كارش برداشته . يا آزاد شده اى دو رو يا جوانكى ستمگر يا كودكانى بيخرد .\r\nو البته خليفه در پس و پشت همه ى اينها آرزوى آن را داشت كه كليدهاى بهشت نيز به دست او باشد كه تا آخرين نفر ايشان را به آن جا داخل كند احمد در مسند 1 / 62 از طريق سالم بن ابى الجعد آورده است كه عثمان مردمى از ياران رسول ( ص ) را كه عمار بن ياسر در ميان ايشان بود بخواند و گفت من از شما پرسشى مىكنم و دوست دارم كه به من راست بگوئيد شما را به خدا سوگند آيا مىدانيد كه پيامبر ، قريش را بر ديگر مردم و بنى هاشم را بر قريش ترجيح مىداد ؟\r\nآن گروه خاموش شدند پس عثمان گفت : اگر كليدهاى بهشت در دست من باشد به بنى اميه مىدهم كه تا آخرين نفر ايشان وارد شوند ( اسناد اين گزارش صحيح است و همه ى راويان ميانجى آن مورد اطمينان و از راويان كتابهاى صحيحاند )\r\nگويا خليفه مىپندارد بلبشوئى كه در بخشيدن اموال به راه انداخته در آينده در آستانه ى بهشت نيز در كار خواهد بود تا همچنان كه در دنيا خاندان خود را با بخشيدن اموال كمك مىداد آن جا نيز به ايشان نعمت بخشد پس در يك روزه ى اين جهان كه خليفه با بهره مند ساختنشان - به آن گونه كه خود دوست مىداشت - ايشان را در معرض آزمايشى خرد كننده قرار داد . تا بزهكارىها و تبهكارىهاى صحنه ى وجود ايشان را ميدان تاخت و تاز گرفتند . اما در آخرت ميان ايشان و ميان بهشت ، سدى است براى آن چه از گناهان مرتكب شدند و نپندارم كه خليفه آن جا بتواند به آرزويش برسد و ما هر چند نه نظريه ى خليفه را در مسئله ى ثواب و عقاب مىدانيم و نه برداشت و تفسير او را از آياتى كه درباره ى اين دو موضوع در قرآن رسيده ، و نه عقيدهء او را در پيرامون بهشت و دوزخ و اهل آن دو ، با اين همه آيا هر مردى از ايشان طمع دارد كه به بهشت در آورده شود ؟ آيا كسانى كه كارهاى زشت پيشه كردند مىپندارند ايشان را مانند و برابر با كسانى مىنهيم كه ايمان آوردند و كارهاى شايسته كردند ؟\r\nهرگز ! نيكان در نعمتهايند و تبهكاران در دوزخ ، و در روز سزا ، وارد آن مىشوند اصلا\r\n","description":"","footnote":"","page_name":" 93 ","page_number":101},
  {"content":"\r\nنامه ى بدان در مكانى است در دوزخ ، هرگز ! در خورد كننده اش مىافكنند و تو چه مىدانى خورد كننده چيست آتش افروخته ى خداست كه بر دلها مسلط شود و بهشت به نيكوكاران نزديك گردد و جهنم به گمراهان نمودار شود كسانى كه ايمان آورده و كارهاى شايسته كرده و پروردگار خويش را تواضع كرده‌اند آنها اهل بهشتند .\r\nدر روزى كه خليفه ، خود و سلطنت خود و مقامش را فداى اين امويان كرد ايشان بر خلاف آن چه وى اميدوار بود هيچ گونه نيازى را از او بر نياوردند تا كشته شد و گمان هم نمىكنم كه فردا - در پيشگاه خدا و در روزى كه هيچ دارائى و فرزندى انسان را بىنيازى ندهد - بتوانند كمترين نيازى از او را بر آورده سازند .\r\nوانگهى آيا تعجب نمىكنى كه خليفه خوش نداشته پيامبرش ، هاشميان را از ديگر قريش برتر شمارد و تعصب كور كورانه برآنش داشته كه با آن سخن رسوا كننده و احمقانه اش با گفته ى پيامبر مقابله ى به مثل كند كه به گزارش احمد گفته بود : اى گروه هاشميان سوگند به آن كس كه مرا به پيامبرى حقيقى فرستاد اگر حلقه ى در بهشت را گيرم جز از شما آغاز نكنم ( 1 )\r\n\r\n","description":"","footnote":"\r\n( 1 ) الصواعق ص 95\r\n","page_name":" 94 ","page_number":102},
  {"content":"\r\n\r\n41 خليفه ابوذر را به ربذه تبعيد مىكند\r\nبلاذرى روايت كرده كه چون عثمان ، بخششهاى آنچنانى را در حق مروان بن حكم روا داشت و به حارث بن حكم بن ابى العاص 000 / 300 درم و به زيد بن ثابت انصارى 000 / 100 درم بداد ابوذر مىگفت : تهيه كنندگان گنجها را مژده بده به كيفرى دردناك ، و نيز اين آيه مىخواند : و كسانى كه زر و سيم را تل انبار مىكنند و در راه خدا به مصرف نمىرسانند نويد ده ايشان را به كيفرى دردناك ( 1 ) مروان اين سخنان را به عثمان رساند و او برده ى خود ناتل را به سوى ابوذر فرستاد كه از اين سخنان كه به گوش من مىرسد دست بكش او گفت آيا عثمان مرا از خواندن نامه ى خدا و از نكوهش كسى كه دستور او را رها كرده منع مىكند به خدا كه اگر خشنودى خدا را با خشم عثمان به دست آرم نزد من بهتر و محبوبتر است از اين كه با خشنود ساختن عثمان خدا را به خشم آرم ، عثمان از اين سخن بر سر خشم آمد و آن را در دل نگاه داشت و شكيبائى و خوددارى نمود تا روزى گفت : آيا امام را روا است كه چيزى از مال مسلمانان بر گيرد و چون توانگر شد بپردازد ؟ كعب الاحبار گفت : عيبى ندارد ابوذر گفت : اى فرزند دو يهودى تو دين ما را به ما مىآموزى ؟ عثمان گفت : چه انگيزه اى آزار تو را بسيار گردانيده و عليه ياران من برانگيخته ؟ به واحد نظامىات ملحق شو و واحد نظامىاش در شام بود و آن هنگام مطابق معمول براى حج آمده بود و از عثمان اجازه خواست كه در جوار قبر پيامبر بماند و او به وى اجازه داد و اين كه واحد نظامىاش در\r\n\r\n","description":"","footnote":"\r\n( 1 ) سوره ى توبه آيهء 34\r\n","page_name":" 95 ","page_number":103},
  {"content":"\r\nشام بود علتى جز اين نداشت كه چون ديد ساختمانها تا ناحيه ى سلع رسيده به عثمان گفت : من از رسول ( ص ) شنيدم مىگفت : « چون ساختمانها تا ناحيه ى سلع رسد ، چاره ، گريز است » اينك به من اجازه ده تا به شام روم و آن جا جهاد كنم او به وى اجازه داد و ابوذر كارهائى را كه معاويه مىكرد ناپسنديده مىشمرد و معاويه 300 دينار طلا براى او فرستاد و او گفت : اگر اينها از سهميه ى حقوق امسالم است كه از دادن آن خوددارى كرده بوديد ، آن را مىپذيرم و اگر جايزه و بخششى است مرا نيازى به آن نيست و حبيب بن مسلمهء فهرى دويست دينار طلا براى وى فرستاد و او گفت : آيا نزد تو هيچ كس خوارتر از من نبود كه اين مال را براى من فرستادى ؟ پس آن را برگرداند\r\nمعاويه ، خضراء ( كاخ سبز ) را كه در دمشق بساخت - ابوذر به او گفت :\r\nاگر اين از مال خداست كه خيانت كرده اى و اگر از مال خودت است كه اسراف است معاويه خاموش ماند و ابوذر مىگفت : به خدا كارهائى شده كه نيك نمىشناسم و به خدا سوگند كه اينها در كتاب خدا و سنت پيامبرش نيست و به خدا حقى را مىبينم كه خاموش مىشود و باطلى را كه زنده مىشود و راستگوئى را كه تكذيب مىشود و سنتى را كه از پرهيزگارى به دور است و شايسته مردمى را كه حقوق ايشان ربوده مىشود حبيب بن مسلمه به معاويه گفت : ابوذر شام را بر تو تباه خواهد كرد اگر شما نيازى به آن جا داريد اهل آن را دريابيد معاويه در اين باره با عثمان مكاتبه كرد و عثمان به معاويه نوشت : پس از ديگر سخنان ، جندب ( نام ابوذر در زمان جاهليت ) را بر ناهموارترين ستورها سوار كن و او را از راهى دشوار بفرست . معاويه او را با كسى فرستاد كه شبانه روز ستورش را براند و چون ابوذر به مدينه آمد مىگفت :\r\nكودكان را به كار مىگمارى و چراگاه اختصاصى درست مىكنى و فرزندان آزاد شده‌ها را به خود نزديك مىكنى عثمان به نزد او فرستاد كه به هر سرزمينى خواهى ملحق شو . گفت به مكه گفت نه گفت پس بيت المقدس گفت نه گفت پس به بصره يا كوفه گفت نه من تو را مىفرستم به ربذه ، پس او را به آن جا فرستاد و همچنان در آن جا بود تا در گذشت\r\nو از طريق محمد بن سمعان آورده‌اند كه وى به عثمان گفت : ابوذر مىگويد\r\n","description":"","footnote":"","page_name":" 96 ","page_number":104},
  {"content":"\r\nتو او را به سرزمين ربذه تبعيد كرده اى گفت : شگفتا ! هرگز و به هيچ وجه چنين چيزى نبوده زيرا من برترى او و پيش قدم بودن او را در مسلمانى مىشناسم و ما در ميان ياران پيامبر هيچ كس را تواناتر از او نمىشمرديم\r\nو از طريق كميل بن زياد آورده‌اند كه او گفت : من در مدينه بودم كه عثمان دستور داد ابوذر به شام ملحق شود و در سال آينده نيز هنگامى كه او را به ربذه تبعيد كرد در مدينه بودم\r\nو از طريق عبد الرزاق از معمر از قتاده آورده‌اند كه بوذر سخنانى گفت كه عثمان آن را خوش نداشت ( 1 ) پس وى را دروغگو شمرد ( 2 ) و او گفت : گمان نمىكردم هيچ كس مرا دروغگو شمارد آن هم پس از آن كه پيامبر گفت : زمين در بر نگرفت و آسمان سايه بر سر نيفكند كسى را كه راستگوتر از بوذر باشد ، سپس او را به ربذه فرستاد و بوذر مىگفت : حق گوئى براى من دوستى نگذاشت و چون به ربذه رفت گفت پس از كوچيدنم به شهر پيامبر ، عثمان مرا به بيابان نشينى برگردانيد .\r\nو گفت : على ، بوذر را بدرقه كرد و مروان خواست از وى جلوگيرى كند على تازيانه ى خود را ميان دو گوش مركب او زد و در اين باره ميان على و عثمان سخنانى در گرفت تا عثمان گفت : تو نزد من برتر از او نيستى و با يكديگر درشتى نمودند و مردم سخن عثمان را ناپسند شمردند و ميان آن دو افتادند تا آشتىشان دادند\r\nو نيز روايت شده كه چون عثمان از مرگ بوذر در ربذه آگاه شد گفت خدا رحمتش كند ! عمار بن ياسر گفت : آرى خدا از سوى همه ى ما رحمتش كند ! عثمان گفت : اى گزندهء . . . پدرت ! آيا مىپندارى من از تبعيد او پشيمان شدم ؟ - كه تمام داستان ، هنگام ياد از درگيرىهاى عمار خواهد آمد .\r\nو از طريق ابن خراش كعبى آورده‌اند كه گفت بوذر را در سايبانى موئين يافتم و گفت : همچنان امر بمعروف و نهى از منكر كردم تا حق گوئى براى من\r\n\r\n","description":"","footnote":"\r\n( 1 ) در روايت واقدى و مسعودى كه بيايد مىبينيم كه او گفت : از پيامبر شنيدم مىگفت :\r\nچون پسران ابو العاص به سى مرد رسند تا پايان حديث برگرديد به ص\r\n( 2 ) به روايت واقدى عثمان گفت : واى بر تو ابوذر ! بر رسول خدا دروغ مىبندى ؟\r\n","page_name":" 97 ","page_number":105},
  {"content":"\r\nدوستى نگذاشت .\r\nو از طريق اعمش از زبان ابراهيم تيمى آورده‌اند كه : پدرم گفت از ابوذر پرسيدم چه موجب شد كه تو در ربذه فرود آئى ؟ گفت : نيكخواهى و اندرز به عثمان و معاويه .\r\nو از طريق بشر بن حوشب فزارى آورده‌اند كه پدرش گفت : كسان من در شربه ( 1 ) بودند و من گوسفندانى چند را كه از آن من بود به سوى مدينه كشاندم پس چون به ربذه گذاشتم ناگهان در آن جا پيرى ديدم با سر و موى سپيد و پرسيدم اين كيست ؟ گفتند ابو ذر يار پيامبر . و ديدمش كه در خانه اى كوچك - يا خانه اى موئين - بود و با او گوسفندى چند گفتم : به خدا اين جا ، محله ى قبيله تو - بنى غفار - نيست گفت به زور مرا به سوى اين جا بيرون كرده‌اند بشر بن حوشب گفت : اين سخن را براى سعيد پسر مسيب بازگو كردم و او منكر شد كه عثمان وى را بيرون كرده باشد و گفت : ابوذر از اين روى بدان سوى خارج شد كه خود مىخواست در آن جا مسكن گزيند ( 2 ) و بخارى در صحيح خود از حديث زيد بن وهب آورده است كه گفت : به ربذه گذشتم و به ابوذر گفتم : چه موجب شد كه اين جا بار بيفكنى گفت من در شام بودم و با معاويه بر سر اين آيه اختلاف پيدا كردم :\r\nكسانى كه از زر و سيم گنجينه مىسازند . . . و او گفت : اين آيه درباره ى اهل كتاب فرود آمده و من گفتم هم درباره ى ايشان است و هم درباره ى ما و او شكايت مرا به عثمان نوشت و عثمان هم نوشت : به مدينه بيا و چون آمدم مردم چنان در پيرامون من انبوه شدند كه گوئى پيشتر مرا نديده‌اند و چون اين را به عثمان رساندند گفت : اگر خواهى از ما كناره كنى نزديك شهر من باش ، اين است آن چه موجب شد كار من به اين جا كشد .\r\nابن حجر در فتح البارى در شرح اين حديث مىنويسد : « در گزارش طبرى آمده كه مردم پيرامون وى انبوه شده و علت بيرون شدنش را از شام مىپرسيدند\r\n\r\n","description":"","footnote":"\r\n( 1 ) شربه با شين و راء مفتوح و تشديد باء ، جائى است ميان سليله و ربذه در راه مكه\r\n( 2 ) بنگريد كه ابن مسيب ، سخن بوذر را تكذيب مىكند تا دامن عثمان را از گناه تبعيد كردن وى پاك بنمايد و هيچ باكى هم ندارد كه با اين سخن خود پيامبر را دروغگو شمرده كه بررسى آن را خواهى خواند .\r\n","page_name":" 98 ","page_number":106},
  {"content":"\r\nو عثمان نيز از وى بر مردم مدينه بترسيد - همان گونه كه معاويه از وى بر مردم شام ترسيده بود « و پس از اين فراز » اگر خواهى كناره كنى « مىنويسد : در روايت طبرى آمده است : كنارى نزديك ( شهر ) من باش و بو ذر گفت : به خدا آن چه را مىگفتم رها نمىكنم و به روايت ابن مردويه : آنچه را گفتم رها نمىكنم\r\nمسعودى نيز جريان بوذر را با عباراتى بدين گونه ياد كرده كه او روزى در مجلس عثمان حاضر بود و عثمان گفت : آيا شما برآنيد كه هر كس زكات مالش را داد باز هم حقى براى ديگران در مال او هست كعب گفت : اى امير مؤمنان نه .\r\nابوذر به سينه ى كعب كوبيد و به او گفت : اى يهودى زاده دروغ گفتى سپس اين آيه را خواند : نيكى آن نيست كه روى خويش را به سوى خاور و باختر بگردانيد نيك آن كس است كه به خدا ايمان آرد - و به روز بازپسين و به فرشتگان و به نامه ى آسمانى و به پيامبران ، و در راه دوستى او مال دهد - به خويشان و پدر مردگان و مستمندان و در راه ماندگان و خواهندگان و بردگان - و نماز برپا دارد و زكات دهد و آنها كه چون پيمان بندند به پيمان خويش وفا كنند تا پايان آيه ( 1 )\r\nعثمان گفت : آيا عيبى مىبينيد كه چيزى از مال مسلمانان بگيريم و آن را به هزينه ى كارگزارانمان برسانيم و به شما ببخشيم ، كعب گفت : عيبى ندارد ابوذر عصا را بلند كرد و در سينه ى كعب كوبيد و گفت : اى يهودى زاده چه ترا گستاخ كرده است كه درباره ى دين ما فتوى دهى عثمان به وى گفت : تو چه بسيار مرا مىآزارى روى خويش را از من پنهان دار كه مرا آزردى بوذر به سوى شام بيرون شد و معاويه به عثمان نوشت : توده‌ها پيرامون ابوذر گرد مىآيند و ايمن نيستم كه او كار ايشان با تو را تباه كند پس اگر نيازى به آنان دارى او را به نزد خويش بر .\r\nعثمان به وى نوشت كه او را سوار كند وى او را سوار بر شترى كرد كه پالان آن سخت خشك و درشت بود و پنج تن از بردگان خزرى را بفرستاد تا او را شتابان به مدينه برسانند و چون رساندند كشاله ى رانهايش پوست انداخته و چيزى نمانده بود تلف شود گفتندش : تو از اين آسيب مىميرى گفت نه تا تبعيد نشوم نميرم و آن چه را بعدها بر سر وى مىآيد و نيز اين را كه چه كسى وى را دفن مى\r\n\r\n","description":"","footnote":"\r\n( 1 ) سوره بقره : 177\r\n","page_name":" 99 ","page_number":107},
  {"content":"\r\nكند همه را ياد كرد پس چندى در خانه اش به وى نيكوئى شد تا يك روز بر عثمان در آمده بر دو زانو بنشست و سخنانى گفت و آن حديث را ياد كرد كه بر بنياد آن :\r\nچون پسران ابو العاص به سى تن رسند بندگان خدا را بردگان خويش گيرند - كه تمام حديث در ص گذشت - و سپس سخن بسيار گفت و در آن روز ثروتى را كه از عبد الرحمن بن عوف زهرى به ارث مانده بود نزد عثمان آورده بودند و كيسه‌هاى زر را بر كشيده و بر رويهم چيدند چندان كه مردى كه ايستاده بود از پشت آنها عثمان را نمىديد عثمان گفت : من اميدوارم عبد الرحمن عاقبتش خير باشد زيرا او صدقه مىداد و مهمان نواز بود و ميراثش هم به اندازه اى است كه مىبينيد كعب الاحبار گفت راست گفتى اى امير مؤمنان ، ابوذر عصا را بلند كرد و با آن به كله ى كعب كوبيد و بى هيچ پروائى از درد آن گفت : اى يهودى زاده ! درباره ى مردى كه مرده و اين همه ثروت بر جاى گذاشته مىگوئى كه خدا خير دنيا و آخرت به او داده و با قاطعيت چنين چيزى بر خدا مىبندى با آن كه من شنيدم پيامبر مىگفت : خوش ندارم كه به هنگام مردن پولى همسنگ يك قيراط ( 4 / 1 از 6 / 1 دينار ) بر جاى گذارم عثمان به او گفت : چهره ات را از من دور ساز ، گفت به مكه بروم ؟ گفت نه به خدا گفت آيا جلوگيرى مىكنى از اين كه به خانه ى پروردگارم روم و او را بپرستم تا بميرم ؟ گفت آرى به خدا گفت : پس به شام بروم گفت نه به خدا گفت پس به بصره گفت نه به خدا جائى به جز اين شهرها را برگزين گفت نه به خدا به جز آن چه برايت ياد كردم جائى را اختيار نخواهم نمود و اگر مرا در مدينه كه براى همراهى با پيامبر به آن جا كوچيدم رها كنى آهنگ هيچ شهرى نخواهم كرد و تو مرا به هر شهرى خواهى تبعيد كن . گفت : من تو را به ربذه مىفرستم گفت بزرگ است خدا راست گفت پيامبر كه همه ى آن چه را به من خواهد رسيد برايم پيشگوئى كرد . عثمان گفت : به تو چه گفت گفت مرا خبر داد كه از اقامت در مكه و مدينه ممنوع مىشوم و در ربذه مىميرم و كار كفن و دفن مرا گروهى كه از عراق به سوى حجاز مىروند بر گردن مىگيرند و همسر ابوذر - و به گفته ى برخى دخترش - را سوار شترى كرده و عثمان دستور داد مردم از جاى خود به سوى او برنخيزند تا وى به ربذه كوچ داده شود پس چون از مدينه بيرون\r\n","description":"","footnote":"","page_name":" 100 ","page_number":108},
  {"content":"\r\nشد همان گونه كه مروان وى را مىبرد على پيدا شد و همراه با او نيز دو پسرش و نيز برادرش عقيل و عبد الله بن جعفر و عمار بن ياسر . مروان كه به ايشان برخورد ايراد كرد كه : على ! امير مؤمنان مردم را از همراهى با ابوذر و مشايعت او در اين راه منع كرده است اگر نمىدانى آگاهت كردم . على به سوى او تاخته و تازيانه اش را ميان دو گوش مركب وى كوفت و گفت : دور شو ! خدا تو را به آتش اندازد و خود با ابوذر برفت و او را بدرقه كرد و سپس وى را وداع گفت كه باز گردد و چون خواست بر گردد بوذر بگريست و گفت خدا شما خانواده را بيامرزد كه اى ابو الحسن على هر گاه من تو و فرزندانت را مىديدم از شما به ياد پيامبر ( ص ) مىافتادم پس مروان از رفتار على با او شكايت به عثمان برد و عثمان گفت اى گروه مسلمانان كيست كه چارهء على را براى من بكند پيك مرا از سر كارى كه براى آن گسيلش داشتم باز گردانيد و چنان كرد به خدا سوگند كه حق او را خواهيم داد پس چون على بازگشت مردم به پيشواز او رفته ( 1 ) و گفتند : امير مؤمنان بر تو خشم گرفته كه چرا به بدرقه ى ابوذر رفته اى گفت خشم اسب بر لگامش باد ! سپس بيامد و چون شب شد به نزد عثمان رفت و او گفت : چه تو را بر آن داشت كه با مروان چنان كنى و بر من گستاخى نمائى و پيك من و فرمان مرا رد كنى ؟ گفت : در مورد مروان راستى اين كه او با من برخورد كرد و خواست مرا بر گرداند من هم او را از اين كار برگرداندم در مورد فرمان تو هم كه آن را رد نكرده‌ام عثمان گفت مگر به تو نرسانيد كه من مردم را از همراهى با ابوذر و بدرقه ى او منع كرده‌ام على گفت :\r\nمگر هر كارى كه تو دستور به انجام آن دهى و فرمانبرى از خدا و حقيقت ، مستلزم مخالفت با آن باشد آيا باز هم بايد ما از فرمان تو پيروى كنيم ؟ به خدا نخواهيم كرد عثمان گفت : داد مروان را بده گفت : چگونه داد او را بدهم گفت : تو ميان دو\r\n\r\n","description":"","footnote":"\r\n( 1 ) اين جمله مىرساند كه امام براى بدرقه ى ابوذر چند روز راه از مدينه دور شده و نزديك به همين را نشان مىدهد استاد عبد الحميد جودت السحار مصرى در ص 192 از كتابش :\r\n« سوسياليست خداپرست » مىنويسد : على با دوستانش همراه بوذر رفتند تا به ربذه رسيدند و از مركبهاشان فرود آمده نشستند و به گفتگو پرداختند .\r\n","page_name":" 101 ","page_number":109},
  {"content":"\r\nگوش مركب او نواختى ( 1 ) على گفت : اينك مركب من ، اگر خواهد به گونه اى كه مركب او را زدم او نيز بزند اما اگر مرا ناسزا دهد به خدا سوگند كه دشنامى همانند آن ، نثار تو خواهم كرد و البته به گونه اى كه دروغى در ضمن آن نگفته و جز حقيقت سخنى بر زبان نرانده باشم عثمان گفت : وقتى تو او را دشنام داده اى چرا او تو را ناسزا نگويد به خدا سوگند كه تو نزد من برتر از او نيستى على در خشم شد و گفت : با من اين گونه سخن مىكنى ؟ و مرا همسنگ مروان مىشمارى ؟\r\nبه خدا كه من از تو برترم و پدرم از پدرت برتر است و مادرم از مادرت ، اين تيرهاى من بود كه از تيردان برون افكندم و اكنون تو بيا و با تيرهايت روى به من آر . عثمان در خشم شد و چهره اش سرخ گرديده برخاست و به خانه اش در آمد و على برگشت و خانواده اش و مردانى از مهاجر و انصار پيرامون او فراهم آمدند و چون فردا شد و مردم گرد عثمان جمع شدند از على به ايشان شكايت كرد و گفت : به عيبجويى من مىپردازد و كسانى را كه به عيبجوئى من مىپردازند ( مقصودش ابوذر و عمار بن ياسر و ديگران است ) پشتيبانى مىكند . مردم ميان آن دو را گرفتند و على به او گفت :\r\nبه خدا كه از بدرقه ى ابوذر هيچ قصدى نداشتم مگر خشنودى خدا\r\nو در روايت واقدى از طريق صهبان مولاى اسلميان مىخوانيم كه او گفت روزى كه ابوذر را بر عثمان وارد كردند وى را ديدم عثمان به وى گفت توئى كه كردى آن چه كردى ؟ ابوذر به او گفت تو و رفيقت ( معاويه ) را خيرخواهى نمودم و گمان خيانت به من برديد\r\nعثمان گفت : دروغ مىگوئى و مىخواهى آشوب كنى و دوستدار فتنه اى ، شام را بر ما شوراندى ابوذر گفت : شيوه ى رفيقت ( عمر ) را پيروى كن تا هيچ كس را بر تو جاى سخن نباشد عثمان گفت : بى مادر ! تو را چه به اين كارها ؟ بوذر گفت : به خدا كه هيچ عذرى براى من نمىيابى مگر امر بمعروف و نهى از منكر ، عثمان خشمگين شد و گفت : به من بگوئيد با اين پير دروغگو چه كنم بزنمش يا حبسش كنم يا بكشمش ؟ كه او همداستانى توده ى مسلمان را به پراكندگى كشانيده . يا از سرزمين اسلام تبعيدش كنم على كه در ميان حاضران بود به سخن پرداخت و گفت من به تو\r\n\r\n","description":"","footnote":"\r\n( 1 ) چنان چه از پاسخ على بر مىآيد اين گفته ى عثمان به صورت ناقص نقل شده و كامل آن بعدا بيايد\r\n","page_name":" 102 ","page_number":110},
  {"content":"\r\nهمان سخنى را مىگويم كه مؤمن خاندان فرعون ( درباره ى موسى به ايشان ) گفت : اگر دروغگو باشد كه دروغش به زيان خودش است و اگر راستگو باشد بهرى از آن چه به شما وعده مىكند به شما مىرسد به راستى كه خداوند كسى را كه افراط كار و دروغگو باشد هدايت نمىكند راوى گويد : عثمان در پاسخ وى سخنى درشت بر زبان راند كه دوست ندارم ياد كنم و على نيز پاسخى همانند آن داد .\r\nراوى گويد :\r\nسپس عثمان مردم را از همنشينى و هم سخنى با ابوذر منع كرد و چند روز كه بر اين بگذشت دستور داد او را آوردند و چون پيش روى او ايستاد گفت : واى بر تو عثمان ! مگر تو پيامبر و بو بكر و عمر را نديدى ؟ آيا شيوه ى ايشان چنين بود ؟\r\nتاخت و تاز و سخت گيرى تو بر من شيوه ى گردنكشان است او گفت : بيرون شو از نزد ما و از شهرهاى ما ! ابوذر گفت : چه بسيار دشمن دارم همسايگى با تو را ولى كجا بروم گفت هر جا مىخواهى گفت پس من به سرزمين شام كه جاى جهاد در راه خدا است بيرون مىشوم گفت : من كه تو را از شام به اين جا كشاندم براى آن بود كه آن جا را تباه كردى آيا به آن جا بازت گردانم ؟ گفت پس به عراق مىروم گفت نه گفت چرا ؟ گفت زيرا آن جابر گروهى وارد مىشوى كه در توده طعن مىكنند و اهل شبهه‌اند . گفت : پس به مصر مىروم گفت نه گفت پس به كجا روم گفت : هر جا مىخواهى ابوذر گفت : بنابر اين بايد پس از هجرت به سوى مركز اسلام ، بيابانگردى پيش گيرم . به سوى نجد مىروم عثمان گفت : به دورترين نقطه ى شرف برو - هر چه دور تر و دور تر - به همين سوى خود برو و از ربذه گام فراتر منه و به همان جا رو . پس او به آن سوى شد .\r\nيعقوبى گويد : به عثمان خبر رسيد كه ابوذر در جاى رسول ( ص ) مىنشيند و مردم پيرامون او فراهم مىآيند و او سخنانى بر زبان مىراند كه نكوهش از وى در آن است و به گوش وى رسيد كه وى در آستان در مسجد ايستاد و گفت : اى مردم هر كه مرا شناسد شناسد و هر كس نشناسد من ابو ذر غفارى هستم من جندب بن جنادهء ربذى هستم راستى كه خداوند آدم و نوح و خاندان ابراهيم و خاندان عمران را از مردم جهان برگزيد نژاد ابراهيم و عمران بعض آن از بعض ديگر است\r\n","description":"","footnote":"","page_name":" 103 ","page_number":111},
  {"content":"\r\nو خدا شنوا و دانا است محمد بر گزيده ى از نوح است پس نخست از ابراهيم است و خاندان از اسماعيل و عترت پاك راهنما از محمد . ارجمندان ايشان ارجمند گرديده و سزاوار برترى در ميان گروهى شدند كه ايشان در ميان ما به سپهر بلند مرتبه مىمانند و به كعبه ى پوشيده يا به قبله اى كه براى روى آوردن هنگام نماز معين شود يا به آفتاب روشن يا به ماه شبگرد يا به ستارگان راهنما يا به درخت زيتونى كه روغن آن پرتو مىپاشد و زيادتى ( 1 ) آن بركت مىيابد و محمد وارث دانش پيامبران و وارث همه ى آن امورى است كه موجب برترى پيامبران شد . تا آن جا كه راوى گفته :\r\nبه عثمان رسيد كه ابوذر وى را نكوهش مىكند و از دگرگونىهائى كه به دست او در سنتهاى پيامبر و سنتهاى ابو بكر و عمر راه يافته سخن مىگويد پس او را به شام نزد معاويه تبعيد كرد و او آن جا نيز مانند مدينه در مجلس مىنشست و همان گونه كه در مدينه رفتار مىكرد در شام نيز به سخن مىپرداخت و مردم پيرامون او فراهم مىآمدند و سخن او را مىشنيدند ، تا آن جا كه حاضران در پيرامون او بسيار شدند و او خود چون نماز صبح را مىخواند بر دروازهء دمشق مىايستاد و مىگفت قطار شتران با بارى از آتش آمد خدا لعنت كند آن دسته از امر كنندگان به معروف را كه خود عمل به معروف نمىكنند و خدا لعنت كند نهى كنندگان از منكرى را كه خود كار منكر مىكنند . راوى گفت\r\nمعاويه به عثمان نوشت : تو با فرستادن ابوذر به اين جا كار شام را بر خويش تباه كردى و او به وى نوشت كه او را سوار بر شترى با پالان بىروىانداز روانه كن پس چون به مدينه رسيد گوشت رانهايش ريخته بود و هنگامى كه بو ذر بر عثمان در آمد گروهى نزد وى بودند به او گفت به من رسانيده‌اند كه تو مىگوئى از رسول ( ص ) شنيدم مىگفت : هنگامى كه فرزندان اميه به سى مرد تمام برسند شهرهاى خدا را غنيمت و مالى براى خويش مىگيرند و بندگان خدا را بردگان\r\n\r\n","description":"","footnote":"\r\n( 1 ) شايد به جاى زيادتى آن - كه ترجمه ى زيدهاست - درست آن باشد كه كلمه ى آتش زنه ى آن كه - ترجمه ى زندهاست - به كار رود چنان چه در پاره اى از مصادر اين خبر ، نيز به جاى زيد ، زند ضبط شده است\r\n","page_name":" 104 ","page_number":112},
  {"content":"\r\nخويش و آئين خدا را وسيلهء تباهى گفت آرى از رسول ( ص ) شنيدم كه اين را گفت .\r\nبه ايشان گفت : آيا شما نيز اين را از پيامبر شنيديد پس كس در پى على فرستاد و چون او بيامد از وى پرسيد آيا آن چه را ابوذر حكايت مىكند تو هم از پيامبر شنيدى پس داستان را براى او باز گفت - على گفت : آرى گفت چگونه گواهى مىدهى گفت براى اين كه پيامبر ( ص ) گفت : « - آسمان سايه بر سر نيفكند و توده ى خاكى دربر نگرفت كسى را كه راستگوتر از ابوذر باشد » پس تنها چند روز كه در مدينه بماند عثمان پى او فرستاد كه به خدا سوگند تو بايد از اين جا بيرون شوى گفت آيا مرا از حرم پيامبر بيرون مىكنى ؟ گفت آرى براى خوار داشتن تو . گفت پس به مكه روم گفت نه گفت به بصره گفت نه گفت به كوفه گفت « نه ، برو به ربذه كه از همان جا هستى تا در همان جا بميرى ، مروان ! او را بيرون بر ، و مگذار كه تا هنگام بيرون شدنش هيچ كس با وى سخن گويد . » وى او را همراه با زن و دخترش سوار شتر كرد و على و حسن و حسين و عبد اللَّه بن جعفر و عمار بن ياسر نيز بيرون شده مىنگريستند و چون ابوذر على را ديد به سوى او برخاسته وى را ببوسيد سپس بگريست و گفت : تو و فرزندان تو را كه مىديدم قول پيامبر را به ياد مىآوردم و اكنون چندان شكيبائىام از دست برفت تا به گريه افتادم . پس على برفت و با وى به سخن پرداخت مروان گفت : امير مؤمنان منع كرده است از اين كه كسى با او سخن گويد على تازيانه را بلند كرد و به چهرهء شتر مروان كوبيد و گفت : دور شو خدا تو را در آتش اندازد سپس ابوذر را بدرقه كرد و با سخنانى كه شرح آن به طول مىانجامد با وى به گفتگو پرداخت و هر يك از همراهان وى نيز به سخن پرداخته و بازگشتند و مروان به نزد عثمان برگشت و ميان عثمان و على در اين مورد كدورتهائى بوجود آمد و سخنان كين توزانه اى در ميانه در گرفت .\r\nو ابن سعد آورده است كه احنف بن قيس گفت : به مدينه و سپس به شام رفتم و نماز جمعه را درك كردم و مردى ديدم كه به هر جماعتى مىرسد ايشان مىگريزند ، نماز مىگزارد و نمازش را كوتاه مىخواند من نزد او نشستم و گفتمش : بنده ى خدا تو كيستى گفت من ابوذرم تو كيستى گفتم من احنفم گفت از نزد من برخيز كه\r\n","description":"","footnote":"","page_name":" 105 ","page_number":113},
  {"content":"\r\nگزندى به تو نرسد گفتم چگونه از تو گزندى به من رسد گفت اين - يعنى معاويه - جارچىاش را بر آن داشته كه جار بزند هيچكس با من ننشيند .\r\nو ابو يعلى آورده است كه ابن عباس گفت : ابوذر از عثمان اجازهء ورود خواست و او گفت : وى ما را آزار مىدهد پس چون داخل شد عثمان به او گفت :\r\nتوئى كه مىپندارى از بو بكر و عمر بهترى گفت نه ولى من از پيامبر شنيدم مىگفت :\r\nمحبوبترين شما نزد من و نزديكترين شما به من كسى است كه بر پيمانى كه با من بسته پايدار بماند و من بر پيمان او پايدارم ( 1 ) عثمان دستور داد تا به شام رود و او در آن جا با مردم گفتگو مىكرد و مىگفت : شبانگاه نزد هيچ كس از شما زر و سيمى نبايد بماند مگر آن را در راه خدا انفاق كنيد يا براى تاوان خواه آماده گردانيد پس معاويه به عثمان نوشت : اگر نيازى به شام دارى در پس ابوذر بفرست عثمان به او نوشت كه به سوى من آى و او بيامد .\r\nبرگرديد به الانساب 5 / 52 تا 54 ، صحيح بخارى - دو كتاب زكات و تفسير - طبقات ابن سعد 4 / 168 ، مروج الذهب 1 / 438 ، تاريخ يعقوبى 2 / 148 ، شرح ابن ابى الحديد از 240 تا 242 ، فتح الباى 3 / 213 ، عمدة القارى 4 / 291\r\n\r\n","description":"","footnote":"\r\n( 1 ) حديث پيمان را احمد در مسند خود آورده است .\r\n","page_name":" 106 ","page_number":114},
  {"content":"\r\n\r\nسخن امير مؤمنان هنگامى كه ابوذر را به سوى ربذه بيرون كردند\r\nاى ابوذر ! تو براى خدا خشم گرفتى پس به همان كسى اميدوار باش كه براى او خشم گرفتى ، اين گروه از تو بر دنياى خويش ترسيدند و تو از ايشان بر دينت ترسيدى ، پس آن چه را از تو بر آن مىترسند در دست ايشان رها كن و براى حفظ آن چه از ايشان بر آن مىترسى بگريز كه چه بسيار نيازمندند ايشان به آن چه ايشان را از دستبرد به آن منع كردى ( كه همان دين تو است ) و چه بسيار بىنيازى تو از آن چه ايشان تو را از دسترسى به آن باز داشتند ( كه همان دنيا است ) و فردا خواهى دانست كه چه كس سود برده و چه كس بيشتر رشك برده . و اگر آسمانها و زمين بر بنده اى بسته باشد و سپس از نافرمانى خدا بپرهيزد خداوند راه رهائى از آن دو را براى او قرار مىدهد . جز به حق انس مگير و جز از باطل به وحشت ميا كه اگر تو دنياى ايشان را مىپذيرفتى تو را دوست مىداشتند و اگر چيزى از آن براى خود جدا مىكردى تو را در امان مىداشتند ( 1 )\r\nابن ابى الحديد در شرح 2 / 375 تا 387 داستان بوذر را به گستردگى آورده و آن را مشهور و تأييد شده مىداند و اين هم عين سخنانش :\r\nپيشامد ابوذر و تبعيد او به ربذه يكى از رويدادهائى است كه موجب نكوهش عثمان گرديد و اين كلام را ابو بكر احمد بن عبد العزيز جوهرى در كتاب سقيفه از عبد الرزاق از پدرش از عكرمه از ابن عباس نقل كرده كه گفت : چون ابوذر به ربذه تبعيد شد عثمان دستور داد ميان مردم جار زدند كه هيچ كس نه با ابوذر سخن گويد و نه او\r\n\r\n","description":"","footnote":"\r\n( 1 ) نهج البلاغه 1 / 247\r\n","page_name":" 107 ","page_number":115},
  {"content":"\r\nرا بدرقه كند به مروان بن حكم نيز دستور داد كه او را بيرون ببرد او نيز بيرونش برد همه ى مردم نيز از وى پرهيز كردند مگر على و برادرش عقيل و حسن و حسين و عمار . كه ايشان با وى بيرون شده بدرقه اش كردند و حسن با ابوذر به سخن پرداخت و مروان به او گفت . هان حسن ! مگر نمىدانى كه امير مؤمنان از گفتگو با اين مرد منع كرده اگر نميدانى بدان . على به مروان حمله كرد و با تازيانه اش ميان دو گوش شتر وى كوفت و گفت دور شو خدا تو را به آتش اندازد مروان خشمگين به سوى عثمان برگشت و گزارش كار را به او داد و او نيز بر على خشمگين شد . ابوذر بايستاد و آن گروه با وى وداع كرده ذكوان مولاى ام هانى دختر ابو طالب نيز كه با ايشان بود و حافظه اى نيرومند داشت سخنان ايشان را هنگام بدرود به خاطر سپرد على گفت :\r\nابوذر ! تو براى خدا خشم گرفتى و اين دسته از تو بر دنياى خويش ترسيدند و تو از ايشان بر دين خود ترسيدى تو را با كينتوزىهاى خويش بيازمودند و به دشت بىآب و گياه تبعيد كردند به خدا اگر آسمانها و زمين بر بنده اى بسته باشد و سپس از نافرمانى خدا بپرهيزد خداوند راه گريزى از آن براى وى قرار مىدهد .\r\nاى ابوذر ! جز با حق انس مگير و جز از باطل وحشت مكن .\r\nسپس به همراهانش گفت : عمويتان را بدرود كنيد و به عقيل گفت : برادرت را بدرود كن عقيل به سخن پرداخت و گفت اى ابو ذر چه بگوئيم تو مىدانى كه ما دوستت داريم و تو نيز ما را دوست دارى پس تقوى پيشه كن كه تقوى رستگارى است و شكيبا باش كه شكيبائى بزرگوارى است و بدان كه اگر شكيبائى بر تو گران آيد از بىتابى است و اگر سلامت را كند رو بشمارى نوميدى نموده اى .\r\nنوميدى و بىتابى را واگذار .\r\nسپس حسن به سخن پرداخت و گفت : اى عمو ! اگر نبود كه شايسته نيست توديع كننده خاموشى گزيند و بدرقه كننده بر گردد ، سخن كوتاه مىشد هر چند كه افسوس بسيار گردد از اين دسته به تو چيزها رسيد كه مىبينى پس دست دنيا را از خود - با ياد از تهى شدن آن - بازدار و سختىها و دشوارىهاى آن را با اميدوارى به آينده ى آن ، و شكيبا باش تا چون پيامبرت را ديدار مىكنى از تو خشنود باشد .\r\n","description":"","footnote":"","page_name":" 108 ","page_number":116},
  {"content":"\r\nسپس حسين به سخن پرداخت و گفت : اى عمو ! خداوند توانائى دارد كه آن چه را مىبينى دگرگون سازد ، خداوند هر روز در كارى است اين دسته تو را از دسترسى به دنياى خويش بازداشتند و تو ايشان را از دستبرد به دينت بازداشتى چه بىنيازى تو از آن چه ايشان از آن بازت داشتند و چه نيازمندند ايشان به آن چه تو از آن بازشان داشتى ، از خدا يارى و شكيبائى بخواه و آن را از بيتابى و آزمندى گواراتر شمار زيرا شكيبائى از ديندارى و بزرگوارى است ، نه آزمندى روزى را پيش مىاندازد و نه بىتابى مرگ را به تأخير مىافكند .\r\nسپس عمار خشمگين به سخن پرداخت و گفت : هر كس تو را نگران كند خدا آرامش از دل او ببرد و هر كس تو را بترساند خدا او را بترساند و خدا او را امان ندهد به خدا سوگند كه اگر دنياى ايشان را مىخواستى تو را در امان مىداشتند و اگر به كارهاشان خشنودى مىدادى دوستت مىداشتند و مردم از گفتن آن چه تو گفتى باز نماندند مگر براى خرسندى به دنيا و بىتابى از مرگ ، گرايش به سمتى يافتند كه قدرت گروهشان بر آن بود - كه سلطنت از كسى است كه چيرگى يابد - پس دين خود را به ايشان بخشيدند و آن گروه نيز از دنياشان به آنان دادند و زيانكار دنيا و آخرت شدند كه آن است زيان آشكار .\r\nابوذر خدا بيامرز كه پيرى بزرگ بود بگريست و گفت : اى خاندان رحمت ! خدا شما را بيامرزد شما را كه مىديدم با ديدن شما به ياد رسول ( ص ) مىافتادم مرا در مدينه به جز شما كسى نبود كه دلم به او آرام گيرد يا برايش اندوه بخورم همان گونه كه بودن من در شام بر معاويه گران مىآمد بودنم در حجاز نيز بر عثمان گران آمد و خوش نداشت كه در يكى از دو شهر ( 1 ) با برادر يا پسر خاله اش همسايه باشم و كار مردم را در فرمانبرى از او تباه كنم پس مرا به شهرى فرستاد كه نه ياورى در آن دارم و نه پشتيبانى - بجز خدا - كه جز خدا نيز هيچ ياورى نخواهم و با خدا هيچ هراسى ندارم .\r\n\r\n","description":"","footnote":"\r\n( 1 ) مقصودش مصر و بصره است زيرا فرماندار مصر عبد اللَّه بن سعد بن ابى سرح برادر شيرى عثمان بود و فرماندار بصره نيز به گونه اى كه در ص ديديم پسر دائى عثمان عبد اللَّه بن عامر\r\n","page_name":" 109 ","page_number":117},
  {"content":"\r\nاين دسته كه به مدينه رسيدند على به نزد عثمان شد و عثمان گفت چه تو را بر آن داشت كه پيك مرا بر گردانى و دستور مرا كوچك بشمارى على گفت : پيك تو مىخواست مرا بر گرداند و من نيز او را برگرداندم و دستور تو را نيز خرد نشمردم گفت مگر به تو نرسيد كه من از هم سخنى با ابوذر منع كرده‌ام گفت آيا هر دستورى از تو كه مستلزم معصيت هم باشد بايد ما فرمان بريم ؟ عثمان گفت : داد مروان را از خويش بده گفت براى چه كارى ؟ گفت براى اين كه دشنامش دادى و شترش را كشيدى گفت در مورد شتر او كه شتر من در برابر آن ، اما اين كه به من ناسزا بگويد به خدا سوگند هر ناسزائى به من بگويد من همانند آن را نثار خودت خواهم كرد به گونه اى كه در آن دروغى هم بر تو نبسته باشم عثمان در خشم شد و گفت : چرا او تو را دشنام ندهد ؟ مگر تو بهتر از او هستى على گفت آرى به خدا سوگند هم از او هم از تو . سپس برخاست و بيرون شد و عثمان در پى بزرگان مهاجر و انصار و امويان فرستاد و شكايت على را به ايشان كرد آنان گفتند تو بر او فرمانروائى دارى و اصلاح آن بهتر است گفت من نيز همين را دوست دارم پس به نزد على شدند و گفتند چه شود اگر به نزد مروان شوى و از او عذر بخواهى گفت هرگز من نه سراغ مروان مىروم و نه از او عذر مىخواهم ولى اگر عثمان خواهد به نزد خودش شوم پس به نزد عثمان برگشتند و او را خبر كردند و عثمان در پى او فرستاد تا همراه با هاشميان به نزد او شدند و على به سخن پرداخت و خدا را حمد و ثنا گفت و سپس گفت : اما آن چه از سخن با ابوذر و توديع او بر من خشم گرفتى به خدا قسم من خيال بدرفتارى با تو و سرپيچى از فرمان تو را نداشتم و مىخواستم حق او را بگزارم در مورد مروان هم چون او مىخواست مرا از اداى حقى كه خدا بر من واجب كرده بود باز دارد من برش گردانيدم و كار من در برابر كار او . اما آنچه ميان من و تو گذشت بخاطر آن بود كه تو مرا بر سر خشم آوردى و غضب سخنى بر زبان من آورد كه خود نمىخواستم .\r\nعثمان به سخن پرداخت و پس از حمد و ثناى خدا گفت : اما آن چه از تو بر خود من گذشت كه آن را به تو بخشيدم آن چه هم از تو بر مروان گذشت خداوند آن را بر تو عفو كرد . اما آن چه بر سر آن سوگند ياد كردى پس تو نيكوكار راستگوئى پس دستت را نزديك بياور پس دست او را بگرفت و به سينه چسبانيد\r\n","description":"","footnote":"","page_name":" 110 ","page_number":118},
  {"content":"\r\nو چون برخاست قريش و امويان به مروان گفتند : يعنى تو مردى هستى كه على ، شترت را بزند و از وى تو دهنى بخورى ؟ با آن كه تيره ى وائل براى دفاع از يك شتر خود را به هلاكت دادند و تيره‌هاى ذبيان و عبس براى سيلىاى كه به يك اسب خورده بود و تيره‌هاى اوس و خزرج براى يك تكه ريسمانى كه بارها را با آن محكم مىبندند . آن گاه با اين همه آيا آن چه را از على بر سر تو آمد بر خويش هموار مىكنى ؟ مروان گفت به خدا اگر هم مىخواستم پاسخ او را بدهم قدرت بر اين كار نداشتم .\r\nابن ابى الحديد مىنويسد : بدان آن چه بيشتر سرگذشت نويسان و دانشمندان اخبار بر آنند اين است كه عثمان ابوذر را نخست به شام تبعيد كرد و چون معاويه از وى شكايت كرد وى را به مدينه خواست و سپس از مدينه به ربذه تبعيد كرد زيرا او در مدينه نيز به همان گونه رفتار مىكرد كه در شام معمولش بود . و اصل اين پيشامد آن بود كه چون عثمان خزانه‌هاى اموال را به مروان بن حكم و جز او بخشيد و چيزى از آن را نيز ويژه ى زيد بن ثابت گردانيد ابوذر ميان مردم و در راه‌ها و خيابانها مىگفت : گرد آرندگان گنجها ( 1 ) را مژده ده به كيفرى دردناك . اين سخن را با صدائى بلند مىخواند و اين آيت بر زبان مىراند : و كسانى كه زر و سيم را تل انبار مىكنند و در راه خدا انفاق نمىنمايند بشارت ده ايشان را به كيفرى دردناك . اين خبر را بارها به عثمان رسانيدند و او خاموش ماند تا سپس يكى از غلامانش را به نزد او فرستاد كه كارى را كه خبرش به من رسيده ترك كن ابوذر گفت : آيا عثمان مرا منع مىكند كه نامه ى خدا را بخوانم و ايراد آن كس را كه دستور خدا را ترك كرده بگويم ؟ به خدا اگر با خشمگين ساختن عثمان ، خدا را خشنود گردانم نزد من محبوبتر و بهتر است تا با خشمگين كردن خدا ، عثمان را خشنود گردانم . عثمان از اين سخن در خشم شد و آن را نگاه داشت و شكيبائى و خوددارى نمود تا يك روز كه مردم پيرامونش بودند گفت : آيا امام مىتواند چيزى از بيت المال وام بگيرد و چون توانگر شد بپردازد ؟ كعب الاحبار\r\n\r\n","description":"","footnote":"\r\n( 1 ) كلمه ى « گرد آرندگان گنجها » ترجمه ى كاترين است كه در نسخه به صورت كافرين چاپ شده و چنان كه در سابق از قول بلاذرى نيز گذشت صحيح همان است كه ما ياد كرديم\r\n","page_name":" 111 ","page_number":119},
  {"content":"\r\nگفت ايرادى ندارد ابو ذر گفت : اى زارده ى يهوديان ! تو به ما دين ما را مىآموزى ؟\r\nپس عثمان گفت چه بسيار به من گزند مىرسانى و به ياران من مىآويزى . به شام رو پس او را به آن جا تبعيد كرد و ابوذر در آن جا نيز كارهائى را كه معاويه مىكرد نكوهش مىنمود تا يك روز معاويه سيصد دينار زر براى او فرستاد و ابو ذر به پيك وى گفت : اگر اينها از حقوق من است كه امسال از آن محرومم داشته‌ايد مىپذيرم و اگر عطيه است مرا نيازى به آن نيست و آن را به وى برگردانيد سپس معاويه كاخ سبز را در دمشق بساخت و ابو ذر گفت : معاويه ! اگر اين را از مال خدا ساخته اى خيانت كرده اى و اگر از مال خودت است كه اسراف است و ابو ذر در شام مىگفت : به خدا كارهائى پديد آمده كه نيكو نمىدانم و به خدا سوگند كه اينها نه بر پايه ى كتاب خدا است نه بر بنياد سنت رسولش و به خدا من مىبينم نور حقى خاموش مىشود و باطلى زنده و راستگوئى تكذيب مىشود و گزينشى كه بر پايه ى تقوى نيست و نيكمردى كه به زيان او همه چيز را به خود اختصاص دهند پس حبيب بن مسلمهء فهرى به معاويه گفت : ابو ذر شام را بر شما تباه كرده اگر نيازى به آن داريد مردم آن را دريابيد .\r\nو شيخ ما ابو عثمان جاحظ در كتاب سفيانيه آورده است كه جلام بن جندل غفارى گفت : من در روزگار خلافت عثمان غلام معاويه بودم بر دو منطقهء قنسرين و عواصم . پس روزى به نزد او شدم تا در باره ى كارم از او پرسش كنم كه ناگاه آواى فريادگرى از در خانه ى او به گوشم رسيد كه مىگفت : قطار شتران با بارى از آتش آمد خدايا لعنت كن آن امر بمعروف كنندگانى را كه خود كار نيكو نمىكنند و لعنت كن آن نهى از منكر كنندگان را كه خود كار زشت بجا مىآرند .\r\nمعاويه خود را براى بدى و شرارت آماده كرد و رنگش دگرگون گرديد و گفت اى جلام اين فريادگر را مىشناسى گفتم نه گفت كيست كه چاره ى جندب بن جناده ( ابو ذر ) را براى من بكند كه هر روز به نزد ما مىآيد و درب كاخ ما همان فريادى را كه شنيدى سر مىدهد سپس گفت : او را بر من وارد كنيد پس گروهى رفته ابو ذر را رانده بياوردند تا پيش روى او بايستاد معاويه به وى گفت : اى دشمن خدا و رسول هر روز مىآئى تا آن چه مىكنى بكنى اگر من كسى از ياران محمد\r\n","description":"","footnote":"","page_name":" 112 ","page_number":120},
  {"content":"\r\nرا بىاجازهء امير مؤمنان عثمان مىكشتم البته تو را مىكشتم ولى من دربارهء تو از او اجازه مىگيرم جلام گفت : من دوست داشتم ابوذر را ببينم چون او از قبيله ى من بود پس وى رو به معاويه كرد و ديدم كه مردى است گندمگون و چالاك و تيز خاطر با گونه هائى فرو رفته و پشت خميده . رو به معاويه كرد و گفت من دشمن خدا و رسول او نيستم بلكه تو و پدرت دشمنان خدا و رسوليد نمايش به مسلمانى مىدهيد و كفر را در درون خود نگاه داشته‌ايد و راستى كه رسول ( ص ) بارها بر تو لعنت فرستاد و نفرينت كرد كه سير نشوى از رسول شنيدم مىگفت : هنگامى كه سرپرستى توده با كسى افتد كه سياهى ، بسيارى از چشمش را گرفته باشد ( 1 ) و حلقومى فراخ دارد كه مىخورد و سير نمىشود ، آن گاه توده بايد با او راه پرهيز پيش گيرد ( 2 ) معاويه گفت : آن كس من نيستم بوذر گفت بلكه تو همانى و اين را رسول ( ص ) به من خبر داد و چون بر وى مىگذشتم از او شنيدم مىگفت خدايا او را لعنت كن و جز با خاك سيرش مكن و شنيدم مىگفت : پائين تنه ى معاويه در آتش است معاويه بخنديد و دستور داد او را حبس كردند و دربارهء او با عثمان مكاتبه كرد و عثمان به معاويه نوشت : « جندب ( ابوذر ) را بر ناهموارترين و دشوارترين مركبها سوار كن » پس او را با كسى فرستاد كه شبانه روز او را راه مىآورد و او را بر شترى پير و سالخورد كه پالان آن روانداز نداشت سوار كرد تا او را به مدينه رسانيد و گوشت رانهايش از رنج راه بريخت و چون رسيد عثمان به او گفت به هر سرزمينى خواهى برو او گفت به مكه روم گفت نه گفت به بيت المقدس گفت نه گفت به يكى از دو شهر ( مصر و بصره ) گفت نه ولى من تو را تبعيد مىكنم به ربذه پس به آنجا تبعيدش كرد و همچنان در آن جا بود تا در گذشت\r\nو در روايت واقدى آمده كه چون ابوذر بر عثمان در آمد او به وى گفت :\r\nخدا هيچ چشمى را با ديدار قين متنعم نسازد آرى و هيچ روز آن را زيورى\r\n\r\n","description":"","footnote":"\r\n( 1 ) در حديث على ( ع ) مىخوانيم كه كار اين توده از هم نپاشد مگر بر مردى كه دهانه ى روده اش فراخ است و حلقومش ستبر .\r\nاين روايت را ابن اثير در نهايه 1 / 112 آورده و در لسان العرب 14 / 322 و تاج العروس 8 / 260 نيز نقل شده\r\n( 2 ) در حديث على ( ع ) مىخوانيم كه كار اين توده از هم نپاشد مگر بر مردى كه دهانه ى روده اش فراخ است و حلقومش ستبر .\r\nاين روايت را ابن اثير در نهايه 1 / 112 آورده و در لسان العرب 14 / 322 و تاج العروس 8 / 260 نيز نقل شده\r\n","page_name":" 113 ","page_number":121},
  {"content":"\r\nنبيند و هنگامى كه به او برخوريم درود ما خشم است\r\nابوذر گفت : من هرگز نامى به عنوان قين براى خود نشناختم و به روايت ديگر عثمان گفت : اى جنيدب خدا هيچ چشمى را با ديدار تو متنعم نسازد و ابوذر گفت :\r\nمن جندبم و پيامبر مرا عبد إله ناميد و من نيز همان نام را كه پيامبر بر من نهاده بود اختيار كردم عثمان گفت توئى كه پندارى ما مىگوئيم دست خدا بسته است و خدا بى چيز است و ما توانگر ؟ ابوذر گفت اگر چنين نمىگفتيد مال خدا را به بندگان او انفاق مىكرديد ولى من شنيدم رسول ( ص ) مىگفت : چون فرزندان ابو العاص به سى مرد رسند مال خدا را مايه ى غلبه و ثروتمندى خود مىگردانند و بندگان او را بردگان و دين او را مايه ى تبهكارى . عثمان از حاضران پرسيد آيا شما هم اين را از رسول ( ص ) شنيده‌ايد گفتند نه عثمان گفت واى بر تو ابوذر بر پيامبر دروغ مىبندى ابو ذر گفت : آيا نمىدانيد من راست مىگويم گفتند نه به خدا نمىدانيم عثمان گفت : على را براى من بخوانيد چون بيامد عثمان به ابوذر گفت :\r\nحديثى را كه دربارهء فرزندان ابو العاص خواندى براى او بازگو كن . او آن را بازگو كرد و عثمان به على گفت آيا اين را از پيامبر شنيده اى گفت نه ولى ابوذر راست مىگويد گفت از كجا مىدانى راست مىگويد گفت چون من از پيامبر شنيدم مىگفت : آسمان سايه بر سر نيفكند و زمين در بر نگرفت كسى را كه راستگوتر از ابوذر باشد حاضران گفتند : اين سخن را ما نيز همگى از رسول شنيده‌ايم ابو ذر گفت از قول رسول براى شما حديث نقل مىكنم و شما مرا متهم به ناراستى مىداريد ؟ گمان نمىكردم زندگى من به آن جا كشد كه چنين چيزى از ياران محمد ( ص ) بشنوم .\r\nو واقدى در خبرى ديگر به اسناد خود از صهبان مولاى اسلميان آورده است كه گفت روزى كه ابوذر را بر عثمان وارد كردند وى را ديدم ، عثمان به وى گفت توئى كه چنين و چنان كردى ؟ ابوذر گفت : تو را خيرخواهى نمودم و گمان خيانت به من بردى و رفيقت ( معاويه ) را خيرخواهى نمودم و گمان خيانت به من برد عثمان گفت دروغ مىگوئى و مىخواهى آشوب كنى و دوستدار فتنه اى شام را بر ما شوراندى ابوذر گفت شيوه ى دو رفيقت ( بو بكر و عمر ) را پيش گير تا هيچ كس\r\n","description":"","footnote":"","page_name":" 114 ","page_number":122},
  {"content":"\r\nرا بر تو جاى سخن نباشد عثمان گفت : بى مادر ! تو را چه به اين كارها ؟ بوذر گفت :\r\nبه خدا كه هيچ عذرى براى من نمىيابى مگر امر بمعروف و نهى از منكر . عثمان خشمگين شد و گفت : به من بگوئيد با اين پير دروغگو چه كنم ؟ بزنمش يا حبسش كنم يا بكشمش ؟ كه او همداستانى توده ى مسلمان را به پراكندگى كشانيده يا از سرزمين اسلام تبعيدش كنم على كه در ميان حاضران بود به سخن پرداخت و گفت : من به تو همان پيشنهادى را مىكنم كه مؤمن خاندان فرعون ( درباره ى موسى به ايشان ) كرد و گفت : اگر دروغگو باشد كه دروغش به زيان خودش است و اگر راستگو باشد بهرى از آن چه به شما وعده مىكند به شما خواهد رسيد به راستى خداوند كسى را كه افراط كار و دروغگو باشد هدايت نمىكند عثمان در پاسخ وى سخنى درشت بر زبان راند و على نيز پاسخى همانند آن داد كه از آن دو شرم داريم دو جوابشان را ياد كنيم .\r\nواقدى گفت : سپس عثمان مردم را از همنشينى و هم سخنى با ابوذر منع كرد و چند روز كه بر اين شيوه گذشت سپس او را آوردند و در برابر وى ايستاد ، ابوذر گفت : واى بر تو عثمان مگر تو پيامبر و بو بكر و عمر را نديده اى آيا شيوه ى تو مانند شيوه ى ايشان است ؟ آيا تاخت و تاز و سختگيرى تو بر من به شيوه ى گردنكشان نيست ؟ عثمان گفت : بيرون شو از نزد ما و از شهرهاى ما ابوذر گفت :\r\nچه بسيار دشمن دارم همسايگى با تو را ولى بگو كجا روم گفت : هر جا مىخواهى گفت : پس من به سرزمين شام كه جاى جهاد در راه خداست مىروم گفت من كه تو را از شام به اين جا كشاندم براى آن بود كه آن جا را تباه كردى آيا به آن جا بازت گردانم گفت : پس به عراق مىروم گفت نه ، اگر تو به آن جا روى در ميان گروهى فرود مىآئى كه كارشان ناسازگارى و ايجاد پراكندگى است و بر پيشوايان و فرمانروايان طعن مىكنند گفت پس به مصر شوم گفت نه گفت پس به كجا روم گفت : به بيابان ابوذر گفت : پس از كوچيدن به مركز اسلام ، بيابان نشينى پيشه كنم ؟ گفت آرى ابوذر گفت : به بيابان نجد بيرون شوم عثمان گفت بلكه به دورترين نقطه ى شرق برو - هر چه دور تر و دور تر - از همين سوى خود برو و از ربذه گام فراتر منه پس او به سوى آن جا شد .\r\n","description":"","footnote":"","page_name":" 115 ","page_number":123},
  {"content":"\r\nو نيز واقدى از زبان مالك بن ابى الرجال و از موسى بن ميسره آورده است كه ابو الاسود دؤلى گفت : من دوست مىداشتم بوذر را ببينم تا علت رفتنش را به ربذه بپرسم پس به نزد وى شدم و از او پرسيدم مرا خبر نمىدهى كه آيا به ميل خود از مدينه بيرون شدى يا به زور تبعيدت كردند ؟ گفت : من در يكى از سرحدات مسلمانان بودم و ايشان را كفايت مىكردم پس مرا به مدينه راندند و گفتم آن جا شهرى است كه خود و يارانم به آن جا كوچيده‌ايم ولى از مدينه نيز مرا به اين جا كه مىبينى تبعيد كردند . سپس گفت : شبى به روزگار رسول ( ص ) در مسجد خوابيده بودم كه او ( ص ) بر من بگذشت و نوك پائى به من زد و گفت : نبينم كه در مسجد بخوابى گفتم : پدرم و مادرم فدايت باد خواب بر چشمم چيره شده خوابم برد . گفت : چه مىكنى آن گاه كه تو را از اين جا بيرون كنند گفتم : آن گاه به شام مىروم كه سرزمين مقدس است و جاى جهاد در راه خدا گفت : چه مىكنى كه از آن جا نيز بيرونت كنند گفتم : بر مىگردم به مسجد ( الحرام ) گفت از آن جا نيز بيرونت كنند چه مىكنى گفتم شمشير را مىگيرم و ايشان را با آن مىزنم گفت : « آيا تو را راهى بهتر از اين ننمايم ؟ به هر جا برانندت با ايشان برو و بشنو و فرمانبر باش » من هم شنيدم و فرمانبردم و مىشنوم و فرمان مىبرم و به خدا سوگند عثمان در حالى حق را ديدار مىكند كه در مورد من بزهكار است .\r\nسپس ابن ابى الحديد اختلافى را كه در مورد قصه ى ابوذر هست ياد كرده و حديث بخارى را كه در ص آورديم از قول ابو على آورده و گويد : ما مىگوئيم هر چند اين گونه اخبار هم روايت شده ولى شهرت و كثرت آنها مانند آن اخبار نخستين نيست و توجيهى كه براى عذر آوردن از سوى عثمان و خوش بينى به كار او مىتوان كرد اين است كه بگوئيم او از اختلاف كلمه ى مسلمانان ترسيد و گمان قوى بر آن يافت كه تبعيد ابوذر به ربذه هم براى ريشه كن كردن ماده ى تباهى بهتر است و هم براى بركندن آزمندىها از دل كسانى كه كمر به اختلاف انداختن بسته بودند اين بود كه براى رعايت مصلحت او را تبعيد كرد و چنين كارى براى امام جايز است . و اين سخن ياران ماست از معتزليان . و پذيرفتن آن با داشتن خوىهاى نيك سزاوارتر است زيرا شاعر گفته :\r\n","description":"","footnote":"","page_name":" 116 ","page_number":124},
  {"content":"\r\n« هرگاه از دوستت لغزشى سر زد در پى آن باش كه براى لغزشش عذرى بتراشى »\r\nو ياران ما اين گونه توجيه و تأويلها را درباره ى كسانى مانند عثمان مىپذيرند كه احوال او شايسته ى توجيه و تأويل باشد اما در مورد كسانى مانند معاويه و همگنانش كه اين شايستگى را ندارند هر چند هم صحبت پيامبر را دريافته باشند چنين توجيه و تأويلهائى را روا نمىدارند و اگر احوال و كارهاى كسانى چنان باشد كه نتوان آن را راست انگاشت و نادرستى آن را چاره نمود دليلى براى توجيه آن نيست . پايان .\r\nبسيار دشوار است كه ميان اين دو خليفه ( عثمان و معاويه ) و ميان كارهاشان جدائى بنهيم زيرا هر دو از يك ريشه بر آمده و در كارهاشان با يكديگر برادر و برابرند ، كه هيچ يك از راه ديگرى سر بر نمىتابد و اكنون اندكى تأمل كن تا در آينده از حقيقت جريان آگاهت گردانيم .\r\nبا من بيائيد تا ديده ى كاوشگرانه را به كار گيريم\r\nامينى گويد : مىدانى كه ابوذر در ايمان به حق چه مقامى داشته و بر مبناى عقيدتىاش چه استوار و جايگاه او در جهان فضيلت چه و الا بوده ؟ دانش او به كجا رسيده و در راستگوئى تا چه پايگاهى بر رفته و در پارسائى و بزرگى و سختگيرى در كار خدا چه محلى را اشغال كرد و حضرت بر انگيخته ى خدا او را در چه مرتبه اى مىشناخته ؟ اگر نمىدانى بيا و بنگر :\r\n\r\nخدا پرستىاش [ ابوذر 
  ] پيش از بعثت پيامبر پيشگامىاش در مسلمانى ، پايدارىاش بر مبانى حقه\r\n1 - ابن سعد در طبقات 4 / 161 آورده است كه عبد اللَّه بن صامت گفت :\r\nابو ذر گفت : من سه سال پيش از مسلمان شدن و برخورد به پيامبر ( ص ) نماز مىگزاردم . عبد اللَّه پرسيد : براى كه ؟ پاسخ داد براى خدا باز پرسيد : رو به كدام سوى مىكردى ؟ گفت : به هر سوى كه خدا روى مرا به آن بگرداند\r\nو نيز از طريق ابو معشر نجيح آورده است كه گفت ابوذر در دورهء جاهليت نيز خدا پرست بود و مىگفت لا إله الا اللَّه و بتها را نمىپرستيد . تا پس از آن كه\r\n","description":"","footnote":"","page_name":" 117 ","page_number":125},
  {"content":"\r\nخدا بر پيغمبر وحى فرستاد مردى بر ابوذر بگذشت و به او گفت : مردى در مكه هست كه او نيز مانند تو مىگويد لا إله الا اللَّه و گمان مىكند كه پيغمبر است - سپس حديث مسلمان شدن ابوذر را در ص 164 آورده است -\r\nدر بخش مناقب از صحيح مسلم 7 / 153 نيز نخستين از دو حديث بالا را به همان عبارت ابن سعد آورده و در ص 155 نيز به اين عبارت : . . . دو سال پيش از بعثت پيغمبر نماز گزاردم عبد إله گفت پرسيدم : روى خود را به كدام سو مىكردى ؟ گفت : به همان سوى كه خدا روى مرا بدان بگرداند\r\nو به عبارت بو نعيم در حليه 1 / 157 بوذر گفت : برادر زاده‌ام ! من چهار سال پيش از اسلام نماز گزاردم\r\n( ابن جوزى نيز در صفة الصفوة 1 / 238 حديث بو نعيم را آورده است )\r\nدر گزارشى كه ابن عساكر در تاريخ خود 7 / 218 آورده مىخوانيم كه بو بكر دست ابوذر را گرفت و گفت ابوذر آيا تو در زمان جاهليت هم خدا پرست بودى گفت آرى مرا مىديدى كه نزديك به آفتاب مىايستادم و همچنان نماز مىگزاردم تا گرماى آن آزارم مىداد و مانند ردا و روپوشى مىافتادم پرسيد : به كدام سوى رو مىكردى گفت نمىدانم به هر سوى كه خدا روى مرا به آن مىگردانيد .\r\n2 - ابن سعد در طبقات 4 / 161 آورده است كه ابوذر گفت من پنجمين كسى بودم كه اسلام آورد و در عبارت بو عمر و ابن اثير آمده كه وى پس از چهار كس مسلمان شد و در عبارتى ديگر : « گويند كه او پس از سه كس مسلمان شد و گويند پس از چهار كس » و در عبارت حاكم آمده كه وى گفت :\r\nمن يك چهارم مسلمانان بودم . پيش از من سه تن مسلمان شدند و من چهارمى بودم و به عبارت بو نعيم ، وى گفت : من چهارمين مسلمان بودم و پيش از من سه تن مسلمان شدند و من چهارمى بودم و به عبارت مناوى وى گفته : من چهارمين مسلمان بودم و به عبارت ابن سعد از طريق ابن ابى وضاح بصرى مىخوانيم كه :\r\nابوذر چهارمين يا پنجمين مسلمان بوده است\r\nبرگرديد به حلية الاولياء 1 / 157 ، مستدرك حاكم 3 / 342 ، استيعاب 1 / 83 و 2 / 664 ، اسد الغابة 5 / 186 ، شرح جامع الصغير از مناوى 5 / 423 ، الاصابة 4 / 63\r\n","description":"","footnote":"","page_name":" 118 ","page_number":126},
  {"content":"\r\n3 - ابن سعد در طبقات 4 / 161 آورده است كه بوذر گفت من نخستين كسى بودم كه پيامبر را با تحيت اسلامى درود فرستادم و گفتم درود بر تو باد اى رسول خدا ! گفت بر تو باد رحمت خدا - و به عبارت بو نعيم ابوذر گفت : پيامبر نمازش را كه گزارد به نزد او شدم و گفتم درود بر تو باد گفت : بر تو باد درود .\r\nاين گزارش را مسلم نيز در بخش مناقب از صحيح خود 7 / 154 ، 155 و بو نعيم در حليه 1 / 159 و بو عمر در استيعاب 2 / 664 آورده‌اند .\r\n4 - ابن سعد و بخارى و مسلم - هر دو در صحيح خود - از طريق ابن عباس آورده‌اند كه : - عبارت ما از ابن سعد است - چون به ابوذر خبر رسيد كه مردى در مكه ظهور كرده و خود را پيامبر مىشمارد برادر خويش را فرستاد و گفت برو و خبر اين مرد و آن چه را از وى مىشنوى براى من بياور . آن مرد برفت تا به مكه رسيد و سخن پيامبر را بشنيد و به نزد بوذر برگشت و او را خبر داد كه پيامبر امر بمعروف و نهى از منكر مىكند و به داشتن خوىهاى نيكو دستور مىدهد . ابوذر گفت : درد مرا دوا نكردى پس ظرفى برگرفته آب و توشه ى خود در آن نهاد و به سوى مكه رهسپار شد و چون به مقصد رسيد ترسيد كه از كسى درباره ى امرى مربوط به پيامبر سؤال كند و چون پيامبر را نديد و شب شد در گوشه ى مسجد شب را گذراند و چون دستار ببست على بر او بگذشت و گفت :\r\nاين مرد از كجا است . گفت : مردى از قبيله ى غفاريان هستم گفت : برخيز به سوى منزلت رو پس گفت او را به منزلش برد و هيچ يك از آن دو پرسشى از ديگرى نكرد و فردا ابوذر در جستجوى او بر آمد و ديدارش نكرد و خوش نداشت كه از كسى سراغ او را بگيرد پس برگشت و خوابيد تا چون شب شد على بر او بگذشت و گفت : وقت آن نيامده كه منزلت را بشناسى پس او را برد و شب را آن جا سر كرد و چون صبح شد باز هم هيچ يك از آنان پرسشى از ديگرى نكرد پس از على پيمان گرفت كه اگر آن چه را در دل دارم برايت فاش كنم آيا پوشيده و پنهانش مىدارى گفت آرى پس گفت به من خبر رسيده كه اين جا مردى ظهور كرده و خود را پيغمبر مىداند و من برادرم را فرستادم تا خبر او و آن چه از او شنيده براى من بياورد و او سخنى كه درد مرا درمان كند نياورد . و من خود آمدم تا وى\r\n","description":"","footnote":"","page_name":" 119 ","page_number":127},
  {"content":"\r\nرا ديدار كنم على به او گفت فردا كه شد من مىروم و تو هم دنبال من بيا و من اگر چيزى ديدم كه بر تو ترسيدم مانند كسى كه بخواهد اندكى خم مىشوم و سپس نزد تو مىآيم و اگر كسى را نديدم تو دنبال من بيا تا به هر جا كه من وارد شدم تو هم وارد شوى « او نيز چنين كرد تا در پى على بر پيامبر در آمد و خبر را براى او باز گفت و او سخن پيامبر را شنيد و همان ساعت مسلمان شد و سپس گفت : اى پيامبر چه دستورى به من مىدهى گفت : به سوى قبيله ات برگرد تا دستور من به تو برسد او به وى گفت : سوگند به آن كه جانم در دست او است بر نمىگردم تا در مسجد الحرام فرياد به شعار مسلمانى بر ندارم پس به مسجد در آمد و با بلندترين آواز ندا در داد : گواهى مىدهم كه خدائى جز خداى يگانه نيست و محمد بنده و رسول او است بتپرستان گفتند : اين مرد دين خود را عوض كرده اين مرد دين خود را عوض كرده پس چندان او را بزدند تا بيفتاد پس عباس به نزد وى شد و خود را به روى او انداخت و گفت اى گروه قريش ! كشتيد اين مرد را ! شما بازرگان هستيد و راه شما از كنار قبيله ى او - غفار - است مگر مىخواهيد كه ايشان راه را بر شما بزنند و ببندند پس دست از او بداشتند سپس روز ديگر برگشت و به همان گونه رفتار كرد و ايشان نيز او را كتك زدند تا بر زمين افتاد و عباس خود را به روى او انداخت و با ايشان مانند ديروز به سخنى پرداخت تا دست از او بداشتند .\r\nو ابن سعد داستان مسلمان شدن او را به اين گونه آورده كه : چند تن از جوانان قريش ، او را به جرم مسلمانى زدند و او به نزد پيامبر شد و گفت اى رسول ( ص ) من قريش را رها نمىكنم تا داد خويش از آنان بگيرم كه مرا كتك زدند پس بيرون شد تا در عسفان مسكن گزيد و هر گاه كاروانى از قريش كه بار خوراكى داشتند مىآمدند بر تپه ى غزال فرارىشان مىدارد و بارهاشان را برداشته گندمها را جمع مىكرد و به قبيله اش مىگفت : هيچ يك از شما دانه اى از آن را بر نگيرد مگر پس از آن كه بگويد خدائى جز خداى يگانه نيست ايشان نيز اين كلمه را مىگفتند و جوالهاى خوراكى را بر مىگرفتند .\r\nبر گرديد به : طبقات ابن سعد 4 / 165 ، 166 ، صحيح بخارى كتاب المناقب\r\n","description":"","footnote":"","page_name":" 120 ","page_number":128},
  {"content":"\r\nبخش اسلام آوردن ابوذر 6 / 24 ، صحيح مسلم كتاب مناقب 7 / 156 ، دلائل النبوة از بو نعيم 2 / 86 ، حلية الاولياء از همسو 1 / 159 ، مستدرك حاكم 3 / 338 ، استيعاب 2 / 664\r\nو ابو نعيم در حليه 1 / 158 از طريق ابن عباس آورده است كه ابوذر گفت :\r\nدر مكه با رسول ( ص ) اقامت كردم و اسلام را به من آموخت و چيزى از قرآن خواندم و گفتم اى رسول من مىخواهم دينم را آشكار كنم رسول گفت : من مىترسم تو را بكشند . گفتم بايد چنين كنم اگر چه كشته شوم . پس رسول پاسخى به من نداد و من آمدم و قريش در حلقه هائى چند در مسجد نشسته و سخن مىگفتند من گفتم گواهى مىدهم كه خدائى جز خداى يگانه نيست و محمد رسول خدا است . حلقه‌ها از هم پاشيده شده برخاستند و مرا زدند چندان كه وقتى رهايم كردند مانند بت سرخ ( خونرنگ ) بودم و گمان مىكردند كه مرا كشته‌اند من به هوش آمدم و نزد رسول ( ص ) شده و حال و روز مرا كه ديد گفت : تو را منع نكردم ؟ گفتم اى رسول نيازى در دل من بود كه آن را بر آوردم پس كنار رسول ( ص ) اقامت كردم تا گفت : به قبيله ى خويش بپيوند تا چون از آشكار شدن دعوت من خبر يافتى به نزد من آئى .\r\nو هم آورده است كه عبد اللَّه بن صامت گفت : ابوذر به من گفت : به مكه شدم و گفتم آن كه دين خود را بگردانيده كجا است گفتند : آن كه دين خود بگردانيده ! آن كه دين خود بگردانيده . پس روى به من آورده با هر سنگ و استخوانى كه داشتند به من زدند تا مرا مثل بت سرخ ( خون آلود ) گردانيدند .\r\nگزارش بالا را هم احمد در مسند 5 / 174 به صورتى گسترده آورده و هم مسلم در مناقب و هم - به گونه اى كه در مجمع الزوائد 9 / 329 مىخوانيم - طبرانى .\r\n\r\nحديث دانش او [ ابوذر 
  ]\r\n1 - ابن سعد در طبقات كبرى 5 / 170 چاپ ليدن از طريق زاذان آورده است كه از على دربارهء بوذر بپرسيدند گفت : چنان دانشى را در خود گرفت كه ديگران از نگهدارى آن ناتوان شدند در رسيدن به مقامات عالى در دينش حريص بود و در از دست دادن دين خود سخت دريغ مىورزيد . در تحصيل علم حرص داشت بسيار\r\n","description":"","footnote":"","page_name":" 121 ","page_number":129},
  {"content":"\r\nمىپرسيد گاهى پاسخ او داده مىشد و گاهى نه و چندان ظرف دانش خويش پر كرد كه لبريز گرديد .\r\nبو عمر مىنويسد : گروهى از ياران رسول از او روايت كرده‌اند و از پيمانه‌هاى دانش بود كه در پارسائى و پرهيزگارى و حق گوئى به پايگاه برتر رسيد از على دربارهء بوذر پرسش كردند و او گفت : وى مردى است كه دانشى را در دل نگاهداشت كه مردم از حفظ آن ناتوان شدند سپس آن را در خويش حمل كرد به گونه اى كه چيزى از آن از دست وى به در نرفت استيعاب 1 / 83 ، 2 / 664 .\r\nسخن على را ابن اثير در اسد الغابه 5 / 186 آورده و مناوى نيز در شرح جامع الصغير 5 / 423 آن را با اين عبارت ياد كرده كه : او پيمانه اى است كه از دانش لبريز شده و سپس آن را در خويش حمل كرده و ابن حجر نيز در الاصابة 4 / 64 آن را آورده و مىنويسد : اين حديث را ابو داود با سندى نيكو آورده است .\r\n2 - محاملى در امالى خود و نيز طبرانى آورده‌اند كه ابوذر گفت رسول ( ص ) از آن چه جبرائيل و ميكائيل در سينهء او ريخته بودند هر چه بود همه را در سينه ى من ريخت .\r\nمجمع الزوائد 9 / 331 ، الاصابه 3 / 484\r\nبو نعيم در حليه 1 / 156 مىنويسد : آن خدا پرست بسيار پارسا ، آن يگانه فرمانبر هميشگى حق ، آن چارمين مسلمان و آن رها كننده ى تيرهاى بت پرستى پيش از فرود آمدن شريعت و دستورهاى آن . سالها و ماه‌ها پيش از پيدايش دعوت اسلام خدا را پرستيد و نخستين كسى بود كه رسول را با تحيت مسلمانى درود فرستاد نه در راه حق سرزنش هيچ كس او را از كار بازداشت و نه خشم فرمانروايان و اميران بى تابش گردانيد نخستين كس بود كه در دانش فناء در خدا و بقاء به خدا سخن راند و بر سختىها و دشوارىها پايدارى نمود و پيمانها و سفارشها را نگاهداشت و بر محنتها و مصيبتها شكيبائى كرد و از آميختن با مردمان خوددارى نمود تا رخت به جهان ديگر برد . آرى ابوذر غفارى كه رسول را خدمت كرد و اصول را فرا گرفت و زيادتىها را رها كرد . . .\r\nدر ص 169 نيز مىنويسد : شيخ گويد ابوذر همنشين و همراه رسول بود و\r\n","description":"","footnote":"","page_name":" 122 ","page_number":130},
  {"content":"\r\nبر پرسيدن از او و فرا گرفتن دانش از وى حرص داشت و به برخاستن بر كارهائى كه از وى مىآموخت انسى داشت دربارهء اصول و فروع ، ايمان و نيكوكارى ، لقاء پروردگار ، محبوبترين سخنان به نزد خدا و اين كه آيا شب قدر نيز با رفتن پيامبران از ميان مىرود يا نه از وى بپرسيد و حتى دربارهء اين كه مس كردن سنگريزه در نماز چه حكمى دارد از وى پرسش كرد . سپس راوى از طريق عبد الرحمن بن ابى ليلى آورده است كه ابوذر گفت : از پيامبر دربارهء هر چيزى پرسش كردم تا آن جا كه دربارهء مس سنگريزه نيز بپرسيدم و او پاسخ داد : يا يك بار آن را مس كن يا فرو گذار .\r\nو احمد در مسند 5 / 163 آورده است كه ابوذر گفت : از پيامبر دربارهء هر چيزى پرسش كردم تا آن جا كه دربارهء مس سنگريزه نيز از او بپرسيدم و او گفت :\r\nيك بار يا فرو گذار .\r\nو ابن حجر در اصابه 4 / 64 مىنويسد : در دانش همدوش ابن مسعود بود\r\n\r\nداستان راستگوئى و پارسائى او [ ابوذر 
  ]\r\nابن سعد و ترمذى مرفوعا از طريق عبد اللَّه بن عمرو بن عاص و عبد اللَّه بن عمر و ابو درداء آورده‌اند كه پيامبر گفت : آسمان سايه بر سر نيفكند و زمين در بر نگرفت كسى را كه راستگوتر از ابوذر باشد . و روايت ترمذى با اين عبارت است : آسمان سايه بر سر نيفكند و زمين در بر نگرفت گوينده اى را كه راستگوتر و باوفاتر از ابوذر - شبيه عيسى پسر مريم - باشد ، عمر بن خطاب مانند كسى كه حسد برده باشد گفت :\r\nاى رسول ! آيا اين صفات را براى او ميشناسانى ؟ گفت آرى بشناسيدش .\r\nو روايت حاكم با اين عبارت است : زمين در بر نمىگيرد و آسمان سايه بر سر نمىافكند كسى را كه راستگوتر و باوفاتر از ابوذر - شبيه عيسى بن مريم - باشد ، عمر برخاست و گفت اى رسول ! آيا اين ويژگى را براى او بشناسيم گفت آرى آن را براى او بشناسيد .\r\nو روايت ابن ماجه از طريق عبد اللَّه بن عمر و به اين عبارت است : پس از همهء پيامبران ، آسمان سايه بر سر نيفكند و زمين دربر نگرفت كسى را كه راستگوتر از ابوذر باشد .\r\n","description":"","footnote":"","page_name":" 123 ","page_number":131},
  {"content":"\r\nو روايت ابو نعيم از طريق ابوذر با اين عبارت است : آسمان سايه به سر نمىافكند و زمين در بر نمىگيرد گوينده اى را كه راستگوتر از ابوذر - شبيه پسر مريم - باشد .\r\nو روايت ابن سعد از طريق ابو هريره به اين عبارت است : آسمان سايه بر سر نيفكند و زمين در بر نگرفت گوينده اى را كه راستگوتر از ابوذر باشد هر كس شادمان مىشود كه فروتنى عيسى را بنگرد در ابوذر نگاه كند .\r\nو روايت بو نعيم به اين عبارت است : ماننده ترين مردم به عيسى در عبادت و پارسائى و نيكوكارى ابوذر است .\r\nو روايتى كه از طريق هجنع بن قيس رسيده به اين عبارت است : آسمان سايه بر سر نيفكند و زمين دربر نگرفت گوينده اى را كه راستگوتر از ابوذر باشد و سپس مردى پس از من ، هر كه شادمان مىشود كه پارسائى و رهروى عيسى را بنگرد به ابوذر بنگرد .\r\nو روايتى كه از طريق على رسيده به اين عبارت است : آسمان سايه بر سر نيفكند و زمين در بر نگرفت گوينده اى را كه راستگوتر از ابوذر باشد و او جويندهء چنان پارسائىاى است كه مردم از رسيدن به آن ناتواناند\r\nو روايتى كه از طريق بو هريره رسيده به اين عبارت است : آسمان سايه بر سر نيفكند و زمين در بر نگرفت گوينده اى را كه راستگوتر از ابوذر باشد اگر خواهيد شبيه ترين مردم را به عيسى در نيكوكارى و خداپرستى و رفتار بنگريد بر شما باد به ابوذر .\r\nو روايتى كه از طريق بو درداء رسيده به اين عبارت است : آسمان سايه بر سر نيفكند و زمين در بر نگرفت گوينده اى را كه راستگوتر از بوذر باشد\r\nو روايتى كه از طريق مالك بن دينار رسيده به اين عبارت است : آسمان سايه بر سر نيفكند و زمين در بر نگرفت گوينده اى را كه راستگوتر از بوذر باشد هر كس شادمان مىشود كه پارسائى عيسى را بنگرد ابوذر را ببيند\r\nحديث راستگوئى و پارسائى بوذر را با عبارت مختلفه ابن سعد ، ترمذى ، ابن ماجه ، احمد ، ابن ابى شيبه ، ابن جرير ، ابو عمر ، بو نعيم ، بغوى ، حاكم ،\r\n","description":"","footnote":"","page_name":" 124 ","page_number":132},
  {"content":"\r\nابن عساكر ، طبرانى و ابن جوزى آورده اند\r\nبرگرديد به طبقات ابن سعد 4 / 167 و 168 چاپ ليدن ، صحيح ترمذى 2 / 221 ، سنن ابن ماجه 1 / 68 ، مسند احمد 2 / 163 و 175 و 223 ، 5 / 197 ، 6 / 442 ، مستدرك حاكم 3 / 342 ، 4 / 480 - كه در هر دو جا جداگانه نيز حكم به صحت حديث داده و ذهبى هم به حكم وى اعتراف كرده ، مصابيح السنة 2 / 228 ، صفة الصفوة 1 / 240 ، استيعاب 1 / 84 ، تميز الطيب از ابن ديبع ص 137 ، مجمع الزوائد 9 / 329 ، اصابه از ابن حجر 3 / 622 ، 4 / 64 ، جامع الصغير سيوطى - از چندين طريق - شرح جامع الصغير از مناوى 5 / 423 - كه مىنويسد :\r\nذهبى گفته : سند اين حديث نيكو است و هيثمى گفته : ميانجيان زنجيره ى احمد مورد اطمينانند و دربارهء بعضىشان اختلاف است - كنز العمال 6 / 169 ، 8 / 15 و 17 2 - ترمذى در صحيح خود 2 / 221 مرفوعا آورده است كه پيامبر گفت :\r\nابوذر در روى زمين با زهد عيسى راه مىرود و روايت بو عمر در جلد 2 ص 664 استيعاب به اين عبارت است : ابوذر در امت من بر پارسائى عيسى است و در ج 1 ص 84 به اين عبارت : ابوذر در ميان امت من بر پارسائى مانند عيسى است و با عبارت ديگر : هر كس شادمان مىشود كه فروتنى عيسى را بنگرد ابوذر را ببيند .\r\nاين حديث را ابن اثير نيز در اسد الغابه 5 / 186 به همان نخستين عبارت بو عمر آورده است .\r\n3 - طبرانى مرفوعا آورده است كه پيامبر گفت : هر كس دوست دارد عيسى را با نيكوكارى و راستگوئى و جديتش بنگرد ابوذر را ببيند كنز العمال 6 / 169 ، مجمع الزوائد 9 / 330\r\n4 - طبرانى از طريق ابن مسعود مرفوعا آورده است كه پيامبر گفت :\r\nهر كس شادمان مىشود كسى مانند عيسى را در آفرينش و اخلاق بنگرد ابوذر را ببيند . مجمع الزوائد 9 / 330 كنز العمال 6 / 169\r\n5 - طبرانى از طريق ابن مسعود مرفوعا آورده است كه پيامبر گفت : ابوذر در خداپرستىاش با عيسى مسابقه مىدهد كنز العمال 6 / 169 داستان برترى او\r\n","description":"","footnote":"","page_name":" 125 ","page_number":133},
  {"content":"\r\n\r\nداستان برترى او [ ابوذر 
  ]\r\n1 - از زبان بريده آورده‌اند كه پيامبر گفت : خدا به من دستور داده كه چهار تن را دوست بدارم و مرا آگاه كرد كه خود ايشان را دوست مىدارد : على ، بوذر ، سلمان ، مقداد\r\nاين گزارش را هم ترمذى در صحيح خود 2 / 213 آورده است و هم ابن ماجه در سنن خود 1 / 66 و هم حاكم در مستدرك 3 / 130 - كه جداگانه نيز حكم به صحت آن داده - و هم ابو نعيم در حلية 1 / 172 و هم بو عمر در استيعاب 2 / 557 و هم ابن حجر در اصابة 3 / 455 چنان كه سيوطى نيز در جامع الصغير آن را آورده و جداگانه نيز حكم به صحت آن داده و حكم او را مناوى نيز در شرح جامع الصغير تصديق كرده 2 / 215 ، و سندى در شرح سنن ابن ماجه مىنويسد : ظاهر آن است كه دستور خدا در اين مورد ، حكم واجب است و شايد هم كه مستحب باشد و در هر يك از دو صورت آن دستورى كه به پيامبر داده شده امت وى نيز بايد فرمان برند و براى مردم سزاوار چنان است كه به ويژه اين چهار تن را دوست داشته باشند .\r\n2 - ابن هشام در سيره 4 / 179 مرفوعا آورده است كه پيامبر گفت : خدا بيامرزد ابوذر را تنها مىرود تنها مىميرد و تنها برانگيخته مىشود\r\nو ابن هشام در سيرة و ابن سعد در طبقات كبرى 4 / 170 در ضمن گزارش دفن ابوذر مىنويسند : در آن هنگام عبد اللَّه بن مسعود به آواى بلند گريست و مىگفت : راست گفت پيامبر ، تنها مىروى و تنها مىميرى و تنها بر انگيخته مىشوى . اين گزارش را بو عمر در استيعاب 1 / 83 و ابن اثير در اسد الغابه 5 / 188 و ابن حجر در اصابه 4 / 164 نيز آورده‌اند .\r\n3 - بزار از طريق انس بن مالك مرفوعا آورده است كه پيامبر گفت : بهشت مشتاق سه كس است : على و عمار و ابوذر\r\nاين گزارش را هم هيثمى در مجمع الزوائد 9 / 330 ياد كرده و مىنويسد :\r\nاسناد آن نيكو است .\r\n4 - بو يعلى از طريق حسين بن على آورده است كه جبرئيل بر پيامبر فرود آمد و گفت : اى محمد خدا سه تن از ياران تو را دوست دارد تو هم ايشان را دوست بدار : على ، ابوذر مقداد بن الاسود . مجمع الزوائد 9 / 330\r\n","description":"","footnote":"","page_name":" 126 ","page_number":134},
  {"content":"\r\n5 - طبرى آورده است كه چون ابو درداء ، ابوذر را ياد كرد گفت : رسول هنگامى او را امين مىشمرد كه هيچ كس را امين نمىشمرد و هنگامى با او راز مىگفت كه با هيچ كس راز نمىگفت كنز العمال 8 / 15\r\nو احمد در مسند 5 / 197 آورده است كه عبد الرحمن بن غنم گفت : من ابو درداء را در حمص ملاقات كرده چند شب نزد او ماندم و آن گاه گفتم تا خرم را آورده پالان نهادم و ابو درداء گفت من نيز بايد در پى تو بيايم پس دستور داد خرش را آورده زين كردند و آن گاه هر دو سوار بر خر راه افتادند تا مردى كه ديروز در جابيه ، جمعه را نزد معاويه درك كرده بود آن دو را بديد و بشناخت ولى آن دو وى را نشناختند پس آن دو را از گزارش كارهاى مردم آگاه كرد و سپس مرد گفت : خبر ديگرى هم هست كه خوش ندارم از آن آگاهتان كنم زيرا شما خود نيز آن را خوش نمىداريد ابو درداء گفت : شايد خبر تبعيد ابوذر است ؟ گفت آرى به خدا . پس ابو درداء و يار همراهش نزديك ده مرتبه گفتند انا للَّه و انا اليه راجعون سپس ابو درداء گفت : مواظبشان باش و شكيبائى كن ( و اين همان سخن خدا است به صالح پيامبر در مورد پى كنندگان آن ناقه . ) خدايا اگر ايشان ابوذر را تكذيب كردند من او را تكذيب نمىكنم خدايا اگر ايشان به او تهمت زدند من به او تهمت نمىزنم خدايا اگر ايشان او را خيانت كار شمردند من او را خيانتكار نمىشمارم زيرا پيامبر هنگامى او را امين مىشمرد كه هيچ كس را امين نمىشمرد و هنگامى با او راز گوئى مىكرد كه با هيچ كس راز گوئى نمىكرد سوگند به آن كس كه جان ابو درداء در دست او است كه اگر ابوذر دست راست مرا هم مىبريد او را دشمن نمىگرفتم آن هم پس از آن كه شنيدم رسول مىگفت : آسمان سايه بر سر نيفكند . . .\r\nخلاصه ى گزارش بالا را حاكم نيز در مستدرك 3 / 344 آورده و جداگانه نيز حكم به صحت آن داده و ذهبى هم گويد : سندى نيكو دارد .\r\n6 - از طريق ابن حارث آورده‌اند كه چون در نزد ابو درداء ابوذر را ياد كردند وى گفت : به خدا كه چون او حاضر مىشد رسول ( ص ) او - و نه ما را - به خويش نزديك مىكرد و چون غايب مىشد سراغ او را مىگرفت و راستى كه دانستم دربارهء او گفت : زمين بر روى خود بر نمىدارد و آسمان سايه بر سر\r\n","description":"","footnote":"","page_name":" 127 ","page_number":135},
  {"content":"\r\nنمىافكند ، انسانى را كه راستگوتر از ابو ذر باشد\r\nكنز العمال 8 / 15 ، مجمع الزوائد 9 / 330 ، اصابه 4 / 63 - به نقل از طبرانى و با اين عبارت : رسول خدا ( ص ) هنگامى كه ابوذر حاضر بود با او آغاز به سخن مىكرد و چون غايب بود از او سراغ مىگرفت\r\n7 - احمد در مسند خود 5 / 181 از طريق ابو الاسود دؤلى آورده است كه او گفت : ياران پيامبر را ديدم و همانندى براى ابوذر نديدم\r\nگزارش بالا را حافظ هيثمى در مجمع الزوائد آورده است\r\n8 - شهاب الدين ابشيهى در المستطرف 1 / 166 آورده است كه جبرئيل در صورت دحيه ى كلبى نزد پيامبر بود كه ابوذر بر ايشان بگذشت و سلام نگفت جبرئيل گفت اين ابوذر است اگر سلام مىداد پاسخ او را مىداديم گفت : جبرئيل مگر مىشناسىاش ؟ گفت : سوگند به آن كس كه تو را به راستى به پيغمبرى برانگيخت كه او در ملكوت هفت آسمان معروفتر است تا در زمين پرسيد چگونه خود را به اين مقام رسانده گفت با پارسائىاش در برابر اموال نابود شونده ى جهان . اين گزارش را زمخشرى نيز در باب 23 از ربيع الابرار ياد كرده است .\r\n","description":"","footnote":"","page_name":" 128 ","page_number":136},
  {"content":"\r\n\r\nپيمان پيامبر بزرگ با ابوذر\r\n1 - حاكم در مستدرك 3 / 343 - از طريقى كه آن را صحيح خوانده - آورده است كه ابوذر گفت پيامبر گفت : اى ابوذر چگونه خواهى بود هنگامى كه در ميان فرومايگانى باشى ؟ - و انگشتانش را از هم باز كرد - گفتم اى رسول ! مىفرمائى چه كنم ؟ گفت شكيبائى كن شكيبائى كن شكيبائى ، با مردم به اخلاق ايشان به نيكوئى معاشرت كنيد و در كارهاشان با آنان مخالف باشيد .\r\n2 - بو نعيم در حليه 1 / 162 از طريق سلمة بن اكوع آورده است كه ابوذر گفت : من با رسول ( ص ) ايستاده بودم كه به من گفت : اى ابوذر تو مردى شايسته اى و پس از من بلائى به تو خواهد رسيد گفتم در راه خدا ؟ گفت در راه خدا . گفتم خوشا به امر الهى .\r\n3 - ابن سعد در طبقات كبرى 4 / 166 از چاپ ليدن از طريق ابوذر آورده است كه پيامبر گفت : اى ابوذر ! چگونه خواهى بود آنگاه كه فرمانروايان ، غنيمتها را به خود اختصاص دهند ، من گفتم : در آن هنگام سوگند به آن كس كه تو را به راستى برانگيخت شمشير مىزنم تا به خدا ملحق شوم گفت : آيا راهى بهتر از اين به تو ننمايم ؟ شكيبائى كن تا مرا ديدار كنى\r\nاين حديث در روايت احمد و ابو داود به اين عبارت آمده : چگونه خواهى بود با امامان پس از من كه اين غنيمت را ويژهء خود گردانند ؟ ابوذر گفت : گفتم :\r\nدر آن هنگام سوگند به آن كه تو را به راستى فرستاد شمشيرم را بر شانه‌ام مىگذارم و چندان با آن زد و خورد مىكنم تا تو را ديدار كنم ( يا به تو ملحق شوم ) گفت :\r\nآيا راهى به تو ننمايم كه بهتر از اين باشد ؟ شكيبائى كن تا مرا ديدار كنى - و به عبارت برخى روايات : چگونه خواهى بود نزد فرمانروايانى كه اين غنيمت را\r\n","description":"","footnote":"","page_name":" 129 ","page_number":137},
  {"content":"\r\nويژه ى خود گردانند ؟\r\nمسند احمد 5 / 180 ، سنن بو داود 2 / 282 ، اين حديث را احمد از دو طريق روايت كرده است كه هر دو طريق آن صحيح است و همه ى ميانجيان گزارش آن مورد اطمينانند و عبارتند از :\r\n1 - يحيى بن آدم\r\n2 - زهير بن معاويهء كوفى\r\n3 - يحيى بن ابى بكر كوفى\r\n4 - مطرف بن طريف\r\n( و اين هر چهار تن از راويانى هستند كه نگارندگان هر شش كتاب صحيح روايات ايشان را آورده و شايسته ى ذكر دانسته‌اند . و همه ى محدثان سخن ايشان را مورد اطمينان مىشمارند )\r\n5 - ابو الجهم سليمان بن جهم حارثى از شاگردان صحابه است كه هيچ كس را در لزوم اطمينان به روايت او اختلافى نيست .\r\n6 - خالد بن وهبان از شاگردان صحابه و مورد اطمينان است .\r\n4 - احمد در مسند 5 / 178 در حديثى از طريق ابو السليل از زبان ابوذر آورده است كه پيامبر گفت : اى ابوذر اگر از مدينه اخراجت كنند چه خواهى كرد گفتم مىروم به سراغ آسايش و زندگى سبك و پهناور ، تا كبوترى از كبوتران مكه باشم گفت اگر از مكه اخراج شدى چه خواهى كرد گفتم مىروم به سراغ آسايش و زندگى سبك و پهناور و به سوى شام و سرزمين مقدس گفت اگر از شام اخراجت كردند چه مىكنى گفتم : در آن هنگام سوگند به آن كس كه تو را به راستى برانگيخت شمشيرم را بر شانه‌ام مىنهم . گفت : يا بهتر از اين ؟ گفتم : آيا بهتر از اين هم هست ؟ گفت بشنو و فرمانبر هر چند بنده اى حبشى باشد .\r\nميانجيان گزارش اين حديث نيز همگى مورد اطمينان و عبارتند از :\r\n1 - يزيد بن هارون بن وادى همه بر لزوم اطمينان به گزارش او همداستانند\r\n2 - كهمس بن حسن بصرى كه مورد اطمينان است و مانند يزيد بن هارون از كسانى است كه بخارى و مسلم روايات او را شايسته ى ذكر شمرده اند\r\n","description":"","footnote":"","page_name":" 130 ","page_number":138},
  {"content":"\r\n3 - ابو السليل ضريب بن نقير بصرى كه مورد اطمينان و خود از كسانى است كه مسلم و صاحبان چهار صحيح - به جز بخارى - روايات او را شايسته ى ذكر شمرده اند\r\nروايت بالا به اين عبارت هم نقل شده كه : چه خواهى كرد هنگامى كه از آن جا - مسجد پيامبر - اخراج شوى ؟ گفت : به شام مىروم گفت از آن جا اخراج شوى چه مىكنى ؟ گفت به اين جا - مسجد - برمىگردم . گفت : چه خواهى كرد هنگامى كه از آن جا اخراجت كنند گفت : با شمشيرم زد و خورد مىكنم گفت راهى بهتر از اين كه نزديكتر به صواب باشد به تو بنمايم ؟ بشنو و فرمان بر و هر كجا تو را راندند بپذير .\r\nفتح البارى 3 / 213 ، عمدة القارى 4 / 291\r\n5 - واقدى از طريق ابو الاسود دؤلى آورده است كه گفت : من دوست مىداشتم ابوذر را ببينم تا علت بيرون شدنش از مدينه را بپرسم پس در ربذه فرود آمدم و به او گفتم : مرا خبر نمىدهى كه آيا به ميل خود از مدينه بيرون شدى يا به زور تبعيدت كردند ؟ گفت : من در يكى از سرحدات مسلمانان بودم و ايشان را كفايت مىكردم پس مرا به مدينه راندند و گفتم آن جا شهرى است كه خود و يارانم به آن جا كوچيده‌ايم ولى از مدينه نيز مرا به اين جا كه مىبينى تبعيد كردند . سپس گفت شبى به روزگار رسول ( ص ) در مسجد ، خوابيده بودم كه او ( ص ) بر من بگذشت و نوك پائى به من زد و گفت نبينم كه در مسجد بخوابى گفتم پدر و مادرم فدايت باد خواب بر چشمم چيره شد و خوابم برد گفت چه مىكنى آن گاه كه تو را از اين جا بيرون كنند گفتم : آن گاه به شام مىروم كه سرزمين مقدس است و سرزمين نيكان مسلمان و سرزمين جهاد در راه خدا گفت : از آن جا بيرونت كنند چه مىكنى گفتم : بر مىگردم به مسجد ( الحرام ) گفت : از آن جا بيرونت كنند چه مىكنى گفتم شمشيرم را مىگيرم و با آن زد و خورد مىكنم گفت : آيا راهى بهتر از اين به تو ننمايم ؟ به هر جا برانندت با ايشان برو و بشنو و فرمانبر باش . من هم شنيدم و فرمانبردم و مىشنوم و فرمان مىبرم و به خدا سوگند عثمان در حالى حق را ديدار مىكند كه در مورد من بزهكار است ابن ابى الحديد 1 / 241\r\nروايت بالا را - به همين عبارات و از همين طريق - احمد نيز در مسند 5 / 156\r\n","description":"","footnote":"","page_name":" 131 ","page_number":139},
  {"content":"\r\nآورده و اسناد آن صحيح و حلقه‌هاى سلسله ى گزارش آن همگى مورد اطميناناند بدين قرار :\r\n1 - على بن عبد اللَّه مدينى گروهى او را مورد اطمينان خوانده‌اند و نسائى گفته : او امين و مورد اعتماد و خود يكى از پيشوايان است در فن حديث\r\n2 - ابو محمد معمر بن سليمان بصرى كه در اطمينان به او همه ى محدثان همداستاناند و همه ى نگارندگان شش كتاب صحيح گزارشهايش را نقل كرده‌اند .\r\n3 - ابو محمد داود بن ابو الهند بصرى كه در اطمينان به او همه ى محدثان اتفاق نظر دارند و همه ى نگارندگان شش كتاب صحيح به جز بخارى ، گزارشهايش را نقل كرده‌اند و خود بخارى نيز در كتاب التاريخ خود روايات او را آورده است بدون آن كه جاى ايرادى در وى بيابد .\r\n4 - ابو الحرب بن ابو الاسود دؤلى مورد اطمينان و خود از كسانى است كه مسلم روايات او را نقل كرده است\r\n5 - ابو الاسود دؤلى از شاگردان صحابه است كه همه ى محدثان در اعتماد به او اتفاق نظر دارند و از كسانى است كه نگارندگان شش كتاب صحيح همگى ، روايات او را نقل كرده‌اند .\r\n6 - در ص 296 در داستان تبعيد ابوذر گذشت كه عثمان گفت : من تو را مىفرستم به ربذه ابو ذر گفت : بزرگ است خدا ، راست گفت بر انگيخته ى خدا ( ص ) كه مرا از همه ى آن چه بر سرم مىآيد آگاه ساخت ، عثمان گفت : مگر به تو چه گفت ؟ گفت مرا آگاه ساخت كه از بودن در مدينه و مكه ممنوع مىشوم و در ربذه مىميرم .\r\n\r\nاين بود ابوذر\r\nو برترىها و برجستگىها و دانش و پرهيزگارى و اسلام و ايمان و بزرگوارىها و جوانمردىها و روحيات او و خوىهاى برتر و آغاز و انجام كار و پيشينه و لاحقه ى او . آيا در كدام يك از اينها خليفه موجب ايرادى بر وى يافته كه پرداخته است به شكنجه كردن او و راندنش از زندانى به تبعيدگاهى و دستور جلب او را مىدهد آن هم بر روى مركبى كه پالان آن روانداز نداشت و پنج برده ى سختگير از خزريان\r\n","description":"","footnote":"","page_name":" 132 ","page_number":140},
  {"content":"\r\nآن را مانند باد مىراندند تا او را كه به مدينه رساندند كشالهء رانش پوست انداخته و چيزى نمانده بود تلف شود و همچنان او را با بدترين شكنجه‌ها آزار مىكرد تا جان وى را در آخرين تبعيدگاهش - ربذه - بازستاند همان جا كه نه آبى بود و نه گياهى ، گرماى توان فرسا رواندازش بود نه هيچ دوست و ياورى داشت كه پرستارىاش كند و نه كسى از قبيله ى وى در كنارش بود تا بدن پاكش را به خاك سپارد تنها در گذشت و تنها برانگيخته مىشود . چنان كه پيامبر ( ص ) كه آن همه برترىها را ارزانى وى داشت اينها را برايش پيشبينى كرده بود و برتر از اين دو ، خداوند پاك بهترين پشتيبان و دادخواه ستمديدگان است و بنگر كه در آن روز ، رستگارى از چه كسى خواهد بود .\r\nراستى را كه خليفه در حاتم بخشى به خاندان خود و به كسانى كه با گام نهادن در راه آنان به وى تقرب مىجستند با باد مسابقه گذاشته بود تا از بذل و بخششهاى او صاحب مليونها ثروت شدند با آن كه در ميان ايشان هيچ كس نبود كه در سوابق و برترىهايش به پاى ابوذر رسد و در هيچ بزرگوارى اى با او همسنگ باشد ، با اين همه ، چه عاملى ابوذر را از آنان عقب انداخت تا حقوق مقرر او را بريدند و از رسيدن بهره اى ناچيز از آسايش به او جلوگيرى كردند و او را از درون خانه اش و از همسايگى با پيامبر به دور ساختند تا زمين با همه ى فراخىاش بر وى تنگ شد . چرا در شام جار زدند كه هيچ كس با وى همنشينى ننمايد ( 1 ) و چرا مردم را در مدينه از گرد او مىپراكندند و چرا عثمان مردم را از همنشينى و همسخنى با او منع مىكرد و چرا مشايعت از او به دستور خليفه ممنوع شد و چرا خليفه به مروان دستور داد كه نگذارد هيچ كس با وى سخن گويد . تا بر آن يار بزرگوار پيامبر ، جز فرود آمدن در مكانى خشك و سخت را روا نشناختند و وى را جز به جايگاهى هراس انگيز كوچ ندادند كه گوئى ابوذر فقط براى شكنجه آفريده شده بود و بس با آن كه همان احاديثى كه ياد كرديم براى شناساندن او كافى است و به حيات الهى سوگند كه داستان او لكه ى ننگى است بر دامن تاريخ اسلام و خليفه ى آن ، كه هرگز فراموش نمىشود .\r\n\r\n","description":"","footnote":"\r\n( 1 ) اين گزارش را ابن سعد در طبقات 4 / 168 آورده است\r\n","page_name":" 133 ","page_number":141},
  {"content":"\r\nآرى انتقادهاى ابوذر براى اين بود كه چرا در بذل و بخشش ، آن همه ريخت و پاش مىشود و آن همه اموال به افرادى نالايق داده مىشود . انتقادهاى او در اين باره - و در هر مورد ديگر - براى آن بود كه چرا سرپيچى از شيوهء نيكوى پيامبر ، روشى عادى گرديده و چرا پيشينه داران توده ستم مىبينند و آن هم به دست فرمانروايان اموى يا همان مردان هرزه و تبهكار كه مىپنداشتند تخت سلطنت آن روز بر آن گونه كارها استوار شده و مىديدند كه گوش فرادادن مردم به سخن ابوذر و همگنان او از نيكان صحابه موجب مىشود كه پايه‌هاى آن تخت به لرزه در آيد و از جاى خود دور شود يا كسانى كه با چهار نعل تاختن به سوى آزمندىها بر آن همه دارائىهاى گزاف دست يافته بودند ترس آن را داشتند كه اگر كسى سخنان او را دربيابد آن چه دارند از دستشان به در رود و اين بود كه پيرامون او گرد آمدند و با فريبكارىهاى گوناگون خليفه ى آن روز را بر عليه او به اقدام واداشتند تا شد آن چه شد زيرا خليفه همچون برده اى بود در دست هوسهاى فاميلش كه خواسته‌هاى ايشان او را به هر سوى مىخواست مىراند و او خود تحت تأثير مهرورزى به فرزندان نياكانش بود هر چند ايشان همان شجره و درختى بودند كه وصف ايشان در قرآن آمده است\r\nو گرنه ابوذر ايشان را در به دست آوردن ثروت از راه صحيح باز نمىداشت و نمىخواست كسانى را كه مالكيت ايشان به نحو مشروعى حاصل شده خلع يد نمايد و انتقاد او به كسانى بود كه حقوق مسلمانان را ربوده و به خود اختصاص داده و مال خدا را چنان مىخوردند كه شتران گياه بهارى را . آرى خواست او همان بود كه خداوند پاك در اين آيه آشكار ساخته : كسانى كه - از زر و سيم - گنجينه‌ها مىسازند و آن را در راه خدا نمىدهند مژده ده آنان را به كيفرى دردناك . و همان بود كه پيامبر در زمينه‌هاى مالى آورده است .\r\nاحمد در مسند خود 5 / 164 و 176 از طريق احنف بن قيس آورده است كه گفت : من در مدينه بودم كه ناگهان مردى را ديدم كه چون چشم مردم به او مىخورد از وى مىگريختند از او پرسيدم تو كيستى گفت : من ابوذر يار رسول خدا هستم گفتم چرا مردم از تو مىگريزند گفت من به همان گونه مردم را از فراهم\r\n","description":"","footnote":"","page_name":" 134 ","page_number":142},
  {"content":"\r\nآوردن گنجينه‌ها باز مىدارم كه پيامبر باز مىداشت\r\nو به عبارت مسلم در صحيح خود 3 / 77 : احنف بن قيس گفت : من ميان گروهى از قريش بودم كه ابوذر بگذشت و مىگفت : گنجينه سازان را مژده ده كه پشتها و پهلوهاشان را داغ نهند و نيز پس گردنهايشان را چنان داغ مىنهند كه از پيشانى ايشان بيرون آيد احنف گفت : سپس وى كنارى گرفت و نزديك ستونى نشست پرسيدم اين كيست گفتند اين ابوذر است من برخاسته بسوى او شدم و پرسيدم ، چه بود كه شنيدم پيشتر گفتى ؟ گفت : من چيزى نگفتم مگر همان چه را از پيامبرشان شنيدم گفت : گفتم دربارهء حقوقى كه من مىگيرم چه مىگوئى گفت :\r\nآن را بگير زيرا هزينه ى امروزه است ولى هر گاه همچون بهاى دينت گرديد آن را رها كن « سنن بيهقى 6 / 359 »\r\nو بو نعيم در حليه 1 / 162 از طريق سفيان بن عيينه به اسناد خود از ابوذر آورده است كه امويان مرا به تهيدستى و قتل بيم دادند و زير زمين براى من محبوب تر است از روى زمين ، و تهيدستى نزد من محبوبتر است از توانگرى . مردى به او گفت : اى ابوذر چرا هر گاه تو نزد گروهى مىنشينى بر مىخيزند و تو را ترك مىكنند گفت : چون من ايشان را از فراهم كردن گنجها باز مىدارم\r\nو در فتح البارى 3 / 213 به نقل از ديگران مىنويسد : « درست آن است كه انتقاد ابوذر به سلاطينى بوده كه دارائىها را براى خويش مىگرفتند و آن را در راه لازم به مصرف نمىرساندند » و نووى در دنباله ى اين سخن ، پرداخته است به اثبات نادرست بودن آن به اين بهانه كه در آن هنگام ، سلاطين كسانى همچون بو بكر و عمر و عثمان بودند و اينها هم خيانت نكردند پايان .\r\nو اين سخن وى پرده پوشى آشكارى در بر دارد زيرا روزى كه ابوذر عقايد خود را اعلان كرد نه روزگار بو بكر و عمر بلكه روزگار عثمان بود كه شيوه ى او ، هم با روش آن دو مخالفتى آشكارا داشت و هم - مطابق همهء مواردى كه ذكر كرديم با شيوه ى پيامبر منافى و مغاير بود و از همين روى نيز ابوذر ( ع ) در روزگار آن دو ، دم فرو بسته و ايرادى نداشت و به عثمان نيز مىگفت : افسوس بر تو اى عثمان آيا پيامبر را نديدى و آيا بو بكر و عمر را نديدى ؟ آيا شيوه ى ايشان اين بوده تو با\r\n","description":"","footnote":"","page_name":" 135 ","page_number":143},
  {"content":"\r\nمن به گونه ى گردنكشان خشم مىگيرى و سختگيرى مىنمائى و مىگفت : پيرو شيوه ى دو دوستت ( بو بكر و عمر ) باش تا هيچ كس را بر تو سخنى نباشد بر گرديد به ص\r\nابوذر چاره اى نداشت جز آن كه آواى خود را ، هم براى دعوت به كارهاى نيكوئى كه از بين رفته بود بلند كند و هم براى جلوگيرى از كارهاى زشتى كه رايج شده بود زيرا او در سراسر شبانه روز اين آيه را مىخواند كه : بايد در ميان شما گروهى باشند كه مردم را به نيكوكارى بخوانند و از كار بد باز دارند و ايشاناند رستگاران ( 1 ) ابن خراش گفت : ابوذر را در ربذه در سايبانى موئين يافتم و گفت :\r\nهمچنان امر بمعروف و نهى از منكر كردم تا حق گوئى برايم دوستى نگذاشت ( 2 )\r\nآرى ايراد او به معاويه بود كه با تنآسائى و گشادبازى و اختصاص دادن اموال عمومى به خود ، عادت و روش پادشاهان ايران و روم را در پيش گرفته بود با آن كه در روزگار پيامبر يك گداى بىچيز بيشتر نبود و پيامبر نيز او را به همين گونه وصف كرد . ( 3 ) و به عبارتى گفت : معاويه مستمند و تنگدست است ( 4 )\r\nدر اين هنگام ابوذر چه بايد بكند ؟ مگر او همان نيست كه پيامبر هفت موضوع را به او سفارش كرده ( 5 ) يكى اين كه حق را بگويد هر چند تلخ باشد و ديگر اين كه از سرزنش هيچ كس نهراسد . در اين حال چه سودى براى او دارد كه عثمان بگويد :\r\n\r\n","description":"","footnote":"\r\n( 1 ) سورهء آل عمران آيه 104\r\n( 2 ) انساب 5 / 55 و روايتى نظير آن را از طريقى ديگر در ص آورديم\r\n( 3 ) صحيح مسلم - كتاب نكاح و طلاق - 4 / 195 ، سنن نسائى 6 / 75 ، سنن بيهقى 7 / 135\r\n( 4 ) صحيح مسلم 4 / 199\r\n( 5 ) به روايت ابن سعد در طبقات 164 - از طريق عبادة بن صامت - ابوذر گفت دوستم محمد در مورد هفت چيز به من سفارش كرد : دوستى با مستمندان و نزديكى به ايشان ، و نيز به من دستور داد كه به آن كس كه فروتر از من است بنگرم نه به آن كس كه برتر از من است و به من دستور داد كه از هيچ كس درخواستى نكنم و به خويشاوند خود - هر چند پشت به من كند - نيكى كنم و سخن حق را هر چند تلخ باشد بگويم و از سرزنش هيچ كس نترسم و بسيار بگويم كه : هيچ نيرو و قدرتى نيست جز به يارى خدا . زيرا اينها از گنجى در زير عرش است .\r\n","page_name":" 136 ","page_number":144},
  {"content":"\r\nتو را چه به اينها ؟ مادر مباد تو را ؟ و ابوذر را رسد كه بگويد همچنان كه گفت : به خدا كه عذرى براى من نمىيابى مگر امر بمعروف و نهى از منكر .\r\nآن چه ابوذر آواى خود را براى اعلان به آن برداشت مطلب تازه اى نبود كه در روزگار پيامبر سابقه نداشته باشد و او نيز آواى خود را تنها به شنوانيدن سخنى برداشت كه از كتاب خدا و سنت پيامبر آموخته و از دو لب دعوت كننده اى بس بزرگوار فرا گرفته بود . و پيامبر هم هيچ كس از يارانش را از ثروت وى عارى نساخت با آن كه در ميان ايشان بازرگانان و افراد مرفه و ثروتمند بودند . و از ايشان افزون بر آن حقوقى كه خدا بر گردنشان نهاده بود نگرفت و ابوذر هم در دعوت و و تبليغ به راه او رفت .\r\nپيامبر ( ص ) ابوذر را از گرفتارىها و رنجهائى كه بر سر وى مىآيد و از آن چه با او مىكنند - تبعيد او از شهرهاى پايگاه اسلام : مكه ، مدينه ، بصره ، كوفه ، شام - آگاه ساخت و گفت كه او در آن هنگام از نيمكردان است و بايستى شكيبائى نمايد و آن چه را بر سرش مىرود در راه خدا به شمار آرد و ابوذر نيز گفت : خوشا به فرمان خدا . پس شايستگى ابوذر او را مانع از آن مىگردد كه بر خلاف دستور پيامبر كارى كند كه نظام جامعه از هم بپاشد و اين كه گرفتارىاش در راه خدا است مانع مىشود كه كارهاى او را - كه موجب پديد آمدن آن گرفتارىها براى وى شد - ناروا بشماريم .\r\nزيرا اگر آن كارها هم با مصالح عمومى و با رضاى خدا و پيامبر مخالف بود مىبايستى پيامبر وى را از ايراد و اعتراضهائى كه در آينده به آن مىپردازد باز دارد زيرا مىداند كه آن دعوت سيل بلا و آسيب را به سوى او سرازير مىكند و خليفه ى مسلمانان را بدنام گردانيده صفحه ى تاريخش را سياه مىسازد و لكه ى ننگى به او مىچسباند كه هرگز برداشته نمىشود .\r\nنه آئين آسانگير ما چنان حكم دشوارى كه بوذر را به آن متهم داشته‌اند آورده و نه خود او هرگز چنان مقصودى داشته است زيرا - به گواهى پيامبر - وى در ميان توده ى محمديان در پارسائى و عبادت و نيكوكارى و كوشش و روش و راستگوئى و اخلاق همانند عيسى است با اين همه چه بايد كرد كه عثمان چون بر\r\n","description":"","footnote":"","page_name":" 137 ","page_number":145},
  {"content":"\r\nوى خشم گرفت گفت : به من بگوئيد با اين پير دروغگو چه كنم ؟ بزنمش ، زندانش كنم ؟ يا بكشمش ؟ و آنگاه نيز كه حديث مربوط به فرزندان عاص را از وى شنيد او را به دروغگوئى نسبت داد . شگفتا ! آيا اين است پاداش كسى كه در راه خدا و پيامبر اندرز دهد و نيكخواهى نمايد و با راستى از سوى آنان پيامگزارى كند ؟ نه به خدا اين ادبى است ويژه ى خليفه ! و شگفتتر آن كه چون سرور ما على ( ع ) به پشتيبانى از ابوذر گفت : من همان پيشنهادى را به تو مىدهم كه مؤمن خاندان فرعون ( دربارهء موسى به ايشان ) داد . . . ( 1 ) عثمان چنان پاسخ زننده اى بر زبان آورد كه واقدى آن را پنهان كرده و خوش نداشته است آن را ياد كند و ما نيز گرچه از طريق ديگرى از آن آگاهى يافتيم ولى نامه ى خويش را با ياد از آن نمىآلائيم .\r\nو البته عثمان يك بار ديگر هم با ترشروئى در برابر امير مؤمنان سخنانى زننده بر زبان راند و اين همان هنگامى بود كه حضرت و دو فرزند او - دختر زادگان پيامبر - به مشايعت بوذر رفتند و او را كه زير نظر مروان به سوى تبعيدگاهش رهسپار بود راهنمائى كردند كه گستردهء داستان در ص تا گذشت و ديديم كه عثمان به على گفت : تو نزد من برتر از مروان نيستى .\r\nراستى اين از پستى گيتى نزد خدا است كه به برترى نهادن ميان على با مروان - همان قورباغهء قورباغه زاده و نفرين زدهء نفرين زده زاده - بپردازند . من نمىدانم آيا آن همه گفته‌هاى آشكار و بى چون و چراى پيامبر دربارهء مروان در برابر خليفه نبوده ؟ و آيا مروان و آن همهء گرايشهاى تبهكارانه اش دور از چشم و گوش وى بوده ؟ يا اين كه قوم و خويشبازى ، وى را برانگيخته است تا از همهء اينها صرف نظر كند و پسر حكم را همسنگ كسى بشمارد كه خداى بزرگ او را پاك شمرده و او را در نامه ى فرزانه اش جان پيامبر برتر شمرده . گران است سخنى كه از دهان ايشان به در مىآيد . . .\r\nآيا داورى روزگار جاهليت را مىخواهيد ؟\r\nو براى گروهى كه يقين دارند كيست كه بهتر از خدا داورى نمايد ؟\r\n\r\n","description":"","footnote":"\r\n( 1 ) برگرديد به ص\r\n","page_name":" 138 ","page_number":146},
  {"content":"\r\n\r\nتبهكارى تاريخ\r\nچه بسيار است تبهكارى تاريخ بر خداوندان برترىها و ارجمندىها كه توده ، هم از تاريخ زندگىشان بهره بردارىها مىكنند و هم از خوىهاى بزرگوارانه شان و هم از نشانه‌هاى سرافرازىهاشان و هم از روحيات رسايشان و هم از بندهاى گفتارشان و هم از اندرزهاى بليغ ايشان و هم از حكمتهاى گهربار ايشان و هم از موارد عمل و پرهيز ايشان .\r\nدر اين جاها مىبينى تاريخ چه شتابان ورق مىخورد و ياد ايشان را از دلها برده و برترى ايشان را ناچيز مىنمايد يا در اين باره تنها به سخنى كوتاه به گونه اى تحقير آميز بسنده مىنمايد يا گفتار را پيچ و تاب داده با گزارشى دروغ و زشت در هم مىآميزند و همه ى اين كارها براى آن است كه يك اصلى را تأييد كنند و براى گرايشى پشتيبان درست كنند و بر بدىهاى گروهائى ديگر پرده بكشند كه روشن شدن حقيقت ثابت ، به شخصيت و آبروى ايشان بر مىخورد و نيز براى آن كه از خواسته‌ها و هوسهاى سياستمداران روز و پيشوايان روزگار پيروى بنمايند .\r\nبراى همين جهات بوده است كه تاريخ ، از تفصيل لازم در شرح زندگى ابوذر كوتاه آمده با آن كه وى با شخصيت و كمال خود نمونه ى برترىها و برجستگىهائى است كه بايد آن را در راه زندگى و پيرايش روان ، پيشوا گرفت و براى توده سرمشق پرهيزگارى و اعتقاد به مبدأ گردانيد .\r\n\r\nبلاذرى\r\nكه مىبينى بلاذرى داستان تبعيد ابوذر به مدينه را به صورتى كه در ص گذشت از چندين طريق ياد كرده و گفته ى ابوذر به حوشب فزارى را نيز آورده كه :\r\nمرا به زور بيرون كردند و با آن كه ابوذر همان است كه به گفته ى پيامبر : آسمان سايه\r\n","description":"","footnote":"","page_name":" 139 ","page_number":147},
  {"content":"\r\nبر سر نيفكند . . . ( 1 ) در دنبال سخن وى دروغ سعيد بن مسيب را آورده كه از دشمنان خاندان پاك پيامبر و پيروان ايشان بوده و خبر تبعيد او به امر عثمان را نپذيرفته و بر آن رفته است كه او با ميل خود به آن جا رفت چون دلش مىخواست در آن جا سكنى گزيند .\r\nمردك بى خبر نمىداند كه با اين سخن خود گفتار رسول خدا را دروغ مىشمارد كه چنان چه درصد روايت آن را از طرق صحيح آورديم پيشبينى فرمود كه ابوذر را از مدينه تبعيد مىكنند و نيز سخن امير مؤمنان ( ع ) را دروغ مىشمارد كه پس از وفات ابوذر در تبعيدگاه چون عثمان تصميم گرفت به دنبال او عمار را هم تبعيد كند على به وى گفت : عثمان ! از خدا بترس زيرا تو نيكمردى از مسلمانان را تبعيد كردى تا در تبعيدگاه هلاك شد ( 2 ) و نيز سخن ابوذر را دروغ مىشمارد كه در همان روايتى كه خود بلاذرى با سند صحيح آورده و ما نيز نقل كرديم گفت :\r\nپس از كوچيدن من به پايگاه اسلام عثمان مرا به حالت بيابانگردى بر گرداند .\r\nو نيز سخن خود عثمان را دروغ مىشمارد كه هم بلاذرى آورده و به موجب آن چون گزارش مرگ بوذر به وى رسيد گفت : خدا بيامرزدش ! عمار گفت : آرى خدا از سوى همه ى ما بيامرزدش عثمان گفت اى گزندهء . . . پدرش ! آيا گمان ميكنى من از تبعيد او پشيمان شدم ؟ كه تمام داستان در ضمن بحث از درگيرىهايش با عمار بيايد .\r\nو نيز سخن كميل بن زياد نخعى را دروغ مىشمارد كه گزارش آن را در ص از قول خود بلاذرى آورديم و نيز سخن بسيارى ديگر را دروغ مىشمارد .\r\nبيچاره نمىداند كه آن پيش آمد دردناك كه مربوط به بزرگمردى از بزرگان ياران پيامبر بوده پيرامونش آن همه گفتگو و گيرودار روى داده و بسيار اعتراضها و نكوهشها برانگيخته تا از سهمگينترين رخداده‌ها به شمار رفته و به زبان مسافران از شهرى به - شهرى نقل شده و اهل ايمان را به خشم آورده و زخم زبانها بر سر آن زده شده و خليفه را براى آن نكوهش كردند و از جمله نتايج آن اين كه : گروهى از مردم كوفه\r\n\r\n","description":"","footnote":"\r\n( 1 ) برگرديد به ص\r\n( 2 ) اگر خدا خواهد تمام اين گزارش را در آينده خواهيم آورد .\r\n","page_name":" 140 ","page_number":148},
  {"content":"\r\nبه ابوذر در ربذه گفتند اين مرد با تو كرد آن چه كرد آيا درفشى براى ما برافراشته نمىدارى تا با او بجنگيم گفت نه ، اگر عثمان مرا از مشرق به مغرب هم تبعيد كند من حرف شنو و فرمانبردارم ( 1 )\r\nو به گونه اى كه در عمدة القارى به خامه ى عينى مىخوانيم 4 / 291 ابن بطال گفته : علت اين كه معاويه به عثمان نامه نوشت و از ابوذر شكايت كرد اين بود كه ابوذر بسيار به او اعتراض مىكرد و به ايستادگى در برابر وى مىپرداخت و در ميان سپاه او نيز گرايشى به ابوذر بود پس عثمان از بيم شورش ، او را بخواست زيرا او كسى بود كه در راه خدا از سرزنش هيچ كس نمىترسيد .\r\nو تو در آن روزگار به هر يك از شهرهاى مسلمانان كه گذارت مىافتاد ممكن نبود كه اهل آن را شناور در اين گفتگوها و داستانها نبينى و در نتيجهء آن رويداد سنگين جوششى در همه ى گوشه‌هاى آن نيابى .\r\nآن گاه پيشامدى به اين گونه را تنها با تكذيب كسى همچون ابن مسيب نمىتوان پوشاند كه انگيزه اى جز دهن كجى به آل على نداشته است ولى چه بايد كرد كه بلاذرى خواسته است و گفته است ! و فراموش كرده كه هيچ خردمندى از او نمىپذيرد كه كسى مانند ابوذر ، پايگاه اسلام را كه بدانجا كوچيده بود رها كند و از همسايگى پيامبرش و مركز آبرويش روى برتابد و براى سكونت خود و خانواده اش بيابان ربذه را بر گزيند كه نه آب دارد و نه گياه و نه ساكن . . تازه اگر او خود اين راه را پيش گرفت پس ديگر آن اشكها كه اندوه گرفتارى و غم گلوگير بر چهره روان ساخت چه بود و آن سخنانى كه موقع توديع و هنگام جدائى از ياران بر زبان او و مشايعت كنندگانش در آن دشت ناهموار جارى شد چه معنى داشت .\r\nو اين را هم از امانت بلاذرى در نقل حوادث بشنويد كه او هنگام ياد از داستان ابوذر و بدرقه شدن او بوسيله ى امير مؤمنان فقط مىنويسد : « در اين باره ميان على و عثمان سخنانى در گرفت » ولى ديگر آن چه را در گرفته نمىنويسد زيرا مىداند كه براى پيشوايش اسباب آبروريزى است .\r\n\r\nابن جرير طبرى\r\nتو مىبينى كه طبرى در تاريخ خود چون به سرگذشت ابوذر مىرسد مىنويسد :\r\n\r\n","description":"","footnote":"\r\n( 1 ) طبقات ابن سعد 3 / 212\r\n","page_name":" 141 ","page_number":149},
  {"content":"\r\n« در همين سال - سال 30 - بود كه درگيرىهاى ياد شدهء ابوذر و معاويه و تبعيد او به وسيله ى معاويه از شام به مدينه روى داد . و در مورد اين كه چرا او را از آن جا به آن جا تبعيد كرد پيشامدهاى بسيارى ياد كرده‌اند كه ياد كردن بيشتر آنها را ناخوش مىدارم اما كسانى كه معاويه را در كار خويش معذور مىدارند در اين باره داستانى ذكر كرده‌اند » پايان .\r\nچرا طبرى آن همه پيشامدهاى بسيار را رها كرده و فقط داستانى را نقل مىكند كه عذر آرندگان براى معاويه ساخته و پرداخته‌اند تا به وسيله ى آن ، دست آويزى براى معاويه تراشيده و خليفه را در كار خود تبرئه كنند . آرى او خوش ندارد حقايق ثابته اى را ياد كند كه اظهار آنها آبروى اين دو مرد را به خطر مىانداخته و از همان نخستين روز بگير و بيا تا روزگار كنونى سرگذشت واقعى توده ى محمديان بوده است . او پنداشته است كه اگر جلوى خامه را بگيرد و يادى از آنها نكند آنها پوشيده و پنهان خواهد ماند و ندانسته كه در گوشه‌هاى روزگار و لابه لاى تاريخ و ميان كتابهاى حديث نكته هائى از آن بر جاى مىماند كه هم براى كسانى كه بخواهند روحيات مخالفان ابوذر را بشناسند بسنده است هم براى كسانى كه بخواهند راست در آمدن پيشگوئىهاى پيامبر بزرگوار را در داستان بوذر بدانند و معجزات او را بشناسند .\r\nسپس طبرى داستان ابوذر را به گونه اى سراپا دروغ و ساختگى آورده كه هيچ بخش آن درست نيست و همه ى فرازهايش را تاريخ صحيح و احاديثى كه همگان درستىاش را پذيرفته‌اند تكذيب مىكند و براى سستى آن نيز همين بس كه سند آن بسى جاى خدشه دارد و اين هم از حلقه‌هاى سند روايت :\r\n1 - سرى در ج ص از ترجمه فارسى غدير گذشت كه اين نام مشترك است ميان دو تن كه هر دو به دروغگوئى و حديثسازى معروفاند\r\n2 - شعيب بن ابراهيم اسيدى كوفى در ج ص از ترجمهء فارسى غدير قول دو تن از حافظان - ابن عدى و ذهبى - را دربارهء او آورديم كه به موجب آن اين مرد ، ناشناس و ناشناخته است .\r\n3 - سيف بن عمر تميمى كوفى در ج ص از ترجمهء فارسى غدير\r\n","description":"","footnote":"","page_name":" 142 ","page_number":150},
  {"content":"\r\nآراء حافظان و پيشوايانى را كه امين و خائن راويان را از هم جدا مىكنند دربارهء اين مرد آورديم كه به موجب آن ، گزارشهاى وى سست است و از چشم محدثان افتاده و آن را رها كرده‌اند . و خود حديث ساز و توده ى حديثهايش ناستوده است و گزارشهاى ساختگى را از زبان ميانجيان استوار گوى بازگو مىكرد ، حديث مىساخت و از كسانى شمرده شده كه به گناه بد كيشى و بيرون شدن از آئين آلوده بوده است\r\n( به مآخذى كه در آن جا ياد كرديم اينها را بفزائيد : « استيعاب » 2 / 535 سرگذشت قعقاع ، « الاصابه » 3 / 239 ، « مجمع الزوائد » از هيثمى 10 / 21 )\r\n4 - عطية بن سعد عوفى كوفى دربارهء اين مرد نيز جماعت سنيان نظريات مختلفى دارند برخى او را شايسته ى اطمينان شمرده و برخى ديگر ، گزارشهايش را سست مىشمارند ، ساجى گفته : سخن او را پشتوانه نشايد گرفت زيرا على را از همه مقدم مىدانسته و ابن سعد مىنويسد : حجاج به محمد بن قاسم نوشت كه به او پيشنهاد كند على را دشنام بدهد و اگر نپذيرفت چهارصد تازيانه به او بزند و ريشش را بتراشد وى نيز او را بخواست و چون از دشنام دادن سرباز زد فرمان حجاج را دربارهء وى عملى نمود ( 1 ) و ابن كثير در تفسير خود 1 / 501 از صحيح ترمذى از طريق عطيه مرفوعا دربارهء على نقل كرده است كه پيامبر به او گفت : جز من و تو هيچ كس را نرسد در اين مسجد جنب شود سپس مىنويسد : « اين حديث ضعيف است و ثابت شدنى نيست زيرا يك حلقهء سند آن سالم است كه گزارشهاى او را رها كرده‌اند و ديگرى نيز استاد وى عطيه است كه گزارشهاى اوست شمرده شده » پايان\r\nو به هر حال بودن نام اين مرد در سند روايت نشانهء دروغ بودن آن است زيرا شيعه اى تردست همچون عوفى ، داستان خرافى بازگو نمىكند .\r\n5 - يزيد فقعسى . نمىشناسمش و يادى از او در سرگذشت نامه‌ها نيافتم\r\nپس از اينها بنگر كه طبرى نسبت به امانتهاى تاريخ چقدر امين بوده كه از آنهمه روايات ثابت و صحيح چشم پوشيده و اكتفا كرده است به نقل نامه ى سرى كه پر از گزارشهاى دروغ و ساختگى است . و راستى كه زنده باد امانت !\r\n\r\n","description":"","footnote":"\r\n( 1 ) تهذيب التهذيب ابن حجر 7 / 226\r\n","page_name":" 143 ","page_number":151},
  {"content":"\r\n\r\nنگاهى ارجدار به تاريخ طبرى\r\nراستى كه طبرى روى تاريخ خود را سياه كرده است و با چه ؟ با نامه‌هاى سرى همان دروغگوى خبر ساز كه به وساطت شعيب مجهول الهويه و ناشناس از زبان سيف يا همان گزارشگرى روايت مىكند كه هم خبرساز است و هم او را رها كرده‌اند و از چشم همهء محدثان افتاده و متهم به بىدينى هم هست ! آرى با همين زنجيرهء تباه و سياه 701 گزارش در كتاب خود نقل مىكند كه همگى ساخته شده تا حقايق ثابته اى را كه در رويدادهاى سالهاى يازدهم الى سى و هفتم هجرى بوده - و تنها به روزگار سه خليفه مربوط مىشده - ديگر گون نمايد و همهء مجلدات كتاب را كه بنگريم با پشتگرمى به اين سند ناهموار هيچ حديثى در زمينه ى ديگر نتوان يافت ( به جز يك خبر از رويدادهاى سال دهم ) بلكه بازگوگرى اين دسته گزارشهاى ساختگى از شرح پيش آمدهاى همان سالى آغاز مىشود كه پيامبر اكرم درگذشت و پس از آن ديگر نقل گزارشهاى كذائى - در بخشى از مجلد سوم و سراسر مجلدات چهارم و پنجم - همچنان ادامه دارد تا با پايان جلد پنجم ، اين گزارشها نيز پايان مىيابد . به اين ترتيب كه :\r\nدر جلد سوم از ص 210 به بعد كه رويدادهاى سال 11 را آغاز مىكند 57 حديث از طريق مزبور مىآورد .\r\nو در جلد چهارم كه حوادث سال دوازدهم را مىنگارد 427 حديث\r\nو در جلد پنجم كه حوادث سال 23 تا 37 را مىنگارد 207 حديث\r\nكه بر رويهم 701 حديث از اين طريق آورده است از جمله امور شايان توجه اين كه طبرى از ص 210 ج 3 تا ص 241 روايات سرى را با اين مقدمه نقل مىكند : « سرى مرا گزارش داد » و اين نشان مىدهد كه اخبار مزبور را از دهان وى شنيده و از ص 241 تا پايان كتاب همه جا اخبارى را كه از زبان وى مىآورد به اين گونه شروع مىكند : « سرى به من نوشته » « مگر تنها يك گزارش را كه در ص 82 از جلد چهارم آورده و در آغاز آن مىنويسد : ( سرى ما را حديث كرد )\r\nو پس از اينها كاش مىدانستم كه آيا سرى و سيف بن عمر آگاهىهاى\r\n","description":"","footnote":"","page_name":" 144 ","page_number":152},
  {"content":"\r\nتاريخىشان تنها در پيرامون رويدادهاى همان چند سال معين بوده و بس ؟ و آيا از ميان رويدادهاى آن سالها نيز تنها از پيشامدهائى خبر داشته‌اند كه با زمينه‌هاى مذهبى برخورد داشته و بس ؟ يا اين كه موضوعات مورد اطلاع آن دو فقط آن سلسله از حوادث مخصوص مذهبى بوده كه در روزهائى چند از سالهاى معين روى داده و گذشته ؟ و چون اين حوادث ، سنگ زير بنا براى اصول و عقايد و نظريه‌ها بوده خواسته‌اند تاريخ صحيح را مشوب گردانيده و سرچشمهء صافى آن را با ساخته‌هاى كذائى تيره گردانند و به اين وسيله در آستان كسانى تقرب يافته و صف ديگران را تضعيف كنند ؟ و هر كس كه در اين گزارشها نيك بيانديشد مىبيند كه همهء آنها بافته ى يك دست و زائيدهء يك نفس است و گمان نمىكنم كه اين همه نقاط ضعف آن بر كسى همچون طبرى پوشيده مانده باشد ولى چه كنيم كه دوستى انسان را كور و كر مىسازد .\r\nهمين دروغها و بافته‌هاى گوناگون است كه هم تاريخ ابن عساكر و كامل ابن اثير و بدايهء ابن كثير و تاريخ ابن خلدون و تاريخ ابو الفدا را سياه كرده است و هم نگاشته‌هاى ديگر مردمى را كه كوركورانه راه طبرى را دنبال كردند و پنداشتند آن چه او در تاريخ ، سر هم كرده بنيادى شايسته ى پيروى است كه جاى سخن در آن وجود ندارد با آن كه دانايان از شرح حال روات ، هيچ اختلافى بر سر اين موضوع ندارند كه هر حديثى كه يك تن از حلقه‌هاى زنجيرهء اين سند در ميان راويانش باشد همچون درم ناسره بىارزش است چه رسد كه همهء آنها در زنجيرهء يك گزارش فراهم آيند .\r\nآن گاه تأليفاتى هم كه متاخران در روزگار ما بيرون داده و آن را از سخنان بىخردانه اى كه زائيدهء خواسته‌ها و هوسها است پر كرده‌اند مأخذ همهء آنها همان ياوه هائى است كه چگونگى آن را شناختى و اگر خدا خواهد در مجلدات آينده نمونه اى از آنها را به اطلاعتان خواهيم رسانيد .\r\n","description":"","footnote":"","page_name":" 145 ","page_number":153},
  {"content":"\r\n\r\nابن اثير جزرى\r\nتو مىبينى كه ابن اثير در كتاب خود كامل - ناقص - در ياد كردن و نديده گرفتن گزارشها پيرو طبرى است چنان كه در همه ى مواردى از تاريخ كه با او اتفاق عقيده دارد همين شيوه را دارد جز آن كه گرفتارىهاى تازه اى هم درست كرده و مىنويسد : در همين سال بود آن چه در جريان ابوذر ياد شد و نيز فرستادن معاويه او را از شام به مدينه . و در انگيزه يا بى اين قضيه و مقدمات آن ، سخنان بسيارى هم گفته شده است ( از دشنام دادن معاويه به او و تهديد او به قتل و فرستادن او از شام به مدينه بر روى شترى بدون رو انداز و نيز تبعيد او از مدينه به گونه اى زشت ) كه نقل كردن آنها كار صحيحى نيست و اگر هم گزارشهاى رسيده درست باشد بايستى عذرهائى براى عثمان ياد كرد زيرا امام مىتواند زير دستانش را ادب كند - و عذرهاى ديگر - نه آن كه اين كارها را وسيله اى براى انتقاد از وى گردانند كه ياد كردن آن را خوش ندارم پايان .\r\nآن چه را اين مرد نقل آن را كار درستى ندانسته ديگران حكم به صحت آن داده و پيش از او و پس از او آن را نقل كرده و نگذاشته‌اند كه اين بيچاره به خواسته اش برسد . او پنداشته است كه اگر با دامن امانت خود حقايق ثابته را بپوشاند آنها از چشم مردم پنهان مىماند غافل از آن كه نگارندگان منصف و گزارشگرانى كه در جستجوى حقيقت پيشاهنگ مردمانند در آينده هيچ كار كوچك و بزرگى را نديده نگرفته و همهء آنها را بر توده خواهند شمرد و تاريخ تدوين شده منحصر به كتاب او نمىباشد .\r\nو تازه گرفتيم كه او با قصور و مسامحهء خود بر روى تاريخ پرده بكشد ولى با محدثان چه مىكند كه داستان تبعيد ابوذر از مدينه و رانده شدن او از مكه و شام را در بخش معجزات پيامبر و پيش گوئى او از فتنه‌هاى پس از خود آورده‌اند ( 1 ) آيا اينها بر ابوذر و بر دوستان او از مردان خاندان پيامبر و بر ديگر شايستگان توده كه با او همعقيده‌اند گران و دشوار نمىآيد ؟ به ويژه آن كه سابقهء تبعيد از مركز\r\n\r\n","description":"","footnote":"\r\n( 1 ) برگرديد به ص\r\n","page_name":" 146 ","page_number":154},
  {"content":"\r\nرسالت را فقط كسانى داشته‌اند همچون حكم - عموى خليفه - و پسر او و خانواده اش كه لشگر - تباهى و بزهكارى بودند و بايد پايتخت اسلام از پليدىهاى ايشان دور باشد و ايشان با ماندگار شدن در آن جا ، ساحت پاك آن را آلوده نگردانند و آن گاه ابوذر ، آن دارنده ى پايگاه و الا در نزد خدا و پيامبر و آن همانند عيسى در ميان توده ى محمديان و آن كس كه آسمان سايه بر سر نيفكند و زمين در بر نگرفت كسى را كه راستگوتر از او باشد و همان كس كه خداى پاك پيامبرش را دستور به داشتن او داد و خود از آن سه تن است كه بهشت شيفتهء ايشان است و نيز از آن سه تن است كه محبوب خداى برتر است .\r\nآيا چنين كسى با آن رانده شدهء نفرين زده ( حكم ) برابر است كه همان مجازات را دربارهء وى روا دارند و سپس نيز با برابر انگارى او نامش را لكه دار كرده در ميان اجتماع چنين داغ ننگى بر وى بزنند و مردم را از نزديك شدن به او باز داشته با خوارى و سبك انگارى در پيرامون وى جار بزنند و مردم را از انبوه دانشهايش كه او ظرف آنها است محروم دارند ؟ و سوگند به حيات خداوند و به ارج اسلام و به بزرگوارى انسانيت و به پاكى ابو ذر كه دونيمه شدن با اره‌ها و ريز ريز شدن با قيچىها براى يك متدين غيرتمند آسانتر است از هموار كردن گوشه اى از اين لكه‌هاى زشت بر خويش\r\nوانگهى خليفه بايد كسانى از زير دستان خود را ادب كند كه آداب دينى را از دست داده و منجنيقهاى نادانى ، او را به دورترين پرتگاه‌هاى پستى افكنده و نابودش ساخته اما كسى همچون ابوذر كه پيامبر او را چنان ستوده كه هيچ كس را به آن گونه نستوده بود و نيز او را مقرب داشته و بخويش نزديك كرده و آموزش داده و چون در كنار خود نيافته سراغش را گرفته و گواهى داده كه او در پارسائى و خداپرستى و راستى و نيكوكارى و در خوى و روش و خوشرفتارى همانند عيسى است ، چنين كسى را چگونه و براى چه ادب كنند ؟ و اين چه ادب كردنى است كه پيامبر آن را نوعى گرفتارى و آزمايش براى ابوذر در راه خدا مىشمارد و به او دستور مىدهد كه در برابر آن شكيبا باشد و پاسخ وى نيز آن است كه : خوشا به فرمان خدا . و چگونه و چرا ابوذر سزاوار ادب كردن باشد با آن كه كار او در نزد\r\n","description":"","footnote":"","page_name":" 147 ","page_number":155},
  {"content":"\r\nخداوند پاك نيكو شمرده شده و شايستهء سپاسگزارى است و امير مؤمنان او را كسى مىبيند كه در راه خدا خشم گرفته و به او مىگويد : اميد به كسى بند كه برايش خشم گرفتى ( 1 )\r\nآرى ابوذر خود بايد ادب كنندهء مردم باشد زيرا از دانش پيامبر و فرمانها و حكمتهاى دين و روحيات بزرگوارانه و منشهاى برتر چندان در نهاد او گرد آمده كه وى را در ميان تودهء محمديان همانند عيسى گردانيده است .\r\nچگونه خليفه در پى آن است كه ابوذر كسى با اين شخصيت را ادب كند ولى بر وى گران مىآيد كه وليد بن عقبه ى هميشه مست را براى مىگسارى و به بازى گرفتن نماز واجب ادب نمايند ؟\r\nو بر وى گران مىآيد كه عبيد اللَّه پسر عمر را براى ريختن خون بىگناهان ادب كنند ؟\r\nو بر وى گران مىآيد كه مروان را كه خود وى او را متهم به جعل نامه از طرف خويش مىنمايد ادب كنند ؟\r\nو بر وى گران مىآيد كه آن بيشرم ياوه سرا - مغيرة بن اخنس - را ادب كنند كه به وى مىگويد : من تو را در برابر على بس هستم ! و امام نيز به او پاسخ مىدهد : اى پسر نفرين شده و اى درخت بى شاخ و بن ! تو مرا بسنده اى ؟ به خدا هر كس را كه تو ياور وى باشى خدا به ارجمندى نمىرساند ( 2 ) الخ\r\nچه شده كه خليفه ابوذر را تبعيد مىكند و كسانى ديگر از نيكان را نيز در پى او مىفرستد و پيشواى پاك امير مؤمنان را براى تبعيد ، سزاوارتر از ايشان مىداند ( 3 ) و آن رانده شدگان به وسيله ى پيامبر را كه حكم و پسرش با سوابق و لواحق آن چنانى باشند پناه مىدهد و به ايشان بذل و بخشش مىكند ؟\r\nچه شده است كه خليفه كارهاى خطير جامعه را دو دستى به مروان مىسپارد و كليدهاى مصالح توده را به سوى او مىافكند و اعتنائى هم به گفته ى نيك مرد ملت\r\n\r\n","description":"","footnote":"\r\n( 1 ) برگرديد به همان چه در ص از همين جلد گذشت .\r\n( 2 ) نهج البلاغه 1 / 253\r\n( 3 ) اگر خدا خواست داستان آن در ضمن بحث از درگيرىهاى خليفه با عمار بيايد\r\n","page_name":" 148 ","page_number":156},
  {"content":"\r\nامير مؤمنان ندارد كه به او مىگويد : آيا تو از مروان و مروان از تو خشنود نخواهيد شد مگر با روگرداندن تو از خرد و كيش خود تا همچون شتران سوارى گردى كه هر جا برانندش برود . به خدا كه مروان در كيش و در شخصيت خود داراى تدبيرى درست نيست و به خدا كه او تو را ( به پرتگاه‌ها ) وارد مىكند و سپس از آن به در نمىآردت . و من نيز پس از اين بار ، ديگر براى سرزنش كردن تو بر نمىگردم ارجمندى خويش را بردى و بر كار خويش مغلوب گرديدى - كه اگر خدا خواهد همهء داستان در جلد نهم خواهد آمد .\r\nچرا خليفه زمام امور خود را به دست مروان مىدهد و برنامهء شايسته را چنان رها مىكند كه همسرش نائله دختر فرافصه او را نكوهش مىكند و مىگويد : از مروان فرمان بردى تا هر جا كه دلش خواهد تو را براند مىپرسد پس چه كنم مىگويد از خدا بترس و از شيوهء آن دو دوستت ( بو بكر و عمر ) پيروى كن كه تو اگر از مروان فرمان برى مىكشدت و مروان را نزد مردم ارج و شكوه و دوستىاى نيست و مردم به خاطر او تو را ترك كرده‌اند پس به دنبال على بفرست و اصلاح كار را از او بخواه زيرا او ، هم با تو خويشاوند است و هم مردم از دستور او سر نمىپيچند ( 1 ) اى كاش خليفه گوش شنوا داشت و سخن حكمتآميز زنش را كه رستگارى دو جهانش در گرو آن بود مىشنيد .\r\nشايستهء خليفه چنان بود كه ابوذر را به خويش نزديك كند و از دانش و خوى و خداپرستى و درستكارى و پرهيزگارى و پارسائى او بهره ببرد ولى چنين نكرد و چه سودها به او مىرساند اگر چنين مىكرد با آن كه در پيرامون او امويان بودند كه او در دوستى ايشان به مرحله ى جانسپارى رسيده و ايشان نيز اين برداشت استوار را استوار نمىدانستند زيرا در نقطه مقابل خوىهاى ايشان قرار داشت از آزمندى و سيرىناپذيرىشان بگير تا زر و سيم اندوزى و رفتار بر بنياد دلخواه و هوس خويش .\r\nآن گاه ايشان تسلط تامى بر خليفه داشتند و ابو سفيان مىگويد : اى فرزندان اميه ! فرمانروائى را مانند گوى ميان خويش بگردانيد زيرا سوگند به آن كه بو سفيان به او سوگند ياد مىكند من هميشه اميدوار بودم شما به آن برسيد و البته در آينده\r\n\r\n","description":"","footnote":"\r\n( 1 ) تاريخ طبرى 5 / 112 ، كامل ابن اثير 3 / 69\r\n","page_name":" 149 ","page_number":157},
  {"content":"\r\nنيز به وراثت به كودكانتان خواهد رسيد يا به عثمان مىگويد پس از تيم و عدى ( تيرهء بو بكر و عمر ) كار از آن تو گرديد پس آن را مانند گوى به گردش در آر و ميخهاى ساختمان خلافت را از امويان قرار ده كه راستى را اين به جز پادشاهى چيزى نيست و من نمىدانم بهشت و دوزخ چيست بر گرديد به ص\r\nو عثمان نيز هر چند در آن هنگام او را مىراند ولى عقيدهء او دربارهء امويان كه مىخواستند با كيش خدا همچون گوى بازى كنند عوض نشد و من نمىدانم آيا هرگز به دل وى گذشت كه ابو سفيان را براى آن سخن كفر آميز ننگين ادب كند ؟ همچنان كه دربارهء ابوذر نيكوكار پرهيزگار و همانندان شايسته و پرهيزگار او تصميم گرفت و عمل كرد ؟\r\nآرى ابن اثير هيچ يك از اينها را نديده و براى خليفه عذر آورده است كه وى زير دستانش را ادب مىكند !\r\n\r\nعماد الدين ابن كثير\r\nابن كثير دمشقى هم آمده است و در البداية و النهاية 7 / 155 كار را بر همان مبنائى كه پيشينيانش داشتند - از نديده گرفتن تبهكارىهائى كه بر ابوذر رفته - بنياد نهاده و سپس نغمه هائى تازه از خود ساز كرده ، و مىگويد : ابوذر كار توانگرانى را كه مالى مىاندوختند ناپسند مىشمرد و ايشان را از ذخيره كردن چيزى بيش از قوت لازم باز مىداشت و واجب مىدانست كه زيادتى را صدقه دهند و اين آيه را نيز به سود برداشت خود تفسير مىكرد كه خداوند مىگويد : و كسانى كه از زر و سيم گنجينه فراهم مىآرند و آن را در راه خدا انفاق نمىكنند مژده ده ايشان را به كيفرى دردناك . معاويه او را از نشر اين سخنان باز مىداشت و چون ديد نمىپذيرد ، كس به نزد عثمان فرستاد و از او شكايت كرد عثمان به ابوذر نوشت كه به مدينه نزد وى آيد و چون بيامد عثمان او را براى پاره اى از كارها كه كرده بود سرزنش كرد و از او خواست كه از آن سخنان برگردد و چون نپذيرفت او را دستور داد كه در ربذه - در مشرق مدينه - اقامت كند ، و گويند كه عثمان از او خواست در مدينه بماند و او گفت : پيامبر به من فرمود كه چون ساختمانهاى مدينه به كوه سلع رسيد\r\n","description":"","footnote":"","page_name":" 150 ","page_number":158},
  {"content":"\r\nاز آن جا بيرون شو و اينك ساختمانها به سلع رسيده است پس عثمان به او اجازه داد كه در ربذه ساكن شود و بفرمودش تا گاه گاهى به مدينه سربزند كه پس از كوچيدن به پايگاه اسلام از بيابانگردان نشود و او نيز چنين كرد و همچنان در آن جا ساكن بود تا در گذشت . پايان\r\nو در ص 165 به هنگام ياد از مرگ او مىنويسد : در برترى وى حديثهاى بسيار رسيده است و از مشهورترين آنها همان است كه اعمش از زبان ابو اليقظان عثمان بن عمير و او از بو حرب پسر ابو الاسود و او از عبد اللَّه پسر عمرو روايت كرده كه پيامبر گفت آسمان سايه بر سر نيفكند و زمين در بر نگرفت كسى را كه راستگوتر از ابوذر باشد كه در سند اين حديث ضعفى هست . پس از درگذشت پيامبر و مرگ بو بكر ، ابوذر به شام بيرون شد و همانجا بود تا آن درگيرىها ميان وى و معاويه روى داد و عثمان او را به مدينه خواست و سپس در ربذه ساكن شده و همان جا بود تا در ذيحجهء آن سال در گذشت و كسى نزد او نبود به جز زن و فرزندانش و در همان گير و دارى كه ايشان خود را بر خاك سپردن او توانا نمىديدند به ناگاه عبد اللَّه بن مسعود با گروهى از يارانش از سوى عراق سر رسيدند و در دم مرگ كنار او حاضر شدند و او ايشان را وصيت كرد كه با بدن وى چه كنند .\r\nبرخى هم گفته انند : ايشان پس از مرگ او سر رسيدند و غسل و دفن او را به گردن گرفتند و او خانواده اش را دستور داده بود كه گوسفندى از رمه اش را براى ايشان بپزند تا پس از مرگ وى آن را بخورند و عثمان بن عفان به دنبال خانواده اش فرستاد و ايشان را ضميمهء خانوادهء خويش ساخت . پايان\r\nاين بود تمام ساخته هائى كه در انبان ابن كثير در اين مورد مىتوان يافت و از جهات متعدد شايستهء بررسى است .\r\n1 - متهم داشتن ابوذر به اين كه اندوختن ثروت را بر توانگران ناپسند مىشمرده الخ . . . اين نظريهء دروغى و ساختگى را از خيلى پيش به اين بزرگ يار پيامبر بسته‌اند و در روزگاران اخير به گونهء زشتى دگرگونى يافته و شده است انتساب ابوذر به كمونيسم ! كه اگر خدا بخواهد با گستردگى دربارهء\r\n","description":"","footnote":"","page_name":" 151 ","page_number":159},
  {"content":"\r\nآن سخن خواهيم داشت .\r\n2 - پنداشته است كه فرود آمدن ابوذر در شام و سپس ربذه به اختيار خود او بوده با آن كه دستور عثمان به اقامت او در ربذه را هم به اشاره ياد كرده .\r\nكه در مورد ربذه ما پيشتر تو را آگاه ساختيم كه وى به آن جا تبعيد شده و از شهر پيامبر او را به گونه اى ناشايست بيرون كردند و در آن گيرودار ميان على ، يك بار با مروان و يك بار با عثمان ، و نيز ميان عثمان با عمار درگيرىهائى به وجود آمد و عثمان خود اقرار كرد كه وى را تبعيد كرده و امير مؤمنان نيز اين كار او را مسلم شمرد و بسيار كسان نيز داستان ابوذر را از زبان راستگوى خودش شنيدند و اين را كه پس از كوچيدن وى به شهر مركز اسلام ، عثمان وى را به بياباننشينى برگردانده گذشته از آن كه پيشگوئىهاى پيامبر از حوادث آيندهء وى نيز همين را تأييد مىكند زيرا به موجب آن وى را از مدينه بيرون مىكنند و از شام و مكه مىرانند ، در مورد رانده شدنش از شام - و اين كه بيرون شدن او از آن جا نيز به اختيار خودش نبوده - گزارشهاى لازم گذشت .\r\n3 - اما داستان رسيدن ساختمانها به كوه سلع دروغى است كه بافته و برام ذر بسته‌اند و حاكم آن را در مستدرك 3 / 344 آورده و چنان چه در ص گذشت بلاذرى نيز آن را ياد كرده و علتى شمرده است براى بيرون شدن ابوذر به شام با اجازهء عثمان - و نه علتى براى بيرون شدنش به ربذه ، آن گونه كه در روايت طبرى مىخوانيم -\r\nو تازه اين قصه را ابن كثير از طبرى و تاريخ او گرفته و همهء هنرى كه دربارهء آن نشان داده اين است كه آن را خلاصه كرده و به گونه اى كه دلش مىخواسته به آن دستبرد زده است و حلقه هائى كه زنجيرهء سند اين روايت هستند - به گونه اى كه در ج 15 ص و همين جلد ص گذشت - تشكيل مىشوند از افرادى كه يا دروغپرداز و حديثسازند يا مجهول الهويه و ناشناس يا ضعيف و متهم به زندقه و عبارتند از :\r\n1 - سرى 2 - شعيب 3 - سيف 4 - عطيه 5 - يزيد فقعسى\r\nو روايتى كه يك تن از نامبردگان هم در زنجيرهء اسنادش باشد شايستهء پشتگرمى\r\n","description":"","footnote":"","page_name":" 152 ","page_number":160},
  {"content":"\r\nنيست و اگر هم گيريم كه معتبر باشد نمىتواند در برابر آن همه احاديث صحيحى بايستد كه با آن مخالف است و مىرساند كه پيامبر خبر داده كه او را بيرون مىكنند و از مكه و مدينه و شام مىرانند بر گرديد به ص تا كه در تأييد آن ، هم سخنان ابوذر و عثمان و جز آن دو را مىتوان ياد كرد - كه ما نيز آورديم و همه دلالت مىكند بر تبعيد شدن او به وسيلهء عثمان - و هم بهانه‌هاى خنكى را كه بزرگان جماعت براى تبرئهء عثمان در اين گناه ننگينش آورده‌اند .\r\n4 - اين هم كه مىنويسد عثمان به ابوذر بفرمود يكسره از مدينه نبرد تا از بيابان نشينان نگردد ، اين هم از فرازهاى همان داستان دروغ شمرده شده اى است كه قصه ى سلع در آن است و در ص از طريق بلاذرى با اسناد درست خوانديد كه ابوذر گفت : پس از كوچيدن به پايگاه اسلام ، عثمان مرا از بياباننشينان گردانيد و تازه هيچ كس ننوشته است كه ابوذر از هنگام تبعيد شدنش در سال سىام هنگام در گذشتش در سال سى و دوم يك بار هم پا به مدينه نهاده باشد تا دستور عثمان به نبريدن از شهر پيامبر را عملى كرده باشد .\r\n5 - اين كه مىنويسد : در برترى او حديثهاى بسيارى آمده و از مشهورترين آنها الخ\r\nراستى را عادت اين مرد در ذكر برترىها بر آن است كه چون خواهد به درهم بافتن تاريخ محبوبان خود از امويان يا كسانى از پيوستگان ايشان بپردازد كه از پيشگامان در آزمندى و سيرى ناپذيرىاند ، در آن هنگام مطالب بسيارى مىآورد و گزارشهاى ناچيز و ساختگى را به گونهء اخبار درست رديف مىكند بدون آن كه به اسناد آنها بپردازد يا دربارهء مضمون آنها سخنى در دنباله اش بياورد و هرگز هم از اين گونه افسانه پردازىها خسته نمىشود هر چند كه مثنوى هفتاد من كاغذ در پيرامون آن سياه كند اما موقعى كه نوبت مىرسد به ياد از برترىهاى كسى از اهلبيت يا پيروان و خاصان ايشان - از بزرگان و نيكان توده همچون ابوذر - آن گاه مىبينى زمين با همهء فراخىاش بر وى تنگ مىگردد و در مىماند و لنگ مىشود كه گوئى زبانش را بريده و لبانش را دوخته‌اند يا گوئى در هنگام شنيدن آنها گوشش سنگين مىشود كه آن را به خود راه نمىدهد . و اگر هم موقعيت ، او را\r\n","description":"","footnote":"","page_name":" 153 ","page_number":161},
  {"content":"\r\nناگزير به ذكر آن نمايد آن را به گونه اى خرد و ناچيز مىآورد چنان كه در اين جا مىبينى آن چه را از مشهورترين برترىهاى ابوذر است ضعيف مىشمارد با آن كه خود مىداند گزارش اين خبر منحصر به راه ابن عمرو كه او ذكر كرده - و ابن سعد و ترمذى و ابن ماجه و حاكم آورده‌اند - نيست بلكه از طريق امير مؤمنان على و ابوذر و ابو درداء و جابر بن عبد اللَّه و عبد اللَّه بن عمر و ابو هريره نيز گزارش شده و ترمذى در صحيح خود 2 / 221 چندين طريق آن را صحيح شمرده است .\r\nو اسناد احمد - در مسند خود 5 / 197 - از طريق ابو درداء نيز صحيح است و همهء مردانى كه حلقه‌هاى زنجيرهء سند آناند مورد اطميناناند و چنان كه در المستدرك 3 / 342 و 4 / 480 مىبينيم حاكم اسناد خود را از طريق ابوذر و على و باز از ابوذر صحيح شمرده و ذهبى نيز داورى او را اقرار دارد .\r\nاما اسناد آن چه ابن كثير از طريق پسر عمرو آورده - به گونه اى كه مناوى در شرح جامع الصغير مىنويسد - ذهبى دربارهء آن گفته : سند آن نيكو است و هيثمى در مجمع الزوائد مىنويسد : حلقه‌هاى ميان احمد تا پسر عمرو مورد اطمينان شمرده شده‌اند و در پيرامون برخىشان اختلاف نظر هست سيوطى نيز در الجامع الصغير آن را حديثى نيكو مىخواند ، و با اين مقدمات ، آن ضعفى كه ابن كثير در آن پنداشته كجا است ؟\r\nديگر سخنان او نيز كه بى هيچ پروائى از درست و نادرست آن بر خامه آورده ارزش نقد و بررسى ندارد زيرا آنها را از طبرى گرفته بدون آن كه كار اخذ و اقتباس را به نيكوئى انجام داده باشد و شايد هم مىخواسته پريشانگوئى گزارشهاى او را اصلاح كند و ابرويش را كه درست نكرده چشمش را هم كور نموده و به هر حال اصل روايت از جملهء افسانه هائى است كه در ص ساختگى بودن آن را برايت روشن كرديم .\r\nكسى كه در نوشته‌هاى محدثان نيكو بيانديشد در مىيابد كه دامن كتابهاى حديث نيز از اين تبهكارىهائى كه به برخى از آنها اشاره كرديم پاك نمانده و اين است مىبينى آن چه را بايد از قلم بياندازند نگاشته‌اند و آن چه را بايد بنويسد به\r\n","description":"","footnote":"","page_name":" 154 ","page_number":162},
  {"content":"\r\nقلم نياورده‌اند كه ما شناخت اين مسأله را بر عهدهء دانش و زيركى خوانندگان گرامى مىگذاريم .\r\nراستى كه تو از اينها بىخبر بودى پس ما پرده را از پيش روى تو كنار زديم و اينك ديده ات تيزبين است سورهء ق 22\r\n","description":"","footnote":"","page_name":" 155 ","page_number":163},
  {"content":"\r\n\r\nنظريهء ابوذر دربارهء ثروتها\r\nسرور ما ابوذر نيز - همچون ديگر همگنانش بود كه در پيروى از نشانه‌هاى كتاب خدا و سنت پيامبر ، صلاح توده و رستگارى ملت خويش را مىخواستند و انحراف از آن دو راهنماى ارجدار را به اندازهء بند انگشتى بر ايشان سزاوار نمىدانستند و مىخواستند منش نكوهيدهء بخل را از مردم دور سازند تا ناتوانان توده بهره اى از بخششهاى توانگران داشته باشند و از آن حقوقى كه خدا بر ايشان نهاده محروم نگردند انتقاد او متوجه بود به غصب كنندگان حقوق تنگدستان و به كسانى كه با اختصاص دادن ثروتها به خويش ، پوستهاى گاو را پر از زر و سيم كرده در سراى هاشان بر روى هم چيده بودند و شمشهاى طلاشان براى بخش كردن با تبرها شكسته مىشد بدون آن كه حقوق واجبهء آن از زكات و خمس پرداخت شود و بى آن كه به دادخواهى جگر سوختگانى پردازند كه گرسنگى خوراكشان بود و تشنگى نوشابهء ايشان و دشوارى و رنج ، آسايش ايشان با آن كه در نزد آن جماعت ، ثروتهاى تل انبارشده اى بود كه دهانهاى بازمانده سودى از آن نمىبرد و از فزونى آن بهره اى به اجتماع نمىرسيد و چيزى از آن در مصالح عامه مصرف نمىشد با آن كه خداوند پاك چنان خواسته است كه زر و سيم دست به دست برود و در راه پيشه‌ها و كارها و صنعتهاى گوناگون به گردش در آيد تا توده در جستجوى آن به اين سوى و آن سوى روند ، خداوندان زر و سيم سودها از سرمايهء خود برند و ناتوانان دستمزدها بگيرند ، شهرها آبادان و زمينها زنده و دانش و هدايت همه جا گير و پراكنده گردد و جامعهء دانش پژوهان ، با دانشگاه‌ها و دانشكده‌ها و كتابها و مجلات برخوردار آيند و بيچارگان به حقوق خدائى خويش رسند و لشگريان به جيره و مركب و زاد و برگ شخصى و نظامى ، و مرزهاى اسلام به تجهيزات و نفرات لازم و به استحكاماتى كه\r\n","description":"","footnote":"","page_name":" 156 ","page_number":164},
  {"content":"\r\nموقعيتها مقتضى آن است . تا توده با اين آمادگىهائى كه از آن جهات برايش فراهم مىآيد و با كوششى كه براى پيروزى او در كار است خوشبخت گردد و از همين روى است كه خداوند پاك ، ساختن ظروف طلا و نقره را ناروا شناخته تا به صورت جامد نمانند زيرا در آن حال بزرگترين بهره‌ها و بيشتر آنها - كه ياد شد - و توقع به دست آمدن آنها هست - از همان قبيلش كه ياد كرديم - از دست مىرود .\r\nاعتراض سرور ما ابوذر نيز به كسانى همچون آنان بود كه ياد كرديم مانند معاويه كه ابوذر هر روز بانگ خود را بر در سراى او بلند مىكرد و اين آيه را مىخواند : كسانى كه از زر و سيم گنجينه مىسازند و آن را در راه خدا انفاق نمىكنند بشارت ده ايشان را به كيفرى دردناك . و چون مىديد اموالى براى او گرفته و مىآورند مىگفت : قطار شتران با بارهاى آتش آمد .\r\nو مانند مروان كه تنها يكى از ارقام بخشش عثمان به وى يك پنجم همهء غنائم افريقيه بود كه پانصد هزار دينار طلا مىارزيد .\r\nو مانند عبد الرحمن بن عوف كه چندان طلا بر جاى گذاشت كه آن را با تبرها تكه تكه مىكردند تا جائى كه دستهاى تبر داران آبله زد و نيز چهار زن از وى ماند كه سهم الارث هر يكىشان هشتاد هزار بود و تازه اين از طلاهاى تل انبارشده اش بوده نه ديگر ارقام ثروتش - برگرديد به ص\r\nو مانند زيد بن ثابت كه گذشته از املاك آبادان وى و غير از انبوه چارپايانى كه از وى ماند ، هنگام مرگ چندان زر و سيم داشت كه براى بخش كردن آن از تبرها استفاده مىشد .\r\nو مانند طلحه كه سه پوست گاو از وى بر جاى ماند و در هر پوست سيصد پيمانه پر از طلا . و آنوقت اين همان ثروتى است كه عثمان دربارهء او مىگويد واى من بر پسر آن زن حضرمى ( طلحه را مىگويد ) من به او چنين و چنان پوست گاو پر از طلا دادم و او خون مرا مىخواهد و مردم را بر من مىشوراند ( 1 ) يا بگو : همان طلحه - كه چنان چه از قول ابن جوزى گذشت - صد شتر زر برجاى گذاشت .\r\n\r\n","description":"","footnote":"\r\n( 1 ) شرح ابن ابى الحديد 2 / 404\r\n","page_name":" 157 ","page_number":165},
  {"content":"\r\nو ماننده‌هاى اين كسان كه از انفاق اموال در ميان اجتماع اسلام خوددارى مىنمودند ، ابوذر خليفهء روز را مىبيند كه بو موسى پيمانه اى از زر و سيم برايش مىآورد و او آن را ميان زنان و دخترانش بخش مىكند بدون آن كه پروائى از ناسازگارى كار خود با شيوهء ارجمند پيامبر داشته باشد ، ابوذر مىداند چه بسيار پولها بر روى هم انباشته شده كه در آينده در روز هجوم به خانهء عثمان به يغما خواهد رفت ، آرايش يافته است - براى مردم - دوست داشتن خواستنىها از زنان و فرزندان و بسته‌هاى فراهم شدهء زر و سيم و اسبان داغ خورده و چارپايان و كشت كارىها اين كالاى زندگى گيتى است و بازگشت گاه نيك نزد خدا است ( 1 )\r\nآن گاه چه گمان مىبرى دربارهء مرد ديندار كه از نزديك در كنار اين همه گنج ايستاده است و با توجه به دانش پهناورى كه پيشگوئىهاى پيامبر به او بخشيده و نيز با توجه به روحيات آن توده كه به چشم مىبيند خود مىداند كه آن ثروتهاى تل انبار شده ، در آينده بيشتر آن به هزينهء كشاندن مردم به راه نادرست خواهد رسيد و به هزينهء گرد آورى و آماده سازى سپاهيانى از كسانى كه بيعت امام پاك را شكستند و بر او شوريده همسر پيامبر را از پشت پردهء عصمت و از كنج خانه اش بيرون كشيدند ، و نيز دستمزد كسانى خواهد گرديد كه در برترىهاى امويان گزارش بيافرينند و مردان خاندان پيامبر ( ص ) را نكوهش نمايند و به نامهء خدا دستبرد زده مفاهيم آن را از جاى خود بگردانند و نيز به كسانى بخشيده خواهد شد كه سرور ما امير مؤمنان را نفرين فرستاده و نيكان و پاكان از دوستان خاندان پاك پيامبر را بكشند و بسيارى از آن نيز به هزينهء باده گسارىها و تبهكارىها و ديگر اقسام بدكنشىها خواهد رسيد .\r\nآن گاه گمان مىبرى آن مرد - كه اينها را مىبيند - چه بايد كند ؟ مگر آواى آوازدهنده ى بزرگوار در گوشش نيست كه : « چون فرزندان ابو العاص به سى مرد رسند مال خدا را دست به دست گردانند و بندگان خدا را بردگان خويش و كيش خدا را انگيزهء تبهكارى و نادرستى گيرند . » و آن گاه با چشم خود مىبيند كه فرزندان ابو العاص به سى مرد رسيده و آمده‌اند و چنان با حكومت بازى مىكنند كه كودكان\r\n\r\n","description":"","footnote":"\r\n( 1 ) سورهء آل عمران / 14\r\n","page_name":" 158 ","page_number":166},
  {"content":"\r\nبا گوى بازى كنند مال خدا را دست به دست مىگردانند و . . .\r\nآن گاه مىگوئى چنين كسى بر همهء اين رويدادها شكيبائى نمايد و چنان باشد كه گويا نه مىبيند و نه مىشنود و نه مىداند ؟ يا اين كه جهان را از فرياد خود بياكند و نگاه‌ها را به سوى آن چه جهات حكمت و وجوه فساد كارها است متوجه سازد ؟ تا شايد چيزى از بدىهاى موجود را از ميان ببرد و از سپاه تا زنده ى بزه كارىها جلو بگيرد چرا كه بنياد اين كيش يگانه پرستى بر دعوت به حق است و بر امر بمعروف و نهى از منكر و بايد باشند كسانى از شما كه به نيكوكارى دعوت كنند و فرمان به كار شايسته دهند و از كردار بد باز دارند و ايشاناند رستگاران ( 1 )\r\nابوذر نيز به همين امر خطير دينى برخاسته زيرا او همان كس است كه در راه خدا سرزنش هيچ كس او را از كار باز نمىدارد و جز اين كلام الهى سخنى بر زبان نمىراند كه : كسانى كه از زر و سيم گنجينه‌ها مىسازند و آن را در راه خدا انفاق نمىكنند مژده ده ايشان را به كيفرى دردناك ، در تأويل آيه نيز از آن چه مقتضاى ظاهر آن است به دور نيافتاده زيرا روى سخن او با همان كسانى است كه يادى از ايشان رفت و ديديم كه ايشان از راه ناروا آن همه ثروت را فراهم آورده و به ناحق آنها را ذخيره كرده‌اند و حقوق واجبهء اموالى را كه بر خود مباح شمرده و از آن گنجينه درست كرده‌اند نداده‌اند و از اين روى اعتراضى به مردمان ديگر - از دوستان و همعصران خودش - كه از توانگران بودند نداشت - همچون قيس بن سعد بن عبادهء انصارى كه گذشته از پرداخت حقوق واجبه اى كه بر گردن وى بود هزارها هزار مىبخشيد و گزارشهائى از توانگرى او در ج 2 ص گذشت .\r\nو مانند بو سعيد خدرى كه مىگفت : هيچ خاندانى در ميان انصار نشناسم كه ثروتش از ما بيشتر باشد ( 2 ) .\r\nو مانند عبد اللَّه بن جعفر طيار كه ذكر ثروت و بخششهاى او شهر به شهر رفته و ابن عساكر در تاريخ خود 5 / 325 - 344 و ديگران با گستردگى از آن سخن گفته‌اند .\r\n\r\n","description":"","footnote":"\r\n( 1 ) سورهء آل عمران آيهء 104 .\r\n( 2 ) صفة الصفوة به خامهء ابن جوزى 1 / 300\r\n","page_name":" 159 ","page_number":167},
  {"content":"\r\nو مانند عبد اللَّه بن مسعود كه به نوشتهء صفة الصفوة 000 / 90 از وى برجاى ماند ( 1 ) و مانند حكيم بن حزام كه دار الندوه در دست او بود و آن را به صدهزار درم به معاويه فروخت و عبد الله بن زبير به او گفت : وسيلهء سرفرازى قريش را فروختى حكيم گفت : برادر زادهء من ! همهء وسايل سرافرازى - به جز پرهيزگارى - بر باد رفته است و من با بهاى آن ، خانه اى در بهشت مىخرم و تو را گواه مىگيرم كه آن را در راه خدا قرار دادم ، آن گاه كه حكيم به حج رفت صد شتر و گاو فربه همراه داشت كه آنها را براى قربانى به سوى حرم راند و از پارچهء برد يمانى بر آنها جل نهاد و صد برده در روز عرفه وقف كرد كه در گردن ايشان گردن بندهاى نقره بود و بر سر آن اين نشانى حك شده بود - آزاد شدگان خداى گرامى و بزرگ از سوى حكيم - و سپس ايشان را آزاد كرد و هزار گوسفند قربانى به سوى حرم راند .\r\nو نيز مردمان ديگرى از توانگران كه همسنگ ايناناند و آن گاه گوش جهان نشنيد كه ابوذر به هيچ يك از اين توانگران سرزنشى نمايد زيرا مىدانست كه ايشان ثروت خود را از راه مشروع اندوخته‌اند و آن چه بر گردنشان بوده - و بلكه بيش از آن - پرداخته و به گونه اى كه بايد ، حقوق مردانگى را مراعات كرده‌اند و او نيز جز همين اندازه از مردم نمىخواست .\r\nچرا ابوذر كاخ سبز معاويه را كه در دمشق مىبيند مىگويد : اى معاويه !\r\n\r\n","description":"","footnote":"\r\n( 1 ) بايد توجه داشت كه مأخذ اين گزارشها كتابهاى سنيان است و اقوال ايشان در اين مورد معلوم نيست چقدر اعتبار دارد زيرا دور نيست كه كسانى از طرفداران عثمان و مروان و طلحه و زبير و براى آن كه ارقام ثروت ايشان در نظرها سنگين نيايد سعى كرده باشند افراد صالح امت همچون ابن مسعود را نيز مالك همان آلاف و الولفها بشمارند .\r\nو اين احتمال وقتى قوت مىگيرد كه ببينيم اخبار ديگرى - به خصوص آن چه از راه شيعه رسيده نه تنها ابن مسعود را به جا گذارندهء آلاف و الوف معرفى نمىكند بلكه مىرساند كه وى به همان مستمرى مختصرى كه از بيت المال مىگرفته جدا احتياج داشته و با قطع شدن آن به وسيلهء عثمان ، به زحمت افتاده و از تأمين احتياجات خود بازمانده است ( ترجمهء فارسى الغدير ج 17 / ص 22 و 25 )\r\n","page_name":" 160 ","page_number":168},
  {"content":"\r\nاگر اين خانه را از مال خدا ساخته اى خيانت است و اگر از مال خودت ساخته اى زياده روى است معاويه خاموش مىشود و ابوذر مىگويد : به خدا كارهائى پديد آمده كه آن را ( خوب ) نمىدانم و به خدا كه اينها نه در نامهء خداوندى است و نه در سنت پيامبر است و به خدا من حقى را مىبينم خاموش مىشود و باطلى را كه زنده مىشود و راستگوئى را كه دروغگو شمرده مىشود و ثروتى را كه با ناپرهيزگارى به كسانى اختصاص مىيابد و نيكمردى را كه حقوق وى را ديگران ويژهء خود مىگردانند .\r\nو آن گاه همين ابوذر مقداد را مىبيند كه خانهء خود را در مدينه در ناحيهء جرف ساخته - و به گونه اى كه در مروج الذهب 1 / 434 آمده - درون و برون آن را گچكارى كرده ولى بر وى اعتراضى نمىكند و او را از كار بازنمىدارد و كلمه اى بر زبان نمىآورد و اين جز براى آن نيست كه ميان دو مال و دو بنا و مالكان آن تفاوتى آشكارا مىبيند .\r\nاما اين كه گزارش سازها به سرور ما ابوذر بسته‌اند كه مىگفته بايد هرچه را بيشتر از قوت ضرورى است يكسره انفاق كرد اين از بافته‌ها و تهمتهاى ايشان است كه نه ابوذر چنان ادعائى داشته و نه مردم را به اين كار خوانده و چگونه چنان نسبتى به وى ممكن است با آن كه ابوذر از قانون حق ، ضرورت زكات را گرفته و پذيرفته بود و آن گاه مگر پرداخت زكات جز با توانگرى و داشتن مال زائد بر خرج امكان دارد ؟ خداوند پاك مىگويد : « از اموال ايشان صدقه اى بگير تا ايشان را پاك و پاكيزه گردانى » كه نكره بودن صدقه و نيز كلمهء « از » كه پيش از اموال آمده نشانهء آن است كه بايستى مقدارى از اموال براى صدقه گرفته شود نه همهء آن .\r\nو تازه نصابهائى كه براى تعلق زكات به طلا و نقره و گاو و گوسفند و شتر و گندم و جو و كشمش و خرما معين شده همه دليل است بر اين كه بقيهء مال بر صاحبش حلال است و خود بوذر هم دربارهء احكام زكات احاديثى دارد كه بخارى و مسلم و ديگر نگارندگان كتابهاى صحيح و نيز احمد و بيهقى و جز ايشان آنها را آورده‌اند .\r\nپس اگر بعد از دادن زكات واجب هنوز هم انفاق و بخششى واجب باشد\r\n","description":"","footnote":"","page_name":" 161 ","page_number":169},
  {"content":"\r\nپس تعيين كردن آن نصابها و كنار گذاشتن آن كميتها از اصل مال چه معنى دارد ؟ و اين موضوع روشنى است كه بر هيچ مسلمانى پوشيده نمىماند تا چه رسد به ابوذر كه پيمانهء دانش بوده است و با آن احاطه اش به آئيننامه‌هاى ارجمند پيامبر .\r\nو اگر فرد مكلف ، پس از دادن زكات هنوز هم چيزى بر گردن وى واجب باشد كه آن را نپرداخته است پس چه معنى دارد آن رستگارىاى كه خداى برتر ، مؤمنان را - در صورت پرداخت زكات - به يافتن آن شناسانده و گفته است : راستى كه رستگار شدند مسلمانان ، همانان كه در نمازشان فروتنى مىنمايند و همانان كه از كارهاى بيهوده روى گردانند و همانان كه ( دستور ) زكات را به كار مىبندند سورهء مؤمنون آيهء 1 تا 4\r\nو اى كاش مىدانستم اگر بر انسان واجب باشد كه جز هزينهء زندگى خود هر چه ثروت دارد بدهد پس با چه سرمايه اى كار و پيشهء خود را ادامه دهد آخر او كه بجز همان چه بايد خرج كند چيزى ندارد . آيا با همان چه براى هزينهء خود اندوخته كار كند ؟ يا با آنچه دريافتن آن دست از پا درازتر بازگشته ؟ و از كجا بياورد كه زكات بدهد و به وسيلهء آن ، هم رخنهء زندگى ناتوانان را پر كند و هم خودش در آينده كه آغاز تهيدستىاش است قوت خود گرداند ؟ آيا مىشود گمان برد كه ابوذر چشم پوشى از همهء اين امور را ضرورى مىشمرده و مىخواسته است كه جهان پر باشد از دهانهاى بازمانده و خواهندگانى كه دستشان براى گدائى دراز است ؟ تا ديگر ، گدا ، كسى بجز گدائى ديگر مانند خود را نبيند و روزى خواهنده هيچ كس را نيابد كه براى رفع پريشانى و درمان تهيدستىاش روى به او آرد به نيكوكارى او اميد بندد . زيرا اگر نظريه اى را كه به ابوذر بسته‌اند يكسال و بلكه كمتر ، عملى شود نتيجه اى جز اين به بار نخواهد آورد .\r\nنه به خدا ، ابوذر براى اجتماع مسلمانان اين گونه پستى را نمىخواست زيرا او براى ايشان جز همهء نيكوئىها را دوست نمىداشت و آن گاه اين گونه حال و روز را هيچ انسان مصلح و صالحى طالب نيست چه رسد به ابوذر كه از دانايان ياران پيامبر و از مصلحان و صالحان ايشان به شمار آمده است .\r\n","description":"","footnote":"","page_name":" 162 ","page_number":170},
  {"content":"\r\nآرى چنان كه امير مؤمنان گفت : ابوذر براى خدا به خشم آمد ( 1 ) و نيز براى مسلمانان به خشم آمد كه مىديد مالياتها و غنائم ايشان را به جاى رساندن به مصرف خودشان تل انبار كرده و دلالان سيرى ناپذيرى و آزمندى از آن بهره مند مىگردند :\r\nمىديد كه غنائم و مالياتهاى ايشان در ميان ديگران بخش مىشود و دست خود ايشان از آن غنائم تهى است .\r\nپس همهء آن چه براى آن اعتراضها و درگيرىها بر سر وى آمد در برابر خداوند و در راه او بود چنان كه پيامبر ( ص ) نيز در سفارشهايش به او گفت : تو مردى شايسته هستى و پس از من دچار گرفتارى و آزمايشى مىشوى پرسيد در راه خداست ؟\r\nگفت در راه خداست گفت پس خوشا به فرمان خدا برگرديد به ص از همين جلد\r\nو تازه كشمكشى كه ميان ابوذر و معاويه دربارهء اين آيه : « كسانى كه از زر و سيم گنجينه مىسازند و آن را در راه خدا انفاق نمىكنند پس مژده ده ايشان را به كيفرى دردناك » در گرفت بر سر اين بود كه معاويه مىگفت : اين آيه فقط در بارهء اهل كتاب است ولى ابوذر - به گونه اى كه بخارى گزارش كرده و عين گزارش او در ص گذشت - معتقد بود كه هم دربارهء ايشان است و هم دربارهء مسلمانان . و همين روايت كه براى تهمت زنندگان به ابوذر يگانه مدرك است آشكارا مىرساند كه ميان ابوذر و معاويه در مورد مقدارى كه انفاق آن واجب است اختلافى نبوده و اختلاف بر سر آن بوده كه آيه دربارهء چه كسانى است پس معاويه بر آن رفته كه دربارهء اهل كتاب است و ابوذر با تعليم از آبشخور وحى و از لحن آيه چنان دانسته كه آيه دربارهء كليهء مكلفان است بنابراين يا بايستى هر دو را معتقد به لزوم انفاق هر چه زائد بر قوت است دانست يا هر دو را از اين عقيده تبرئه كرد و اين كه فقط ابوذر را متهم مىدارند زائيدهء كينتوزىها و دشمنىها است .\r\nو به هر حال كه مقصود آيه انفاق بخشى از مال است نه همهء آن و هر چند كه ديدهء كوته بينان در آغاز كار ، شق دوم را مىفهمد و اين آيه به نسبت ديگر آياتى كه در مايه‌هاى همانند آن رسيده چيز تازه و شگفت آورى ندارد چنان كه در يك جا\r\n\r\n","description":"","footnote":"\r\n( 1 ) برگرديد به ص از همين جلد\r\n","page_name":" 163 ","page_number":171},
  {"content":"\r\nمىخوانيم : نمونهء كسانى كه دارائىهاشان را در راه خدا انفاق مىكنند مانند دانه اى است كه هفت خوشه بروياند تا پايان آيهء 261 از سورهء بقره\r\nو در جاى ديگر : كسانى كه دارائىهاشان را در روز و شب و پنهان و آشكار انفاق مىكنند پاداش ايشان نزد پروردگارشان است بقره 274\r\nو در جاى ديگر : كسانى كه دارائىهاشان را در راه خدا انفاق مىكنند و در دنبالهء انفاق خود منت و آزارى روا نمىدارند مزد ايشان نزد پروردگارشان است بقره 262\r\nو در جاى ديگر : و نمونهء كسانى كه دارائىهاشان را در طلب خشنودى خدا انفاق مىكنند . . . تا پايان آيهء 265 از سورهء بقره\r\nو تازه اين آيات از آن آيه كه ابوذر مىخوانده با صراحت بيشترى آن عقيده را كه بوى نسبت داده‌اند تأييد مىكند چرا كه كلمهء دارائىها ، هم به صيغهء جمع آمده و هم مضاف قرار گرفته ، ولى با توجه به ضروريات كيش اسلام دانسته مىشود كه مقصود مقدارى از دارائىها است نه همهء آن و شايد اين كه صيغهء آن به صورت جمع و مضاف آمده مىخواهد اين نكته را برساند كه كسانى كه وصفشان در اين آيات هست به مرحله اى از پاكى روان و بزرگوارى سرشت و بلندى همت رسيده‌اند كه با داشتن آن اگر دستور داده شود همهء دارائىهاشان را نيز انفاق كنند باكى ندارند يا شايد غرض آيه آن بوده كه ايشان با بخشيدن بخشى از اموال خود در راه خدا جوانمردى مىنمايند ولى خداوند به لطف خودكار ايشان را به حساب بخشش همهء اموال مىگذارد و ثواب آن كار نكرده را به ايشان مىدهد و از همين جاست كه راز نهفته در آيه اى روشن مىشود كه مىگويد : كسانى كه كافر شدند دارائىهاشان را انفاق مىكنند تا مردم را از راه خدا بازدارند و نيز راز اين آيه : و كسانى كه دارائىهاشان را براى نمايش به مردم انفاق مىكنند تا پايان آيه 38 از سورهء نساء .\r\nمفهوم آيات فوق الذكر از مضمون اين آيهء ديگر دور نيست كه به موجب آن :\r\nبه نيكوئى نمىرسيد تا از همان چه خود دوست داريد انفاق كنيد آل عمران آيهء 92\r\nو نيز اين آيه : بگو به بندگان من كه گرويدند نماز را بر پاى دارند و آشكارا و پنهانى از آنچه روزىشان كرده‌ايم انفاق كنند سورهء ابراهيم آيهء 31\r\n","description":"","footnote":"","page_name":" 164 ","page_number":172},
  {"content":"\r\nنيز اين آيه : كسانى كه به غيب مىگروند و نماز را بر پاى مىدارند و از آن چه روزىشان كرديم انفاق مىكنند بقره 3\r\nنيز اين آيه : كسانى كه نماز را بر پا مىدارند و از آن چه روزىشان كرديم انفاق مىكنند انفال 3\r\nنيز اين آيه : و برپا دارندگان نماز و از آن چه روزىشان كرديم انفاق مىكنند حج 35\r\nنيز اين آيه : و بدى را به نيكى دفع مىكنند و از آن چه روزىشان كرديم انفاق مىكنند قصص 54\r\nنيز اين آيه : اى كسانى كه ايمان آورده‌ايد ! از چيزهاى نيكو و پاكيزه اى كه به دست آورده‌ايد انفاق كنيد بقره 267\r\nنيز اين آيه : پيش از آن كه كسى از شما را مرگ دريابد از آن چه شما را روزى كرديم انفاق كنيد منافقون 10\r\nو تازه به طورى كه دانشمندان تفسير و حافظان حديث ، آشكارا گفته‌اند ، پاره اى از اين آيات دستور به انفاق مستحب مىدهد و معذلك باز هم خداى پاك ، آنها را به گونه اى رها نكرده است كه از تركيب آن - كه به صورت جمع مضاف آمده - چنان توهمى پيش آيد زيرا خداوند با فرازهائى چند روشن ساخته است كه وجوب انفاق به صورت نامحدود نيست چنان كه يك جا مىگويد : دست خود را ( با خوددارى از بخشش ) به گردنت بسته مدار و يكباره ( با زياده روى در بخشش ) آن را مگشاى تا سرزنش شده و حسرت زده بنشينى ( اسراء 29 ) و جاى ديگر گويد : ( و بندگان پروردگار آناناند كه ) چون انفاق كنند زياده روى ننمايند و بخل نورزند كه اعتدال در ميان اين دو است ( فرقان 67 )\r\nآيا گمان مىكنى همهء اين آيات شريفه و مبانى چون و چرا ناپذير از چشم ابوذر پنهان مانده يا در برابر حقايق ثابت ، برداشتى ويژه در تأويل آنها داشته تا پس از گذشت چندى از زندگى جهان ، روزگار آروغى زد و جوجه هائى را قى كرد كه از آن گنجينه‌هاى پنهانى آگاهى يافتند ؟\r\nاگر ابوذر در مورد يك دستور خداوند ، كمترين انحرافى از شيوهء برتر\r\n","description":"","footnote":"","page_name":" 165 ","page_number":173},
  {"content":"\r\nداشت كه آن انحراف موجب اخلال در تشكيلات جامعه ، بر هم زدن صلح و سازش ، به راه انداختن آشوبها ، شوراندن احساسات ، لطمه به آسايش يا دور كردن مردم از بنيادهاى اسلام مىشد البته سرور ما امير مؤمنان نخستين كسى بود كه جلوى او را مىگرفت و او را از انجام نيت بدش باز مىداشت و ابوذر نيز در برابر وى بيش از اندازه اى تابع بود كه يك سايه تابع صاحبش باشد . ولى حضرت به جاى اين كار به او مىگفت : تو در راه خدا خشم گرفتى و اكنون اميد به كسى دار كه برايش خشم گرفتى و مىگفت : به خدا كه از بدرقه كردن ابوذر هيچ قصدى نداشتم مگر خشنودى خدا و به عثمان مىگفت : از كيفر خدا بپرهيز كه تو به راستى نيكمردى از مسلمانان را تبعيد كردى تا در تبعيدگاه نابود شد و امير مؤمنان نيز همان كسى است كه او را به سرسختى و دليرى در راه خدا مىشناسى و مىدانى كه او در راه خدا از سرزنش هيچ كس پروا ندارد و در هر چه بگويد و بكند او با حق است و حق با او .\r\nو نيز آيا چنان مىبينى كه پيامبر خدا ( ص ) با آن كه مىداند ابوذر در پايان كارش در ترويج مسلكى چنين نادرست جد و جهد مىكند باز هم مىپردازد به ستايش و بزرگداشت او و او را ميان جامعه به منشهائى برتر مىشناساند تا پايگاهش و الا گردد و جايگاهش در اجتماع بزرگ شود و در دلهاى نيكان جاى بگيرد و عمر نيز به حضرت ( ص ) بگويد : اى پيامبر خدا ! آيا اين مقامات عاليه را براى او بشناسيم ؟\r\nو پاسخ مىشنود : آرى آن را براى او را بشناسيد . و بر اين بنياد ، رسول هم مىشود تأييد كنندهء تبهكارىهاى وى و بنياد نهندهء نادرستىهايش و نيك شمارندهء گمراهىهايش كه چنين امرى هم از پيامبر بزرگوار بسى دور است\r\nو كيست ستمگرتر از آنكه دروغى بر خدا ببندد كه از بىدانشى ، مردم را گمراه كند . بگو آيا نزد شما دانشى هست تا براى ما به در آريد . وقتى آن را دهان به دهان نقل مىكرديد به زبانهاى خويش چيزها مىگفتيد كه دربارهء آن ، چيزى نمىدانستيد ، نه ايشان و نه پدرانشان را دانشى دربارهء آن نيست ايشان جز از گمان پيروى نمىكنند و جز دروغ نمىگويند .\r\n","description":"","footnote":"","page_name":" 166 ","page_number":174},
  {"content":"\r\n\r\nابوذر و مسلك اشتراكى\r\nتيرهائى كه در تيردان پيشينيان بوده و آن را به سوى بندهء شايسته و همانند عيسى در ميان امت محمد ( ص ) رها كرده‌اند شناختى و اينك به سراغ لجن كارىهاى ديگران از مقلدان روزگار اخير برويم كه بىهيچ بصيرتى به گفتگو برمىخيزند و ابوذر را كه بسى پاكتر از اينها مىشماريم گاهى به مسلك اشتراكى و گاهى ديگر به كمونيستها مىبندند .\r\nآيا اين نوخاستگان ناآگاه ، اصول كمونيسم و مواد مسلك اشتراكى را كه در رديف آن اولى و نزديك به آن است به خوبى شناخته‌اند ؟\r\nو آيا از لابه لاى سخنان و دعوتهاى مصلح بزرگ - ابوذر - هيچگونه آشنائىاى با خواسته‌ها و مقاصد او پيدا كرده‌اند تا بتوانند سازشى ميان اين دو مكتب پديد آرند ؟\r\nگمان نمىكنم كه ايشان چيزى از آن مقاصد دريافته باشند و من دور نمىدانم ايشان خود كمونيستهائى باشند كه نيش را در ميان نوش نهفته و زير نيمكاسه شان كاسه اى ديگر دارند و آنچه را گفته و بلكه درهم بافته‌اند بهترين افزار گردانيده‌اند براى ترويج بنيادهاى آن مكتب كه هم با مرزهاى اسلام و بنيادهاى تمدن كنونى و هم با پاره اى از قوانين طبيعت ناسازگار است . چرا كه آمده‌اند كسى همچون ابوذر بزرگ را كمونيست و پيرو مسلك اشتراكى شمرده‌اند و آنگاه ما مىدانيم كه بيشتر صحابه - اگر نگوئيم همهء ايشان - كه خود و برداشتشان اهميتى داشت ، در مورد مرام وى با او همدست بودند و كسانى را كه با او كينه ورزيده و به وى آسيب رساندند نكوهيدند و از گرفتارىهائى كه به خاطر آن مرام به وى رسيد دل آزرده شدند و پيشاپيش آنان نيز سرور ما امير مؤمنان على ( ع ) بود و دو فرزندش\r\n","description":"","footnote":"","page_name":" 167 ","page_number":175},
  {"content":"\r\nكه چه بنشينند و چه برخيزند اماماند و نيز عمار كه پيامبر خدا ( ص ) دربارهء او گفت :\r\nعمار با حق است و حق با عمار هر كجا حق بگردد عمار نيز با او خواهد گرديد ( 1 ) و نيز بسيارى ديگر كه با اينان - در نكوهش و بد شمردن رفتار خليفه - همداستان شدند پس ابوذر در انديشهء خود تنها و تك رو نبود و هيچ گزارشى نيافته‌ايم كه برساند هيچ كس از ياران پيامبر با او ناسازگارى نموده باشد و اينك تو و برگهاى تاريخ و نامه‌هاى حديث .\r\nآرى كسانى با او ناسازگارى نمودند كه مىخواستند مال خدا را چنان بخورند كه شتران گياه بهارى را از ريشه بر مىكنند ، همانان كه از زر و سيم ، گنجها مىساختند و آن چه را بر ايشان واجب بود انفاق كنند انفاق ننموده و توده را از آن چه بايد به ايشان داد - و از منافع آن - بىبهره گردانيده و مىخواستند ناتوانان مانند گاو شخم زن باشند كه بيدادگرانه چوب بر گردنشان نهند و ايشان را با نيزه برانند و در زنجيرهاى تهيدستى و بيچارگى همچون جانورانى به بند كشند تا در برابرشان سرفرود آورده تن به بردگى ايشان دهند و آنگاه آنان از دارائى ايشان كاخهائى سر به آسمان كشيده بسازند - و پشتىهائى رديف و فرشهاى گسترده - تا دارائى خدا را يك جا بخورند و سخت بخواهند كه آن را احتكار كنند .\r\nآرى همان كسانى با او ناسازگارى نمودند كه يزيد بن قيس ارحبى در روز صفين با اين چند فراز از سخنرانىاش ايشان را شناساند : كسى از ايشان در انجمن خويش چنين و چنان مىگويد و دارائى خدا را ستانده مىگويد : در اين كار گناهى بر من نيست - كه گوئى ارث پدرش را به او داده‌اند و چگونه اين شدنى است با آن كه اين دارايى خدا است كه پس از به كار افتادن شمشيرها و نيزه‌هاى ما آن را به ما غنيمت داده است . بندگان خدا ! پيكار كنيد با گروه ستمگرانى كه بر مبنائى جز آنچه خدا فرو فرستاده است داورى و فرمانروائى مىكنند و در رفتار با ايشان از سرزنش هيچ كس باك مداريد كه ايشان اگر بر شما چيره شوند كيش و دنياى شما را به تباهى خواهند كشاند و ايشان همانانند كه شناخته و آزموده ايد\r\n\r\n","description":"","footnote":"\r\n( 1 ) بحث دربارهء اين حديث در جاى خود در جلد نهم به اذن خداى برتر خواهد آمد .\r\n","page_name":" 168 ","page_number":176},
  {"content":"\r\nآن گاه كدام انسان است كه بشنود آن همه بزرگان كه نامشان را برديم - كه دارندگان آن همه برترىها و دانشهايند - به پيروى از مبنائى تن دردهند كه او دنباله روى ايشان را خوش ندارد ؟ بى آن كه بداند چنين نسبت ساختگى را در هم بافته‌اند تا راه پرت خود را تبليغ نموده و سخن نادرستشان را ترويج كنند و پرده بر كژىهاشان بكشند .\r\nاينها همه را رها كن و با من بيا تا در اصول كمونيسم و گروه‌هاى اشتراكى نگاهى بيفكنيم تا بدانيم كه ايشان با همهء گروه‌هاى متعددى كه دارند ، ( اشتراكىهاى دموكرات ، اشتراكىهاى ميهنپرست و نازى ، كمونيستها و ماركسيستها و كسانى كه اشتراك در سرمايه را پذيرفته‌اند ) و با اختلافات فراوانى كه از ديدگاه‌هاى گوناگون با يكديگر دارند باز هم در سه مورد با يكديگر هيچ اختلافى ندارند و ما به الاتفاق آنها - در ميان آن همه اختلافات - همان هاست :\r\n1 - ويران كردن نظام كنونى و بر پا كردن نظامى تازه بر روى ويرانه‌هاى آن ، كه تقسيم دارائىها را - به صورتى دادگرانه ميان افراد تضمين كند\r\n2 - الغاء مالكيت خصوصى نسبت به ثروتهايى كه زايندهء ثروت است مثل :\r\nسرمايه و زمين و كارخانه‌ها . به اين صورت كه همهء آنها به مالكيت دولت در آيد تا آن را ملك توده قرار داده و براى مصالح توده به كار اندازد .\r\n3 - همهء اشخاص به حساب دولت به كار بپردازند و در برابر آن دستمزدهايى برابر به ايشان داده شود و بنياد تعيين دستمزد نيز ارزش كارى باشد كه هر يك از ايشان به انجام ميرسانند و در نتيجه ، افراد هيچگونه درآمدى بجز دستمزدها نداشته باشند .\r\nكمونيستها در برابر ديگر افراديكه مسلك اشتراكى دارند در دو مورد برنامه اى خاص خود دارند :\r\n1 - الغاء همهء مالكيتهاى خصوصى بدون اينكه هيچ تفاوتى ما بين ثروتهاى زايندهء ثروت و ثروتهائيكه بكمك نيروى فكر يا بازو بدست ميايد ، گذاشته شود .\r\n2 - تقسيم ثروت در ميان اشخاص بصورتيكه به هر كس به اندازهء نيازهايش داده شود و از هر كس به اندازهء توانائيش كار كشيده شود و از كارگر به اندازه اى\r\n","description":"","footnote":"","page_name":" 169 ","page_number":177},
  {"content":"\r\nكه نيرو دارد كار بخواهند و به اندازه اى كه نيازمند است براى او هزينهء زندگى معين كنند .\r\nاينك بر ماست كه بر گرديم به ياد آورى آنچه ابوذر در موارد مختلف ، آواى خود را بدان برداشته بود و آنچه دربارهء دارائيها از پيامبر خدا ( ص ) گزارش كرده و آنچه بزرگان ياران پيامبر ، چه در ستايش از او گفته‌اند و چه در دفاع از او پس از آنكه آواى خود را بدان سخنان برداشت ، و نيز آنچه دربارهء او از برانگيختهء خدا ( ص ) رسيده است از ستايشهاى نيكو و پيش بينى گرفتاريهائيكه به او خواهد رسيد و ما با ديده اى كه حقيقت را به روشنى بنگرد در اين زمينه‌ها چشم ميدوزيم تا ببينيم آيا هيچيك از آنها با زمينه‌هاى مسلك اشتراكى و كمونيسم سازگار هست يا با اين بررسى ، دروغهائى آشكار مىشود كه به ناروا بر او بسته و به پرتگاه بهتان و افترا افتاده‌اند .\r\nآنجا كه ابوذر به عثمان ميگويد : افسوس بر تو اى عثمان ! آيا بر انگيختهء خدا ( ص ) را نديدى و آيا ابو بكر و عمر را نديدى آيا شيوه و روش آنان را بدينگونه ديدى ؟ راستى كه تو با من به گونه خونخواران و سركشان ، رفتارى سخت و زور - گويانه دارى .\r\nو نيز آنجا كه به او ميگويد : از شيوهء دو دوست گذشته ات پيروى كن تا هيچكس را بر تو سخنى نباشد . و عثمان گفت : ترا چه به اينها ! مادر مباد تو را . ابوذر گفت :\r\nبه خدا كه براى من هيچ عذرى بجز فرمان دادن به كار نيك و باز داشتن از كار بد نمىبينى .\r\nدر اين هر دو مورد مىبينيم ابوذر نظر عثمان را بر ميگرداند به روزگار پيامبر و سپس به روزگار دو خليفهء قبلى و از او دعوت مىكند به پيروى از آن شيوه‌ها و بسيار روشن است كه در آن هرسه دوره ، هم مالكيت خصوصى در كار بوده است و هم توانگران اعم از مالكان و بازرگانان وجود داشته‌اند و در تملك ثروتها آزاد بوده‌اند - چه ثروتهائيكه زايندهء ثروت است و چه ثروتهائيكه با به كار انداختن مغز و بازو بدست ميايد - و نيز هر مالى از زر و سيم يا كشتزار و زمين يا كارگاهها يا خوراكيها ويژهء صاحبانش بوده و از قوانين بىچون و چرا در نزد پيامبر اسلام ( ص ) يكى اين\r\n","description":"","footnote":"","page_name":" 170 ","page_number":178},
  {"content":"\r\nاست كه بهره بردارى از دارائى هيچكس ( بر ديگران ) روا نيست مگر با رضايت قلبى خودش ( 1 ) و در نامهء فرزانهء خداوندى ميخوانيم : « دارائيهاى يكديگر را به ناحق مخوريد مگر بازرگانى و داد و ستدى از روى رضا و رغبت كرده باشيد » كه مىبينيم دارائيها را به صاحبانش نسبت داده و آنان را مضاف اليه اين گردانيده . و خوردن آن را به ناحق ، ناروا شناخته است ، مگر با داد و ستد مشروع و در پى خوشنودى مالك ويژه ، بهره بردارى از مالى روا گردد . و در آيات ارجمند بسيارى هم كه نزديك به پنجاه آيه مىشود از انتساب دارايىها به صاحبان آن چشم پوشى نشده و بخشى از آنها در صفحهء گذشت .\r\nپس در اين جا ابوذر دعوت به برنامه اى ناساز با شيوهء معتقدان به مسلك اشتراكى دارد كه ايشان مالكيت خصوصى را بر انداخته‌اند . و ناسازگارى با برنامهء خود را از كارهاى ناشايستى ميداند كه بايستى ديگران را از آن بازداشت و در اينراه حتى سخن عثمان هم كه به او مىگويد : ترا چه به اينها ! مادر مباد ترا . او را از كارى كه به آن برخاسته باز نمىدارد و اينكه وقتى معاويه كاخ سبزش را مىساخت به او گفت : اگر اين سراى را از دارايى خدا ساخته اى نادرستى نموده اى و اگر از دارايى خودت است ريختوپاش ناروا كرده اى .\r\nدر اينجا هم مىبينيم ابوذر روا ميشمارد كه مال را تقسيم كنند به دارايى خدا و به آنچه ويژهء خود آدمى است . كه حكم مربوط به بخش اول ، نادرستكارى است و حكم مربوط به بخش دوم نيز ريخت و پاش بيهوده و ناروا . ولى او نفس تصرف در مال را بر معاويه ايراد نگرفته و تنها چيزى را كه بر او ايراد گرفته دچار بودن او به يكى از اين دو كار زشت است : نادرستكارى و ريختوپاش بيهوده و ناروا . در حالى كه اگر ابوذر معتقد به الغاء مالكيت بود ميبايستى اصل تصرف او در آن اموال را نكوهش كند . و مىبينيم كه دارايى مسلمانان اعم از مالياتها و صدقات و غنيمتهاى جنگى را دارايى خدا مىنامد و اين نامگذارى را به پيامبر خدا ( ص ) نسبت داده به عثمان مىگويد : گواهى مىدهم كه شنيدم پيامبر خدا ( ص ) مىگفت هنگامى كه فرزندان ابو العاص به سى مرد برسند مال خدا را مانند گوى دست بدست\r\n\r\n","description":"","footnote":"\r\n( 1 ) اين حديث در صفحهء گذشت .\r\n","page_name":" 171 ","page_number":179},
  {"content":"\r\nمىگردانند و بندگان او را بردگان خويش مىگيرند و دين او را دست آويز نيرنگ و فريب . كه سرور ما امير مؤمنان ( ع ) نيز او را در اين گزارشى كه داد راستگو شمرد .\r\nاين گونه نامگذارى تنها در روزگار ابوذر و معاويه نبود بلكه پيش از آن و پس از آن نيز رواج داشت . اين عمر بن خطاب است كه چون ابو هريره از بحرين آمد به او گفت اى دشمن خدا و دشمن نامهء او آيا دارايى خدا را دزديدى او گفت من نه دشمن خدا هستم و نه دشمن نامهء او بلكه دشمن كسى هستم كه با آن دو دشمنى دارد و دارايى خدا را هم ندزديده‌ام . ( 1 )\r\nاحنف بن قيس گفت : ما در آستان خانهء عمر نشسته بوديم كه كنيزكى بيرون شد ما گفتيم : اين كنيز فراشى عمر است . او گفت كه كنيزك عمر نيست و براى عمر هم روا نيست بلكه خود از دارايىهاى خداست . احنف گويد : ما سرگرم شديم به گفتگو دربارهء اينكه چه مقدار از دارايى خدا براى عمر حلال است . و اين سخنان را به عمر رساندند . در پى ما فرستاد و گفت در چه باره سخن مىگفتيد . ما گفتيم :\r\nكنيزكى بيرون شد و ما گفتيم اين كنيزك فراشى عمر است و او گفت كه كنيزك فراشى عمر نيست و براى عمر روا نيست بلكه از دارائيهاى خداوند است و ما پرداختيم به گفتگو دربارهء اينكه از دارائيهاى خدا چه چيزى بر تو رواست عمر گفت : آيا گزارش ندهم شما را كه چه چيز از دارايى خدا ( بر من ) سزاوارست . دو دست پوشاك يكى براى زمستان يكى هم براى تابستان ( 2 ) .\r\nو نيز عمر گفت هيچيك از شما مجاز نيست كه از مال مسلمانان براى مركب خود ريسمان يا پلاس و گليمى كه زير پالان بر پشت چارپا نهند يا عرقگير شتر كه زير پالان گذارند فراهم كند زيرا دارايىها از آن مسلمانان است و هيچيك از ايشان نيست مگر اينكه او را بهره اى در آن هست . و اگر همهء آنها متعلق بيك نفر باشد آن را بزرگ مىبيند و اگر متعلق به تودهء مسلمانان باشد آن را اندك و ارزان مىشمارد\r\n\r\n","description":"","footnote":"\r\n( 1 ) الاموال از ابو عبيد ص 269 و نيز بر گرديد به آنچه در ج 6 ص 254 ط 1 و ص 271 ط 2 نوشتيم .\r\n( 2 ) الاموال از ابو عبيد ص 268\r\n","page_name":" 172 ","page_number":180},
  {"content":"\r\nو مىگويد دارايى خداست ( 1 ) .\r\nو نيز از سخنان عمر است كه گفته : شهرها شهرهاى خداست . و تنها براى شترانى كه از دارائيهاى خدا باشند بايد چراگاه‌ها را قرق كرد و تنها در راه خدا بايستى بر آنها بار نهاد ( 2 ) .\r\nو اين هم از سخنان اوست كه گفته : دارايى ، دارايى خداست . و بندگان ، بندگان خدايند و به خدا سوگند اگر نبود چارپايانيكه در راه خدا از آنها استفاده مىشود يك زمين يك وجب در يك وجب را هم به صورت چراگاه خصوصى در نمياوردم . ( 3 )\r\nو عمر هرگاه كه به خالد مىگذشت مىگفت : خالد ! دارايى خدا را از زير نشيمنگاهت بيرون كن ( 4 ) .\r\nو اين هم سرور ما امير مؤمنان است كه در خطبهء شقشقيه ( 5 ) مىگويد : تا هنگامى كه سومين كس از آن گروه برخاست و مانند شترى كه هر دو پهلويش از پرخورى و بسيارنوشى باد كرده ، ميان جاى خوردن و بيرون دادنش خودپسندانه به خراميدن پرداخت و فرزندان نياكانش نيز با او برخاسته و دارايى خدا را چنان مىخوردند كه شتر گياه بهارى را ريشه كن مىكند .\r\nو در يكى از سخنرانيهاى او ( ع ) مىخوانيم : اگر دارايى از آن خودم نيز بود آن را به تساوى بخش مىكردم چه رسد كه دارايى ، دارائى خداست . هان ! دادن دارايى جز در جائى كه شايستگى باشد ريخت و پاش ناروا و نابجاست ( 6 )\r\nو در نامهء او به كار گزارش در آذربايجان مىخوانيم : ترا نمىرسد كه بازير دستان ، خود سرانه رفتار كنى و جز با دادن وثيقه ، دارايى ايشان را در معرض نابودى در آرى . در دستهاى تو دارائىاى از دارائيهاى خداوند گرامى و بزرگ است و\r\n\r\n","description":"","footnote":"\r\n( 1 ) الاموال از ابو عبيد ص 268\r\n( 2 ) الاموال از ابو عبيد ص 299\r\n( 3 ) الاموال از ابو عبيد ص 299\r\n( 4 ) برگرديد به آنچه در ج 6 ص 257 ط 1 و ص 274 ط 2 آورديم .\r\n( 5 ) مآخذ اين سخن در ج 7 ص 82 تا ص 87 گذشت .\r\n( 6 ) نهج البلاغه ج 1 ص 242 .\r\n","page_name":" 173 ","page_number":181},
  {"content":"\r\nتو از گنجوران اويى ( 1 ) .\r\nو در يكى از نامه هايش كه به مردم مصر نوشته ميخوانيم : و لكن من دريغم آيد كه بيخردان و تبهكاران اين توده به سرپرستى كار آن رسند و سپس دارايى خدا را مانند گوى در ميان خود بگردانند و بندگان او را بردگان خويش بگيرند با نيكان بجنگند و بزهكاران را دار و دستهء خود گردانند ( 2 ) .\r\nو در نامه اى از او كه به عبد اللَّه پسر عباس نوشته ميخوانيم : در آنچه از دارايى خدا نزد تو گرد آمده بنگر و آن را به هزينهء كسانى از گرسنگان و نانخورداران برسان ( 3 )\r\nو گزارش كرده‌اند كه دو مرد را به نزد او ( ع ) آوردند كه هر دو از دارائى خدا ربوده بودند يكيشان بنده اى بود متعلق به بيت المال خداوندى و ديگرى از تودهء مردم . او ( ع ) گفت : اين يكى كيفرى ندارد چون خودش از دارائيهاى خداست و در اينجا بخشى از دارايى خدابخش ديگر را خورده . . . تا آخر گزارش ( نهج البلاغه ج 2 ص 202 ) .\r\nهمانطور كه ناميدن آن به دارايى مسلمانان نيز پيش از اين روزگار و پس از آن ، امرى رايج بوده . عمر بن خطاب به عبد اللَّه بن ارقم گفت : ماهى يك بار بيت المال مسلمانان را بخش كن ، هر جمعه يك بار دارايى مسلمانان را بخش كن سپس گفت :\r\nهر روز يك بار بيت المال را بخش كن . گزارشگر گفت : مردى از ميان گروه گفت اى فرمانرواى مؤمنان اگر در گنجينهء دارايى مسلمانان چيزى را بگذارى بماند و آن را براى روزگار سختى رها كنى بد نيست . سنن بيهقى ج 6 ص 357\r\nو هنگاميكه خالد ده هزار سكه به اشعث پسر قيس داد عمر دربارهء او گفت :\r\nاگر اينرا از دارايى خودش به او داده ريخت و پاش نابجا كرده و اگر از دارايى مسلمانان داده نادرستكارى نموده . الغدير ج 6 ص 274 ط 2\r\nو سرور ما امير مؤمنان ( ع ) در يكى از سخنرانيهايش كه مسؤلان رويداد جمل را ياد مىكند گويد : ايشان بر كارگزار من در آنجا ( بصره ) و بر گنجوران بيت المال\r\n\r\n","description":"","footnote":"\r\n( 1 ) نهج البلاغه ج 2 ص 6 العقد الفريد ج 2 ص 283\r\n( 2 ) نهج البلاغه ج 2 ص 120\r\n( 3 ) نهج البلاغه ج 2 ص 128\r\n","page_name":" 174 ","page_number":182},
  {"content":"\r\nمسلمانان و بر ديگر مردم آنجا در آمدند . نهج البلاغه ج 1 ص 320\r\nو به عبد اللَّه بن زمعه گفت : اين دارايى نه از آن من است نه از آن تو بلكه تنها غنائم مسلمانان است . نهج البلاغه ج 1 ص 461\r\nو در نامه اى از او كه به زياد بن ابيه نوشته ميخوانيم : و من سوگندى راست به خداوند ياد مىكنم كه اگر به من گزارش رسد تو اندك يا بسيار در غنيمتهاى مسلمانان خيانت روا داشته اى بر تو خيلى سخت خواهم گرفت . نهج البلاغه ج 2 ص 19 .\r\nو در نامه اى كه عبد الحميد بن عبد الرحمان به عمر بن عبد العزيز نوشته ميخوانيم كه : براستى من جيره‌هاى مردم را به ايشان پرداخته‌ام و در بيت المال هنوز هم دارايىاى مانده است او در پاسخ نوشت نگاه كن هر كس وام دار است و آنچه را گرفته بى خردانه به مصرف نرسانده و ريخت و پاش بيهوده ننموده وام او را بده .\r\nبار دوم نوشت . وامهاى ايشان را هم دادم و هنوز در بيت المال دارايىاى هست .\r\nاينبار در پاسخ او نوشت نگاه كن هر كس همسر ندارد و دارائى ندارد ، اگر ميخواهد او را همسر بده و كابين زنش را بپرداز . بار سوم به او نوشت من هر كس را يافتم همسر دادم و هنوز در بيت المال مسلمانان دارايىاى هست ( الاموال از ابو عبيد ص 251 ) .\r\nو هر يك از اين دو نامگذارى ، انگيزه اى خردمندانه دارد . ناميدن آن به دارايى خداوند از اين روى است كه خداوند پاك دستور به بيرون كردن آن از ميان دارائيهاى مردم داده و نصابهاى آن را مشخص كرده و مقدارى را كه بايد از مردم گرفت روشن ساخته و هزينه‌ها و نيز كسانى را كه شايستهء بهره بردارى از اين دارائيها هستند شناسانده و نامگذارى آن به دارايى مسلمانان نيز از اين روى است كه بايد به هزينهء ايشان برسد و براى مستمرى ايشان تعيين شده است پس ايرادى بر ابوذر نيست كه هر كدام از اين دو نام را بر آن بنهد و هيچيك از آن دو ، نمايندهء اعتقادى ناروا نيست .\r\nو آنچه را طبرى در ج 5 ص 665 از تاريخ خود از راهى كه ميانجيان زنجيرهء گزارشى آن را در ص شناسانديم و نادرستى و ناشايستگى آن را براى پشتوانه گرفتن\r\n","description":"","footnote":"","page_name":" 175 ","page_number":183},
  {"content":"\r\nآشكار كرديم - آورده و بر بنياد آن : چون ابن سوداء ( 1 ) به شام در آمد ابوذر را ديدار كرد و به او گفت : ابوذر ! آيا به شگفت نميايى از معاويه كه ميگويد : « دارايى ، دارايى خداست ، هان ! راستى كه همه چيز از آن خداست » ؟ كه گويى او به اين بهانه ميخواهد همهء دارائيها را براى خود - و نه مسلمانان - فراهم آرد و نام مسلمانان را قلم بگيرد . پس ابوذر به نزد معاويه شد و گفت : چه انگيزه اى ترا بر آن داشته كه مال مسلمانان را دارايى خدا بنامى گفت : ابوذر ! خدا ترا بيامرزد مگر ما بندگان خدا نيستيم و دارايى ، دارايى خدا و آفريدگان ، آفريدگان خدا و فرمان ، فرمان او نيست گفت : اينرا نگو ، سپس گفت البته من نمىگويم كه اين دارايى از آن خدا نيست ولى مىگويم دارايى مسلمانان است .\r\nكه اين گزارش پس از چشم پوشى از زنجيرهء نادرست و زمينهء بىخردانهء آن و پس از چشم پوشى از اينكه كسى همچون ابوذر كه از پيمانه‌هاى برترىها و سرچشمه - هاى دانش و دارندگان برداشت استوار است ، كسى نيست كه ابن سوداء يهودى او را به تكان آرد تا گوشى سخن پذير به او عاريه دهد و سپس بپردازد به پياده كردن برنامه اى كه نيرنگبازانه به او تلقين كرده و بدين سان محيط را آشفته گرداند و سرچشمهء زلال جامعه را تيره سازد پس از همهء اينها نهايت آنچه از گزارش بالا بر ميآيد آنست كه ابوذر ديد معاويه اين گونه نامگذارى را سرپوشى گردانيده است براى حيف و ميل كردن در دارائيهاى مسلمانان و زيرورو كردن آنها مطابق خواسته‌ها و دلبخواه خويش به دستاويز اين سخن دو پهلو كه دارايى ، دارايى خداست پس روا خواهد بود كه هر يك از بندگان او به هر گونه كه خواهد در آن دست ببرد و هر چه را از آن بخواهد به ملكيت خود در آرد و با آن همانگونه رفتار كند كه با چيزهايى كه تملك آن از بنياد جايز است . و ابوذر خواست پنبهء دليل نادرست و برداشت ناچيز او را با اين پاسخ بزند كه دارايى همهء مسلمانان است آن هم به دستور مالك اصلى آن - كه بزرگ است بخششهاى او - پس هيچكس را نميرسد كه چيزى از آن\r\n\r\n","description":"","footnote":"\r\n( 1 ) مقصود او عبد اللَّه بن سباى يهودى است كه همهء گروههاى مسلمان او را دشمن ميدارند بويژه شيعه ، زيرا او در نزد ايشان محكوم به كفر است و سرور ما امير مؤمنان ( ع ) بخاطر بدكيشى او و يارانش ايشان را نكوهيد .\r\n","page_name":" 176 ","page_number":184},
  {"content":"\r\nرا خودسرانه و بى در نظر گرفتن منافع ديگران مورد استفاده قرار دهد و با بى بهره كردن ايشان از آن بهره مند گرديده و در حالى گنجينه‌هاى سيم و زر فراهم آرد كه در ميان ايشان كسانى هستند كه نيازمنديشان به حقوقى كه براى ايشان تعيين شده بسيار بيشتر است .\r\nآنچه پرده از انديشهء معاويه بر ميدارد ماجرائيست كه ميان او و صعصعة بن - صوحان در گرفت كه مسعودى در مروج الذهب ج 2 ص 79 از زبان ابراهيم بن عقيل بصرى گزارش كرده كه او گفت : يكروز كه صعصعه با نامه اى از على براى معاويه به نزد او آمده و بزرگان مردم نيز نزد وى بودند معاويه گفت : زمين از آن خداوند است و من جانشين خداوندم هر چه را از دارايى خدا بگيرم از آن من است و هر چه را از آن رها كنم براى من روا خواهد بود صعصعه گفت :\r\nاى معاويه ! نفس تو از سر نادانى ترا در آرزويى مىافكند كه نشدنى است .\r\nبزهكارى مكن .\r\nپس گفتگوئى كه در ميان بوذر و معاويه در گرفته نه كوچكترين ارتباطى با مسالهء مالكيت و نفى و اثبات آن دارد و نه هيچ گوشهء چشمى به بنيادهاى مسلك اشتراكى . و ديگر گزارشى كه پرده از انديشهء معاويه بر ميدارد سخنرانى ارحبى است كه در ص ياد شد .\r\nو اين هم از سخنان ابوذر است كه چون معاويه سيصد دينار زر براى او فرستاد گفت : اگر اين پول از مستمرى امسالم است كه مرا از آن بىبهره نموده‌ايد مىپذيرم و اگر از خود بخشش كرده‌ايد مرا نيازى به آن نيست .\r\nكه در اينجا مىبينيم ابوذر دارايى را تقسيم مىكند به :\r\n1 - مستمرى واجب كه در آن سال - به جرم فرمانهاى او به نكوكارى و جلوگيرىهايش از زشتكاريها - او را از آن بىبهره گردانيده اند\r\n2 - دارايى قابل تملكى كه دارنده با ميل و دلخواه خود آن را به صورت بخشش از ملكيت خود بدر مىكند زيرا بخشش كارى است كه از سر كمال مردانگى صورت مىگيرد و نمىتواند باشد مگر از دارايى خالص انسانى و از چيزى كه ، نه از حقوق واجبهء خدايى است و نه از دارائيهاى دزديده شده از\r\n","description":"","footnote":"","page_name":" 177 ","page_number":185},
  {"content":"\r\nديگران . آنگاه اين كجا و الغاء مالكيت كه سنگ زير بنياد در مسلك اشتراكىهاست كجا ؟ زيرا در نزد ايشان نه بخششى در كار است و نه ديگر حقوق انسانى و آنچه نزد ايشان توان يافت دستمزدهايى است به تناسب كارهايى كه مردم مىكنند .\r\n\r\nگزارشهاى ابوذر دربارهء دارائيها\r\nو اما آنچه ابوذر دربارهء دارائيها از برانگيختهء خدا ( ص ) گزارش كرده منادى مكتبى است كه هرگز با مسلك اشتراكى نميسازد و اينهم بخشى از آنها :\r\n1 - هيچ مسلمانى نيست كه هر مالى دارد يك جفت آن را در راه خداى گرامى و بزرگ بدهد مگر آنكه پرده داران بهشت به پيشواز او آمده و هر يك از ايشان او را به بهره بردارى از آنچه نزد وى است ميخواند . ابوذر گويد : گفتم اين چگونه تواند بود او ( ص ) گفت : اگر مردانى دارد دو مرد از ايشان را و اگر شترانى دارد دو شتر و اگر گاوانى دارد دو گاو .\r\nو در عبارتى ديگر : هر كس يك جفت از دارايىاش را در راه خدا ببخشد پرده داران بهشت به سوى او مىشتابند ( 1 ) و اين روايت بر خلاف اصلى كه مسلك اشتراكى برگزيده است - ثابت مىكند كه هر انسانى دارايى دارد و نيز تشويق مىكند كه آدمى بدلخواه خود از هر نوع كالايى كه دارد يك جفت را در راه خدا ببخشد .\r\n2 - از شتران بايد صدقه داد و از گوسفندان بايد صدقه داد و از گاوان بايد صدقه داد و از گندمها بايد صدقه داد .\r\n3 - هيچ مردى نيست كه بميرد و از خود گوسفند يا شتر يا گاوى بجا نهد كه زكات آن را نداده باشد مگر اينكه آن حيوان در روز رستخيز بزرگتر و فربه تر از آنچه بوده بيايد و با سم شكافتهء خود او را لگدمال كرده و با شاخهاى خود او را شاخ بزند .\r\nو در عبارتى ديگر : هيچ دارندهء شتر و گاو و گوسفندى نيست كه زكات آن را نداده باشد مگر آن حيوان در روز قيامت بيايد . . . تا پايان گزارش . ( 2 )\r\n\r\n","description":"","footnote":"\r\n( 1 ) اين گزارش را احمد در مسند خود آورده است ج 5 ص 151 ، 153 ، 159 ، 164\r\n( 2 ) مسند احمد ج 5 ص 152 ، 158 ، 169 ، 179 ، الاموال از ابو عبيد ص 355 ، سنن ابن ماجه ج 1 ص 544\r\n","page_name":" 178 ","page_number":186},
  {"content":"\r\nاين روايت ، هم تعلق دارائى به افراد را ثابت مىكند و مىرساند كه جز زكات چيزى بر گردن انسان نيست و آن هم عبارت از يك بخش دارائى است نه همهء آن و آنچه ميماند متعلق به دارندهء آن است چه پيروان مسلك اشتراكى بپسندند يا خشمگين شوند .\r\nاما درگيرى ابوذر با كعب الاحبار در برابر عثمان ، كه مهمترين دستاويز ستم كنندگان بر ابوذر و دشنام دهندگان به اوست ، آن را نيز طبرى گزارش كرده است ( با زنجيرهء پوسيدهء خود از زبان سرى - دروغگوى گزارش ساز - و او از زبان شعيب ناشناس كه دانسته نيست كيست و او از زبان سيف پسر عمر كه خبر ساز و متهم به ضديت با اسلام بوده و از سرگذشت هر سه در صفحهء آگاهى يافتى ) و بر بنياد آن ، از راه ابن عباس رسيده است كه او گفت : ابوذر پس از رفتن به ربذه باز هم به مدينه رفت و آمد ميكرد از بيم آنكه پس از هجرت به سوى پايگاه دين بار ديگر از بياباننشينان دور از اسلام شده باشد و او خود ، تنهايى و دورى از مردم را دوست مىداشت يك بار بر عثمان به هنگامى در آمد كه كعب الاحبار نزد او بود . پس به عثمان گفت : به اين اندازه كه مردم ، از آزار رساندن ، خوددارى كنند خوشنودى ندهيد تا آنگاه كه با بخشندگى نيكوكارى نمايند و سزاوار است كه دهندهء زكات تنها به اين كار بسنده نكند و به همسايگان و برادران نيكوئى نموده خويشاوندان خود را بنوازد . كعب گفت : هر كس زكات واجب را داد آنچه را بر گردنش بوده به انجام رسانده . ابوذر عصاى سرخميده اش را بلند كرد و او را با آن بزد و زخمى كرد . عثمان گفت : او را به من ببخش پس او را به وى بخشيد و گفت : اى ابوذر از كيفر خدا بپرهيز و دست و زبانت را نگاه دار چرا كه او به كعب گفته بود : اى زادهء زن يهودى ترا چه به اين كارها . به خدا سوگند كه از من خواهى شنيد يا بر تو در خواهم آمد ( 1 ) .\r\nو در ص به گزارش مسعودى گذشت كه : ابوذر روزى در مجلس عثمان حاضر بود و عثمان گفت : آيا شما برآنيد كه هر كس زكات دارائىاش را داد باز هم حقى براى ديگران در مال او هست ؟ كعب گفت : نه اى امير مؤمنان ابوذر به سينهء كعب\r\n\r\n","description":"","footnote":"\r\n( 1 ) تاريخ طبرى ج 5 ص 67\r\n","page_name":" 179 ","page_number":187},
  {"content":"\r\nكوبيد و به او گفت : اى يهودى زاده ! دروغ گفتى و سپس اين آيه را خواند : نيكى آن نيست كه روى خويش را به سوى خاور و باختر بگردانيد ، بلكه نيك آن كس است كه به خدا بگرود - و به روز بازپسين و به فرشتگان و به نامهء آسمانى و به پيامبران - و در راه دوستى او مال بخشد - به خويشاوندان و پدر مردگان مستمند و به تهيدستان و در راه ماندگان و خواهندگان بينوا و در راه آزادى بردگان - و نماز بر پا دارد و زكات دهد ، و آن كسانند كه چون پيمان بندند به پيمان خويش وفا كنند تا پايان آيه ( 1 ) عثمان گفت آيا عيبى مىبينيد كه چيزى از دارائى مسلمانان بستانيم و آن را به هزينه ى كارهامان برسانيم و به شما ببخشيم ؟ كعب گفت : عيبى ندارد ابوذر عصا را بلند كرد و در سينهء كعب كوبيد و گفت : اى يهودى زاده ! چه تو را گستاخ كرده است كه دربارهء دين ما فتوى دهى عثمان به وى گفت : تو چه بسيار مرا مىآزارى روى خويش از من پنهان دار كه مرا آزردى پس ابوذر به سوى شام بيرون شد ( 2 )\r\nكه در اين پيشامد ، ابوذر به دهش و بخششى مستحب - و نه واجب - دعوت مىكند بدليل آنكه - بگزارش طبرى - مىبينيم گفته : « سزاوار است » و - به نقل مسعودى - استناد كرده است به آيهء ارجمند قرآن و اين گونه بخششها از كارهاى بايستهء بشرى و از واجبات انسانيت است كه كمونيستها آن را تباه كرده‌اند و احاديث در تشويق به هر آنچه ابوذر ياد كرده بيش از آنست كه بتوان شمرد .\r\nاز زبان فاطمه دختر قيس آورده‌اند كه برانگيختهء خدا گفت : راستى كه بجز زكات حقى در دارايىها هست و سپس اين آيه را خواند : نيكى آن نيست كه رويهاى خويش به سوى خاور و باختر بگردانيد ولى نيك آن كس است\r\n\r\n","description":"","footnote":"\r\n( 1 ) سورهء بقره آيهء 177\r\n( 2 ) اين ماجرا به گونه اى كه مىبينى پيش از تبعيد ابوذر به شام روى داده و خود يگانه انگيزه بوده است براى طرد او بدانجا و اين گزارش ، دروغ بودن گزارش طبرى را مىرساند كه بر بنياد آن ، ابوذر پس از رفتن به ربذه باز هم به مدينه رفت و آمد مىكرد و چنانچه در ص گذشت دو نفر هم در اين ترديد ندارد كه ابوذر در تمام مدت تبعيدش در ربذه ، هرگز به مدينه نيامد .\r\n","page_name":" 180 ","page_number":188},
  {"content":"\r\nكه به خدا و روز بازپسين بگرود . . . تا پايان آيه اى كه ياد شد . و اين حديث را اسماعيل و بيان از زبان شعبى گزارش كرده‌اند .\r\nو ابن ابى حاتم ، ترمذى ، ابن ماجه ، ابن عدى ، ابن مردويه ، دار قطنى ، ابن جرير و ابن منذر نيز گزارش ايشان را آورده‌اند بر گرديد به سنن بيهقى ج 4 ص 84 ، احكام القرآن از جصاص ج 1 ص 153 ، تفسير قرطبى ج 2 ص 223 ، تفسير ابن كثير ج 1 ص 208 ، شرح سنن ابن ماجه ج 1 ص 546 ، تفسير شوكانى ج 1 ص 151 ، تفسير آلوسى ج 2 ص 47 .\r\nو بخارى در صحيح خود - نامهء زكات در ج 3 ص 29 - از زبان انس گزارش كرده است كه گفت : - در ميان انصار - ابو طلحه ، بيش از همه در مدينه دارايى هايى از درخت خرما داشت و بيش از همهء دارائيهايش بيرحاء ( 1 ) را دوست ميداشت و آن در برابر مسجد بود و برانگيخته خدا ( ص ) به آنجا در ميآمد و از آب پاكيزه اى كه داشت مىنوشيد . انس گفت چون اين آيه فرود آمد كه : « هرگز به پايگاه نيكوكارى نميرسيد تا از آنچه خود دوست داريد ببخشيد . » ابو طلحه بسوى برانگيختهء خدا ( ص ) برخاست و گفت : اى پيامبر خدا ! راستى كه خداوند برتر و بزرگ مىگويد : « هرگز به پايگاه نيكوكارى نميرسيد تا از آنچه خود دوست داريد انفاق كنيد » و راستى كه من از ميان همهء دارائيهايم بيرحاء را بيشتر دوست ميدارم و اينك آن را در راه خدا صدقه گردانيدم و اميدوارم كه از نيكويى اين كار بهره مند شده و آن را نزد خدا اندوخته اى داشته باشم پس اى برانگيختهء خدا ! آن را در هر راهى كه خدا به تو نشان ميدهد قرار بده . ( انس گفت : ) پيامبر خدا ( ص ) گفت : به به اين دارايىاى است سودرسان اين دارايىاى است سودرسان .\r\nو من آنچه را گفتى شنيدم و چنان مىبينم كه آن را قرار بدهى براى خويشانت پس ابو طلحه گفت : اى برانگيختهء خدا چنين خواهم كرد و سپس ابو طلحه آن را در ميان عموزادگان و خويشان خودش بخش كرد .\r\n\r\n","description":"","footnote":"\r\n( 1 ) بيرحاء با باء زبردار يكنقطه اى و راء بىنقطه جائيست در مدينه نزديك مسجد و آن را به كاخ بنى جديله مىشناسند .\r\n","page_name":" 181 ","page_number":189},
  {"content":"\r\nگزارش ياد شده را مسلم و ترمذى و ابو داود و نسائى نيز بگونه اى فشرده آورده‌اند .\r\nابو عبيد در الاموال ص 358 آورده است كه ابن جريج گفت : مؤمنان از پيامبر خدا پرسيدند چه بايد ببخشند ؟ پس اين آيه فرود آمد : « از تو مىپرسند چه ببخشند . بگو آنچه از خواسته‌ها بخشيديد از آن پدر و مادر و خويشان و پدر مردگان مستمند و تهى دستان و در راه ماندگان بىنواست . . . » و گفت اين آيه مربوط به بخششهاى مستحب است و زكات دستور جداگانه اى دارد .\r\nو ابو عبيد در الاموال ص 358 مىنويسد : فتواى پسر عمر و نيز ابو هريره همين بوده و ياران برانگيختهء خدا در تفسير و تأويل قرآن داناتر و براى پيروى شايسته ترند و فتواى طاوس و شعبى نيز آن است كه در دارايىها بجز زكات حقوقى ديگر هم هست همچون نيكوئى به پدر و مادر و خوبى كردن دربارهء خويشاوندان و نواختن مهمانان ، گذشته از حقوق چارپايان - به گردن افراد - كه دستور آنها رسيده است .\r\nو در الاموال ص 357 از زبان ابو حمزه آورده‌اند كه گفت . شعبى را گفتم :\r\nچون زكات دارائيم را دادم چكنم ؟ پس او بر من اين آيه را خواند : نيكويى آن نيست كه رويهاى خويش به سوى خاور و باختر بگردانيد ولى نيك آن كس است كه به خدا و به روز بازپسين بگرود . . تا پايان آيهء ياد شده .\r\nپس آواى ابوذر در اينجا همان آواى قرآن بزرگوار و آواى بزرگترين آئين گذاران ( ص ) و آواى پيروان آندوست از ياران پيامبر و شاگردان ايشان ، و آن را تنها كسى همچون كعب الاحبار نمىپذيرد كه در گذشتهء نزديك ، يهودى بوده و ديروز اسلام آورده و آن هم به اين گونه كه در تمام روزگار دراز پيامبر مسلمان نشده و بروزگار عمر مسلمانى گرفته و نميدانم كه آيا انگيزهء او در اين كار ، حقيقتجوئى بوده يا پروا از دليرى و كر و فر مسلمانان يا چشمداشت به مستمرىهايى كه داده ميشد ؟ و نيز نميدانم كه آيا او در مدت كوتاهى كه اسلام آورده بود توانسته بود آگاهى كاملى دربارهء قوانين اسلام و بايسته‌ها و شايسته‌هاى آن بدست آرد يا نه ؟ كه گمان نميكنم . چنانچه ابوذر ، كه از نزديك او را ميديد به همين امر اشاره\r\n","description":"","footnote":"","page_name":" 182 ","page_number":190},
  {"content":"\r\nكرد كه به او گفت : اى زادهء زن يهودى ترا چه به اين كارها و سزاوارش بود كه با عصاى سرخميده تنبيه شود چنان كه ابوذر سرور غفاريان به همينگونه رفتار كرد - خليفه را بد آيد يا خوش آيد - زيرا او شايستهء فتوا دادن نبود و فتوا داد آن هم در برابر دانايى از دانايان ياران پيامبر كه آگاهى از نامهء خدا و آئيننامهء پيامبر با تار و پودش آميخته و دانش بايسته‌ها و شايسته‌هاى اسلام را همچون جامه اى در بر كرده بود و سخن نميگفت مگر از زبان بر انگيختهء خدا ( ص ) و آسمان سبز سايه نيفكند و زمين تيره دربر نگرفت گوينده اى را كه راستگوتر و وفادارتر از ابوذر باشد .\r\nكسانى كه به مؤمنان راغب به نيكوكارى كه بيش از توانائى خويش نمىيابند در كار صدقه دادن عيب مىگيرند و آنان را در ميان خويش دست مىاندازند خدا تمسخرشان ( را تلافى ) مىكند و آنان راست كيفرى دردناك سورهء توبه آيهء 79 .\r\nو مقرر گردانيدن بخشش - به صورت واجب يا مستحب - فرع بر آن است كه بتوان مالكيتى براى افراد معتقد بود و اين را هم كه كمونيستها به هيچ روى نمىپذيرند پس كجا مىتوان ابوذر را به ايشان چسباند ؟\r\n4 - سه تن را خداوند دشمن ميدارد پيرمرد زناكار و تهى دست گردنكش و توانگر ستمكار .\r\nو به يك گزارش : راستى كه خداوند پيرمرد زناكار و تهى دست گردنكش و توانگر تنگ چشم را دشمن ميدارد .\r\nو به يك گزارش : راستى كه خداوند هيچ گردنكش به خود بالنده و تنگ چشم منت گذار و بازرگان سوگند خور را دوست نميدارد . ( 1 )\r\nدر اين گزارشها يادى رفته است از اختلاف طبقات مردم و مرزها و احكام ايشان بر بنياد آنچه دارند - از تهى دست و توانگر و پولدار و بازرگانى كه بازرگانى\r\n\r\n","description":"","footnote":"\r\n( 1 ) مسند احمد ج 5 ص 153 ، 176 و ابو داود و ابن خزيمه - در صحيح خود - و نسائى نيز آن را گزارش كرده و نيز ترمذى در باب سخن حور العين - كه جداگانه نيز داورى به درست بودن آن كرده - و نيز ابن حبان در صحيح خود و نيز حاكم كه جداگانه نيز داورى خود را بدرست بودن آن آورده است بر گرديد به الترغيب و الترهيب به خامهء منذرى 1 / 247 و ج 2 ص 230 و 238\r\n","page_name":" 183 ","page_number":191},
  {"content":"\r\nاو در گرو سرمايهء اوست - با آن كه مسلك اشتراكى بهرهء مردم را از دارائيها يكسان و برابر مىداند .\r\n5 - گفتم : اى برانگيختهء خدا توانگران پاداشها را بردند نماز مىگزارند و روزه مىگيرند و حج مىكنند . گفت : شما نيز نماز مىگزاريد و روزه مىداريد و حج مىكنيد گفتم : آنان زكات مىدهند و ما نميدهيم . گفت : تو هم ميتوانى صدقه بدهى اگر استخوانى را از سر راه ديگران برداشتى صدقه داده اى و اگر راهى را به كسى نشان دادى صدقه داده اى و اگر زيادتى خوراكت را براى كمك به ناتوانى دادى صدقه داده اى و اگر براى كمك به كسى كه - به خاطر داشتن آفتى در زبان - درست نميتواند سخن بگويد بگفتار و روشنگرى پرداختى صدقه داده اى و اگر با همسر خويش بياميزى صدقه داده اى . گفت : گفتم اى برانگيختهء خدا كارى بر بنياد هوس و خواستهء دلمان انجام ميدهيم و پاداش مىگيريم ؟ گفت آيا مىدانى كه اگر آن را از راهى ناروا انجام داده بودى بزهكار بودى ؟ گفت : گفتم آرى گفت پس مىشود كه كار شما را از راه بد به شمار آرند و از راهى نيك بشمار نياورند ؟\r\nو بگزارشى : گفتند اى برانگيختهء خدا ! آنان كه دارائيهاى بسيار دارند پاداشها را ربودند مانند ما نماز مىگزارند و مانند ما روزه مىدارند و افزونىهاى دارائيهاشان را صدقه مىدهند ابوذر گفت : پس پيامبر خدا گفت مگر خدا براى شما چيزى ننهاده است كه صدقه دهيد . راستى كه با هر يك بار ياد كردن خداوند به پاكى و با هر يك بار ستودن او شما هم صدقه داده‌ايد . . . پايان حديث\r\nو به يك گزارش : پيامبر را گفتند : صاحبان دارائيها پاداشها را ربودند . پس پيامبر ( ص ) گفت : راستى كه در تو هم ( مايه براى ) صدقه بسيار است . و آن زيادتى نيروى گوش و نيروى چشم توست براى كمك به ديگران . . . پايان گزارش .\r\nو به يك گزارش : بر گردن هر كسى است كه هر روز چون آفتاب بدمد صدقه اى از آن بر خويش بدهد گفتم : اى برانگيختهء خدا از كجا صدقه بدهيم با آن كه ما را دارائيهايى نيست . گفت : ياد كردن خداوند به بزرگى ، به پاكى ، به يگانگى ، ستودن او ، آمرزش خواستن از او ، فرمان دادن به نكو كارى ،\r\n","description":"","footnote":"","page_name":" 184 ","page_number":192},
  {"content":"\r\nبازداشتن از كار زشت ، كنار انداختن خار و سنگ و استخوان از سر راه مردم ، راهنمايى كردن كور ، شنوانيدن و تفهيم كردن مطلب به كر و لال ، راهنمايى كردن كسى كه راهنمايى ميخواهد و تو جائى را كه او نياز به شناختن آن دارد ميدانى ، كوشش به نيروى دو پاى خود در راه ستمديدهء دادخواه و بلند كردن دو بازويت براى كمك دادن به ناتوان به نيروى آن ، همهء اينها از ابواب صدقه است از تو بر خويشتن .\r\nدر اين حديثها ، هم وجود توانگران و دولتمندان و دارندگان دارائيها را تثبيت مىكند - و آن هم با احكام و احوال ايشان كه بستگى دارد به توانگرى ويژهء آنان و به زندگى فراخى كه از آن بهره مند شده‌اند و او خود از آن بىبهره است و هم ياد آور اين است كه صدقه از افزونى دارائيهاى دولتمندان است و او افسوس مىخورد كه چون تنگدستان دارائيهايى ندارند ، به دادن صدقات واجب يا مستحب نمىتوانند پردازند و آنگاه پيروان مسلك اشتراكى كجا تعلق مالى را به كسى مسلم مىدارند تا زيادتىاى براى آن بپذيرند ؟ و كى در همهء جهان ، توانگرى مىشناسند كه ربايندهء حق ديگران نباشد و كجا موردى براى بخششها و صدقات و واجبات انسانىاى مىگذارند كه گزارشهاى ابوذر همهء آنها را مسلم ميدارد ؟\r\n6 - دوست من ( ص ) هفت دستور به من داد : دوستى تهيدستان و نزديك شدن به ايشان ، نگريستن به آنكه فروتر از من است و ننگريستن به آنكه فراتر از من است . ( 1 )\r\nو در گزارشى : دوست من ( ص ) پنج سفارش به من كرد : بر تهيدستان دل بسوزانم و با ايشان همنشينى كنم و به آنكه فروتر از من است بنگرم و به آنكه فراتر از من است ننگرم . ( 2 )\r\nو چون و چرايى در اين نيست كه مقصود از فروتر در دو گزارش بالا كسى است كه دارائى او كمتر از وى باشد تا خداوند پاك را براى برترى دادن او بر ايشان سپاس بگزارد و به كسانى كه فراتر از او هستند ننگرد تا اندوهگين شدن يا رشك\r\n\r\n","description":"","footnote":"\r\n( 1 ) مسند احمد 5 : 154 ، 167 ، 178 ، صحيح مسلم 3 : 82 ، سنن بيهقى 4 : 188\r\n( 2 ) مسند احمد ج 5 ص 159 و 173 حليه به خامهء بو نعيم ج 1 ص 160\r\n","page_name":" 185 ","page_number":193},
  {"content":"\r\nبردن از برترى ديگران بر وى او را از ياد خدا و سپاسگزارى و شادابى در خدا پرستى باز بدارد . اما در مورد كارها و فرمانبردارىها و منشهاى برتر ، شايسته است انسان به كسانى بنگرد كه بالاتر از اويند تا نشاطى پيدا كند كه همچون ايشان به كار برخيزد و آهنگ پيش افتادن از ايشان نمايد و به كسانى كه فروتر از او هستند ننگرد تا در كار سست شود و از بدست آوردن برترىها و بر جستگىها بازمانده و چه بسا دچار خودبينى گردد .\r\nپس اين دو حديث ، تعلق اموال به افراد و زيادتى برخىشان بر برخى ديگر را در مالكيت ثابت مىكند و اين با اصلى كه مسلك كمونيسم پذيرفته ناسازگار است\r\n7 - هيچ اسب تازى نيست مگر هر سپيده دم او را دستورى داده مىشود كه دو دعا مىخواند و مىگويد : خدايا مرا به مالكيت كسى از آدميان كه خواستى درآوردى پس مرا از دوستترين دارائيها و كسان وى به نزد او بگردان - يا :\r\nمحبوبترين كسان و دارائيهاى او به نزد وى . ( 1 )\r\nما در اينجا نه دعاى اسب و انديشهء او ، بلكه همان گزارش پيامبر خدا را دليل مىآوريم كه بر بنياد آن ، خداوند پاك به اسب الهام كرده چنان دعايى بخواند و در آن اثبات تعلق اشياء به افراد و مالكيت آنهاست هر چند كه كمونيستها از اين اصل روى بگردانند .\r\nاين بود پاره اى از گزارشهاى ابوذر همان راستگوى راستگو شمرده شده كه متن آشكار آن با مكتبى كه او را بناروا به آن چسبانيده‌اند ناسازگار است و خود هيچ نيست بجز آواى قرآن بزرگوار و آن چه را فرستادهء درستكار او آشكارا باز نمود .\r\nكسانى كه سخن را مىشنوند و از بهترين آن پيروى مىكنند آنانند كسانى كه خداوند راهنمائيشان كرده و آنانند خردمندان . و اما كسانى كه در دلهاشان دو دلى و كژىاى هست به آهنگ تأويل ، آن چه را مبهم و متشابه است آشوب جويانه پيروى مىكنند .\r\nسورهء زمر آيهء 18 ، سورهء توبه آيهء 89\r\n\r\n","description":"","footnote":"\r\n( 1 ) مسند احمد 5 / 170\r\n","page_name":" 186 ","page_number":194},
  {"content":"\r\n\r\nنگاهى در سخنانى كه در ستايش ابوذر رسيده است تا بدانيم آيا با آنچه بدان متهم شده سازش دارد ؟\r\nاز ميان ستايشهاى ياران پيامبر از او - پس از تبعيد شدنش و پس از رنج و كوششى كه بر سر آن دعوت بر خويش هموار كرد - كافيست كه نگاهى بيفكنيم به سخن سرورمان امير مؤمنان ( ع ) كه به او گفت : تو براى خدا خشم گرفتى پس اميد به همان كس دار كه برايش خشم گرفتى راستى كه اين گروه از تو بر دنياى خويش ترسيدند و تو از ايشان بر دين خود هراسيدى . . . تا پايان آنچه در صفحهء گذشت .\r\nاين جملهء زرين هنگامى از دهان امام ( ع ) به در آمد كه ابوذر پس از زير و بالا نگريستنهاى انديشمندانه راهى را كه درست مىشمرد برگزيده و پس از آن ديگر چيزى براى او نمانده بود مگر آوايى ناتوان كه ديدار كنندگان او در تبعيدگاه - ربذه - از وى مىشنيدند و كارى سترك نميتوانست انجام دهد و آن گاه سخن على ( ع ) آشكارا مىرساند كه خشم ابوذر براى خدا بوده و او بايد اميد به همان كس بندد كه براى او خشم گرفته و اين امر ، فرع خشنودى خداى پاك است از آنچه او در راه آن ، رنج و كوشش را بر خود هموار كرد و مردم را به سوى آن خواند .\r\nو فرع بر اينكه آنچه را او به زبان آورد و آن گروه را خشمگين كرد يك دعوت دينى خالص باشد در برابر آزمندىهاى صدرصد دنيا پرستانه ، كه ابوذر بر دين خويش از آن بترسيد و آن گروه بر دنياى خويش از آن بهراسيدند و او را با كينه توزيها بيازموده و به دشتها تبعيد كردند و نيز مىرساند كه فردا او سود مىبرد و آن گروه بر وى رشك بردند و آنگاه كداميك از اينها هست كه با كمونيسم يا همان مسلكى سازگار باشد كه ما ديگرى مطلق است و ميان آن با خواستن خشنودى خداى برتر هيچگونه\r\n","description":"","footnote":"","page_name":" 187 ","page_number":195},
  {"content":"\r\nپيوندى نيست ؟\r\nآرى سرور ما امير مؤمنان ( ع ) اينهمه ستايشهاى فراوان را دربارهء ابوذر روا داشت و در گفتار ديگر خويش به عثمان گفت : « از كيفر خدا بپرهيز ، تو نيك مردى از مسلمانان را تبعيد كردى و او در تبعيدگاهى كه فرستاده بودى نابود شد . » كه مىبينيم او را از نيك مردان مىشمارد و نابود ساختن او در آن تبعيدگاه را گناهى مىانگارد كه از پرهيزكاران سر نميزند . آنگاه آيا مىپندارى اين ستايشها را با وجود آن از او كرده كه به ژرفاى عقيدهء او راه نيافته و بگونه اى كه بايد آن را نشناخته و روحيات او را ندانسته ؟ - با آنكه او همچون جان ميان دو پهلويش بوده - يا على هم در پذيرش آئين كمونيسم با او همداستان بوده ؟ يا با وجود آگاهى كامل از نادرست بودن عقيده اش باز هم با دشمنان او آشكارا جنگيده ؟ با آنكه او - كه همان راستگو و درست كردار است - به عثمان گفت : « به خدا كه خواست من ، اندوهگين كردن تو و ناسازگارى با تو نبود و تنها ميخواستم حق او را گزارده باشم » و آنگاه چه حقى هست براى يك كمونيست كه آهنگ تباه ساختن اجتماع را دارد و حقوق مسلم توده را مىكاهد . حق تنها از آن مؤمنى است كه در نفس خود كامل بوده دعوت او به سوى حق و انديشهء او شايسته باشد .\r\nنشانهء ديگرى هم داريم كه - بگونه اى روشنتر از اين - مىرساند ابوذر بر حق بوده و عقيدهء كسانى كه با او ناسازگارى نمودند يكسره نادرست ؛ و آن نيز گفتار امام است در دنبالهء سخنى كه براى بدرود ابوذر بر زبان راند : « اى ابوذر هرگز به جز حق مونس تو نباشد و هرگز به جز باطل ترا اندوهگين نكند » و آنگاه كدام پيرو مسلك اشتراكيست كه بدينگونه باشد ؟ به خدا پناه مىبريم از ياوه گوئيها .\r\nبه گفتار امام ( ع ) سخن فرزندش امام پاك دختر زادهء پيامبر ابو محمد حسن مجتبى را نيز بيفزا كه به ابوذر گفت : از دست اين گروه بر تو رفت آنچه را خود مىبينى پس با ياد از سپرى شدن و تهى گرديدن گيتى دست آن را از خويش بازدار و شكيبايى نما تا چون پيامبرت را ديدار كنى از تو خوشنود باشد بر گرديد به صفحهء\r\nكه مىبينى امام معصوم آنچه را از دست آن گروه به ابوذر رسيد ياد كرده و مسئولان آن را نكوهش مىكند و او را دستور مىدهد به شكيبائى تا در برابر آن\r\n","description":"","footnote":"","page_name":" 188 ","page_number":196},
  {"content":"\r\nپاداش بزرگ و بسيار دريافت كند و پيامبر را بگونه اى ديدار نمايد كه از او خوشنود باشد و آنگاه آيا هيچ سازشى مييابى در ميان پيامبر و اعتقاد امام مجتبى و ميان كمونيستها كه در ويرانگرى بنياد كيش مصطفى و سنت دگرگونىناپذير خداوند نقشى اساسى دارند ؟\r\nدر دنبال اين دو گفتار نيز سخن پيشواى جانباخته دختر زادهء پيامبر ابو عبد اللَّه - الحسين را بنگر كه به ابوذر مىگويد : اين گروه ترا از ( دسترسى به ) دنياى خويش باز داشتند و تو ايشان را از ( دست درازى به ) دينت پس شكيبايى و يارى را از خدا بخواه .\r\nو اين سخن نيز همچون سخنان پدر و برادر او - درودهاى خدا بر ايشان - آشكارا مىرساند كه ابوذر يك دعوت دينى را دنبال مىكرده كه هيچگونه كجروىاى در آن نبوده و دشمنان او دعوتشان بر بنياد دنيا پرستى بوده و مرجعى كه بايد او را از گرفتاريهائى كه بدان دچار شده برهاند خداوند است . زيرا خداوند پاك از دعوتى كه آنمرد گرفتار دنبال مىكرد خشنود بود و بر كسانى كه به او دشنام گفتند خشمگين . و هيچ خردمندى نيز نمىپندارد كه چيزى از اين ويژگيها با پيروى از مسلك اشتراكى سازگار باشد . و پس از اين فرازهاى زرين ، سخن عمار پسر ياسر را بنگر كه به ابوذر مىگويد : خدا آرامش نبخشد كسى را كه ترا اندوهگين ساخت و ايمنى ندهد آنكس را كه ترا بيم داد به خدا كه اگر تو هم جوياى دنياى آنان بودى ايشان به تو تأمين مىدادند و اگر به كارشان خرسند مىبودى البته ترا دوست ميداشتند .\r\nآيا براى يك مسلمان معمولى هم رواست كه چنين نفرينى كوبنده دربارهء كسانى بكند كه مردى را بخاطر تباهى انگيزى در محيط دينداران و به گناه بستن راه صلح و صفا در ميان ايشان گرفتار كرده‌اند ؟ تا چه رسد به مسلمانى همچون عمار كه - به گفتهء آشكار پيامبر بزرگوار - حق از او و او از حق جدا نمىشود ؟ و آيا رواست ايشان را محكوم كند كه دنيا پرستانند و آرزوها فريبشان داده و كارهاشان ناپسنديده است و ايشان در دو جهان زيان ديده‌اند و زيان آشكار بهرهء ايشان شده ؟\r\nو آنگاه اين نفرين را در برابر يك امام معصوم مانند سرور ما امير مؤمنان كه در راه خدا بسى سختگير است و در برابر دو شير زادهء او دو فرزند زادهء پيامبر بر زبان\r\n","description":"","footnote":"","page_name":" 189 ","page_number":197},
  {"content":"\r\nبراند و هيچيك از ايشان نيز اينرا از او ناپسند نشمارد ؟ اين نشدنى است .\r\nو تازه پيش از همهء اين سخنان ، شتافتن ايشان به بدرقهء ابوذر - با آنكه ميدانستند خليفه از اين كار منع كرده - خود نشانه اى است بر اينكه سخن ابوذر را راست مىشمرده و در پى آشكار كردن كار و فرمان او بوده‌اند و امام چنان مىبيند كه منع از بدرقهء او گناه يا كارى ناساز با حق است كه نبايد پيروى شود چنانچه به عثمان نيز همين را گفت ( 1 ) و آنگاه هيچيك از اينها با گرفتاريهاى بزرگى كه ابوذر را متهم كرده‌اند براى دين فراهم آورده سازگار نيست .\r\nهمهء ياران پيامبر - از مهاجر و انصار - شكنجه و تبعيدى را كه ابوذر كشيد به ياد نكوهش گرفتند و فرازهاى پر از نكوهش چه ميان لبانشان بود و چه در گوشه كنار دلهاشان و چه در سطرسطر سخنرانيها شان و اينها را با نگاه به آنچه در روز انبوه شدن مردم در پيرامون خانهء عثمان - براى تاختن بر او - روى داد مىتوان دريافت . و خود از انگيزه هايى بوده كه زمينه را آماده كرد براى آنكه كارها بدانگونه سرانجام گيرد . پس خشم گرفتن كسانى از ايشان كه نامشان را ياد كرديم - در ميان تودهء ياران پيامبر - چيزى تازه نبود جز اينكه برخى از ايشان خشم خود را در قالب ستايشهائى كه از ابوذر كردند ريختند و برخى آن را در جامهء اعتراض به كسانى كه به او دشنام دادند پوشاندند و هر چند كه لحن گفتارهاى ايشان هنگام نگاه به پوستهء بيرونىاش متفاوت مىنمايد ولى نتيجه و مفهوم همه ، يك چيز بوده و از اين روى است كه به گواهى تاريخ نگاران از ميان كارهائى كه ياران پيامبر بر عثمان ناپسند شمردند يكى هم تبعيد كردن ابوذر بود . بلاذرى مىنويسد پيش از اينها عثمان ناگوارىهايى بر عبد اللَّه پسر مسعود و ابوذر و عمار روا داشته بود و در دلهاى هذيليان و بنى زهره و بنى غفار و هم سوگندان ايشان خشمهايى براى آنچه بر سر ابوذر رفت جاى گرفته بود ( 2 ) .\r\n\r\n","description":"","footnote":"\r\n( 1 ) برگرديد به ص\r\n( 2 ) انساب بلاذرى ج 5 ص 26 ، تاريخ يعقوبى ج 2 ص 150 ، مروج الذهب ج 1 ص 438 و 441 ، الرياض النضره 2 : 124 ، تاريخ ابن خلدون ج 2 ص 385 ، الصواعق ص 68 ، تاريخ الخميس ج 2 ص 261 .\r\n","page_name":" 190 ","page_number":198},
  {"content":"\r\nو اين اعتراض توده از مهر ايشان به ابوذر ناشى مىشد كه در دل گروهها جاى گرفته بود مهرى صميمانه و بخاطر همدينى و برادرى ايمانى و هم پيمانى در پيروى از برترين شيوه‌ها ، و همهء اينها بخاطر بذرهايى بود كه از پيامبر خدا ( ص ) گرفته و در دلهاى خويش كاشته و پرورده و شناخت ابوذر و شيوه و روش نيكو و پرهيزگارى و ايمان و راستگويى او را همچون ميوه اى از نهالى برگرفته بودند و اينها هيچيك با تهمتى كه به ابوذر زده و او را به كمونيسم چسبانده‌اند سازگار نيست آيا ميگويى همهء ياران پيامبر كمونيست بودند ؟ - كه از بهتانهاى زشت به خدا پناه مىبريم - و اگر ابوذر كمونيست بود درست آن بود كه او را از صفحهء زمين دور كنند نه تنها از مرز مدينه ، و ياران پيامبر نيز ميبايد به آن داورى و فرمان قاطع خرسندى دهند زيرا خداوند برتر گفته : همانا كيفر آنان كه با خدا و رسول او بجنگ برخيزند و در زمين به فساد كوشند جز اين نباشد كه آنها را بقتل رسانده يا بدار كشند و يا دست و پايشان به خلاف ببرند ( يعنى دست راست را با پاى چپ و يا بالعكس ) يا با نفى و تبعيد از سرزمين صالحان دور كنند اين ذلت و خوارى عذاب دنيوى آنهاست و اما در آخرت باز ( در دوزخ ) بعذابى بزرگ معذب خواهند بود . ( 1 ) و آنگاه چه تبهكارىاى در زمين بزرگتر از ترويج اين اصل ناسازگار با نامهء خدا و آئيننامهء پيامبر ، با آنكه خداوند پاك در آن نامهء بزرگوار مىگويد : آيا آنها بايد فضل و رحمت خداى ترا تقسيم كنند ( هرگز نبايد ) در صورتى كه ما خود معاش و روزى آنها را در حيوة دنيا تقسيم كرده‌ايم و بعضى را بر بعضى برترى داده‌ايم تا بعضى از مردم ( بثروت ) بعضى ديگر را مسخر خدمت كنند و رحمت خدا از آنچه جمع مىكنند بهتر است . ( 2 )\r\nو همين مطلب در آئين نامهء ارجمند پيامبر نيز روشن شده بنگريد به گزارشهايى كه دربارهء كيفر چنين كسى آمده است ( در همان بخش دارائيها و ويژگى آن به افراد و تثبيت دولتمندى توانگران و پرهيز از دشوار ساختن زندگى ) كه ستونهاى تمدن نيز بر روى همين زير بنيادها مىايستد و يك مدنيت عالى از همين راهها\r\n\r\n","description":"","footnote":"\r\n( 1 ) سورهء مائده آيهء 33\r\n( 2 ) سورهء زخرف آيهء 33\r\n","page_name":" 191 ","page_number":199},
  {"content":"\r\nزيباترين چهره هايش را آشكار ميسازد\r\n\r\nستايش پيامبر از او و آنچه به وى سپرد\r\nاما آنچه را از پيامبر اسلام در اين باره رسيده است ، پاره اى از آن را پيشتر در صفحهء تا صفحهء ياد كرديم و اينك زمينه اى فراخ نيست كه بگوئيم پيامبر بزرگوار با دانش گستردهء پيامبرانه اش از كارى كه ابوذر در بازپسين روزهاى زندگيش به آن پرداخت و از سخنان و كرده‌هاى او كه بر دشمنانش گران مىآمد نيك آگاه بود و نيز ميدانست كه تودهء پيروان ، آنچه را وى بر زبان آورده بنيادهايى شايستهء پيروى خواهند گرفت . پس اگر او كمترين انحرافى در ابوذر سراغ كرده بود - با به زبان راندن آن سخنان پر گهر - توده را به همسازى با وى بر نمىانگيخت چه رسد به اينكه او ( ص ) به وى گزارش كرد و سپرد كه آنچه از پيشامدهاى سخت اندوهزاى بر سر دعوت وى به او ميرسد در راه خدا و در برابر نگاه اوست پس خردمندانه نيست كه در برداشت او هيچگونه انحرافى از راه دين باشد . و گرنه او ( ص ) ميبايستى وى را از نادرست بودن برداشت و باطل بودن دعوتش آگاه سازد . پس چون چنين نكرد و گذشته از آن ، ستايش رسا و سفارشهاى آنچنانىاش را ارزانى وى داشت در مىيابيم كه ابوذر همان مرد نيكوكار و پرهيزگار و اصلاح طلب است و نمونهء دلسوزى و مهربانى بر ناتوانان توده ، و جوياى نيكى و خوشبختى براى قدرتمندان آن . و آنهمه سختيها را نيز بر خود هموار ساخت تا كسانى را كه دو دستى به جهان چسبيده بودند از سرانجام زشت كارشان رهايى بخشد و ديگران را نيز - با رساندن به زندگى فراخ و آسوده - خوشبخت گرداند به گونه اى كه حلقه‌هاى زندگيشان در اين جهان با پايگاههاى برتر ديگر جهان پيوند بخورد ولى او را نشناخته و كار و فرمان او را در نيافتند و حق او را ندانستند و دنيايش را تباه كردند و بر چه جوانمردى زندگى دنيا را تباه كردند و سفارش پيامبرش ( ص ) را دربارهء او تباه ساخته و گروهى با او دشمنى نمودند كه همتاى او نبودند . شعر :\r\n« اگر من دچار كسى از هاشميان مىشدم كه فرزندان عبد المدان دائىهايش\r\n","description":"","footnote":"","page_name":" 192 ","page_number":200},
  {"content":"\r\nبودند .\r\nآنچه را ميديدم برايم آسان بود ولى بيائيد و بنگريد كه من گرفتار چه كسى شده‌ام . »\r\nپس كسانى را كه گرويدند در برابر دشمن ايشان يارى داديم تا در حالى شب را به بامداد رساندند كه پيروز بودند .\r\nسورهء صف آيهء 14\r\n","description":"","footnote":"","page_name":" 193 ","page_number":201},
  {"content":"\r\n\r\nنگاهى در گفتارى كه هيئت فتوا دهندگان الازهر بيرون داده‌اند\r\nدر شمارهء دوم از سال اول نامهء مصرى « الوقت » كه در سال 1367 چاپ شده گزارشى ميخوانيم كه متن آن چنين است :\r\n( هيئت فتوا دهندگان در الازهر ميگويد « در اسلام كمونيسم نيست » - به نقل از نامهء نيكوى الاهرام )\r\nوزارت داخله كتابى به پيشگاه استاد برتر سرپرست دانشگاه الازهر داد كه نگارندهء آن ، پرداخته بود به بررسى در آئين يار داناى پيامبر ابوذر غفارى - خدا او را بيامرزد - و پژوهش را رسانده بود به اين سخن كه در اسلام كمونيسم هست كار وزارت نامبرده براى اين بود كه برداشت دين را در اين باره بشناسد و بداند كه آيا مىشود اين كتاب را در دسترس مردم گذاشت يا نه . پيشگاه استاد برتر نيز اين كار را واگذار كرد به هيئت فتوا دهندگان در الازهر كه با سرپرستى پيشگاه استاد شيخ عبد المجيد سليم مفتى پيشين و سرپرست اين هيئت فراهم آمده و در پيرامون موضوع كتاب بحثى گسترده پيش كشيدند سپس فتواى خود را دربارهء آن بيرون داده و وزارت داخله نيز اين فتوا را از پيشگاه استاد برتر تلقى كرده‌اند كه اين هم متن آن است - پس از سر آغاز -\r\n\r\nدر اسلام كمونيسم نيست\r\nيكى از بنيادهاى كيش اسلام احترام به مالكيت است و اينكه هر انسانى ميتواند با بهره بردارى - از راهها و دستافزارهاى مشروع - بپردازد به فراهم آوردن دارايى و افزودن آن به هر گونه كه ميتواند و دوست ميدارد و از همين راهها\r\n","description":"","footnote":"","page_name":" 194 ","page_number":202},
  {"content":"\r\nآنچه را ميخواهد به مالكيت خود در آرد . تودهء ياران پيامبر و جز ايشان از آئين شناسان مجتهد ، بر آن رفته‌اند كه در دارائى توانگران هيچ حقى براى ديگران نيست مگر همان چه را خداوند واجب كرده است از زكات و ماليات و هزينه هايى كه به همسر يا خويشاوندان خود بايد داد و آنچه به خاطر پيشامدهايى زودگذر و انگيزه هايى ويژه واجب مىشود همچون يارى دردمندان و خوراك دادن به گرسنگان بيچاره و نيز مانند كفاره‌ها و آنچه را براى دفاع از ميهن و نگهدارى نظام كشور بايسته است - اگر آنچه در خزانهء دارايى تودهء مسلمانان است براى اين كار بسنده نباشد - و نيز براى ساير مهمات شايستهء مردم ، كه در نامه‌هاى روشنگر قرآن و آئين نامه‌هاى پيامبر و نامه‌هاى فقه اسلامى اين مطلب به گستردگى ياد شده . اين بود بخششهاى واجب ، جز اينكه اسلام هر يك از مسلمانان را كه توانايى داشته باشد بدان ميخواند كه با ميل خود هر چه را از مالش بخواهد به كارهاى خوب و نيكوكارانه برساند بدون اينكه ريخت و پاش بيهوده در اين راه روا دارد چنان كه خداوند برتر ميگويد : « دست خود را غل بسته به گردن خويش مدار و يكباره نيز آن را مگشاى تا سرزنش شده و حسرتزده ننشينى . » و چنان كه باز دربارهء بندگانش كه ايشان را ميستايد گويد : « آنان كسانىاند كه چون انفاق كنند ريخت و پاش بيهوده ننمايند و تنگ نگيرند و تنگ چشمى ننمايند زيرا اعتدال در ميان اين دو است . » و چنانچه آئين نامهء پيامبر در حديثهاى بسيار همين را مىرساند ولى ابوذر غفارى - خدا از او خشنود باد - بر آن رفته كه هر كس بايد آنچه را از دارائيها كه نزد او فراهم آمده اگر بيش از نياز وى است در راه خدا - كه راه خوبى و نيكوكارى باشد - بدهد و اندوختن آنچه بيش از نياز او و بيش از هزينهء خود و نانخورانش است بر وى روا نيست .\r\nاين بود شيوهء ابوذر ، و هيچيك از ياران پيامبر را نمىشناسيم كه با وى همداستان باشند و بسيارى از دانشمندان مسلمانان نيز ، پرداخته‌اند به انتقاد از شيوهء او و به اينكه شيوهء تودهء ياران پيامبر و شاگردانشان را درست بشمارند بگونه اى كه پس از آن ، هيچ ترديدى نميماند كه ابوذر در برداشت خود راهى راست نپيموده و راستى آنكه اين شيوه اى شگفت است از يك يار بزرگوار پيامبر همچون ابوذر\r\n","description":"","footnote":"","page_name":" 195 ","page_number":203},
  {"content":"\r\nو اين براى آن بوده كه وى از بنيادهاى اسلام و از آنچه حق روشن و آشكار است بدور بوده و از همين روى بود كه مردم در روزگار خودش آن را بر وى نپسنديدند و از آن به شگفت آمدند آلوسى در تفسير خود پس از روشن ساختن شيوهء او سخنى دارد كه در طى آن مىگويد : كسانى كه بر ابوذر بر سر اين ادعايش اعتراض داشتند زياد شدند ، مردم آيهء ارث را بر او ميخواندند و مىگفتند : « اگر بايستى همهء دارائيها را بخشيد كه ديگر موردى براى آيهء ارث نميماند » بر سر او فراهم مىآمدند و هر جا پاى مىنهاد در پيرامون او بلوا راه مىانداختند و اين برداشت را از وى مايهء شگفتى مىشمردند . پايان\r\nو از اينجا بر ميآيد كه اين برداشت ، نادرست بوده و دارندهء آن مجتهدى بوده كه در اجتهاد خود خطا كرده و لغزش وى آمرزيده است بلكه بخاطر كوشش خود براى آگاهى از دستور خدا پاداش هم مىگيرد ولى نمىتوان در آن راه نادرست از وى پيروى كرد و آن هم پس از آنكه نادرستىاش آشكار ، و نيز روشن گرديده كه با آنچه از نامهء خدا و آئين نامهء پيامبر او و بنيادهاى كيش اسلام بر ميآيد سازشى ندارد .\r\nو چون شيوهء او انگيزهء اخلال در سازمان كشور و موجب آشوب در ميان مردم بود معاويه فرماندار شام از عثمان ( ض ) خواست كه او را به مدينه برگرداند چرا كه آن هنگام ابوذر در شام بود . پس خليفه او را بخواست و ابوذر آغاز كرد به تثبيت شيوهء خود و به فتوا دادن بر بنياد آن و پراكندن آن در ميان مردم . پس عثمان از وى خواست كه در گوشه اى دور از مردم سكنى گزيند و او در ربذه كه جايى ميان مكه و مدينه بود ساكن شد .\r\nابن كثير در تفسير خود مىنويسد : از شيوهء ابوذر ( ض ) بر ميآيد كه اندوختن آنچه بيش از هزينهء كارگزاران باشد روا نيست و بر بنياد همين موضوع فتوا ميداد و همه را به پيروى از آن تشويق مىكرد و دستور ميداد و هر كس ناسازگارى مىنمود با او درشتى ميكرد پس معاويه او را از اين كار بازداشت ولى او دست نكشيد . تا معاويه بترسيد كه از اين راه زيانى به مردم رسد پس نامه اى به عثمان نوشت و شكايت او را به وى كرد و خواست كه او را به سوى خويش بخواند پس\r\n","description":"","footnote":"","page_name":" 196 ","page_number":204},
  {"content":"\r\nعثمان او را به مدينه خواست و تك و تنها در ربذه ساكن گردانيد و همانجا بود تا در روزگار خلافت عثمان درگذشت .\r\nو در فتح البارى به خامهء حافظ ابن حجر سخنى ميخوانيم و اينهم فشردهء آن : راستى كه دفع تباهى و جلوگيرى از زيان ، مقدم است بر جلب سود و مصلحت ، و از همين روى بود كه عثمان ابوذر را بفرمود تا در ربذه ساكن شود چون با آنكه ماندن او در مدينه مصلحت و سودى بزرگ براى دانشجويان در برداشت ولى مفسده و زيانى هم داشت كه از نشر شيوهء وى بر مىخاست .\r\nاز آنچه ياد كرديم روشن مىشود كه آنچه در اين كتاب « كمونيسم در اسلام » آمده سازشى با بنيادها و پايه‌هاى اسلام ندارد ، همچنانكه روشن مىشود كه در اسلام كمونيسم به آن معنايى كه مردم مىفهمند و نگارندهء اين كتاب آشكار ساخته و آن را كمونيسم اسلامى ناميده وجود ندارد از همين روى ما بر آن رفته‌ايم كه كتابى به اين گونه ، در ميان مردم منتشر نشود تا تبهكاران در زمين كه تشكيلات شايسته را ويران مىكنند ، آن را وسيله اى براى اخلال در تشكيلات و تباه كردن خردهاى كسانى نگيرند كه ايمانشان سست است و از بنيادهاى اسلام آگاه نيستند .\r\nامينى گويد : هر كدام از وزارت داخله يا سرپرستى از هر اگر بررسى اين امر خطير را به هيئتى وا مىگذاشتند كه از احوال ابوذر آگاه بود و گفتار او را ميشناخت و به كتابهاى حديث و تفسير و سرگذشت نامه‌ها آشنايى شايسته داشت و درست و نادرست مطالب آنها را ميشناخت و از غرض ورزيها تهى و از عربده‌هاى قومى بدور بود ، در آن هنگام داورى ، نتيجه اى حق و آشكارا داشت و ميدانست كه آنچه ابوذر مردم را به آن ميخواند ، بيرون از آنچه خود هيئت در آغاز گفتارش درست دانسته نبود و در ارزش نهادن مالكيت براى هر انسان - و هزينه‌هاى بايسته بر او از دارائيش و بخششهايى كه به دلخواه خود مىكند - با آن همداستان است كه پيش از اين ما ترا از همهء اينها آگاه كرديم و دانستيم كه شورش او تنها رو در روى كسانى شناخته شده بود كه گنجينه‌هاى سيم و زر فراهم مياوردند و در راه خدا از آن بخشش نميكردند و توده را از سودهايى كه بايد به ايشان رسد بىبهره مىگرداندند چه برسد به سودهايى كه رساندن آن به ايشان نيكوست و به اين كار تشويق شده‌اند و با نگاه به\r\n","description":"","footnote":"","page_name":" 197 ","page_number":205},
  {"content":"\r\nهمهء اين زمينه‌ها دانسته مىشود كه آنچه را هيئت داوران كور كورانه به ابوذر بسته كه او گفته : هر چه را بيش از نياز انسان و هزينهء او و هزينهء نان خورانش هست بايد ببخشد ، اين نسبتى دروغ است و برداشتى نادرست ، و اىكاش مدرك ادعايش را در مورد شيوهء ابوذر كه او را ناساز با همهء ياران پيامبر و پيروان ايشان شمرده ياد مىكرد چون ما بخشى از آنچه را در اين باره از او رسيده برايت آورديم و ديدى كه در هيچيك از آنها هيچگونه نشانه اى بر درستى نسبتى كه آفريده و به وى بسته‌اند وجود ندارد و اى كاش دانشمندانى را كه مىگويد پنبهء شيوهء ابوذر را زده‌اند نام ميبرد و آنچه را براى استوار ساختن دليل خويش آورده‌اند روشن ميساخت شايد هم كه گوشهء چشم به محمد خضرى مورخ و احمد امين و صادق ابراهيم عرجون و عمر ابو نصر و محمد احمد جاد المولى بك و عبد الحميد بك عبادى و مانند آنان از نوخاستگان شتابزده اى دارد كه شهرها و بندگان بوسيلهء آنان آزمايش شده‌اند و گرنه ما اندكى پيش از اين ، هم گفتار ياران بزرگوار پيامبر را دربارهء ابوذر آورديم و هم سازش ايشان را با او در دست بودن برداشت وى ، و هم اندوهگين شدن ايشان بخاطر گرفتاريهايى كه در پى دعوت خويش دچار آن شد و هم همداستانى نيكان ايشان را بر اينكه آنچه را او آورده ، برداشت دينى سره و درستى بوده كه تنها با بهره بردارى از نامهء خدا و آئين نامهء پيامبر بدان رسيده است .\r\nشگفتا كه بىهيچ آشنايى با شيوهء ابوذر آن را شگفت مىشمارند و شگفتتر اينكه از جانب او عذر مىآرند كه از بنيادهاى اسلام و از آنچه حقيقت آشكار و روشن است دور بوده با آنكه مىگويند ابوذر مجتهد بوده اين چه اجتهادى است از يك مرد درياصفت - كه بنيادهاى آن را از آئين گذار آن گرفته - كه دارندهء آن اجتهاد را از بنيادهاى اسلام و از آنچه حقيقت آشكار و روشن است دور مىكند ! آرى چه بسيار و چه بسيار مجتهدانى در نزد اين دار و دسته هستند كه برداشتهاشان از بنيادهاى اسلام دور است همچون ابن ملجم كشندهء امام امير مؤمنان و ابو الغاديه كشندهء عمار ، و پسر هند و پور نابغه دو راهبر گروه ستمكار تبهكار گنهكار و مانند ايشان ( 1 ) ولى چه بسيار جدايى است در ميان اينان و ميان سرور غفاريان - ابوذر -\r\n\r\n","description":"","footnote":"\r\n( 1 ) از كسانى كه در جلد 7 صفحهء 105 و 106 از چاپ دوم نام ايشان را برديم .\r\n","page_name":" 198 ","page_number":206},
  {"content":"\r\nآيا زن بچه مرده را به خنده نمىاندازد و هر مسلمانى را گريان نميسازد كه بپندارند شيوهء ابوذر ، از بنيادهاى اسلام و از آنچه حقيقت آشكار و روشن است بدور بوده با آنكه او همان كس است كه پيش از مسلمان شدنش هم بت نپرستيده و سالها پيش از برانگيخته شدن پيامبر نماز گزارده و نيكوكارانه روى خويش را به سوى خدا مىگردانده و يك روز يك چهارم تودهء اسلام و چهارمى مسلمانان به شمار مىرفته و بيشتر زندگيش در روزگار پيامبر را همراه با برانگيختهء بزرگ بسر برده و بىآنكه در دانش آموختن از او كوتاه بيايد گوش خود را به آوا و دعوت او داشته و همهء آن نمونه‌هاى برتر چنان در دل و جان او نقش بسته كه چهره‌ها در آئينهء پاك نقش بندد بلكه چنان در دل او استوار گرديد كه تصوير بر روى فيلم بيفتد .\r\nاو ( ص ) به هنگامى كه وى حاضر بود بجاى ديگر يارانش وى را به خويش نزديك مىكرد و چون غايب بود سراغش را مىگرفت و وى به هيچ روى اجازه نميداد كه به كيش او دست درازى شود .\r\nدر كار دانشآموزى حريص بود و از برانگيختهء خدا ( ص ) هر چيزى را بپرسيد حتى حكم مس ريگ در نماز و او ( ص ) در سينهء وى هر چه را جبرئيل و ميكائيل در سينهء خودش ريخته بودند بريخت و وى را براى امتش به اين گونه شناساند كه او در روش نيكو و شيوه و خداپرستى و نيكوكارى و راستگويى و در آفرينش و خوى ، همانند عيسى است ( 1 )\r\nچه گمان ميبرى دربارهء مردى كه دروازهء شهر دانش پيامبر - سرور ما امير مؤمنان - را چون از او بپرسيدند دربارهء او گفت : او ظرفى است كه از دانش لبريزش كردند و سپس در آن را ببستند . ( 2 )\r\nآيا از شگفتترين شگفتيها نيست كه بگويند كسى به اين گونه ، كه در روزگار پيامبر همچنان در مدينه بوده و همهء افاضات پيامبر ( ص ) را از او ميگرفته و از سرچشمهء وحى سيراب مىشده ، چنين كسى شيوه اش از بنيادهاى اسلام و از آنچه حقيقت آشكار است دور است ؟ و آنگاه برداشت كعب الاحبار يهودى به آن نزديك است كه\r\n\r\n","description":"","footnote":"\r\n( 1 ) در مورد همهء اين مطالب بر گرديد به صفحهء تا از همين جلد .\r\n( 2 ) برگرديد به صفحهء از همين جلد .\r\n","page_name":" 199 ","page_number":207},
  {"content":"\r\nتازه اسلام آورده بود يا برداشت كسى كه پس از او و پس از روزگارى چند از زندگى جهان بيامده و رشد و پرورش و جوانى و پيرىاش را در پايتخت فرعونها ديد آن هم در روزى كه پرده هايى تيره و تاريك يكى بر روى ديگرى چهرهء حقيقتها را فرو پوشاند . چنين كسى است كه بنيادهاى اسلام را مىشناسد و عليه كسى همچون ابوذر به آن گونه كه ديديم داورى مىكند ؟ گويا حقايق اسلام پيش چشم او بوده است نه آن سرور غفاريان ! يا آويخته به نرمهء گوش او بوده كه آواى آن را مىشنيده نه آن بزرگ يار پيامبر !\r\nچنان گير كه ما با هيئت داوران در مورد همهء آنچه گفته سازش كرديم ولى آيا مىتوانيم چشم بپوشيم از آنچه حافظان و پيشوايان حديث از راههاى درست از زبان پيامبر اسلام ( ص ) گزارش كرده‌اند در : ستايشهاى بسيار از آن مرد و در : بزرگداشت او و تثبيت شيوه و راهنمايىهاى او ، بدون آن كه چيزى از كارهايش را در آغاز يا انجام زندگى وى مستثنى بشمارد با آن كه او ( ص ) با دانش پيامبرانه اش از آنچه ابوذر پس از وى بدان برخاست آگاهى داشت پس چرا به جاى بازداشتن او از كارى كه در آينده بدان برمىخيزد به او دستور داد كه در برابر آنچه به خاطر دعوت و قيام وى گرفتارش مىشود ، شكيبايى پيشه كند و دردسرهايى را كه به آن دچار مىگردد براى خدا و در راه او بشمارد ؟ و چرا تنها گزارش آوارگى و تبعيدى را به او داد كه دربارهء وى روا خواهند داشت ؟ بىاينكه او را از دست زدن به آنچه اين گرفتاريها را پيش آورد بازدارد . ؟\r\nباز از هيئت داوران مىپرسيم كسانى از ياران پيامبر كه شيوهء ابوذر را ناپسند شمرده و از آن به شگفت آمده‌اند آيا در ميان صحابه پايگاهى بسيار و الا داشتند يا در جايگاهى پست بودند ؟ خيلى طبيعى است كه به ما پاسخ دهد ايشان عبارت بودند :\r\nاز حكم پسر ابو العاص و پسرانش حارث بن حكم و مروان بن حكم نيز وليد پسر عقبه و معاويه پسر ابوسفيان و سعيد پسر عاص و عبد اللَّه پسر خالد و عبد اللَّه پسر سعد پسر ابو سرح يا بگو يك مشت دونان اموى كه از بنيادهاى اسلام و از آنچه حقيقت آشكار بود بدور بودند و نيز كسانى كه - در سرنگون شدن در چاه ويل آزمندىهاى دنيا - به راه ايشان رفتند و گنجينه ساختن دارائيها از راههاى ناروا را روا شمردند ،\r\n","description":"","footnote":"","page_name":" 200 ","page_number":208},
  {"content":"\r\nدروازهء آشتى را بستند و هزاران گونه واى را به سوى خليفهء آن روز كشاندند و ناتوانان توده را از حقوق ايشان بىبهره گردانيده خونهاى بيگناهان را ريختند و ليسيدند و جنگهايى خون چكان بر پا كرده و آشوبهايى را برپاى داشتند كه همچنان به گونهء كينه اى آتشين بر جا ماند كه گروهها يكى پس از ديگرى آن را دريافت كردند تا به روزگار كنونى ما رسيد و آنگاه هيئت داوران را بر آن داشت كه بىهيچ پروايى از درست و نادرست سخن ، چنان فتوايى بدهد ولى ابوذر - در آن برداشت درستش كه همساز با بنيادهاى دين بود - كسانى را همداستان داشت همچون : پيشواى ما پدر دو فرزند زادهء پيامبر ، و دو پيشواى شيرزادهء او ، و همهء نيكان توده ، و كسانى كه گرفتاريهاى ابوذر اندوهگينشان ساخت و آن را دست افزارى براى نكوهش خليفهء آن روز گرفتند .\r\n\r\nمن آنم كه رستم بود پهلوان !\r\nبيدادگرى اين هيئت داوران در صدور حكم ، و زورى كه در اين راه زده‌اند ، جبران ملكون ، روزنامه نويس مسيحى ، صاحب جريدهء عراقى اخبار را بر آن داشته كه در همان نشريه ( در شماره مسلسل 2503 ، سال دهم ، جمادى الاولى 1368 هجرى قمرى ) آغاز كند به رقصيدن با همان آهنگى كه آنان ساز كرده بودند ! چرا كه بيچاره نه بنيادهاى اسلام را مىشناسد - كه اگر مىشناخت از آن پيروى مىكرد - و نه پايگاه بزرگمردان مسلمان را - كه اگر ميشناخت به پشتيبانى و تبرئهء ايشان مىپرداخت - ولى آن چه را ايشان در هم بافته‌اند حقيقتى ثابت پنداشته و آن را در بوته اى از گفتار ريخته كه - براى رساندن آن چه ايشان خواسته‌اند - رساتر و گوياتر است جز اين كه از آنان هم پيشتر رفته و نيشها و سخنان دردآورى نيز نثار ابوذر كرده است و مىگويد :\r\nولى ابوذر غفارى بر آن رفته كه هر كسى بايد هر چه را بيش از نياز خود و خانواده اش دارد در راه خدا ببخشد ولى هيچ يك از ياران پيامبر را نمىشناسيم كه با او در اين عقيده شريك باشد بلكه بسيارى از خردمندان و فرزانگان مسلمان ، با وى در مورد اين اصل به معارضه برخاسته‌اند پس بى چون و چرا ابوذر در اين برداشت خود به خطا رفته و پس از اين كه روشن شد وى بر خطا بوده و برداشت او\r\n","description":"","footnote":"","page_name":" 201 ","page_number":209},
  {"content":"\r\nبا قرآن و سنت پيامبر و بنيادهاى اسلام و آموزشهاى آن سازش نداشته ، ديگر پيروى كردن از او روا نيست . پايان .\r\nما اكنون به نكوهش و سرزنش اين نويسنده نمىپردازيم چرا كه اولا گفتيم وى از همهء آن چه براى حكم قطعى دادن در اين گونه مباحث لازم است به دور بوده و كار را بر بنياد خوش گمانى به همان دروغ بافان نهاده و گمان برده است كه ايشان به بنيادهاى اسلام نزديكاند و حقيقت آن چه را در پيرامون آن داورى مىكنند مىشناسند كه اگر كار به گونه اى بود كه او پنداشته ، البته حق با ايشان بود هر چند ما مىتوانيم او را بازخواست كنيم كه اكتفا كردن به حسن ظن - و آن هم هنگامى كه مسألهء داورى قاطع عليه يكى از بزرگان ملت در ميان است - درست نيست و او مىبايد در بررسى آن پندارها منتهاى كوشش را به كار ببرد ويژهء آن كه در يكى از پايتختهاى مسلمانان - بغداد - است و پايگاه دين و دانش - نجف اشرف - بيخ گوش او است كه در آن جا دانشمندان و نگارندگان و پژوهشگران هستند و او به آسانى مىتواند از اين و آن ، آگاهىهائى به دست آرد . و با اين همه ، ما او را سرزنش نمىكنيم كه چرا در داورى ، روش پسنديده را رها كرده ، و كار او و ماننده‌هاى آن را يكى از بازده‌هاى تباه هيئت داوران مىشماريم و بازخواست همه را متوجه آنان مىدانيم كه گويا مىپندارند كار نيكوئى كرده‌اند و شادمانند كه حكمى نادرست پراكنده و به يكى از بزرگان ملت تهمتى زده‌اند كه افراد عادى مسلمان نيز از آن بدورند آرى اين كارها در چشم ايشان ، پاسدارى از حريم پاك اسلام است و نبرد با ويرانگرىهاى كمونيسم ! و پاسخ به خطرى كه از سوى آن مكتب ، دين را تهديد مىكند . و گويا شاخ ديو را شكسته‌اند كه در اثبات عقيدهء خود ، بافته‌هاى مردمى را گواه آورده‌اند كه از راه راست و درست ، بسى به دور است .\r\n\r\nگواهان هيئت داوران\r\n:\r\n\r\nاين هيئت در به كرسى نشاندن سخن خود ، از گفته‌هاى آلوسى و ابن كثير و ابن حجر گواه مىآرند كه گوئى در گفتار كسانى به جز همين دشمنان خاندان پيامبر و پيروان ايشان چيزى دربارهء ابوذر نيافته‌اند و ما نمىدانيم چه عاملى موجب شده آن همه سخنانى را كه ما دربارهء او آورديم فراموش كنند يا در مورد آنها\r\n","description":"","footnote":"","page_name":" 202 ","page_number":210},
  {"content":"\r\nخود را به فراموشى بزنند و چه نيازى از آنان بر آورده مىشود كه به اين دروغهاى ساختگى و ناچيز تكيه كنند ؟ ولى ما آنان را در اين كار معذور مىداريم زيرا در جستجوى چيزى بوده‌اند كه ادعاى ايشان را استوار گرداند و آن چه را در گفته‌هاى گذشته به آنها اشاره كرديم آن ادعا را رد و نقض مىكند و از اين روى هر جا هم سخنى نقل مىكند ، تنها به پاره اى از بخشهاى آن پرداخته و پاره اى ديگر را حذف مىنمايد زيرا تناقضگوئى آشكارى در ميانه بوده است و آنان نيز گويا اين را دريافته‌اند كه آن فرازها را حذف كرده و پنداشته‌اند كه پژوهشگران ، به اصل آن كتابها رجوع نمىكنند و تناقض آنها را در نمىيابند يا اين كه برداشتها به پاى حساب و بازخواست كشانده نمىشود و پس از آن - حتى در روزگار آينده - كسى به بررسى كارها نخواهد پرداخت ، كه اينك ما مىگوئيم : اما دربارهء آلوسى اينك همهء گفتار او را كه در تفسير خودش نگاشته ( ج 10 ص 87 ) مىآوريم . وى در تفسير آيهء « و كسانى كه از زر و سيم گنج مىنهند و آن را در راه خدا انفاق نمىكنند پس مژده ده ايشان را به كيفرى دردناك » مىنويسد :\r\nابوذر ( رض ) ظاهر اين آيه را گرفته و واجب دانسته است كه انسان هر چه بيش از اندازهء نياز دارد انفاق كند و در اين مورد ميان او و معاويه - در سرزمين شام - گيرودارى پديد آمد كه معاويه از دست او به عثمان كه در مدينه بود شكايت برد و او وى را بدان جا خواست و ديد كه در عقيدهء خود پافشارى مىكند تا آنجا كه كعب الاحبار به او گفت : « اى ابوذر ! كيش يگانه پرستى اسلام ، آسانترين و دادگرانه ترين كيشهاست و در جائى كه در كيش يهود كه سختگيرترين و پرتنگناترين كيشهاست واجب نشده كه همهء مال را انفاق كنند چگونه در اينجا واجب مىشود ؟ » وى خشمگين شد ، چرا كه تندخو بود و همين انگيزه بود كه در گذشته وادارش كرد بلال را به خاطر رنگ پوست مادرش سرزنش كند و او نيز شكايت به نزد پيامبر ببرد تا حضرت ( ص ) به او بگويد : به راستى تو مردى هستى كه در تو ( نشانه هائى از ) جاهليت و آئين پيش از اسلام هست . و در اين جا نيز او چوبدستى خود را در برابر كعب بلند كرد و گفت : اى يهودى ! تو را چه به اين پرسشها ! پس كعب بگريخت و او نيز بدنبالش . تا وى به پشت عثمان پناه برد ولى او برنگشت تا وى را بزد و\r\n","description":"","footnote":"","page_name":" 203 ","page_number":211},
  {"content":"\r\nدر گزارشى آمده است كه ضربهء وى به عثمان خورد و كسانى كه با ابوذر در مورد اين ادعايش درگيرى داشتند بسيار شدند و مردمان همى آيهء ارث را بر او مىخواندند و مىگفتند : « اگر لازم بود كه همهء مال را انفاق كنند ديگر موردى براى اين آيه نمىماند » و او هر جا فرود مىآمد ايشان شگفت زده گرد او را مىگرفتند و غوغا مىكردند و او گوشه نشينى اختيار كرد و در اين مورد با عثمان مشورت نمود و او به وى اشارت كرد كه به ربذه رود و هر گونه كه خواهد در آن جا ساكن شود و اين است آن چه در مورد اين داستان مورد اطمينان است ولى شيعه آن را بگونه اى گزارش كرده‌اند كه بتوانند آن را دستاويزى براى نكوهش ذو النورين ( عثمان ) گردانند و هدفشان از اين كار ، خاموش كردن نور او است و خداوند نمىپذيرد مگر اين كه نور خود را به كمال رساند . پايان\r\n\r\nاين سخنان از چند جهت جاى توجه دارد :\r\n1 - اين كه مىگويد : ابوذر ظاهر اين آيه را گرفته . . . آيه ، ظاهرى جدا از باطنش ندارد و نمىرساند كه مالى كه زكاتش داده شد باز هم اگر بيش از اندازهء نياز بود بايستى همهء آن را انفاق كرد . پس كدام ظهورى در اين معنى هست كه تأييد كنندهء نسبتى باشد كه به ابوذر مىدهند ؟ تا او بتواند آن را بگيرد و بدان تكيه كند زيرا آيه در مقام نهى از گنج نهادن است كه در ص چگونگىاش را روشن ساختيم و هرگز هيچ گفتار آشكار و حتى اشاره اى از ابوذر نرسيده است كه نسبتى را كه به وى مىدهند تأييد كند بلكه ديديد همهء آن چه از او يا دربارهء او گزارش كرده‌اند ، با اين نسبت ، ناسازگار است .\r\n2 - درگيرى ميان او و معاويه را كه آلوسى بر سر مفاد و ظاهر و باطن آيه دانسته ، به آن صورت نبوده و ما در ص از صحيح بخارى نقل كرديم كه كشمكش بر سر مورد نزول آن بود نه مفاد آن ، كه معاويه مىپنداشته اين آيه ، تنها دربارهء اهل كتاب فرود آمده ولى ابوذر آن را عام مىشمرده و ايشان و مسلمانان - هر دو - را طرف خطاب مىدانسته . كه هم مقصود ابوذر را از انفاق و مقدارى كه بايد از مال انفاق كرد دانستيم و هم اين را كه مقصود او « بخشيدن تمام آن چه بيش از نيازمان داريم » نيست بلكه انجام دستورهائى است كه دين براى انفاق داده - از واجب و مستحب - و ديديم\r\n","description":"","footnote":"","page_name":" 204 ","page_number":212},
  {"content":"\r\nاعتراض او به كسانى بود كه گنجهاى سيم و زر نهاده و كارى همچون احتكار كنندگان خوراك مردم مرتكب مىشدند و جامعه را از سودهاى آن دو فلز گرانبها محروم ساخته و به ويژه تهيدستان را از حقوقى كه دين براى ايشان در آن دو معين داشته بىبهره مىگرداندند كه در همهء اين زمينه‌ها با گستردگى سخن رانديم .\r\n3 - آن چه را نيز از داستان كعب الاحبار گزارش كرده است ، ما چگونگى حال را در مورد آن ، روشن ساختيم و آن چه را دربارهء اين داستان رسيده با همهء جدائىهائى كه در فرازهايش است برايت خوانديم و ديدى كه بيشتر بافته‌هاى آلوسى را در آنها نمىتوان يافت از جمله اين كه « كعب به ابوذر گفت : به راستى كيش يگانه پرستى اسلام . . . » و اين كه : « وى به پشت عثمان پناه برد و ابوذر پرواى آن نكرد و ضربت به عثمان خورد . . . » كه اى كاش مىگشت و براى بافته‌هاى خودش مأخذى - هر چند از سستترين كتابها يا گردآورده‌هاى داستانپردازان - ياد مىكرد ولى وى فقط خواسته ابوذر را كه در جهان برزخ است به زدن ضربه اى بر عثمان متهم داشته و شورشى عليه وى برانگيزد كه ما به يارى پژوهشى درست ، نگذاشتيم خواب خوش او تعبير شود و به آزويش برسد .\r\nو اكنون عبارتى را كه احمد در مسند خود ( 63 / 1 ) از طريق مالك بن عبد اللَّه زيادى از ابوذر آورده است بنگريد كه به موجب آن ، وى از عثمان اجازهء ورود خواست و او نيز اجازه داد تا عصا به دست وارد شد عثمان گفت : اى كعب ! عبد الرحمان مرده و دارائىاى برجاى گذاشته ، نظر تو دربارهء آن چيست ؟ گفت : اگر حقى را كه خدا در آن داشته است گزارده باشد ايرادى ندارد ابوذر چوبدستى خود را بلند كرد و كعب را زد و گفت از برانگيختهء خدا شنيدم مىگفت دوست ندارم كه اين كوه طلا شود و از آن من گردد تا آن را انفاق كنم و از من پذيرفته گردد ولى شش اوقيه ( 1 ) از آن را براى پس از خود بر جاى بگذارم . عثمان ! تو را به خدا سوگند مىدهم كه آيا تو هم اين را شنيدى ؟ - اين را سه بار گفت - وى پاسخ داد آرى .\r\nو از اين جا بر مىآيد كه درگيرى در پيشآمدى بوده كه مربوط مىشده است به دارائى عبد الرحمان بن عوف كه چندان طلا بجا گذاشت كه براى بخش\r\n\r\n","description":"","footnote":"\r\n( 1 ) اوقيه نزديك به يازده درم .\r\n","page_name":" 205 ","page_number":213},
  {"content":"\r\nكردنش تبرها به كار گرفتند و بر سر اين كار دستهاى مردان آبله كرد و يك چهارم از يك هشتم آن به 80000 سكه رسيد كه اينها را از دارائى خدا به او داده بودند كه او شايستگى استفاده از آن را نداشت و همهء مسلمانان در بهره گرفتن از آن ، برابر بودند و اين كار همان گنج نهادن ناروا و خاصه خرجىاى بود كه بايستى دشمن داشت و فتواى كعب ، چيزى از كار او را روا نمىگردانيد زيرا از حاصل كشاورزى يا فراوان شدن دامها يا از سود بازرگانى به دست نيامده بود تا اگر حقوق خدا را از آن بدهند پاكيزه شود و آن چه مىماند حلال باشد زيرا آن دارائى ، همه اش از آن خدا بوده و همهء مسلمانان در استفاده از آن برابر بودند و اگر هم پسر عوف حقى در آن داشت تازه به اندازهء يكى از ديگر مسلمانان بود و بس .\r\nو شگفت از اينكه در انجمنى با بودن ابوذر - داناى ياران پيامبر - بيايند و به ويژه از كعب فتوى بخواهند كه يهودىاى بوده است نو مسلمان . و تازه خود فتوى خواهنده خيلى خوب مىدانسته كه آن دارائى از كجا فراهم شده زيرا خود وى سيل آن را به سوى صاحبش سرازير كرد تا خوش خدمتى او را - كه در روز شورى به خلافت تعيينش كرد - پاداش داده باشد و چون دارائى شخصىاش به اين بخششهاى گزاف ، و فانمى كرده ، اعتبار آن را از محل دارائى خداوند و بيت المال مسلمانان تأمين مىكرده است و بس . آن گاه ابوذر كه به موارد دستورهاى دين بينا است بايستى در برابر آن كارهاى زشت و كسى كه چنان بخششى را روا مىشمارد به اعتراض برخيزد و نيز در برابر كسى كه گرفتن و گنج نهادن از آن را درست مىداند يا مىخواهد آن كار را نيكو قلمداد كند زيرا به گفتهء قرآن : بايد گروهى از شما باشند كه ( مردم را ) به نيكوكارى بخوانند و از كار زشت بازدارند و آنانند رستگاران .\r\nو اگر اين برداشت ابوذر مستلزم كمونيست بودن يا اعتقاد به مسلك اشتراكى است پس خليفهء دوم پيش از او و با بيان رساتر و توضيحى روشنتر ، آن را آشكار ساخته است چنان كه گزارش آن را طبرى در تاريخ خود ( 33 / 5 ) از طريق ابو وائل آورده كه وى گفت عمر بن خطاب گفت اگر به همان اندازه كه تاكنون بر سر كار بوده‌ام از اين پس بر سر كار باشم زيادتى دارائىهاى توانگران را خواهم گرفت و ميان مهاجران مستمند پخش خواهم كرد .\r\n","description":"","footnote":"","page_name":" 206 ","page_number":214},
  {"content":"\r\nكه اين گزارش را ابن حزم در المحلى 158 / 6 آورده و مىنويسد : اسناد آن در نهايت درستى و عظمت است .\r\nو در عصر المأمون 2 / 1 مىخوانيم عمر بن خطاب ، روا نمىدانست كه مسلمانان از كشتها و زمين زراعتى چيزى بياندوزند زيرا روزى خودشان و خانواده و بردگان و هم پيمانانشان از سوى بيت المال پرداخت مىشد و ديگر نيازى به اندوختن دارائى نداشتند .\r\nآرى عقيدهء خليفهء دوم دربارهء دارائىها از ديدهء هيئت داوران پنهان مانده يا بزرگى پايگاه خلافت نگذاشته است كه در برابر او گستاخى نمايند ولى ابوذر خليفه نبوده است تا بزرگى او ايشان را از دروغ بافتن و بر وى بستن جلوگيرى نمايد تك و تنها در تبعيدگاه مرد نه كسى را يافت كه يارىاش دهد و نه كسى را كه از وى پشتيبانى كند يا پس از مرگش به تجهيز و تكفين او پردازد و از اين روى حتى خرچسونه‌ها و كرمها نيز بر وى مىتازند ولى او روز ديگرى هم خواهد داشت كه خود همچون يك توده ، سر از خاك برمىدارد و آن هنگام است كه نهفته‌ها آشكار مىگردد و آنچه را ابوذر معتقد بوده و آن چه را بر وى بسته‌اند ، دانسته مىشود همان روزى كه مردم را براى كارى سهمناك فراهم مىآرند و فرمان راندن با خداوند يگانهء چيره بر همگان است .\r\n4 - تندخوئىاى كه آلوسى به ابوذر نسبت داده ، خيلى مغاير با سخن پيامبر است كه وى را ( در خداپرستى و پارسائى و خوى و روش ) همچون عيسى پسر مريم شمرده ( 1 ) پس او كه نمايندهء مسيح در ميان اين توده است چگونه تندخويىاى را در او سراغ توان كرد ؟ مگر دين او وى را بدان بخواند كه اين نيز از ويژگىهاى مؤمنان است - كه ايشان را چنين وصف كرده‌اند : با همكيشان خويش فروتناند و در مبارزه براى حق سختگير - ، و ابوذر نيز در صف نخستين ايشان جاى دارد . پس ما نمىتوانيم گزارش آلوسى را گردن نهيم و درست بدانيم زيرا دشنامى از زبان ابوذر در بر دارد و آن هم به بلال يا كسى كه خود ابوذر مىدانسته پيامبر ، وى را دوست مىداشته و به خود نزديك مىساخته .\r\n\r\n","description":"","footnote":"\r\n( 1 ) برگرديد به ص از همين جلد\r\n","page_name":" 207 ","page_number":215},
  {"content":"\r\nپس نمىتوان بر بنياد مفهوم آن ، دليلى آورد هر چند با زنجيره اى درست رسيده باشد زيرا آن چه از حال ابوذر دانسته شده ، همان است كه پيامبر راستگوى درستكار دربارهء وى گزارش كرده و تازه اگر هم درست باشد يك مورد است - نه بيشتر - كه سخنى از دهان ابوذر در رفته و همانند ندارد و شايد هم جريان مربوط به پيش از آنى بوده است كه اين گونه گفتار ، حرام شود چنان كه شارحان صحيح بخارى بر اين رفته‌اند ( 1 ) و آنگاه با مانند اين گزارش نمىتوان ثابت كرد كه ابوذر تندخو بوده و درگيرى وى با كعب و با عثمان ، از آن ناشى مىشده .\r\nگويا آلوسى در اينجا ، آن چه را خود در كتاب المسائل الجاهلية ياد كرده ، به فراموشى سپرده كه در ص 129 آن مىنويسد : ابوذر بيش از آن كه در جهان معرفت بدان پايگاه برتر رسد يك بار با بلال حبشى كه مؤذن بود دوتائى به ناسزاگوئى پرداختند و ابوذر به وى گفت : اى پسر زن سياه ! و چون بلال گلهء او را به نزد پيامبر برد به وى فرمود : به بلال دشنام دادى و او را براى سياهى رنگ مادرش نكوهش كردى ؟ گفت آرى گفت من بر آنم كه چيزى از خودبينى پيش از اسلام هنوز در تو مانده است پس ابوذر گونه اش را بر خاك نهاد و سپس گفت گونه‌ام را بر نمىدارم تا بلال پاى خود را بر گونهء من نهد . پايان .\r\nكه بر ماوى گزارش را بدين گونه آورده و قسطلانى در ارشاد السارى 113 / 1 آن را ياد كرده و گويد : ابن الملقن به اين گزارش مىافزايد : پس بلال پاى خود را بر گونهء او نهاد .\r\nاين بود ابوذر و اين بود ادب و خوى جوانمردانهء او كه به راستى خوئى بزرگوارانه است .\r\n5 - آن چه را نيز ادعا كرده كه خيلىها با ابوذر درگير شدند . . . اىكاش يا يكى از ايشان را نام مىبرد يا يكى از كتابهائى كه در اين مورد بتواند مأخذ وى بشود - هر چند از بىپايه ترين كتابها باشد - زيرا ياران پيامبر در آن روز ، يا با آواى ابوذر هماهنگى نموده و او را براى دردسرهائى كه به وى رسيد دلدارى مىدادند يا به خاطر آن چه بر سر وى رفت آزرده شده و مسبب آن را نكوهش مىكردند\r\n\r\n","description":"","footnote":"\r\n( 1 ) بنگريد به فتح البارى از ابن حجر ، و ارشاد السارى از قسطلانى و عمدة القارى از عينى\r\n","page_name":" 208 ","page_number":216},
  {"content":"\r\nو آن هنگام ، كسى نبود كه سخن وى را رد كند يا آيه اى در مورد ارث حفظ كرده باشد كه ابوذر آن را از ياد برده باشد زيرا او - به گواهى دروازهء شهر دانش پيامبر و داناترين پيروان او - ظرفى بود لبريز از دانش .\r\nبر ياران نيكوكار پيامبر بسى گران بود كه گزارش سهمناك و ناگوار تبعيد ابوذر را به ربذه بازگو كنند ، آن را ناخوش مىداشتند و گوش ايشان را آزار مىداد ، ياران شايستهء پيامبر ، چون آن گزارش رسواگر را مىشنيدند بارها به نشانهء مصيبت زدگى كلمهء استرجاع را بر زبان مىراندند و * ( « إِنَّا لِلَّه وَإِنَّا إِلَيْه راجِعُونَ » ) * مىگفتند و اين كه : « شكيبائى كن و مراقب ايشان باش » و : « بارخدايا اگر ايشان ابوذر را دروغگو شمردند من او را دروغگو نمىشمارم بارخدايا اگر آنان او را متهم داشتند من وى را متهم نمىدارم بارخدايا اگر آنان وى را نادرستكار خواندند من او را نادرستكار نمىخوانم زيرا پيامبر در هنگامى او را درستكار مىشمرد كه هيچكس را درستكار نمىشمرد و هنگامى با وى راز مىگفت كه با هيچ كس راز نمىگفت ( 1 )\r\nو شايد هم مقصود آلوسى از كسانى كه متعرض رد و نقد ابوذر شده‌اند همان دار و دستهء خاندان اموى باشند كه مال خدا را مانند گويى براى بازى گرفتند و بندگان او را بردگان خويش شناخته ، كيش و كتاب او را دست آويز تباهى و نيرنگ و فريب انگاشتند . ولى كشمكش آنان با او بر بنياد قرآن نبود و چيزى از آن نمىدانستند جز لايهء ظاهرى اين آيه : « و بهرهء خويش را از جهان ، فراموش مكن . »\r\nو كشمكش ايشان به يارى تيغ و جنگ افزار بود و سخنشان نيز غوغا و فرياد ، كه آلوسى نيز مؤدبانه از ايشان پيروى كرده است .\r\n6 - اين كه پنداشته است رفتن وى به ربذه براى دلگيرى او از تعرضات مردم و غوغاى ايشان در پيرامون وى بوده كه از برداشت وى به شگفت آمده بودند و او با عثمان مشورت كرد و وى به او اشارت كرد كه بدان جا رود تا برفت و در آن جا به هر گونه كه مىخواست سكنى گرفت . . . اين هم دروغى ديگر است زيرا در بخشهاى گذشته ديديم كه وى را به ربذه تبعيد كردند و مردم را از بدرقهء\r\n\r\n","description":"","footnote":"\r\n( 1 ) برگرديد به ص از همين جلد .\r\n","page_name":" 209 ","page_number":217},
  {"content":"\r\nاو باز داشتند كه هيچ كس به او نزديك نتوانست شد مگر امير مؤمنان و دو فرزندش و عمار . و چه درگيرىاى ميان ايشان و مروان پديد آمد و درگيرىاى نيز ميان امام با عثمان ، و سخنانى كه بدرقه كنندگان براى دلدارى ابوذر گفتند و آن چه را خود او به كسى كه در ربذه ديدارش كرد گفت و نيز سخن عثمان به عمار : اى گزندهء . . . پدر خويش ! آيا مىپندارى من از تبعيد او پشيمان شده‌ام ؟ و نيز سخنان ديگرى كه آشكارا مىرساند وى را نه با خشنودى خودش تبعيد كرده‌اند و سپس نيز نكوهش همهء ياران پيامبر به مسبب آن ؛ و پيش از همهء اينها ، دانستى كه پيامبر خود پيش بينى كرده بود كه با همهء دلبستگى جانسوزى كه ابوذر به همسايگى با آرامگاه پيامبر دارد او را از كنار آن ، به دور مىسازند . آرى بر گرديد به صفحات گذشته ، و گستردهء همين گزارشها را بخوانيد تا بنگريد كه چگونه آلوسى مىخواهد كسى را كه دوست مىدارد تيرهاى انتقاد را از سوى او باز گرداند و با گزارش كردن داستان به شكلى پندار آميز ، نكوهشهائى را كه متوجه او است منتفى گرداند كه پنداشته است دست كاوشگران از نشاندادن كجى و كاستىهاى كارش در مىماند . و اى كاش هيئت داوران فراموش نمىكردند كه گزارش آلوسى دربارهء چگونگى رفتن ابوذر به ربذه با آن چه خود ايشان از گفتار ابن كثير و ابن حجر به گواهى آورده‌اند ناسازگار است زيرا آن دو اقرار كرده‌اند كه رفتن ابوذر به ربذه ، امرى خارج از اختيار وى و به صورت تبعيد بوده جز اين كه آن دو ، پرداخته‌اند به عذر آوردن از سوى مسبب قضيه .\r\n7 - اينكه آلوسى گويد : اين است آن چه دربارهء داستان ابوذر بايستى اطمينان داشت . . . نگاه كنيد كه چگونه اين مرد مىخواهد حقايق ثابت را بر طبق خواسته‌ها و هوسهايش انكار كند و مىپندارد كه مردم آن چه را او در هم بافته است اصل شايستهء پيروى گرفته ، نوشته‌هاى ديگر را از ميان مىبرند و بر چهرهء تاريخ ، پرده كشيده حديثها را از مجموعه‌هاى مربوطه حذف مىكنند و جز كتاب او از همهء كتابهائى كه گزارش تبعيد ابوذر در آن ثبت شده و مأخذ ما در شرح قضيه است چشم مىپوشند با آن كه از پژوهشهاى گذشتهء ما روشن شد كه دانايان سنى در مورد اين رويداد به دو گونه بررسى كرده‌اند يك دسته از ايشان پيش آمدها را\r\n","description":"","footnote":"","page_name":" 210 ","page_number":218},
  {"content":"\r\nبه صورت قضاياى تاريخى بازگو كرده يا آن را در قالب احاديثى چند ، روايت نموده‌اند بى اين كه در پيرامون آن به داورى پردازند - كه ايشان را شناختيد - و دستهء ديگر نيز درستى همهء آن گزارشها را اعتراف كرده ولى نشسته‌اند به عذر آوردن براى نيكو نماياندن آن رويدادها به اين گونه كه آن كارها براى پاسدارى از شكوه پايگاه خلافت و نگهبانى از جايگاه شرع و بر پا داشتن احترام دين لازم بوده است ( 1 ) كه به هر حال هيچ كدام از وابستگان به اين دو دسته ، از شيعيان نبوده تا آلوسى بگويد كه گزارش ايشان در خور اطمينان نيست . و آيا روا است كه بزرگان سنت و حافظان احاديث در ميان ايشان ، در تمام سده‌هاى گذشته ، از آن چه آلوسى آورده ، ناآگاه مانده و آن چه را شيعه گزارش كرده‌اند صحيح پنداشته و از جمله اخبارى بشمارند كه بىچون و چرا عثمان پديد آرنده حوادث آن بوده و وسيلهء نكوهش او گرديده و ايشان بايد عذرهائى بتراشند تا وى در انجام آن گناهكار ننمايد ؟\r\nو پس از اينها چه عذرى دارند آن هيئتى كه پشتوانهء خود را چنين سخنانى گردانند كه سرشته با دروغ است و آميخته با نادرستىها ، و كژى و كاستى از همه سوى گرد آن را گرفته . اين بود حال نخستين گواهى كه هيأت داوران سخن او را گواه آورده است .\r\n\r\nگواه دوم\r\nدومين گواه هيئت داوران ابن كثير است و چه مىدانى ابن كثير كيست ؟\r\nو چه مىدانى دو كتابى كه در تفسير و تاريخ نگاشته چيست ؟ مجموعه هائى از دشنام ، و دائرة المعارفهائى ( ! ) از تهمت ، و طومارهائى از دروغ . و از دروغزنىهاى او در اين جا ، آن كه به ابوذر بسته است كه او روا نمىدانسته كسى بيش از هزينهء خانواده اش چيزى پس انداز كند . ابن كثير ادعا مىكند كه ابوذر بر طبق اين نظر فتوى مىداده و مردم را به پيروى از آن وا مىداشته . . . در حالى كه هيچ فتوائى از ابوذر نمى - توان يافت كه آشكارا يا با اشاره ، چنان تحريمى را برساند يا دستور يا پافشارىاى در اين باره باشد جز آن چه دروغ سازان در روزگاران نزديك به ما در هم بافته\r\n\r\n","description":"","footnote":"\r\n( 1 ) برگرديد به الرياض النضرة 146 / 2 ، الصواعق 68 ، تاريخ الخميس 2 .\r\n","page_name":" 211 ","page_number":219},
  {"content":"\r\nو نسبتى ساختگى به او داده‌اند . آرى چه بسا براى اين دروغها مأخذى هم بتوان دست و پا كرد كه همان مكاتباتى باشد كه سرى دروغگو از طريق شعيب ناشناس از زبان سيف متهم به زندقه و فرومايه و بدكنش بازگو كرده كه مقام اين راويان را در ديندارى و راستگوئى و درستكارى ، شناختيم و به ويژه ارزش گزارشهاشان را در ص دريافتيم و ديديم كه طبرى با آوردن آنها روى تاريخ خويش را سياه كرده و اينها بر كسى همچون ابن كثير و ديگران كه به راه او رفتند پوشيده نبوده ولى ايشان چنان ابوذر را از ديده انداخته‌اند كه مىخواهند او را از پايگاه خود سرنگون ساخته و برداشتهاى او را بىارج نمايند و مانند غريق به هر خار و خسى چنگ مىزنند ولى در كار خويش ناكام و نوميد خواهند بود زيرا تازه آن چه دربارهء ابوذر گزارش شده ، اين است كه وى آيه اى از قرآن و نيز آئيننامهء پيامبر را - دربارهء گنج نهادن از سيم و زر - مىخوانده است كه در مورد آيه ، ديديم تا چه اندازه دلالت بر مدعاى تهمت زنندگان دارد و روشن كرديم كه اختلاف ميان ابوذر و معاويه بر سر آن بود كه آيه دربارهء چه كسانى نازل شده نه اين كه مفهوم آن چيست و دانستيم كه اگر چنان نسبتى را بتوانيم به ابوذر بدهيم بايد عين آن را به معاويه نيز بدهيم و اگر روا باشد كه معاويه را از آن تبرئه كنيم ابوذر را نيز . . . و تارة ابوذر در مورد آن چه دربارهء آيه دعوى كرده همعقيده هائى نيز دارد چنان كه خود ابن كثير گزارش كرده كه ابن عباس مىگفته حكم آيه عام است و ويژهء اهل كتاب نيست و آورده است كه سدى گفته : آيه دربارهء اهل قبله ( مسلمانان ) فرود آمده و بدين گونه وى نيز كم و بيش با ابوذر همداستان بوده . و در تفسير خازن 232 / 2 مىخوانيم : ابن عباس و سدى گويند : اين آيه دربارهء مسلمانانى كه زكات نمىدهند فرود آمده و قرطبى در تفسير خود 123 / 8 مىنويسد : ابوذر و ديگران گفته‌اند :\r\nمقصود آيه ، اهل كتاب و ديگران از مسلمانان است و درست همان است زيرا اگر آيه به ويژه دربارهء اهل كتاب بود به اين گونه نازل مىشد : « اى كسانى كه ايمان آورده‌ايد به راستى بسيارى از دانايان و پارسايان ( يهود و مسيحى ) دارائىهاى مردم را به ناروا مىخورند و ( ايشان را ) از راه خدا باز مىدارند و از سيم و زر گنجها مىنهند و آن را در راه خدا انفاق نمىكنند . پس مژده ده ايشان را به كيفرى\r\n","description":"","footnote":"","page_name":" 212 ","page_number":220},
  {"content":"\r\nدردناك « با آن كه در ميان دو عبارت » باز مىدارند و « و » از سيم « كلمهء » كسانى كه « افزوده شده و به آن وسيله رسانده است كه مىخواهد دربارهء كسان ديگرى نيز سخن بگويد و يك جمله را به جملهء ديگر عطف كند پس اين عبارت : * ( » وَالَّذِينَ يَكْنِزُونَ « ) * جمله اى است استينافى و به خاطر مبتدا بودن مرفوع است و - به گفتهء سدى - به جاى » اهل القبلة مسلمانان « آمده است .\r\nزمخشرى نيز در كشاف 31 / 2 مىنويسد : و مىتواند بود كه مقصود آيه همان مسلمانانى باشند كه از سيم و زر گنج نهاده و آن را انفاق نمىكنند . و بيضاوى در تفسير خود 499 / 1 مىنويسد : و مىتواند بود كه مقصود مسلمانانى باشند كه دارائىها را فراهم مىآورند و مىاندوزند و حقوقى را كه به آن تعلق مىگيرد نمىپردازند .\r\nو شوكانى در تفسير خود 339 / 2 مىنويسد : بهتر آن است كه با توجه به چگونگى الفاظ آيه ، حكم آن را عام بدانيم زيرا مفهومش پهناورتر از آن است كه فقط اهل كتاب را در بر بگيرد ، و آلوسى در تفسير خود 87 / 10 مىنويسد مقصود از كلمهء « كسانى كه » ، يا « بسيارى از دانايان و پارسايان ( يهود و مسيحى ) » است يا « مسلمانان » كه اين دومى مناسبتر است زيرا در پى آن مىخوانيم : و آن را در راه خدا اتفاق نمىكنند ( و مىدانيم كه دستور انفاق براى مسلمانان فرود آمده )\r\nپس با توجه به مجموع اين سخنان در مىيابيم كه برداشت ابوذر ، درست و خود مناسبتر و برتر است و نه تنها ويژهء او نيست بلكه ديگران نيز آن را پذيرفته‌اند .\r\nاكنون چرا تنها او را با آن تهمتها مىكوبند ؟ و نه ديگران را ؟ و آيا ابوذر حساب جداگانه اى دارد كه تنها بر او حق داريم دروغ ببنديم و نه بر ديگران ؟ آرى ! آرى !\r\nاما در آئيننامه‌هاى پيامبر نيز مىبينيم كه مانند آن چه را ابوذر گزارش كرده بسيارى از صحابه هم آورده‌اند ولى مدعيان ، آن كينه اى را كه از ابوذر در دل نهان داشته‌اند از هيچ كس ديگر به دل نگرفته‌اند و چرايش را نيز با توجه به برداشت ابوذر از مسألهء امامت مىتوان دريافت كه آن را از آغاز كار آشكار مىساخت - چه با گرايشهاى هميشگى خود به على و چه با ناسازگارىهائى كه در برابر خاندان اموى مىنمود - و اين بود خواستند او را بدنام نمايند و از هر راهى كه مىتوانند عقيده اش را ناچيز و سست نشان دهند . با آن كه در ميان ياران پيامبر كسانى\r\n","description":"","footnote":"","page_name":" 213 ","page_number":221},
  {"content":"\r\nهستند همچون :\r\n1 - عبد اللَّه بن مسعود كه مىگويد : پيامبر ( ص ) بر بلال وارد شد و در نزد او مقدارى خرماى گرد آورده ديد گفت اى بلال اين چيست گفت اين را براى مهمانان تو آماده كرده‌ام گفت : آيا نترسيدى كه برايت دودى در آتش دوزخ گردد ؟ انفاق كن بلال و در برابر خداوند صاحب عرش از هيچ عظمتى باك مدار .\r\nگزارش بالا را بزار با اسنادى نيكو آورده و طبرانى هم در الكبير خود آن را با اين عبارت نقل كرده : آيا نترسيدى كه براى آن ، بخارى در آتش دوزخ بلند شود ؟\r\n2 - ابو هريره گويد پيامبر به ديدار بلال رفت و او براى وى مقدارى خرما كه گرد آورده بود بياورد وى گفت : بلال اين چيست گفت اى پيامبر خدا آن را براى تو اندوخته‌ام گفت نمىترسى كه همين را برايت بخارى در آتش دوزخ بگردانند ؟ بلال انفاق كن و در برابر خداوند صاحب عرش از تنگدستى پروا مدار\r\nاين گزارش را بويعلى و نيز طبرانى در الكبير و الاوسط به اسنادى نيكو آورده‌اند .\r\n3 - اسماء دختر بوبكر آورده است كه پيامبر گفت : بخل مكن تا در برابرت بخل ننمايند و در يك گزارش : انفاق كن ، يا : ببخشاى يا : بپاش و از بخشش دست مدار كه خدا نيز از بخشش به تو خوددارى مىكند و نعمت را پيش خود نگاه مدار كه خدا نيز بدين گونه رفتار خواهد كرد . اين گزارش را نيز بخارى و مسلم و ابو داود بازگو كرده‌اند .\r\n4 - بلال آورده است كه پيامبر گفت : اى بلال ! مستمند بمير و توانگر نمير گفتم چگونه اين سان باشم ؟ گفت هر چه روزىات شد پنهان مكن و هر چه از تو خواستند از بخشيدن آن خوددارى منما گفتم اى پيامبر خدا چگونه اين سان باشم ؟\r\nگفت همين است و گرنه سرو كارت با آتش خواهد بود .\r\nاين گزارش را نيز طبرانى در الكبير و ابن حبان در كتاب الثواب بازگو كرده و حاكم نيز گذشته از نقل آن ، صحت آن را گواهى كرده است .\r\n5 - انس بن مالك گويد : سه مرغ براى پيامبر ارمغان آوردند يكى را به\r\n","description":"","footnote":"","page_name":" 214 ","page_number":222},
  {"content":"\r\nخدمتگزارش بخشيد و او چون فردا شد آن را باز آورد و پيامبر به او گفت مگر من تو را منع نكرده بودم كه چيزى را براى فردا نگاه مدار كه به راستى روزى فردا را خداوند خواهد داد . اين گزارش را هم ابو يعلى و بيهقى آورده‌اند و رجال سند ابو يعلى مورد اطمينانند .\r\n6 - انس بن مالك آورده است كه پيامبر چيزى را براى فرداى خود نمىاندوخت\r\nاين گزارش را ابن حبان در صحيح خود و نيز بيهقى آورده اند\r\n7 - سمرة بن جندب آورده است كه پيامبر گفت : من جز با ترس ، به درون اين اطاق نمىروم . ترس از اين كه در آن ، مالى باشد و من پيش از انفاق آن بميرم . اين گزارش را نيز طبرانى با اسنادى نيكو آورده است .\r\n8 - ابو سعيد خدرى آورده است كه پيامبر گفت : دوست نمىدارم كه به اندازهء كوه احد طلا داشته باشم و ( پس از سه روز ) در بامداد سومين ، چيزى از آن نزد من مانده باشد . مگر آن چه را براى پرداخت بدهى نگه بدارم .\r\nاين گزارش را نيز بزار بازگو كرده و اسناد آن نيكو است و گواهان بسيار دارد .\r\n9 - ابو امامه آورده است كه مردى در روزگار پيامبر در گذشت و كفنى براى او يافت نشد پس به نزد پيامبر شدند و او گفت : درون جامه اش را بنگريد چون ديدند يك يا دو دينار در آن يافتند گفت : دو ( افزار است براى ) داغ نهادن ( بر تن وى )\r\n10 - مردى از اهل صفه در گذشت و در جامهء او يك دينار يافتند پس پيامبر گفت : ( افزارى است براى ) داغ نهادن ( بر تن وى ) و سپس يكى ديگر در گذشت و در جامهء او دو دينار يافتند پيامبر گفت دو ( افزار است براى ) داغ نهادن ( بر تن وى )\r\nگزارش بالا را ، هم احمد گزارش كرده است و هم طبرانى از چند طريق ، و هم ابن حبان در صحيح خود از طريق عبد اللَّه بن مسعود .\r\n11 - سلمة بن اكوع آورده است كه من نزد پيامبر نشسته بودم كه جنازه اى آوردند و سپس نيز جنازهء ديگرى . حضرت پرسيد آيا بدهكار هست ؟ گفتند نه پرسيد آيا چيزى به جاى گذاشته گفتند آرى سه دينار حضرت با اشاره به انگشتش\r\n","description":"","footnote":"","page_name":" 215 ","page_number":223},
  {"content":"\r\nگفت : سه ( افزار است براى ) داغ نهادن ، ( بر تن وى ) .\r\nگزارش بالا را ، هم احمد با اسنادى نيكو آورده است و هم ابن حبان در صحيح خود - با همان عبارات ياد شده - و بخارى نيز مانند آن را بازگو كرده است .\r\n12 - ابو هريره آورده است كه عرب چادرنشينى همراه پيامبر به جنگ خيبر رفت و از غنيمتى كه به وى رسيد دو دينار را بگرفت و در عبائى نهاد و بپيچيد و بدوخت پس اعرابى بمرد و دو دينار را بيافتند و داستان را براى پيامبر خدا باز گفتند و او گفت : دو ( وسيله است براى ) داغ نهادن ( بر تن وى ) .\r\nگزارش بالا را احمد بازگو كرده و اسناد آن نيكو است و ايرادى ندارد\r\nاين بود تعدادى از آن حديثها كه حافظ منذرى در « الترغيب و الترهيب » ج 1 ص 253 تا 258 آورده است .\r\n13 - احمد در مسند خود - 300 / 1 - از طريق ابن عباس آورده است كه پيامبر روى به كوه احد كرد و گفت : سوگند به آن كه جان محمد در دست اوست ، من شادمان نمىشوم كه احد براى خاندان محمد تبديل به طلا شود تا آن را در راه خدا انفاق كنم ولى در روزى كه بميرم دو دينار از آن را بر جاى بگذارم مگر دو دينار كه براى پرداختن بدهى - اگر در كار باشد - آماده كرده باشم .\r\n14 - ابن كثير خود در تفسيرش - 352 / 2 - از طريق عبد اللَّه بن مسعود آورده است كه پيامبر گفت : سوگند به آن كه خدائى جز او نيست هيچ بنده اى گنج ننهد كه دينارى به دينار ديگر يا درهمى به درهم ديگر ماليده شود مگر پوست خودش را پهن كنند و هر دينارى و هر درمى را بر تيزى آن بنهند .\r\nگزارش بالا را سفيان از عبد اللَّه بن عمر بن مرة و او از مسروق از ابن مسعود بازگو كرده است و ابن مردويه نيز از زبان ابو هريره .\r\n15 - ابن كثير از ابو جعفر ابن جرير طبرى و او از طريق ثوبان آورده است كه پيامبر گفت : هر كس گنجينهء سيم و زرى از وى بماند روز رستاخيز همان براى وى به گونه ى مارى پر زهر نمودار مىشود كه بالاى دو چشم او دو نقطهء سياه است و وى را دنبال مىكند و او گويد : واى بر تو تو كيستى و او گويد : من همان گنجينه اى هستم كه پس از خود بر جاى نهادى ، و همچنان او را دنبال مىكند تا\r\n","description":"","footnote":"","page_name":" 216 ","page_number":224},
  {"content":"\r\nدست او را لقمه گردانيده و مىخورد و به دنبال آن نيز ديگر اندامهاى تنش را .\r\nابن كثير گويد : اين را ابن حبان نيز در صحيح خود بازگو كرده است .\r\n16 - و همو در ص 353 از ابن ابى حاتم به اسناد وى از طريق ثوبان آورده است كه پيامبر گفت : هيچ مردى نيست كه چون بميرد از سكه‌هاى سرخ و سپيد ، چيزى داشته باشد مگر آن كه خداوند در برابر هر قيراط ( يك چهارم از يك ششم دينار ) صفحه اى از آتش براى او قرار مىدهد تا از چانهء او تا گام وى را با آن داغ كنند .\r\n17 - و آورده‌اند كه ابو يعلى به اسناد از طريق ابو هريره نقل كرده است كه پيامبر گفت دينارى بر روى دينار نهاده نشود و نه درهمى بر روى درهم مگر پوست ( صاحبان ) آن را پهن كنند و با همان ( سكه ) ها پيشانىها و پهلوها و پشتهاى ايشان را داغ نهند ( و گويند ) اين است آن چه گنج نهاده بوديد براى خويش ، پس بچشيد آن چه را اندوخته و گنج مىنهاديد .\r\n18 - احمد از طريق عبد اللَّه بن ابى الهذيل آورده است كه وى گفت :\r\nدوستى مرا حكايت كرد كه پيامبر گفت : مرگ بر سيم و زر . و همان دوست گزارش داد كه من با عمر پسر خطاب برفتم و او پرسيد اى پيامبر اين كه مىگوئى مرگ بر سيم و زر . پس ما چه بياندوزيم ؟ پيامبر گفت : زبانى ياد كنندهء خدا و دلى سپاسگزار او و همسرى كه در كار جهان ديگر ، يارى برساند . تفسير ابن كثير 351 / 2\r\n19 - احمد و ترمذى و ابن ماجه از طريق سالم بن ابو الجعد آورده‌اند كه ثوبان گفت چون دربارهء سيم و زر ، فرود آمد آن چه فرود آمد ، پس مردم گفتند چه مالى را بر گيريم عمر گفت من اين را براى شما مىپرسم پس بر روى شترى پريده و آن را شتابان به حركت در آورد تا به پيامبر رسيد و من نيز در پى او بودم پس گفت اى پيامبر خدا چه مالى را بر گيريم گفت دلى سپاسگزار و زبانى ياد كنندهء خدا و همسرى كه يكى از شما را بر كار جهان ديگر يارى دهد .\r\nو پيش از همهء اينها آن چه پيشواى حنبليان احمد در مسند خود 62 / 1 از طريق خود عثمان بن عفان گزارش كرده است كه به موجب آن ، پيامبر گفت : به جز سايهء خانه و ظرف نان و پيراهنى كه اندام پوشيدهء فرد را نهان دارد و آب ، همهء چيزهاى ديگرى\r\n","description":"","footnote":"","page_name":" 217 ","page_number":225},
  {"content":"\r\nكه بيش از اينها باشد آدميزاد را حقى در آن نيست . كه اين گزارش را بو نعيم نيز در حلية الاولياء 61 / 1 آورده است .\r\nاين حديثها را پيشوايان فقه و پاسداران حديث و رجال تفسير در نگاشته هايشان آورده و مستند نظرياتى قرار داده‌اند كه خود دربارهء پارسائى و انفاقهاى مستحب و ترساندن مردم از گنج نهادن و زر اندوختن داشته‌اند و هيچيك از ايشان نيز دربارهء كسى از راويان آنها به گفتگو نپرداخته و هيچكدام از آنان را هدف اتهامى همچون آن چه ابوذر را بدان متهم داشتند نگردانيدند با اين كه اگر بتوان آنها را بر معناى درستى حمل كرد و به تأويل آنها پرداخت آن چه را نيز ابوذر گزارش كرده است مىتوان ، و با آن يكسان است . پس چه مانعى از تأويل گزارشهاى ابوذر هست ؟ و چرا از ميان آن همه ياران پيامبر ، تنها او را هدف تيرهاى تهمت گردانيده‌اند ؟ با اين كه غرض ابوذر از آن تبليغات ، اين نبود كه مردم را به پرهيز از كالاهاى جهان وا دارد تا از اين راه به پاكيزه ساختن جان بپردازند و به مراتب كمال برسند بلكه اعتراض او به گروهى بود كه - چنان چه با گستردگى دربارهء آن سخن گفتيم - گنجهائى از زر و سيم و آن هم از راه‌هاى ناروا بر هم انباشته بودند .\r\nابن كثير كه گواه استوارى براى ادعاى خود در سخنان ابوذر نيافته ، رفتار او در زندگى شخصىاش را دست آويز گردانيده و گويد : هنگامى كه او نزديك معاويه مىزيست وى احضارش كرد و خواست بداند آيا كار وى با سخنش هماهنگ هست يا نه پس هزار دينار براى وى فرستاد و او آن را در همان روز ميان اين و آن بخش كرد و پس از آن ، آورندهء پول را باز به سراغ او فرستاد تا به وى گفت :\r\nمعاويه آن پول را داده بود تا من به ديگرى برسانم و من اشتباها به تو دادم ، زرها را بياور . او گفت آه ! از دست من به در رفت ولى هر گاه پول خودم رسيد حساب تو را هم با آن مىپردازم .\r\nكه از داستان بالا نيز بيش از اين برنمىآيد كه ابوذر در پارسائى به جائى رسيد كه سياه و سفيد خود را در اين راه فدا كرد و كارش نشانهء آن نيست كه به فتواى او چنين رفتارى بر همگان واجب بوده بلكه نمايندهء پايگاه بسيار والائى است كه در پارسائى و بخشندگى و نيكوكارى داشته كه در اين راه نيز سرور آدميان ( ص ) بر او\r\n","description":"","footnote":"","page_name":" 218 ","page_number":226},
  {"content":"\r\nپيشى گرفت ، چنان زيست كه خود آگاهيد و در حالى در گذشت كه زر و سيم و غلام و كنيز و گوسفند و شترى از وى بر جاى نماند و زرهش در نزد يهودىاى بود ( 1 ) كه آن را در برابر سى پيمانه جو نزد وى به گرو نهاد و خاندان او - درود بر ايشان - نيز به راه او رفتند و همان كسان بودند كه در راه دوستى حق ، به مستمند و پدر مرده و گرفتار ، خوراك خورانيدند و گرچه خود بدان نيازمند بودند ديگران را بر خويش مقدم داشتند ( 2 ) و همانان كه چون ايمان آوردند نماز را بر پا مىدارند و در حال ركوع ، صدقه مىدهند ( 3 ) و دارائىهاى خويش را در شب و روز و آشكار و پنهان انفاق مىكنند ( 4 ) چنان كه پيشواى ما دختر زادهء پيامبر ، حسن پاك دو بار از همهء دارائىاش بيرون شد ( و آن را بخشيد ) و سه بار همهء دارائىاش را ميان خود و خداى بزرگ و گرامى بخش كرد تا آنجا كه كفشى را مىبخشيد و كفشى را نگاه مىداشت و موزه اى را مىبخشيد و موزه اى را نگاه مىداشت ( 5 ) .\r\nو چه بسيارند پارسايان همانند ابوذر در ميان پيروان محمد ( ص ) كه پارسائى ، همهء دارائىشان را از تر و خشك بر باد داده و اين براى همهء ايشان برترىاى شمرده مىشود كه آن را ياد بايد كرد و موجب سپاسگزارى بايد دانست مگر براى ابوذر كه در ميان پيروان محمد همانند عيسى پسر مريم است . آرى همين روش را در وى دستآويزى مىگيرند براى آن فتواى پندارى ! بارخدايا از تو آمرزش مىخواهيم و بازگشت به سوى تست .\r\n\r\nگواهى خواستن هيئت داوران از گفتار ابن حجر\r\nدر مورد گواه سوم ( ابن حجر ) نيز بايد گفت : اى كاش هيأت داوران ، سخن\r\n\r\n","description":"","footnote":"\r\n( 1 ) طبقات ابن سعد چاپ مصر شمارهء پياپى 836 و 837 + مسند احمد 300 / 1 + تاريخ خطيب بغدادى 394 / 6\r\n( 2 ) بنگريد به آنچه در جلد سوم ص 117 تا 111 - از چاپ دوم - آورديم .\r\n( 3 ) بنگريد به آن چه در جلد دوم ص 47 ، 52 و جلد سوم ص 155 تا 163 از چاپ دوم آورديم .\r\n( 4 ) چنانچه در ج 15 از ترجمهء فارسى - ص 89 - گذشت اين آيه دربارهء امير مؤمنان فرود آمده است .\r\n( 5 ) حلية الاولياء 38 / 2 ، صفة الصفوة 330 / 1 ، الصواعق ص 82\r\n","page_name":" 219 ","page_number":227},
  {"content":"\r\nاو را به همان صورت اصلى بازگو مىكرد و سر و ته آن را نمىزد زيرا در همان چه در « فتح البارى » 213 / 3 نگاشته است و ما نيز آورديم مطالبى ديده مىشود كه با دعاوى هيئت ، سازشى ندارد از جمله همان پيشبينى پيامبر دربارهء تبعيد ابوذر و آن هم در قالب الفاظى كه مىرساند وى در آن گيرودار ، ستم مىبيند و بر وى بيداد مىرود و آن چه موضوع را تأييد مىكند سخن پيامبر ( ص ) است كه آورديم : اى ابوذر ! تو مردى شايسته هستى و در آينده ، بلائى به تو خواهد رسيد پرسيد : در ( راه - پاسدارى از آئين ) خدا ؟ پاسخ داد : ( آرى ) در ( راه پاسدارى از آئين ) خدا . گفت « خوشا به فرمان خدا و آن چه در ( راه ) خدا و در برابر نظر خدا باشد » كه مىبينيم پيامبر ، دوستش را به شايستگى مىشناساند و او را در سيرت و خداپرستى و پارسائىاش همانند عيسى - پيامبر پاك - مىبيند و او را دستور مىدهد كه شكيبائى نمايد تا تباه نشود و تباهىاى بر شيوهء وى بار نگردد . و با اين ترتيب ، نمىدانيم نظريه ى ابن حجر كه تازه هيئت داوران سر و ته آن را زده و سندى براى محكوميت ابوذر دانسته تا چه اندازه درست است ؟\r\nاز جمله مطالبى كه ابن حجر آورده ، همان است كه در « فتح البارى » از زبان برخى بزرگان مذهبش گزارش كرده است : درست آن است كه اعتراض ابوذر به شاهانى بوده كه دارائىها را براى خويش مىگرفتند و آن را در راهى كه مىبايد ، انفاق نمىكردند .\r\nآرى درست همين است - چنانچه در ص نيز گذشت - و هر كس تاريخ و حديث را بكاود به همين نتيجه خواهد رسيد . پس آنچه از گفتار كوتاه شدهء ابن حجر بر مىآيد پذيرفتنى نيست كه هيئت داوران بخواهد سخن او را گواه گرفته و براى داورى بدان چنگ زند . زيرا چنين اصلى نمىتواند بنياد استدلال گردد و درست نيست كه به سود و زيان هيچ كس ، آن را مبناى داورى گردانند ولى چه بايد كرد كه ابن حجر گفته است و هيئت حكم داده است و حكومت هم آن حكم را اجرا كرده است ! انا للَّه و انا اليه راجعون ( به راستى كه ما از خدائيم و به راستى ما به سوى او باز مىگرديم )\r\n\r\nاينها بودند گواهان هيئت داوران - كه خوانندگان ، گفتار و احوال ايشان را\r\n","description":"","footnote":"","page_name":" 220 ","page_number":228},
  {"content":"\r\nآزمودند و اينك مىپرسيم : ساختمانى كه بر چنين بنياد لرزانى بنهند چه ارزشى دارد ؟\r\nما داناتريم كه آنان چه ميگويند و تو بر ايشان توانائى ندارى پس هر كس را كه از وعيد بهراسد قرآن را به ياد او آر\r\nاين جا از نور و به هيئت داوران كرده و مىگويم دلايل شما در اثبات كمونيست بودن ابوذر نمىتواند آن چه را مىخواهيد ثابت كند زيرا نظر ابوذر - تازه آن طور كه شما ادعا مىكنيد - اين است كه انسان بايد هر چه بيش از اندازهء نياز خود دارد انفاق كند و لازمهء اين عقيده آن است كه دارائىهائى را كه مورد نياز فرد است بتواند مالك شود در حالى كه كمونيستها چنين عقيده اى ندارند و مىخواهند مالكيت را از بنياد بر اندازند و آن گاه حكومتهاى كمونيستى به اندازهء نياز يا به اندازهء بهاى كار فرد ، حقوقى به او بپردازند تا زندگى وى به خطر نيافتد و در اين حال ، فرد در برابر آن ، حكم مزدور را دارد كه روزى خود را از راه كار براى كار فرما به دست مىآرد ، يا حكم نانخور را دارد در برابر نان آور ، كه به اندازهء نياز وى به او پرداخت مىشود . گذشته از آن كه ما ديديم ابوذر نمىگويد بايستى تمام دارائى را بخشيد بلكه هدف او از دستور انفاق ، همان هزينه‌هاى لازم و نيز خرجها و بخششهاى نيكوكارانه اى است كه مردانگى و عاطفهء انسانى ، ما را بدان مىخواند . پس هيئت داوران نه در اسناد آن چه به ابوذر بسته است مراعات حق و انصاف را كرده و نه در رد و نقد كمونيسم به گونه اى درست عمل نموده . در آن چه مىگويد - خواه گزارشى را بازگو كند و خواه اسنادى بدهد - جز دروغ چيزى ندارد و نادانسته در داورى خود ، بيدادگرى مىنمايد .\r\nبر ما لازم بود كه در ديگر سخنانى هم كه دربارهء كمونيست بودن ابوذر گفته شده ، به دقت بنگريم . همچون سخن .\r\nخضرى در المحاضرات 37 و 36 / 2 و\r\nعبد الحميد بك عبادى رئيس دانشكدهء ادبيات در « چهره هائى از تاريخ اسلام » ص 109 تا 113 زير عنوان « ابوذر غفارى » و\r\nاحمد امين در « فجر الاسلام » وى 136 / 1 و\r\nمحمد احمد جاد المولى بك در « انصاف عثمان » ص 41 تا 45 و\r\nصادق ابراهيم عرجون در « عثمان بن عفان » ص 35 و\r\n","description":"","footnote":"","page_name":" 221 ","page_number":229},
  {"content":"\r\nعبد الوهاب النجار در « الخلفاء الراشدون » ص 317\r\nو ديگر كسانى كه به راه ايشان رفته و به زور ، خود را در گيرودار پژوهشهاى تاريخى و بررسىهاى سهمناك افكنده‌اند بى آن كه توانائى علمىاى داشته باشند كه از افتادن به مهلكه و از زمين خوردنى كه بلند شدن ندارد رهائىشان دهد كه تازه ايشان هم بيش از همان مطالبى كه پنبه اش را زديم نياورده و تنها برخىشان ( 1 ) بر آن رفته‌اند كه ابوذر اصل كمونيسم را از عبد اللَّه بن سبا گرفته و مدرك ايشان نيز روايت طبرى - از زبان سرى و او از شعيب و او از سيف و او از عطيه و او از يزيد فقعسى - است كه در ص آورديم و در آن جا ديديد كه زنجيرهء گزارشگران آن از كسانى تشكيل مىشود : دروغ زن و گزارش ساز ، منحرف و تبهكار ، يا از سست گفتارى كه همگان در سستى گزارشش همداستانند ، يا ناشناسى كه هيچ كس هويت او را نمىشناسد و متن آن نيز به گونه اى است كه نشانه‌هاى دروغ بودن و آثار ساختگى بودن در آن نمايان است .\r\nو تازه عبد اللَّه بن سبا كه معروف است يهودى بوده و در پراكنده كردن صف مسلمانان و تبهكارىهاى ديگر نقش مهمى داشته و شورش مصريان را تحت تأثير او دانسته و گفته‌اند كه وى براى افشاندن بذر آشوب و برانگيختن توده به جنگ با خليفهء آن روز ، شهرهاى بزرگ مسلمانان را يكى پس از ديگرى ، پشت سر مىنهاده و آن اصول ويرانگر را در همه جا مىپراكنده ، آرى چنين كسى را هيچ كس ، چپ نگاه نكرد و مأمورين حكومتى آن روز هرگز در پى دستگيرى او برنيامدند و از دل هيچيك از اجتماعات دينداران ، به دورش نساختند ، و گذاشتند تا به آسودگى بچرخد و هر گونه خواسته‌ها و هوسهايش مقتضى است ، بازيگرى نمايد و آن گاه همهء درد سرها نصيب نيكان و پاكانى گرديد كه از ياران محمد يا از پيروان نيكوكار ايشان بودند همچون ابوذر ، عبد اللَّه بن مسعود ، عمار بن ياسر ، مالك اشتر بن حارث ، زيد و صعصعه دو پسر صوحان ، جندب بن زهير ، كعب بن عبده ى پارسا ، يزيد ارحبى كه نزد مردم پايگاهى بزرگ داشته ، عامر بن قيس خداپرست پارسا ، عمرو بن حمق كه به خاطر دعاى پيامبر در حق او معروف بوده ،\r\n\r\n","description":"","footnote":"\r\n( 1 ) مانند احمد امين و خضرى\r\n","page_name":" 222 ","page_number":230},
  {"content":"\r\nعروهء بارقى يار بزرگوار پيامبر ، كميل بن زياد مرد درستكار مورد اعتماد و حارث همدانى فقيه مورد اعتماد ( 1 ) ، آرى اينان را كه مىنگريم يكىشان آواره گرديده و در تبعيدگاه جان سپرده و ديگر كتك خورده دنده هايش شكسته و ديگرى در معرض اهانت قرار گرفته و با نيش زبانها ، گزيده شده و همين طور . . .\r\nو پيش از همهء اينها سرور ما امير مؤمنان ، - شايسته مرد توده - است كه - چنان چه داستان آن بيايد - عثمان تبعيد او را لازمتر از همهء اينان مىبيند و پياپى او را به ينبع مىفرستد تا سر و صداى مردم براى درخواست خلافت او كم شود و به ابن عباس مىگويد : گزند عموزاده ات را از من دور كن كه ابن عباس مىگويد :\r\nعموزادهء من چنان مردى نيست ديگران به سود او رأى مىدهند ولى او براى خود رأيى دارد پس براى هر چه دوست دارى مرا به نزد او فرست گفت به او بگو تا بر سرزمينى كه در ينبع دارد برود تا نه من از دست او اندوهگين شوم و نه او از دست من . پس او به نزد على رفت و چنان گفت او گفت عثمان مرا بيش از يك شتر آبكش ارج نمىنهد سپس اين سروده را خواند :\r\nبا او چگونه بايد رفتار كرد ؟ من زخم او را درمان مىكنم و او بهبود مىيابد ولى نه از درد خسته مىشود نه از دارو .\r\nو گفت : پسر عباس ! عثمان جز اين نمىخواهد كه مرا همچون شتر آبكش گرداند . بيا و برو . فرستاد سراغ من كه ( از مدينه ) بيرون شو و سپس فرستاد كه بيا و اينك باز فرستاده است كه بيرون شو به خدا سوگند چندان از او پشتيبانى كردم كه مىترسم گناهكار باشم ( 2 )\r\nآيا ابن سبا و ياران او در برابر چشم خليفه نبودند و آيا سر و صداى ايشان به گوش او نمىرسيد كه در شهرها به سركشى برخاسته و تبهكارى بسيارى در آن نموده بودند ؟ چگونه بود كه كار آن كسانى كه مردم را به نيكوكارى مىخواندند و از تبهكارى باز مىداشتند بر او گران مىآمد ولى نمىكرد كه آن ميكرب پليد را با كشتن عبد اللَّه بن سبا نابود و ريشه كن سازد يا او را بر تنهء درختهاى خرما به دار\r\n\r\n","description":"","footnote":"\r\n( 1 ) اگر خدا بخواهد داستان همهء ايشان را در جلد نهم خواهيد خواند .\r\n( 2 ) نهج البلاغه 468 / 1 + العقد الفريد 274 / 2\r\n","page_name":" 223 ","page_number":231},
  {"content":"\r\nآويخته دست چپ و پاى راست او - يا به عكس - را ببرد يا از سرزمين مسلمانان تبعيدش كند .\r\nآيا خليفه نمىبايد دربارهء آن مرد گمراه و گمراه كننده ، با ياران نيكوكار پيامبر راى زنى كند ؟ همانگونه كه دربارهء ابوذر بزرگ ، با وابستگان فرومايه و بد كنش خاندانش به راىزنى پرداخت و آن سخن گزنده را بر زبان راند :\r\nبه من بگوئيد با اين پيرمرد دروغگو چه كنم ؟ بزنمش يا در زندانش افكنم يا بكشمش كه او گروه مسلمانان را پراكنده ساخته ؟ يا از سرزمين مسلمانان تبعيدش كنم ؟ ( 1 )\r\nآرى عبد اللَّه بن سبا از ميكربهاى تباهى و از بنيادهاى حقپوشى و بىدينى بوده و هماره با نيات زشتى كه داشته در ميان مسلمانان رفت و آمد مىكرده ، هر چند كه هرگز ، نه وابستگىاى ميان او و آموزشگاه كمونيسم شناخته و ثابت شده و نه اين كه شوريدن انقلابيون بر عثمان نتيجهء تحريكات او بوده - مگر نامهء سرى را كه شعيب از زبان سيف بازگو كرده مستند قرار دهيم كه آن را نيز بايد دروغ و ناچيز شمرد كه در بازار بينادلان ارزشى ندارد ( 2 ) -\r\nزيرا مسلمانان و به ويژه كسانى كه بر عثمان شوريده و بر سر او گرد آمده بودند از اكثريت - اگر نگوئيم همهء - صحابه تشكيل مىشدند ( كه اگر خدا بخواهد گستردهء مطلب در جلد بعدى خواهد آمد ) و به ويژه از كسانى كه به سرور ما امير مؤمنان پناه برده و خود از برترين ياران پيامبر و پيروان ايشان بودند ( همچون ابوذر و عمار و مالك اشتر و دو پسر صوحان و ماننده‌هاى ايشان ) كه آنان نيز در برابر آنچه از سرچشمهء وحى فرا گرفته بودند ، ارزشى براى عربده‌هاى هيچ كس قائل نبودند - و آن هم كسى همچون ابن سبا كه منشهاى او و گرايشهاى ديروز و امروزش را مىشناختند - آنان كه در جامعهء دينداران ، از مردان انديشهء شايسته بودند كجا گوش دل به هر پندار پرورى مىدادند ؟ و تازه تاريخ درست ، پيوستگىاى ميان هيچ يك از ايشان با اين مرد ، نشان نمىدهد چه رسد به اين كه او در روحيات\r\n\r\n","description":"","footnote":"\r\n( 1 ) برگرديد به همين جلد ص\r\n( 2 ) برگرديد به همين جلد ص\r\n","page_name":" 224 ","page_number":232},
  {"content":"\r\nايشان اثر گذاشته و با دست ايشان ، آشوبهائى را در جامعهء دينداران برانگيخته باشد ؟ باز مىپرسيم چرا خليفهء آن روز در انديشهء آسوده ساختن مسلمان از گزند او بر نيامد تا گروه او را پراكنده گرداند ؟ و چرا همان كارى را نكرد كه سرور ما امير مؤمنان انجام داد كه گزارش آن را در ج 13 از ترجمهء فارسى خوانديد - ص 310 و 311 - و ابن حزم نيز در الفصل 186 / 4 آورده است كه حضرت ، دود خفقان آورى به سراغ كسانى كه آن گرايشهاى بد انجام را داشتند فرستاد و آن را ريشه كن گردانيد .\r\n\r\nآخرين سخن ما\r\nاگر استادان محترم ، هم حقيقت كمونيسم و اصول آن را كه خود بازگوگر آنند بررسى كرده بودند و هم حقيقت داناى ياران پيامبر - ابوذر - و همانندان او و آن چه از گفتار و كردار ايشان گزارش شده و احاديثى كه دربارهء ايشان رسيده ، آرى اگر در اين زمينه‌ها پژوهشى داشتند فرسنگها فاصله اى را كه در ميانه است در مىيافتند و مىدانستند كه كسى همچون ابوذر هر چه هم از پايگاه بسيار والايش فرود آيد و از مسير دانش خود باز گردد و از بنيادهاى پاك آئينش چشم بپوشد باز هم كمونيست نخواهد شد و يك داناى دينى ، هرگز اين مسلك را نخواهد برگزيد هر چند توشه اش از دين اندك باشد و توانائى علمىاش ناچيز\r\nچگونه مرام كمونيسم را بر مىگزيند و مردم را به پيروى از آن مىخواند كسى كه بداند اسلام پاك در تأمين نيازمندىهاى تهيدستان و براى پاسخ به هزينه‌هاى ايشان چه آورده و چه راه هائى براى رفع گرفتارىهاى ايشان هموار ساخته است - تا از سنگينى اندوهى كه براى نانخورانشان مىخورند بكاهد - و چه قوانينى نهاده است تا ايشان بتوانند - به اندازه اى كه حق دارند - از سرچشمه‌هاى حيات اقتصادى كه در دارائىهاى توانگران است برخوردار گردند . چنان كه پيامبر بزرگ با اين گفتار خويش مسأله را آشكار ساخته : « به راستى كه خداوند به اندازه اى كه تهيدستان نيازمندند ( حقوقى را براى ايشان ) در دارائىهاى توانگران مسلمان ( نهاده و پرداخت آن را ) واجب گردانيده و تهيدستان كه گرسنه و برهنه مانند دچار رنج نمىگردند مگر به خاطر آن چه توانگرانشان انجام مىدهند كه هان به راستى\r\n","description":"","footnote":"","page_name":" 225 ","page_number":233},
  {"content":"\r\nخداوند ، ايشان را سخت به پاى باز خواست خواهد كشيد و با شكنجه اى دردناك ، آزارشان خواهد داد . » ( 1 ) و پس از اين كه با نيكوترين سازمان و پيشرفته ترين راه ، سياست مالى را تنظيم كرده و براى رفع نيازمندىهاى تهيدستان چاره انديشى نموده در سئوال و گدائى را بر ايشان بسته و با گفته هائى از اين گونه ، دو كار ياد شده را به سختى نكوهيده : « راستى كه خواهندگى ، شايسته نيست مگر در سه مورد : تهيدستى اى كه آدمى را به خاك بنشاند و تاوانى كه به گردن كسى افتاده و كار را به رسوائى بكشاند و خونبهائى كه پرداختش با كسى باشد و دردآور نمايد ( 2 ) » تهيدستان را بر آن داشت تا به يارى هر كارى كه مىتوانند خود را از مردم بىنياز گردانند و از گدائى و درخواست خوددارى كنند ، به ايشان گفت : « اگر كسى از شما ريسمانى برگيرد و به كوه رود و پشته اى هيزم بر پشت خود بياورد و آن را بفروشد و بدان وسيله خود را بىنياز گرداند ، براى او بهتر است تا از مردم درخواست كند كه آيا به او بدهند يا نه ( 3 ) » براى مستمندان و تهيدستان حقوقى معين بر گردن دولتمندان قرار داد كه از راه‌هاى گوناگون و با نامهاى مختلف تأمين مىشود مانند مستمرىهاى سالانه يا جيره‌هاى ماهانه اى كه تعلق مىگيرد به چارپايان يا غلات يا زر و سيم و سود بازرگانى و سوداگرى و كانها و ثروتهاى عمومى و گنج و غنيمت و ديگر حقوقى كه - بر اموال - واجب مىشود ، افزون بر آن چه گاهى بر آدمى - به مناسبتهائى چند - واجب مىشود همچون كفاره‌ها و نذرها و پرداخت آن چه از راه نامشروع به دست آمده .\r\nاما صدقات و هزينه‌هاى نيكو كارانه اى كه آدمى از زيادتى مالش مىپردازد ، مىتوان آن را از واجبات انسانيت شمرد و دربارهء آن نيز هر چه بگوئى رواست و بزرگوارى كه آشكارا مردم را به راه راست مىخواند بر سر آن بسيار پافشارى\r\n\r\n","description":"","footnote":"\r\n( 1 ) چنان كه در الترغيب و الترهيب - 213 / 1 - مىخوانيم اين گزارش را طبرانى در « الاوسط » و « الصغير » آورده است و چنان كه در ص گذشت اين كلام به عنوان سخن امير مؤمنان نيز گزارش شده است .\r\n( 2 ) الترغيب و الترهيب - 233 / 1 - به گزارش از بيهقى و ابو داود .\r\n( 3 ) صحيح بخارى 34 / 3 ، صحيح مسلم 97 / 3 ، سنن بيهقى 195 / 4 ، الترغيب و الترهيب 233 / 1\r\n","page_name":" 226 ","page_number":234},
  {"content":"\r\nكرده و پاره اى از حديثهاى مربوط به آن را قبلا آورديم و مسلم و ترمذى و ديگران از زبان ابو امامه آورده‌اند كه پيامبر ( ص ) گفت : پسر آدم ! تو اگر زيادتى دارائىات را ببخشى برايت بهتر است و هرگاه نگاهدارى بدتر و اگر به اندازه اى دارائى داشته باشى كه ناگزير نشوى دست به سوى مردم دراز كنى سرزنشى بر تو نيست .\r\nالترغيب و الترهيب 252 و 232 / 1\r\nو مسلم از زبان بو سعيد خدرى آورده است كه پيامبر گفت هر كس مركبى بيش از نياز خود دارد آن را براى كسى كه مركب ندارد آماده كند و هر كس بيش از نياز خود توشه دارد آن را بر كسى كه توشه ندارد آماده كند سنن بيهقى 182 / 4\r\nو در گزارش درستى كه در ص گذشت خوانديم كه پيامبر گفت : هر روز كه آفتاب طلوع مىكند هر كس بايد صدقه اى از بابت آن براى خويش بدهد .\r\nو از همهء اينها كه بگذريم اسلام شيوه‌ها و آئينهائى دارد كه نشان مىدهد كسى كه روزى بر او تنگ شده ، چه احترامى دارد و در جامعهء دينداران چه آبروئى بايد به او نهاد زيرا ايشان پذيرفته‌اند كه اعتراض خداوند به كسانى كه آبرو دارى را در توانگرى مىدانند درست است . همان جا كه مىگويد : اما انسان ، چون خداوند او را بيازمايد و با دادن نعمت ، گرامىاش دارد آن هنگام گويد : خداوند مرا گرامى داشت و چون براى آزمودن وى ، روزى را بر او تنگ گرداند گويد خدا مرا خوار گردانيد . چنين نيست ( 1 ) و نيز نامهء پاك او دستور مىدهد كه از دارائىهاى نيكو و گرانبها بخشش نمايند ، مىگويد : اى كسانى كه ايمان آورده‌ايد انفاق كنيد از بهترين آن چه به دست آورده‌ايد و از آن چه براى شما از زمين بيرون آورديم و براى انفاق ، بدها را معين نكنيد ( 2 ) و نيز مىگويد : شما هرگز به پايگاه نيكوكاران نخواهيد رسيد مگر از آن چه دوست داريد ( در راه خدا ) اتفاق كنيد كه همانا خداوند بر آن چه انفاق مىكنيد آگاهست ( 3 ) از راندن خواهندگان و بر باد دادن\r\n\r\n","description":"","footnote":"\r\n( 1 ) سورهء فجر آيهء 15 و 16\r\n( 2 ) سورهء بقره آيهء 267\r\n( 3 ) سورهء آل عمران آيه 92\r\n","page_name":" 227 ","page_number":235},
  {"content":"\r\nپاداش صدقات با منت نهادن و آزردن مردم و خودنمائى به ايشان ، منع كرده و خداوند - كه گرامى گوينده اى است - گويد : و اما خواهنده رامران ( 1 ) و گويد :\r\nاى كسانى كه ايمان آورده‌ايد صدقات خود را با منت نهادن و آزار رساندن ، تباه مكنيد مانند آن كس كه دارائى خود را براى خودنمائى به مردم انفاق كند و به خداوند و به روز رستاخيز نگرود و مانند آن كس باشد كه دانه را بر روى سنگ سخت بريزد و تند بارانى نيز غبار آن را بشويد كه نتوانند هيچ حاصلى از آن به دست آرند ( 2 ) و هم گويد : آنان كه مالشان را در راه خدا انفاق كنند و در پى انفاق ( به مستحقان ) منتى نگذارده و آزارى نكنند آنان را پاداش نيكو نزد خدا خواهد بود و از هيچ پيشآمدى بيمناك نباشند و اندوهناك نخواهند بود ( 3 ) و گويد : به زبان خوش و طلب آمرزش ، مستمند خواهنده را رد كردن بهتر است تا آن كه صدقه دهند و از پى آن آزار كنند و خداوند بىنياز و بردبار است ( 4 )\r\nو بزرگترين پيامبران ( ص ) نيز گويد : نه كسى كه كار خير را براى نمايش به مردم و رساندن خبر آن به ايشان انجام دهد ، خداوند از وى مىپذيرد و نه كسى كه منت بگذارد يا در جستجوى شهرت بر آمده و گزارش صدقه دادنش را به اين و آن برساند و نه كسى كه براى نمايش در برابر مردم بخشندگى نمايد ( 5 ) .\r\nو مسلم در صحيح خود آورده است كه پيامبر گفت سه كساند كه خداوند در روز رستاخيز با ايشان سخن نگويد و بديشان ننگرد و پاكيزه شان نگرداند و ايشان را كيفرى دردناك باشد . كسى كه به خاطر آن چه مىبخشد منت بگذارد و . . . سنن بيهقى 191 / 4\r\nو ابن كثير آورده است كه پيامبر گفت نه كسى كه با پدر و مادر بدرفتارى كند به بهشت در مىآيد و نه آن كس كه منت بگذارد و نه كسى كه پيوسته باده گسارى نمايد .\r\n\r\n","description":"","footnote":"\r\n( 1 ) سورهء ضحى آيهء 10\r\n( 2 ) سورهء بقره آيهء 264\r\n( 3 ) سورهء بقره آيهء 262\r\n( 4 ) سورهء بقره آيهء 263\r\n( 5 ) احياء العلوم 222 / 1\r\n","page_name":" 228 ","page_number":236},
  {"content":"\r\n( تفسير ابن كثير 318 / 1 ) .\r\nو براى آن كه شيوهء منت نهادن به خاطر بخشندگى بر كنده شود و دل توانگران از احساس برترى و خود پسندى به خاطر بخششهاشان پاك گردد و هر كس توانگر است از آلودگىها خوددارى نمايد و نيز براى آن كه دلهاى پاك مستمندان از خوارى تهيدستى كه بدان مىآلايد زدوده شود و از اين كه دست به سوى توانگران دراز مىكنند احساس خردى نكنند و خاطرشان آزرده نگردد . . . آرى براى همينها بوده كه پيامبر خدا گفته : صدقه ، پيش از آن كه در دست خواهنده قرار گيرد در دست خداوند گرامى و بزرگ قرار مىگيرد ( 1 ) .\r\nو در گزارش درستى كه مسلم از زبان ابو هريره بازگو كرده است مىخوانيم كه پيامبر گفت : هيچ كس از چيز نيكوئى صدقه نمىدهد - كه خداوند جز نيكو را نپذيرد - مگر آنكه خداوند بخشنده ، آن را با دست راست خود بگيرد - هر چند يك دانه خرما باشد - آن گاه در دست خداوند بخشنده رشد مىكند تا بزرگتر از كوه مىشود .\r\nو به اين گونه ، بخشندهء مسلمان كه نيكوكارانه روى خويش را به سوى خداوند كرده است ، مىبيند كه دارد حق خداوند بزرگ و برتر را از نعمتهائى كه ذات پاك او به وى بخشيده است مىدهد و مستمند نيز مىبيند كه دارد از خدا مىگيرد و دست خود را بسوى خدا دراز كرده و دست خداست كه نعمتها را بسوى همه كس سرازير مىكند و دست برتر همان است و خود ميانجى است در ميان دهنده و گيرنده و خود نعمت بخش هر دو است و خداوند بىنياز است و شما تهيدستانيد ( 2 ) اگر توانگر يا مستمندى باشد خداوند به هر دو ، سزاوارتر است ( 3 ) .\r\nكمونيست كمونيست نخواهد بود مگر هنگامى كه از حقايق دين ، ناآگاه باشد و براى رسوخ كمونيسم در دل مردم ، پيش از هر چيز بايد نگذاشت كه شناخت درستى از دين داشته باشند كه اگر در گوشه و كنار كشور شوروى يا ديگر سرزمينهائى كه هممسلك آنند به جستجو پردازى مىبينى بيشتر كسانى كه هدفهاى كمونيستى\r\n\r\n","description":"","footnote":"\r\n( 1 ) اين گزارش را بيهقى در شعب الايمان و نيز دار قطنى آورده اند\r\n( 2 ) سورهء محمد آيهء 38\r\n( 3 ) سورهء نساء آيهء 135\r\n","page_name":" 229 ","page_number":237},
  {"content":"\r\nرا دنبال مىكنند از آنهايند كه آگاهى درستى از قوانين دينى ندارند اما كشورهائى كه دانايان دينى در آن فراوان باشند از چنين هدفهائى به دور است و به همين گونه ، هر كس بهره اى از دانش دين داشته باشد ، خرد او راه نمىدهد كه در چنان مسيرى بيافتد . تا چه رسد به ابوذر - همان ظرف لبريز از دانش - و ماننده‌هاى او ؟\r\nآرى كشورهاى اسلامى ويژگىاى دارند كه نمىگذارد يكسره به دامن كمونيسم افتند و آن نيز شناخت درست از قوانين دينى است كه اين جا و آن جا نزد دانايان يافت مىشود - و البته نه آن چه هيئت داوران الازهر عرضه مىكند - و نيز آن سرمايه‌هاى زندگىساز كه در كيش يگانه پرستى اسلام جايگزين گرديده و اين و آنان دو مانع نيرومند هستند در برابر آن سيلى كه بدين سوى روان است پس براى برابرى با كمونيسم و نبرد با آن ، چيزى تواناتر از دين و دانش و روشن ساختن انديشه ى توده‌هاى مسلمان به يارى آن دو نيست و سرپرستان جوامع مسلمان بايستى در همين راه به كار برخاسته زمينهء دانش را گسترش دهند و قوانين دين را در همه جا برنامه گردانيده و با روح فرهنگ دينى ، انسانى را كه نادان آفريده شده از خواب بيدار ساخته و فرزندان ميهن گرامى را از كلاسهاى آموزشگاه‌هاى ابتدائى تا عالى با آموختن دانشهاى نيكو پرورش دهند و قوانين دين مبين را اجرا نموده و دانايان شايسته را بزرگ بدارند و مردان سخنور و اندرزگوى را ارج نهاده حقوق ناتوانان توده را پاسدار باشند و كسانى را كه به يارى عائله مندان مىشتابند همراهى كنند تا كشورشان در برابر مرام كمونيسم از پاى نيفتد خداوند زنده بدارد دانايانى را كه به كار برخيزند و سرپرستان آن جوامع اسلامى را كه به پاسدارى از بندگان خدا و كشور ايشان بپردازند .\r\nبدينسان اى پيامبر تو همه را به راه راست بخوان و چنان كه دستور دارى پايدارى كن و پيرو هوسهاى ايشان مباش و بگو من به نامه اى كه خدا فرستاد گرويدم و دستور دارم كه در ميان شما ، دادگرانه داورى نمايم خداى يگانه پروردگار ما و شماست و پاداش كار ما بر ما و كار شما بر شماست ديگر هيچ حجت و گفتگوئى ميان ما و شما نيست خدا ( در روز سزا ، براى داورى درست ) ميان ما جمع مىكند و همه به سوى او باز مىگرديم .\r\nسورهء شورى آيهء 15\r\n","description":"","footnote":"","page_name":" 230 ","page_number":238},
  {"content":"\r\nدر آغاز و انجام ، خدا را سپاس\r\nجلد شانزدهم از ترجمهء پارسى الغدير در اين جا به پايان مىرسد و به دنبال آن در جلد هفدهم - اگر خدا بخواهد - دنبالهء همين مطالب را خواهيم گرفت . تا آن هنگام چشم به راه باش و دستور خداوند را به پيامبرش به كار بند : پيش از آن كه وحى بر تو فرود آيد ، در خواندن قرآن شتاب مكن !\r\n","description":"","footnote":"","page_name":" 231 ","page_number":239},
  {"content":"\r\n\r\n","description":"","footnote":"","page_name":" 232 ","page_number":240},
  {"content":"\r\n\r\nستايش نامه‌هاى منظوم اثر طبع گروهى از شاعران امروز\r\nبا سپاس پيوسته براى همگان\r\n\r\n- 1 - سيد محمد هاشمى چكامهء غديريه اى دارد\r\nكه مجلهء البيان - صادره از نجف - در شمارهء 80 از سال چهارم آن كه در 19 محرم 1370 منتشر شده آن را به چاپ رسانده و اين هم از آغاز آن :\r\nجهان جاودانگى ، با سرفرازى و بزرگ منشى در وجود تو شادى مىنمايد\r\nپس پايگاه خويش را به جائى رسان كه از ستارگان دور دست سپهر نيز\r\nبرتر باشد\r\nبا چنان اراده اى خود را به ميدان زندگى افكن\r\nكه مرگ را از بيم و هراس ، گريزان گرداند\r\nتو از روح بزرگ خويش سپاهى دارى\r\nكه فر و شكوه پيشآمدها را در هم مىشكند .\r\nو آن كس كه شبها را با نيكوكارىهايش مىپوشاند\r\nدر كرانه‌هاى آسمان ، سپيده دم را زنده خواهد ساخت\r\n- و پس از 75 بيت ديگر در پايان همين چكامه مىگويد : -\r\nالغدير ! الغدير ! همان نامه اى كه\r\nدر روزگار ، جاودانه ماند و نامه اى فرخنده و پاك باشد .\r\nبرترى و شيواگوئى ابر مردى سخنسنج و خرده بين آن را آرايش داده و\r\nنيكو گردانيده\r\n","description":"","footnote":"","page_name":" 233 ","page_number":241},
  {"content":"\r\nو براى مغز دانش ، هيچ پوسته اى برجاى ننهاده\r\nآن چه را نهان بود آشكار گردانيد و كژىها و كاستىهائى را نهان داشت\r\nدر ميان آفريدگان ، نيرنگ و حيله را به راهى پاك و فرخنده كشانيد\r\nاگر نشان « جاودانگى » را شايسته باشد به كسى دهيم\r\nامينى براى آن سزاوارترين و برترين افراد است .\r\nكه اگر خداى برتر خواهد همهء چكامه و سرگذشت سرايندهء آن را در ضمن\r\nشاعران سدهء چهاردهم ياد خواهيم كرد .\r\n\r\n- 2 - سخنور بلند آوازه شيخ كاظم آل على ، سخنران عفك نيز گويد\r\nدر روزگاران گذشته سه تن بودند كه\r\nيكى پس از ديگرى به يارى على شتافتند\r\n- و اينها البته به جز آنانند كه در آغاز كار با دارائىها و شمشيرهاشان\r\nپياپى از آستان جانشين پيامبر پاسدارى مىكردند -\r\nنخستين ايشان فرزدق بود كه در مكه - در خانه‌هاى و الا -\r\nبه يارى پيشوايان ما شتافت\r\nو دومى نيز اقساسى بود كه ابيات منظومهء او تا روز\r\nرستاخيز در ميان ما پايدار خواهد ماند .\r\nو ديگرى - ابو فراس - هم با چكامهء ميميه اش - شافيه - ( 1 ) او را يارى كرد\r\nو بدان وسيله ضربت جنگ افزارها را پاسخى شافى و درمانگر بداد\r\nو چهارمى كه مانند خورشيد در ميانهء روزى روشن براى همهء آفريدگان\r\nآشكار است\r\nهمان امينى امين و درستكار است ، نگارنده اى كه « الغدير » را نگاشت كه\r\nآن را دومى نيست\r\n\r\n","description":"","footnote":"\r\n( 1 ) شافيه نام چكامهء ابو فراس حمدانى است بنگريد به آن چه در جلد سوم ص 399 از چاپ دوم آورديم\r\n","page_name":" 234 ","page_number":242},
  {"content":"\r\nو مجموعه اى است كه آفريدگان به آوردن مانند آن نپرداختند\r\nو دشمنان جنگى را كه رها كرد ، ديگر همچون پايه‌هاى درخت خرمائى\r\nبودند كه از درون ، خورده و پوسيده شده باشد .\r\nبوستانهائى است كه در آن ، كشتزار نهالهاى راهنمائى را مىبينى\r\nو در هر لحظه اى ميوه‌هاى آن كه برگرفته و گرد آورده مىشود به ما\r\nنزديك است .\r\nتا رخ ننموده بود ، سرفرازىهائى كه داشتيم همه در پردهء كورى و تاريكى\r\nنهان بود\r\nو تو آن را براى ما آشكار گردانيدى تا به گونه اى برگشت كه خود\r\nبه راهنمائى پرداخت .\r\nتوئى كه ما را رهائى بخشيدى و در حالى ما را رها كردى كه\r\nهم پيمانان سرفرازى بوديم و با تمدنى درخشان .\r\nتوئى كه خويشتن را در رنج افكندى تا پيروان پيامبر برگزيده ،\r\nبه يارى تو راه يابند و رستگار گردند .\r\nهان اى دارندهء نامهء بزرگوارانه ! گوش به ستايشى سپار كه به سوى آستان\r\nپاك ، روى آور و خرامان است\r\nپروردگار جهانيان ، به تو پاداشى دهد كه گروه‌هاى آفريدگان از بر شمردن آن درمانند\r\n\r\n- 3 - از سخنسراى پر سخن خاندان محمد ، شيخ محمد رضا خالصى كاظمى\r\nكه خدا بيمارىاش را بهبود بخشد :\r\nامينى دانشورى خرده بين است كه در روزگار ما همانندى ندارد\r\nخداوند او را به جامه‌هاى پرهيزگارى بياراست\r\nو خاور زمين را مىسزد كه بر او بنازد\r\nدر ميان آفريدگان ، كتاب او همچون بسيار بركه‌هاى لبريز است\r\nكه گروه‌ها را از آب روان و گوارايش سيراب مىدارد .\r\n","description":"","footnote":"","page_name":" 235 ","page_number":243},
  {"content":"\r\nيادآورى : اين گوينده ، سروده‌هاى فراوان و گفته‌هاى بسيارى در ستايش\r\nاز كتاب ما دارد كه بهرى از آن را در سر گذشت او خواهيم آورد\r\n\r\n- 4 - و اين هم از استاد يگانه سيد شمس الدين خطيب موسوى بغدادى :\r\nآيا اينها كلمات است يا مرواريدها ؟ يا گردن بندى كه از\r\nگوهرها فراهم آمده ؟ يا لعل و بيجاده هائى كه در كنار هم چيده شده ؟\r\nآيا روشنائى است يا سطرهاى نوشته ؟ يا دانشهائى كه\r\nسرور دلاور توده پرده از رخسار آن بر كنار زده است\r\n« غدير » و بركهء آبى است كه درياهاى دانش را لبريز مىنمايد\r\nو آن هم با روشنگرىهائى كه انكار كننده را درمانده مىسازد\r\nاز ميان خود دشمنان سپاهيانى براى خويش دست و پا مىكند\r\nآرى حقيقت را دشمنانى است كه همانان ندانسته سپاه وى مىشوند\r\nبا نيروى دليل ، منطق تباه و از هم گسيخته را مىكوبد\r\nتا آن چه را رشگبران نهان داشته‌اند آشكار گرداند\r\nو در اين راه ، دانشى سرشار و ايمانى كه از استوارى ،\r\nآهن را از پاى در مىآرد ياور اوست\r\nحقيقت است و خداوند به راستى خواسته كه پايدار بماند و\r\nجاودانگى از آن اوست .\r\nگروهى خواستند تا از سر كينتوزى آن را محو كنند\r\nو خداوند نمىپذيرد مگر آن چه را خواسته است انجام گيرد\r\nچنان پنداشتند كه حضرت طاها - پيامبر - كسى را جانشين خود نساخت\r\nو مردمان آن كس را كه سرورى يابد ، خود بر مىگزينند\r\nآن چه را پنداشته‌اند ، در كيش خرد دروغ است\r\nو به گزارشها نيز تهمتى بس سخت\r\nزيرا در گزارشها آمده است كه حضرت طاها\r\n","description":"","footnote":"","page_name":" 236 ","page_number":244},
  {"content":"\r\nچون به سفرى دراز مىرفت\r\nبزرگوارى از ياران خويش را بر مىگزيد\r\nكه تا بازگشت او در جايش بنشيند\r\nو هيچ نبردى نبود و هيچ گاه نشد كه دسته اى از ياران پيامبر براى كارى\r\nفراهم آيند\r\nمگر خود او كسى را بر مىگزيد كه سرور ايشان باشد و به دو\r\nپشتگرم شوند\r\nپس چگونه به سوى پروردگارش مىرود و كسى را بر نمىگزيند\r\nكه مرزها و آئينهائى خدائى را با دست او بر پاى دارد ؟\r\nآرى كار اين گزينش را در روز « غدير خم » به انجام رساند\r\nو آن هم به گونه اى آشكارا ، كه انكار كنندگان نتوانندش پوشانيد .\r\nنيمروزى آن راهنما بر فراز جهاز شتران شد\r\nو همان گونه كه ايشان مىنگريستند و شير خدا پائينتر از او جاى داشت\r\nبديشان گفت هان ! هر كس من سرپرست اويم\r\nعلى سرپرست و راهنماى او است\r\nو گفتار آشكار نامهء خداوند در هنگام روشنگرى ، بسى نمايان است\r\n- براى كسى كه خردمند بوده و از انديشه اى استوار برخوردار باشد -\r\nزيرا در آن جا ، سرپرستى را - پس از پيامبر طاها - براى كسى نهاده است\r\nكه نماز بگزارد و در هنگام ركوع بخشندگى نمايد .\r\n\r\n- 5 - و اين هم از سخنسراى بسيارسخن و نيكوگوى حاج شيخ محمد شيخ بندر - عفك\r\nاى عبد الحسين امينى ! با چنان اراده اى « الغدير » را گرد آوردى\r\nكه هيچ كس چگونگىاش را بازگو نتواند كرد\r\nآن چه را از حديث دانان بر جا مانده بود همچون\r\n","description":"","footnote":"","page_name":" 237 ","page_number":245},
  {"content":"\r\nدارندگان بينش و فرزانگى به بررسى نهادى\r\nو با ذره بين روشن خويش بر آن شدى\r\nكه گوهر درست را از خرمهره‌ها باز شناسانى\r\nپس با كوشش خويش به هدف بزرگواران رسيدى\r\nو سرفرازى ديروز و امروز را به چنگ آوردى\r\nو « غدير » تو ، داورى آمد كه به كشمكشها پايان مىدهد\r\nبا يارى آن از زبان راهنمائى آواز برداشتى\r\nو چه فرخنده آوا دهنده اى از سوى خداوند بودى\r\nخدا را چه بسيار نيكو خرده بينى\r\nو چه بسيار نيكو بررسى كننده و شناسندهء اثرها كه توئى .\r\nپس اگر پس از « الغدير » باز هم حقيقت را نپذيرند\r\nتو از كار ستمگران شگفت مدار\r\nو شگفت مدار كه در گرداب نادرستىها فرو روند\r\nزيرا پاى كوبى و دست افشانى شادى كنندگان از خواننده و نوازنده است\r\nزيرا هر مردمى هوسى دارند\r\nو اين هم - كه گذشت - شيوهء انكار كنندگان است\r\nاى عبد الحسين درستكار ! مژده باد تو را\r\nكه نامهء تو با روشنائى خويش آشكار كنندهء راه راست است\r\nپاداش تو نزد پيشواى راهنما است\r\nو جايگاهت در سايهء بلند پايهء او\r\nو پيروان او را نيز نويد رستگارى باد\r\nكه دوستى پاك او ، بيمناكان را مرز آسوده دلى است\r\n\r\n- 6 - از فاضل برتر حاج شيخ محمد باقر هجرى ساكن نجف اشرف\r\nانديشه اى از حقيقت آشكار ، پرتوافشانى نمود\r\nكه جهان دانشها به يارى آن ، رخسار زيبايش را بياراست\r\n","description":"","footnote":"","page_name":" 238 ","page_number":246},
  {"content":"\r\nو از آن گاه كه در افق عظمت به فروغ پاشى پرداخت\r\nفضاى حقيقت و راهنمائى به يارى آن ، روشن گرديد\r\nبدين عقيده ، نشان جاودانگى زد\r\nو آن را ديباچهء ديوان بزرگى گردانيد .\r\nهان اى امانتدار حق ! در پس تو گروهى هستند\r\nكه گوش به تو داده و همى خواهند كه سخنانت را بشنوند\r\nاين « غدير » تو است و سخن درست با آب پاك و خوشبويش آميخته\r\nو سينهء تشنه كامان را سيراب مىگرداند .\r\nاى دارندهء خامه اى كه با والائىاش\r\nپايگاه و برترى سخن و روشنگرى را مىافزايد\r\nتو چهره هائى از پندارها را كه سينهء فضا از آن تنگ مىشود\r\nناچيز نمودى و تباهى و بيهودگى آن را آشكار گردانيدى\r\nو با نمايش برگهائى از تاريخ كه سراسر روشنائى بود\r\nپرده‌ها را از چهرهء حقايق كنار زدى\r\nو نيز با ديدگان كاوشگر خويش ، پوششى را كه بر رخسار آن بود\r\nدور كردى و در اين راه روشنگرى نمودى\r\nدر برگهاى تاريخ روزگار ، يادبودهائى جاودانه نهادى\r\nكه با گذشت روزگاران ، ستايشها برجا خواهد نهاد .\r\nاى دارندهء خامه اى كه با روشنگرى خويش\r\nشيوا سخنان و رساگويان را به شگفت آوردى\r\nهمچون اخگرى از آتش ، آن را آشكار گردانيدى تا به خودنمائى پردازد\r\nو در دل ستمگران سختدل ، آتشى از درد و رنج بيفكند\r\nمانند گوهرهائى آن را به جلوه گرى واداشتى كه روشنائى آن دلپذير است\r\nو انديشه هائى را در كنار هم نهادى كه فروغ آن پرتوپاشى مىنمايد\r\nسپس آنها را بپراكندى و با اين كار همى خواستى كه\r\nدلها را يكى كنى و در ميانه برادرى و صفا بيافكنى\r\n","description":"","footnote":"","page_name":" 239 ","page_number":247},
  {"content":"\r\nتو والاتر از آنى كه چكامه‌هاى ستايشگر ، برترىات را بازگويد\r\nچرا كه دهان روزگار با ستايشخوانىاش ، پاداش تو را خواهد داد .\r\n\r\n- 7 - سخنسراى مبتكر ، شيخ محمد آل حيدر نجفى چكامه اى دارد\r\nكه « انجمن شاخهء سخنسرايان حسينى » بخشى از آن - يا 67 بيتش را در يك نامهء 84 صفحه اى كه « الغدير در دانشگاه نجف » ناميده به چاپ رسانيده و سر آغاز آن :\r\n« دل مرا مژده باد كه در دوستى تو ، به راه آمد\r\nو كى ؟ از همان گاه كه اخگرى بر من آشكار شد كه زبانهء آن راهنمائى بود »\r\nسراينده ، بخشى از چكامه اش را كه دربارهء كتاب ما بوده در آن جا چاپ نكرده و نشر آن را گذاشته است براى صفحات الغدير كه اينك مىآوريم :\r\nاى پدر حسين ( على ) ! در راه تو بزرگمردانى را گرامى مىدارم\r\nكه با بزرگى و سرورى ، خردها را به دوستى تو گرايش دادند\r\nدر دل آسمان به جستجو پرداختند\r\nو براى حقيقت به جز تو درى نيافتند كه بسته باشد ( 1 )\r\nو اگر چه دست روزگار پرده اى بر چهرهء هدايت كشيد ، ايشان\r\nگرامىترين نقشها را از تاريخ دارا شدند\r\nگداختند و براى گمگشتگان سرگردان ، همچون شمعها بودند .\r\nو همين برايشان بس كه با گداختن خويش راه را روشن ساختند\r\nدرفش زندگى را به سوى نبردگاه حيات افراشته داشتند و با آن به پيشواز\r\nدشمنان جنگجوى شتافته و آن را همچون تازيانه اى بر روى ايشان بلند كردند\r\nنسبتهاى گناه آلود را از دامن تاريخ زدودند\r\nو در كرانه‌هاى جويبار آن ، نهال بخشندگى نشاندند\r\nخردهاى خويش را با سطرهاى نوشته هاشان پيوند زدند\r\n\r\n","description":"","footnote":"\r\n( 1 ) راستى كه سرور ما فرمانرواى مؤمنان دروازه اى به سوى خداوند است كه گشوده است - و نه بسته - هرچند كسانى كه پيشآمدهاى ناپسند و سهمناك ، او را از ايشان جدا نموده است آن را بسته پندارند\r\n","page_name":" 240 ","page_number":248},
  {"content":"\r\nو پاره‌هاى جگرشان را با حروف كلماتشان آميختند\r\nمردم روزگار يا دو دسته بينندگاناند ، كه مىبينى\r\nيك دستهء ايشان با روشنبينى ، راه ، راست را مىنگرند\r\nو دستهء ديگر كوردل و نابينايند و از ديدن آن ناتوان .\r\nيا دو گروه‌اند كه يكىشان دست خود را از روى خرد به سوى حقيقت\r\nدراز كرده\r\nو ديگرى آن را به هر سوى كه زر و گوهرى در كار باشد . . . !\r\nهان اى درستكار مرد خاور زمين !\r\nجهان را دهانى است كه تو آهنگى آسمانى در آن نهادى تا به ترانه\r\nخوانى پرداخت .\r\nو آن را با دستى بخشنده تر از باران ، گشودى\r\nتا با لبخندى كه بر آن نيكوكارىها زد به ستايش تو آغازيد .\r\nآسمان در لطافت ، خود را به انديشهء تو همانند مىنمايد\r\nو مردمك ديدهء اختران نيز بر آن دوخته شده است\r\nو همى دوست دارند كه تو را تا آغوش خويش بالا برند\r\nتا همچون جانى گردى كه شبحهاى هستى را تجسم مىبخشد\r\nبار خدايا پاكى تو ! چه بسيار نوآوران و آفرينندگان\r\nكه روانهاشان بگداخت تا اخگر راهنما به دست دهد\r\nاى قلمزن آزاده ! همين برترى تو را بس\r\nكه براى ره يافتگان پيام رستگارى آورده اى .\r\nچه بسا بزرگمردانى كه با انديشهء خويش زندگى را مالك شدند\r\nو گويندگانى كه با نغمه اى دلها را افسون نمودند\r\nدر روزگاران آينده ، سرگذشت تو انجمنها را آكنده ساخته\r\nو خود داستان حقيقت خواهد گرديد كه تا دورترين جاها راه مىيابد\r\nو به زودى گروه‌هاى پس از اين را ، از زبان آسمان آشنا خواهى كرد كه :\r\n","description":"","footnote":"","page_name":" 241 ","page_number":249},
  {"content":"\r\nچگونه يك داناى سترك ، زندگى جاويد يافته است .\r\nو آنگاه در برابر هر اندامى كه در راه حق به كار انداختى ، رحمتى بر تو\r\nفرود مىآيد .\r\nو در برابر هر يك تن كه به راه آوردى برايت فروغى پرتو افشانى مىكند\r\nپا به پاى روزگار پيش مىروى\r\nتا جائى كه مردم جز با سرود « غدير » تو ، آهنگ هيچ پرستشگاهى نكنند\r\nسوهانى تيز ساختى و مطالب سخت را با آن تراش دادى تا در خور\r\nهضم گردد\r\nو با سر انگشت توانايت گره انديشه‌ها را گشودى\r\nنه گرايشهاى گروهى تو را به سخن آورد ،\r\nو نه نفس تعصب\r\nدر آن روز كه بالا روى نمود در تو جريان يافت\r\nهرگز به جز صراحت در روشنگرى حقيقت ، خواسته اى نداشتى\r\nو راستى كه در اين راه ، نگارنده و يگانه پرستى بزرگ بودى\r\nهنر خويش را در جلدهاى هفتگانهء « غدير » به نمايش نهادى ( 1 )\r\nكه به سان ستونهاى افق ، در محراب و سجده گاه خانه ات جاى گرفتند\r\nبخشندگى ، خرمى ، نفسهاى جان ، راهنمائى ، همگى\r\nبر زورقى سوار و در « غدير بركه آب » تو روانند .\r\nهان اى درستكار مرد خاور زمين !\r\nگرايشهاى مغرضانه تو را به سوئى نخواند كه به هلاكت انجامد\r\nچه بسيار كسان كه در راه تو خس و خار كاشتند\r\nو تو جامهء سرورى و برترى برايشان خواستى پوشانيد !\r\nو نيز چه سر كشانى كه از مرز انسانى به در رفته\r\n\r\n","description":"","footnote":"\r\n( 1 ) روزى كه سراينده ، چكامه ى بالا را مىپرداخت از « الغدير » به جز هفت جلد آن را نديده بود .\r\n","page_name":" 242 ","page_number":250},
  {"content":"\r\nو با ناخن پنجه هائى تو را گزيدند كه گوئى دشنه آفريده شده است\r\nدوست داشتند كه راه را بر تو ببندند تا در تيرگىهاى آن\r\nبه شبى سياه و بس تاريك دچار گردى\r\nتو براى زندگى آنان هر گونه برترىاى را در دو دست خويش گرفته اى\r\n- و از كى ؟ از همان هنگام كه آنان به راه كج رفتند و به زشت گوئى پرداختند -\r\nو دانهء خويش را كاشتى - كه چون در زمين روئيد -\r\nتا هنگام درو هفت خوشه بار آورد\r\nو جان خويش را بر سر اين كار درباختى ، همان جان كه اگر دم نيمروزى\r\nاز فراز آن بگذرد به نرمى راه مىسپارد و راهنمائى مىشود\r\nو اين شگفت نيست زيرا شمع نيز خود را به كشتن مىدهد\r\nتا ديگران را زندگى بخشد و در وجود آنان جاودانه بماند .\r\n","description":"","footnote":"","page_name":" 243 ","page_number":251},
  {"content":"\r\n\r\nنامه اى ( 1 ) از شيخ محمد رضا آل ياسين كاظمى نجفى\r\nبه نام خداى بخشايندهء بخشايشگر\r\nستايش خداى را كه يگانه و يكتا است و درود و آفرين بيشمار بر پيامبر او محمد و خاندانش .\r\nمن از ستايشخوانى روگردان بودم چرا كه ستايشگر در پاره اى از جاها كارش به گزافگوئى كشيده ، از اندازهء شايسته در مىگذرد و با داورى نادرستش ممدوح را در گردابى سهمناك مىافكند و انگيزهء او در اين كار يا خوشبينى است و خرسندى از وى ، و يا ديگر عواملى كه - در كشاندن سخن به گزافگوئى - همانند آن است . و البته در بسيار جاها نيز پر و بال گفتار ، ناتوانتر از آن است كه بتواند به اندازهء شايسته در اين فضا پرواز نمايد و در آن هنگام ، آدمى به سرنوشت كسى دچار مىشود كه در اداى حقى از حقوق برادر با ايمانش كوتاهى نموده است\r\nولى من در كتاب الغدير - يا همان نامهء روشنى كه چون و چرائى در آن نبوده و راهنمائى براى پرهيزگاران است - كاوش نمودم و ديدم ژرفاى آن چندان دور است كه دست سخن به آن نرسد و در آن باره چنان با گستردگى سخن بايد راند\r\n\r\n","description":"","footnote":"\r\n( 1 ) آن چه از اين جا تا پايان اين جلد بيايد ، حقا مىبايستى در آغاز جلد گذشته ( ج 15 ) نهاده مىشد ، چرا كه تمامى مطالب آن ( به جز آخرين ستايش نامه ) از مقدمهء جلد هشتم عربى ترجمه شده است ، با اين همه ، شد آن چه شد و ستايش نامهء آخر نيز از مجموعهء كشكول مانند نويسندهء آن نقل مىشود و امينى در آغاز جلد دهم عربى اشاره اى به آن كرده و وعده داده است كه در آينده به نشر آن اقدام نمايد ولى چون تا جلد يازدهم از كتابش را بيشتر نتوانسته منتشر كند بدين كار موفق نگرديده و ما كه بدان دست يافته‌ايم متن عربى و ترجمهء فارسى آن را - يكى پس از ديگرى - خواهيم آورد .\r\n","page_name":" 244 ","page_number":252},
  {"content":"\r\nكه فرازهاى ستايشگران در كار در مىماند و گوينده هر چه هم گفتار را دراز كند و از نعمت زبان آورى و شيوا گوئى برخوردار باشد باز حق مطلب را نتواند گذارد و از يك سوى نيز خاموشى گزيدن و نپرداختن به ستايش چنين كتابى كه نادانان را راهنمائى مىكند و نا آگاهان را هوشيار مىسازد و گمراه را به راه مىآرد و پرده‌هاى شبهه را از چهرهء حقايق دينى كنار مىزند و پژوهشگران را در برابر حقيقتى روشن و آشكار به ايستادن وا مىدارد . . . آرى خوددارى از ستايش اين كتاب ، سرباز زدن از يارى حقيقت است و سستى نمودن در انجام وظيفه . اين بود به بررسى و خواندن آن پرداختم و جانم لبريز از بزرگداشت و خوش آيند و شگفتى گرديد زيرا ديدم آن گم گشته اى كه جهان غيب - در طول اين روزگاران دراز - نگاهداشته و به دنياى مانداده و همگان در جستجويش بودند ، همان را دانشورى امين و درستكار آشكار ساخته كه در كار جهان و دين مورد اطمينان است و خداوند ، همراه با توانائى ايمان ، توانائى علمى و توانائى در روشنگرى را نيز به دو ارزانى داشته و با جمع شدن اين سه گونه توانائى در او ، چنان توانائىاى براى او فراهم آمده كه هيچ توانائىاى در برابر آن ايستادگى نكند و با يارى آن ، بر نادرستىها و گمراهىها تاخته دشمن را بر زمين بزند و ريشه كن ساخته و بازيچه‌هاى او را از هم دريده و پاره پاره نمايد .\r\nو اين - به حيات الهى سوگند - موهبتى است بزرگ ، كه به آن نمىرسد مگر كسى كه بهره اى بزرگ از خوشبختى داشته باشد ، و كيست كه به اين موهبت ، سزاوارتر از اين مجاهد بزرگى باشد كه جان خويش را وقف كرده است براى يارى حق و پيكار با نادرستىها ؟ و پيوسته ، شب و روزش را گذاشته است بر سر كوششى سخت ، و آشكار و نهان هماره رنج مىبرد و مشتاق است كه وظيفه اش را انجام داده باشد خداوند ، هم در او و براى او بركت پديد آرد و هم در كوششها و تلاشهايش ، و در آستان خداوند - كه كار او بسى بزرگ است - نيز همين بزرگوارى براى او بس كه اين كار بزرگوارانه اش را براى وى - و نه ديگران - اندوخته و اين فيض را به دو رسانده و آن را به همان گونه بر دستهاى وى ، انجام داده كه معجزه‌ها را بر دستهاى پيامبران . پس در آغاز و انجام ، درود و رحمت و\r\n","description":"","footnote":"","page_name":" 245 ","page_number":253},
  {"content":"\r\nبركات خداوند بر او باد .\r\nاميدوار به بخشش خداوند\r\nمحمد رضا آل ياسين\r\nبه راستى كه ما از خدائيم و به سوى او باز مىگرديم\r\nپس از آوردن ستايش نامهء بالا در چاپ نخست از متن « الغدير » ناگهان سرنوشت گريزناپذير ، ما را به يك داغ دينى و دنيائى دچار ساخت و جامعهء مسلمانان را به اندوهى سخت گرفتار كرد و آن نيز در گذشت اين پيشواى بزرگ روحانى از خاندان ياسين بود كه استاد فقه به شمار مىرفت و مردى شايسته و پرهيزگار و راهبر آئين . خداوند جامه اى از رحمتهاى خويش بر او بپوشد و رگبارهاى لطف خود را بر او ببارد كه او - خداش بيامرزد - سيرتى پسنديده داشت و جانى بزرگوار . در پوششى از برجستگىها و پايگاه‌هاى و الا جاى گرفت و براى پس از خود سرافرازىاى جاودانى و يادى پسنديده و برترىاى برجاى نهاد كه گذشت آيندگان آن را كهنه نگرداند خداوند روانش را پاك دارد .\r\n","description":"","footnote":"","page_name":" 246 ","page_number":254},
  {"content":"\r\n\r\nنامه اى از مرد دانش و سياست ، نخست وزير پيشين عراق سيد محمد صدر\r\nپيشگاه دانشمند يگانه ، پژوهشگر كاوشگر يكتا ، استاد امينى ! خداوند به دست تو مسلمانان را گرامى نمايد و تو را براى يارى دين و دانش پايدار بدارد .\r\nبا درود ستايشگرى كه هماره - و تا آن گاه كه زنده است - تلاشهاى تو را در راه دانش به ياد دارد .\r\n. . . كتاب تو هوش از سرم ربود و پژوهشگرى و كاوشگرىات مرا خشنود ساخت و ديدم كه بايستى در برابر فرآورد جاودانى و ارزندهء تلاشت مراتب بزرگداشت و خوشايند و شگفتى خويش را آشكار سازم و كتاب تو را همان درختى بشمارم كه شكوفه مىدهد و بار مىآرد و ميوه مىدهد و هنگام بهره بردارى از آن فرا رسيده ميوه‌هاى گوارا و تازه مىدهد و به زندگىام سوگند كه آن ، بازده شخصيت يگانهء تو است و فشردهء موهبتهايت كه ديگران را بدان دسترس نيست و نيز چكيدهء آن همه تلاشها و پيكارها كه در نبردگاه‌هاى دانش و برترى نمودى . و اگر براى توده‌ها سزاوار باشد كه به بزرگان خويش بنازند و تاريخشان را مايهء سرفرازيشان گردانند پس تو - كه دانشمندى ورزيده و پژوهشگرى بيمانند هستى - چه بسيار شايسته است كه به شخصيت پيشواى پسنديده و سرور جانشينان پيامبران - فرمانرواى مؤمنان - سرفرازى نمائى . همان شخصيت نمونهء يگانه اى كه با بزرگى خويش از همهء جهان والاتر رفت تا جهانيان در برابر بزرگى او فروتنى نمودند و برترى و نيكوكارىهاى او را بر زبان آوردند . و مگر اين الغدير - نگاشتهء بزرگوارانه و فرخندهء تو - به جز نشانه اى از نشانه‌هاى همان شخصيت خدائى است كه خداوند ،\r\n","description":"","footnote":"","page_name":" 247 ","page_number":255},
  {"content":"\r\nپايگاه جانشينى پيامبر را ويژهء او - و نه ديگران - گردانيده و سرپرستى مردمان و پيشوائى ايشان را به دو ارزانى داشته و تا جهان بوده و هست ، چراغى خواهد بود براى پشتها و آيندگان ، راهنمائى و روشنائىاى است براى روزگاران و توده‌ها .\r\nو من در اين هنگام كه آفرينهاى گرم و صميمانه‌ام را به شخصيت شما و در برابر پيروزى بزرگ و درخشان شما ، تقديم مىدارم ، بى چون و چرا مىدانم كه اين موفقيت ، دم و فيضى است از دمها و فيضهاى فرمانرواى مؤمنان - درود خدا بر او - و خدا خواسته است كه آن - همچون نعمتى بزرگ - به تو رسد و خود اگر نشانهء چيزى باشد همانا نمايندهء آبروى تو است در نزد او ، و نزديكى تو به آستان وى . و راستى كه نامهء بزرگ تو ، با درخشش و پرتو افشانى براى جهانيان آشكار شد و در لابه لاى آن به اندازه اى دانش و ادب و فرهنگ خودنمائى كرد كه انجمنهاى دانش و ادب نيز نتوانند آن را گرد آرند تا چه رسد به تو كه تن تنها با گام استوار خويش آهنگ آن كردى و با فرآورده‌هاى زيبا و شگفتآور انديشه و خامه ات كار را به انجام رساندى و آن هم با روشى روشن ، و استدلالى نيرومند ، و انشائى استوار ، و اشاراتى پر از لطف . در لابه لاى آن دليلهاى كوبنده اى آوردى كه مردم گوشهاى دل خود را دلخواهانه بدان مىسپارند و دلها و جانها ، آن را با ايمان مىپذيرند و بدان اعتراف مىنمايند تا جائى كه گوئى آميزهء آب و داروى درمان دلها را در آن نهاده‌اند . خداوند از سوى فرمانرواى مؤمنان - درودهاى خدا بر او باد - بهترين پاداشى را به تو دهد كه به نيكوكاران دهند . و هماره منشأ كارهاى شايسته باشى كه به راستى خداوند پاداش كسى را كه نيكوكارى نمايد ، تباه نمىسازد .\r\n11 رمضان سال 1369\r\n26 / 6 / 1950\r\nمحمد صدر\r\n","description":"","footnote":"","page_name":" 248 ","page_number":256},
  {"content":"\r\n\r\nگفتارى از عبد المهدى منتفكى كه در دوره‌هاى متعدد ، سمت وزارت فرهنگ ، اقتصاد ، كار و ارتباط را يكى پس از ديگرى عهده دار بوده است .\r\n13 رمضان سال 1369\r\n28 حزيران سال 1950\r\nبه نام خداوند بخشايندهء بخشايشگر\r\nستايش خداوند راست\r\nهر روزه صدها كتاب از چاپخانه‌ها به در مىآيد كه مطالعه كنندگان به جز در اندكى از آنها - كه بسيار انگشت شمار است - آن چه را مىخواهند نمىيابند و اطمينان همه سويهء ! ايشان - از همهء ديدگاه‌ها - بدان جلب نمىشود ، از اين رو ارزشى كه به هر كتاب مىنهند ، به اندازهء تأثير شايسته و سودمندى است كه در دل خواننده بر جاى نهد و به راستى از بهترين فرآورده‌هاى قريحهء انسانى و ارمغانهاى چاپخانه‌ها كه اثرى شايسته و رسا در دلها داشته ، كتاب « الغدير » است ، همان نامهء بزرگى كه به گردآورى پرداخته و هر چه را در زمينهء مورد نظر لازم بوده فراهم كرده و چراغى پرتوافشان و نشانه اى راهنما گرديده و برتر از آن رفته است كه با ارزشها ، براى آن مرز بنهند و آن را در بند مقياسها بدارند . چرا كه در گوهر خود از هر نسبتى بالاتر است و با اثر و سود بزرگ خويش از مرز هر سنجشى در مىگذرد و شگفت نيست كه « الغدير » چنين باشد زيرا تراويدهء دريائى پر از دانشهاى عقلى و نقلى است و از فرآورده‌هاى قريحهء درخشانى است كه ويژهء دانشمند بزرگ ، استاد ما شيخ عبد الحسين پسر احمد امينى گرديده - كه خداوند روزگارش را پاينده بدارد . و ما را از زندگى وى بهره مند سازد .\r\nآرى براى « الغدير » همين اندازه ستايش و آفرين بس است كه بگوئيم از فرآورده‌هاى اين شخصيت يگانهء بزرگ است و بر اين بنياد ، چندان از مرز ستايش گذشته است كه گوئى اگر به بهترين گونه نيز به ستايش آن پردازى باز هم آن را كوچك شمرده اى عبد المهدى .\r\n","description":"","footnote":"","page_name":" 249 ","page_number":257},
  {"content":"\r\n\r\nالغدير صفها را در جامعهء اسلامى در هم مىفشرد\r\nهم پيمانان دروغ كه با حقيقت نمىسازند و با گمراهى و كوردلى به راهروى پرداخته با زشتكارىها سازگارى مىنمايند و كوركورانه گام برمىدارند . . . آرى آنان راه فريب را در اين يافته‌اند كه كوششهاى سهمناك و كمرشكن ما را در راه بالا بردن درفش حق و اصلاح جامعه ، افزارى براى پراكنده كردن صفها و گسستن پيوندهاى يگانگى در ميان دينداران وانمود نمايند ، « از پيش ، خواهان چند - دستگى و آشوب بودند و كارها را براى تو دگرگون نمودند ، به راستى كه خداوند ناگزير آنچه را در پنهان به جا مىآرند و آن چه را نمايش به انجام آن مىدهند مىداند . » و به حيات خداوند سوگند كه ما هرگز نه از زير و بالا شدن ايشان پروائى داريم و نه به آن بانگ و هياهو گوش فرا مىدهيم و نه باكى از گفته‌هاى خشمناكانه و غرولندهائى داريم كه كسى - هر كس باشد - در برابر آواى آشكار حق ، و آواى نامهء گرامى خدا ، و آواى اسلام پاك و آواى بزرگترين قانونگذاران به راه اندازد آن هم پس از آن كه پيشوايان دين ، و بزرگان توده و راهبران و سياستگران و استادان ايشان در انجمنهاى دينى با آواى ما هماهنگى نموده و اين واكنش بزرگوارانه از سوى آن چهره‌هاى يگانه را گروه‌ها و توده‌هاى مردم نيز از خود نشان داده‌اند تا از طبقات گوناگون ، صفهاى درهم فشرده اى پديد آمد كه همه در زير درفش دوستى خاندان پاك پيامبر - درودهاى خدا بر ايشان - جاى داشتند و همگان ، به گفتار پاكيزه و به راه ستوده راهنمائى شدند و گفتند : پروردگارا از نزد خويش رحمتى بهرهء ما گردان و براى ما در كارمان ، ايستادگى و سرسختىاى در راه راست آماده كن . آناناند كه درودها و رحمتى از سوى پروردگارشان بر ايشان است و\r\n","description":"","footnote":"","page_name":" 250 ","page_number":258},
  {"content":"\r\nآناناند ره يافتگان .\r\n\r\nالغدير در مصر\r\nاينك نشريات درخشان اسلامى در گوشه و كنار جهان - از جرايد و مجلات - كه زبان گوياى توده‌ها و مقياس شعور زنده و احساس مشترك آنان است در لابه لاى آن ، گوهرهائى به رشته كشيده و فرازهائى بسيار مىيابيم همه در ستايش و آفرين اين كتاب ، و ارج نهادن به پژوهشهاى ارزنده و بررسىهاى والاى آن . و پيشاپيش اين نشريات مجلهء درخشان « الكتاب » است كه در مصر پخش مىشود و نمايندهء فرهنگ قاهره - پايتخت خاورميانه - است كه گردانندهء آن - استاد عادل - خوانندگان خويش را جامى سرشار از سرچشمهء گواراى گفتارش مىنوشاند و دربارهء كتاب ما و پايگاه آن در جهان دانش ، و بهره اى كه از برترى دارد ، و جايگاه آن در ميان پژوهشها ، در شماره‌هاى متعدد به روشنگرى مىپردازد . ( 1 )\r\nو به دنبال آن نيز نامهء همان تودهء پيشرفته ، مجلهء درخشان « الرسالة » در سال هيجدهم خود ( 2 ) پرداخته است به نشر آن چه از طبع سخنسراى ورزيدهء اهرام ، استاد پژوهشگر محمد عبد الغنى حسن ( 3 ) پديد آرندهء نگاشته‌هاى سودمند تراويده و بدينگونه تابش حق و نيز فروغهاى راهنمائى را كه از صفحات الغدير برخاسته و در دل وى تابيده است آشكار ساخته كه ما از همگان سپاسگزاريم و بر مىگرديم به سراغ چكامهء استاد كه خود نمونه اى استوار است در دعوت به يگانگى و آشتى و اعتراف به حقايق ثابت ، و درخواست اين كه مسلمانان اگر چه مذهبهاى گوناگون دارند يك سخن شوند و در زير درفش اسلام و مهر خاندان پاك پيامبر ، دست به دست هم دهند . آرى اين سروده‌ها « مشك است كه هر چه بيشتر آن را عرضه بدارى بوى خوش آن ، پراكنده تر مىگردد » :\r\n\r\n","description":"","footnote":"\r\n( 1 ) در شمارهء چهار از سال نخست - سال 1364 ق - و پس از آن ، كه از ميان آن سخنان گرانبها ، گفتارى را در چاپ دوم از جلد سوم آورديم .\r\n( 2 ) در شمارهء 882 كه در روز دوشنبه 11 شعبان 1369 ق منتشر شد\r\n( 3 ) از غديريه سرايان است كه اگر خداى برتر خواهد سرگذشت و سروده‌هاى او در ميان سرايندگان سدهء چهاردهم بيايد .\r\n","page_name":" 251 ","page_number":259},
  {"content":"\r\nامينى بزرگ را درود برسان و او را بگوى\r\nاز خاندان پيامبر ، نيكو پشتيبانى نمودى\r\nبراى پاسدارىاى بزرگوارانه ، تيغها تيز كردى\r\nو در نگهبانى از حق پامال شده ، قلم را چون شمشيرى از نيام بركشيدى\r\nاز درازا و پهناى سالهاى زندگىات دليلهائى فراهم نمودى\r\nكه در روشنى به نشانه‌هاى بامدادى مىماند\r\nو هر فروغى در دو ديده ات بود نثار كردى\r\n- همان فروغهايى را كه درخشندگىاش به روشنائى بىپايان مىمانست و\r\nپرتوهايش به خورشيد -\r\nروزهائى كه زندگى فرخنده ات را ساخت\r\nفراخى دانش آن ، از همهء روزگار بيشتر بود\r\nجنگجويانه به نبردگاه روشنگرى فرود آمدى\r\nو دليرانه با دلاوران سخن به كارزار برخاستى\r\nهيچ گاه نه راه دليل آوردن بر تو تنگ شد\r\nو نه در عرضه كردن برهان كوتاه دستى نمودى\r\nخدا را آن خامهء مورد اطمينان كه تو دارى\r\nهمچون سيل خروشان با هيا بانگ پيش مىرود\r\nحقيقت را - در جامهء رساگوئى - نمايش مىدهد\r\nو پرده از چهرهء سخن كنار مىزند\r\nخوى و سرشت او نرم و آشتى جويانه است\r\nولى پاى نبرد كه ميان آيد به سرسختى مىگرايد\r\nدانشوران در منشهاى خويش چنيناند\r\nاز يكديگر دور مىشوند و باز شتابان به ديدار هم مىآيند\r\nبر سر حق اختلاف دارند ولى\r\nحقها را تباه نمىنمايند\r\n","description":"","footnote":"","page_name":" 252 ","page_number":260},
  {"content":"\r\nاى درستكار مرد مورد اعتماد ! اينك\r\nدرودى به سوى تو در عراق روان است كه از جاىهاى چند گذر مىكند\r\nاز سراهاى كنانيان به سوى تو راه مىپيمايد\r\nو از خانه‌ها و منزلهاى تازيان .\r\nبه راستى آرمان همسان ، همهء ما را درون يك گروه جاى مىدهد\r\nو كيش راهنما ، ما را در دنبال كردن يك راه به هم مىپيوندد\r\nهر چند در راه هوس گام برداريم و پيرو آن گرديم\r\nباز هم ، اسلام ميان دلهاى ما مهربانى پديد مىآرد\r\nخاندان پيامبر را چنان خالصانه دوست مىداريم\r\nكه تن و جان ما با مهر ايشان آميخته گردد\r\nخداوند تو را پاداشى نيكو دهد\r\nهمانگونه كه تو از روز « غدير » نيكو پاسدارى نمودى\r\nاين چكامه در مجلهء درخشان البيان - كه در نجف منتشر مىشود - نيز آمده ( در شمارهء 78 سال چهارم ص 174 ) و پزشك دانا و كار آزموده استاد ميرزا محمد خليلى نجفى صاحب كتاب « معجم الادباء الاطباء » نيز آن را تضمين نموده كه همراه با اصل آن در مجلهء درخشان البيان به چاپ رسيده ( در شمارهء 80 سال چهارم ص 223 ) كه اگر خداى برتر خواهد در سرگذشت استاد خليلى تضمين او را نيز ياد خواهيم كرد\r\n\r\nالغدير در حلب\r\nنمونه اى ديگر - بر درستى آن دعوى كه كرديم - نامه اى بزرگوارانه است كه نگارنده اش از حلب به نشانى شيخ محمد حسين مظفرى نجفى فرستاده و پاسخى به كار ايشان داده است كه مجلدات الغدير را به دو هديه نمودند تا روح كتاب با جان بزرگوار او بياميخت و از آب روان و گواراى آن سيراب گرديده ، به دليلهاى استوار آن پشتگرمى يافت با آن كه خود در اريحا - از نواحى حلب - امام جمعه\r\n","description":"","footnote":"","page_name":" 253 ","page_number":261},
  {"content":"\r\nو جماعت است و برترى از همهء واژه‌هاى نوشته اش مانند رگبار سرازير بوده تيز هوشى و زيركى او را آشكار مىنمايد و استاد مظفرى كه در آغاز ، آوردن گفتار او را در صفحات الغدير ، نادرست و دور از امانت مىشمرد خود در نامه اى كه به وى نوشت براى اين كار اجازه خواست و همچنان چشم به راه ماند تا خشنودى او را به روشنى دريافت كه اينك ، هم اجازه نامه و هم نامهء درخشانى كه نويسندهء آن - استاد خرده بين و بينا ، شيخ محمد سعيد دحدوح - به رشتهء تحرير كشيده است مىآوريم و در آغاز و انجام ، سپاس خود را ارمغان ايشان مىگردانيم :\r\n","description":"","footnote":"","page_name":" 254 ","page_number":262},
  {"content":"\r\n\r\nنامه\r\nبه نام خداوند بخشايندهء بخشايشگر\r\nستايش خداى را كه ما را توفيق داد تا به دوستانش مهر بورزيم و نهال ارج نهادن و برترى دادن خاندان پاك پيامبر را در دلهاى ما نشانيد ، همان درخت برومند و سرفراز كه ريشه و بنياد آن پابرجا و استوار و شاخه‌هاى آن در آسمان است و هر كه به شاخهء آن دست يازيد و رشتهء وابستگىاش با آن استوار بود در هر دو جهان از ديگران برتر رفت .\r\nو درود و آفرين خدا بر سرور هستى « محمد » درود خدا بر او و خاندان و ياران پاكش و بر هر كس كه چون زاده شود شاخهء خويش را به بنياد آن حضرت پيوند زند و كار او بيان كنندهء گفتار وى ( ص ) باشد ، نه از دستور وى سر بپيچد و نه كار ناشايسته اى كند ، اندرزهاى وى را بگيرد و تأييد كننده وحيش باشد .\r\nسرور برترم ! نامه اى كه فرستاده بودى حكايت مىكرد كه در برابر هديهء من ( كه در كوچكى به جويى باريك مىمانست ) بر آن شده اى كه غدير ( آب گير ) بزرگ را برايم بفرستى و توضيح داده اى كه هر چند ارزش آن بالاتر و خود گرانتر است ولى من در نزد شما ارزنده تر و گرانبهاترم . در حالى كه به راستى ، گوهر پاك و شخصيت نمونهء خود شما است كه فروغ آن بر آئينهء روان پاكتان تابيده و بازتاب روشنائى آن بر صفحهء هستى شما نمايان شده و از پرتو و درخشندگى آن ، چيزهائى به شما نمايانده كه صادقانه دربارهء من به زبان آورديد با آن كه سرچشمهء آن خود شما هستيد و اين نورى كه ديده‌ايد جز از خودتان بر نمىخيزد خداوند شما را براى من و همهء مردم پايدار بدارد تا همچون چراغى به پرتوافشانى پردازيد و مرا از گمان نيكوى شما برخوردار گرداند و توفيق دهد و نزد كسانى كه دوستشان دارد و از ايشان\r\n","description":"","footnote":"","page_name":" 255 ","page_number":263},
  {"content":"\r\nخشنود است و از او خرسندند محبوب نمايد .\r\nسرور من ! « الغدير » را گرفتم و خواندم و پيش از آن كه به انبوه موجهاى آن رسم در آن به شناورى پرداختم و مشتى از آن برداشته مزه اش را چشيدم و ديدم همان « غدير » نخستين است با آبى كه هيچگونه دگرگونى نيافته ، مالامال از روانى و گوارائى است و صافىتر از چكيده‌هاى ابر سپيد ، باده اى خوشبوتر و عطرآگينتر از مشگ و لذت بخشتر از هر نوشابه .\r\nاگر رويداد غدير را از همان نخستين روزگاران در پشت پرده‌ها نمىنهفتند و راه رسيدن بدان را با خس و خارها نمىبستند ، سراسر زمين را فرا مىگرفت و همگى آفريده‌هاى خدا از آن سود مىبردند .\r\nچه بزرگ غدير ( آبگير ) ى كه بزرگترين برانگيختگان خدا - درود و آفرين بر او و خاندانش - در كنار آن ايستاد تا به ياران و به تودهء خويش سفارش عموزاده اش را بكند و ايشان را بر آن دارد تا چنگ در دامن سيرت او زنند و در پى او به راهروى پردازند كه همسر دخترش زهرا و پدر دو دختر زاده اش ( درود و آفرين بر ايشان باد ) بود .\r\nولى فرمان خدا سرنوشتى گريز ناپذير بود و آن جا نيز توده اى بودند كه گذشتند و ما كه امروز هستيم اگر هم آن مردمان نخستين را سرزنش مىكنيم ولى آيندگانشان را سزاوار سرزنشى سختتر و بزرگتر مىدانيم و تاريخ نگاران جديدى را كه امروز در ميان سنيان هستند در دايرهء پهناورتر و بزرگترى از سرزنش جاى مىدهيم .\r\nما از استادان خود كه در كار گردآورى و بر گرفتن دانش استاد بودند ، مىشنيديم - اگر ندانسته چنين مىگفتند خدا از ايشان در گذرد - كه داستان غدير افسانه اى است كه شيعيان در هم بافته و پادشاهانشان براى نيازهاى سياسى خويش به تأييد آن برخاسته‌اند .\r\nدر آن هنگام ، آن چه ما و ايشان از چون و چند اين پيش آمد مىدانستيم بيش از اين نبود ولى اكنون و پس از خواندن پاره اى از بخشها و بابها و مجلدات الغدير ، خود را در برابر دريائى بىكران مىبينم - نه غدير ( آبگير ) ى روان .\r\n","description":"","footnote":"","page_name":" 256 ","page_number":264},
  {"content":"\r\nدريائى پر از مرواريد و مرجان و ديگر گوهرهاى رخشان ، آرى در اين جا دليلهاى رسا و برهانهاى آشكار و دانشهاى فراوان و و و . . . هست كه مرا توان شماره كردن آنها نيست و همهء اينها روشنگر آن است كه مردمان هر چند بخواهند فروغ ماه را نهان سازند و هر اندازه ابرها و ديگر موانع فراهم آرند تا از پرتوافشانى آن جلوگيرى نمايند باز هم به خواستهء خود نمىرسند . آن هم تا هنگامى كه على مرتضى ( درود بر او ) پيروانى همانند شما بر جاى دارد كه خوشىهاى زندگى و زر و زيور روزگار را فروخته و يك دله و با همهء نيروئى كه به او داده شده به يارى حق پرداخته ، راه راست را آشكار مىسازد ، گمراهان را به راه مىآرد و سرگشتگان را رهنمائى مىكند .\r\nچه نيكوگذشتگان و بازماندگانى ! شما از آن مردانيد كه پيمانى را كه با خدا بستند با راستى به سر آوردند ، برخى از آنان پس از آن كه خدا را از خويش خشنود ساختند زندگى را بدرود گفتند و برخى ديگر همچنان در راه خدمت به اسلام مىكوشد تا با چهرهء گشاده و آرام به ديدار پروردگار خويش شتابد و در آن جا پيامبر را با جانباختگان و راست روان و كوشندگان و پيكارگران ديدار كند - كه آنان نيكو همنشينانى هستند .\r\nآرى من در آستان « غدير » ايستادم ، در ژرفناى آن فرو رفتم و به شناورى پرداختم تا آن جا كه در برابر خويش ديدگاه‌هاى تاريخ ، فيلمهاى روزگاران گذشته ، خامه‌هاى نگارندگان ، بخشهاى نگاشته ، ترانه‌هاى سرايندگان را يكباره ديدم و بوى خوش سخنان پيامبر را شنيدم و اينها همه مرا راهنمائى كرد كه داستان « غدير » چيزى نيست كه كسانى از پيش خود ساخته باشند و آن چه مردم در انكار آن مىگويند از سر نادانى است و براى ماجراجوئى يا نزديك شدن به شاهان بيدادگر يا ترس از گفتن حقيقت . خدا نگارندهء كتاب - عبد الحسين - را پاداش نيكو داده نگهدارش باشد تا براى دفاع از حق همچون شمشيرى بران و بيرون از نيام و يا مشعلى فروزان بماند . و تو را - اى سرور من مظفرى - نيز پاداش دهد كه نيكوكارىهايت را پايانى نيست و آن را از پدران پاك و فرخنده ات به ارث برده اى\r\nآقاى مظفرى ! اميدوارم شما جلدهاى ديگر را نيز براى من بفرستيد و از\r\n","description":"","footnote":"","page_name":" 257 ","page_number":265},
  {"content":"\r\nبهاى آن آگاهم كنيد و از ياد نبريد كه هر كس به خواستگارى پريچهره اى رود پرداخت كابين برايش سنگين نيست من مىتوانستم پيش از اين نگاشته ، بهائى را كه لازم است براى شما بفرستم ولى ديدم اين كار درست نيست زيرا ارزيابى پاره اى از چيزها امكان ندارد و از مرز بهائى كه ميزان عرفى مىشناسد بيرون است چه رسد به « غدير » كه در ستايش آن ، سرايندگان ترانه‌ها سروده و نگارندگان نامه‌ها پرداخته‌اند و اين آيت دربارهء آن فرود آمده : اى برانگيختهء خدا ! آن چه را از نزد پروردگارت بر تو نازل شده برسان و اگر چنين نكنى پيام او را نرسانده اى و خداوند نگهدار تو است .\r\nاميدوارم درود ما را به دو برادر بزرگوار و دو شيرزادهء ارجمندتان برسانيد و نيز به پدر و خانواده و دوستان و همهء كسانى كه دوست دارند ما را ببينند و ببينيمشان ، ويژه نگارنده و دارندهء « الغدير » ، و ايشان را آگاه كنيد كه ما كوششهاشان را ارج مىنهيم . خداوند شما و ايشان را باقى بدارد تا ياران حق باشيد و چراغ دانش و پيروان خاندان پيامبر ، كه در برابر دروغ زنان از آستان ايشان پاسدارى نمائيد و برترى روشن و درخشان ايشان را كه پاره اى از آن - اگر نگوئيم همه اش - بازيچهء دست بازيگران شده است آشكار نمائيد - در آغاز و انجام از سوى كسى بر شما درود باد كه نيكوكارىهاتان را بر زبان آورده و در زندگى دو جهان به يارى محمد و خاندان او - بر او و ايشان آفرين و درود باد - سعيد و رستگار مىگردد .\r\nخدمتگزار شما محمد سعيد دحدوح\r\n5 ربيع الاول 1370\r\nمطابق 14 / 195012\r\n","description":"","footnote":"","page_name":" 258 ","page_number":266},
  {"content":"\r\n\r\nاجازهء نشر نامهء گذشته\r\nبه نام خداوند بخشايندهء بخشايشگر\r\nستايش خداى را كه پروردگار جهانيان است و درود و آفرين او بر سرور ما محمد و على و بر برادران او و پيامبران ديگر و بر خاندان برگزيده و ياران پرهيزگار او و بر همهء مؤمنان .\r\nدرود و رحمت خدا و بركتهاى او بر شما باد\r\nپس از اينها ، نامهء گرامى شما كه به تاريخ 20 ربيع الاول سال 1370 نوشته شده بود همراه با جلد سوم و چهارم الغدير و كتاب « الغدير فى الاسلام » ( 1 ) رسيد خداوند از سوى من و همهء كسانى كه از آن بهره مند شوند بهترين پاداشى را به شما دهد كه به دانشمندان كوشا و كارى داده مىشود .\r\nآقاى مظفرى ! از نامه اى كه براى من فرستاده بودى دريافتم كه نامهء كوچك من كه پاره اى از برترىهاى « الغدير » در آن ياد شده بود تو را خوش آمده و پسند افتاده - و اين از لطف پروردگارم است و از مهرى كه تو به من دارى - تا آن جا كه آن را به نزد نگارندهء دانشمند « غدير » برده اى - كه خداوند تو و او را باقى بدارد تا ياران حق باشيد و دژ اهل آن - و ايشان - كه خدا نگهدارشان باشد - از سر بزرگوارى و براى دلگرمى من در صدد برآمده‌اند پس از آن نيكى كه در باره‌ام كردند پاداشى هم به من بدهند و آن هم در برابر كار من كه مصداق اين مثل عربى است : « آسمان بر دريا مىبارد و خود از آن مايه مىگيرد » ، اين است از تو خواسته‌اند اجازه بدهى نامهء مرا منتشر كنند ولى تو از روى فروتنىات ( كه بهترين\r\n\r\n","description":"","footnote":"\r\n( 1 ) نگارش دانشمند يگانه شيخ محمد رضا فرج اللَّه ، در ج 1 ص 157 از چاپ دوم اشاره اى به آن كرديم\r\n","page_name":" 259 ","page_number":267},
  {"content":"\r\nادبى كه خاندان پيامبر درود بر ايشان به شما آموخته‌اند همين ادب يعنى فروتنى بدون آشنائى است ) به من نوشتى اگر با نشر نامه‌ام موافق هستم و با ويژگىهائى كه در موضوع و متن و فرازهاى آن هست اين كار را به زيان خود نمىبينم ، تو آن را به ايشان بدهى تا در جلد هشتم به چاپ رسانند .\r\nكه چه يادبود شيرينى و چه نويد زيبائى كه تو - سرور من - مرا از آن آگاه كردى ! من چگونه نخواهم نامم از راه پيوند با دوستى شما و خاندان مورد احترام من و شما - خاندان پيامبر درود بر ايشان باد - خوشبخت و سعيد گردد ؟ و سخنان بى ارجم در غدير و آبگيرى جاودانه گردد كه هر گاه مؤمن و خردمندى از آب روان و سرشارش بنوشد سرشار از دانش و يقين و راستى ، و سيراب از ايمان گرديده و نگارنده و آفرين گوى و ستايشگر آن را به نيكى ياد كند و برايش خوبى بخواهد ؟\r\nاگر شما استادى كه در آغاز و انجام دربارهء من و فرزندانم و همهء كسانى كه از پشتم بدر مىآيند و نيز دربارهء همشهريان خردمندم نيكوئى نموده‌ايد نبوديد آيا روزگار ، مرا از چنين سرفرازىاى برخوردار مىكرد ؟\r\nراستى كه خاندان پيامبر - درود بر ايشان باد - خوئى به شما به ميراث داده‌اند كه مانند آن را در ميان ديگران نديده‌ايم مگر بسيار اندك از كسانى كه پرهيزگار و پاكدلاند .\r\nسرور من ! ما از گذشته‌ها مىشنيديم كه مرد راستگو كسى است كه نه گفتار او بلكه احوالش تو را به خدا راهنمائى كند ولى معنى اين مطلب را در نمىيافتيم و راستى بنياد آن را نمىدانستيم مگر هنگامى كه شهر سپيد چهرهء ما از رخسار شما درخشندگى يافت و نزد من فرستاديد و در مورد مسأله اى از من اجازه خواستيد كه خود موهبت و بخششى است از سوى خود شما بر من .\r\nدر پايان درود كسى را بپذيريد كه پيوسته بر پيمان دوستىاش پايدار است .\r\nشاگرد و دوستدار شما\r\nمحمد سعيد دحدوح\r\nربيع الاول 1370 مطابق 7 / 1 / 1951\r\n","description":"","footnote":"","page_name":" 260 ","page_number":268},
  {"content":"\r\n\r\nبا دستى پر از بزرگداشت ، گفتارى پاكيزه و پر از گوهر و مرواريد دريافت كرديم به خامهء استاد برتر ، بازماندهء پيشينيان شايسته ، حجت اسلام و نشانهء خداوند ، پيشگاه حاج شيخ آقا بزرگ تهرانى نگارندهء نامهء سترك و بزرگ « الذريعة الى تصانيف الشيعة » . كه خدا بر او درود فرستد\r\n- پس سپاس او را و هزاران سپاس او را -\r\n\r\nالحمد للَّه العلى القدير و الصلاة و السلام على محمد نبيه البشير النذير و على وصى نبيه و خليفته على صاحب بيعة الغدير و على ذريتهما الائمة المعصومين صلوات اللَّه عليهم الى يوم الدين\r\nو بعد فغير خفى على المتتبعين ان الماضين من علماء الشيعة و اساطين الدين رضوان اللَّه عليهم اجمعين قد بذلوا قصارى جهدهم فى بناء الصرح الاسلامى المقدس و تحملوا المشاق لاظهار الحقائق الناصعة المموهة التى عبثت بها الايادى المجرمة فسودت صحائف التاريخ و لا غرو فان الشيعة هى الفرقة الوحيدة التى اخذت علومها و آدابها عن الائمة ( اهل البيت الذين اذهب اللَّه عنهم الرجس و طهرهم تطهيرا ) فقد نبغ فيها مآت الالوف من علماء مؤلفين و شعراء مجيدين و كتاب متفننين لهم اليد الطولى فى جميع الفنون و لا يظن ان فرقة من الفرق الاسلامية او غيرها تجاريهم . و تشهد بذلك كتبهم العديدة و مؤلفاتهم النافعه المفيدة المقيدة اسماء بعضها فى الذريعة جزاهم اللَّه عن الاسلام و المسلمين خيرا .\r\nو قد نبغ فى قرننا هذا ( الرابع عشر ) كما نبغ فى سائر القرون السالفة علماء عاملين مصلحين مجاهدين لا تأخذهم فى اللَّه لومة لائم يسعون وراء الحق و ان بعد و سيصطادونه و ان هرب قاصدين بذلك الفات ذوى الفكر الحرة الى الصواب و ارائتهم الطريق الواضح الخلى من الشك و الارتياب\r\nو من اولئك العلماء الافذاذ الذين كرسوا حياتهم الثمنية لخدمة العلم و الدين و الحقيقة ، الاستاد الكبير البحائة الشهير المتتبع القدير مولانا الحاج الشيخ عبد الحسين الامينى نزيل النجف الاشرف مؤلف ( كتاب الغدير ) و غيره من التأليفات القيمة و الآثار الجليلة النافعة\r\nفاق الامينى كثيرا من العلماء الذين كتبوا فى هذا الموضوع الخطير المذكور\r\n","description":"","footnote":"","page_name":" 261 ","page_number":269},
  {"content":"\r\nبعضهم فى المجلد الاول من الغدير ص 140 لان ما كتبوه غير واف بالغرض و لا شاف للغليل و ان اتى البعض بما هو الامنية المتوخاة لكنه بصورة لا تلائم العصر الحاضر اما الامينى فقد امده اللَّه بروح عنايته فاخذ الموضوع من جميع نواحيه و احاط به من جميع جهاته و صب تلك المعانى الغالية بقوالب الفها الخاصة و العامة و القريب و البعيد حتى صار مفحرة الجميع فجدير بالاكبار و الاعجاب ما اسداه العلامة الامينى فى هذا الكتاب من خدمات للاسلام .\r\nعرفت مؤلف الغدير قبل ان اكتب له مسند الامين فيما قبل نيف و عشرين سنة و قبل نشر مؤلفه شهداء الفضيلة الذى هو با كورة اعماله الجليلة و لعمرى لقد كان نتاجا حيا دل على ذهنه الوقاد و فكره الثاقب و همته القعساء عرفته باحثا متتبعا متضلعا مجاهدا طموحا الى التأليف و البحث و التنقيب فى المواضيع المفيدة اللازمة فى بناء الاسلام .\r\nعرفته رجلا لم يقصر ذهنه على العلمين المهمين ( الفقه و الاصول ) و ان كانا اساس كل شيئى و منبعه العذب\r\nعرفت ذلك كله و لم اك مترقبا او ظانا ان هذا الرجل الجليل يطرق مثل هذا - الموضوع العظيم و يبز اقرانه و يفوق كل من كتب فيه فها انا اهنيه و ارجو له النجاح الباهر فى جميع اعماله . نشر الجزء الاول من كتاب الغدير فى الاسواق فى 1364 و سرت اثره سائر الاجزاء بتلك الحلة الجميلة فقرضه العلماء و الادباء و الفلاسفة و الشعراء فوددت ان اكون ممن يقوم ببعض هذا الواجب ازاء هذا المؤلف المجاهد و المؤلف المفيد لكنى خفت على نفسى من الغرق فى تيار امواج هذا البحر المتلاطم الذى سمى تواضعا من مؤلفه بالغدير فصرت اقدم رجلا و اؤخر اخرى و لم تزل الاجزاء تنجز و يتفضل بها على مؤلفها دامت بركاته فتقوى عندى الفكرتان و اخيرا وجه الى عتاب احد السادة المحترمين فلم ازد فى جوابه على قولى انى قاصر عن تقريظ مثل هذا السفر الثمين و الثناء عليه بل هو اجل و اعظم من ان يقرظ و يثنى عليه و ما لى الا الدعاء لمؤلفه به طول العمر و حسن الختام فاسأل اللَّه تعالى بخلوص الدعوة ان يضيف ما بقى من عمرى على عمره الشريف حتى يستوفى تمام المراد وفقنا اللَّه جميعا لتأييد الحق و الاخذ به حرره المسيئى المسمى بمحسن و المدعو بآقا بزرگ الطهرانى نزيل النجف الاشرف فى ثانى شهر الصيام 1371 ه\r\n","description":"","footnote":"","page_name":" 262 ","page_number":270},
  {"content":"\r\n\r\nترجمه\r\nستايش خداوند توانا و برتر راست و درود و آفرين بر پيام آور او محمد كه نويد آرنده بود و بيم دهنده از سرانجام كارهاى زشت ، و هم بر وصى و جانشين پيامبرش - كه در روز غدير براى او دست فرمانبرى از مردم گرفته شد - و هم بر پيشوايان پاك از زادگان آن دو - درود بر ايشان باد تا روز سزا -\r\nپس از اينها ، بر پژوهشگران ، پوشيده نيست كه گذشتگان از دانشمندان شيعه كه ستونهاى كيش مايند و خدا از همهء ايشان خشنود باد ، منتهاى كوشش خويش را نمودند تا ساختمان پاك اسلام را برپا دارند و رنجها بر خود هموار ساختند تا حقيقتهاى آشكار را كه بازيچهء دست گنهكاران گرديده و انگ باطل خورده و به تباهى گرائيده بود براى مردم روشن سازند و چهرهء تاريخ را از آن سياهى كه دچارش بود برهانند و اين شگفتى ندارد زيرا شيعه يگانه دسته اى است كه دانشها و سنتها و فرهنگ خويش را از پيشوايان خاندانى گرفته كه خداوند هرگونه آلايش را از ايشان به دور ساخته و پاك و پاكيزه شان گردانيده است ، و از همين روى بوده كه از ميان شيعه ، صدها هزار دانشمندان و نگارندگان و سخنسرايان نيكوگفتار و نيز نويسندگانى سربلند كرده‌اند كه در همهء هنرها ورزيده گرديده و دستى دراز داشته‌اند كه گمان نمىرود هيچ يك از فرقه‌هاى ديگر - اسلامى يا غير اسلامى - با ايشان برابرى تواند كرد ، و گواه اين سخن ، كتابهاى فراوان و نگاشته‌هاى سودمند ايشان كه نام پاره اى از آنها در « ذريعه » آمده است . خداوند از سوى اسلام و مسلمانان بديشان پاداش نيكو دهد .\r\nدر روزگار ما نيز كه سدهء چاردهم است همانند ديگر سده‌هاى گذشته ، دانشمندانى كارى و اصلاح طلب و مجاهد پيدا شدند كه در راه خدا سرزنش هيچ كس در ايشان در نمىگيرد ، در پى حقيقت ، هر اندازه هم دور باشد به كوشش بر مىخيزند و آن مرغ را كه گريز پا نيز هست به دام مىافكنند و با اين كار خود مىخواهند دارندگان انديشه‌هاى آزاد را به سوى صواب متوجه نمايند و راه روشن و تهى از هر چون و چرا را بديشان نشان دهند .\r\nيكى از آن دانشمندان يگانه اى كه زندگى گرانبهاشان را ويژهء خدمت به\r\n","description":"","footnote":"","page_name":" 263 ","page_number":271},
  {"content":"\r\nدانش و دين و حقيقت گردانيدند ، استاد بزرگ ، پژوهشگر نامور و كاوشگر توانا سرور ما حاج شيخ عبد الحسين امينى است كه در نجف اشرف سكونت گرفته و كتابهائى گرانبها و آثارى بزرگ و سودمند همچون « الغدير » و جز آن ، نگارش داده است .\r\nامينى بر بسيارى از دانشمندان كه در اين زمينهء مهم به نگارش پرداختند - و برخىشان در ص 140 از « الغدير » ياد شده‌اند - برترى دارد زيرا آن چه ايشان نوشته‌اند رساناى مقصود نيست و تشنگى جويندگان را فرو نمىنشاند و اگر هم فرآورد كار برخىشان به گونه اى باشد كه به آرزوى مطلوب ما پاسخ دهد باز به شكلى است كه با شيوه‌هاى روزگار كنونى نمىسازد . ولى امينى را خداوند با روح لطف خويش يارى داد تا موضوع را از همه سوى آن در اختيار گرفت و از همهء جهات بدان احاطه يافت و آن معنىهاى گرانبها را در قالبهائى كه عوام و خواص و دوران و نزديكان با آن آشنايند بريخت تا مايهء سرفرازى همگان گرديد .\r\nپس خدمتهائى كه دانشور امينى در اين كتاب به مسلمانان نموده ، بايستى بزرگ داشت و آن را ستايش نمود .\r\nمن نگارندهء « غدير » را پيش از آنى مىشناختم كه « مسند الامين » ( 1 ) را براى او - در بيستواند سال پيش - بنويسم . و پيش از آنى كه كتاب خود « شهداء الفضيلة » را منتشر كند كه نخستين فرآورد كارهاى بزرگش بود و به زندگىام سوگند كه فرآوردى زنده بود و نشانه اى بر خرد تابان و انديشهء فروزنده و همت بلند وى . او را به اين گونه شناختم كه پژوهشگرى است كاوشگر ، با بهرهء بسيار از دانش ، پرتلاش ، شيفتهء نگارش و پژوهش و بررسى در زمينه هائى كه در ساختمان اسلام ، سودمند و بايسته است .\r\nاو را به اين گونه شناختم كه خرد خود را در چار ديوار دو دانش چشمگير - فقه و اصول - نگاه نداشته - هر چند كه اين دو در جاى خود ، پايه و سرچشمهء گواراى هر چيز است -\r\nهمهء اينها را مىدانستم ولى چشم به راه نبودم و حتى گمان نمىبردم كه\r\n\r\n","description":"","footnote":"\r\n( 1 ) نام اجازه روايت گسترده اى كه شيخ آقا بزرگ براى امينى نوشته است .\r\n","page_name":" 264 ","page_number":272},
  {"content":"\r\nاين مرد بزرگ ، در چنين موضوع بزرگى را بكوبد و بر همگنان خود چيرگى يافته و برترى خويش را بر همهء كسانى كه در آن زمينه كار كرده‌اند آشكار سازد . و اكنون من به دو آفرين مىگويم و آرزو مىكنم كه در همهء كارهايش رستگارىاى روشن همگام او باشد . جلد اول « الغدير » در 1364 به بازار آمد و منتشر شد و به دنبال آن نيز ديگر جلدها با همان پيرايهء زيبا نمايان گرديد و دانشمندان و اديبان و فيلسوفان و سرايندگان ، ستايش نامه‌ها براى آن فرستادند و من نيز هماره دوست داشتم از كسانى باشم كه - در برابر اين نگارندهء پر تلاش و اين نگارش سودمند - مقدارى از وظيفهء خود را انجام داده‌اند ولى بر خود بيم داشتم كه نكند در طوفان مواج اين درياى خروشانى كه نگارنده اش - از سر فروتنى - « غدير آبگير » ناميده غرق شوم اين بود كه گامى پيش مىنهادم و گامى پس ، و مجلدات كتاب يكى پس از ديگرى سرانجام مىيافت و نگارندهء آن - كه فرخندگىهايش پاينده باد - با دادن آن به من بزرگوارى مىنمود و انديشهء انجام آن وظيفه ، در دلم نيرو مىگرفت تا اين آخرىها يكى از سروران ارجمند به من خرده گرفت كه چرا كار را به تعويق مىاندازم و من در پاسخ او بيش از اين نگفتم كه من سخن خود را در آفرين گوئى و ستودن چنين نامهء گرانبهائى ، رسا نمىبينم زيرا برتر و بزرگتر از آن است كه آن را آفرين گويند و بستايند و مرا نمىرسد جز اين كه خداوند را بخوانم و از او بخواهم كه زندگى وى را دراز گردانيده و فرجامى نيكو روزى او نمايد آرى با نيتى خالص از درگاه او درخواست مىكنم آنچه از زندگى من مانده است بر زندگى والاى او بيفزايد تا خواست خود را صددرصد بيابد و كار را به انجام برساند .\r\nخداوند همهء ما را در راه يارى حق و چنگ زدن بدان ، پيروز بدارد . به قلم گنهكار موسوم به محسن ( نيكوكار ) و معروف به آقا بزرگ طهرانى مقيم نجف اشرف در روز دوم ماه روزه سال 1371 از هجرت پيامبر .\r\n","description":"","footnote":"","page_name":" 265 ","page_number":273},
  {"content":"\r\n\r\nروش فرمانرواى مؤمنان روش شيعه ، روش امينى\r\nسرور ما فرمانرواى مؤمنان به حجر پسر عدى و عمرو پسر حمق گفت :\r\nمن خوش ندارم كه شما نفرين گوى و دشنام دهنده باشيد و دشنام بدهيد و از ديگران بيزارى بجوئيد ولى اگر كارهاى زشت ايشان را بازگو كنيد و بگوئيد :\r\nشيوهء ايشان چنين و چنان است و كارهاى ايشان چنين و چنان است سخن شما به راستى نزديكتر است و در مقام دليل ، رساتر . جاى نفرين فرستادن بر ايشان و بيزارى جستن از آنان بگوئيد : « خدايا خونهاى ما و خونهاى ايشان را از ريختن نگاهدار و ميان ما و ايشان آشتى بيانداز و ايشان را از گمراهىشان به راه راست برسان . تا هر كس از ايشان كه حق را نمىشناسد بشناسد و هر كس از ايشان كه سخن از گمراهى و دشمنى مىگويد به راه راست باز گردد . » آرى اينها هم براى شما بهتر است و هم در نزد من دوستداشتنىتر .\r\nآن دو گفتند : اى فرمانرواى مؤمنان ! اندرز تو را مىپذيريم و شيوهء تو را به كار مىبنديم ( 1 ) امينى نيز سخنى مانند آن دو مىگويد و گفتار همهء شيعيان نيز چنين است .\r\nو درود بر آن كس كه از راستى پيروى نمايد\r\n\r\n\r\n","description":"","footnote":"\r\n( 1 ) كتاب صفين از نصر بن مزاحم ص 115\r\n","page_name":" 266 ","page_number":274}
  ]