[
  {"content":"\r\n\r\nبسم الله الرحمن الرحيم\r\nقانون\r\n\r\n","description":"","footnote":"","page_name":" مقدمه و فهرست 1 ","page_number":1},
  {"content":"\r\n . \r\n","description":"","footnote":"","page_name":" مقدمه و فهرست 2 ","page_number":2},
  {"content":"\r\n\r\nقانون\r\nجلد سوم\r\nشيخ الرئيس ابوعلى سينا\r\nترجمهء عبدالرحمن شرفكندى ( هه ژار )\r\nسروش\r\nتهران 1389\r\nشمارهء ترتيب انتشار : 8 / 292\r\n\r\n","description":"","footnote":"","page_name":" مقدمه و فهرست 3 ","page_number":3},
  {"content":"\r\n\r\nابن سينا ، حسين بن عبدالله ، 370 - 428 ق .\r\n[ القانون فى الطب . فارسى 
  ]\r\nقانون / تأليف شيخ الرئيس ابوعلى سينا ؛ ترجمهء عبدالرحمن شرفكندى ( هه ژار ) - تهران : سروش ( انتشارات صدا و سيما ) ، 1363 - 1370 .\r\n7 ج .\r\n1300 ريال ( ج . 1 با جلد نرم ) ؛ 1700 ريال ( ج . 1 با جلد گالينگور )\r\n500000 ريال ( دورهء هشت جلدى ) : ISBN 978 - 964 - 376 - 816 - 4\r\nفهرستنويسى بر اساس اطلاعات فيپا .\r\nمندرجات : ج . 1 . احكام كلى علم طب . - ج . 2 . ادويه مفرده . -\r\nجلد اول ، چاپ دهم : 1389 . ISBN 978 - 964 - 376 - 808 - 9\r\nجلد دوم ، چاپ نهم : 1389 . ISBN 978 - 964 - 376 - 809 - 6\r\nجلد سوم ، چاپ هشتم : 1389 . ISBN 978 - 964 - 376 - 810 - 2\r\nجلد چهارم ، چاپ هفتم : 1389 . ISBN 978 - 964 - 376 - 811 - 9\r\nجلد پنجم ، چاپ ششم : 1389 . ISBN 978 - 964 - 376 - 812 - 6\r\nجلد ششم ، چاپ ششم : 1389 . ISBN 978 - 964 - 376 - 813 - 3\r\nجلد هفتم ، چاپ ششم : 1389 . ISBN 978 - 964 - 376 - 814 - 0\r\n1 . پزشكى اسلامى - متون قديمى تا قرن 14 . 2 . داروشناسى - متون قديمى تا قرن 14 . الف . شرفكندى ، عبدالرحمن ، 1300 - 1369 ، مترجم . ب . صدا و سيماى جمهورى اسلامى ايران . انتشارات سروش . ج . عنوان . د . عنوان : القانون فى الطب . ( فارسى ) .\r\n2041 ق 18 الف / 3 / 128 R\r\n610\r\n1363\r\nكتابخانه ملى ايران 1390 - 66 م\r\nسروش\r\nانتشارات صدا و سيماى جمهورى اسلامى ايران\r\nتهران ، خيابان استاد شهيد مطهرى ، تقاطع خيابان شهيد دكتر مفتح ، ساختمان سروش\r\nمركز پخش : 8 - 88345063 و 5 - 66954870\r\nhttp : / / www . soroushpress . ir\r\nعنوان : قانون - جلد سوم\r\nنويسنده : شيخ الرئيس ابوعلى سينا\r\nمترجم : عبدالرحمن شرفكندى ( هه ژار )\r\nويراستار : محمد ماجد مردوخ روحانى\r\nچاپ اول : 1366 / چاپ هشتم : 1389\r\nقيمت : 500000 ريال ( دورهء هشت جلدى )\r\nاين كتاب در دو هزار نسخه در چاپخانهء انتشارات سروش ليتوگرافى ، چاپ و صحافى شد .\r\nهمهء حقوق محفوظ است .\r\nشابك : 2 - 810 - 376 - 964 - 978 ( ج . 3 )\r\n4 - 816 - 376 - 964 - 978 ( دوره )\r\nچاپ اول تا نهم : 36000 نسخه\r\n\r\n","description":"","footnote":"","page_name":" مقدمه و فهرست 4 ","page_number":4},
  {"content":"\r\n\r\n\r\nجلد سوم\r\n\r\nمقدمهء مترجم\r\nخوانندهء دانش‌دوست\r\nخوشوقتم كه براى سومين بار ، بر صفحات كتاب قانون در طب - اثر شيخ الرئيس ابن سينا - با هم ملاقاتى داريم . اينك مىخواهم در اين برههء همدمى ، شما عزيزان را با نبذه‌اى از داستان ترجمهء قانون سرگرم كنم .\r\nسال پنجاه و هفت جلد اول منتشر شد ؛ حاسهء بينايى و شنوائى را گوش به زنگ قرار دادم كه واكنش هم‌ميهنان دانش‌پژوه را ببينم يا بشنوم . . .\r\nاستاد محيط طباطبائى تنها كسى بودند كه در لابلاى گفتارى راجع به شيخ الرئيس در راديو فرمودند : يكى از كردهاى عراق ! كتاب اول قانون را ترجمه كرده‌اند و مىپسندم . . . كه اگر مىفرمودند كردى از ايران صحيح‌تر بود . ديگر از هيچ سوئى نه از آفرين بوئى بود و نه دست‌كم نفرينى شنيدم ؛ كه اين بىتوجهى را حمل بر بىارزشى كار خود كردم و تا حدّى شبح نوميدى را در پيش چشم روان احساس مىكردم . اما خوشبختانه بعد از انتشار ترجمهء جلد دوم توسط انتشارات سروش ، ورق برگشت و رمقى در كالبد اميد دميد . نامه‌هايى از هم‌ميهنان مستقيما به من و غير مستقيم به انتشارات سروش رسيد و گفت‌وشنودهايى دربارهء ارزيابى و تقويم ترجمه ردوبدل شد ؛ اكثرا آفرين و اظهار لطف و مهربانى بود و در لابلاى نامه‌ها و گفت‌وشنودها انتقاداتى مثبت يا منفى خودنمائى مىكرد .\r\nادارهء انتشارات دانشگاه تلفنى با من تماس گرفت كه كتاب اول ناياب شده و تجديد چاپش لازم است ، و من به قول كردها كه « شير گرم خورده و زبانم سوخته بود » امتياز تجديد چاپ را به انتشارات سروش واگذار كردم .\r\nكيهان فرهنگى چند سطرى را دراين‌باره انتشار داد و كار را پسنديده توصيف كرد .\r\nهركس از يابندگان و خوانندگان ذى علاقه كتاب را بر ميزان درك خود سنجيده و بر محك ذوق خويش آزموده بودند و شادم از اينكه خوانده‌اند و به ما هم خبر داده‌اند .\r\nكسانى مرا دكتر خطاب كرده ، برخى پرسيده‌اند كه در چه دانشگاهى فارغ التحصيل شده‌ام ؟ !\r\n\r\n","description":"","footnote":"","page_name":" مقدمه و فهرست 5 ","page_number":5},
  {"content":"\r\n\r\n- مىخواهيم خود را معرفى كنى . كه هستى ؟ از كجائى ؟ حتى بعضى درجات سن و سال را خواسته‌اند .\r\n- عربى را كجا ياد گرفتى ؟ چرا نام داروها را به ترتيب حروف ابجد نوشته‌اى ؟ چرا كلمهء « استعمال كنند » را كه براى ما مجهول است نوشته‌اى و توضيح نداده‌اى كه دارو خوردنى يا بر پوست گذاردنى يا پاشيدنى و ماليدنى است ؟\r\n- چرا بعد از هزار سال تو به فكر ترجمهء اين اثر ارزشمند شيخ الرئيس افتادى ؟ چرا گذشتگان فاضل و آنهايى كه هنوز در راه زندگى قدم مىزنند اين كار را انجام نداده‌اند ؟\r\nبسيار و بسيار از چون‌وچراهاى ديگر زنجيروار دنبال هم را گرفته و به قول عرب و هلمّ جرّا .\r\nدر شرع اسلام سلام سنت است و پاسخ واجب . بايستى خوانندگان محترم را پاسخ گويم . اگر پاسخ را طول و تفصيل كافى مىدادم علاوه بر اينكه مايهء ملال پرسشگران مىشد ، مثنوى هفتاد من كاغذ مىخواست . و از آنجا كه گدار تنگ و به اصطلاح قافيه لنگ است ، ناگزير مختصرى از مطول را به حضور عرضه مىدارم و از به درد آوردن سرتان پوزش مىخواهم . كرد گويد : اگر قفيزى نيست مويزى هست . يا بنا بر مثل فارسى مشتى نمونهء خروارى است .\r\n آنچه بر من مىرود گر بر شتر رفتى ز غم * مىزدندى كافران در جنت المأوى قدم \r\nدر اواخر بهار سال يكهزار و سيصد شمسى براى اولين‌بار قدم بر اين دنياى ماتمكده گذاشتم .\r\nهنوز كودكى بيش نبودم كه پدر از ترس كلاه‌گذارى پهلوى پيشين از مهاباد به دهكدهء دورافتاده‌اى در اطراف بوكان كوچ كرد .\r\nدر منطقه اولين دبستانى كه زير اشراف دولت باشد از ده ما فرسنگها دور بود كه بجز ارباب بچگان متمكن ، ديگران ياراى رفتن به مدرسه را نداشتند . براى آنها سواد و خواندن چيزى ثانوى و تفنّنى بود ، و تازه درصورتىكه نزديك هم مىبود پدر آن را كفركده مىدانست و پسر را نمىفرستاد .\r\nطبقهء ما روستائيان كه تا بيخ دندان مستضعف و بىبضاعت بودند ، كلمهء كتاب را افسانه‌اى تلقى مىكردند ، و خواندن و سواد را اسم بىمسمى همچون طير عنقا و شهر جابلقا و به قول شاعر كرد ( شيخ رضا تالبانى ) پلو خانقاه به حساب مىآوردند . اما خوشبختانه خانوادهء ما حالتى استثنائى داشت ؛ پدر روحانى بود و در علوم عربى مهارت به‌سزا داشت . از دسترنج خود مىزيست و كشاورزى را پيشه كرده بود .\r\nبه مفاد مثل عرب : جوجه غاز بايد شنا ياد بگيرد ، پدر پسرانش را درس مىداد كه ما هم روحانى شويم . شمّه‌اى از مبادى عربى را پيش پدر آموختم ، سپس مرا روانهء مدارس دينى - كه در مساجد بود - كرد .\r\nآن زمان معمولا در فاصلهء يك‌روزه يا چندروزه راه ، در مسجد يكى از دهات نسبتا پرجمعيت گاهى چند نفر طلبه سرگرم تحصيل مىشدند . طلبه را در زبان كردى « فقى » مىگويند ؛ من هم فقى شدم .\r\nزينهار نپندارى كه مدارس مساجد كردستان تحت اشراف دولت و با بودجهء معيّن اداره\r\n\r\n","description":"","footnote":"","page_name":" مقدمه و فهرست 6 ","page_number":6},
  {"content":"\r\n\r\nمىشده است ! نه . از قرنها پيش تا انقراض نظام شاهنشاهى كردستان و كرد ماليات‌پرداز و باج سبيل ده به مأموران بوده و هرگز بازده را دريافت نمىكرده‌اند . كرد است ، سنى است ، از پايتخت دور و منزوى ، زبان سوخته و چشم بردوخته است .\r\nمقامات مربوطهء دولت وقت وقتى به ياد كرد افتاده‌اند كه آنها را به جبهه‌هاى جنگ سوق داده و به كشتن داده‌اند . اين همه عوامل سيه‌روزى كه تبعيض نژادى و تبعيض مذهبى و تبعيض زبانى و بىفرهنگى است دست به دست هم داده بودند و گريبان كرد را گرفته و نجات هيهات بود .\r\nدر طول قرون ستم‌شاهى در هر منطقه‌اى از كردستان تا بخواهى ادارهء ماليات بگيرى و پليس قاسى القلب خدانشناس كه به نام امنيه و ضبطيه و نظميه و پاسبان و غيره به ارهاب و ارعاب سرگرم بوده‌اند ، زياد امّا از آموزش و پرورش و بهداشت و درمان خبرى نبوده است .\r\nملّاى مسجد كه پيشنماز و امام جمعه و مدرس بود ، از زكات غلّهء روستائيان مؤمن امرار معاش مىكرد ، و ما - فقىهاى طفيلىمآب - بايستى هر روز بعد از نماز عصر در خانه‌هاى مسلمانان روستائى را بكوبيم و صداى بلند سر دهيم : « نانى فه‌قى ره حمه‌تى خو او لى بى » يعنى نان طلبه رحمت خدا بر شما باد .\r\nباور كن ! اگر در ميان نانهاى گردآمدهء ما ، انتخابات آزاد و بدون دخالت سلطه‌گران اجرا مىشد ، نان ارزن اكثريت قاطع را احراز مىكرد و نسبت آراء به صدى نود و هشت و هفت دهم مىرسيد . در درجهء دوم نوبت با نان جو بود . نان گندم با اقليتى ناچيز بايستى در گوشه‌اى از مجلس حجرهء فقى منزوى باشد . گاه‌به‌گاهى برحسب تصادف خيرخواهى نسبتا خوشبخت ، نان خورشى بر آتش گرم شده را تبرع مىكرد ، و گرنه نان ارزن و دوغ ترش كاملا آبكى و به قول آن شاعر عرب « دوغى آوردند آيا گرگ را ديده‌اى ؟ » يار و ياور هميشگى و دوست صميمى و دست بوس سر سفره بود .\r\nما كه تحصيل شريعت مىكرديم ، آيت  « كُلُوا وَ اشْرَبُوا وَ لا تُسْرِفُوا »  را به گوش جان شنوده و كاملا رعايت مىكرديم و اين گدائى كذائى را كه به قول سعدى با نان رباط و لقمهء دريوزه بود ، به راتبه و دقنه نامگذارى كرده كه ذل سؤال را اندكى كاهش دهيم .\r\nروند درس ما همان نظام صدها ساله و دست‌نخورده بود . زيد عمرو را زد . كتك‌خورده عمرو بود . او مىزند ، من مىزنم ، تو مىزنى مردها مىزنند . زنها مردها را مىزنند كتك‌خورده شوهرها هستند . شوهرها بچه‌ها را مىزنند ! عجب بزن بزنى ! ! يادگيرى علم صرف و نحو عربى ، دست‌كم ده سال وقت مىخواست .\r\nهنوز از بهار جوانى برى نخورده و از تحصيل علم بهرهء چندانى نبرده بودم كه سايهء پدر بر سر نماند . ميراثى كه از او ماند نام نيك بسيار و خواستهء بسيار ناچيز و مادرى پير و سه بچهء قدونيم‌قد كه بايستى با فقر مدقع دست به گريبان مبارزه كنم و نان‌آور خانه باشم .\r\nحاصل تحصيل يا تحصيل حاصل تنها اين بود كه از مطالعهء برخى كتابهاى آسان درصدى را بفهمم .\r\nدر ايّام گرما در صحرا بيل و افشون بر كتف و در هنگام سرما ، چوب چوبدارى در دست روز را به\r\n\r\n","description":"","footnote":"","page_name":" مقدمه و فهرست 7 ","page_number":7},
  {"content":"\r\n\r\nشب مىبردم . شبانگاهان خسته و كوفته چند دقيقه‌اى را از خواب مىدزديدم و به مطالعهء كتب پدر سرگرم و بر ضياع عمر جوانى - كه تلف مىشد - اسف مىخوردم .\r\nبدبختانه يا خوشبختانه طبع شعر داشتم و يكهو شاعر شدم ! گاه‌گاهى ابياتى را به زبان مادرى - كه كردى است - مىسرودم . تخلص « هه‌ژار » برگزيدم ، كه به معنى بيچاره و ندار است . زندگى فلاكت‌بار خودم را كه همانا زندگى مليونها كرد مستضعف زير ستم تبعيض نژادى و مذهبى و اربابى بود در اشعارم مجسم مىكردم . به قول بابا طاهر :\r\n بوره سوته دلان گرد هم آييم * كه قدر سوته دل دلسوته زونو \r\nكردان خود را در آينهء اشعار من مىديدند ، رنج مىبردند و گاهى به اندازهء بدبختى خويش مىخنديدند . عرب گويد : « شرّ البليّة ما يضحك » . تشويقم مىكردند ، آفرين مىگفتند . ابيات مرا - كه به زبان خودشان بود - ازبر كرده و در محافل و مجالس خود زمزمه مىكردند . يكى از دانشمندان عرب گويد : « انسانها دو بخشند ، بخشى در روز روشن غرق خواب و گروهى در ظلمت شب بيدارند » . گروه همدردان زجر كشيده و آگاهى بر حال خود يافته در ظلمت شبهاى تار - چنان كه در ايوارهاى سرآغاز رمضان و قربان چشم به هلال مىدوختيم - همچنان در اين ظلمات شب چهارچشمى در لابلاى ابرهاى تيره‌وتار آسمان فلك‌زدگان سرزمين ، پى ستاره‌اى مىگشتيم ؛ اما دريغ و اسف ! در هفت آسمان ، ستاره‌اى حتى سها مانندى كم‌سو نداشتيم . تشنه لب به اميد آبى به هر سو مىدويديم و بجز سرابى نمىديديم . امّا همين زمزمه‌هاى زير لبى زير و بىپير در قانون تبعيض نژادى رژيم شاهى گناهى نابخشودنى بود .\r\nبركت اشعارم مرا به زندان كشانيد و تلخى شكنجه و آزارم چشانيد . از زندان محدود بيرون آمدم و به زندان اجتماعى به اصطلاح آزادگان برگشتم ؛ همان جا كه تا بخواهى فرسايش هست و از آسايش خبرى نيست .\r\nبراى چندمين بار گير زبانيهء رژيم سلطنتى افتادم . گفتند : خروسى كه نابهنگام بخواند محكوم به مرگ است . به يارى همدردان از تله جستم و به ياد فرمودهء سعدى افتادم . كه گويد :\r\n سعديا حب وطن گرچه حديثى است صحيح * نتوان مرد به ذلّت كه من اينجا زادم \r\nاز روى ناچارى به خارج از ميهن متوارى شدم و به خيل هزاران از آوارگان دست ستم‌شاهى پيوستم .\r\nدر شهر بغداد بىنان و بىزبان ويلان شدم . گاهى بوده كه دو شبانه‌روز دستم به دامان نان تهى - كه قوت لايموت باشد - نرسيده است ! زندگى مرفه برايم وقتى بود كه در گرماى پنجاه درجه از بام تا شام كارگرى مىكردم و قرص نانى يا كف خرمايى به دست مىآوردم .\r\nكم‌كم نيروى جوانى و جسمانى مىگداخت ؛ سرانجام با بيمارى سل هم‌آغوش شدم . از آشنايان اشعارم چند كسى وسيلهء انتقالم را به يكى از آسايشگاههاى جبل لبنان فراهم كردند .\r\nآسايشگاه كه بيمارستان مسلولين بود ، تابع كليساى كاتوليك بوده و تحت اشراف راهبان اداره مىشد . با همدردان هم‌فقر و فاقه در طبقهء پست بيمارستان بسترى شدم . آبگوشت شتر بخور و بخواب و مسيح را دعا كن !\r\n\r\n","description":"","footnote":"","page_name":" مقدمه و فهرست 8 ","page_number":8},
  {"content":"\r\n\r\nمدت دو سال و اندى در بيمارستان ماندم . خداى تعالى فرمايد :  « عَسى أَنْ تَكْرَهُوا شَيْئاً وَ هُوَ خَيْرٌ لَكُمْ »  بيمارستان مزبور كتابخانه‌اى داشت كه حاوى هزاران جلد از كتب پرمايه و ارزشمند بود و مطالعه آزاد و رايگان ، اگر حالا تلافى مافات نكنى كى مىكنى ؟\r\nبا ادبيات عرب قديم و حديثش ، با تاريخ گذشتگان و سير ، با كتابهاى دينى از هر قبيل به خوبى آشنا شدم . و در حقيقت از بيخ عرب شده بودم .\r\nهمين‌كه به بغداد مراجعت كردم ، به زودى توانستم خود را در سلك عربىدانان جاى دهم و ديرى نگذشت كه در آكادمى ( المجمع العلمى ) پذيرفته شدم .\r\nكودتا شد . رژيم فيصلى نماند . عبد الكريم قاسم بر اريكهء حكم تكيه داد . بعثيها به جايش نشستند و كشتند و گرفتند و بستند و كارى كردند كه شمر جلودارشان باشد . جور و ستم ديكتاتورى بعثيان بر ملت عراق عموما و بر مردم كرد خصوصا به حدّى رسيد كه تصويرش از عهدهء قلم و بيان عاجز است . عرب گويد :\r\n المستغيث بعمر و عند كربته * كالمستغيث من الرمضاء بالنّار \r\nديدم كه اين بيت شعر برحسب حال من است . از گرماى شديد فرار كرده و به آتش پناهنده شده‌ام .\r\nمجاهدين خداخواه بزرگوار و قهرمان قوم كرد بر ضد ظلم و كفر و تبعيض نژادى قيام كردند ؛ بيدرنگ به آنها پيوستم . سالها در كوهستانهاى سر به فلك كشيدهء كردستان روزانه تفنگ بر دوش و شبانه قلم در دست با نيروى كفر و الحاد و ظلم و بيداد بعثىگران همراه هم‌سنگران ستمديده و آزار كشيده‌ام به مبارزه پرداختم . صداميان خانه و سامانى را كه در بغداد داشتم - كه اندوختهء رنج سىساله بود - مصادره كردند و زن و بچه‌هايم را با پاى برهنه و پياده در صحرا ويلان و سرگردان ساختند . و به قول سعدى « از بستر نرم بر خاكستر گرممان نشاندند » .\r\nتقدير ربانى چنين بود كه مأساة كربلا باز خودنمائى كند و باطل ظاهرا بر حق چيره شود . ما موقتا بازنده شديم و بقيه را خودت مىدانى !\r\nپس معلوم شد كه نه دانشگاهى ديده‌ام و نه به پايگاهى رسيده‌ام كه مرا دكتر خطاب كنند ، و اگر ترتيب حروف ابجدى است و اگر تنها به كلمهء « استعمال كنند » اكتفا كرده‌ام ، امانت در ترجمه بوده است . هرچه در قانون نوشته شده است بدون آرايش و پيرايش ترجمه كرده‌ام و اگر طبيب گياهى بودمى شايد از خود تعليقاتى بر آن مىافزودمى !\r\nيكى از هم‌ميهنان كرمانى مىنويسند : نمىدانم خودت را خوش‌شانس يا بدشانس مىدانى .\r\nاما از خدمتى كه به هم‌ميهنان كرده‌اى من ترا خوشبخت مىدانم . تو خودت چى ؟\r\nدوست عزيز راجع به سعادت و خوشبختى بحثهاى بسيار در لابلاى كتابها گنجانيده شده است . اما من شخصا سعادت را در ارضاى وجدان مىدانم . وجدان بازرسى از طرف خداوند است .\r\nثروتمندى كه وجدانش راضى نيست بدبخت است و فقيرى كه وجدانش را راضى كرده خوشبخت . اميدوارم كه وجدانم را راضى كرده باشم .\r\nيكى از دانشمندان طبيب يا طبيبى دانشمند فروتنى فرموده و من هه‌ژار را مورد خطاب قرار\r\n\r\n","description":"","footnote":"","page_name":" مقدمه و فهرست 9 ","page_number":9},
  {"content":"\r\n\r\nداده‌اند و سؤال فرموده‌اند :\r\n- هه‌ژار بگو ببينم چه عاملى تو را برآن داشت كه قانون را ترجمه كنى ؟\r\n- قربان قبلا نوشتم كه پى كار مىگشتم و اين ترجمه نصيبم شد . اما چه زود عواملى ديگر در تشجيعم تأثير بخشيدند . اجازه بفرما داستانكى را بازگو كنم :\r\nعربى صحرانشين در خيمهء مهمانسراى شيخ سوگند ياد كرد كه از حلاوه لذيذتر در دنيا نيست - حلاوه نوعى شيرينى است كه از خرما مىسازند - گفتند خورده‌اى ؟ گفت نه . ليكن پسر عمويم حمد كاغذى را ليسيده بود كه گويا حلاوه در آن پيچيده بوده‌اند !\r\nهزار سال و خرده‌اى است ، ما ايرانيان به وجود شيخ الرئيس مىباليم و او را مايهء افتخار مىدانيم . اگر از ما بپرسند كه آثار ابن سينا را ديده‌اى يا چشيده‌اى پاسخ همان پاسخ پسرعموى حمد است . مىگوييم : آقا اروپائيان به شيخ الرئيس افتخار مىكنند و او را ارج مىنهند . اروپا ، آقا اروپا ! فهميدى ؟\r\nخواستم ايرانيان هم‌ميهنم و پارسىزبانان در خارج ايران از حلاوه‌هاى گوناگون ممتاز - كه از كارگاه قنادى ابو على سينا بيرون آمده‌اند - دست‌كم يكى را بچشند و از ليسيدن كاغذپاره‌هاى اروپائيان بياسايند .\r\n- خوب اگر چشيدند يا نچشيدند به تو چه مربوط ؟\r\n- دكتر جان ! خداى داند و من دانم و تو هم دانى كه پزشكان ماهر ما با اكثريت ساحق در پايتخت زندگى مىكنند . و - خدا بركت دهد - بيا و به روى دارند كه مپرس !\r\nمليونها مرد و زن و بچهء مستضعف زاغه‌نشين و روستائى در مملكت ما ، قبل از آنكه دستشان به دامان طبيبى برسد . جانشان به لب مىرسد . و اگر احيانا دستشان به طبيب رسيد ، بايد هرچه دارند گرو گذارند و از بيمارى نمردى از نادارى بمير ! دلم خواست روستانشينان سيه‌روز را بر خاصيت گياهان سادهء داروئى كه در برزن و بر بام خانه‌هاشان مىرويد باخبر سازم . كه عسى و لعل بيماريهاى سادهء خود را خود تداوى كنند . كه اگر نفعى نرسانند زيانى هم ندارند . ديگر از رنج سفر و خطر مطب پرطمطراق برخى از پزشكان سودجوى مال‌اندوز خانمان‌سوز در امان باشند .\r\nشيخ الرئيس در باب معالجهء گوش مىفرمايند : « برخى از پزشكان ، گوش چرك كردهء دردمند را بالته مىآكنند و به بيمار سفارش مىدهند كه بر گوش سالم بخوابد . بعد از مدتى چرك گوش به دمل و ورم تبديل مىشود ، آنگاه مىفرمايند علاج تنها جراحى است . كه اين‌چنين پزشكانى حيّال هستند و مىخواهند جيب بيمار بيچاره را خالى كنند . » من ترجمهء قانون را خدمت به بيچارگان مىدانم و با سعدى هم‌عقيده‌ام كه مىفرمايد : « عبادت بجز خدمت خلق نيست . »\r\n- هه‌ژار نپندارى كه اين تنها تو هستى كه از عهدهء ترجمهء قانون برمىآيى ! در هر دور و زمانى هزاران عربىدان از تو داناتر در ايران بوده‌اند و هستند . من خودم بهتر از تو عربى مىدانم و طبيب هم هستم و به آسانى مىتوانستم اين كار را انجام دهم .\r\n- قربان ! كريستف كلمب از سفر معروف و پرماجرايش برگشت ؛ ملكهء اسپانيا به افتخارش سورى ترتيب داد . درباريان كه سر ميز ناهار حاضر بودند با تمسخر گفتند : كارى كه تو كرده‌اى\r\n\r\n","description":"","footnote":"","page_name":" مقدمه و فهرست 10 ","page_number":10},
  {"content":"\r\n\r\nهيچ كار مهمى نيست ؛ ما هم مىدانستيم كه زمين گرد است و از هر سوئى به روى و به رفتن ادامه دهى ، از آن سوى برمىگردى . ملكهء اسپانيا پاسخ را از كريستف خواست ، كريستف تخم‌مرغى را از خوان برداشت و به شخص پهلويى خود گفت : اين را بر قاعده بنشان ! او نتوانست . تخم‌مرغ دست‌به‌دست مجلس را دور زد و از راست ايستادن و بر قاعده نشستن ابا كرد . گفتند : تو خودت اگر مىتوانى اين كار را بكن ! كريستف ته تخم را بر سطح ميز كوبيد ، ته شكست و تخم به حالت ايستاده ايستاد . همگى زدند زير خنده كه ما هم اين را مىدانستيم . گفت : آرى مىدانستيد اما نكرديد ؛ من مىدانستم و عمل كردم . علم بىعمل چه ارزشى دارد ؟ و السلام .\r\nخوانندهء عزيز ! از اينكه خواندن ترجمهء مرا بر خود هموار كرده‌اى تشكر مىكنم . تشجيع و تشويق شما دوستان عزيز فرهنگ‌دوست حافزى است كه اگر خدا خواهد و در اجل درنگى باشد ، هر پنج كتاب قانون را ترجمه و به حضور شما تقديم خواهم كرد ، تا اراده و مشيّت خدا چه باشد .\r\nبر خود لازم مىدانم از كسانى كه در اين كار مقدس مشوق و مددكارم بوده‌اند بسيار تشكر كنم .\r\nكتاب سوم قانون از حيث حجم و صفحات از مجموع دو كتاب اول و دوم بيشتر است ؛ بنا به مشاورت دوستان آگاه آن را به سه جزء [ مجلدات 3 و 4 و 5 
  ] تقسيم كرديم . به اميد خدا جزء دوم [ جلد 4 
  ] را كه زير تيتر فن سيزدهم ، مرى و معده آغاز مىشود متعاقبا منتشر مىكنيم ؛ و شما با من دعا كنيد كه خدايا انتشارات سروش را نيرومندتر گردان كه كار را سريع‌تر انجام دهد .\r\nآمين .\r\nعبد الرحمن شرفكندى ( هه‌ژار )\r\n\r\n","description":"","footnote":"","page_name":" مقدمه و فهرست 11 ","page_number":11},
  {"content":"\r\n . \r\n","description":"","footnote":"","page_name":" مقدمه و فهرست 12 ","page_number":12},
  {"content":"\r\n\r\n\r\nفهرست مطالب\r\nفن اوّل . بيماريهاى سر و مغز گفتار اوّل . شناسايى بيماريهاى سر و مغز : فصل اول 4\r\nفصل دوم . تشريح مغز 5\r\nشكمچهء قسمت عقبى 8\r\nشكمچهء وسطى 8\r\nفصل سوم . بيماريهاى سر ، كه براى مغز حادثه‌آفرين مىباشد 11\r\nفصل چهارم . علامتهايى كه بازنماى حالات مغزند 12\r\nفصل پنجم . نشانيهاى مغز 13\r\nفصل ششم . نتيجه‌گيرى از كنشهاى مغز 13\r\nفصل هفتم . نتيجه‌گيرى از كنشهاى نفسانى و حسى و سياسى و جنبشى . . . 14\r\nحس بينايى 14\r\nحس شنوايى - حس بويائى - حس چشايى و بسايى 15\r\nاز كار افتادن حس - كنشهاى سياسى 16\r\nاگر قوهء خيال و تصور آسيبى ببيند 16\r\nفصل هشتم . شناختن حال مغز از راه كنشهاى حركتى و همانند آنها در حالات خواب و بيدارى 19\r\nفصل نهم . جستن حالت مغز از كنشهاى طبيعت 20\r\nموى سر 20\r\nروىآورده‌هاى پوست سر و نتيجه‌گيرى از آنها 22\r\nفصل دهم . مزاج سازگار و ناسازگار و زود تأثيرپذير و دير تأثيرپذير بازنماى حالت مغزند 22\r\nفصل يازدهم . پى بردن به حالت مغز از اندازه‌هاى سر 24\r\n\r\n","description":"","footnote":"","page_name":" مقدمه و فهرست 13 ","page_number":13},
  {"content":"\r\n\r\nفصل دوازدهم . نتيجه‌گيرى از شكل سر 25\r\nفصل سيزدهم . از راه لمس كردن سر مىتوان حالت مغز را دريافت 25\r\nفصل چهاردهم . جويا شدن حالات مغز از اندامانى كه پيروان مغز بشمار مىآيند 27\r\nچشم 27\r\nزبان - رخساره - گردن 28\r\nپيها 29\r\nفصل پانزدهم . جويا شدن حال مغز از اندامانى كه با مغز شراكتى دارند و به مغز نزديكند 29\r\nفصل شانزدهم . جويا شدن حال مغز از اندامانى كه مغز به سبب مشاركت با آنها به درد آيد 30\r\nفصل هفدهم . نشان مزاج معتدل مغز 31\r\nفصل هجدهم . علامت مزاج طبيعى مغز 31\r\nعلامتهاى سوء مزاج مغز 32\r\nفصل نوزدهم . جستن حال مغز از بيماريهاى مختلف 33\r\nعلامت مغزى كه سوء مزاج دارد 34\r\nفصل بيستم . دستورهاى معالجه 35\r\nاستفراغ و تخليه 39\r\nورزش 39\r\nمسهلهاى رقيق براى تنقيهء سر 40\r\nتنقيه‌هاى ويژهء سر 41\r\nعطسه‌آورها 42\r\nعلاج بندآمده‌ها 42\r\nعلاج ورمهاى گرم 43\r\nورمهاى سرد 44\r\nمعالجهء سوء مزاج گرم 44\r\nعلاج سوء مزاج سرد 45\r\nگفتار دوّم . انواع سردردها فصل اوّل . گفتار كلّى دربارهء سردرد 47\r\nسردرد موسمى 49\r\nفصل دوّم . انواع سردرد كه از سوء مزاج به وجود مىآيند 50\r\nفصل سوّم . سردردهايى كه از جدايى افتادن پيوسته‌ها روى دهند 51\r\nفصل چهارم . سردردهايى كه از ورم سرچشمه گرفته‌اند 51\r\nفصل پنجم . چگونگى سردردها كه به سبب مواد پيدا مىشوند 52\r\n\r\n","description":"","footnote":"","page_name":" مقدمه و فهرست 14 ","page_number":14},
  {"content":"\r\n\r\nفصل ششم . انواع سردرد اشتراكى 53\r\nسردرد ناشى از اشتراك مغز با كلّيهء بدن 54\r\nاندامان مشترك با مغز ، به ترتيب اولويّت 54\r\nفصل هفتم . گفتار كلّى راجع به علامت هريك از اقسام و انواع سردرد 55\r\nفصل هشتم . آژيرهاى سردرد در بيماريها 58\r\nفصل نهم . علاج سردرد به‌طور كلّى 58\r\nفصل دهم . علاج سردرد گرم بدون ماده و همراه ماده 60\r\nفصل يازدهم . علاج سردرد با مادهء بلغمى يا سودايى و بىماده 63\r\nضمادها 64\r\nعلاج سردرد سرد همراه مادهء بلغمى 64\r\nسردرد سرد همراه مادهء سودايى 64\r\nداروهاى ماليدنى در علاج سردرد سرد 65\r\nبه بينى كشيدنيها كه در علاج سردرد سرد نافع هستند 65\r\nمرهمهايى كه در علاج سردرد سرد به سر مىمالند 66\r\nدميدنيهايى كه در علاج سردرد مزمن مفيدند 66\r\nدر علاج سردرد خشك 66\r\nعلاج سردرد ورمى 67\r\nعلاج سردرد از بندآمدنى 67\r\nفصل دوازدهم . علاج سردردى كه از گرد آمدن باد و بخار داخل سر است 68\r\nفصل سيزدهم . سردرد كه ناشى از بادى باشد كه از خارج به درون سر نفوذ كرده است 69\r\nفصل چهاردهم . علاج سردردى كه از بخار تباه است و از خارج به سر وارد شده است 69\r\nفصل پانزدهم . علاج سردردى كه از بوى خوش آيد 70\r\nفصل شانزدهم . سردردى كه از بوى گند برخيزد 70\r\nفصل هفدهم . سردردى كه از خمار آيد 70\r\nداروى خوبى براى خمار 72\r\nفصل هيجدهم . سردرد كه از جماع خيزد 72\r\nفصل نوزدهم . علاج سردردى كه از ضربت خوردن ، افتادن و جابه‌جا شدن مغز و شكست سر به وجود مىآيد 72\r\nفصل بيستم . علاج سردردى كه از ناتوانى سر ، سرچشمه گرفته است 73\r\nفصل بيست و يكم . علاج سردردى كه از افزونى نيروى احساس مغز ناشى است 74\r\nفصل بيست و دوّم . علاج سردردى كه دنباله‌رو تب و بيماريهاى تند است 74\r\nفصل بيست و سوّم . علاج سردرد بحرانى ( تغيير حالت و آشفتگى بيمار ) 75\r\n\r\n","description":"","footnote":"","page_name":" مقدمه و فهرست 15 ","page_number":15},
  {"content":"\r\n\r\nفصل بيست و چهارم . علاج سردردى كه پندارند از كرم است 76\r\nفصل بيست و پنجم . سردردى كه بعد از خواب و چرت زدن به هيجان آيد 76\r\nفصل بيست و ششم . علاج انواع سردرد ناشى از مشاركت 76\r\nفصل بيست و هفتم . علاج سرگرانى 79\r\nفصل بيست و هشتم . علاج سردردى كه آن را بيضه يا كلاهخودى گويند 79\r\nفصل بيست و نهم . سردرد نيمه‌اى ( شقيقه ) 81\r\nگفتار سوّم . ورمها و گستگىها در سر فصل اوّل . « قرانيطس » كه همان سرسام گرم است 84\r\nفصل دوّم . نشانيهاى مشترك سرسام گرم ( قرانيطس ) 86\r\nنبض بيماران سرسام 87\r\nعلامتهاى پيش درآمد سرسام 87\r\nفصل سوّم . علامت انواع سرسام حقيقى 89\r\nفصل چهارم . علاج انواع سرسام 90\r\nفصل پنجم . فلغمونى ، التهاب در نسيجهاى مخاطى ، كه بر گوهر مغز روى آورد 93\r\nفصل ششم . باد سرخ و قوهء باء در مغز 94\r\nفصل هفتم . صبارى 94\r\nفصل هشتم . ليثرغس يا سرسام سرد ( فراموشى ) 95\r\nعلامتهاى ليثرغس 96\r\nليثرغس سودايى 97\r\nعلاج ليثرغس 97\r\nفصل نهم . آب در كاسهء سر 98\r\nفصل دهم . ورم بيرون كاسهء سر ، آب خارج از كاسهء سر ، عطسه كردن كودكان 98\r\nورمها 99\r\nعطسه كودك 99\r\nفصل يازدهم . خواب در بيدارى ( السبات السهرى ) 100\r\nعلاج 101\r\nفصل دوازدهم . شكست سر ، دريدگى پوست سر ، و همانند آن 102\r\nعلاج 103\r\nگفتار چهارم . بيماريهاى سر و آسيب‌رسانى آنها به كنشهاى حسى و سياسى\r\nفصل يكم . سبات و خواب 104\r\n\r\n","description":"","footnote":"","page_name":" مقدمه و فهرست 16 ","page_number":16},
  {"content":"\r\n\r\nخواب چيست ؟ 104\r\nخواب طبيعى 104\r\nخواب غير طبيعى 105\r\nمنبع خواب يا سبات در مغز 106\r\nعلامتهاى انواع سبات 107\r\nتفاوت ميان سبات و سكته 108\r\nسبات و اختناق زهدان 109\r\nعلاج سبات و خواب سنگين كه از اثر تبها آيند 109\r\nفصل دوّم . بيدارى و بىخوابى 110\r\nعلامت انواع بيمارى بىخوابى 111\r\nعلاج 111\r\nفصل سوّم . آسيبهاى ذهنى 113\r\nفصل چهارم . درهم شدن ياد و پريشان‌گويى ( هذيان ) 114\r\nعلامتها 114\r\nنشانيهاى درهم شدن عقل ( روىهم‌رفته ) 115\r\nعلاج 115\r\nفصل پنجم . رعونت و حماقت ( سست مغزى و ابلهى ) 116\r\nانگيزهء رعونت و حماقت 117\r\nمعالجهء اين بيمارى 117\r\nفصل ششم . فساد ذكر ( فراموشكارى ) 118\r\nفصل هفتم . فساد تخيّل ( تباهى خيال و پندار ) 120\r\nفصل هشتم . مانيا و داء الكلب ( ديوانگى ددمنشى و بيمارى سگانه ) 121\r\nفصل نهم . ماليخوليا 124\r\nعلامتها 127\r\nمعالجه 129\r\nبگذار اين معالجه را بيشتر تفصيل دهيم 130\r\nفصل دهم . قطرب 134\r\nمعالجه 135\r\nفصل يازدهم . عشق 135\r\nعلامت بيمارى عشق 136\r\nمعالجه 137\r\n\r\n","description":"","footnote":"","page_name":" مقدمه و فهرست 17 ","page_number":17},
  {"content":"\r\n\r\nگفتار پنجم . آن نوع از بيماريهاى مغز كه به جنبشهاى ناشى از ارادهء انسان زيان رسانند\r\nفصل اوّل . دوار ( سرگيجه ) 138\r\nنشانهء انواع سرگيجه 140\r\nمعالجات 142\r\nفصل دوّم . لوى ( پيچش ) 143\r\nفصل سوّم . كابوس ( بختك ) 143\r\nمعالجات 144\r\nفصل چهارم . صرع 144\r\nحالات و چگونگى صرع 146\r\nمادهء صرع خارج از مغز 147\r\nانگيزهء تحريك‌كنندهء صرع از خارج 149\r\nكسانى كه براى بيمارى صرع آمادگى دارند 150\r\nعلامات صرع 150\r\nصرع سبك و صرع شديد 151\r\nدلايل چگونگى ماده و شناسايى 151\r\nتحريك‌كننده‌هاى صرع 154\r\nداروهاى صرع‌آور 155\r\nمعالجات 155\r\nعلاج صرع براى عموم 155\r\nانتقال مكان 158\r\nدر بيان سكته - سكته چيست ؟ 160\r\nآمادگى براى سكتهء نوبتى 162\r\nعلامات 162\r\nمعالجهء سكته 163\r\nفنّ دوّم . بيماريهاى عصب\r\nفصل اوّل . بيماريهاى عصب 168\r\nفصل دوّم . چگونه بايد مزاج اعصاب را اصلاح كرد ؟ 169\r\nچيزهايى كه براى اعصاب بدند 169\r\nفصل سوّم . فلج و فروهشتگى ( سستى ) 170\r\nعلامات 173\r\nمعالجات 173\r\n\r\n","description":"","footnote":"","page_name":" مقدمه و فهرست 18 ","page_number":18},
  {"content":"\r\n\r\nغذاى بيمار فلج 174\r\nفصل چهارم . تشنج 177\r\nعلامات تشنج 180\r\nمعالجات 182\r\nفصل پنجم . كزاز و تمدّد 186\r\nعلامتها 189\r\nعلاج 189\r\nفصل ششم . دهن‌كجى ( لقوه ) 190\r\nنشانه‌ها 191\r\nنشانه لقوهء تشنجى 192\r\nمعالجه 192\r\nفصل هفتم . رعشه ( لوزهء غير ارادى ) 194\r\nعلاج 195\r\nفصل هشتم . تخدير و كرخى 196\r\nعلامتها 197\r\nعلاج 197\r\nفصل نهم . اختلاج ( پريدن و جستن غير ارادى در جسم ) 198\r\nفن سوّم . در تشريح و بيماريهاى چشم گفتار اوّل . حالت چشم و رمد عموما\r\nفصل اوّل ، در تشريح چشم 200\r\nفصل دوّم . در شناسايى حالت و مزاج چشم و بيماريهاى چشم به‌طور عموم 202\r\nفصل سوّم . علامتهاى احوال چشم 203\r\nفصل چهارم . دستورهاى عمومى در معالجهء چشم 204\r\nفصل پنجم . بهداشت چشم و زيان‌رسانها به آن 205\r\nبهره‌رسانها به چشم 206\r\nفصل ششم . رمد و تيرگى چشم 207\r\nعلامتها 208\r\nمداواى تكدّر 210\r\nفصل هفتم . علاج انواع رمد و ريزش مواد به چشم 210\r\nعلاج رمد صفرايى و خونى و سرخى چشم 214\r\nعلاج سرخى چشم 215\r\n\r\n","description":"","footnote":"","page_name":" مقدمه و فهرست 19 ","page_number":19},
  {"content":"\r\n\r\nعلاج رمد سرد 215\r\nعلاج چشم‌درد و ردينج ( وردنه ) 216\r\nعلاج رمد بادى 216\r\nفصل هشتم . گفتارى مختصر دربارهء داروهاى رمد 216\r\nگفتار دوّم . بيماريهاى كرهء چشم\r\nفصل اوّل . بادكنك ( گنبد آب ، حباب ) 218\r\nعلاج آب در چشم 218\r\nفصل دوّم . قرحهء چشم و ترك قرنيه 219\r\nعلاج 220\r\nفصل سوّم . دريدگى در قرنيه 221\r\nعلاج 222\r\nفصل چهارم . جوشهاى چشم 223\r\nفصل پنجم . ريم زير پردهء چشم 223\r\nفصل ششم . سرطان چشم 224\r\nفصل هفتم . غرب ( آماس كوچك در چشم ) و آماس ريزشگاه اشك 224\r\nمعالجه 225\r\nدستور پاكسازى جوش غرب 226\r\nفصل هشتم . زياد و كمى گوشت ريزشگاه اشك 227\r\nفصل نهم . سپيدى در چشم 228\r\nفصل دهم . سبل 229\r\nعلامتها 230\r\nعلاج 230\r\nفصل يازدهم . ناخنه 231\r\nفصل دوازدهم . طرفه ( لكهء خون بر چشم ) 232\r\nفصل سيزدهم . دمعه ( اشك بدون اراده ) 234\r\nفصل چهاردهم . لوچى 235\r\nداروهاى مفيد در بيمارى لوچى 235\r\nفصل پانزدهم . چشم برآمدگى ( جحوظ ) 236\r\nفصل شانزدهم . گود شدن و كوچك شدن چشم 237\r\nفصل هفدهم . كبودى چشم 237\r\n\r\n","description":"","footnote":"","page_name":" مقدمه و فهرست 20 ","page_number":20},
  {"content":"\r\n\r\nگفتار سوّم . پلك و اطراف پلك\r\nفصل اوّل . شپشه در پلك چشم 240\r\nفصل دوّم . سلاق - كه نام يونانى آن اينوسيما است 240\r\nفصل سوّم . سخت شدن پلك 241\r\nفصل چهارم . غلظت پلك چشم 242\r\nفصل پنجم . برانگيختگى پلك ( هيجان ) 242\r\nفصل ششم . سنگينى پلك 242\r\nفصل هفتم . برهم چسبيدن پلك در ريزشگاه و غيره 243\r\nفصل هشتم . مسدود شدن ( سدّيه ) 243\r\nفصل نهم . برگشتن پلك - كه شتره نام دارد 243\r\nفصل دهم . تگرگى ( برده ) 244\r\nفصل يازدهم . شعيره ( جودانه ) 244\r\nفصل دوازدهم . شرناق ( پيله ) 245\r\nفصل سيزدهم . توته 246\r\nفصل چهاردهم . فضله انداختن ( التجعّر - چلغوزى ) ( لتحجر - نسخه ) 246\r\nفصل پانزدهم . قرحه و دريدگى پلك 246\r\nفصل شانزدهم . گرى و خارش پلك 246\r\nفصل هفدهم . بادكردگى ( نتفاخ ) 247\r\nفصل هيجدهم . پلك برهم زدن بىاراده 248\r\nفصل نوزدهم . ريختن مژه 248\r\nفصل بيستم . موى برگشته 249\r\nفصل بيست و يكم . موى زائد 250\r\nفصل بيست و دوّم . به هم چسبيدگى كناره‌هاى پلك 251\r\nگفتار چهارم . نيروى ديد و حالات آن\r\nفصل اول . ناتوانى نيروى ديد ، كه چندين سبب احتمالى دارد 252\r\nنشانيها 255\r\nعلاج 256\r\nفصل دوم . آنچه براى چشم زيان‌آور است . 258\r\nفصل سوّم . شبكورى 258\r\nفصل چهارم . روزكورى 259\r\nفصل پنجم . سياهيها ، خيالات 259\r\n\r\n","description":"","footnote":"","page_name":" مقدمه و فهرست 21 ","page_number":21},
  {"content":"\r\n\r\nعلامات و معالجات 261\r\nفصل ششم . انتشار ( گشادگى ) 262\r\nمعالجه 263\r\nفصل هفتم . تنگى چشم 264\r\nفصل هشتم . آب آوردن چشم 265\r\nنشانيهاى آب آمدن در چشم 267\r\nفصل نهم . نابينا شدن 270\r\nفصل دهم . بيزارى از روشنايى 272\r\nفصل يازدهم . قمور 272\r\nفن چهارم . گوش\r\nفصل اوّل . تشريح گوش 274\r\nفصل دوّم . بهداشت گوش 275\r\nفصل سوّم . آسيبهاى شنوايى 275\r\nعلامات 276\r\nمعالجه 277\r\nفصل چهارم . درد گوش 280\r\nمعالجات 280\r\nفصل پنجم . صدا ، وزوز ، سوت در گوش 283\r\nعلامات 284\r\nعلاج 285\r\nفصل ششم . چرك وريم و قرحهء گوش 286\r\nفصل هفتم . نزيف ( خون‌ريزى گوش ) 287\r\nفصل هشتم . كثافت در گوش كه گوش مسدود مىشود 288\r\nفصل نهم . بند آمدن گوش ، كه چندين حالت دارد 289\r\nفصل دهم . بيمارى روىآورد خارجى و ضربت خوردن گوش 290\r\nفصل يازدهم . خارش گوش 290\r\nفصل دوازدهم . آب در گوش 290\r\nفصل سيزدهم . فرو شدن جانور در گوش و توليد كرم 291\r\nفصل چهاردهم . ورم بيخ گوش 292\r\nفصل پانزدهم . آزار ديدن گوش از صداهاى بلند 294\r\n\r\n","description":"","footnote":"","page_name":" مقدمه و فهرست 22 ","page_number":22},
  {"content":"\r\n\r\nفن پنجم . بينى گفتار اوّل . حاسهء بويايى ، آسيبهاى وارده بر بينى ، سيلان مواد از بينى\r\nفصل اوّل . تشريح بينى 296\r\nفصل دوّم . روند لازم براى استعمال دارو در بينى 297\r\nفصل سوّم . آسيب حس بويايى 298\r\nنشانيهاى حالات بيمارى بينى 299\r\nعلاج 300\r\nفصل چهارم . خون‌ريزى بينى 301\r\nعلاج 302\r\nبو كردنيها كه براى بند آوردن خون‌ريزى بينى خاصيت دارند 305\r\nخون‌دماغ مصلحتى 306\r\nفصل پنجم . زكام و نزله 306\r\nعلامت 308\r\nعلامت نزلهء سرد 308\r\nعلاجها 308\r\nعلاج نزلهء سرد 309\r\nگفتار دوّم . ساير حالات بينى\r\nفصل اوّل . عفونت 312\r\nفصل دوّم . قرحه در بينى 313\r\nفصل سوم . داروى قرحه كه آن را قرحهء شيرين نامند 314\r\nفصل چهارم . بند آمدن بن بينى 315\r\nفصل پنجم . خرناسه 315\r\nفصل ششم . كوفتگى و شكست در بينى 316\r\nفصل هفتم . بواسير و پليپ ( غده‌هاى ريز در بينى ) 316\r\nفصل هشتم . عطسه 318\r\nفصل نهم . بازدارنده‌هاى عطسه 319\r\nفصل دهم . 320\r\nفصل يازدهم . خشكى بينى 320\r\nفصل دوازدهم . خارش بينى 320\r\n\r\n","description":"","footnote":"","page_name":" مقدمه و فهرست 23 ","page_number":23},
  {"content":"\r\n\r\nفن ششم . دهان و زبان\r\nفصل اوّل . تشريح دهان و زبان 322\r\nفصل دوّم . بيماريهاى زبان 323\r\nفصل سوّم . معالجات 324\r\nفصل چهارم . چشايى از دست دادن 324\r\nفصل پنجم . سستى - فروهشتگى زبان 325\r\nفصل پنجم . تشنّج زبان ( كه چند حالت دارد ) 326\r\nفصل ششم . كلفتى زبان 327\r\nفصل هفتم . كوتاهى زبان 327\r\nفصل هشتم . ورمهاى زبان 328\r\nفصل نهم . نارسايى در حرف زدن 329\r\nفصل دهم . قورباغه 330\r\nفصل يازدهم . سوزش زبان 330\r\nفصل دوازدهم . تركهاى زبان 331\r\nفصل سيزدهم . زبان بيرون آمدن 331\r\nفصل چهاردهم . جوش دهان 331\r\nفصل پانزدهم . زخم و قرحه‌هاى بدخيم 332\r\nفصل شانزدهم . آب دهن و لعاب كه در خواب سيلان مىكند 333\r\nفصل هفدهم . علاج بوى بد دهان كه از خوراك باشد 334\r\nفصل هيجدهم . خون‌ريزى دهان 334\r\nفصل نوزدهم . گند دهان 335\r\nفصل بيستم . گشاد ماندن دهان 336\r\nفن هفتم . دندان\r\nفصل اوّل . گفتارى دربارهء دندانها 338\r\nفصل دوّم . بهداشت دندان 333\r\nفصل سوّم . گفتارى كلى دربارهء علاج و داروهاى دندان 340\r\nفصل چهارم . درد دندان 341\r\nعلامتها 342\r\nعلاج 342\r\nفصل پنجم . داروى تحليل برندهء مادهء درد در دندان 344\r\nفصل ششم . داروهاى مخدّر 345\r\n\r\n","description":"","footnote":"","page_name":" مقدمه و فهرست 24 ","page_number":24},
  {"content":"\r\n\r\nفصل هفتم . لق شدن دندان 346\r\nفصل هشتم . سوراخ شدن و تآكل 347\r\nفصل نهم . شكستن و از هم پاشيدن دندان 348\r\nفصل دهم . تغيير رنگ دندان 348\r\nفصل يازدهم . تسريع در رويش دندانها 349\r\nفصل دوازدهم . كشيدن دندان 350\r\nفصل سيزدهم . از هم پاشيدن دندان خوره زده كه دندان از بين مىرود و درد ندارد 350\r\nفصل چهاردهم . كرم دندان 351\r\nفصل پانزدهم . به هم سايش دندان 351\r\nفصل شانزدهم . دندانى كه از ساير دندانها درازتر مىشود 351\r\nفصل هفدهم . كندى دندان 351\r\nفصل هيجدهم . رفتن ميناى دندان 352\r\nفصل نوزدهم . ناتوانى دندان 352\r\nفن هشتم . لثه و لب\r\nفصل اوّل . بيماريهاى لثه 354\r\nفصل دوّم . خونريزى لثه 355\r\nفصل سوّم . تركهاى لثه 355\r\nفصل چهارم . قرحه و ناسور و خوره در لثه 355\r\nفصل پنجم . كاهش گوشت لثه 356\r\nعلاج آن 356\r\nفصل ششم . سستى لثه 356\r\nفصل هفتم . گوشت زائد 357\r\nفصل هشتم . تشريح لب 357\r\nفصل نهم . تركهاى لب 357\r\nفصل دهم . علاج ورم و قرحهء لب 358\r\nفصل يازدهم . بواسير لب 358\r\nفصل دوازده . پريدن لب 358\r\nفن نهم . گلو\r\nفصل اوّل . تشريح گلو 360\r\nفصل دوّم . بيماريهاى گلو 360\r\n\r\n","description":"","footnote":"","page_name":" مقدمه و فهرست 25 ","page_number":25},
  {"content":"\r\n\r\nفصل سوّم . زالو 361\r\nفصل چهارم . خفگيها و ذبحه 363\r\nعلامت 365\r\nعلامت بهبود 366\r\nانتقال خناق 366\r\nجمع شدن ماده 367\r\nعلامت ورم صفرايى 367\r\nعلامت ورم بلغمى 367\r\nعلامت خناق سودايى 367\r\nفصل پنجم . در معالجهء كلى ورمهاى اطراف گلو ، حنجره و غده‌هاى پيرامون حنجره و گلو ، زبان كوچك ، شراع الحنك و لوزتين 368\r\nفصل ششم . علاج خناق و ذبحه 369\r\nداروهاى معالج 371\r\nطرز معالجه 374\r\nفصل هفتم . زبان كوچك و لوزتين 375\r\nفصل هشتم . افتادن زبان كوچكه 376\r\nفصل نهم . بريدن زبان كوچك و لوزتين 377\r\nفصل دهم . آسيب ناشى از بريدن زبان كوچكه و لوزتين 378\r\nعلاج خونريزى از عمل لهاة و لوزتين 378\r\nفن دهم . ريه و سينه\r\nگفتار اول . صدا و نفس\r\nفصل يكم ، تشريح حنجره و قصبه و ريه 380\r\nقصبه 380\r\nحنجره 382\r\nريه 382\r\nسينه 384\r\nحجاب 384\r\nفصل دوم . چگونگى مزاج ريه و چاره‌جويى 384\r\nفصل سوم . بيماريهاى ريه 386\r\nموسم بيمارى ريه 386\r\nجابه‌جا شدن بيمارى ريه 387\r\n\r\n","description":"","footnote":"","page_name":" مقدمه و فهرست 26 ","page_number":26},
  {"content":"\r\n\r\nفصل چهارم . معالجهء بيماريهاى ريه 387\r\nفصل پنجم . موادى كه به ريه چنگ زده‌اند و چارهء آنها 387\r\nفصل ششم . داروهاى ساده و تركيبى سينه و دستور به كار بردن آنها 388\r\nفصل هفتم . گفتارى كلّى دربارهء نفس 390\r\nآسيب‌ديدگى نفس و انگيزهء آن 391\r\nچگونگى آسيب نفس 391\r\nفصل هشتم . نفس بزرگ و نفس كوچك ، انگيزهء چگونگى نفس و بر چه حالى دلالت دارد 392\r\nنشانه‌هايى كه از حركات سينه به دست خواهد آمد 394\r\nفصل نهم . نفس تند ( شديد ) 395\r\nفصل دهم . نفس بلندبلند 395\r\nفصل يازدهم . نفس كوچك 396\r\nفصل دوازدهم . نفس دراز ( عميق ) 396\r\nفصل سيزدهم . نفس كوتاه 397\r\nفصل چهاردهم . نفس سريع 397\r\nفصل پانزدهم . نفس كند 397\r\nفصل شانزدهم . نفس پياپى 397\r\nفصل هفدهم . نفس سرد 398\r\nفصل هجدهم . نفس بدبو 398\r\nفصل نوزدهم . جابه‌جا شدن نفس بزرگ و نفس سريع و نفس پياپى . . . 398\r\nفصل بيستم . نفس در حركت ( منظور نفسى است كه ريه را به حركت درمىآورد ) 399\r\nفصل بيست و يكم . بدى نفس كشيدن ، به‌طور كلّى ( سوء التنفّس ) 399\r\nفصل بيست و دوّم . تنگ نفسى ( ضيق النّفس ) 399\r\nانگيزهء نفس‌تنگى 400\r\nچگونه به نوعيّت انگيزه‌ها پى ببريم ؟ 400\r\nفصل بيست و سوّم . نفس مختلف ( گونه‌گونه شدن حالت نفس ) 401\r\nفصل بيست و چهارم . نفس دومرحله‌اى ( متضاعف ) 401\r\nفصل بيست و پنجم . نفس نيمه به نيمه 402\r\nفصل بيست و ششم . نفس دشوار ( عسر ) 402\r\nفصل بيست و هفتم . نفس درست ايستادن ( انتصاب ) راستا 403\r\nفصل بيست و هشتم . نفس طبيعى نسبت به سن و سال و حالات گوناگون انسان 403\r\nفصل بيست و نهم . نفس فشارى 404\r\nفصل سىام . نفس حمّاميان 404\r\n\r\n","description":"","footnote":"","page_name":" مقدمه و فهرست 27 ","page_number":27},
  {"content":"\r\n\r\nفصل سى و يكم . نفس در خواب 404\r\nفصل سى و دوم . نفس در سينه‌درد 405\r\nفصل سى و سيّم . نفسى كه از هر انگيزه‌اى تنگ مىشود و نفس بيماران آسم 405\r\nفصل سى و چهارم . نفس دارندگان ريم 405\r\nفصل سى و پنجم . نفس بيماران ذبحه و خفگى 405\r\nفصل سى و ششم . گفتارى به‌طور خلاصه دربارهء ربو ( آسم ) 406\r\nمعالجهء ربو ، تنگ نفسى و ساير اقسام آن 408\r\nفصل سى و هفتم . انواع سوء نفس ، نفس تباه 415\r\nفصل سى و هشتم . علاج دشوارى نفس كشيدن كه آن هم از ردهء نفس تباه است 416\r\nگفتار دوّم . صدا\r\nفصل اوّل . پيدايش صدا و آسيبهاى آن 418\r\nعلاج منقطع شدن صدا 421\r\nفصل دوّم . زمختى و زبرى صدا 422\r\nگفتارى دربارهء صاف نگه داشتن و خوش نمودن صدا 424\r\nفصل سوّم . صداى زبر و علاج آن 424\r\nفصل چهارم . صداى كوتاه 425\r\nفصل پنجم . صداى زمخت دورگه 426\r\nفصل ششم . صداى باريك ( نازك ) 426\r\nفصل هفتم . صداى تيره و ناصاف 426\r\nفصل هشتم . صداى لرزان 427\r\nگفتار سوّم . سرفه و خون برآوردن\r\nفصل اوّل . سرفه 428\r\nحالات سرفه 428\r\nانگيزه‌هاى سرفهء سابقه‌دار 429\r\nعلامات سرفه‌هاى گوناگون 430\r\nعلاج 433\r\nغذاى بيمار سرفهء سرد 433\r\nداروها و روغنهاى متفرقه 434\r\nعلاج سرفهء گرم 434\r\nغذاى بيمار 435\r\n\r\n","description":"","footnote":"","page_name":" مقدمه و فهرست 28 ","page_number":28},
  {"content":"\r\n\r\nنسخهء شربت خشخاش سردمزاج 435\r\nعلاج تر مزاجى ريه و رطوبت در خود ريه 435\r\nعلاج مزاج خشك ريه 435\r\nحبها در علاج انواع سرفه 437\r\nحبهاى ويژهء علاج سرفهء سرد 438\r\nبخور 438\r\nفصل دوّم . خون تف كردن 439\r\nنشانيها 441\r\nعلاج 443\r\nخلاصه و روىهم‌رفته علاج اين‌گونه از بيماران 448\r\nعلاج سرفهء ديرينه و كهنه شده 451\r\nآبى كه بيمار مىنوشد 453\r\nگفتار چهارم . قرحه و ورمهاى اندامان اطراف سينه كه قلب از آنها مستثنى است\r\nفصل اوّل . احساس درد در اطراف سينه و پهلو به‌طور عموم 454\r\nذات الجنب 454\r\nتأثير فصل و هوا در پيدايش ذات الجنب 459\r\nنشانيهاى ذات الجنب 460\r\nاوّلا - فرق ميان ذات الجنب و ذات الكبد 461\r\nثانيا . فرق ميان ذات الجنب و ذات الريه 462\r\nنشانيهاى ذات الجنب ناخالص و فرق آنها با خالص 463\r\nنشانيهاى بدى و خوبى ذات الجنب :\r\nالف - نشانيهاى نويدبخش سلامت 464\r\nب - نشانيهاى بد و ناپسنديده 464\r\nمراحل بيمارى ذات الجنب و نشانه‌هايش 466\r\nانواع انگيزه‌هاى بيمارى در انواع بيمارى ذات الجنب 466\r\nعلامات جابه‌جا شدن بيمارى ذات الجنب 467\r\nفصل دوّم . بحثى دربارهء خيو ، كه از مرحلهء دوّم و سوم شروع مىشود 470\r\nتف كرده‌هاى ناپسنديده و بد 470\r\nفصل سوّم . حالات بحرانى در بيمارى ذات الجنب 472\r\nفصل چهارم . ذات الرّيه 473\r\nچگونه بيمارى ذات الرّيه را بشناسيم ؟ 474\r\n\r\n","description":"","footnote":"","page_name":" مقدمه و فهرست 29 ","page_number":29},
  {"content":"\r\n\r\nفصل پنجم . ورم سخت در ريه 476\r\nفصل ششم . ورم سست ريه 477\r\nفصل هفتم . جوش در ريه 477\r\nفصل هشتم . آب داخل ريه 477\r\nفصل نهم . ورم يا زخمى كه بر قصبه آيد 477\r\nفصل دهم . دربارهء چرك ورم و جمع شدن ريم . 478\r\nدلايل سر وقت تركيدن ورم 479\r\nنشانيهاى پر شدن فضاى سينه از چرك 479\r\nنشانى تركيدن ورم 480\r\nفرق ميان ريم و بلغم 480\r\nنشانيهاى ورم چرك كرده منجر به سل 481\r\nفصل يازدهم . قرحه‌هاى سينه و ريه كه سل را نيز شامل است 481\r\nقرحهء حجاب 482\r\nقرحهء ريه 482\r\nتأثير دارو در جوش دادن ترك قرحه 483\r\nسل نسبت به عمر انسان 483\r\nحال قرحهء ريه 483\r\nسبب قرحهء ريه 484\r\nفصل دوازدهم . كسانى كه آمادگى مسلول شدن دارند 484\r\nسيما ، مزاج و عمر آمادهء مسلول شدن 485\r\nمحيط زيست 485\r\nنشانيهاى سل 485\r\nگفتار پنجم . چاره‌جويى سل\r\nفصل اوّل . معالجهء ورم اطراف سينه و ورم ريه 488\r\nغذاى مسلول 488\r\nفصل دوّم . در علاج ذات الجنب 490\r\nفصل سوّم . علاج ذات الرّيه 498\r\nفصل چهارم . علاج قرحهء اطراف سينه و علاج سل 502\r\nعلاج مدارايى 504\r\nمعجونهاى خشكانندهء قرحه 504\r\nبخور 505\r\n\r\n","description":"","footnote":"","page_name":" مقدمه و فهرست 30 ","page_number":30},
  {"content":"\r\n\r\nغذاى بيمار 505\r\nفن يازدهم . دربارهء قلب گفتار اوّل . شناسايى قلب\r\nفصل اوّل . تشريح قلب 512\r\nفصل دوّم . بيماريهاى قلب 515\r\nفصل سوّم . نشانيهاى شناسايى حالت قلب 517\r\nالف - نبض 517\r\nب - نفس 517\r\nج - سينه 518\r\nد - پوست در لمس 518\r\nه - روى آورها و اثر آنها بر قلب 518\r\nو - اخلاق و رفتار 519\r\nز - نيروى بدنى 519\r\nح - پندار و گمان 519\r\nبيماريهاى اشتراكى قلب 520\r\nنشانيهاى مزاج گرم طبيعى قلب 520\r\nنشانيهاى مزاج سرد طبيعى قلب 521\r\nنشانيهاى مزاج تر طبيعى براى قلب 521\r\nنشانيهاى مزاج خشك طبيعى قلب 522\r\nنشانيهاى مزاج گرم و خشك طبيعى قلب 522\r\nنشانيهاى مزاج گرم و تر طبيعى قلب 522\r\nنشانيهاى مزاج سرد و تر طبيعى قلب 523\r\nنشانيهاى مزاج سرد خشك طبيعى قلب 523\r\nفصل چهارم . نشانى گرفتن از بيماريهاى قلب 523\r\nنشانيهاى سوء مزاج گرم قلب 524\r\nنشانيهاى سوء مزاج سرد قلب 524\r\nنشانيهاى سوء مزاج تر قلب 525\r\nنشانيهاى سوء مزاج خشك قلب 525\r\nفصل پنجم . نشان از ورمهاى قلب 552\r\nقرحه در قلب 525\r\nفصل ششم . سببهاى تأثيرگذار بر قلب 526\r\n\r\n","description":"","footnote":"","page_name":" مقدمه و فهرست 31 ","page_number":31},
  {"content":"\r\n\r\nسببهاى ويژهء قلب 526\r\nفصل هفتم . دستورات همگانى در معالجهء قلب 526\r\nتبديل مزاج ناسازگار قلب 528\r\nعلاج سوء مزاج سرد و خشك و تر قلب 530\r\nگفتارى دربارهء داروهاى معالجهء قلب 531\r\nگفتار دوّم . شرح جزئيات بيماريهاى قلب به تفصيل\r\nفصل اوّل . خفقان 532\r\nورم سرد قلب 533\r\nنشانيهاى خفقان 534\r\nعلاج انواع خفقان قلب 537\r\nدستورات دارويى و علاجى در حالت خفقان قلب 538\r\nدستور علاج خفقان همراه تهوع 539\r\nفصل هشتم . علاج خفقان گرم 539\r\nفصل نهم . علاج خفقان سرد 542\r\nفصل دهم . غش كردن و انگيزه‌هاى مرگ ناگهانى 543\r\nغش چيست ؟ 543\r\nنشانيهاى غش و خفقان 549\r\nعلاج غش 550\r\nداروها و معالجاتى كه براى بيمار غش مفيدند 555\r\nفصل يازدهم . نيرو از دست دادن به‌طور ناگهانى 560\r\nعلاج 561\r\nفصل دوازدهم . ورم گرم در قلب 562\r\nفن دوازدهم . پستان و احوال آن\r\nفصل اوّل . تشريح پستان 564\r\nفصل دوّم . افزايش شير پستان 565\r\nفصل سوّم . جلوگيرى از ريزش زياد از حدّ شير 569\r\nفصل چهارم . پنير شدن شير پستان و علاجش 570\r\nفصل پنجم . علاج يخ بستن شير در پستان و بيماريهاى عفونى و غيره 572\r\nفصل ششم . ورم گرم و احساس درد در بيخ پستان 573\r\nفصل هفتم . ورم سرد بلغمى در پستان 574\r\n\r\n","description":"","footnote":"","page_name":" مقدمه و فهرست 32 ","page_number":32},
  {"content":"\r\n\r\nفصل هشتم . سخت و سفت شدن پستان ، ترك در پستان ، پيدا شدن غده‌ها در پستان ، و زياد برآمدن پستان در حال بلوغ 574\r\nفصل نهم . دمل در درون پستان 574\r\nفصل دهم . قرحه و خوره در پستان 575\r\nفصل يازدهم . حفظ تناسب پستان 576\r\n\r\n","description":"","footnote":"","page_name":" مقدمه و فهرست 33 ","page_number":33},
  {"content":"\r\n . \r\n","description":"","footnote":"","page_name":" مقدمه و فهرست 34 ","page_number":34},
  {"content":"\r\n\r\nسپاس يزدان را و سلام بر بندگان يزدان‌پرست و درود بر فرستادگان خدا باد . چنان‌كه مىدانى ! ما در كتاب اول و كتاب دوم ، قسمت اعظم علم نظرى طب و داروهاى ساده را بيان كرديم . اينك رواست كه كتاب سوم را شروع كنيم و قسمتهاى عملى در بهداشت و بهره‌رسان به صحّت آدمى را در آن شرح دهيم .\r\nكتاب سوم را به بيست و دو فن بخش كرده‌ايم و هر فنى دربرگيرندهء چندين گفتار است و هر گفتارى چندين فصل دارد .\r\nبيماريهايى را شرح مىدهيم كه در رويهء تن و اندرون ، به صورت آشكار و نهان پديد آيند .\r\n\r\n","description":"","footnote":"","page_name":" 1 ","page_number":35},
  {"content":"\r\n . \r\n","description":"","footnote":"","page_name":" 2 ","page_number":36},
  {"content":"\r\n\r\n\r\nفن اوّل بيماريهاى سر و مغز - كه در پنج گفتار آيد\r\n\r\n","description":"","footnote":"","page_name":" 3 ","page_number":37},
  {"content":"\r\n\r\n\r\nگفتار اوّل شناسايى بيماريهاى سر و مغز - كه در 20 فصل آيد\r\n\r\nفصل اول سر\r\nجالينوس مىفرمايد : سر براى مغز و حسّ شنوائى و حسّ بويايى و حسّ چشايى و حسّ بسايى نيست ؛ هدف از خلقت سر آن است كه چشم بتواند وظايفى را كه بر عهده دارد به خوبى انجام دهد .\r\nكار چشم نسبت به ساير اندامان بدن كار ديدبان پادگان است . ديدبان بايد در بالاترين جاى پادگان مستقر شود و از آن بالا پادگان و اطراف آن را بپايد .\r\nاينكه گفتيم دربارهء چشم انسان بود ، نه غير انسان بطور عموم . چشم انسان و چشم حيواناتى كه سر دارند و چشم در سر قرار داده شده است ، نرم است ؛ نياز به جاى محكم و ايمن دارد كه از گزند دور باشد . جانورانى هستند كه سرى ندارند تا چشم در آن باشد ، بلكه دو چيز برآمده دارند كه بالاى تن قرار گرفته‌اند و بر هريك از اين برآمده‌ها چشمى قرار داده شده است كه از آن بالاييها ساير بدن را زير پوشش ديد قرار مىدهند . كرهء چشم چنين جانوران سخت است و نيازى به آشيانهء سخت ندارد .\r\nچشم جانوران نرم چشم ، كه بايد در سر - كه آشيانهء محفوظ است - جاى گيرند ، نياز به پيهايى دارد كه جنبندهء كرهء چشم و بالا برو پايين آور پلكهاى چشم باشند ؛ كه اين تماس و ارتباط با حركت چشمها به كره و پلك ، براى اندامى دور و تك افتاده و ناتوان ممكن نمىشود .\r\nما در باب راجع به چشم ، تفصيل بيشترى داريم ؛ و همچنين دربارهء اجزاى مهم سر و اجزاى تابع سر ، كه عبارت از موى و پوست و گوشت و غشاى سر و استخوان كاسهء سر و آبشامهء سخت و سفت و آبشامهء نازك - كه مشيمه است - سخن گوئيم و سپس به مغز و گوهر مغز و بطنهاى مغز و آنچه در مغز موجود است مىپردازيم . و بعد از بحث اينها ، با بحث دو آبشامهء زيرين مغز و شبكه و استخوانى كه پايگاه مغز است بحث را خاتمه مىدهيم .\r\n\r\n","description":"","footnote":"","page_name":" 4 ","page_number":38},
  {"content":"\r\n\r\n\r\nفصل دوم تشريح مغز\r\nاگر گفتيم مغز ، منظورمان سه گوهر اصلى مغز است كه عبارتند از : گوهر حجابى ، گوهر مخى ، كاوكى كه روان زندگى آن را پر كرده است و آن كاوك آوند روان ، جزئى از گوهر مغز است .\r\nاعصابى كه در مغز آيند و از مغز راهى بدن هستند ، جزء گوهر اصلى مغز به شمار نمىآيند . پيهاى مربوط به مغز ، فرعهايى هستند كه از مغز سر برآورده‌اند .\r\nسراسر مغز روىهم ، چه حجاب مغز و چه مخ و چه بطنهاى مغز - به درازا - دونيمه واقع شده‌اند كه اين دو بخش بودن فايده‌يى دارد و مىدانى . دو قسمت بودن بطن جلوى ، از ساير دو بخش شده‌ها بيشتر احساس مىشود .\r\nگوهر مغز سرد و تر آفريده شده است :\r\nچرا سرد است ؟ در سرد آفريده شدن گوهر مغز دو حكمت هست :\r\n1 - آمادگى براى تحمل كار زياد ، كه از اين قرارند : الف ) پيهاى نيرومند در مغز آمدوشد دارند ؛ ب ) واكنشهاى حواس پنجگانه ، كه از مغز الهام و امر مىگيرند ؛ ج ) جنبشهاى گوناگون روان زندگى ، كه در به‌وجود آوردن خيال و فكر و به ياد سپردن و به ياد آوردن ، ارتباط مستقيم با مغز دارد .\r\nنبايد مغز گرم باشد و به سستى گرايد .\r\n2 - روان - كه از قلب به مغز آيد و راه را از دو رگ بالارو از قلب به مغز مىپيمايد - بسيار گرم است و نياز به كاهش دادن گرمى روان هست كه معتدل شود . كه اين تعديل بخشيدن سردى مىخواهد .\r\nچرا تر است ؟ الف ) تا از اين همه حركات و كار دشوارى كه در پيش دارد خشك نشود . ب ) تر خوب‌تر شكل به خود مىگيرد .\r\nمغز با اينكه سرد و تر است ، چرب و نرم هم هست . چرا ؟ الف ) چرب است تا آنچه از پيها كه از آن رويند كشدار باشند . ب ) نرم است كه بنا به فرمودهء جالينوس ، تا خوب شكل گيرد و با نيروى فكر و پندار هم‌آهنگ باشد كه در تغيير است .\r\nاو فرمايد : چيز نرم براى تغيير يافتن آماده‌تر از سفت و سخت است .\r\nاما من مىگويم : نرم آفريده شده تا چرب باشد ، و تا به‌طور احسن و به تدريج تغذيهء عصبهاى سفت و سخت را تأمين نمايد .\r\nزيرا مغز و نخاع - كه آن هم از مغز سرچشمه مىگيرد - تغذيهء پيها را بر عهده دارند . گوهر مغز اگر سخت بود نمىتوانست كارى را كه در نرمى انجام مىدهد و خواربار لازم به پيها مىرساند ، انجام دهد . و براى اين نرم آفريده شده كه رويشگاه پيهاى كشدار و نرمش‌پذير باشد . اگر مىبينى كه برخى از رستنيهاى مغز به سختى گرايش دارند و در اطراف مغز واقع شده‌اند ، براى مصلحتى است كه بايستى باشد ، و در بحث از فوايد پيها آن را ذكر خواهيم كرد .\r\nپيهايى كه گفتيم در اطراف مغز به سختى گرايش دارند ، آنها هم از نرمى به تدريج سخت شده‌اند و اگر سفتند ، سفتى كشدار و نشكنند كه منشأ چنين نرم به تدريج سفت شده ، گوهرى\r\n\r\n","description":"","footnote":"","page_name":" 5 ","page_number":39},
  {"content":"\r\n\r\nاست نرمش‌پذير و هر چربى لزج است و هر چرب و لزجى حتما نرم است .\r\nو نرم است تا روان كه در آن قرار دارد و به سرعت و حركت نيازمند است و نمناكى مىخواهد ، از نرمى و ترى مغز استمداد كند و مغز بتواند روان را در حركت كردن كمك نمايد .\r\nنرم است كه در حالت تخلخلى كه دارد سبك باشد . اگر متخلخل سخت بود سنگين‌تر از اينكه هست مىشد .\r\nاما اگر گفتيم گوهر مغز نرم است ، نه بدين معنى است كه همهء گوهر مغز يكنواخت نرم است . در گوهر مغز قسمتى از قسمتى ديگر نرم‌تر است . آرى ، قسمت جلوى مغز از قسمت عقبى نرم‌تر است . يا بايد گفت كه مغز در قسمت عقبى از قسمت جلوى نسبتا سفت‌تر است . حجاب سفت - كه بعدا شرح خواهيم داد - به تدريج از نرمى به سفتى گراييده و تا حدى در مرز ميان نرمى و سفتى نسبى قرار گرفته است .\r\nچرا مغز قسمت جلو ، نرم‌تر از قسمت عقبى است ؟\r\nزيرا قسمت جلو مغز ، رويشگاه اكثر پيهاى حساس است . حس را از مغز تحويل مىگيرند و به كار مىبرند ؛ و به‌ويژه حاسهء بينايى و حاسهء بويايى از قسمت جلو مغز سرچشمه مىگيرند و پيهاى پيك حس ، از آنجا رسته‌اند .\r\nحس نسبت به ساير اندامان بدن پيش‌آهنگ است و پيشاهنگ هميشه بايد در جلو همرهان قرار داده شود . اما اكثر پيها - غير پيهاى حسى - از قسمت عقب مغز روييده‌اند .\r\nنخاع - كه نماينده و فرستادهء مغز است و نياز به گدار سخت دارد - از قسمت عقبى مغز روييده است . جايى كه رستنگاه پيهاى سفت و نيرومند و پيهاى حركت‌بخش باشد ، بايد تا اندازه‌اى سفت‌تر از آن باشد كه رويشگاه پيهاى حس‌بخش است كه به نرمش رويشگاه بيشتر از سفتى نياز دارند ، پس رويشگاه پيهاى نيرومند و حركت‌دهنده و نخاع در قسمت عقبى تعيين شده است ؛ و براى فاصله انداختن ميان اين دو قسمت از مغز ، پرده‌اى هست كه به تدريج از نرمى بسيار نرم به نرمى نسبتا سفت‌تر گراييده است تا قسمت نرمتر را از قسمت نسبتا سفت جدا سازد زيرا قسمت بسيار نرم - چنان‌كه ذكر شد - رويشگاه پيهاى نرم و نازك است و نازك‌كاريها را منشأ است و قسمتى كه نسبتا سفت‌تر آفريده شده است رويشگاه سفت و سختها است تا براى مقاومت با سفتى رستنيها آمادگى كامل داشته باشد ؛ و برخى گفته‌اند پردهء فاصل براى اين است كه نرم‌تر ، از نرم نسبتا سفت ، تا حدى دور باشد و آسيبى نبيند .\r\nپرده دو لايه است ؛ هرآنچه به‌طرف نرمتر است ، نرمتر ؛ و آنچه به‌طرف نرم نسبتا سفت است ، سفت‌تر است . اين پردهء فاصله‌انداز ، علاوه بر ميانجى بودن ميان نرمتر و نرم نسبتا سفت ، بهره‌هاى ديگرى دارد كه از اين قرارند :\r\n1 - وريدهايى كه به مغز درمىآيند و در مغز مىپراكنند ، نياز به تكيه‌گاه دارند و نياز دارند كه چيزى آنها را محكم نگه دارد . پردهء فاصل ميان نرم و سفت ، اين هر دو كار را برعهده گرفته است .\r\nهم تكيه‌گاه است و هم نگهدارندهء وريدهاى داخل شده به مغز به‌طور محكم .\r\n\r\n","description":"","footnote":"","page_name":" 6 ","page_number":40},
  {"content":"\r\n\r\n2 - زردپيهاى حجابى را - كه در برابر درزهاى كاسهء سر به مغز چسبيده است - ثابت نگاه مىدارد . ( رويشگاه اين زردپيها است . نسخه ) .\r\n3 - در آخرين قسمت زيرين اين پردهء ميانجى و به سوى قسمت عقبى آن ، افشره‌گاه ( معصره ) موجود است كه ريزش‌گاه خون است و خون به فضايى حوض مانند مىريزد . جويرگهاى ساكن مغز كه از حوضچهء پر از خون جدا مىشوند خون برمىدارند و خون از حوضچه جدا مىشود و در اين جويرگها به جريان مىافتد ، در اثناى اين جريان خون همرنگ مغز مىشود .\r\nرگهاى ديگرى خون را از دهانهء جويرگها تحويل مىگيرند و آن را در دو رگ جمع مىكنند كه اين را بعدا شرح خواهيم داد .\r\nدو چيزك برآمده كه شبيه دو پستانك هستند ، از قسمت جلوى مغز روييده‌اند و سرچشمهء حس بويايى مىباشند . اين دو پستانك مانند ، در نرمى و سفتى ميانه هستند . از نرمى گوهر مغز در گذشته‌اند و به سفتى پيها نرسيده‌اند .\r\nپوشش سراسر مغز دو پرده‌اند ( دو آبشامه ) يكى نازك و تنك و آن ديگر ، نسبتا سفت و ستبر .\r\nپردهء اولى كه با مغز در تماس است نازك است . پردهء بالاتر كه با استخوان در تماس است سفت و ستبرتر است .\r\nتا اين پردهء نازك و نسبتا ستبر در ميانهء مغز - كه نرم است - و استخوان سر - كه سخت است - ميانجى باشند و نگذارند درحالىكه مغز و استخوان كاسهء سر باهم تماس پيدا مىكنند مغز از استخوان آسيب بيند . زيرا در حالات معينى آن دو باهم تماس پيدا مىكنند . مثلا :\r\n1 - هرگاه حجم مغز فزونى يابد .\r\n2 - گاهى كه بعد از بسته شدن باز مىشود و مىگسترد .\r\n3 - گاهى كه دارندهء مغز ، جيغ و فرياد بيش از اندازه را سر مىدهد كه مغز به سوى بالا تكان مىخورد و با كاسهء سر برخورد مىنمايد .\r\nدو آبشامهء نامبرده حاجزى ميان مغز و كاسهء سر شده‌اند كه اين سخت و آن نرم را از هم جدا نگه دارند و از آن جهت دو تا هستند تا يكى از آنها رأسا با استخوان كاسهء سرى - كه سخت است - و ديگرى رأسا با مغز - كه نرم است - مستقل باشند و هريك از آنها كارى انجام دهد كه يك نتيجهء مثبت مىدهد و آن نتيجه همان فاصله بودن ميان سخت و نرم است .\r\nاز اين دو آبشامه ، آنچه رأسا با مغز در تماس است ، نازك و هم‌مزاج مغز است ؛ و آنچه كارش با استخوان كاسهء سر است ستبر است و آمادهء مقاومت با سخت است . آن آبشامهء نازك علاوه بر آنكه نگهدار مغز است ، كارهاى ديگرى هم دارد كه از اين قرارند :\r\n1 - وسيلهء بند كردن رگهاى جهنده و ناجهنده‌اى است كه در مغز جاى دارند .\r\n2 - آن هم مانند مشيمه ، رگها در آن مىتنند و حالت خود را حفظ مىنمايند .\r\n3 - همين آبشامهء نازك ، در بسيارى از مواضع بزرگ و درهم پيچيدهء مغز وارد شده و به بطنهاى مغز رسيده است ؛ كه در آخرين قسمت مغز - در جايى كه مغز به سفتى گرائيده و به نگهبانى او نيازى\r\n\r\n","description":"","footnote":"","page_name":" 7 ","page_number":41},
  {"content":"\r\n\r\nندارد - انقطاع مىيابد .\r\nآبشامهء ستبر : اين آبشامه كه با مغز در تماس مباشر نيست ، با آبشامهء نازك هم به آن اندازه نزديكى ندارد كه هيچ فاصله‌اى در ميان نباشد ؛ ولى ارتباط اين دو به وسيلهء رگهايى است كه از آبشامهء ستبر به آبشامهء نازك رسيده است ، آبشامهء ستبر به وسيلهء زردپيهاى آبشامه‌اى - كه از خود آن روييده‌اند - به كاسهء سر چنگ زده و به درزهاى كاسهء سر بند شده است و از گرانى كردن و فشار بر مغز وارد آوردن كناره گرفته است . زردپيهاى نامبرده كه آبشامه و كاسهء سر را بهم ربط داده‌اند ، از جاى به هم رسيدن استخوانهاى كاسهء سر ، سر برآورده و به رويه آمده‌اند و جايگير شده‌اند و آبشامهء سرپوش كاسهء سر را تنيده‌اند و ارتباط آبشامهء ستبر را با كاسهء سر هرچه محكم‌تر كرده‌اند .\r\nدر مغز - به درازا - سه شكمچه موجود است و هريك از اين سه شكمچه - در پهنا - دو نيمه است .\r\nبطنى كه در قسمت جلو مغز جاى دارد دو نيمه بودنش محسوس و آشكار است و مىبينيم كه نيمى در طرف راست و نيمى در طرف چپ است . در بطن جلو ، چندين كار انجام مىشود :\r\n1 - حس بويايى از آن كمك مىگيرد .\r\n2 - به وسيلهء عطسه كردن زائده‌ها را دور مىريزد .\r\n3 - قسمت اعظم روان حسى را توزيع مىنمايد .\r\n4 - در كنش نيروهاى تصويرى - كه منظورم نيروهاى حسهاى سرپوشيدهء درونى است - دست‌اندركار است .\r\nشكمچهء قسمت عقبى : هرچند به بزرگى دو شكمچهء ديگر نيست باز تا حدى بزرگ است ، زيرا بايد كاوكى بزرگ را پر كند ؛ رستنگاه نخاع است و نخاع به جاى بزرگ نيازمند است ؛ اكثريت روان جنبنده از آنجا سرچشمه مىگيرد ؛ قوّت حافظه را در بر دارد . اين شكمچهء عقبى به تدريج از بزرگى به كوچكى مىگرايد و در اين تدريج‌روى ، رو به سوى نخاع مىرود و غلظت مىيابد و سرانجام به سفتى مىگرايد .\r\nشكمچهء وسطى : اين شكمچه كه در ميانهء شكمچهء جلوى و عقبى قرار دارد ، دالان مانندى است كه دو شكمچهء جلوى و عقبى را به هم متصل مىسازد . اين شكمچه به درازا دالان مانندى است بزرگ و شايستهء به هم پيوند دادن دو شكمچهء بزرگ است . از اين راه دالانى روان موجود در قسمت جلوى مغز با روان موجود در قسمت عقبى همواره در تماس است و شبحهاى يادآورنده از راه اين دالان عبور مىكنند . سقف اين دالان درازناى طاق‌ماننده‌اى است كه آن را « سقف ازجى » نامند . اين طاق‌مانندگى و مدوّرى از آن است كه علاوه بر معبر بودن از آسيب‌پذيرى دور باشد و دربرداشتن و نگهدارى پردهء پلكانى ( حجاب مدرج كه از نرمى به تدريج سفت شده است ) داراى نيروى كافى باشد .\r\nدر آن سقف طاق‌مانند هر دو نيمه از شكمچهء قسمت جلو مغز گرد هم آمده‌اند كه آنجا را « مجمع البطنين » گويند و اين دهليز در حكم ديد قسمت عقبى قرار گرفته است ، همين معبر خود به\r\n\r\n","description":"","footnote":"","page_name":" 8 ","page_number":42},
  {"content":"\r\n\r\nخود شكمچه‌اى است در مغز ، و از آنجا كه اين معبر تصوّر و حفظ را بهم ربط مىدهد بهترين جاى تفكر و پندار را تشكيل داده است چنان كه ياد گرفتى !\r\nاز اين حالت پى مىبريم كه اين شكمچه‌ها پناهگاه و مقر كنشهاى نامبرده هستند و حسّ و حركت از آنها صادر مىشود . در حالتى كه يكى از آنها يا جزئى از يكى از آنها آسيبى مىبيند و بر اين كنشها كه ويژه به آسيب ديده هستند خلل وارد مىآيد آن را تلافى مىنمايد . آبشامهء نازك براى قسمتى از مغز آستر شده است و شكمچه‌هاى مغز را در خود گرفته تا مغز به روزنه‌اى مىرسد كه در سقف طاق ماننده است ؛ از آنجا به بعد مغز به حالتى از سفتى درآمده است كه از نگهدارى آن بىنياز باشد و پوشش حجاب براى مغز كافى است .\r\nبافته‌هاى درهم - كه در شكمچه‌هاى مغز ديده مىشوند - حكمت‌هايى در بر دارد :\r\nراهى است براى ورود روان به گوهر مغز كه علاوه بر اينكه روان به شكمچه‌ها وارد مىشود بتواند در گوهر مغز نيز وارد آيد زيرا هميشه شكمچه گشادناى و باد كرده نيستند كه روان به آسانى در آنها قرار گيرد يا شايد روان بيشتر از اين باشد كه همه‌اش در شكمچه‌ها بگنجد .\r\nعلت ديگر اين است روانى كه از قلب به مغز مىآيد بايد مزاج قلبى را كه با خود آورده است به مزاج مغزى تبديل نمايد و با مزاج مغز دمساز گردد . براى اين تحويل و تبديل بايد در مغز چندان پختگى يابد كه مزاج مغز را دريابد و در راه اين پختگى و آمادگى يافتن ، ناچار است وقتى كه از قلب به سوى مغز روان است اولين منزلش كاوك نخستين مغز باشد و اولين مرحلهء پختگى را ببيند و آنگاه به شكمچهء وسطى درآيد و بر پختگى كه در بطن اوّل ديده بيفزايد و آنگاه مرحلهء سوم را طى نمايد و به بطن عقبى وارد شود و به آخرين مرحلهء پختگى برسد . پختگى تمام‌عيار و بدون كم و كاستى آن است كه روان و گوهر مغز يا به عبارت ديگر پزنده و پزيده درهم آميزند و اختلاط كلى يابند . اجزاء پزيدنى در اجزاء پزنده نفوذ كند و به حال غذايى درآيد كه در كبد است و آن را بعدا شرح خواهيم داد .\r\nاگر در بافتهاى داخل شكمچه‌ها دقّت كنيم مىبينيم كه تعداد بافته‌هاى شكمچهء قسمت جلوى مغز از بافته‌هاى عقبى بيشترند و اين بيش و كمى توزيع متناسب را مىرساند . از آنجا كه شكمچهء جلوى بزرگتر از شكمچهء عقبى است بايستى سهم بزرگتر - در بافته‌ها - بيشتر و سهم كوچك كمتر باشد .\r\nدو رگ بزرگ كه به سوى مغز بالا مىروند و سابقا ذكر شده‌اند گاهى به مغز اندر آيند ، در جايى كه در طرف زيرين ميان بطن وسطى و بطن عقبى است شاخه‌شاخه و منشعب مىشوند و از اين شاخه‌ها مشيمهء زير مغز تنيده مىشود . در ميان تاروپودهاى اين شاخه رگها ، جرمى از جنس غده‌اى است كه ميانه‌ها را پر كرده است و اين پر كردن سبب استحكام تاروپود مشيمه شده است .\r\nچنان كه در ساير توزيع شده‌هاى رگى نيز همين حالت موجود است و شايد آگنهء ميان تشعبات رگى گوشت غده‌اى هم باشد و اين غده كه در ميان شعبه‌هاى نامبرده آگنه مىشود و فراغ را پر مىكند هم شكل و هم مزاج شعب نامبرده مىشود و همان راه توزيع شده‌هاى مذكور را مىپيمايد .\r\n\r\n","description":"","footnote":"","page_name":" 9 ","page_number":43},
  {"content":"\r\n\r\nواضح‌تر گوييم : چنان‌كه شاخه‌هاى متشعب و توزيع‌شده از تنگه‌اى شروع مىكنند و به فراخناى مىرسند و در آنجا مىگسترند ، هم‌چنان غدهء آگنهء ميانهء رگهاى تشعبى كه شكل صنوبرى دارد از طرف بالا از منشأ توزيع شعبه‌ها شروع مىكند و همراه رگهاى تشعبى راه‌پيمايى مىنمايد تا به جايى رسد كه شعبه‌ها به شكل آويزه درمىآيند و در آنجا كه تنيده‌اى همانند تاروپود به هم آمدهء مشيمه موجود است جايگير مىشوند .\r\nآن جزء از مغز كه بطن وسطى را دربرگرفته است ، به‌ويژه جزئهايى كه در بالا قرار دارند شكل كرم را دارند ، حلقه حلقه و درهم آمده در درازا ديده مىشوند و با يكديگر پيوستگى دارند و چون لوليدن كرم كشيدگى و ترنجيدن دارند آستر قسمت بالايى آن حلقه‌هاى كرم‌آسا ، آبشامه‌اى است كه تا سر مرز قسمت عقبى مغز را آستر شده و پوشانيده است .\r\nو همين آبشامه بر دو برآمدهء لوله‌اى - كه از مغز برآمده‌اند - سوار است و در استدارهء طولى به ران آدمى مىمانند . اين دو برآمده به هم نزديك مىشوند تا به هم مىرسند و از هم جدا مىشوند و فاصله مىگيرند و به وسيلهء زردپيهايى كه آنها را « وترات » نامند بند شده‌اند تا از كرم ماننده نلغزند و جابه‌جا نشوند .\r\nهرگاه اجزاء كرم مانند كشيدگى مىيابد و پهناى ميانه تنگ مىشود ، اين دو برآمده زير فشار واقع شده و گرد هم مىآيند و در گدار ، راه‌بندان واقع مىشود و هرگاه اجزاء كرم مانند ترنجيدگى پيدا كرد و به كوتاهى گراييد و پهنا وسعت يافت اين دو زائده از هم فاصله مىگيرند و مجرا باز مىشود .\r\nاين دو زائده برآمده را « عنبين » ( دو دانه انگور ) مىنامند . حلقه و برجستگى در رويه ندارند ، تماما صاف هستند و اين صافى بودن براى آن است كه باز و بسته شدن به خوبى صورت گيرد و بيشتر جنبش‌پذير باشند و هرگاه به حركت درآمدند چنان باشند كه گويى يك شىء به حركت درآمده است .\r\nقسمتى از اين آبشامه كه با قسمت عقبى مغز پيوستگى دارد و مايل به كوژى و باريكتر از ساير قسمتها است ، در قسمت عقبى مغز فرو رفته است و به رشتهء در سوراخ فرورفته مىماند . قسمت جلوى اين آبشامه ، گشادتر از قسمت عقبى است و به شكلى است كه مغز وجود آن را تحمّل مىكند .\r\nمغز براى راندن ريختنىها دو مجرا دارد : يكى از آنها در بطن جلو و در مرز مشترك با بطن ديوار به ديوار قرار دارد . دومى در بطن وسط است . بطن عقبى داراى گدارى براى بيرون راندن فضولات نيست زيرا اولا جايش كنار است و ثانيا كوچكتر از آن است كه تحمّل مجرايى ويژه به خود داشته باشد .\r\nعلاوه بر اين خود اين بطن عقبى مخرج نخاع است و نخاع قسمتى از زائده‌هاى آن را تحليل مىبرد و از راه نخاع بيرون مىروند .\r\nپس براى بطن عقبى و بطن وسط تنها گدارى كافى است كه زائده‌هاى هر دو را بيرون ببرد .\r\n\r\n","description":"","footnote":"","page_name":" 10 ","page_number":44},
  {"content":"\r\n\r\nاين دو مجرا كه در مغزند از بطن جلو و بطن وسطى شروع و در خود مغز نفوذ مىكنند . وقتىكه در مغز داخل مىشوند راه را به سوى يكديگر كج مىكنند و در منفذى گود كه آن منفذ سرى در حجاب رقيق و سر ديگرش - كه قسمت پايينى آن است - به حجاب سخت پيوسته است ، به هم مىرسند . اين منفذ تنگه‌اى است كه به قيف شبيه است از فراخى شروع مىشود و به تدريج و به حالت تدوير ( لوله‌اى ) تنگ مىشود و ازاين‌رو بعضى آن را قيفى ناميده‌اند و برخى آن را مرداب ( مستنقع ) گويند .\r\nهرگاه اين منفذ قيفى داخل حجاب سفت مىشود به مجرايى برمىخورد كه گويى توپى است هر دو سر بالا و پايينى آن را با انگشت فشار داده‌اند كه آن توپ ماننده در ميان آبشامهء سفت و مجراى كام قرار دارد و در همان جاى كه توپ ماننده قرار دارد منافذى موجود است كه در قسمت بالاى كام در نرميهاى مشاشى پالونه قرار گرفته‌اند .\r\n\r\nفصل سوم بيماريهاى سر كه براى مغز حادثه‌آفرين مىباشند\r\nناگفته نماناد كه بيماريهاى متعددى روى به سر مىآورند ليكن ما در اينجا كه نام سر مىبريم منظورمان مغز و پرده‌هاى مغز است و هيچ كارى به بيماريهاى موى سر نداريم .\r\nگوييم : مغز ممكن است كه هشت حالت سوء مزاج بر او چيره آيد . سوء مزاج ساده و تكى يا همراه ماده ، و آن ماده يا بخارى است يا داراى هيأت مشخص است . مغز بسا ممكن است به بيماريهاى ناشى از رطوبت گرفتار آيد . زيرا هر مغزى در تكوين اوليه‌اش رطوبتى زائد از حال اعتدال دارد كه بايد در زهدان تصفيه شود . يا بعد از خروج از زهدان تنقيه يابد و اگر اين تصفيه و تنقيه صورت نگيرد آژير خطرى بزرگ است . بيماريهاى ناشى از رطوبت در جرم مغز ، در رگهاى داخل مغز ، در پرده‌هاى مغز پديد آيند .\r\nگاهى مغز با بيماريهاى تركيبى روبه‌رو مىشود . سبب چنين بيماريها يا اندازه است ، مانند اين كه : سر كوچكتر از حد معمول باشد يا بزرگتر از حالت عادى شود . يا شكلش غير طبيعى باشد ؛ كه كنشهاى سرى كه شكلش طبيعى نيست كم و كاستى دارند .\r\nيا اينكه مجراها و آوندها بند آيند . بند آمدن يا در بطن جلوى يا در بطن عقبى يا در يك آن ، در هر دو بطن روى مىدهد . بند آمدن گاهى كامل روى مىدهد و گاهى ناقص . امكان دارد كه راه‌بندان در شريان يا وريد يا در رستنگاه پيها روى دهد .\r\nدر برخى از حالات ديگر نيز مغز با بيماريهايى دست به گريبان است كه از اين قرارند :\r\n1 - اگر زردپيهاى بند پرده‌هاى مغز ، بركنده شوند .\r\n2 - اگر ميانهء دو جزء از اجزاء مغز ، جدايى افتد ؛ كه اين دو حالت را مىتوان حالات گسستگى خواند .\r\n\r\n","description":"","footnote":"","page_name":" 11 ","page_number":45},
  {"content":"\r\n\r\nدر برخى از حالات ، مغز به بيماريهاى اتصال ( پيوستگى ) گرفتار آيد . مثلا :\r\n1 - چيزى از خارج به خود مغز درآيد .\r\n2 - چيزى نامرغوب به شريان يا وريد يا پرده‌هاى مغز وارد شود . يا در كاسهء سر جاى گيرد .\r\nگاهى مغز دچار بيماريهاى ورمى مىشود كه بدين قرارند :\r\n1 - ورم در گوهر مغز روى دهد .\r\n2 - ورم در آبشامهء تنك يا آبشامهء ستبر روى دهد .\r\n3 - شبكه يا آبشامهء بيرونى آماس كند .\r\nورمى كه سبب بيمارى مغز مىشود ، حتما از ماده‌اى است كه آن ماده زادهء يكى از اخلاط است و آن خلط يا گرم است ، يا سرد . اگر آن ماده از خلط سرد عفونى باشد و سبب ورم شود . آن را ورم گرم ناميم . و اگر خلط سرد ساكن و غير عفونى باشد ورم ناشى از آن را بايد ورم سرد به حساب آوريم .\r\nبيماريهاى مغز همگى منحصر در اين حالت هستند و از آن خارج نيست يعنى اگر سبب آن نبود اين است و اين نبود آن .\r\nبيماريهاى مغز گاهى ويژگى دارند و گاهى اتفاق افتد كه بيمارى شراكتى باشد . بسيار امكان دارد كه بيماريهاى مشاركتى سرانجام خطرى در بر داشته باشند و خاصيّت كشندگى را به خود گيرند . بسيار رخ داده كه در بيماريهاى خفگى و ذات الجنب مواد خفه‌كننده و كشنده به مغز رسيده‌اند و سبب مرگ بيمار شده‌اند و بسيار اتفاق افتاده كه به علت آزار و دردى كه بر عضوى مشارك مغز روى آورده سكتهء مغزى روى داده و بيمار را از بين برده است .\r\n\r\nفصل چهارم علامتهايى كه بازنماى حالات مغزند\r\nمىگوئيم : مدركهايى كه چگونگى حالت مغز را نشان مىدهند عبارتند از :\r\n1 - كنشهاى حسّى .\r\n2 - كنشهاى سياسى . منظورم از كنش سياسى ، يادآورى ، تفكر ، تصور ، وهم و پندار است .\r\n3 - كنشهاى جنبشى : كه عبارت از كنش نيروى حركت‌دهنده به وسيلهء ماهيچه‌ها است .\r\n4 - چگونگى زائده‌هايى كه مغز آنها را تخليه مىكند . هيأت آنها ، رنگ آنها ، مزهء آنها ( تندى ، شورى ، تلخ‌مزگى ، بىمزگى ) . چندى فضول : زياد است يا كم ، يا اصلا بند آمده و بيرون نمىآيد ؟\r\n5 - سازش و ناسازگارى مغز با نوع هوا ، نوع خوراك ، آيا از هوايى معين يا خوراكى معين سود بيند يا زيان ؟\r\n6 - بزرگى و كوچكى سر ، شكل مناسب و طبيعى سر چنان‌كه در باب استخوانها ذكر شده است ، بدتركيبى ، گران‌وزنى و سبكى سر .\r\n\r\n","description":"","footnote":"","page_name":" 12 ","page_number":46},
  {"content":"\r\n\r\n7 - سر در حال لمس كردن ، رنگ سر ، رنگ رگهاى آن ، نوع قرحه و آماسهايى كه در پوست سر پيدا مىشوند .\r\n8 - رنگ چشم ، رگهاى چشم ، بهبود و بيمارى چشم ، حالت چشم در لمس كردن و به‌ويژه از حالات خواب و بيدارى .\r\n9 - چندىوچونى موى سر : كم است يا زياد ؟ ستبر است يا نازك و باريك ؟ پرشكن است يا صاف ؟ سياه است يا زعفرانى ، يا سرخ روشن ؟ زود سفيد مىشود يا دير ؟ در حال بهبودى پايدار است يا سر را تخليه كرده است ؟ ترك برداشته و ريزش كرده و تنك شده است ؟ و غيره و غيره .\r\n10 - گردن كلفت است يا باريك ؟ سالم است يا زياد به دمل يا خنازير گرفتار آيد ؟ يا اينكه دمل و خنازيرش كم است ؟\r\n11 - چگونگى حال زبان كوچك و لوزتين و دندانها .\r\n12 - كنش و نيروى اندامان پى آلود كه با مغز شراكت دارند مانند زهدان و معده و آبدان .\r\nنتيجه‌گيرى از معاينهء اندامان شريك با مغز دو راه دارد : آيا بيمارى در مغز بوده و به آن اندام مشترك سرايت كرده ؟ يا اينكه بيمارى از اندام مشارك است و مغز آن را دريافته است ؟ بايد دانست كه كدام اندام بيمار است و بيمارىاش چيست و چگونه بيمارى را به مغز رسانيده است ؟\r\nفقراتى كه تا به حال ذكر شد ، ديدنى و حس كردنى هستند و در حين معاينه حالت مغز را آشكار نشان مىدهند . حالتهايى ديگر نيز هست كه هنوز آشكار نشده‌اند و زير پرده دست‌اندركارند كه بعدا كنش آنها در مغز پديدار مىشود ، مثلا غم و اندوه و دورىگزينى زياد از مردم ، از ماليخوليا يا صرع خبر مىدهد كه در شرف تكوين است يا به اين زوديها پيدا مىشود . بر خشم آمدن بدون سبب ، صرع يا ماليخولياى گرم يا بيمارى « مانيا » به دنبال دارد . خنده‌هاى بدون سبب آژير تباه شدن عقل و سستى مغز است .\r\n\r\nفصل پنجم نشانىهاى مغز\r\nطرز نتيجه گرفتن از نشانيهاى نامبرده و به تفصيل شرح هريك از آنهايى كه ذكر شدند و دانستن حالت تندرستى و بيمارى مغز از راه اين علامتها چنان‌كه در اين بيانات آمده است .\r\n\r\nفصل ششم نتيجه‌گيرى از كنشهاى مغز\r\nاگر ديديم كه مغز كنشهاى خود را به‌طور صحيح و منظم به كار مىبرد و از راه طبيعى خارج نيست ، بديهى است كه چنين مغزى را بايد سالم و بدون كم و كاستى دانست .\r\n\r\n","description":"","footnote":"","page_name":" 13 ","page_number":47},
  {"content":"\r\n\r\nاما اگر كنشها بطور طبيعى صورت نگيرند و بىنظمى در انجام وظايف ويژهء مغز روى دهد ، مىدانيم كه خللى در مغز پيدا شده است و بايد به جستجوى آن پرداخت و به چاره انديشيد .\r\nكنشهاى مغز كه آسيب بيند ، از سه حالت خارج نيست : يا مغز در اداى كار ناتوان است ؛ يا كارها نامرتب و مشوّش مىشود و از حالت طبيعى تغيير يافته ؛ يا كنش به كلى از دست رفته است . اگر كنش مغز نيروى خود را تا اندازه‌اى از دست دهد و مغز در اداى كار خود ناتوان باشد ، و اگر مغز در اداى كنش به كلى عاجز آيد و نتواند كار خود را كم و زياد انجام دهد ! بايد دانست كه از حالات زير خارج نيست :\r\n1 - مغز از سردى آسيب ديده .\r\n2 - به سبب رطوبت و بندآمدگى روان مغز پرمايه ( غليظ ) شده است . كه اكثرا از اين دو حالات خارج نيست .\r\n3 - ولى درصورتىكه گرما به حدى زياد باشد و بر مغز فشار آرد كه نيروى مغز را از بين ببرد مىتوان گرما را هم يكى از سببهاى ناتوانى يا از كار افتادن مغز شمرد .\r\nاما اگر بلاى كنشهاى مغز از ناتوانى و از كارافتادگى نباشد و كنشها نامنظم باشند يا به‌طور غير طبيعى اما با حركت انسان تناسب داشته باشند بايد دانست كه انگيزهء آسيب يا گرمى است يا خشكى .\r\n\r\nفصل هفتم نتيجه‌گيرى از كنشهاى نفسانى و حسى و سياسى و جنبشى كه خواب ديدن نيز از جملهء كنشهاى سياسى به شمار مىآيد\r\nمىگوييم : اين‌گونه كنشها گاهى آسيب مىبينند يا از كار مىافتند يا به سستى انجام مىگيرند تا درهم و نامنظم و غيره مىشوند . اكنون بگذار حواس را شرح دهيم و از حس بينايى شروع كنيم .\r\n1 - حس بينايى : ممكن است از كار بيفتد و ممكن است ناتوان شود ، ممكن است كارش نامنظم شود و از مجراى طبيعى خارج گردد ؛ چنان‌كه چيزهايى را كه مىپندارد ديده است كه وجود خارجى ندارند . مثلا نقطه‌هاى سياه ، پشه‌مانندها ، شعله و دود و غيره پيش چشم آيد و در واقع وجود ندارند .\r\nچنين رويدادها را بايد بررسى كرد ببينيم آيا بيمارى از خود چشم است يا نه ؟ اگر از چشم نبود و چشم از هر حيث سالم به‌نظر رسيد ، پس بايد ريشهء بيمارى را در مغز جستجو كرد ، و براى روشن شدن اين مسئله بايد از رنگ خيالات ناطبيعى نتيجه‌گيرى كرد . شايد در اينجا سؤالى پيش آيد كه چگونه نقطه‌هاى سفيد ديدن ، دليل بر آن است كه بلغم چيرگى دارد درصورتىكه آن سرد است و درحالىكه شما مىگوييد درهم و برهم ديدن نشانهء گرمى است ؟\r\nدر پاسخ چنين پرسشى گوئيم : چنين نتيجه‌گيرىها بستگى به چگونگى تغيّر مزاج دارد ، نه بر حسب روى آوردن مواد بر نيرويى باشد كه حرارت غريزى در آن كامل و بىكم‌وكاستى است .\r\n\r\n","description":"","footnote":"","page_name":" 14 ","page_number":48},
  {"content":"\r\n\r\n2 - حس شنوايى : امكان دارد كه حس شنوايى ناتوان گردد و به جز صداى بلند و از نزديك را نشنود .\r\nگاهى حس شنوايى آشفته گردد ، پندارد چيزهايى مىشنود ولى آن چيزها وجود خارجى ندارند . صداى شرشر آب ، كوبش پتك ، صداى دهل ، خش‌خش برگهاى درخت ، آواى وزش باد ، يا غير اينها را حس مىكند و در واقع وجود ندارند . در اين حالتها نتيجه مىگيريم كه وسطهاى مغز ، به خشك مزاجى گرفتار است ؛ يا اينكه باد و بخار در مغز بند آمده‌اند ، يا باد و بخار و غيره ، به سوى مغز بالا رفته‌اند و از هرگونه حالتى نتيجهء ويژه‌اى بايد گرفت .\r\nگاهى حس شنوايى به كلى از كار مىافتد . در هرحال از كار افتادن و ناتوان شدن حس شنوايى شايد از سردى زياد باشد . كسى كه مىشنود اما مثل اينكه صدا از راه دور مىآيد علامت رطوبت زياد در مغز است .\r\n3 - حس بويايى : اگر از كار افتد يا ناتوان شود يا نامنظم گردد بوهايى به دو رسد كه وجود خارجى ندارند . بوى خوش يا ناخوش باشند ، كه اين حالت اخير را تشويش مىناميم . اكثرا دليل آن است كه يكى از خلطها در قسمت جلو مغز گير كرده ولى به شرطى كه در خودبينى آسيبى ويژه به بينى را نبينى .\r\n4 - حس چشايى و بسايى : حكم اين دو نيز مانند سايرين است ، ولى اين‌قدر هست كه هرگاه چشايى و بسايى از مجراى طبيعى خارج گردند اكثرا علامت آن است كه در آن نزديكيهاى مغز تباهى ويژه به مغز موجود است . و گاهى آن هم كمتر دليل بر مشاركت مغز با اندام حس است و به‌ويژه در حالاتى كه آسيب عمومى باشد مانند بىحس شدن كليهء تن .\r\nبعضى اوقات نوعى از ناتوانى و نيرومندى حواس را مىتوان بازنماى حالتى ماندگار و دائمى در مغز دانست ، كه اين حالت تيرگى يا صافى و روشنى مغز است .\r\nاما هميشه ناتوانى حس دليل تيرگى در مغز نيست . شايد حس ناتوان باشد ولى مغز بدون هيچ تيرگى باشد . مثلا كسى از نزديك چيز كم‌پرتو را به خوبى و روشنى مىبيند و جزئيات آن را درك مىكند اما اگر آن چيز را از او دور كنيم و پرتو را افزايش دهيم آن را نمىبيند . پس اين دوربينى و نزديك‌بينى ارتباطى به روشنى و تيرگى مغز ندارد و درمىيابيم كه شايد ناتوانى در حس باشد و در عين حال مغز تيره يا صاف باشد .\r\nليكن همواره نيرومندى حس علامت صفاى مغز است و هرگز اين دو لازم و ملزوم از هم جدا نمىشوند . بايد دانست كه تيرگى مغز هميشه سببش ماده‌اى است . صافى دليل بر وجود خشكى است . شايد تيرگى در مغز فجأتا شدت يابد و در نتيجه شخص به بيمارى سدر ( تحيّر چشم ) گرفتار آيد . در اين حالت بايد فهميد كه يكى از مواد بخارى در رگهاى مغز و شبكه پيدا شده است .\r\nدر معاينهء چنين حالات ، بايد هرآنچه شبيه به حالت درهم شدن مذكور است اكثرا سببش را مزاج گرم و خشك دانست و آن حالتهايى كه از تيرهء كاهش و ناتوانيهاست اكثرا سببش سردى است به شرطى كه تباهى بسيار در كار نباشد و نيرو از كار نيفتد ، زيرا در چنين حالتى بايد آن را به\r\n\r\n","description":"","footnote":"","page_name":" 15 ","page_number":49},
  {"content":"\r\n\r\nگرمى نسبت داد . سزاوار يادآورى است كه گرما با نيروها بسيار از سرما سازگارتر است . پس گرما تا به اين حد نرسد كه مزاج را زيان رساند و تباهى بر مزاج روى آورد نيروها كاهش از گرما نمىيابند . اگر اين‌چنين نبود نشايد گرمى را سبب دانست و نتيجه‌گيرى را در اين زمينه معتبر شمرد . بايد از حالات ديگرى كه ذكر شده‌اند نتيجه‌گيرى كرد كه آيا از مزاج گرم است يا از مزاج سرد .\r\nاز كار افتادن حس : اگر در معاينه ديديم كه ابزار حس تباه نشده است ، نگسسته است ، بند نيامده است ، خلاصه انگيزه در خود اندام حساس پيدا نباشد و اندام حسى نتواند كار خود را انجام دهد گناه اين كوتاه آمدن را بايد انگيزهء مغزى دانست و بيمارى را به گردن مغز انداخت .\r\nبعضى از اندامان حسى كه بسيار به مغز نزديكند به‌ندرت رخ مىدهد كه بيمارى آنها با مغز اشتراكى نباشد . مثلا اندامان شنوايى و بويايى كه به نوعى آسيب گرفتار آيند و از تنقيه ( پاكسازى ) شفا نمىيابند و از تعديل مزاج بهره‌اى نمىبينند بايد بدانيم كه بيمارى از مغز آمده است .\r\nو هم ازاين‌روست كه شنوايى و بعد از آن بويايى و ساير حواس ، هرگاه در حس كردنيها كوتاه آمدند و علامت نشان مىداد كه از گرمى يا خشكى است و به كلى نيرو را از دست نداده‌اند بايد دانست كه چنين مزاجى در مغز مختل شده است .\r\nكنشهاى سياسى : نيروى پندار و حدس آينه‌اى هستند كه بازنماى نيروى سراسر مغزند .\r\nناتوانى آنها دليل است كه خللى در مغز به وجود آمده است و بايد منتظر بود كه معلوم گردد كدامين از كنشهاى ديگر گزندى ديده است . منظور از كنشهاى ديگر مثلا نيروى تخيّل و تصور است كه چه آسيبى مىبينند . اگر نيروى تخيل و تصور بدون كم و كاستى باشد ، دليل آن است كه قسمت جلوى مغز سالم و صحيح است . و چگونه بدانيم كه نيروى خيال و تصور سالم است ؟ انسانى كه اين نيرو در آن توانا و سالم است شكل محسوسات را به خوبى به ذهن مىسپارد شكل و نقشها و مزه‌ها و صداها و زمزمه‌ها و غيره را به زودى به مغز مىسپارد و در مغز نگه مىدارد . كسانى را مىيابى كه در اين زمينه بسيار توانايى دارند .\r\nذكاوت بعضى از مهندسين سرآمد به حدى است كه از يك نگاه نقشه‌اى را با تمام تصاوير و حروف به ذهن مىسپارند و در حل آن درنمىمانند و نيازى به نگاه و مطالعهء دومى ندارند . يا كسانى هستند كه در يادگيرى آهنگ و كسانى در نتيجه‌گيرى از چشيدن و غيره همين صفاى ذهنى را دارند . نبض‌گيرى و نتيجه‌گيرى از نبض را نيز بايد از اين بابت شمرد . نبض‌شناسى نيز خيال نيرومند مىخواهد كه قوت لمس شده را به خوبى درك كند و به دل بسپارد .\r\nاگر قوهء خيال و تصور آسيبى ببيند : كه از چند حالت خارج نيست ؛ از كار افتادن ، ناتوانى ، كاهش ، از مجراى طبيعى خارج شدن .\r\nاز كار افتادگى بدين منظور است كه هرگاه آنچه را حس مىكند از ميان برود پرده‌اى از فراموشى حائل ميان ذهن و حس شده ، مىشود .\r\n\r\n","description":"","footnote":"","page_name":" 16 ","page_number":50},
  {"content":"\r\n\r\nناتوانى و كاهش و از مجراى طبيعى خارج شدن اين است كه چيزى را در ذهن تصور مىكند كه وجود خارجى ندارد كه اين حالت دليل بر ناتوانى نيروى حس و روبرو شدن با دشوارى است .\r\nاز كار افتادن نيروى حسى اكثرا علامت سردى بيش از حد لازم يا خشكى يا رطوبت در قسمت جلو مغز است اما اصل كار سردى است و خشكى يا رطوبت سبب عرضى هستند و سردى را مىآورند .\r\nدگرگونه شدن و درهم‌برهم شدن كنشهاى نيروى حس‌كننده در اكثر حالات دليل بر زيادى گرمى است . اين بيمارى گاهى براى كسانى كه عقل سالم دارند نيز روى مىدهد . مثلا خوب و بد را كاملا مىشناسند ، با مردم به‌طور صحيح گفتگو مىكنند . اما گاهى حس مىكنند كه با گروهى روبرو هستند درصورتىكه كسى با آنها نيست ، يا تصور مىكنند كه صداى دهل مىآيد و نمىآيد و غيره و غيره . خود جالينوس حكايت از طبيبى بنام « روطلس » مىكند كه خود طبيب ، به چنين مرضى گرفتار بوده است .\r\nيكى ديگر از بيماريهاى مغزى تباهى در نيروى تفكر و تخيل است . اگر نيروى تفكر و تخيل به كلى از كار افتاد آن را عقل از دست داده گويند . اگر اين نيرو ناتوان گردد و به كلى از بين نرود آن را « احمقى » خوانند ، كه سبب اين هر دو حالت وجود سردمزاجى قسمت جلو مغز است يا چنان‌كه گويند رطوبت يا خشكى هم هست .\r\nاگر تشويش و تغيير در نيروى تفكر و تخيل پديد آيد چنان كه فكر را به چيزى مشغول دارد كه وجود ندارد يا ناپسنديده را پسند پندارد ، اين حالت را اختلاط عقل گويند . اين اختلاط عقل علامت حالات زير را در بر دارد :\r\n1 - دليل بر وجود ورم در مغز است .\r\n2 - يا دليل ماده‌اى صفرايى گرم و خشك است كه اگر اين ماده به مغز راه يابد ، « جنون سبعى » ( ديوانگى ددى ) رخ مىدهد كه اختلال عقل با شرارت و بدخويى همراه است .\r\n3 - يا علامت وجود مادهء سودايى است كه ماليخوليا به دنبال دارد و در اين حالت اختلاط عقل با بدبينى و انديشيدن بىحاصل همراه است .\r\n4 - هرگاه بيمار با اين روشها كه ذكر كرديم ترسو هم باشد دليل بر وجود سردمزاجى مغز است و اگر متهوّر و خشمناك باشد ، دليل گرم مزاجى مغز است و فرق ميانهء اين حالات را بايد در نظر گرفت كه ما ، بعدا آنها را شرح خواهيم داد .\r\nشايد اختلال عقل با شراكت اندام ديگرى صورت گيرد و مىتوان اين حالت را از دلايل جزئى به دست آورد كه بعدا ذكر مىشوند .\r\nدر هر حال به‌طور عموم بايد دانست كه هرگاه افكار ، حركات زياد از معمول انجام داد و آشفته شد و پراكنده گشت انگيزه‌اش گرم مزاجى مغز است .\r\nاما گاهى مىشود كه از اثر بيماريهايى كه مادهء سرد دارند و از گرمى نيز تهى نيستند تشويش فكرى پديد آيد . چنان‌كه در بيمارى مشهور به بيمارى « ليثرغس » : ( مرگ دروغين ) مشاهده\r\n\r\n","description":"","footnote":"","page_name":" 17 ","page_number":51},
  {"content":"\r\n\r\nمىشود .\r\nيكى ديگر از بيماريهاى مغزى بيمارى فراموشكارى است و اين بيمارى يا از ناتوانى ذهن است يا ذهن به كلى از كار مىافتد . جالينوس در اين زمينه حكايت مىكند كه وقتى از اثر جنگ و كشتارى كه در سرزمين حبشه روى داد و لاشه‌ها گنديده بودند مردم از بوى گند لاشه‌ها به بيمارى فراموشى گرفتار آمدند . بسيارى از اين بيماران نام خود يا نام پدر خود را فراموش مىكردند .\r\nناتوانى ذهنى اكثرا علامت آن است كه از سردى يا رطوبت يا خشكى ، آسيبى به قسمت عقبى مغز وارد آمده است .\r\nگاهى ذهن مشوش مىشود ، مثلا انسانى چيزهايى را به ياد مىآورد كه اصولا نديده و نشنيده است . اين حالت دليل بر گرمى مزاج مغز است و اين گرمى يا همراه ماده است يا بدون ماده و اگر ماده باشد اكثرا بايد مادهء سرد باشد .\r\nبه شرطى كه مزاج بيش از حد به تباهى نيانجاميده و نيرو از كار نيفتاده باشد ، در اين حالت چنان‌كه ذكر شد سبب به جز گرمى زياد نيست .\r\nحالا به موضوع بازمىگرديم و به‌طور اختصار براى درك حالات مغز دستوراتى ذكر مىنماييم و مىگوييم :\r\nموجب از كار افتادن كنشهاى حسى از يكى از سببهاى زير است :\r\n1 - سردى بر مزاج مغز ، چيره است و آن سردى يا در جرم مغز جاى گرفته يا قسمت جلو را در بر دارد يا اينكه در كاوكهاى مغز است .\r\n2 - سردى و رطوبت بر مغز غالبند .\r\n3 - خشكى سبب است كه ناتوان شدن كنشهاى حس را بدين سببها بايد برگردانيد .\r\nتغيير يافتن و از مجراى طبيعى خارج شدن كنشهاى حسى از يكى از انگيزه‌هاى زير است :\r\n1 - ورمى در مغز است .\r\n2 - مزاج صفرايى ، يا مزاج سودايى بر مغز غالب آمده است .\r\n3 - جرمى بيگانه وارد مغز شده است .\r\nنامناسب نيست كه طرز خواب ديدن را از جملهء علامات بازنماى احوال مغز به شمار آوريم .\r\n1 - كسى كه زياد در خواب چيزهاى زردرنگ و گرم مىبيند دليل آن است كه صفرا بر مزاج مغز غالب است .\r\n2 - و همچنين در خواب ديدن چيزهايى كه با مزاجهاى گوناگون تناسب دارند كه نياز به برشمردن همهء آنها نيست هريك از حالت مغز گزارش ويژه دارند .\r\n3 - خوابهاى پريشان ديدن علامت گرمى و خشكى زياد در مغزند . اكثرا خوابهاى پريشان بيماريهاى گرم مغزى را به دنبال دارند .\r\n4 - خوابهاى هولناك و خوابهايى كه بعد از بيدار شدن فراموش مىشوند اكثرا دليل بر وجود سردى و رطوبت در مغز است .\r\n\r\n","description":"","footnote":"","page_name":" 18 ","page_number":52},
  {"content":"\r\n\r\n5 - در خواب ديدن اشياء به‌طور طبيعى و بدون تشويش باز دليل وجود سردى و رطوبت مغز است .\r\n\r\nفصل هشتم شناختن حال مغز از راه كنشهاى حركتى و همانند آنها در حالات خواب و بيدارى\r\nدر هر نوع از كنشهاى حركتى ناتوانى يا از كار افتادگى رخ نمايد علت آن است كه در ابزارهاى نازك و بسيار اين اندام حركتى ، رطوبت زائد هست . ناتوانى و از كار افتادگى در هر اندامى از اندامان حركت باشد ، علامت آسيب‌ديدگى مغز است ؛ ليكن كاهش حركت يا از بين رفتن آن در كليهء بدن روى دهد ، همانند سكته يا خلل كه در نيمى از بدن باشد ، مانند فلج و كج‌دهنى ، دليل قاطع بر آسيب‌ديدگى مغز است .\r\nشايد ناتوانى و از كار افتادن اندام حركتى ناشى از خشكى در خود اندام يا ناشى از گرمى مغز يا اينكه خشكى در پيهايى باشد كه از مغز روييده‌اند ، ليكن چنين حالتى بعد از بيماريهاى زيادروى مىآورد و كم‌كم و به تدريج طى مدتها پا مىگيرد و ظاهر مىشود .\r\nاگر ناتوانى در يك اندام از اندامان حركتى باشد ، مثلا يكى سست گردد يا نقصى ديگر داشته باشد ، امكان دارد كه از بيماريهاى ويژه به آن اندام باشد و امكان دارد كه از اثر ريزش فضله‌هاى مغز بر آن اندام باشد .\r\nاگر كنشهاى اندام حركتى ، فجأتا دگرگونه شوند دليل وجود رطوبت است . اگر به تدريج و اندك‌اندك تغيير يابند دليل خشكى است . مقصودم اين است كه رطوبت و خشكى در ابزارها است .\r\nدگرگونه شدن حركات اندام حركتى كه ويژه به مغز باشد مانند جنبشهاى بيمار صرعى در حالت غش كردن كه ترنجيدگى همهء تن را فرامىگيرد . حتما از رطوبت است و به يكباره آمدنش دليل بر اين است .\r\nدگرگونى كنشهاى اندام حركتى شايد از شركت مغز با اندامى ديگر در بيمارى سرچشمه گيرد ، چنان كه بيان شده است .\r\nگاهى تغيير كنشهاى اندام حركتى علامت آن مىشود كه بندآمدنى غير كامل روى داده است .\r\nمثلا لرزش سر را مىتوان دليل بر وجود ماده‌اى غليظ در طرف مقابل درد در مغز ، يا ناتوانى يا خشكى به شمار آورد ؛ به شرطى كه اين حالت بعد از بيمارى و به تدريج روى داده باشد .\r\nراجع به خلل وارد آمدن در حركت اندامانى كه از مغز بسيار فاصله دارند ، بسيار صحبت شده و بارها آن را شرح داده‌ايم .\r\nجميع حالاتى كه ذكر شدند ، عبارت از جنبشهاى غير طبيعى مىباشند .\r\nاكنون بگذار حال مغز را از حركات انسان بجوييم :\r\nانسانى كه چابك حركات و سرحال است ، دليل آن است كه مزاج مغزش در اصل گرم يا خشك\r\n\r\n","description":"","footnote":"","page_name":" 19 ","page_number":53},
  {"content":"\r\n\r\nاست . انسانى كه سست و تنبل است ، مغزش سرد مزاج يا تر مزاج است .\r\nانسانى كه بيمار است و حركاتش ناثابت ( قلق ) است و كمتر آرامش دارد ، علامت گرمى است و مزاج گرم بر مغزش چيره است .\r\nانسانى كه حركاتش مايل به آرامى است و نيروى حركتى را زياد از دست نداده است بايد دانست كه از سرد مغزى است .\r\nنتيجه‌گيرى از حالات خواب و بيدارى نيز در اين زمينه شايستگى دارد .\r\nاين را بدان كه خواب هميشه پيرو يكى از اين حالات است :\r\n1 - سوء مزاج تر و سستىآور .\r\n2 - سوء مزاج از سردى ، كه حركت نيروى حسى را بند آرد .\r\n3 - روان نفسانى بسيار حركت مىكند و نيرويش تحليل مىرود .\r\n4 - نيروهاى هاضمه به سوى درون هجوم مىآورند كه خوراك را به هضم برسانند و روان نفسانى آنها را دنبال مىكند چنان كه مىبينيم كه بعد از غذا خوردن خواب بر ما چيره مىشود .\r\nاگر خواب مجراى طبيعى خود را از دست بدهد و پيرو خستگى و جنبش نباشد ، سببش يا رطوبت يا از سردى و يخ بستن است .\r\nاگر انگيزهء يخ بستگى در ميان نباشد و نشانى از سردى زياده از حد به دست نياوريم - چنان كه اين نشانها را شرح خواهيم داد - سبب خواب ، رطوبت است و بس .\r\nاما نبايد هر نوع از رطوبت را سبب خواب دانست . سالخوردگان با اينكه تر مزاج هستند كمتر مىخوابند به عقيدهء جالينوس بيخوابى سالخوردگان از آن است كه رطوبت مزاج آنها بوركى است و مغز را آزار مىدهد و مانع خواب مىشود .\r\nو بايد دانست كه خشكى مزاج مغز ، هميشه و بدون استثناء مايهء بيخوابى است .\r\n\r\nفصل نهم جستن حالت مغز از كنشهاى طبيعت ، مانند : فضله‌ها ، روييدن و ريزش موى و آماس و قرحه‌ها\r\nدليل جستن از ريختنىها ، چندى ريزش ، چونى ريزش ، بند آمدن و سر باز زدن از ريزش را مىتوان محك حالت مغز قرار داد .\r\nاگر ريزش زوائد از راه كام باشد يا از راه بينى و گوش باشد هريك علامتى را نشان مىدهد .\r\nقرحه و جوش و دملهاى سر خودبه‌خود بازنماى حالات مغزند .\r\nموى سر : موى از ريختنىهاى مغز سيراب مىشود و از آنها است كه مىرويد ، موى اگر به سرعت برويد و نمو كند ، اگر نمو و رويش مو درنگ كند ، يا ساير حالاتى كه براى مو ذكر شده است ، همه نشانيهايى از مغز با خود دارند .\r\n\r\n","description":"","footnote":"","page_name":" 20 ","page_number":54},
  {"content":"\r\n\r\nبرگرديم به نتيجه‌گيرى از ريزش ريختنىهاى مغز ، كه از مجراهاى ذكر شده عبور مىكنند .\r\nاگر فضولات زياد باشد علامت آن است كه مواد زياد است ، علامت آن است كه انگيزه‌اى در كار است كه اين فضولات در اندام فزونى يافته است . علامت آن است كه دفع‌كنندهء فضولات نيرومند است كه سابقا اينها را دانسته‌اى !\r\nاگر فضولات كمتر از حال عادى باشند يا اصلا نباشند و در عين حال سنگينى يا سوزش يا گزش يا كشيدگى يا تپش يا گيجى يا صداهايى در سر حس شود ، دليل آن است كه راه‌بندانى هست و پرشدنى هست و نيروى دفع‌كننده ناتوان است .\r\nاگر فضولات گزنده و سوزنده و نيشگون‌زننده باشند و سنگينى كمتر حس شود و رنگ رخساره و چشم زرد گردد ، دليل وجود مادهء صفرايى است .\r\nاگر سر گران و با تپش باشد و رنگ روى و چشم قرمز شود و رگها باد كنند ، دليل آن است كه فضول مادهء خونى است .\r\nاگر بيمار احساس تنبلى و سستى كند و رنگش به رنگ سرب بگرايد و چرت بزند و مايل به خوابيدن باشد ، دليل آن است كه مادهء فضول بلغمى است .\r\nاگر در چنين حالتى بيمار رنگ را باخت و به فراموشكارى دچار آمد و سرش كمتر گرانى كرد و خواب بسيار بر او مستولى نشد و ساير علامات ذكر شده در او نبود ، دليل آن است كه مادهء فضول سودايى است .\r\nهرگاه يكى از اين علامتها همراه صداهاى سر و سرگيجه و انتقال باشد ، دليل برآن است كه مادهء فضولى ، باد كردگى و بخار توليد كرده است و گرمايى در آن دست‌اندركار است .\r\nاگر ريختنىها از ريزش بازماند و سر سبك باشد حتما دليل وجود خشكى است .\r\nتاكنون ما راجع به چندى فضول و سر باز زدن فضول از ريزش صحبت كرده‌ايم اينك به چگونگى آن مىپردازيم :\r\nاگر ريختنى رنگش به زردى بزند و رقيق باشد و گرم و تلخ و گزنده باشد ، بايد دانست كه مادهء صفرايى است .\r\nو اگر سرخ رنگ و شيرين مزه است و چشم و روى بيمار قرمز شده و عرق مىريزد و حرارت دارد مادهء فضولش خونى است .\r\nفضول شورمزه ، شيرين مزه و بدون ساير علامتها ، فضول بوركى در لمس كردن سرد يا گرم دليل وجود بلغم است كه گرما در آن اثر بخشيده است .\r\nفضول بىمزه و در لمس سرد ، دليل بلغم ناپخته است .\r\nتا اينجا دليلهايى را ذكر كرديم كه متعلق به مزه و رنگ و هيأت و لمس كردن باشد كه نشايد بوى زائده‌ها را ناديده گرفت .\r\nاگر فضول بد بوى باشد دليل وجود گرمى است .\r\nاگر بىبوى باشد دليل وجود سردى است ولى نه به اندازهء بد بوى كه دليل گرمى است .\r\n\r\n","description":"","footnote":"","page_name":" 21 ","page_number":55},
  {"content":"\r\n\r\n\r\nروىآورده‌هاى پوست سر و نتيجه‌گيرى از آنها :\r\nقرحه و جوش و ورمهايى كه بر پوست سر ظاهر مىشوند اكثرا دليل بر ماده‌اى هستند كه وجود داشته و پراكنده شده است ؛ اما هيچ‌يك از آنها نمىتواند دليل روشنى بر وضعيت و حال مغز باشد ، مگر اينكه زياد از حد معمولى باشند . و از آنجا كه تو خود انگيزهء ورمهاى سرد و گرم و سخت و سرطانى و قرحه‌هاى مسرى و آرام و غيره را خوب ياد گرفته‌اى از راه آنها به آسانى مىتوانى به حال سر ، پى ببرى . و همچنين در كتاب اول ياد گرفتى كه انگيزهء پيدايش مو چيست و پيچش و صاف بودن و باريكى و ستبرى و زيادى و كمى و زود سفيد شدن و دير پير شدن و علت ترك برداشتن و ريختن و تنك شدن را در باب مو فراگرفته‌اى و مىتوانى از مو علامتها به دست آورى و ما تو را به كتاب اول برمىگردانيم و از درازى موضوع در اينجا گريز مىدهيم .\r\n\r\nفصل دهم مزاج سازگار و ناسازگار و زود تأثيرپذير و دير تأثيرپذير بازنماى حالت مغزند\r\nمنظور از سازگارى اين است : شخصى كه خود را كاملا صحيح و سالم و داراى مزاج معتدل مىداند حالت او را سازگار مىناميم . كسى كه حس مىكند تندرستى را از دست داده و مزاجش طبيعى نيست در اين بحث ناسازگار ناميده مىشود . پس احساس تندرستى كردن دليل بر بهبود مزاج است و احساس عكس آن كردن عكس آن است .\r\nيادت باشد كه ما قبلا در گفتار كلى راجع به سلامت گفتيم كه تندرستى نسبى است و قياسى استاندارد ندارد . هر مزاجى در هر شخص اعتدال ويژه‌اى دارد ، شايد كسى بر مزاجى تندرست است و كسى ديگر داراى همان مزاج بيمار است . ولى بايد دقت كرد هرآنچه در مزاج كسى مايهء سازگارى است و در شخص ديگرى عكس آن ، و هرآنچه در آن ديگرى وسيلهء تندرستى و در اين شخص علامت بيمارى مزاج است ، هر دو را باهم مقايسه كرد و سنجيد چه افراط در هريك از ويژگيها حتما زيانى به دنبال دارد . مزاج خارج از اعتدال ممكن است براى بعضى از اشخاص وسيلهء تندرستى باشد اما نبايد اين خروج از اعتدال بسيار زياد از حد لازم باشد ، كه افراط در عدم اعتدال هيچ‌وقت و براى هيچ مزاجى مايهء تندرستى نيست . مغزى كه سوء مزاج گرم دارد ، از باد خنك ، ماليدنيهاى سرد ، بويهاى سرد چه خوشبوى مانند كافور صندل ، نيلوفر و غيره يا بد بوى مانند سياه گل ( گل و لاى سياه ) و جل وزغى استراحت مىكند و سود بيند و قرار و آرامش برايش خوب و سازگار است .\r\nمغزى كه سوء مزاج سرد دارد . با اضداد نامبرده‌هاى بالا دوست است ، هواى گرم ، بوئيدنيهاى گرم خوش يا بد ، چيزهاى تحليل‌برنده و گرمىبخش ، ورزش و جنبش زياد ، به نفع اوست .\r\nمغزى كه سوء مزاجش از اثر خشكى است مصلحتش در اين است كه هيچ ماده‌اى را استفراغ\r\n\r\n","description":"","footnote":"","page_name":" 22 ","page_number":56},
  {"content":"\r\n\r\nنكند ( بيرون ندهد ) و چيزى از او كم نشود .\r\nمغزى كه از تر مزاجى تباه است مصلحتش در استفراغ زياد و بيرون راندن مواد است .\r\nعلامت به دست آوردن واكنشهاى مغز مثلا زود گرم شدن ، زود سرد گرديدن ، دستورش چنين است :\r\nمغزى كه زود گرمىپذير است نشان از گرم‌مزاجى دارد چنان‌كه اين بحث را همراه شروطش در كتاب كلى آورده‌ايم .\r\nمغزى كه زود به سردى گرايد يا اينكه به سرعت مايل به خشكى گردد علامت كم‌رطوبتى يا علامت گرم مزاجى است . اما چگونه فرق بگذاريم كه از كم رطوبتى است يا از گرم‌مزاجى ؟\r\nاولى كه عبارت از كم رطوبتى است ، ساير علامتهاى خشكى مغز را همراه دارد ، مانند :\r\nبىخوابى و غيره كه همهء علامتها را در باب علامات مزاج مغز ذكر خواهيم كرد .\r\nدومى كه حرارت مزاج باشد ، تنها در بعضى اوقات كه جنبش زياد و شديد يا گرماى شديد يا همانند گرماى شديد - خلاصه انگيزه‌هاى خشكى روى دهد - خشكى را مىرساند ، ولى در بعضى اوقات با دلايل خشكى همراه نيست .\r\nمغزى كه خشك مزاجىاش از گرمى باشد ساير علامتهاى گرم‌مزاجى را به همراه دارد .\r\nمغزى كه به زودى تر گردد چند احتمال دارد : يا از اثر گرمى گوهر يا از سردى گوهر اوست ، يا اينكه مزاج گوهر اصلى آن تر بوده يا گوهر مزاج اصلىاش خشك است .\r\n1 - اگر از گرمى گوهر باشد ، بايد علامتهاى حرارت همراه داشته باشد و بايد دانست كه چنين تر مزاجى - كه از گرمى باشد - هميشگى نيست ، تنها بعد از حرارتى زياد از اندازه كه در مغز پديد آمده رطوبت را به سوى خود كشيده است و رطوبت مغز را پر كرده است پيدا شده است . و در اين حالت اگر گرمى در چيرگى خويش ماندگار باشد رطوبت را مىراند و خشكى روى دهد . اما اگر رطوبت بر مغز چيرگى يابد مغز از گرمى دست برمىدارد و سرد و تر مزاج مىشود و اگر گرمى و رطوبت در يك مستوا باشند و هيچ‌كدام بر ديگرى غالب نيايد ، اكثرا عفونت و بيماريهاى عفونى و ورم به دنبال دارد . زيرا چنين رطوبتى غريزى نيست كه حرارت غريزى به‌طور طبيعى در آن دست به كار شود ؛ حرارت غريزى تأثير غير طبيعى بر اين رطوبت بيگانه مىگذارد كه عفونت به بار آرد .\r\n2 - اگر از سردى گوهر باشد ، رطوبت يكباره نيامده است بلكه روزها طول كشيده است تا رطوبت تكوين يافته و اگر به سرعت آمده باشد ، بايد علامت سردمزاجى مغز موجود باشد ، حتى اگر سبب رطوبت خود مغز هم باشد .\r\nپس سرعت در رطوبت دو احتمال دارد : احتمال اول اينكه رطوبت از سردى آمده و سردى نيروى هاضمه‌اى را كه غذاهاى رسيده به مغز را تغيير مىدهد تباه گردانيده و رطوبت پيدا شده است . پس هرگاه چنين سرديى يكباره روى آورد ، رطوبت به سرعت به دنبالش مىآيد و يكباره مىآيد و اگر همراه اين حالت راه‌بندان در مجارى روى دهد فضول ( زوائد ) بند آيند و از ريزش باز مىمانند . و بايد دانست كه اين حالت هميشگى و لازم و ملزومى است و از آن حالتها نيست كه\r\n\r\n","description":"","footnote":"","page_name":" 23 ","page_number":57},
  {"content":"\r\n\r\nبه‌ندرت رخ دهد و يك اندر ميان آيد .\r\nمغزى كه سوء مزاجش از خشكى باشد ، سببش برچيده شدن رطوبت يكدفعه‌اى است كه در حال وقوع خشكى روى آورده است و بايد علامتهاى خشك مزاجى را همراه داشته باشد چنان كه سابقا ذكر كرده‌ايم و علامتها شبيه به علامتهايى باشد كه از حرارت خبر مىدهند مگر علامتهايى كه در خبر دادن از گرمى و سردى باهم اختلاف دارند .\r\nتا اينجا ما راجع به نتيجه‌گيرى از سرعت واكنش مغز صحبت كرديم . اما بايد دانست كه لازم نيست سرعت واكنش را برحسب ناتوانى نيروهاى طبيعت به اعتبار آورد - به‌ويژه در حال نمناك بودن مغز - زيرا ناتوانى نيروهاى طبيعى پيرو يكى از اين انگيزه‌ها مىباشد . و نبايد فكر كرد كه سازگار و ناسازگارها را همگى بايد از چگونگيها به دست آورد ممكن است از هيأت و حركت نيز نتيجه‌گيرى كرد . مثلا بيمارى كه سردرد كلاهخودى دارد ، بر پشت دراز كشيدن را بر ساير حالات درازكشيدگى ترجيح مىدهد .\r\n\r\nفصل يازدهم پى بردن به حالت مغز از اندازه‌هاى سر\r\nاولا بايد بدانيم كه سبب بزرگى و كوچكى سر ، بيش و كمى ماده است . منظورم مادهء آب پشت است كه در توزيع ، به‌طور طبيعى قسمت سر شده است . سرى كه سهمش كم است ، كوچك و سرى كه زياد نصيب برده ، بزرگ بار آمده است .\r\nسرى را مىبينيم كوچك است اما زيبا و خوش‌تيپ . سرى را مىبينيم كوچك است و بدتركيب ! چرا ؟ اگر نيروى تصويركنندهء اصلى ، همراه سهم كم از نطفه آمده باشد ، سر هرچند كوچك باشد اما خوش تركيب مىشود .\r\nسرى كه كوچك است و بدتركيب ، علت آن است كه قوت تصويركنندهء نامبرده در آن ناتوان بوده . سر كوچك و بدتركيب ، بدتركيبى را به مغز مىدهد و نيروى مغز را ناتوان مىكند و گدارهاى نيروى سياسى و طبيعى در مغز ، تنگ مىشوند .\r\nروى همين نظريه دانشمندان گويند انسانى كه سرش كوچك و بدتركيب است ، لجباز ، بزدل و زودرنج و در كار خود سرگردان است .\r\nبه عقيدهء جالينوس سر كوچك نشانى از بدتركيبى مغز دارد و اما سر بزرگ هميشه علامت خوبى حالت مغز نيست مگر شرايط زير را بهمراه داشته باشد :\r\n1 - همراه بزرگى بايد خوش‌تركيب هم باشد .\r\n2 - گردن كلفت يكى از شرايط است .\r\n3 - گشادى سينه ، كه اين بسته به استخوان پشت و دنده‌ها است و استخوان پشت و دنده پير و نخاعند و نخاع يكى از پيروان پروپاقرص مغز است .\r\n\r\n","description":"","footnote":"","page_name":" 24 ","page_number":58},
  {"content":"\r\n\r\nسرى كه واجد چنين شرايطى است معلوم است كه با زياد سهم برداشتن از ماده ، نيروى تصويركننده را كاملا در اختيار داشته است ، و تأكيد بر اين نظريه ، كه بايد تناسب بين سر و ساير اندامان موجود باشد .\r\nاگر ساير اندامان تن ناتوان باشند ، سر بدتركيب مىنمايد . مثلا گردن سست و ناتوان ، پشت كوچك يا هرآنچه در پيرامون سر است و هرآنچه از سر رويد بىخلل نباشد از بدتركيبى سر خبر مىدهند .\r\nممكن است افزايشى به حجم سر روى آورد و اين افزايش طبيعى نباشد ؛ مثلا بعضى از كودكان از بادكردگى ، سرشان بزرگتر ديده مىشود بايد دانست كه اين بزرگ نمودن ناطبيعى انگيزه‌اش نوعى از بيمارى است ، يا سبب افزايش مادهء دردى در سر است . علاوه بر خردسالان ، اتفاق مىافتد كه بزرگسالان نيز از اثر سردرد دشوار و شديد ، سرشان آماس كند و بزرگتر از حال طبيعى مشاهده شود .\r\nدر بعضى از حالات ، مثلا گاهى كه باد سرخ بر مغز چيرگى يابد ، جان‌دانه كوچكتر از حال طبيعى مىگردد و گيجگاه به سوى درون سر گود مىشود .\r\nاكنون تو دلايل كوچكى و بزرگى سر و علامات خوبى و سلامت مغز را دانستى ! و بايد اين را نيز بدانى كه يكى از علامات بهبود مغز آن است كه از بخارهاى باده و چيزهايى كه با آن است و بعدا شرح خواهيم داد تأثيرپذير نگردد و از لطافت و گرمى شراب ذهن صافتر شود .\r\n\r\nفصل دوازدهم نتيجه‌گيرى از شكل سر\r\nدر بحث از كاسهء سر ، شكل طبيعى سر را به تو شناسانديم و فهميدى كه سر خوش‌تيپ و بدتركيب يعنى چه . و حالا بايد بدانى كه بدتركيبى در هر جزئى از اجزاء سر باشد ، حتما كنشهاى مغز كه در آن جزء سر واقع شده‌اند زيان ديده‌اند و طبيعى نيستند و در اين زمينه جالينوس مىفرمايد :\r\nسر كدويى ( مسفط ) و سر چهارگوشه حتما نامناسب است . سرى كه از هر دو سوى برآمدگى دارد بد است ، مگر اينكه سبب برآمدگىها زياد از حد بودن نيروى تصويردهنده باشد و كنش زياد آن نيرو ، اين كار را كرده باشد . وجود چنين نيرويى از هيأت و شكل اندازهء گردن و سينه معلوم است .\r\n\r\nفصل سيزدهم از راه لمس كردن سر مىتوان حالت مغز را دريافت\r\nسر سنگين دليل آن است كه ماده‌اى از مواد به دماغ راه يافته كه اين گرانى را به بار آورده است .\r\nاگر آن ماده صفرايى باشد سرگرانى كم است اما سوزش زياد است .\r\n\r\n","description":"","footnote":"","page_name":" 25 ","page_number":59},
  {"content":"\r\n\r\nاگر ماده سودايى باشد سرگرانى بيش است و وسوسه‌ها و اوهام زياد .\r\nاگر ماده خونى بود ، از هر دو حالات مذكور سرگرانتر است و تپش موجود است و ته و بيخ چشم به درد مىافتد . زيرا مادهء كيموس گرم نفوذ مىكند . چشم سرخ رنگ مىشود ، رگها باد مىكنند .\r\nاگر ماده بلغمى باشد ، سرگرانى از حالات قبلى بيشتر است . آزارش كمتر از خونى و صفرايى است ، خواب بيمار بيشتر از آن باشد كه در بودن مادهء سودايى دارد و كندفهمى و تنبلى روى مىآورد .\r\nاگر سر خودبه‌خود يا از راه لمس كردن گرمى داشت يا گرمى نشان داد ، دليل بر گرم‌مزاجى مغز است . اگر گرمى دوام يافت ، بايد دانست كه مزاج اصلى به گرمى گراييده و اگر پيدا شد و آزار همراه داشت ، معلوم مىشود كه گرما به مزاج مغز روى آورده است و بر همين قياس مىتوانى از سرد ملمسى سر چه خودبه‌خود به سردى حس كند يا از راه لمس كردن سردى نشان دهد نتيجه‌گيرى كنى كه مزاج مغز سرد است يا سردى روى آورده است .\r\nاگر سر در لمس كردن زبر و خشك باشد و بدانى كه سردى از خارج اين زبرى و خشكى را به بار نياورده است باز مىتوانى حكم گرمى و سردى را بر آن برانى و هم‌چنين اگر سر در لمس كردن ترى نشان داد و دانستى كه از گرمايى نيست كه از اندرون عرق آورده باشد مىتوانى همان قياس گرمى و سردى را به كار ببرى .\r\nاگر بيمارى كه سردرد دارد و در عين حال چنين مىپندارد كه حشره‌اى در سرش به خوردن و جنبش مشغول است علامت وجود مادهء گرم در مغز است .\r\nسردردى كه بيمار با آن گزش و سوزش زياد در سر حس مىكند نشانهء وجود مادهء گرم در مغز است .\r\nسردرد همراه با تپش دليل وجود ورم گرم در مغز است و از پيدايش تب خبر مىدهد .\r\nسردردى كه سر را مىفشرد دليل بر وجود مادهء سنگين وزن و سرد است .\r\nدردى كه در سر است و كشيدگى دارد خبر از وجود مادهء بادكن مىدهد و انتقال يافتن و جابه‌جا شدن درد گواه صادق بر چنين ماده‌اى است .\r\nسردردى كه بيمار حس مىكند مثل اين است با پتكى در سرش مىكوبند علامت سردردهاى مانند سردرد كلاهخودى و سردرد نيمه‌اى مزمن است .\r\nسردرد خودبه‌خود سبب اصلى خود را آشكار مىسازد . مثلا سردردى كه از مشاركت معده آمده است از آن خبر مىدهد . سردردى كه از مشاركت كبد باشد هيئتى مغاير و ويژه به خود دارد كه اينها را بعدا ذكر خواهيم كرد .\r\nگاهى سردرد از دوام و پايدارى كردن ، ما را به سرمنزل علت مىرساند . مثلا اگر سردرد قسمت جلو سر و قسمت عقبى سر بسيار دوام يافت خبر به ما مىدهد كه بيمارى « قرانيطس » در راه است .\r\n\r\n","description":"","footnote":"","page_name":" 26 ","page_number":60},
  {"content":"\r\n\r\n\r\nفصل چهاردهم جويا شدن حالات مغز از اندامانى كه پيروان مغز بشمار مىآيند و عبارتند از :\r\nچشم ، زبان ، چهره ، مجارى زبان كوچكه و لوزتين ، گردن و پيها .\r\n1 - چشم : از عموم اندامان چشم ، مىتوان خبر از حالت مغز به دست آورد . رگهاى چشم ، گرانى و سبكى چشم ، رنگ چشم ؛ زرد است يا زرد مات مايل به سياهى است ؟ يا توسى رنگ است يا سرخ مىنمايد ؟ با دست بر چشم ساييدن ، همهء اينها حكايتهاى نزديك به راست از حالت مغز دارند و مىتوان از راه معاينهء آنها بر وضعيت مغز آگاهى يافت . علاوه بر اين ، از اشك و ژفك ، از چشم برهم آمدن ، زل نگريستن ، طرز نگاه كردن ، گود رفتن چشم ، بزرگى و كوچكى ، درد و آزار چشم نيز نشانهايى از چگونگى مغزند .\r\nچشمى كه به خشكى مىگرايد ، علامت خشك مغزى است .\r\nاشك و ژفك‌ريزى - به شرطى كه علتش در خود چشم نباشد - نشان از تر شدن قسمت جلو مغز دارد .\r\nگندگى رگهاى چشم به ما مىگويد كه گرمى در گوهر مغز پيداست .\r\nاشك‌ريزى بدون سبب در حالت بيماريهاى گرم ، نشان التهاب و ورم مغز است و به‌ويژه اگر اشك از يك چشم آيد .\r\nاگر پردهء نازكى چون تار تنك از ژفك ، كاسهء چشم را فراگيرد و بعدا گرد هم آيد ، آژيرى است كه بيمار به زودى بميرد .\r\nچشمى كه به حالت باز مىماند و پلكها از حركت بازمانده‌اند ، چنان‌كه در بيمارى قرانيطس و گاهى در بيمارى ليثرغس رخ دهد . و چشمى كه برهم آيد و به زحمت باز شود كه در بيمارى ليثرغس و باز در قرانيطس - كه بيمار نيروى خود را از دست داده است - رخ مىدهد ، علامتى است كه مغز با بلايى بزرگ روبه‌رو است .\r\nچشمى كه پلكها را زياد از حد به هم مىزند خبر از التهاب و گرمى مغز دارد و از ديوانگى نشانى با اوست .\r\nبيمارى كه تنها به جايى ديده مىدوزد و ديدگاه را عوض نمىكند كه در اصطلاح « چشم مبرسم » گويند دليل بيمارى وسواس و ماليخولياست .\r\nهمچنين مىتوان از حركات چشم پندارها و اوهام مغز را از قبيل خشم ، اندوه ، ترس ، عشق ، دست نشان كرد .\r\nبرآمدن كاسهء چشم ( جحوظ ) يا دليل بر ورم مغز يا پر شدن آوندهاى مغز است .\r\nكوچك شدن كاسهء چشم و فرورفتن آن علامت است كه قسم زياد از گوهر مغز تحليل رفته است كه اين حالت را از بيدارى كشيدن زياد ، از گرفتارى به بيمارى صرع ( قطرب ) ، از درد عشق چشيدن مىبينيم و براى هريك از اين حالتهاى بيمارى ، نشانها جداگانه‌اند . چنان كه بعدا تفصيل\r\n\r\n","description":"","footnote":"","page_name":" 27 ","page_number":61},
  {"content":"\r\n\r\nخواهيم داد .\r\nبعضى از اوقات ممكن است برآمدگى كاسهء چشم ، از باد سرخ و قوباء در مغز خبر دهد .\r\n2 - زبان : از معاينهء زبان نيز مىتوان بر حالات مغز آگاهى يافت چنانچه :\r\nرنگ زبان سفيد باشد علامت بيمارى ليثرغس است .\r\nاگر اولا زردرنگ باشد و در مرحلهء دوم به سياهى گرايد ؛ دليل بر وجود بيمارى قرانيطس است .\r\nاگر رنگ زردى بر زبان چيره باشد و رگهاى زير زبان به رنگ سبز درآيند ، نشان بيمارى صرع است .\r\nنتيجه‌گيرى از رنگ زبان ، به نتيجه‌گيرى از رنگ چشم نمىرسد . زيرا رنگ چشم در همه احوال ، پيام‌آور چگونگى مغز است اما زبان در بعضى حالات از بيمارى معده خبر مىدهد و در بعضى اوقات نمايانگر بيماريهاى مغز است .\r\nپس هرگاه در حالت معاينهء زبان معلوم شد كه كار ناهموارى به معده روى نياورده و درد معده سبب تغيير رنگ زبان نشده ، مىتوان از رنگ زبان احوال مغز را جستجو كرد .\r\n3 - رخساره : از رنگ رخساره خودت مىدانى چگونه نوعيّت مزاجها را برآورد كنى و احتياجى به شرح ندارد .\r\nرخساره‌اى كه چاق و پرگوشت و سرخ رنگ است دليل چيرگى خون است .\r\nچهره كه لاغر و زردرنگ باشد ، از غالب بودن صفرا پيام دارد .\r\nرخسارهء لاغر و پژمرده - به رنگ زرد مايل به سياهى - خبر از چيره شدن خشك مزاجى سودايى دارد .\r\nبرافروختگى ( هيجان ) چهره ، علامت غلبهء خون و مواد آبكى بر مغز است .\r\nاما بايد وقتى از رنگ رخساره براى فهميدن حالت مغز استفاده كرد كه ندانى رنگ و لاغرى و پرگوشتى و غيره كه ذكر شدند ، ره‌آورد بيمارى هستند و در اصل نبوده‌اند و بايد تأكيد كنى كه علتى در درون بيمار نيست كه سيما را تغيير داده است .\r\n4 - گردن : گردن كلفت و زورمند ، حكايت از اين دارد كه نيرويى از نيروهاى مغز برترى پيدا كرده و زورمند است .\r\nگردن كوتاه و باريك را برعكس گردن كلفت و زورمند به حساب آور !\r\nگردنى كه براى پذيرش خنازير و دملها آمادگى دارد ، نبايد پنداشت كه سببش پيدايش حالتى از ناتوانى در خود گردن است و اگر گردنى خنازير و دملها را نمىپذيرد ، باز نبايد آن را راجع به قوتى دانست كه در خود گردن موجود است . بلكه سبب پيدايش خنازير و ورم در گردن ، ناتوان شدن نيروى هاضمه‌اى است كه در مغز است و ناتوانيش از گونهء مزاجى است كه بر مغز آمده است كه بعدا ذكر خواهيم كرد . يا سببش زورمندى قوتى از نيروهاى دفع‌كنندهء زائده‌هاى مغز است .\r\nزيرا هرآنچه به وسيلهء گوشت سست و غده‌اى - كه در مغز است - بيرون رانده مىشود ، بر اطراف گردن مىريزد .\r\n\r\n","description":"","footnote":"","page_name":" 28 ","page_number":62},
  {"content":"\r\n\r\nبه همين قياس مىتوانى از معاينهء زبان كوچكه و لوزتين و دندانها علامتهايى از حالت مغز به دست آورى .\r\n5 - پيها : اندامان پىآلود درون نيز مىتوانند بازنماى حالت مغز باشند زيرا با مغز و نخاع شراكتى دارند . اگر پيها به مصيبتى گرفتار آيند و بلادوام يابد حتما چيزى از بيمارى آنها به مغز - كه شريك ايشان است - سرايت مىكند و ممكن است مغز به بيمارى گرفتار آيد و از بيمارى او چيزى نصيب پيها و اندامان پىآلود گردد .\r\nپس اگر ديدى كه پيها ستبر و زورمندند و مجرا و مسير آنها سالم و بىگزند است ، بدان كه مغز نيرومند و سرحال است و از عكس آن عكس آن را به شمار بياور !\r\n\r\nفصل پانزدهم جويا شدن حال مغز از اندامانى كه با مغز شراكتى دارند و به مغز نزديكند\r\nهرگاه اندامان مشترك با مغز را نيرومند و سالم يافتى ! بدان كه مغز سرحال است و اگر چنين اندامهاى مشترك با مغز بدحال بودند ، خود اندام آسيب‌ديده را معاينه كن ! اگر سبب بدحالى و آسيب‌ديدگى بيماريى ويژه به خود اندام پيدا نشد ، بدان كه مغز يا ناتوان شده يا آزارى ديده است .\r\nممكن است اندام مشارك با مغز به آسيبى گرفتار آيد و سببش علتى باشد كه بر مغز وارد آمده است . چنان‌كه مىبينيد كه گاهى بيمارى براى شاشيدن و قضاى حاجت با اينكه بايد برخيزد ياراى برخاستن ندارد و حس اين نيازمندى را از دست داده است كه اين حالت در بيمارى ليثرغس و سبات سهرى ( خواب در بيدارى ) و غيره روى مىدهد . يا اينكه حركت كردن بر بيمار دشوار است ؛ چنان‌كه در همان بيمارى ليثرغس و سبات سهرى و قرانيطس روى مىدهد . از قورت دادن عاجز ماندن ، گلوگير شدن ، آب دهان را به دشوارى بلعيدن كه از اين سه بيمارى نامبرده روى مىآورد .\r\nو يكى ديگر از اين حالتها را كه بايد به گردن مغز انداخت ، چگونگى نفس است . شايد آسيبى در مغز پيدا شده و به حجاب مغز و اندامان نفس سرايت كرده است . گاهى بلندى و بزرگى نفس خبر از بيمارى صبار ( جنون سودايى ) مىدهد . كوتاهى و تنگى نفس علامت بيمارى سبات سهرى و ليثرغس است .\r\nو به ترتيبى كه قبلا ذكر كرديم مىتوان از درد اندامانى كه با مغز شراكت دارند حال مغز را دانست .\r\nهمين‌طور مىتوان از درد اندام مشارك با مغز ، نتيجه‌هاى ديگرى گرفت . مثلا در حالت سردرد اگر ته و بيخ چشمها به درد آيد علامت آن است كه انگيزه خارج از كاسهء سر است و ممكن است از پر شدن رگها ، تهى شدن رگها ، رنگ پوست سر و غيره هم‌چنان‌كه در بحثهاى سابق يادى از آنها كرده‌ايم ، بتوان بر وضع و حال مغز آگاهى يافت .\r\n\r\n","description":"","footnote":"","page_name":" 29 ","page_number":63},
  {"content":"\r\n\r\n\r\nفصل شانزدهم جويا شدن حال مغز از اندامانى كه مغز به سبب مشاركت با آنها به درد آيد\r\nاندامى كه بيشتر از هر اندام مشترك با مغز ، مغز را دچار درد و بلا مىكند معده است . حالاتى كه بر معده روى آورند از قبيل : اشتها ، هضم ، آروغ ، قرقر ، سكسكه ، دل به هم آمدن ، تپش و خفقان ، هريك حكايتى دارند و بايد براى تفتيش از حالت مغز اولا از اين حالات وضع معده را جويا شد چنان‌كه در بحث معده بيان مىكنيم ، و مىتوان از پر بودن و تهى بودن معده ، نوع درد مغز را كه از معده به دو سرايت كرده فهميد . اگر معده پر بود يا باد كرد و به درد آمد و مغز نيز به درد آمد ، بايد درد مغز را سبب امتلاء و بادكردگى معده دانست . اگر شكم خالى بود و معده در حال تهى بودن دردى داشت كه آن درد سببش گرمى يا مرارهء صفرا باشد و مغز در همان حالت به درد آيد مىتوان درد را نتيجهء مشاركت معده با مغز دانست و بلا را به معده نسبت داد ؛ هم‌چنين اگر معده تهى است و در آن حالت حساسيت زياد به مغز روى آورده باز مىتوان آن را از معده دانست ؛ و بسيار اتفاق مىافتد كه پر بودن معده ، انگيزهء تعديل مزاج مىشود و در ميان بخار و مغز سدّى ايجاد مىكند .\r\nمكان شروع كردن و جاى استقرار يافتن درد در مغز ، براى اينكه بدانيم سببش همدردى با معده است ، بهترين دليل را ارائه مىدهد . بيماريهايى كه بر مغز آيند و معده در آن اشتراك دارد شايد از اين علامت فهميد كه : درد از جان‌دانه شروع مىشود و بعدا به ميان هر دو شانه مىآيد و در هنگام هضم درد شدت مىيابد .\r\nبعضى اوقات دردسر از شريك بودن با كبد است و گاهى دردش از همكارى با سپرز ( طحال ) است . اگر آزار مغزى گرايش به‌طرف راست تن داشته باشد بايد كبد را تاوانكار دانست و اگر درد به سوى چپ مايل باشد گناه از سپرز است .\r\nبسيار اتفاق مىافتد كه از مشاركت مراق ( لايهء خارجى پردهء صفاق ) و شراسيف « 1 » ( سردنده‌هاى نزديك شكم ) دچار آزار آيد كه در اين حالت درد تماما به سوى جلو مىگرايد .\r\nگاهى مىشود كه مغز از مشاركت زهدان به درد افتد . زهدان به درد آيد كه براى مغز دردسر ايجاد مىشود . و تو علامات بيمارىهاى زهدان را در بحث از زهدان ياد گرفته‌اى ! كه ما آن را ذكر كرده‌ايم و در حالتى كه آزار مغز از شراكت زهدان بيمار باشد آزار در پيرامون جان‌دانه حس مىشود .\r\nشريك بودن مغز در بلا و مصيبتها با اندامان اكثرا از راه بخارهايى صورت مىگيرد كه به سوى مغز بالا مىروند و راهى كه در اين بالا رفتن طى مىنمايند .\r\nهرگاه دردى كه از شراكت اندامان نزديك به قسمت جلو شراسيف‌ها به مغز مىرسد از راه احساس باشد ، نخست به سوى بالا كشيدگى دارند و پرش و تپش در رگهاى همسايه روى دهد و\r\n\r\n\r\n","description":"","footnote":"\r\n( 1 ) - شراسيف : سردنده‌هاى رو به شكم . شايد اين كلمه همان سراشيب باشد كه در عربى به سوء مزاج گرفتار شده است .\r\n","page_name":" 30 ","page_number":64},
  {"content":"\r\n\r\nعلامتش اين است كه درد مغز از قسمت جلو شروع مىكند . اما اگر از اندامان عقبى باشد ، درد مغز از عقب شروع مىكند و رگ و شرايينهاى عقبى متوتر مىگردند و تپشى احساس مىشود .\r\nدر هنگام معاينه كه روىآوردهاى اندام مشارك با مغز را مىجويى ! بايد دقت كنى كه روىآورد از خود اندام مورد معاينه نباشد ، بلكه بايد روىآورد را بشناسى كه از شركت آن اندام با مغز پديد آمده است و نبايد مشاركت مغز با آن اندام را در نظر آرى .\r\nمثلا دل به هم آمدنى هست و آزارى در مغز هست . حكم مىكنى كه اين بلاى مغز از شراكت معده روى آورده است كه ممكن است در اين حكم اشتباه كرده باشى ! شايد مغز اول علتى داشته و آن علت مستور بوده است . به هم آمدن معده سببش مشاركت مغز است و از دردى كه در مغز بوده حالش به هم خورده است كه آن حالت بيمارى مغز ناپيدا بوده .\r\nپس در اين مواقع بر تو لازم است كه به كتاب اول ما مراجعه كنى و دستوراتى را به كار ببرى كه ما به تو ياد داديم . از راه به كار بردن دستورات ما مىتوانى بيماريهاى اصلى را از بيماريهاى مشاركه بازشناسى\r\n\r\nفصل هفدهم نشان مزاج معتدل مغز\r\nمغز معتدل نشانهايى دارد كه از اين قرارند :\r\n1 - در كنشهاى حسى و سياسى و جنبشى نيرومند و كردارش در اين زمينه مرتب و معتدل است .\r\n2 - ريختنى و زائده‌ها را چندان‌كه لازم است ريخته شوند بيرون دهد و اين كار به اعتدال رخ مىدهد .\r\n3 - چنان نيرويى در خود نگه مىدارد كه با روىآورده‌هاى خارجى مقاومت كند .\r\nبراى مثال از اعتدال مزاج ، حالت موى سر را در مراحل مختلف نشو و نما مىآوريم :\r\nموى سرى كه حكايت از مغز معتدل المزاج دارد ، در دوران نوزادى زعفرانى آتشى و در نوجوانى سرخ‌رنگ و در اوان تكميل نشو و نما ، به سياهى مىگرايد . در پيچش و صافى حد وسط است رويش موى و جوان ماندن موى و سفيد شدن موى نه زودتر از اوان و نه ديرتر از زمان معمولى و طبيعى صورت مىگيرد و به زودى طاسى به سراغش نمىآيد .\r\n\r\nفصل هجدهم علامت مزاج طبيعى مغز\r\nبه عقيدهء جالينوس : گرم‌مزاجى مغز درهم شدن عقل و پراكنده‌گويى ( هذيان ) را به بار آرد كه اين حالت سبك‌سرى و شتاب در تدبير و ناپايدارى در تصميم را به دنبال دارد .\r\n\r\n","description":"","footnote":"","page_name":" 31 ","page_number":65},
  {"content":"\r\n\r\nسردمزاجى مغز ، كندفهمى و كم‌جنبى را بوجود مىآورد و اين حالت ديرفهمى و بىفكرى و تنبلى را به بار آرد .\r\nخشك‌مزاجى مغز سبب بىخوابى مىشود و مردمان بىخواب را بايد خشك‌مزاج شناخت ليكن بىخوابى در شرايطى علامت خشك مغزى است كه معلوم كنى علتش رطوبت بوركى نيست ، و بايد وقتى اين حكم را بدهى كه بيمار بىخوابى سرگرانى ندارد و تخليهء زائده‌هاى مغز بر دوامند و غير اينها كه دليل بر رطوبت مزاج مغز باشند ، زيرا به گواهى خود جالينوس رطوبت نمكين و بوركى خودبه‌خود سبب بىخوابى مىشوند چنان‌كه اين حالت را در پيران مشاهده مىكنيم .\r\nجالينوس گويد : اگر علامت سوء مزاج مغز روى نموده ولى جريان فضولات وجود نداشت ، دليل آن است كه يكى از عناصر مزاج - بدون همكارى ماده‌اى - بر ساير اركان مزاج غالب آمده است . و اگر دليل سوء مزاج مغز بوده و جريان فضولات - سيلان - هم بود ، دليل بر اين است كه چيرگى عنصر سبب سوء مزاج ، با ماده‌اى همراه است ؛ و ما مىگوييم نظريهء جالينوس به شرطى صحيح است كه بندآمدنى روى نداده باشد يا نيروى دفع‌كننده در مغز توانايى خود را حفظ كرده باشد و به ناتوانى نرسيده باشد كه ما علامت ناتوان شدن نيروى دفع‌كننده در مغز را ذكر كرديم و از آن فراغت يافتيم .\r\n\r\nعلامتهاى سوء مزاج مغز\r\n1 - علامت گرم‌مزاجى مغز : سرعت رويش موى بچه در زهدان - كه جنين است - يا در نخستين مرحلهء ولادت ، موى از اول سياه باشد يا بعد از زعفرانى بودن زود سياه گردد ، پيچش مو ، زود طاس شدن ، پير شدن سر به سرعت ، گرانى سر از سببهايى مانند بوى و همانند آن ، آزار ديدن از بوى تند ، كم‌خوابى و سبك‌خوابى ، پيدايش رگهاى چشم ، تا اندازه‌اى زرنگى ، زود تغيير دادن تدبير و تصميم چنان‌كه حال بچگان است . و مىتوان از راه لمس كردن ، سرخى رنگ ، پختگى فضولات كه ريزش مىكنند يا رانده مىشوند ، اعتدال قوام شخص نسبت به غير خودش ، دلايل گرمى مزاج مغز را به دست آورد .\r\n2 - كسى كه مغزش سرد مزاج است : فضولات زياد بيرون مىدهد ، ليكن براى دليل‌گيرى از فضولات بايد شرطى را كه ما ذكر كرده‌ايم در نظر گرفت : صافى مو ، كم‌سياهى مو ، زود سپيد شدن مو ، از بلاها بسيار آسيب‌پذيرى ، جريان مواد آبكى از دماغ - نوازل - به حد زياد ، از كمترين سببى به زكام مبتلا شدن ، ناپيدايى رگهاى چشم ، خواب زياد ، صورتش به خواب‌آلوده مىماند ، پلكهايش به كندى مىجنبند ، بر تصميمات خود همانند پيران ثابت است .\r\n3 - كسى كه مزاج مغزش به خشكى روى آورده است : گدار فضولاتش پاكيزه ، حواسش صاف ، تاب بيدارى زياد دارد ، مويش نيرومند ، در مرحلهء اوليهء عمر - كه دودى مزاج است - مويش به سرعت رويد ، زود طاس مىشود ، موى پيچيده دارد .\r\n\r\n","description":"","footnote":"","page_name":" 32 ","page_number":66},
  {"content":"\r\n\r\n4 - كسى كه مغزش ترمزاج است : مويش صاف ، به سرعت رويد و دير طاس مىشود ، حواسش تيره است ، زائده‌هايش زياد ، نزله‌هايش زياد ، خوابش گران است .\r\n5 - كسى كه مغزش مزاج گرم و خشك دارد : فضول ندارد ، حواسش صاف است ، در بيدار ماندن خوددار است ، كم خواب است در اوايل عمرش ، مويش به سرعت رويد و موى قوى دارد و رنگ مويش سياه و پرچين و شكن است و بسيار زود طاس مىشود . اگر سرش را لمس كنى گرم است و خشك و رنگ پوست سرش به سرخى مىزند ، رنگ چشمش نيز به سرخى مايل است . در تصميم‌گيرى دودل است و در شروع كار شتابان است ، زودفهم است و حافظه‌اى خوب دارد ، كنشهاى روانىاش به سرعت انجام مىگيرد .\r\n6 - كسى كه مغزش مزاج گرم و تر دارد : به شرطى كه گرم و ترى مزاج مغز بسيار بسيار از اعتدال دور نشده باشد ، رنگ رخساره زيبا ، رگها نمايان ، در بسايى گرم ، فضولش زياد و پخته ، موى صاف و مايل به شقر ( زعفرانى ) و دير طاس مىشود . گرمى و ترى بر او زود روى آرند . و اگر گرم و ترى مزاج مغزش بسيار از اعتدال دور شده باشد ، مورد يورش بيماريهاى متعدد قرار مىگيرد .\r\nبيماريهايى كه گوهر گنديده دارند ، زود بر او روى آرند . از گرما و سرما زود بيمار مىشود ، حواسش گران و تيره است ، ديدش ناتوان است ، همواره مىخوابد ، خوابهاى پريشان مىبيند .\r\n7 - كسى كه مزاج مغزش سرد و خشك است : در لمس كردن سر سرد است . رنگش متغيّر و رگهاى سر و چشمانش ناپيداست . مويش به كندى رويد ، رنگ مويش سرخ مايل به سپيدى ( صهب ) و نازك است ، دير طاس مىشود و به‌ويژه اگر خشكى بر سردى چيره نباشد ، از سردى آورها زيان بيند . بنا به شروطى كه ذكر شد ، تا جوان است حواسش صاف است و اگر پير شد به زودى حواسش ناتوان مىشود . خرف مىشود . در پيرامونهاى سرش ترنجيدگى و خشك‌شدگى و گنديدگى روى مىدهد . زود پيرى به سراغش مىآيد ، صحتش درهم برهم است گاهى سرش سبك و مجراهاى سر ، بازند و گاهى سرگران و مجراها بند آمده‌اند .\r\n8 - كسى كه مزاج مغزش سرد و تر است : بسيار مىخوابد و خوابش گران است . حواسش پرت است ، تنبل و گران‌خيز است . زوائد زياد از سرش سرازير است . دير طاس مىشود . زود به نزله مبتلا مىگردد .\r\nتا اينجا راجع به سوء مزاج مغز صحبت كرديم و در آينده راجع به ورمها و غيره كه در مغز باشند و از نشانىها ، آنها را بشناسيم شرح مفصل خواهيم داد .\r\n\r\nفصل نوزدهم جستن حال مغز از بيماريهاى مختلف\r\nاين فصل و فصلى كه قبل از اين فصل آمد ، دستوراتى را در بر دارند كه از راه به كار بردن آنها بتوانى علائم بيماريهاى مغز را دريابى ! و تو حتما بايد رهنمونيهاى مرا در اين زمينه ازبر كنى و\r\n\r\n","description":"","footnote":"","page_name":" 33 ","page_number":67},
  {"content":"\r\n\r\nنيازى نباشد كه در بحث هر بيمارى از بيماريهاى متعدد مغزى ، دستورات علامت‌يابى را تكرار كنيم ، و اگر احيانا در سياق بحثهاى آينده گاهى يادى از اين نتيجه‌گيريها بنماييم ، اين را بدان ! كه تنها بدين منظور مىباشد كه ترا يادآورى كنيم كه به دستورات كلى ما كه سابقا آورده‌ايم مراجعت كنى و از آنها بهره بگيرى . ما شايد چيزهايى را بازگو كنيم كه در بحثهاى گذشته به سرعت بر آن گذر كرده‌ايم و تفصيل وافى نداده‌ايم . تو حتما بايد آمادگى كامل داشته باشى كه در معالجهء بيماريها جزئى كه بر مغز روى مىآورند از قوانين كلى ما - كه شرح داده‌ايم - استفادهء كافى بنمايى و بتوانى كه معالجات را از دستورهاى كلى ما بيرون بكشى . و اگر به بيمارى برخورديم و در دستور كلى ذكرش از قلم افتاده بود رواست كه آن را نيز شرح دهيم و ذكر آن را در سطور آتيه بگنجانيم .\r\n\r\nمغزى كه سوء مزاج دارد\r\n1 - اگر سوء مزاج از گرمى بدون ماده باشد ، علامتش : التهاب در سر بدون سرگرانى ، محرومى از خواب ، نامرتبى در حركات ( قلق ) ، خيالات درهم‌وبرهم ، زودرنجى ، سرخى در چشم ، افزايش درد از گرمى بخشها ، آسودن و سود ديدن از سردىآورها .\r\n2 - علامت سوء مزاج مغز كه از سردى باشد و ماده همراه نباشد : احساس سردى بدون سرگرانى ، تنبلى و سستى ، سپيدى رنگ رخساره و چشم ، كوتاه آمدن نيروى تخيّلى ، گرايش به ترسويى ، از گرميها سود ديدن و آرميدن ، از سرديها زيان ديدن و رنجيدن .\r\n3 - علامت سوء مزاج مغز كه از خشكى باشد و ماده همراه نباشد : سبك‌سرى ، تخليه‌هاى پىدرپى ، خشكى سوراخهاى بينى ، تنفر از خواب و بيدارى زياد .\r\n4 - علامت سوء مزاج تر بدون ماده : تنبلى و سستى ، كمى سرگرانى ، ريزش مواد آبكى اندك يا در حال اعتدال ، فراموشكارى زياد ، چيرگى خواب .\r\n5 - اگر سوء مزاج مغز تركيبى و بدون ماده باشد : بايد علامت هر دو مزاج را در نظر گرفت :\r\nالف - اگر سوء مزاج از گرمى و خشكى باشد : درصورتىكه گرمى چيرگى داشته باشد ، علامتش بىخوابى و درهم شدن عقل است .\r\nب - اگر از سردى و خشكى باشد و سردى غالب گردد : حالتى رخ دهد كه به بيمارى مشهور به جمود ( يخ‌بستگى ) شبيه است و شايد بيمارى جمود را به بار آرد .\r\nج - اگر از گرمى و ترى است و ترى بر گرمى چيره است : خواب زياد است اما خواب‌آلودگى ( خواب بدون اراده ) زياد نيست .\r\nد - اگر از سردى و رطوبت است و سردى برترى غالب است : خواب بيهوشىآور ( نوم سباتى ) زياد است . و بايسته است كه در علامت جستن از سوء مزاجهاى تركيبى علامتهاى سوء مزاجهاى ساده و تكى را نيز رعايت كنى و آن را با اين به كار ببرى .\r\n6 - اگر سوء مزاج مغز همراه ماده باشد و ماده غلبه كند : علاماتش به قرار زير است :\r\nالف - اگر مادهء موجود و چيره صفرايى است ، سرگران است ولى نه به افراط ، گزش و التهاب و\r\n\r\n","description":"","footnote":"","page_name":" 34 ","page_number":68},
  {"content":"\r\n\r\nسوزش شديد و خشكى در سوراخهاى بينى و تشنگى و بىخوابى و زردى رخساره و چشم است .\r\nب - اگر غلبه با مادهء خونى است ، سرگرانى و شايد همراه با تپش باشد . چهره باد مىكند ، چشم مىآماسد ، رنگ رخساره سرخ است ، تراوش از رگها ، خواب بدون اراده ، مشهود است .\r\nج - اگر سوء مزاج با ماده است و آن مادهء سرد بلغمى است ، علامتش : احساس سرما ، آزار طولانى و زجر كشيدن از آن ، رنگ رخساره و چشم اندكى سرخ و اندكى زرد است . سرگرانى احساس مىشود و بيشتر سرگرانى به سبب مادهء بلغمى است ، تنبلى ، كندفهمى ، خواب‌آلودگى ، فراموشى ، رنگ سربى در روى و چشم و زبان .\r\nد - اگر سوء مزاج همراه مادهء سودايى است علامتش : سرگرانى كمتر ، بىخوابى بيشتر ، وسوسه‌ها ، انديشه‌هاى بىمعنى ، رنگ زرد مات پژمرده در رخساره و چشم و همهء اندامان .\r\n7 - اگر سوء مزاج مغز سببش ورمهاى گرم است . علامتش : تب هميشگى ، ( لازمه ) ، سرگرانى ، تپش در سر ، سردردى كه به ته چشم سرايت مىكند ، شايد برآمدگى چشم رخ دهد ، درهم شدن عقل ، سرعت در نبض و حرارت ، اگر ورم گرم در خود مغز باشد ، نبض تمايل به موجى دارد و اگر ورم در حجاب مغز باشد نبض گرايش به اره‌اى ( منشارى ) دارد و درد شديدتر است .\r\n8 - اگر سوء مزاج مغز از ورم بلغمى باشد . علامتش : فراموشكارى ، خواب‌آلودگى ، سرگرانى زياد ، نبض موجى ، فروهشتگى و هيجان در جسم .\r\n9 - اگر سوء مزاج مغز از ورم سودايى باشد ، علامتش : بىخوابى ، وسوسه همراه سرگرانى ويژه ، سختى نبض .\r\nما در بحث از سردرد ، علامتهاى نيرومندى و ناتوانى مغز و نشان خلطهايى كه بر مغز غالب آيند و علامات بيماريهاى ويژه به مغز و بيماريهاى شراكتى مغز با اندامان را آورده‌ايم . ازاين‌رو در اين بحث يادى از آنها نكرديم . باشد كه براى معلومات به بحث سردرد مراجعه شود و از آن استفاده گردد و به ساير بحثها منتقل شويم .\r\n\r\nفصل بيستم دستورهاى معالجه\r\nاگر بر آن شديم كه ماده‌اى را تخليه كنيم چه بايد كرد ؟\r\nاگر علائم نشان داد كه آن ماده خون همراه دارد و آن خون بسيار است و همهء موادش كامل و بىكاستى است بايد رگ‌زنى را از قيفال شروع كرد و رگهايى را زد كه علاقه با سر دارند و در بحث رگ‌زنى ياد شده‌اند مانند رگهاى پيشانى ، بينى ، رگهاى اطراف گوش ، و بايد رگ‌زنى در طرفى صورت گيرد كه بر خلاف طرف دردمند باشد .\r\nاگر وضع را بغرنج ديديم و دانستيم كه خون غلبه كرده است « وداج » را مىزنيم و اگر خلطهاى ديگر هم غلبه كرده باشد باز بهتر است كه رگ زدن را از وداج شروع كنيم .\r\n\r\n","description":"","footnote":"","page_name":" 35 ","page_number":69},
  {"content":"\r\n\r\nرگ‌زنى براى چه ؟ در رگ‌زنى همهء خلطها بيرون مىريزند . حال اگر مادهء ريختنى تنها خون باشد رگ‌زنى كامل كافى است . و اگر خلط ديگرى باشد ، نگاه مىكنيم : اگر اين غلبهء خلط همهء بدن را فراگرفته است همهء بدن را تخليه مىكنيم و بعدا تنها رگ زدن را در سر به كار مىبريم و وسيلهء ويژهء تخليهء سر را استعمال مىنمائيم . اما بايد در نظر داشت كه اگر در بدن خلط باشد حتما اوّل بايد بدن را تخليه كرد و بعدا سر را رگ زد ، و بايد وقتى رگ زد كه بدانيم مادهء تخليه‌اى پخته و رسيده است . پختگى را از چيزهايى مىشناسيم كه به سوى آن نزديك مىگردند ، به شرطى كه نه بسيار رقيق و نه بسيار پرمايه و غليظ باشد .\r\nاگر بيمارى مرحلهء نهايى را مىپيمايد و به وسيلهء ماليدنى و پاشيدنى و بر نهادنيهاى رساننده ، ماده را پخته گردانيده‌ايم استفراغ ماده را از سر به‌ويژه به وسيلهء غرغره كردن صورت مىدهيم و اين عمل در صورتى صحيح است كه ريهء بيمار سالم باشد و نزله‌هايى كه به وسيلهء غرغره پايين مىآيند از نوع خلط تند و سوزناك نباشند و بيمار براى بيماريهاى شش آمادگى نداشته باشد ، و تاب آن را داشته باشد كه اگر چيزى ناپسند به ريهء وى داخل شود خود را حفظ نمايد . و در عين حال مداواى سرش از حفاظت ريه مهم‌تر باشد .\r\nعلاوه بر غرغره ، بايد بوئيدنيهاى عطسه‌آور و بازكننده و به بينى كشيدنيها و دواهايى را استعمال كنيم كه مواد را از سر جذب مىكنند . گاهى مىشود كه اول سر را مىتراشيم و بعدا داروهايى بر آن مىگذاريم كه خلط بند آمده را از سر بيرون كشد ، ولى بايد وقتى اين كار را انجام دهيم كه نترسيم داروهاى بر سر گذارده مزاج را تباه كنند ، و بايد مطمئن باشيم كه مادهء در سر گير كرده پختگى دارد و به آسانى تخليه مىشود .\r\nبا همهء اين احتياطكاريها ، بايد در تخليه خلط سرد دقت كنيم كه نكند تنها رقيق بيرون آيد و غليظ در جاى خود بماند ؛ و براى اينكه اشتباهى رخ ندهد و به هدف صحيح برسيم ، بايد اول موضع را به وسيلهء نرم‌كننده‌هاى رساننده نرم كنيم و آنگاه مسئلهء تخليه را پيش كشيم . بايد بعد از هربار تخليه از نو به نرم گردانيدن بپردازيم . در حالتى كه خلط تند و تيز را بيرون مىرانيم ، چنين خلطها ناگزيرمان مىكند كه گاهى داروهاى گرم به كار ببريم ، مانند : ايارج ، سقمونيا ، تربد و اسطوخودوس ؛ نگذاريم كه بعد از استعمال دارو ، سوء مزاج گرم باقى بماند . بايد به كلى سوء مزاج گرم بعد از استعمال داروها از بين برود ، كه در اين صورت بايد با اسهال‌هايى كه صورت مىگيرد و تخليه‌اى كه به وسيلهء غرغره انجام مىشود ، ضمادهاى سردىبخش را آماده كنيم كه از خطر باقى ماندن سوء مزاج گرم از اثر داروهاى گرم جلوگيرى كند .\r\nدر به كار بردن داروها بايد قبل از هر چيز اطمينان پيدا كرد كه آيا جسم بيمار قابليت پذيرش آنها را دارد يا نه ؟ آيا داروهايى كه به خوردش مىدهيم اسهالش مىدهد يا او را تخليه مىكند ؟ نكند از دارويى كه به وى خورانيده‌ايم بميرد يا به تباهى رسد . اگر خلط ناپخته بود قبلا آن را به وسايلى مناسب به پختگى مىرسانيم چنان كه ذكر خواهيم كرد . اگر خلط در يك طرف بدن يا در تمامى بدن باشد ، بايد خلط را به جانب مخالف بكشيم . مثلا اگر خلط در طرفهاى پائين يا از كليهء بدن باشد ،\r\n\r\n","description":"","footnote":"","page_name":" 36 ","page_number":70},
  {"content":"\r\n\r\nبراى تخليه اماله و شياف و غيره را از پائين به كار مىبريم و دست و پا و به‌ويژه پاها را باند مىبنديم .\r\nيا مثلا معده را بخواهيم از خلط تخليه كنيم از ايارج فيقرا استفاده مىكنيم و اگر مورد تخليه سپرز باشد ، دارويى كه با سپرز مناسب است به كار مىبريم ، هر اندامى از اندامان را با دارويى كه با آن سروكار دارد تخليه مىنمائيم و اين را چون دستورى عمومى دربارهء مواد بايد ياد بگيرى !\r\nهر ماده‌اى كه تخليه شد و تخليه‌اش سبب سوء مزاج گرديد . معالجه با داروى ضد اوست .\r\nكسانى كه براى علاج مواد مختلف رطوبى در سر ، داغ كردن را مىپسندند بر اين رأيند كه انگشت كوچك را بر انتهاى بينى بگذارند و دست را باز كنند ، جايى كه انگشت شهادت بدان مىرسد آن را داغ بگذارند . يا اينكه نخى را از گوش‌تاگوش ببرند و جاى وسط نخ را داغ كنند . اما بايد قبل از داغ‌گذارى موى سر را بتراشند .\r\nبگذار ما به تفاصيل موضوع برگرديم ! اگر خون در سراسر بدن هست و مادهء زياد در سر جمع شده است ، بايد رگ قيفال را زد . و اگر هنوز مادهء زياد در سر جمع نشده ولى در راه جمع شدن است ، بايد اكحل را زد . و اگر بيم آن داشتى كه هرچند مواد در سر پيدا نشده ولى شايد پيدا شود ، مثلا سببى را مىيابى مانند گرماى خارجى يا ضربت خوردن و غيره كه خلطها را در پيرامون سر گرد مىآورند ، بايد رگ باسليق را زد . و اگر خواستى كه مواد را بيشتر بيرون كشى بايد رگ صافن را بزنى و يك وجب بالاتر از قوزك ساق پا را حجامت گيرى و رگهاى پا را بزنى و اگر خونى را كه بايد به وسيلهء رگ‌زنى بيرون ريزى ، در دو اندام گمان مىبرى ، بايد هر دو رگ را بزنى . اين در صورتى است كه تشخيص مىدهى خون در هر دو اندام گرد آمده و خونى است كه آرام گرفته و نمىجنبد .\r\nاگر خواستى كه مادهء خون ريختنى را در حال تخليهء آن به سوى ديگر بكشانى با اينكه اندامى را كه اول به علت گرفتار آمده ، رگ مىزنى ، رگى را هم كه با او شريك است بزن ! در اين حالت بايد رگى را بزنى كه برعكس جهت سر واقع شده است .\r\nاگر ديدى كه مادهء مورد نظر تنها در سر منزل كرده و آن ماده تنها عبارت از خون است ، بايد چه كار كرد ؟\r\n1 - اگر آن ماده و گرد آمدنش در حجابهاى بيرونى كاسهء سر است ، چنان كن در بحث بيماريهاى جزئى ذكر مىشود .\r\n2 - يا درد در نزديكى جاى به هم رسيدن استخوانهاى سر احساس مىشود ، و مىخواهى با معالجهء سبك آن را چاره كنى ؛ بايد مغاك پس گردن را حجامت بگذارى .\r\n3 - و اگر ديدى كه ماده بسيار فرورفته و نمىتوانى آن را به بيرون كاسهء سر بكشى ، رگ پيشانى را مىزنى و به‌ويژه اگر درد در پشت سر احساس شود ، اين رگ‌زنى بايسته است .\r\nبعد از خون‌گيرى لازم ، داروهاى تخليه‌كننده ، از قبيل داروهايى كه از هليله و افشرهء ميوه‌ها تهيه مىشود به بيمار مىخورانى و اماله نيز استعمال مىكنى .\r\n4 - اگر علت دشوارتر باشد ، مثلا در حالت سكتهء خونى ، وداج را مىزنى . اگر مادهء معوق مانده بلغمى باشد ، قبل از شروع به تخليهء آن بايد آن را به پختگى رسانيد و داروهايى كه براى رسانيدن\r\n\r\n","description":"","footnote":"","page_name":" 37 ","page_number":71},
  {"content":"\r\n\r\nمادهء بلغمى بيشتر مؤثرند عبارتند از داروهايى كه نرم‌كننده و تحليل‌برنده و قطع‌كننده هستند ، مانند : مرزنگوش ، برگ غار ، درمنه ، مشك چوپان ، گورگياه ( اذخر ) ، بابونه ، شاه افسر ( اسپرك ) ، شبت ، بسفايج ( بسپايه ) ، افتيمون - بسپايه و افتيمون براى رسانيدن مادهء سودايى خاصيت ويژه‌اى دارند - آويشم ، حسل ، پونه ، فيجن ، برنجاسپ و هرآنچه از ردهء داروهاى گرم ديگر كه در جدولهاى تحليل بردن و پخته گردانيدن ذكر كرده‌ايم .\r\nبايد دانست كه چاره‌انديشى براى مادهء بلغمى و مادهء سودايى تا اندازه‌اى باهم تفاوت دارند و اين را بعدا ذكر خواهيم نمود .\r\nاين داروهاى رساننده بايد به تناسب با اندازهء ماده ، بيشى و كمى يابند . اگر ماده زياد باشد و بسيار شدت داشته باشد ، ما هم درجهء داروهاى گرم را تا چهار درجه تقويت مىكنيم . مثلا داروهايى چون عاقر قرحا و فربيون و همانند آنها را به كار مىبريم ، مگر اينكه بيم آن برود كه از اثر استعمال چنين گرمترها مادهء مورد نظر به جوش آيد ، و اين احتياط را بايد وقتى داشته باشيم كه ماده بسيار زياد باشد و بيم آن برود كه از اثر دارو ، حجمش بيشتر شود و كشيدگى پيدا كند و آزار بسيار برساند ، يا ورمى به بار آرد . اگر حس كرديم كه ماده بسيار زياد است و بيم آن مىرود كه از استعمال داروى گرم به جوش مىآيد و زيادتر شود و كشيدگى پيدا كند ، قبل از استعمال دارو كمى از آن را بيرون مىكشيم و آن وقت به پختن آن اقدام مىكنيم .\r\nبراى پخته گردانيدن خلطهاى نرم و ناپخته ، بهتر آن است كه درمان و ضمادها در گرمىبخشى معقول باشند ، و در عين حال بستن و باز كردن را به كار مىبريم تا به آسانى و نرمى كار انجام گيرد .\r\nاگر ماده اندك يا ناتوان باشد ، براى ماده‌اى كه بسيار گرم نيست ، در درجهء اول تنها داروهاى لطيف استعمال مىكنيم ، و اگر در چندىوچونى ، حالت وسط داشته باشد ، ما هم داروهاى متوسط ميانهء گرم و لطيف را استعمال مىكنيم .\r\nاگر مادهء گردآمده سودايى باشد ، نبايد فقط اين داروها را استعمال كرد كه مبادا تخفيف را بيشتر كند . به‌ويژه اگر سوداى غير طبيعى باشد و سو زندگى داشته باشد . پس بايد براى رسانيدن مادهء سودايى حتما نرم‌كننده و تركننده را به كار برد و بعد از آن پخته گرداننده‌هاى تحليل بر لطيف - كه در درجهء دوم و سوم تحليل برندگى قرار دارند - به كار ببريم . بهتر آن است كه نرم‌كننده و ترىبخش را همراه داروهاى گرم قطعه‌كننده و تحليل‌برنده به كار ببريم .\r\nاگر ماده گرم است ، پخته گردانيدن ، قوام آن را گرد هم آرد و باز مىكند و قطع مىنمايد .\r\nسردىبخشهايى كه هم ترى مىآورند و هم مىزدايند و مىشويند عبارتند از : آب جو ، شير بز و همانند آنها . كسى كه سردرد دارد و تا اندازه‌اى توان را از دست داده است بايد از شير خوردن پرهيز كند ، و رساننده‌هايى كه شرط آنها را بيان كرديم براى چنين بيمارى خوب نيست .\r\nعلاوه بر سردىبخشهاى نامبرده ، سردىبخشهاى ديگر نيز هست ، از قبيل : آب‌پز برگ بيد و بنفشه و نيلوفر و هفت‌بند و گياهان سردمزاج كه در جدولهاى كتاب داروهاى ساده ( كتاب دوم ) آورده‌ايم .\r\n\r\n","description":"","footnote":"","page_name":" 38 ","page_number":72},
  {"content":"\r\n\r\nهريك از اين داروهاى سرد را بايد با چيزكى از سركه مخلوط كرد تا دارو را به ژرفا برساند و نيرويش را نفوذ دهد ، و اگر احيانا در آن كمترين غلظتى باشد ، بايد بابونه و خطمى را بر آن افزود ، و اگر بيمار خوابش نمىبرد و مىخواهد بخوابد ، بايد پوست خشخاش را با دارو آميخت .\r\nباز مىگويم ، سركه بايد در كليهء مواد سردىبخش باشد . سردىبخشى سركه به وسيلهء كمترين چيزى از بين مىرود ولى بدرقه كردنش براى داروها به سوى ژرفا و قطع كردنش باقى مىماند . اين در حالتى خوب است كه در مواد سرد به كار برده شود . ليكن در رسانيدن مواد گرم واجب نيست كه سركه حتما باشد .\r\nمرهمهاى گرم كه از گياهان خوشبوى و گل و ساير گياهان گرفته مىشود و در رسانيدن مادهء سرد استعمال مىشود ، همگى در كتاب « اقرابادين » ذكر شده‌اند .\r\nاگر مادهء گردآمده در سر بسيار سرد باشد ، يا مقدارش زياد باشد ، يا به سختى تحليل برود ؛ چاره‌اش مرهمهاى ساخته از شيره و انگمهاى گرم و داروهاى ديگ ابزارى قوى و روغن‌بان و زنبق و نرگس و سوسن و ارغوان و بابونهء چشم گاوى و برگ غار و مرزنگوش و سنبل رومى يا :\r\nروغن زيتونى كه در ان فيجن سبز ، يا پونهء سبز ، يا شبت سبز ، يا بابونهء سبز و همانند آنها جوشيده باشد و همانند آنها كه را نيز در اقرابادين مىآوريم .\r\nنفط نيز از جملهء اين داروها به حساب مىآيد ؛ ليكن روغن بلسان ( بلشم ) از آنجا كه لطيف است و به سرعت تحليل مىرود ، با اينكه قوى است اما در اين‌گونه معالجات كه همراه ماليدنيها و مرهمها باشد ، بسيار بهره‌رسان نيست .\r\nبعد از رسانيدن ماده و به كار بردن دستورات در حالات ذكر شده ، از راههاى زير به جنگ مادهء گردآمده در سر و مايهء سردرد مىشتابيم :\r\n1 - استفراغ و تخليه . كشيدن ماده به سوى مخالف ، يا به وسيلهء تخليه و كشيدن ماده به سوى مخالف هر دو . كشيدن به سوى مخالف مقصودمان جذب ماده به سوى دست و پاست ، و بدين منظور جاى گردآمدن ماده را با نمك و روغن بنفشه يا نمك و روغن بابونه ، يعنى برحسب مزاج بيمار ماساژ مىدهيم و ماده به سوى دست و پا مىخزد .\r\n2 - ورزش . ورزش آن‌چنان‌كه سر را بايد ثابت نگهداشت و همراه بدن به حركت درنيايد و تنها پايينها بجنبد . مثلا بيمار به وسيلهء رسنى خود را بياويزد ، يا بالاييهاى بدن را بر ديوارى ثابت كند و پاها را پياپى بجنباند تا خسته بشود . اما ورزش نامبرده بايد بعد از تخليهء ماده و ماساژ دست و پا صورت گيرد . كشيدن دست و پاها از بالا به سوى پايين نيز در اين ورزش وارد است و به‌ويژه در هنگام تغذيه .\r\nگفتيم سر نبايد حركت كند ، اما سر هم از نوعى ورزش سبك استفاده مىبرد . مثلا ماساژ دادن ، با انگشت فشار دادن ، و حتى شانه زدن مو ؛ در اين حالت ورزش به سود سر است . نشستن بيمار در تاب از تنقيه‌كننده‌هاى مخصوص به شمار مىآيد چنان‌كه در حالتهاى نهايى بيمارى ليثرغس تجويز مىشود و تو آن را مىدانى .\r\n\r\n","description":"","footnote":"","page_name":" 39 ","page_number":73},
  {"content":"\r\n\r\nدر هر دو حالت تخليه كردن و كشيدن ماده به سوى مخالف ، اماله و برداشتنىها و ادرارىها و عرق‌آورها را نبايد اهمال كرد ، و بايد نوع ماده و نيروى آن را در نظر داشت و مناسب همان ماده را به كار انداخت كه اينها را همه در « اقرابادين » خواهى يافت .\r\nاگر سر و بدن در داشتن مادهء بيمارى مشتركند و بايد ماده را مشتركا از سر و بدن بيرون آورد ، چاره‌اش حبّ ايارج و حبّ « قوقايا » و حبّ « اسطوخودوس » است ، كه اين داروها براى بيرون آوردن خلطهاى سوخته‌اى كه مراره بر آنها غالب آمده و غلظتى هم دارند ، بسيار مفيدند و در واقع هم ضد مراره و هم ضد مواد بلغمى هستند . و از اين حبها مؤثرتر ، خيسيدهء الو با آب كاسنى است و از اين قويتر هم هست كه در كتاب « اقرابادين » ذكر خواهد شد . همچنين در بيرون دادن ماده‌اى كه سر و بدن در آن مشتركند ، مىتوانى خيسيدهء ايارج را به بيمار بدهى و به وسيلهء اسكنجبين و تخم سرمق ( سلمك ) قى كند .\r\nو مىتوانى آب‌پز هليله و آلوبخارا و شاهتره و شربت ميوه و شربت بنفشه و آب‌پز خيار شنبر دارويى و همانند اينها را به كار ببرى و حالت بدن را در نظر بگيرى كه آيا تب دارد يا ندارد و عمر بيمار را و نيرو و غيره را مورد نظر قرار دهى و آن‌گاه اگر مناسب ديدى سقمونيا را همراه دارو بده كه دارو تقويت يابد و گرنه از سقمونيا صرف‌نظر كن ؛ زيرا اين داروها براى بيرون آوردن خلطهاى رقيق بهره رسانند .\r\nبراى بيرون راندن خلطهاى غليظ و سودايى داروهاى آتى را بايد تجويز كرد : « ايارج اركاغانيس » ، « ايارج روفس » ، « ايارج لوغاديا » ، « ايارج جالينوس » . حبّى كه از سنگ لاجورد تهيه مىشود ، خربق و هرچه « اسطوخودوس » در آن باشد . همچنين قى كردن به وسيلهء اسكنجبين و تخم ترب و پيه حنظل و ساير داروهاى بيرون آورندهء خلطهاى غليظ و لزج كه وصف كرده‌ايم و برشمرده‌ايم ، و ديگر داروهاى تركيبى كه در « اقرابادين » شرح كرده‌ايم در اين حالت مفيد و سازگار است . ولى نبايد فراموش كرد كه بايد داروها را برحسب حالت بيمارى و چون و چندى ماده درجه‌بندى كرد .\r\nدر درجهء اول : ايارج و تربد و افتيمون و غاريقون و گندبيدستر و همانند آنها را بايد به كار بست .\r\nبعد از آن نوبت به حبوب بزرگ و بعد از حبوب به كار بردن ايارجات مىرسد ، و از آن پس خربق سياه را براى چارهء سودا و خربق سفيد را در علاج بلغم تجويز مىكنى ، اما بايد در تجويز آنها احتياط و حذر نمايى . و در تجويز لاجورد و سنگ ارمنى براى علاج سودا نيازى به حذر و احتياط نيست . و بايد از داروى ناتوانتر شروع كرد و به تدريج قويتر را داد تا معلوم مىشود كه علت بر طرف شده است .\r\n\r\nمسهلهاى رقيق براى تنقيهء سر\r\nاز شبيارات ، حبوب بزرگ مىسازند . بيمار كه مىخورد ، حب مذكور كه كم وزن است چون منتشر مىشود كنش كافى دارد ، و از آنجا كه كم‌مايه است اگر تناولش چندين بار تكرار شود زيانى\r\n\r\n","description":"","footnote":"","page_name":" 40 ","page_number":74},
  {"content":"\r\n\r\nنمىبخشد . بايد بيمار بعد از تناول حب بخوابد تا حركت و بيدارى كنش دارو را از بين نبرد . شبيار مورد اعتماد و مطابق دستور طب آن است كه از صبر و ايارج است و مصطكى را با وى مىآميزند كه معده را تقويت بخشد و اگر بخواهند بخار تندى را كه از سر به معده مىآيد از معده منع كنند بايد هليله را هم در آن بگنجانند .\r\nاگر بخواهند كه مسهل نامبرده خلط مرارى را بيرون آورد سقمونيا و همانند آن را به كمك مىطلبند . جايز است كه سقمونيا را با مشتقات صبر براى تنقيهء سر يا تنقيهء معده استعمال كرده و اگر مغز از مشاركت معده بيمار شده باشد ، دارو از زياد ماندن و گرمى زياد بخشيدن به معده - در پاكسازى - كوتاهى ورزد ؛ بايد داروهاى كمكى پاك‌ساز باشد .\r\nاگر در بيرون راندن خلطهاى بلغمى نياز به كمك داشته باشيم بايد به پيه حنظل همراه زنجفيل و تربد و اسطوخودوس پناه ببريم .\r\nبراى بيرون راندن خلطهاى سودايى ، كمى خربق ، يا افتيمون و بسپايه و همانند آن را استعمال كنيم كه از اين حبوب بسيار و به نسخه‌هاى گوناگون موجود است و در « اقرابادين » ذكر شده‌اند و هرگاه آنها را از آنجا برخوانى گزيدن نوع و سود هريك از آنها را مىدانى .\r\n\r\nتنقيه‌هاى ويژهء سر\r\nانواع غرغره‌ها ، كه بايد آب كامه همراه هر غرغره باشد .\r\nاگر خلطى كه در سر است و بايد تنقيه شود خالص مرارى است ، نبايد غرغره را استعمال كرد زيرا بيم آن مىرود كه خلط به سينه فرود آيد ، كه به سبب داروهاى تنقيه‌كنندهء تند بر تنديش افزوده شده است و زيان به سينه مىرساند .\r\nاگر خلط صفرا بود ، مىتوان داروهايى را براى غرغره كردن تجويز كرد كه به نرمى و مدارا و لطف و با اعتدال مزاج خلط را تنقيه مىنمايد . مثلا اسكنجبين بزورى ( با بزرها ) با كاسنى ، يا اسكنجبين عنصلى ( پياز دشتى ) با سقمونيا ، آب لبلاب و آب آلو بخارا ، شربت بنفشه ، تمر هندى با اندكى سمقونيا و آنچه كار سقمونيا را مىكند . اگر با آنها غرغره كنند هيچ زيانى مترتب نخواهد بود .\r\nاگر خلط مرارى و غليظ باشد ؛ بايد يا آبكامه و صبر ، يا ايارج ، يا اسكنجبين بزورى و پياز دشتى با ايارج را غرغره كنند . و مىتوانى اين داروى غرغره را به وسيلهء سقمونيا و كمى تربد تقويت نمايى و ما بيشتر از اين را تجويز نمىكنيم .\r\nاگر خلط بلغمى و غليظ باشد ، مىتوانى بر داروهاى خلط مرارى و غليظ پيه حنظل و زنجفيل و اسطوخودوس و تربد و ايارج ( اركاغانيس ) و « يوسطوس » را اضافه كنى و شايد نياز باشد كه با داروهاى نامبرده ، خردل و عاقرقرحا و فلفل و مصطكى را به كار ببرى كه كنش دارو مؤثرتر و قوىتر باشد . اين در شرايطى جايز است كه خلط بسيار زورمند و شديد القوّه باشد . هم‌چنين بيمار مىتواند عاقرقرحا و فلفل و زنجفيل و سوسن زرد و مويزج و همانند آنها را در دهان نگهدارد و\r\n\r\n","description":"","footnote":"","page_name":" 41 ","page_number":75},
  {"content":"\r\n\r\nبمكد و گاهى نرم‌كننده‌هايى از قبيل حسل و دارچين و دارچين خطايى و مرزه و پوست ريشهء كبر و پونه و شبيه آنها را با دارو مخلوط مىكنند .\r\n\r\nعطسه‌آورها\r\nدر علاج خلط مرارى ، كمى سقمونيا را در سركه حل كنند و بخار سركه را بو كنند يا فوگان ترش تند را بو كنند .\r\nدر علاج خلط بلغمى ، كندس و فلفل و پياز و سير و تيرهء تره‌تيزكها ( حرف ) و خردل و تخمهاى تند و شبيه آنها را به بينى كشند و اگر از اين داروها ، ضماد سازند يا بر گيجگاه مالند ، باز مفيد خواهد بود .\r\nبه بينى كشيدنيها انواع دارد : بعضى به منظور سردى بخشيدن و تر گردانيدن و قسمتى به هدف تحليل بردن و نوعى براى تقويت استعمال مىشوند .\r\nاگر به بينى كشيدنيهاى تحليل‌برندهء قوى را تجويز كردى ، بايد به تدريج تجويز كنى . قبلا بايد براى اولين دفعه با روغن گل يا با شير يا با همانند آنها استعمال شود . دفعهء دوم با افشرهء سلق و همانند آن . در دفعهء سوم با آب مرزنگوش و همانندش .\r\nماده‌اى را كه مىخواهى تنقيه كنى اگر منشأ ماده و منشأ بخارهاى ماده از معده است ، گوهر خلطى را كه در معده پيدا شده با دقت معاينه كن و با آنچه در باب بيماريهاى معده ياد گرفته‌اى برابرى كن و بعد از شناسايى تمام ، درصدد تخليهء آن باش . اما اگر ديدى كه مادهء در سر گردآمده ، بخار و بادهاى جمع شده‌اند ، بايد كارى كنى كه تحليل برود . براى اين كار ، آب‌پز در منه و افتيمون و آويشم و داروهايى را كه در بحثهاى ويژه بدانها اشاره شده استعمال كن و در عين حال روغن ياسمن و مرزنگوش و غار را در گوش بيمار بچكان .\r\nاگر خواهى كه جرم مغز نيرو يابد و نگذارى كه خلط مرارى از معده به مغز برسد ، بايد ميوه‌هاى ترش و به‌ويژه انار ترش و سيب و امرود و غوره را به بيمار بدهى كه بخورد و به‌ويژه بعد از غذا خوردن بخورد ، بهتر است .\r\n\r\nعلاج بندآمده‌ها\r\nهرگاه تشخيص دادى كه راه‌بندانهايى در سر به وجود آمده است حتما بايد داروهاى پاشيدنى ( نطول ) را در معالجه به كار ببرى . به كار بردن داروهاى پاشيدنى خواه آن دارو براى باز كردن بند آمده باشد يا براى حالتى ديگر ، حتما بايد از بالا فرود آيد تا بيشتر در ژرفا اثر كند . وقتىكه دارو را بر سر مىپاشى بايد سر راست ايستاده باشد تا دارو بر جان‌دانه افتد و جايى را دربرگيرد كه بالاى پشت سر و استخوان سخت است .\r\nو اگر پاشيدنيها را به كار نبرى ، مىتوانى داروهاى خاييدنى و حبوب ( شبيار ) و روغنهاى تحليل‌برنده استعمال كنى . و اگر تشخيص دادى كه سردرد ناشى از بادى است كه در معده گرد\r\n\r\n","description":"","footnote":"","page_name":" 42 ","page_number":76},
  {"content":"\r\n\r\nآمده ، تنقيه را تجويز كن ! و بعد از تنقيه روغن بادام شيرين يا بادام تلخ ، با آب‌پز ريشه‌ها و شنبليله و زيرهء سياه ( شاه‌زيره ) و همانند آنها را به بيمار بخوران و روغن كرچك و خيسيدهء آلو را نيز به وى بده .\r\n\r\nعلاج ورمهاى گرم\r\nاگر علت بيمارى ورم گرم است درصورتىكه درد بسيار شديد نباشد ؛ قبل از هر چيز سردى بخشهاى نامبرده را - كه گرمى را دفع مىكنند - با سركه و گلاب قاطى كن و استعمال نماى ! اما اگر درد بسيار زياد بود ، از سركه دورى كن و روغن گل را به اندازهء مناسب مقام كه سردى بايسته را بدهد ، به كار بر و بدان كه نبايد در استعمال آن افراط كنى . روغن گل را با سركهء زياد به هم بزن و اگر سركه كم هم باشد زيانى ندارد آنگاه قاطى شدهء سركه و روغن گل را بر پيشانى و سر بمال !\r\nآب تاجريزى ، ميخك ، زعفران ، صندل ، فتيله‌هاى خشخاش شاخدار ( ماميثا ) ، گل ارمنى ، عدس پوست‌كنده و همانند آن ، آبى كه قبوضيت‌آورهاى سرد در آن پخته باشد . چيزهاى گرم گيرندهء نيرومند كه در تركيب مزاجى آنها سردى هست - مانند : درخت گز - براى معالجهء چنين حالاتى مفيدند .\r\nاز داروهاى بسيار سرد مانند دارويى كه از خشخاش و افيون و همانند آنها گرفته مىشود استفاده مكن مگر اينكه درد بسيار شديد باشد و از استعمال آنها ناگزير باشى .\r\nبابونه از آن داروها است كه اگر در پاشيدنيها يا در داروهاى قىآور باشد ، قوّت مخدر را از بين مىبرد . ازاين‌رو بابونه در معالجهء بيماريهاى سر بهره‌اى نمىرساند . اما اگر بابونه همراه مادهء قىآور باشد ، شايد در دفع كردن قى كمك بنمايد .\r\nجالينوس فرمايد : در علاج قولنج ، زياد به مخدرات نيازمنديم اما در معالجهء سر به اين اندازه نياز به مخدر نداريم . قولنج علتى است كه گاهى بيمار را مىكشد ، اما سردرد اكثرا اين خطر را در بر ندارد .\r\nپس اگر مواد سردرد بسيار تند و آزاردهنده بود ، آب ميوه‌هاى نامبرده را اول به كار ببرند و بعدا داروهايى كه مواد تند را مىگدازند و ذكر شدند تجويز كنند و در مرحلهء سوم داروهايى را به كار اندازند كه حد اقل تحليل‌برندگى را دارند مانند آب‌پز كشك « 1 » و آب‌پز ريشهء آس و روغن بابونهء سبز يا تنها يا مخلوط با روغن گل - يعنى بايد شدت و ملايمت و هيأت ماده و شروع بيمارى و مدت بيمارى را برانداز كرد و آنگاه اگر نياز به تقويت روغن بابونه بود ، آن را با روغن گل مخلوط كن ! بعد از اين ، آب‌پز بيخ كرفس و رازيانه و تخم كرفس و رازيانه و آب سپوس و شنبليله و خطمى و شاه اسپرم و بابونهء گاو چشم سفيد تجويز كنند و از روغنها ، روغن شبت و همانند آن را به كار ببرند تا درد بر طرف مىشود و مادهء بيمارى تحليل مىرود .\r\n\r\n\r\n","description":"","footnote":"\r\n( 1 ) - كشك خوراكى كه از برغل و دوغ سازند و در زبان كردى آن را ( دوينه ) نامند .\r\n","page_name":" 43 ","page_number":77},
  {"content":"\r\n\r\nاز داروهاى نامبرده اگر ضماد درست كنند و برجاى درد گذارند ، باز معالج است ؛ و اگر نياز به تخليه بود وسيله‌هايى را بايد به كار برد كه در علاج همان ماده - هرچه هست - مناسب باشد . در معالجهء ورمهاى صفرايى بايد غذاى بيمار سبك و تر باشد .\r\n\r\nورمهاى سرد\r\nدر مداواى ورمهاى سرد نيز - همچون مداواى ديگر ورمها - بايد قبل از هر چيز به تخليه پرداخت ، و براى تخليه در اين حالت بايد چيزهايى را به كار برد كه روغن كرچك و روغن بادام تلخ و « فيقرا » و همانند آنها در آن باشد . از قبيل : شربتهاى مشهور كه از آب ريشه‌ها گرفته مىشود .\r\nدر ابتداى احساس درد - كه بايد بازدارنده استعمال شود - تنها بايد روغن گل را با نرم‌كننده‌هاى مانند آويشم ، پونه و به‌ويژه گندبيدستر ( خايهء سگ آبى ) برجاى درد ماليد و بعدا ضماد پياز دشتى و سركه را گذاشت يا اينكه اگر ممكن باشد ، بيمار پياز دشتى و سركه را غرغره كند . براى چنين حالتى و به‌ويژه در بيمارى ليثرغس اگر دو سوم مثقال از گندبيدستر تناول شود خوب است . بعد از آن رساننده‌هايى را استعمال كن كه سستى رسانند و كمى تحليل‌برنده هستند و سابقا ذكر شده‌اند .\r\nبعد از اين معالجات و نزديك به نهايت بيمارى ، در همه حالات چه سرد و چه گرم بايد سستىآورها را استعمال كرد . در علاج سردى بايد سستىبخش كامل باشد و تحليل‌برنده از آبها و ضمادات و روغن‌هاى زورمند باشند .\r\nو اين را بدان ! كه هركس از وجود ماده‌اى در سرش مىنالد ، آن شخص از مىخورى و زياد ماندن در حمام زيان بيند ؛ و هركس كه مادهء بيمارى در پرده‌هاى مغز اوست ، از آب بسيار سرد بايد بپرهيزد .\r\n\r\nمعالجهء سوء مزاج گرم\r\nاگر علت ، تنهاى تنها سوء مزاج گرم مغز باشد ، علاجش داروهايى است كه خنك گرداننده‌اند ؛ از قبيل سبزيها و روغنهاى سرد و سردىبخش مانند : روغن گل و روغن بيد و روغن نيلوفر و روغن بنفشه ؛ كه در اين ميان روغن گل از همه بهتر است . هم‌چنين روغن تخم كدو ، روغن تخم كاهو ، روغن تخم خشخاش . و اگر درد بسيار شدت يابد ، به كار بردن روغن تخم بنگ هم رواست .\r\nاز اين همه روغنها و مرهمها بهترينش مرهمى است كه با روغن زيتونى درست شده باشد كه زيتون تقريبا نارسيده باشد و نمك سود نباشد و برگهايى كه در آن پرورده مىشوند سبز باشند . از سبزيهاى سرد و همانندهاى آنها تو خودت مىدانى ! كه عبارتند از : كاهو ، خرفه ، تراشهء كدو و همانند آن و هم‌چنين : برگ بيد ، برگ نيلوفر ، تاجريزى ، هفت‌بند ، هميشه بهار - يا آب خيار و كدو ، قاوت جو همراه سركه و گلاب ، كافور ، صندل ، اقاقيا ؛ تن اندودن به روغن گل و سركه .\r\nنشايد از اين حد تجاوز كرد و كار بجايى برسد كه تخدير روى دهد و روان يخ بندد ؛ مگر اينكه\r\n\r\n","description":"","footnote":"","page_name":" 44 ","page_number":78},
  {"content":"\r\n\r\nبسيار ناگزير باشند و گويند سركه‌اى كه در اين حالت وسيلهء معالجه است نبايد بسيار تند و شرابى باشد زيرا زيان مىرساند و از جمله معالجات در اين حالت مىتوان از لعاب اسفرزه مخلوط با سركه و آب گشنيز و برگ گشنيز استفاده كرد . اگر از داروهاى نامبرده پاشيدنى يا ضماد به كار مىبرى ! بايد دقت كنى كه قسمت عقبى مغز را در بر نگيرد ، زيرا آنجا منشأ عصب است . پاشيدنى و ضمادات از جاى به هم رسيدن استخوانها - در جان‌دانه - و جاى به هم رسيدن استخوانهاى تاجى ( اكليلى ) به مغز بهره مىرسانند نه از راه پسين . اگر اين داروها در قسمت عقبى قرار گيرند گذشته از آنكه به درون مغز راه نمىيابند رستنگاه پيها را نيز تباه كنند .\r\nيكى ديگر از طرق معالجهء چنين حالاتى ، بو كردن بوييدنيهاى سرد و به بينى كشيدن روغنها و افشره‌هاى نامبرده است . بايد غذاى بيمار در اين حالت عدس ، ماش ، كشك ، اسفناج ، سمك ، تفشله « 1 » ، و همانند آنها باشد . اين سبزيها و برگها را در مسكن بيمار بگسترند و خانه‌اش از وجود شاخه‌هاى خنك‌كننده ، خنك باشد . شاهسفرم ( ريحان ) ، پهلوى بيمار بگذارند و آب بر آن بپاشند .\r\nهم‌چنين ميوه‌هاى سرد و يخ و آب زياد به نفع او است .\r\nاگر بيمار با حرارتى كه دارد خشكى نداشت و رطوبت بدون ماده در آن موجود بود - كه اين حالت در بيماريهاى مغز بسيار نادر است - پاشيدنيها را از آب ميوه‌هايى درست كن كه قبوضيت دارند و ذكر شده‌اند . به‌ويژه در اول شروع بيمارى گرم ، اين كار را انجام بده .\r\nكليهء بيمارانى كه به چنين بيماريهايى گرفتارند نبايد گذاشت كه جنبشهاى روانى درونى را داشته باشند ؛ نبايد براى تماشاى تصاوير مختلف زياد چشم بگردانند ، نبايد به چيزهاى بسيار زيبا و درخشنده چشم دوزند ، بايد گوششان تنها صداهاى آهسته بپذيرد و نبايد گرانى بر گوش وارد آيد .\r\n\r\nعلاج سوء مزاج سرد\r\nبراى مداواى سوء مزاج سرد ، مغز ، ضماد و آبهاى گرفته شده از داروهاى گرم ذكر شده استعمال كن ! و مرهمهاى نامبرده و به‌ويژه روغن سداب گرمىبخش را مورد استفاده قرار ده و اگر نياز به بيشتر گرمى دارى ، فربيون ( گياه شير سگ ) را با روغن سداب قاطى كن يا اينكه روغن غار و مرزنگوش و اين قبيل را به كار ببر !\r\nاگر سوء مزاج سرد ، سودايى هم بود ، و آن مادهء سودايى طبيعى يا بلغمى بود ، همراه داروهاى گرمىبخش داروهاى ترىبخش تجويز كن ! اما اگر سودايى سوختنى باشد ، از هر دارويى كه خشكى آرد يا گرمى بخشد دورى كن و تنها هرآنچه از مشتقات شير ، لبنيات و روغن و پاشيدنيهايى كه ترى مىرسانند و غذاها و ضمادهاى ترىبخش است به كار ببر !\r\n\r\n\r\n","description":"","footnote":"\r\n( 1 ) - تفشله ، طفشيل - نوعى از شوربا ( منتهى الارب ) . تفشيله ، تفشله - قليه‌اى كه از گوشت و تخم‌مرغ و زردك و عسل كنند ( معين ) . طفشيل - سوپ عدس پوست‌كنده و سركه ، كه اين معنى اخير صحيح است .\r\n","page_name":" 45 ","page_number":79},
  {"content":"\r\n\r\nاگر سوء مزاج سرد با خشكى همراه باشد ، داروهاى ترىبخش و گرمىرسان را باهم استعمال كن !\r\nاگر سوء مزاج سرد مغز همراه سردى و رطوبت است ، تخليه‌كننده‌هاى ذكر شده را به كار انداز و داروهايى را تجويز كن كه هم گرمى دارند و هم مىخشكانند و در جدولها براى تو گفته‌ايم .\r\nو بر تو است بدانى كه داروهاى سيال ( آبكى ) را چنان‌كه گفتيم چكه‌چكه بر سر مىريزى و در خمير حبس مىكنى يا پشم را در آن مىخيسانى و بر تارك سر مىگذارى و چنان باشد كه بر قسمت جلوى جان‌دانه ريزش كند و اگر دارو سيال نيست و نرم است ، نبايد كارى كنى كه لكهء آن بر سر پيدا شود ، بايد آن را بشويى . نبايد دارو را كه ضماد مىكنى و بر تارك مىگذارى بسيار بماند ، زيرا مىگندد . بايد آن را تجديد كنى و از نو بگذارى ! بهتر آن است كه بعد از تراشيدن موى ، ضماد را بر سر بگذارند و ساير داروهاى پاشيدنى و چكيدنى هم همين‌طور .\r\nاگر خواستى بيمارى را كه ماده در سر دارد غذا بخورانى ! قبل از هر چيز دست و پاهايش را ماساژ ده ، پيرامونهاى سرش را خشك كن . بازدارنده‌ها را به تقويت وى برسان و آن‌گاه برحسب ماده‌اى كه علت بيمارى شده و وضعيت و چگونگى حالت بيمار غذاى او را معين كن و ساير حالات را بر اين مقايسه كن .\r\n\r\n","description":"","footnote":"","page_name":" 46 ","page_number":80},
  {"content":"\r\n\r\n\r\nگفتار دوم انواع سردردها - كه شامل 29 فصل است\r\n\r\nفصل اول گفتار كلّى دربارهء سردرد\r\nسرى كه درد مىكند ، انگيزهء دردش يا يكباره تغيير يافتن مزاج ، يا جدايى افتادن در پيوسته‌ها ( تفرق الاتصال ) است يا هر دو انگيزه باهم گرد آمده‌اند و سبب درد سر شده‌اند .\r\nاگر سبب تغيير مزاج است يكى از انواع شانزده‌گانهء تغيير مزاج را بايد سبب دانست كه همهء آنها را مىشناسى . ليكن اگر سوء مزاج از ترى باشد و ماده‌اى همراه نداشته باشد سردردى به دنبال ندارد . امّا اگر همراه ماده باشد و ماده بجنبد تفرّق الاتّصال روى مىدهد كه هم تفرّق الاتّصال را مىشناسى و هم هريك از انواع آن را برحسب انگيزه تشخيص مىدهى .\r\nگرد آمدن هر دو سبب باهم در حالتى است كه ورمى باشد و چنان‌كه قبلا دانسته‌اى ورمها چهار نوعند . همهء اين مايهء دردسرها ، يا در گوهر خود مغز ، يا در پردهء دربرگيرندهء مغز ، يا در هر دو طرف دور مغز ، يا در رگها ، يا در آبشامه‌هاى خارج شده از كاسهء سر - زيرا چنان‌كه شرح داده شد اين آبشامه‌ها با مغز ارتباط دارند - مىباشد .\r\nو شايد سببى كه هريك از اندامان نامبرده را به درد آورده ، در خود همان اندام جايگير باشد ؛ يا اينكه در آسيب ديدن با اندامى ديگر مشترك باشد و آن اندام مشترك از آنها باشد كه به وسيلهء پيها با اندامان سر همبستگى داشته باشد . مانند معده و زهدان و حجاب حاجز و غيره . يا اندامانى باشند كه به وسيلهء رگهاى چون وريد و شريان با مغز همبستگى دارند مانند قلب و كبد و طحال . يا خود نوعى همسايگى ويژه با سر داشته باشد مانند شش كه درست زير سر قرار گرفته و زيانى كه اين بيند بر آن نشيند . يا اندامى است كه از سويى با اندامى و از سويى ديگر با مغز مشترك است ، مانند شركت كردن سر در آزارى كه به كليه مىرسد . يا سردرد از مشاركت درد همهء تن است چنان‌كه در حالت تب رخ دهد .\r\nسردردى كه از شراكت با عضوى ديگر به وجود آيد ، برحسب نوبت و دور معيّن به درد آمدن آن اندام به درد مىآيد و هميشگى نيست . مانند درد معده كه نوبتى است و هنگامى به درد مىآيد كه مواد\r\n\r\n","description":"","footnote":"","page_name":" 47 ","page_number":81},
  {"content":"\r\n\r\nمرارى و غيره كه مايهء دردند و در معده ريزند . يا مانند دردهاى نوبتى كه در انواع تبها روى مىدهد و سر برحسب چندىوچونى و نوبت تب به درد مىآيد .\r\nعلاوه بر اين سببها بعضى از حالات سردرد انگيزه‌هاى ويژه‌اى دارد كه از اين قرارند :\r\n1 - انگيزهء نوظهور و بىسابقه ، مانند سردرد از خمار بودن . تا خمار هست سردرد هست و هرگاه خمارى شكست و بر طرف شد سردرد از بين مىرود و پايدارى ندارد . يا سردردى كه از خوردن چيزهاى گرم مانند سير و غيره بوجود مىآيد .\r\n2 - انگيزهء سابقه‌دار ، يعنى انگيزه پيشتر بوده و گاهى ظهور كرده و ماندگار است و سردرد همراه او پايدار است .\r\n3 - شايد سردردى روى آورده بوده و بعدا بيمارى شده است . چنان‌كه اگر بعد از شفا يافتن از تبهاى دشوار و گرم سردرد باقى ماند خبر از پيدايش بيماريهايى در مغز مىدهد و علامت آن است كه طبيعت عاجزتر از آن است كه مادهء بيگانه را به وسيلهء خون دماغ و غيره كاملا بيرون ريزد ؛ كه آژيرى است از بيماريهاى خواب‌آلودگى ( سبات ) ، سكته ، ديوانگى ، يا سستى و فروهشتگى جسم يا كر شدن گوش كه هريك از اين حالات را برحسب گوهر ماده و حركات آن مىتوان حدس زد .\r\nسردرد برحسب جايگاه دردمند سر تقسيماتى دارد : گاهى نيمى از سر به درد آيد . اگر سردرد نيمه‌اى دست‌بردار نباشد و عادت بيمار گردد ، آن را شقيقه گويند . گاهى جلو سر به درد آيد و گاهى پشت سر درد مىكند . نوعى سردرد هست كه همهء سر را دربرگيرد . اگر همهء سر درد كند و درد دست بردار نباشد و عادت بيمار گردد آن را سردرد بيضه و سردرد كلاه‌خودى نامند كه بيضه هم به معنى خودى است كه جنگاوران بر سر نهند و تمام سر را مىپوشاند .\r\nسردرد در كيفيت نيز گوناگون است : سردرد شديد ، متوسط ، كم و سبك . سردرد گاهى به حدّى از شدّت و تندى مىرسد كه اگر جان‌دانهء كودكى استخوان نرم را فراگيرد ، جان‌دانه را مىدرد و درز استخوان ترك برمىدارد . سردرد در بعضى از حالات ضعيف و كم‌تأثير - چنان‌كه اكثرا در بيمارى ليژغس مشاهده مىشود - سردرد ضعيف و كم شدّت نيز دو حالت دارد : يكى زودگذر است و ديگرى پاينده و ديرپا . شايد سبب كم‌شدتى سردرد بستگى به نيرومندى و ناتوانى مغز داشته باشد .\r\nكسى كه مغز نيرومند و حساس دارد ، سردردش كمتر است و كسى كه احساس مغزش ناتوان است سرش درد بيشتر مىپذيرد . به‌طور عموم بايد گفت كه مغز براى سردردآورها آمادهء پذيرايى است و به سرعت دردآورها را مىپذيرد . اين آمادگى سببش يا ناتوانى مغز است كه اين بحث را در كليّات شرح داديم و گفتيم ناتوانى مغز پير و سوء مزاج مىباشد . يا از نيرومندى بيش از حدّ لازم حسّ مغز است و به اندازه‌اى حسّاس است كه از كمترين آسيبى آزار بيند .\r\nحالاتى از دردسر هست كه روىآوردى به همراه ندارد و حالاتى هست كه روىآوردهايى با خود مىآورد و در اطراف سر پنهان مىشوند ، چنان‌كه در بعضى حالات از شدّت يافتن سردرد ورمهايى در اطراف بروز مىكنند . و در بعضى از حالات سردرد ، روىآوردهايى به وجود آيند كه\r\n\r\n","description":"","footnote":"","page_name":" 48 ","page_number":82},
  {"content":"\r\n\r\nاندامان ديگرى را در بر مىگيرند چنان‌كه رخ مىدهد كه دردسر زياد و پايدار و لجوج ، سبب آزار ريشه‌هاى پى مىشود و ترنجيدگى رخ مىدهد . گاهى سردرد از حدود خود تجاوز مىكند و زيانش به معده مىرسد چنان‌كه از اثر سردرد شديد ممكن است اشتها از بين برود ، يا سكسكه و دل به هم آمدن و ضعف هاضمه و غيره پيدا شود .\r\nاين را نيز بدان ! كه انگيزهء سردرد مزمن ، يا بلغم ، يا سودا يا ناتوانى سر است يا اينكه ورمى سفت و سخت در حال به وجود آمدن است يا ورمى گرم در راه سفت شدن است كه اكثرا سفت شدن ورم گرم ، در سردرد مزمن دست دارد .\r\nسردرد و ساير بيماريها حالتهاى مختلف دارند ؛ بعضى را مسلّم مىدانيم و مقصود از مسلّم حالتى است كه روىآورد در خود اوست و تشخيص آسان و چاره‌اش آسان است ، حالاتى هست نامسلّم ، يعنى با بيمارى ديگرى روى آورده و تنها چاره را در خود آن حالت نمىتوان يافت مثل اينكه سردرد و نزله هر دو باهم آمده‌اند . نزله از چاره‌جويى سردرد پيشگيرى مىكند .\r\nسردرد از ديگر سوى تقسيماتى دارد : گاهى انسانى صحيح الجسم و سالم به سردرد مبتلا مىشود و سابقه‌اى براى سبب سردرد ندارد . يا اينكه كسى به سردرد گرفتار آيد كه دملها و بيمارى و ضعف دارد و برخى از بدنهايى كه سر ناتوان ، يا اندام هضم‌دهندهء ناتوان دارند به درد سر دچار مىشوند . اگر اندام هاضمه ناتوان باشد بخارها در آنها گرد آيد و خلطهاى مرارى در معده مىريزد و سردرد پديد آيد .\r\nعلاوه بر اين سببها گاهى از خوردن موادى چنان‌كه در جدولها ذكر شده است سر به درد مىآيد و بايد بدانى كه ادويهء ديك ابزارى و به‌ويژه : دارچين ختايى ( سليخه ) ، كوشنه ( قسط ) ، زعفران ، دارچين ، هل ( حماما ) ؛ و هم‌چنين كليهء داروهاى تبخيرى ( كه سر بر دود آنها مىگذارند ) چه سرد باشند يا گرم همگى مايهء سردرد مىشوند ، ليكن اگر دود كرده‌ها يك اندر ميان آيند منظورم اين است اگر تبخيرى به سبب گرمى آزارى به سر مىرساند به دنبال آن سردىبخشى تبخير شود يا برعكس سردرد از بين مىرود ليكن بايد دقّت كرد كه اگر سردرد تنها از حيث كيفيت نباشد و بلكه كميّت باشد ، يك اندر ميانى تبخيرهاى نامبرده ، شايد به جاى نفع‌رسانى زيان‌رسان باشند .\r\n\r\nسردرد موسمى\r\nدر فصل زمستان كه احتقان ( بند آمدن ماده ) زياد است سردرد سرد نيز زياد است . و اگر تابستان شمالى و كم باران باشد و پاييز جنوبى و پربارش باشد در زمستان سردرد زياد است . اكثرا سردرد از اثر بخارهاى پليد است كه شريانها به مغز مىرسانند .\r\n\r\n","description":"","footnote":"","page_name":" 49 ","page_number":83},
  {"content":"\r\n\r\n\r\nفصل دوّم انواع سردرد كه از سوء مزاج به وجود مىآيند\r\nمايهء درد سر عبارت از انگيزه‌هايى است كه ما مىخواهيم در اين گفتار به شرح آن بپردازيم . و شرح دادن اولى از اين قرار است و گوييم : سوء مزاج از چهار حالت گرم و سرد و خشك و تر كه عدم اعتدال را سبب شوند خارج نيست و چنانچه در دستور كلى ياد گرفتى گاهى اين سوء مزاجها دردهايى با خود مىآورند .\r\nبه ياد دارى كه گفتيم مزاج خشك در به وجود آوردن درد كم تأثير است و مزاج تر تنها از تر بودن دردى به دنبال ندارد مگر اينكه همراه ماده‌اى تر باشد كه از بخار شدن ، مايهء درد گردد يا بادى به وجود آورد كه جدايىاندازى ( تفرّق الاتّصال ) روى دهد ؛ و گفتيم كه مزاج خشك و سرد ، و خشك و گرم ، هم به وسيلهء چگونگى ، درد ايجاد مىكنند و هم از جدايىاندازى .\r\nمزاج گرم و تر ، و مزاج تر و سرد ، اگر دردى به بار آرند از گرمى و سردى است زيرا ترى - چنان كه ذكر شد - دردى نمىآورد مگر اينكه با ماده‌اى دردآور باشد .\r\nانگيزهء به وجود آمدن گرمى مزاجى - كه مايهء سردرد است - يا مادهء گرم خونى يا صفرايى يا تركيبى است تند و التهابى و تأثيرش از چگونگى آن است يا سبب گرم مزاجى باد و بخار گرم است يا اينكه جنبشى تنى و روانى گرمىآور است چنان‌كه ياد گرفته‌اى و انواع آن را در دستور كلى شرح داده‌ايم يا خود سبب گرمى مزاج نزديكى از آتش ، آفتاب سوختگى ، خوردن غذا يا داروى گرمىبخش يا همسايگى با اندامان گرمىدار ، و از شراكت آن گرم شده است . عكس همهء اين سبب‌ها را به وجود آمدن مزاج سرد ، سردردآور به شمار آور !\r\nانگيزهء خشك‌مزاجى سردردآور : خشكاننده‌هايى از خارج دست به كار شده و موادى را تحليل برده يا سوزانيده‌اند . مانند سمىها و ضمادهاى گرم . يا ناخودآگاه يا به تدريج طبيعت به يخ‌بندانى دچار شده كه راه ورود خوراك را به سوى سر بند آورده است و اندامان سر از بىغذايى و مواد ترىآور محروم گشته و رطوبت اصلى تحليل رفته است . يا خود در داخل سر خشكاننده‌هاى دست‌اندركارند و تحليل مىبرند يا به تخليهء اندامان سر مىپردازند . يا اينكه نيروى اندامان سر خشكاننده‌اند و غذا در آنها خشك است يا رطوبتش اندك است . يا سر همسايهء اندامانى است كه خشك شده‌اند و از مشاركت آنها به خشكى انجاميده ، يا اينكه جنبش روانى و جسمانى زياد از حدّ معقول روى داده و از راه تخليه و تحليل با خشكى روبرو شده است .\r\nجماع كردن ، آب‌ريزى زياد ، خون‌ريزى ، ورزش سخت ، تخليه ، سبب خشك‌مزاجى سردردآور مىشوند . اگر گفتيم تخليه منظور چند نوع از آن است : شايد تخليه در اندامى روى دهد كه در سر نيست امّا سر در آن شركت دارد مانند تخليه‌اى كه در تمامى بدن روى دهد يا تخليه از اندامى است و آن اندام با سر مشارك است كه آن را تخليه جزئى مىناميم . تخليه‌اى هست كه ويژهء اندامان سر است مانند زكام ، نزله ، خون‌دماغ ، ريزشهايى كه از به بينى كشيدنيها و عطسه كردن و\r\n\r\n","description":"","footnote":"","page_name":" 50 ","page_number":84},
  {"content":"\r\n\r\nغرغره پديد آيند .\r\nيكى ديگر از اسباب خشكى مزاج سردردآور بند آمدن مواد رطوبتى است هرچند قطع شدن مواد رطوبتى از تخليه كردن نباشد ، مثلا از روزه گرفتن يا از ترك خوراك كردن يا خوراك گير نياوردن ممكن است اين حالت روى دهد .\r\n\r\nفصل سوّم سردردهايى كه از جدايى افتادن پيوسته‌ها روى دهند\r\nجدايى در چندين جاى رخ مىدهد : در پردهء مغز ، در گوهر مغز ، در رگهاى مغز كه ترك برمىدارند و شايد - چنان‌كه خودت مىدانى ! - از اثر جنبش بخار و بادها كه در نخستين مرحله پيدا مىشوند يا از بندآمدنىها سرچشمه گيرد .\r\nگاهى از اثر بودن خلطى خورنده و گاهى از اثر افتادن يا ضربت خوردن يا برنده‌اى از خارج جدايى در ميان افتد . اگر جدايى در داخل روى دهد ، شايد جوش نخورد و قرحه‌اى گردد كه سر را آزار دهد و سردرد هميشگى باشد . ضربت خوردن و افتادن شايد جدايىاندازىشان چندان دشوار نباشد و معالجه شود ، امّا اگر از اثر ضربت خوردن يا افتادن ، مغز از جاى تكان خورد ، ممكن است مرگ به دنبال آرد .\r\nگروهى از طبيبان هندى گويند : شايد مايهء سردرد كرمى باشد كه در اطراف سر پيدا شود و از حركت و دريدن و خوردن آن دردسر به وجود آيد . امّا گروهى از اطباء اين نظريه را رد كرده‌اند به عقيدهء من لازم نيست اين نظريه را بكلّى رد كنيم زيرا بسيار اتّفاق مىافتد كه در وسطهاى جلو سر و بالاييهاى سوراخ بينى كرم پيدا مىشود . پس جايز است گاهى هرچند به‌ندرت باشد كرم در نزديكيهاى حجاب هم به وجود آيد .\r\n\r\nفصل چهارم سردردهايى كه از ورم سرچشمه گرفته‌اند\r\nورمى كه سردرد به بار آرد ، جايش در پرده‌هاى مغز است . يا ورم گرم است و سردردى كه از آن ناشى است سرسام گرم ناميده مىشود . اگر ورم ، سردرد سرد در پى دارد ، بيمارى را ليثرغس كه به معنى فراموشكارى است مىنامند . گاهى ورم تركيبى است و بيمارى را سبات سهرى ( خواب‌آلود مانند بىخواب ) گويند . شايد ورم سخت باشد و شايد اين ورم سفت در خود مغز و گوهر مغز باشد آن‌گاه ورم نامبرده يا گرم التهابى ( فلغمونى ) يا باد سرخ به بار آرد يا اينكه ورم سرد است و در آيندهء نزديك همهء اينها را شرح مىدهيم . بسيار اتّفاق افتد كه مادهء سردردآور مىگدازد و آب مىشود و از راه گوش و غيره به صورت چرك و ريم يا مادهء آبكى بيرون مىريزد .\r\n\r\n","description":"","footnote":"","page_name":" 51 ","page_number":85},
  {"content":"\r\n\r\n\r\nفصل پنجم چگونگى سردردها كه به سبب مواد پيدا مىشوند\r\nمىگوييم : مواد يا خودبه‌خود و ذاتا سبب سردرد مىگردند ، يا از روىآوردى كه با خود آرند سردرد پديد آيد . منظور از سبب ذاتى آن است كه مزاج خودبه‌خود تغيير يابد يا جدايى در ميان پيوستگىها خودبه‌خود روى دهد . تغيير مزاج خودبه‌خود ، از دو راه صورت مىگيرد يا از همجوارى ، يا از راه همكارى الزامى .\r\nمنظور از همجوارى آن است : خلطى كه آميزش پيدا كرده اگر گرم است گرمى با خود آورده و اگر سرد است سردى ايجاد كرده و تأثير تغيير مزاج از خلط است و هرگاه خلط از آميزش دست‌بردار شد ، درد خودبه‌خود از بين مىرود و پراكنده مىشود و چندانى از آن باقى نمىماند كه به حساب آورد ؛ و منظورمان از همكارى اجبارى آن است كه خلطآميزه اثرى گذاشته است ثابت و محوناشدنى . اگر خلط را بيرون رانيم اثر آن در جاى خود پايدار است و مايهء درد سر مىشود .\r\nمراد از پيدايش سردرد ناشى از ماده‌اى كه جدايى انداز است آن است كه ماده در سر به حركت درمىآيد و نفوذ مىكند يا سوزش ايجاد مىكند يا مىخورد . اگر از حركت است اكثرا از آنجا كه بادها را برانگيزد ، دردسر پديد آيد . در بيشتر حالات ماده‌اى به حركت مىافتد و از اثر حركت باد را برانگيزد و سبب سر درد مىشود كه آن ماده سرد باشد و حرارتى روىآور يا غذاى بادآور و آميخته با گرمى بر آن وارد آمده است .\r\nماده‌اى كه سوزش‌آور و خورنده باشد ، عبارت از خلط گرم است .\r\nماده‌اى كه ذاتا مايهء سردرد نيست امّا از راه روىآورده‌ها سردرد مىآرد تفصيلش اين است :\r\nماده سبب بند آمدن مىشود و اين بند آمدن چه ورمى به وجود بيارد يا نيارد - چنان‌كه مىدانى - تغيير مزاج مىدهد ، و حتما بند آمدن جدايى انداز است . زيرا هر موادى را كه طبيعت عهده‌دار تحريك آن در بدن است يا در راه بيرون راندن يا در راه برگزيدن و جدا كردن و تقسيم شدن غذايىها است كه بايد از گدارهاى طبيعى بگذرد . اگر از راه‌بندان روى داد ، باز نمىمانند و اگر بازماندند براى بيرون رفتن تلاش و مقاومت مىنمايند و اين تلاش و مقاومت كشيدگى به بار آرد و كشيده شدن سبب جداسازى پيوسته‌ها مىشود .\r\nراه‌بندان گاهى در گوهر مغز و گاهى در وريدهاى داخل مغز روى مىدهد ؛ يا ممكن است كه راه بندان در شريانهاى مغزى يا در وريد و شريانهاى مغزى در پرده‌ها پديد آيد .\r\nخلطهايى كه سبب بند آمدن مىشوند ، يا خلط لزج است - به شرطى كه لزجى در مادهء بلغمى باشد - يا خلط غليظ است يا خلط زياد جمع شده است . اگر خلط در مادهء بلغمى يا سودايى باشد سبب بند آمدن مىشود .\r\nمادهء بلغمى از لزج بودن و غليظى و بيشى ، مايهء بند آمدن مىگردد . مادهء سودايى چه غليظ باشد و چه زياد باشد ، راه‌بندان را به وجود مىآرد مادهء خلط كه صفرايى يا خونى باشد در حالت زياد بودن\r\n\r\n","description":"","footnote":"","page_name":" 52 ","page_number":86},
  {"content":"\r\n\r\nسبب راه‌بندان مىشود .\r\nسردرد بحرانى ( بحران : تهيج از شدّت بيمارى ) : از تيرهء سردردهايى به شمار آور كه از حركت دادن مواد از جانب طبيعت به سوى خارج روى مىدهد !\r\nسردردى را كه بعد از هضم خوراك پيدا مىشود از تيرهء سردردهايى بشمار كه سببش حركت كردن ماده براى از هم جدا كردن است !\r\nامّا پيدايش مادهء سردردآور كه در اندام باشد ، بايد تفصيلش را از دستور كلى گرفت و ياد گرفتى كه چنين ماده‌اى يا از اوّل پيدا شده و حبس است يا زادهء غذاست . يعنى همراه غذايى آمده كه كيموس بدگوهر آفريده و اين كيموس بدجنس يا از تباهى غذا يا از ترتيب و اندازه ، يا از چگونگى هضم غذا و ساير سببها پيدا شده است كه در تباه گردانيدن غذا دست دارند و همه را ذكر كرده‌ايم . و تو بايد سردردى كه ناشى از خوردن سير و پياز و خردل و سردرد خمارى و سردردى كه ناشى از خوردن چيزهاى سرد است ، از اين قبيل سردرد كه در بالا ذكر شد حساب كنى !\r\nجنبش ماده در اندامان را بايد از دستور كلّى - كه بيان كرده‌ايم - به دست آورد .\r\nباد نيز يكى از سببهاى سردرد است . هرگاه گدار طبيعى باد تنگ‌تر از لازم آفرينش يافته باشد ، يا باد بخواهد از گدارى غير طبيعى بگذرد و براى خود منفذى ديگر بيابد ، آنگاه باد كشيده مىشود و درد سر ايجاد مىكند .\r\nيكى ديگر از سببهاى سردرد بخار است . سر به درد آوردن بخار يا از چگونگى بخار است ، يا اينكه بخار خلطها را هول مىدهد به حركت مىاندازد و از حركت آنها سردرد به وجود مىآيد . باد و بخار گاهى در تن و گاهى در خود مغز توليد مىشوند و شايد از خارج به وسيلهء بركشيدن از راه نفس يا از راه سوراخهاى ريز پوست ( مسام ) وارد آيند و در مغز گرد آيند و سردرد به بار آرند كه سردرد بدبوى و سردرد خوشبوى هم از اين تيره سردردها است .\r\nو بدان ! كه : بادهاى بلغمى و بخارهاى بلغمى ، گران وزن و كند حركت و حبس شده‌اند ؛ بادهاى وحشت‌آور و پايدارند و در چندى كمتر ، و در چگونگى بدترند .\r\nخلطهاى تندباد را برنمىانگيزند بلكه بخار برمىانگيزند . بخار خلط خونى ملايم است و از ساير بخارها كم‌زيان‌تر و تا بسيار زياد نباشد مايهء دردسر نمىشود . بخار خلط صفرايى ، همواره تند و التهابى است . هرچه گفتيم بايد ياد بگيرى !\r\n\r\nفصل ششم انواع سردرد اشتراكى\r\nسردرد كه از مشاركت آيد دو قسم است : يكى مشاركت مطلق و ديگرى مشاركت نامطلق .\r\nمقصود از مشاركت مطلق آن است كه از اندام انباز مغز ، هيچ جرمى به مغز وارد نيايد و تنها آزار اندام به مغز برسد ؛ و منظور از مشاركت غير مطلق آن است كه ماده‌اى خلطى يا ماده‌اى بخارى از\r\n\r\n","description":"","footnote":"","page_name":" 53 ","page_number":87},
  {"content":"\r\n\r\nاندام به مغز اندر آيد و سبب دردسر شود .\r\nسردردهايى كه از مشاركت مطلق پديد آيند انواع سردردهايى هستند كه در حالت ترنجيدگى و بيمارى كزاز و كشيدگى و بادهايى كه سبب قرحهء گردن مىشوند و درد مفاصل و سردرد ناشى از نقرس و عرق النسا ، كه وقتى شدّت مىيابند روى مىدهند ؛ و شايد سردردى كه از مشاركت آيد ، از حالتى طبيعى سرزند يا از حالتى بيگانه و تباه و دور از گرمى و سردى مانند حالت سميّت . مثلا ممكن است در اندامى كه با مغز شراكتى دارد خلطى بدگوهر و سمّى پيدا شود و از چونى آن سميّت سردرد به وجود آيد .\r\nممكن است مادهء سردرد كاملا مزاج طبيعى داشته باشد ، ليكن از شدت يافتن و زياد شدن كميتش ، مايهء سردرد گردد .\r\nممكن است مادهء بيگانه در يكى از اندامان به همان حالت بيگانگى و تباهى موجود باشد و مايهء سردرد گردد . مانند كسى كه مدّتى زياد از جماع دور باشد . يا مانند جمع آمدن مواد در حالت احتقان زهدان يا در مراق ( لايهء خارجى صفاق ) يا در اطراف آن خلط ناپسنديده‌اى پيدا گردد .\r\nممكن است كيفيّت آزاردهنده سبب پيدايش مادهء آزاردهنده‌اى ديگر گردد ، و اين حالت دو وجه دارد يكى آنكه آن كيفيت ، مواد پسنديدهء اطراف مغز را به تباهى كشاند ، يا غذايى را تباه كند كه به مغز مىرسد . دوّم اينكه : مغز را براى پذيرش مواد ناپسند آماده سازد و اين پذيرش مواد دو وجه دارد :\r\nاوّل : مغز از آن ماده ، گرم گردد و گرمى مغز ، مواد مايهء سردرد را به سوى خويش بكشد .\r\nدوم : مغز به حدّى ناتوان گردد كه نتواند مادهء درد سر را در خود نپذيرد و مقاومت از دست بدهد ؛ و تو ! در دستورات قبلى ياد گرفتى كه هرگاه اندام ناتوان شد ناچار است مواد را در خود راه دهد .\r\n\r\nسردرد ناشى از اشتراك مغز با كليّهء بدن\r\nاگر سردرد از مشاركت مغز با تمام بدن است يكى از اين حالات را دارد :\r\n1 - ماده در سراسر بدن منتشر شده است كه سردرد « بحرانى » از اين قبيل است .\r\n2 - يا حالتى - كيفيتى - سراسر تن را فراگرفته است مانند حالت تب .\r\nاگر در تبهاى سخت سردرد شدّت يابد ، حالت بيمار خوب نيست و ممكن است به هلاك سر كشد به شرطى كه ساير علامات نوميدكننده همراه باشد . اگر سردرد بدون تب شدّت يابد دليل بحران است كه با خون دماغ آيد و شايد دليل بحران همراه قى باشد .\r\n\r\nاندامان مشترك با مغز ، به ترتيب اولويّت\r\nمعده از هر اندامى بيشتر با مغز شراكت دارد و پيشى گرفته است . در معده خلطها جمع مىشوند يا خلط در معده بوجود مىآيد يا اينكه گاه‌به‌گاهى و برحسب نوبت يا بدون مراعات نوبت به معده مىريزد . مرار كه از آوند و جايگاهش گذر مىكند ، مادهء رقيق را در خود نگه مىدارد و موادّ غليظ را\r\n\r\n","description":"","footnote":"","page_name":" 54 ","page_number":88},
  {"content":"\r\n\r\nبه معده مىريزد ؛ چنان‌كه در بحث ويژه به معده شرح داده‌ايم . گاهى باد در معده بند آيد . يا از معده بخار برخيزد و سبب سردرد مىگردد . خمار نيز سردردآور است ، از حالت خمار اطراف سر متخلخل مىشود و سرما زود بدان راه مىيابد .\r\nزهدان نيز از شريكان پروپاقرص مغز است . مراق ، و كبد ، سپرز و حجاب حاجز ، دست و پاها و پشت نيز جزو شركاى مغزند .\r\nنزديك‌ترين شريك مغز در ميان اندامان آبشامه‌اى است كه كاسهء سر را پوشانيده و در پيرامون مغز قرار دارد . بسيار اتّفاق افتد كه سردرد شراكتى ، از انتقال ماده‌اى بوجود مىآيد كه از ورم اندام درونى شريك مغز تراوش كرده و بالا آمده است .\r\n\r\nفصل هفتم گفتار كلّى راجع به علامت هريك از اقسام و انواع سردرد\r\nسردرد ممكن است انگيزه‌اش از خارج باشد . از قبيل ضربت خوردن ، افتادن ، برخورد كردن با گرم و سرد ، برخورد سر با سمّىهاى خشكاننده ، بوى تند خوش و ناخوش ، حبس شدن باد در بينى ، حبس شدن باد در گوش . علامت را از وجود هريك از آنها درياب و اگر از اين راه تشخيص ندادى اثرات آنها را در نظر گير و چنان‌كه ما معلوم مىكنيم دليل از آنها بگير ! و اگر سردرد ناشى از ناتوانى مغز است ، علامتش اين است كه مغز از كمترين سببى به هيجان آيد ، حواس تيره است كنشهاى مغزى آسيب ديده‌اند . سردردى كه از زورمندى حس مغز است ، دليلش هم‌چون حالت قبلى از كمترين سبب كه مغز آن را حس كند تأثير پذيرد . مثلا از صداها ، از بويها و غيره به سرعت بازتاب نشان مىدهد . ليكن با اين حالت احساس هشيار دارد و گدارها پاكيزه‌اند و كنشهاى مغز دور از كم و كاستى مىباشند .\r\nهر نوع سردردى كه ناشى از وجود مواد باشد ، سرگرانى و رطوبت بينى به دنبال دارد . اگر ماده تندمزاج ( حاد ) باشد ، همراه سرگرانى ، سرخى و گرمى تپش سر نيز احساس شود .\r\nو هرگاه مادهء غليظ موجود باشد ، رطوبت بينى موجود است و سرگرانى نيز هست . امّا نبايد پنداشت كه خشكى بينى در چنين سردردى علامت نبودن مواد است . اگر با سردرد سرگرانى بود دليل وجود ماده است .\r\nاگر ماده‌اى كه مايهء سردرد است ، صفرايى باشد گزش و سوزش شديد و نشگون گرفتن از سر ( نخس ) از ويژگيهاى اوست و دراين‌باره از هر مادهء ديگرى بيشتر مايهء درد سر است . اگر ماده صفرايى است بينى خشك است و تشنگى و بىخوابى و رنگ زردى در پى دارد و سرگرانى از ساير حالات كمتر است .\r\nاگر ماده سرد است ، از راه شاش و اوقات آن و رنگ آن مىتوان دليل بدست آورد .\r\nاگر سبب دردسر امتلاء از پرخورى باشد ، از بىاشتهايى و تنبلى شناخته مىشود .\r\n\r\n","description":"","footnote":"","page_name":" 55 ","page_number":89},
  {"content":"\r\n\r\nموادّ سردرد اگر تر و سرد يا تر و گرم باشد ، خواب‌آلودگى نشان اوست .\r\nموادّ بلغمى و سودايى ، سر را زياد به درد نمىآرند . مواد خشك سرگرانى كم دارد و بىخوابى زياد .\r\nموادّ سر ، دور از التهاب است امّا فكر را تباه كند و رنگ را بدرنگ مىكند .\r\nهر خلطى را مىتوان از معاينهء رنگ رخسار و چشم شناخت . كمتر اتّفاق مىافتد كه نتيجه صحيح نباشد هنگامى نمىتوانى از معاينهء رخسار و چشم به چگونگى خلط برسى كه يكى از حالات زير باشد :\r\n1 - خلط التهابى است و به ژرفا فرو رفته است ، يا خلط در ژرفا بند آمده .\r\n2 - موادى گرم غير از مواد سرد سردردآور - به سبب دردى كه موجود است - به سوى چشم و چهره كشيده شده است . زيرا هرگاه عضوى به درد آيد اكثرا خون از اندامى ديگر و شايد غير خون ، مادهء ديگر به سوى دردمند كشيده شود .\r\nسردردى كه سببش باد باشد ، سرگرانى كم دارد و كشيدگى زياد و شايد نشگون ( نخس ) احساس شود و شايد چيزى مثل خوره احساس گردد . همراه مادهء بادآور سرگرانى نيست . دليل بر سردرد ناشى از باد و بخار ، شايد وزوز و صداها باشد و شايد تراوش از اوداج بسيار باشد . سردرد بادى نقل و انتقالات دارد ، منظورم درد است كه از جايى به جايى نقل مكان مىكند . اگر مادهء بخار زياد باشد شريان به شدّت مىتپند و بيمار به خيال‌بافيهاى بىمعنى مىگرايد و سرگردان و سر گيج مىشود .\r\nسردردى كه ناشى از مزاج ساده ( بدون ماده ) است دليلش را بايد از خود همان مزاج به دست آورد و در اين حالت سرگرانى پيدا نيست و بينى خشك است . خشكى سوراخ بينى دليل مناسبى براى وجود مزاج ساده است .\r\nاگر سردرد از مزاج گرمى است ، هم بيمار و هم كسى كه سرش را لمس مىكند حس مىكنند كه گرمى و التهاب هست . چشم قرمز مىشود ، از سرما و سردىبخش‌ها سود مىبيند .\r\nاگر سردرد از سرد مزاجى است ، تماما با گرم‌مزاج عكس است و عكس آن را قياس كن ؛ نه در رخسار بيمار لاغرى ديده مىشود ، نه سرخى رنگ رخسار ، درد هم به حدّ افراط نيست هرچند درد مزمن باشد .\r\nاگر از خشك مزاجى است : دليلش را از تخليه‌هاى زياد ، ورزشهاى زياد ، بىخوابى زياد ، جماع زياد ، اندوه زياد پيدا كن و شايد اگر اين عادات تكرار شود درد سر بيشتر گردد .\r\nسردردى كه از شركت مغز و اندام ناشى است و از اندام مشترك به مغز سرايت كرده ، ماندن و رفتن و شدّت يافتن و كم شدنش بسته به حالت آن اندام است تا اندام درد دارد سردرد هست . هرگاه درد اندام نماند سردرد نيز رخت بربندد .\r\nسردردى كه از شراكت اندام با مغز نيست ، دليلش را بايد در كنشهاى مغز ، مانند تيرگى چشم ، خواب‌آلودگى ، سرگرانى هميشگى بجويى ! و در عين حال ساير اندامان ، سرحال و سالمند .\r\n\r\n","description":"","footnote":"","page_name":" 56 ","page_number":90},
  {"content":"\r\n\r\nاگر پرده‌هاى مغز آسيب قوى ديده‌اند و سردرد از آن ناشى است ، دليلش آن است كه درد به ته چشم سرايت مىكند .\r\nاگر سردرد از آسيب‌ديدگى آبشامهء خارجى مغز يا از جاى ديگرى باشد ، درد از سر تجاوز نمىكند كه به ته چشمها برسد ، تنها وقتى پوست سر را لمس مىكنى درد احساس مىشود .\r\nاگر سردرد از مشاركت معده است ، دليلش : پكرى ، دل به هم آمدن ، كم‌اشتهايى يا بىاشتهايى يا بدهضمى يا كم‌هضمى يا به كلّى هضم از دست دادن است و بايد دليلهاى سابق را نيز مراعات كنى !\r\nاگر سردرد به سبب ريزش مرار به معده باشد ، درد در حالت تهى بودن معده شدّت يابد و همچنين اگر در حالت گرسنگى بيمار به خواب رود باز سردردش شديدتر مىشود . ممكن است انگيزهء سردرد ، در مغز باشد و از شراكتى كه با معده دارد ، درد به معده برسد ، يعنى برعكس اينكه درد از معده به شريكش كه مغز است سرايت كند .\r\nپس هرگاه كه درد سرى هست و تشخيص مىدهى كه در اين درد مغز و معده شركت دارند براى اينكه بدانى كه درد از كجا به كجا سرايت كرده بايد حال هر دو اندام شريك را به دقّت بررسى كنى تا معلوم شود كدام اوّل آسيب ديده و از آن به شريكش رسيده است . معده را مورد بررسى قرار بده ! اگر در هضم و غير هضم حالش دگرگون مىشود ؛ در پرى و تهى بودن تغييراتى بر آن وارد است گناه را به گردن معده انداز ! بگذار اختلاف حالات معده را توضيح دهيم : اگر معده از وجود صفرا در آزار است گاهى كه تهى است به هيجان مىآيد . و اگر دردش از خلط سرد است ، در حالت تهى بودن درد كمتر است و گرسنگى درد را تسكين دهد . و شايد گرسنگى بخارى در معده برانگيزد و از آن بخار به درد آيد در چنين حالتى به‌ندرت اتّفاق مىافتد كه غذا خوردن درد را كاملا تسكين دهد .\r\nگذشته از اين التهاب معده و آروغ و احساس سوزش در معده تو را رهنمونى مىكنند كه درد از معده است يا از مغز و تو دليل آروغ را در جاى خود ياد مىگيرى ! هم‌چنين علامات ديگرى هست كه از آنها مىتوانى پى ببرى كه آيا سبب اوّل در سردرد معده يا مغز است و اين علامات را در بحث آيندهء ما كه راجع به معده است ذكر خواهيم كرد . و شايد دلايلى را از آنچه همراه تخليه و پاكسازى بيرون آيد ، بيرون بكشى !\r\nگاهى مىتوان دگرگونى حالات درد سر را برحسب موادى كه به معده مىآيد حدس زد . بسيار از مردمان هستند كه مراره به نوبت ( مرتّب ) به معده‌شان وارد مىشود و سر به درد مىآيد و شدّت مىيابد . هرگاه غذا خوردند درد سر آرامش يابد ، در اين حالت مىدانيم كه درد سر از شراكت معده با مغز است . كسانى هستند كه تا مرار در معده دارند سر درد دارند ، گاهى كه مرار از معده خارج شد سردرد تسكين يابد اين هم دليل سبب بودن شراكت معده با مغز در ايجاد سردرد است .\r\nيكى ديگر از دلايل دخالت معده در ايجاد سردرد ، جهت درد سر است . اگر معده دراين‌باره تاوانبار باشد ، اكثرا درد در قسمت جلوى جان‌دانه پديد آيد و شايد درد تا وسط جان‌دانه برسد و شايد بعد از آن پايين‌تر بيايد . امّا اگر دخالتى از كبد در آن باشد نخست طرف راست سر به درد آيد . و اگر\r\n\r\n","description":"","footnote":"","page_name":" 57 ","page_number":91},
  {"content":"\r\n\r\nاز سپرز است از طرف چپ شروع مىشود و اگر از مراق ( لايهء خارجى صفاق ) است ، درد تماما در قسمت پيشين سر است ، و اگر از رحم است درد پيرامون جان‌دانه را فراگيرد ، و چنين حالتى را اكثرا در زنان تازه زاييده يا بچه انداخته يا در وقت بند آمدن حيض يا كم‌حيض مىتوان يافت .\r\nسردردى را كه مىپندارند از كرم است ، طبيب هندى گويد . علامتش درد خوره‌اى شديد و بوى گند و شدّت درد در حالت حركت و آرامش درد در حال آرام گرفتن است .\r\nسردردى كه كليه در آن دخالت دارد ، يا سردردى كه اندامان پشت در آن سهيمند ، بسيار گرايش به سوى عقب دارد .\r\nسردردى كه از مشاركت درد اندامان ديگر باشد ، تا درد اندام سخت است ، درد سر سخت است و با هيجان اندام دردمند ، سردرد هيجان مىكند .\r\nسردردى كه ناشى از تب و حالت بحرانى باشد دوشادوش تب آيد ، تا تب شديد است درد سر شديد و چون تب بشكند سردرد آرام گيرد . در حالت شدّت تب ، سفيدى رنگ شاش دليل ايجاد سردرد است زيرا خلطهاى مرارى رو به بالا مىروند و مايهء سردرد مىشوند .\r\nبعضى وقتها چيزهاى لطافت‌بخش - هرچند گرم هم نباشند - سبب سردرد و سردرد نيمه‌اى مىشوند ؛ مانند : سكنجبين . علّت در اين كار آن است كه چيزهاى لطيف سكنجبين‌وار راه بخارها را به سوى مغز باز مىكنند .\r\nكسى كه سردردش ناشى از خلط مرارى است در علاجش بايد داروى غليظ و پرمايه به كار ببرى ! نه داروى لطيف . كه زيان‌آور است و شايد سردرد خودبه‌خود از شدّت درد افزونى يابد . بايد اين دستورات را خوب به ذهن بسپارى !\r\n\r\nفصل هشتم آژيرهاى سردرد در بيماريها\r\nبولى كه به شاش الاغ شبيه است علامتى است كه سردرد بوده و از بين رفته يا سردرد هست و پايدار است يا اينكه سردرد دارد مىآيد . سفيدى رنگ بول و رقيق بودن بول ، در تبها و هنگام بحران ، دليل است كه مواد به سوى سر راهى است و حتما سردرد پديد آيد .\r\n\r\nفصل نهم علاج سردرد به‌طور كلّى\r\nتو مىدانى ! سردرد نيز هم‌چون ساير بيماريها ، بايد انگيزه‌اش قطع شود و ضد آن را در برانداختنش به كار برد . علاوه بر اين چيزهايى هست كه در سردردزدايى كمك مىكنند . از قبيل ، كم خوردن ، كم نوشيدن ، خواب زياد و به‌ويژه بايد از زياد شراب نوشيدن پرهيز رعايت كرد . امّا\r\n\r\n","description":"","footnote":"","page_name":" 58 ","page_number":92},
  {"content":"\r\n\r\nافراط در كم خورى ، در حالت سردرد گرم و سردرد مزمن درد را زياد كند و زيان‌آور است . آرامش و دورى از هر چيزى كه برانگيزندهء سردرد است از قبيل جماع و فكر كردن و غيره ، در تخفيف دادن سردرد بهترين راه است .\r\nاگر دانستى كه سردرد از وجود ماده است بايد كوشش كنى كه ماده را به سوى پايين بكشى حتّى اگر براى اين كار امالهء گرم به كار ببرى و بايد اماله آن اندازه قوى باشد كه بتواند ماده را از اطراف كبد و معده بيرون آرد .\r\nديگر از چيزهايى كه مىتوانند مادهء سردرد را پايين بكشند و سردرد از بين برود ، ماساژ هر دو پا است . اكثرا كسى كه سردرد دارد و پاهايش را ماساژ مىدهند به خواب مىرود . بايد در ماساژ دادن پا آن‌قدر پافشارى و پايدارى كنى تا درد سر از بين برود . اگر سردرد شديد و مزمن و گرم يا سرد است و مىخواهى پاشيدنى و ضماد در علاج آن به كار ببرى ، بايد سر بيمار را بتراشى تا دارو بيشتر نفوذ كند و در اين حالت بهتر آن است كه جان‌دانه را با خمير يا پارچهء پشمى بپوشانى تا اگر دارو رقيق و آبكى است فرو نريزد و مغز بتواند از آن بهره‌ور شود و به زودى از اثر هوا تحليل نرود .\r\nفيلغريوس فرمايد : در علاج سردرد رگ پيشانى زدن ، حجامت بر سر نهادن تا سوى پايين ، ماساژ دادن دست و پاها ، نهادن دست و پاها در آب گرم ، كمى پياده‌روى ، پرهيز از غذاهاى بادزا و بخارآور و ديرهضم بهترين چاره است و سردرد كه رفت بازنمىگردد .\r\nو ما مىگوييم : شايد اگر آب گرم بر دست و پاهاى بيمار بريزيم و در اين كار دوام كنيم بيمار حس كند كه درد از سر به سوى دست و پا پايين مىآيد و از بين مىرود .\r\nو بدان ! كه خوراكهاى ترش مزه براى كسانى كه سردرد دارند هيچ ملايم نيست ، مگر سردردى كه از مشاركت معده با مغز است و آن خوراك ترش‌مزه از آن خوراكها باشد كه دهانهء معده را دباغ مىدهد و تقويت مىكند و ريزش مراره را از معده بازمىدارد .\r\nاگر همراه سردرد مزمن ، آزار زياد پديد آمد ، در چاره‌اش بكوش و به علاج آزارى كه روى آورده بپرداز ! چه شايد اين روىآورد سبب زياد شدن اصل ريشه‌دارى باشد كه اين روىآور از آن سرچشمه گرفته است . مانند بىخوابى . اگر بىخوابى از اثر سردرد روىآورد و بىخوابى بيشتر شدت گرفت ، سبب افزايش سردرد مىشود ؛ در اين حالت يا بايد علاجهاى ذكر شده از قبيل :\r\nروغن كدو ، روغن بيد ، روغن نيلوفر و شيرهء گياهان معطّر شده با كافور و غيره ، يا داروهايى كمى تخديرآور ، خواب‌آور باشند ، توصيه شود .\r\nسردردى كه همراه نزله است ، نكند به وسيلهء مرهمها سر را خنك و تر گردانى ! بلكه بايد فورا دستور پاكسازى دهى و دست و پا را ببندى و ماساژ دهى و در آب گرم بگذارى . اگر مىخواهى دارويى بر سر دردمند گذارى كه تأثيرش به قسمت درونى سر برسد ، قبلا هم دانسته‌اى كه بايد بر قسمت جلو مغز ، در جايى كه درز تاجى هست و بر جان‌دانه بگذارى كه از اين دو راه آنچه از دارو بايد وارد مغز شود نفوذ مىكند .\r\nقسمت عقبى مغز به درد داروگذارى نمىخورد . زيرا استخوانى كه در قسمت عقبى ، مغز را\r\n\r\n","description":"","footnote":"","page_name":" 59 ","page_number":93},
  {"content":"\r\n\r\nديوار شده است به حدّى سخت است كه دارو از آن نمىگذرد و به مغز نمىرسد . حتّى اگر از دارو بسيار زياد كنى و فشار بر قسمت عقبى بياورى باز به اندازهء اندكى كه بر جان‌دانه يا قسمت جلو سر مىگذارى بهره نمىدهد . علاوه بر اين دارويى كه بر قسمت عقبى سر مىگذارى اگر سرد باشد به منشأ پيها و بيخ نخاع زيان مىرساند .\r\nسردردى كه تپش به همراه دارد و تو گويى نبضش مىزند ، دليل بر وجود ورم گرم يا سرد است .\r\nاگر ورم گرم است ، خنك‌كننده‌هايى را به كار ببر كه نرمش دهند و حجامت بر مغاكچهء پشت گردن گذار و زالو بر هر دو گيجگاه رها كن ، و دست‌وپاى بيمار را ببند !\r\nاگر ورم سرد است ، داروهايى به كار ببر كه ورم را پراكنده كنند و چيزى با آنها بياميز كه تا اندازه‌اى سردى و تقويت در آن باشد . مثلا روغن گل و فيجن يا روغن گل و نعناع را با آن مخلوط كن !\r\nزمانى كه سردرد تپشى به حدّى شدّت يافت كه اگر كودك بدان گرفتار آيد ممكن است درز كاسهء سر ترك بردارد . چارهء مفيد آن است كه « عروق » « 1 » را بكوبند و بسايند و با روغن گل و سركه مخلوط كنند و اوّل سر را با آب و نمك بشويند و داروها را بر سر مالند . و اگر نياز بدان داشتى كه به بينى ، كشيدنيهاى قوى استعمال كنى - چنان‌كه قبلا دستور داده‌ايم - بايد به تدريج از كم به زياد برسى ، و تا ممكن باشد فكر مخدرات نكن ! ولى ما قسمى از مخدرات را براى تسكين سردرد بعدا ذكر مىكنيم و بدان ! كه قى جزء علاجهاى سردرد به شمار نمىآيد و قى كردن براى كسى كه سردرد دارد بسيار زيان‌بخش است . مگر اينكه سردرد از معده و از مشاركت معده با مغز باشد كه در اين حالت از قى نفع مىبرد .\r\nاگر درد در قسمت عقبى سر است و از اثر تب نيست ، بايد به وسيلهء داروى پخته ( مطبوخ ) « 2 » به اندازهء قوّت بيمار تخليه به عمل آورد و بعدا رگ زد .\r\nكسى كه حس مىكند سردردش در سر جابه‌جا مىشود و در حال انتقال است و از سردى آرامش مىيابد ، شايد از رگ زدن ناگزير باشيم يا بايد حجامت شود تا ادامهء درد فضول را به سوى سر جذب نكند .\r\n\r\nفصل دهم علاج سردرد گرم بدون ماده و همراه ماده\r\nمنظور از سردرد گرم بدون ماده ، سردردى است كه مثلا از آفتاب سوختگى ناشى است ؛ و مراد از همراه ماده ، سردردى است كه از مادهء صفرايى و خونى سرچشمه گرفته است . سردرد گرم هرچه\r\n\r\n\r\n","description":"","footnote":"\r\n( 1 ) - ريشهء زردچوبه .\r\n( 2 ) - داروى پاكسازى كه نياز به شستن و بر آتش پختن باشد . تحفه .\r\n","page_name":" 60 ","page_number":94},
  {"content":"\r\n\r\nباشد نياز به خنك گردانيدن دارد . اگر اين سردرد تازه روى آورده است بهترين علاجش آن است كه روغن خالص گل را خنك كنند و بر سر بريزند . و بهتر آن است كه ديوارى از خمير يا پشم پيرامون جان‌دانه بكشند - چنان‌كه ذكر كرديم - و چنان‌كه دانستى ! لازم نيست تنها قسمت عقبى مغز را دربرگيرد .\r\nاگر روغن گل تنها بهره‌اى نداد بايد افشرهء سبزيهاى سرد و سردىبخش را بر آن افزود . و اگر بيمار شير و روغن بنفشه يا شير و روغن گل يخ كرده را به بينى كشد و عطسه كند خوب است ، و بد نيست كه روغن گل را با سركه بياميزند زيرا سركه چنان‌كه در دستور ذكر شد در نفوذ كردن دارو كمك مىكند .\r\nاگر در حالت سردرد گرم سركه را با آب زياد مخلوط كنند و بنوشند بسيار مفيد است . اگر سردرد گرم ، از آفتاب سوختگى است همين علاجها را مىخواهد و علاوه بر اين بايد هواى معتدل و سرد گردانيدن هوا و زندگى كردن در مسكن خنك را مراعات نمود و ضماد و پاشيدنيها و ماليدنيها همه از روغنها و چيزهايى باشند كه سردمزاجند و به وسيلهء برف سرد شده‌اند و هم‌چنين بو كشيدنيها و به بينى كشيدنيهاى خشك و تر نيز بايد از سردمزاج و سرد شده‌ها باشند و سابقا هم اين‌ها را دانسته‌اى !\r\nبايد در همه حالات سردرد گرم ، بيمار از هر چيزى كه به شدّت برانگيزنده است از قبيل فرياد و زياد فكر كردن و جماع كردن و گرسنگى كشيدن دورى گزيند .\r\nسردردى كه از اثر آفتاب سوختگى است اگر در مرحلهء اوّل به وجود آمدنش معالجه شود علاجش آسان است امّا اگر اهمال شود شايد علاجش به اين آسانى نباشد و ممكن است صعب العلاج گردد . در هر حال سردردى مىشود كه بايد حسابش را كرد .\r\nبسيار از بارها اتّفاق مىافتد كه سردردى از اثر آفتاب است امّا نه تنها گرم شدن سر است بلكه تأثير آفتاب علاوه بر گرمى سر بخارها را در سر برانگيزد و خلطهاى آرام را به حركت وامىدارد ، كه در چنين حالتى حتما بايد تخليه برحسب دستورات ذكر شده صورت گيرد . و حتّى اگر بخار برانگيخته نشده باشد و خلط از جاى نجنبيده باشد ، باز در علاج سردرد گرم ناشى از آفتاب‌زدگى شايد نياز به استعمال چنين داروها باشد . زيرا اگر سر چنان پر شود كه بيم آن برود ماده‌اى را به سوى جايى كه درد دارد بكشاند - چنان‌كه در ضمن دستورات ياد گرفته‌اى - علاجش همان تخليه است . اگر خلط چيره شده را بيرون نياوريم ، شايد آسيب زودرس باشد و از شرّ آن ايمن نخواهيم بود .\r\nاگر سردرد گرم را بسيار زياد از حد گرم كرد و التهاب در سر شدّت يافت علاجش آن است كه :\r\nقاوت جو و اسفرزه را با آب هفت‌بند خمير كرد و سرد گردانيد و ضمادش بر سر گذاشت .\r\nسردردى كه ناشى از وجود مادهء گرم خونى است بايد فورا به رگ‌زنى پناه برد و به اندازهء نياز و برحسب نيروى بيمار - كه تا چه حد تحمّل خون‌ريزى دارد - خون از او گرفت . اگر خون‌گيرى از رگهاى ساعد كفايت نكرد و درد به حالت خود باقى ماند و تراوش عرق موجود بود و در سر و\r\n\r\n","description":"","footnote":"","page_name":" 61 ","page_number":95},
  {"content":"\r\n\r\nروى و چشم علامت امتلاء ديدى ! بايد رگهايى را بزنى كه از راه آنها تخليه در مغز واقع مىشود مانند :\r\nرگهايى كه همه اطراف بينى را فراگرفته‌اند و رگهايى كه در پيشانى هستند . خون‌گيرى از رگ پيشانى در زدايش سردرد بسيار مؤثر است .\r\nو بايد در رگ‌زنى جاى درد را در نظر بگيرى . اگر درد در قسمت عقبى است رگهايى را بزن كه در قسمت جلو واقعند . و اگر درد مثلا در طرف راست است تو رگ طرف چپ را بزن . امّا اگر در جهت برابر جاى درد رگى را نيافتى بايد به جاى رگ زدن حجامت استعمال كنى .\r\nاركيغانس حكيم مىفرمايد : اگر اين رگ زدنها بهره نداد حتما بايد حجامت بر وسط دو شانه گذاشت و خون بسيار از آن كشيد و جاى حجامت را با نمك ساييده ماليد و بعدا دهانهء زخم را با پشمى كه در روغن زيتون خيس شده بست و فرداى آن روز داروى خراج بر آن نهاد . به گفتهء اين حكيم اين علاج نه تنها براى حالت نامبرده بلكه در همه حالات سردرد مزمن كه ناشى از مادهء پليد باشد مفيد و شفابخش است .\r\nشايد در چنين حالتى از سردرد مذكور و سردردى كه به آن شباهت داشته باشد ، اگر رگ صافن زده شود و حجامت بر ساق نهند نتيجهء مثبت بخشد . اين بود نظريهء اطباء دربارهء رگ‌زنى در علاج سردرد .\r\nهرگاه حدس زدى كه آميزه‌اى از مادهء صفرايى در سردرد دخالت دارد ، بهتر آن است كه آن را به وسيلهء دارويى كه مليّن است و ماده را مىلغزاند - چنان‌كه در بحث از سردرد صفرايى ذكر خواهد شد - تخليه كرد ، و بايد عموما ليونت هميشگى باشد و براى اين نرم شكمى بايد غذاى بيمار سوپ آلو طبرى و آلو بخارا و سوپ عدس و ماش باشد و مقصودم از سوپ عدس و ماش آب‌پز است و مصلحت اين است كه جرم را نخورد . هم‌چنين بيمار سردرد صفرايى ، بايد غذاهاى خنك‌كننده‌اى چنان بخورد ، كه خون سرد مايل به خشكى و غلظت توليد مىكند و قبوضيتى كم مىآورد ، مانند :\r\nخوراكهايى كه سماق و انار در آنها به كار برده مىشود ، سوپ عدس همراه سركه ، تفشله ، امّا بايد مراعات كند كه شكمش قبض نگردد .\r\nتو در معالجهء بيماريهاى سر هميشه بايد در نظر داشته باشى كه بيمار قبض نباشد ! و شكمش نرم باشد . در چنين حالتها كه مىدانى خوراك بيمار را قبض مىكند ، بايد خوراكهاى قبض را به وسيلهء ترنجبين و شير خشك و هرچه شيرين و نرمىبخش است به اعتدال برگردانى و در نظر داشته باش ! كه خوراك بيمار خوب كيموس باشد و زياد هم نخورد زيرا پر شدن شكم خوب نيست .\r\nهرگاه پاشيدنى و ماليدنيها را به كار مىبرى ، دقّت كن ! كه سردىبخش باشند ، امّا زياد رطوبت‌آور نباشند . بلكه تا اندازه‌اى بازدارندگى و قبوضيت در آنها باشد . مانند آب انار ، افشرهء سرد ميوه‌هاى قبوضيت‌بخش ، و برگ و ريشه و لعاب اسفرزه همراه سركه و آب هفت‌بند .\r\nاگر سردرد صرفا از مادهء صفرايى است و بعد از معاينه حتى كمترين خونى را در حال حركت ديدى ، بايد كمى از خون تخليه شود ، يا اينكه شروع كن به تخليه به وسيلهء « هليله‌اى » . امّا اگر بيمار تب داشت ، « هليله‌اى » را به كار نبر ! دارويى ده كه ماده را بلغزاند و زبر نباشد و فشار نياورد ؛ مانند\r\n\r\n","description":"","footnote":"","page_name":" 62 ","page_number":96},
  {"content":"\r\n\r\nشير خشت و آب ميوه و شربت ميوه و آب لبلاب . شاهتره هم براى تخليه دادن مناسب است ، امالهء نرمىبخش هم بد نيست .\r\nاگر مادهء صفرايى غليظ است ، يا چنان در طبقه‌هاى معده چنگ در زده است كه به وسيلهء قى كردن بيرون نمىآيد و از داروهاى لغزانندهء مسهل نمىلغزد ، بايد تخليه را به وسيلهء ايارج فيقرا با سقمونيا انجام دهى و مقدار دارو را از روى نسخهء ذكر شده بردار و اگر نياز بود ، بر مقدار دارو بيفزا تا مادهء صفرايى به وسيلهء داروى نامبرده و ساير لغزاننده‌ها از بين برود . يا اينكه آب‌پز هليله را وسيلهء تخليه گردان و دستور به كار بردن آن را در اقرابادين بجوى .\r\nبعد از تخليه ، بايد مزاج را به وسيلهء سردىبخشها و رطوبتها تعديل كرد . مزاج تن را به وسيلهء خوراك و نوشيدنيها تعديل كن ! اگر سردرد از سوء مزاج تن است ؛ امّا اگر سردرد علتش تنها در سر قرار دارد ، با علاجهايى كه در دستور ما ذكر شده و به وسيلهء داروهايى كه سوء مزاج گرم و خشك را سرحال مىآورند و برحسب سببهاى عمومى گرمى و سببهاى سردى ، معالجات را تجويز كن !\r\nيكى ديگر از داروها كه در علاج سردرد گرم بسيار خوب است ، قرص زعفران است ؛ كه هم داروى سردرد است و هم براى بىخوابى مفيد است . نسخهء قرص زعفران به قرار زير است :\r\nنسخه : زعفران هفت مثقال ، آب‌غوره يك مثقال و نيم ، زاج سفيد يك مثقال و نيم . صمغ عربى يك مثقال و نيم ، شب يمانى ( زاج بلورى ) هشت مثقال ، زاج زرد پنج مثقال ، همهء اين داروها را نرم مىكوبى و با شرابى گس‌مزه خمير مىكنى و از آن قرص مىسازى . هرگاه خواستى سردرد گرم را معالجه كنى يكى از اين قرصها را در سركهء مخلوط با گلاب ، آب مىكنى و بر گيجگاه بيمار مىمالى .\r\nدر حالت تب داشتن نشايد سردرد را به وسيلهء داروهاى نهادنى و ماليدنى معالجه كرد كه مبادا سبب تجمع بخار گردند . بهتر آن است كه بيمار زياد سركه و آب گل به بينى كشد .\r\n\r\nفصل يازدهم علاج سردرد سرد با مادهء بلغمى يا سودايى و بىماده\r\nاگر سردرد سرد است پارچهء گرم شده را بر آن بند ! يا گاورس گرم و نمك گرم بر آن نه و گاورس از نمك لطيف‌تر و مناسب‌تر است .\r\nبيمارانى كه سر درد سرد دارند و به‌ويژه آنهايى كه از سرمازدگى به درد سر افتاده‌اند - اگر بيم آن نباشد كه از تابش آفتاب خلطها در بدنشان به حركت درمىآيد و جسم پاك از آلايش دارند - بد نيست كه سر برهنه رو به آفتاب ، تا در طرف مشرق است بنشينند تا سردرد شفا مىيابد .\r\nكسى كه از سرمازدگى به سردرد گرفتار است بهتر آن است كه از خوراكش كم كند و شكمش برود حتى اگر به وسيلهء اماله باشد . خود را از جنبشهاى بدنى و روانى و فكرى دور دارد ، مشروب سرد نخورد و ابدا نگذارد كه سردش بشود .\r\n\r\n","description":"","footnote":"","page_name":" 63 ","page_number":97},
  {"content":"\r\n\r\nعموم بيمارانى كه از سرما سردرد دارند ، بهتر آن است كه بعد از تنقيه - اگر تنقيه لازم بود - ماليدنيها و به بينى كشيدنيها و بوييدنيها و پاشيدنيها و ضمادهاى گرمىبخش ذكرشده را استعمال نمايند . هم‌چنين اگر شراب ريحانى كم‌مايه ( رقيق ) و پرتأثير را با تخمها - منظورم تخم كرفس تخم رازيانه ، تخم هويج ، رازيانهء شامى ( انيسون ) ، زيره ، تخم زردك بيابانى ، بذر كرفس كوهى و همانند آنهاست - بخورند نفع بينند . ليكن استعمال اينها در دو حالت مفيد است يكى آنكه متأكّد باشد كه خلطهاى داخل معده را برنمىانگيزند و دوّمى اينكه بيمار تب نداشته باشد كه بيم شدّت يافتن تب برود .\r\n\r\nضمادها\r\nدر علاج سردرد ناشى از سرما ، ضماد خردل و يا هر ضمادى كه خون به سوى رويه برمىكشد و خردل و شيرهء سذاب كوهى در آن باشد خوب است . خاكستر و سركه را مخلوط كنند و بر سر مالند مفيد است و مجرب ، سر را با عروق مخلوط با روغن بادام تلخ بيندايند نافع است ليكن حتما بايد قبل از ضماد نهادن يا دارو ماليدن سر را بتراشند .\r\nخوردن سير هم از آن علاجها است كه سردرد سرد را از بين مىبرد .\r\n\r\nعلاج سردرد سرد همراه مادهء بلغمى\r\nاگر خلط بلغمى مشتركا در بدن و سر است بايد بدن را تخليه نمود . اندازهء خوراك را كمتر يا لطيف‌تر كنند . ديگ ابزارها - ادويه‌يى را به كار ببرند كه سردرد نمىآرند . رساننده‌هاى ذكر شده را استعمال كنند . تخليه‌هاى وصف شده صورت گيرد و از كم به كمتر برسد و بعد از آن ساير معالجات مذكور در قانون را مراعات نمايند . در حالت معالجهء سردرد سرد ، بلغمى مسكنات به كار برده شود . هم‌چنين هرچه در معالجهء سرد و تر خوب است ، در اين حالت مفيد است .\r\nمعجونهاى ترياقى را اگر در هفته يك مرتبه به كار ببرند خارج از فايده نيست .\r\n\r\nسردرد سرد همراه مادهء سودايى\r\nعلاج اين نوع از سردرد همان است كه در قانون آمده . يعنى اگر خون غالب آيد يا خون تباه شده باشد بايد رگ زد . و هم‌چنان‌كه شرح داده شده پاك‌سازيها - تخليه - همه نوعش بعد از رسانيدن خلط - چنان‌كه شرح داده شده - صورت گيرد . تعديل مزاج - چنان‌كه ذكر شده به عمل آيد - به كار بردن چيزهايى كه خون لطيف و خوب و تر و رقيق توليد كند ؛ و راجع به اين شرح كافى داده‌ايم .\r\nداروى بسيار خوب براى اين حالت ، دانهء ميخك است . فرمودهء اركاغانيس را نيز كه راجع به خون‌گيرى از وسط شانه‌ها بود يادآور مىشويم كه قبلا بحث كرديم .\r\n\r\n","description":"","footnote":"","page_name":" 64 ","page_number":98},
  {"content":"\r\n\r\n\r\nداروهاى ماليدنى در علاج سردرد سرد\r\nبايد قبل از هر كارى سر را تراشيد و بعدا دارو را بر سر ماليد . اينك نه نسخه از داروهاى لازم و مفيد را شرح مىدهيم :\r\n( 1 ) گياه شير سگ ( فربيون ) دو مثقال ، به ورق يك مثقال ، سداب كوهى دو مثقال ، تخم سپند يك مثقال ، خردل دو مثقال . كوبيدهء اينها را با آب مرزنگوش خمير كنند و بر سر مالند .\r\n( 2 ) فلفل يك مثقال ، ته‌نشين روغن زعفران يك مثقال و يك‌سوم مثقال . گياه شير سگ كه سبز باشد ، يك مثقال ، چلغوز كبوتر دو مثقال ، همهء اينها را بسيار مىسايند و با سركهء تند مىآميزند و بر جايى كه مىخواهند سرخ شود - خون به بالاييها بيايد - مىمالند .\r\n( 3 ) مر ، فربيون ( شير سگ ) ، نمك ، به ورق .\r\n( 4 ) فربيون ( شيرهء گياه شير سگ ) ، مر ، الوا ، صمغ عربى ، گندبيدستر ( خايه سگ آبى ) ، زعفران ، افيون ، انزروت ، كوشنه ، كندر با آب سداب مخلوط مىكنند و بر سر مالند .\r\n( 5 ) براى علاج سردرد كلاه‌خودى و سردرد نيمه‌اى كه سرد باشد ، ماليدن سنگ مصرى بسيار مفيد است .\r\n( 6 ) فلفل سفيد دو درهم ، زعفران دو درهم ، فربيون ( شير سگ ) يك درهم ، چلغوز كبوتر وحشى يك درهم و نيم اين‌ها را با سركه معجون مىكنند و بر سر مىمالند .\r\n( 7 ) الوا ، مر ، فربيون ، گندبيدستر ، افيون ، كوشنه ، عاقرقرحا ، فلفل ، همهء اينها را با شراب كهنه مخلوط كنند و بر سر مالند .\r\n( 8 ) چلغوز كبوتر خوب دوايى است .\r\n( 9 ) فلفل دو مثقال ، قرص زعفران كه سابقا ذكر شد دو مثقال ، فربيون ( شير سگ ) نيم مثقال ، چلغوز كبوتر يك مثقال و نيم ، مركب يك مثقال و نيم . با اندازهء كافى سركه مخلوط كنند و بر سر مالند .\r\nداروهايى كه در اين نه نسخه ياد شدند گاهى مىشود كه براى پايين آوردن تأثير زياد ، آرد يا شير يا سفيدهء تخم‌مرغ بدانها مىافزايند و گاهى كه لازم باشد بدون هيچ آميزه‌اى استعمال مىشوند و تأثير داروها نيز درجات متفاوت دارد .\r\n\r\nبه بينى كشيدنيها كه در علاج سردرد سرد نافع هستند\r\n( 1 ) بو كردن و به بينى كشيدن سياه دانهء بو داده چنان‌كه در بحث از داروهاى ساده ذكر شد .\r\n( 2 ) موميا همراه گندبيدستر و مشك .\r\n( 3 ) بعضى عقيده دارند اگر بيماران سردرد سرد ، دارويى را كه از : هفت‌برگ ( مرزهء كوهى ) ، هفت دانه خردل ساييده و آميخته با روغن بنفشه درست شده به بينى كشند فايده بينند .\r\n( 4 ) مشك و استرك و عنبر را به هم آميزند و در هريك از اوقات به اندازهء يك دانه عدس را به بينى كشند خوب و آزموده شده است .\r\n\r\n","description":"","footnote":"","page_name":" 65 ","page_number":99},
  {"content":"\r\n\r\n( 5 ) روغن پيه هندوانهء ابو جهل ، يا روغنى ديگر كه افشرهء سيماهنگ در آن حل شده به بينى كشند هم گرمىرسان است و هم تخليه مىكند .\r\n( 6 ) برخى گويند براى دفع سردرد سرد ، سه قطره از افشرهء برگ شترخار آب نگرفته را ناشتا در بينى چكانند و بعد از يك ساعت ، روغن بنفشه را به سوراخ بينى مالند و شورباى سادهء بسيار چرب بخورند ، بسيار مفيد است .\r\n( 7 ) زهرهء گاو زرد رنگ مايل به سرخى ، به وزن سه درهم ، موميا دو درهم ، مشك يك درهم ، كافور نيم درهم ، باهم مخلوط باشند و از آن به بينى كشند ، مىگويند بسيار خوب است .\r\n( 8 ) صمغ سداب كوهى يك مثقال و نيم ، بيخ سوسن يك مثقال ، گياه شير سگ يك مثقال و نيم ، عسل پالاييده يك مثقال و نيم ، همهء اينها را با افشرهء بيخ سلق - نوعى از چغندر - مخلوط كنند و به اندازهء يك دانه گاورس را بوسيلهء قطره‌چكانى در بينى چكانند .\r\n( 9 ) مقدارى فربيون ، صمغ فيلزهره به اندازهء دو سوّم ، فربيون - گياه شير سگ - مخلوط با افشرهء سلق در بينى چكانند .\r\n( 10 ) بخور مريم خشكيده هشت مثقال ، به ورق چهار مثقال ، سماق چهار مثقال خوب بسايند و آن گرد را به وسيلهء لوله‌اى در بينى دمند و بيمار سر را بالا كند و تند آن را بو كند .\r\n( 11 ) سياه دانه چهار مثقال ، افشرهء سيماهنگ دو مثقال ، نوشادر دو مثقال ، در روغن حنا و روغن سيماهنگ معجون شود و درون سوراخ بينى بيمار را بدان مالند و بيمار به قوت آن را بركشد اگر فورا مواد بسيار از سرش پايين آمد آن‌گاه بينى را با آب گرم بشويد .\r\n\r\nمرهمهايى كه در علاج سردرد سرد به سر مىمالند\r\nدر اين زمينه كليهء روغنهاى گرم و كليهء روغنهايى كه گياهان از قبيل ، شبت ، پونه ، مرزنگوش ، درمنه ، سوسنبر ، سذاب ، برگ بو و آنهايى كه در قانون ذكر شده‌اند در آنها پخته باشند خوب و مفيد است . روغن بلسان را نيز در قانون شناخته‌اى ! اين روغنها علاوه بر اينكه ماليدنى باشند براى به بينى كشيدن و چكاندن در گوش هم مفيد هستند .\r\n\r\nدميدنيهايى كه در علاج سردرد مزمن مفيدند\r\n( 1 ) افشرهء سيماهنگ ، سياه‌دانه ، كمكى صمغ سداب كوهى را بسايند و در بينى دمند .\r\n( 2 ) بخور مريم ، بورهء قرمز ، افشرهء سيماهنگ را در بينى بدمند .\r\n\r\nدر علاج سردرد خشك\r\nما قبلا دربارهء سردرد خشك كه همراه با مادهء صفرايى يا خوبى باشد بياناتى داشتيم . اينك راجع به سردرد خشك بدون ماده و علاج آن صحبت مىكنيم .\r\n\r\n","description":"","footnote":"","page_name":" 66 ","page_number":100},
  {"content":"\r\n\r\n( 1 ) در مداواى بيمارى كه سردرد خشك دارد بايد قبلا غذاهاى ترىبخش و خوب كيموس و داراى مواد غذايى بسيار مانند : زردهء تخم‌مرغ ، سوپ جوجهء فربه ، كبك ، تيهو ، سوپهاى چرب كه با روغنهاى ترىبخش مىپزند به بيمار بدهند و بعد از آن درد را از جهات گرم و سرد به سويى گرايش داد كه مناسب‌تر است .\r\n( 2 ) در بينى كشيدن داروى ترىبخش كه همراه با روغنهاى خوب و پسنديده مانند : روغن بادام و روغن كدو و غيره باشد و اگر نياز بدان بود كه مزاج سرد يا گرم را به حالت تعديل برگردانى ، روغنهايى را بر آن اضافه كن كه مزاج را به اعتدال مىآورند .\r\n( 3 ) شايد از سردرد خشك ، گوهر مغز به حالتى از كاستى درآيد ، كه درد را پذيرا گردد . در اين حالت بايد به بينى كشيدنيها ، با مخ ساق گوسفند و گوساله ، پيه مرغ ، دراج ، تيهو ، تذرو ، كرهء از ماست گاو و بز آميخته باشد .\r\n( 4 ) پالودهء آبكى ، كه از آرد دوبار بيختهء گندم يا جو با شكر سفيد و همراه روغن بادام يا كدو ساخته شده ، را ضماد كنند و بر سر گذارند . يا دورهء جان‌دانه را با خمير ديوار كنند و پالودهء رقيق را بر جان‌دانه ريزند مفيد است .\r\n\r\nعلاج سردرد ورمى\r\nبراى معالجهء سردرد ورمى بسيار چيزها هست ، كه آن را در بابى ويژه جاى داده‌ايم و بعدا مىآيد .\r\n\r\nعلاج سردرد از بند آمدنى\r\nاگر سردرد انگيزه‌اش بند آمدن مواد است ، به پخته گردانيدن ماده با وسايلى كه مىدانى بايد بپردازى و بعدا مواد را تخليه كنى ، از آن پس « شبيار » ها را به كار ببرى و به وسيلهء پاشيدنيها و ضمادها و بوييدنيها و غرغره كردنيها ماده تحليل برود بار ديگر رسانيدن و پاكسازى و گدازيدن تحليل انجام شود تا درد به كلى از بين مىرود . و در جاى خود علاج اين نوع از سردرد را دانسته‌اى ! كه اگر مزاج تند در سر موجود و بند آمده خلط غليظ است و علاج كردنش دشوار است ، بايد داروى باز كردن استعمال كنى ؛ و اگر بعد از آن سردرد هيجان پيدا كرد يا از نتيجهء داروى گرم زيانى به سر روى آورد بايد داروهاى سردىبخش كه سستى بخشند و قبوضيت ندارند تجويز كنى . اگر بعد از آرام شدن درد دوباره بازگشت تو همين كار را از سر مىگيرى تا بند آمده باز مىشود و اينها را به تفصيل گفته‌ايم .\r\n\r\n","description":"","footnote":"","page_name":" 67 ","page_number":101},
  {"content":"\r\n\r\n\r\nفصل دوازدهم علاج سردردى كه از گرد آمدن باد و بخار داخل سر است و از خارج نيست\r\nاگر سردرد انگيزه‌اش باد پرمايه ( غليظ ) است ، قبل از هر چيز بيمار بايد از هرچه باد كن و بخارزاست مانند : گردو ، خرما ، خردل و خلاصه از گرم و سرد بادزا و بخارآور پرهيز كند . آن‌گاه پاشيدنى و ضمادهاى ذكرشده و بوييدنى و به بينى كشيدنيهايى كه در قانون وصف شده‌اند به كار ببرد . و به‌ويژه از گندبيدستر و مشك استفاده كند . ناشتا به گرمابه رفتن هم مفيد است .\r\nاگر منشأ مادهء سردرد از معده است ، بايد تخليه‌هايى را كه ذكرشده به كار اندازى و به‌ويژه از نسخه داروهايى كه روغن كرچك يا روغن زيتون كهنه در آنهاست استفاده كن و داروهايى زيره‌اى و همانند آنها را كه بعدا دربارهء معالجات بيماريهاى معده ذكر خواهيم كرد استعمال كن ! بعد از معالجه با روغن آس و لادن و روغن سوسن و افشرهء سرو و چوب گز و مشك زمين و هرچه گرمى و گيرندگى دارد ، سر را تقويت كن و از اين داروها بر سر بمال و هم‌چنين دست و پا را به اين داروها مالش ده تا ماده را به جهت مخالف بكشند .\r\nاگر سردرد از بخارى است كه در خود سر پيدا شده و معدهء بيمار باد نكرده و قرقر ندارد و امتلاء و فراغى نيست كه برحسب آن بخار زياد و كم شود و از غذاهاى بخارزا و بىبخار درد بيش‌وكم نمىشود ، بايد پاشيدنيهاى بخارزداى مشهور به كار برد و ضماد تحليل‌برنده بر سر گذاشت كه كمى قبضيت داشته باشند ، و چيزهاى لطيف بو كنند ، كه همين‌قدر كافى است .\r\nاگر از معده است ، علاجش داروهايى است كه معده را نيرو بخشند مانند : مصطكى ، گلنگبين و بعدا « زيره‌اى » ها و همانند آنها .\r\nاگر بيمار غذا مىخورد و بخار در معده‌اش پيدا مىشود و بالا مىرود ، بهتر آن است كه بعد از غذا ، لعاب اسفرزه و گشنيز خشك همراه شكر بخورد ؛ و اگر بيم آن مىرود كه از لعاب اسفرزه سردى به معده مىرسد ، لعاب تخم كتان همراه گشنيز خشك بخورد و تقويت سر را با ماليدن داروهايى كه دانستى ، بكند و در تسكين درد ، پاشيدنيها و بوييدنيهاى ذكر شده و به‌ويژه مرزنگوش را استعمال كنند كه شايد مرزنگوش تنهاى تنها سردرد را از بين ببرد و ماده را به سوى جهت مخالف بكشد .\r\nاگر تشخيص دادى كه مادهء بخار در سر زياد گرم است و علامات گرمى را دريافتى ، از تحليل برنده‌هاى بسيار گرم دورى كن و مانند گياه شير سگ و همانند آن را به هيچ وجه به كار نبر ! در چنين حالتى قبلا كوشش كن كه ماده را به جهت مخالف برانى و آن‌گاه داروهاى غرغره كردن بده و سرانجام پاشيدنيهاى معتدل را - كه در گرمابه به كار ببرند - تجويز كن .\r\n\r\n","description":"","footnote":"","page_name":" 68 ","page_number":102},
  {"content":"\r\n\r\n\r\nفصل سيزدهم سردرد كه ناشى از بادى باشد كه از خارج به درون سر نفوذ كرده است\r\nعلاجش : دقت كن ! كه آيا باد گرم تابستانى است يا باد سرد زمستانى و از چه منفذى به داخل سر راه يافته است ؟\r\nاگر باد گرم تابستانى است و از راه گوش وارد شده ، روغن نيم گرم بابونه يا روغن خيرى يا روغن شبت كه با كمى روغن گل قاطى باشد در گوش چكان و اگر از راه بينى بود در بينى چكان .\r\nپاشيدنيهاى ملايم را از آنهايى كه ذكر كرديم و تحليل‌برنده هستند استعمال كن ! اگر بعد از استعمال اين داروها ، سوء مزاج گرم روى داد بايد داروها را ملايم‌تر كرد و هرچه كمتر سردى دارد به كار ببر و اگر بهره نداد سردى را بيشتر كن .\r\nاگر باد سرد زمستانى و از راه گوش يا بينى وارد شده است ، روغنها را كه در گوش يا بينى مىچكانى بايد گرم باشند و بايد گندبيدستر يا مشك همراه باشد كه به اندازهء لازم كم و زياد مىشوند . همان پاشيدنى و ضمادهاى نامبرده را به كار مىبرى و تحليل‌برندگى و گرمى را برحسب حال برانداز مىكنى . بايد بيمار از هرچه بادزا و ملين است دورى گزيند .\r\n\r\nفصل چهاردهم علاج سردردى كه از بخار تباه است و از خارج به سر وارد شده است\r\nبخارهاى ناپسنديده كه از خارج به سر وارد مىشوند يا سردند يا گرم و اكثرا گرمند و در بعضى حالات سرد هست امّا كم .\r\nاگر مايهء درد سر بخار گرم است و زياد در سر گرد آمده است و بيمار خيالات پريشان و سرگيجه دارد ، پاشيدنيهاى معتدل و بوييدنيهاى معتدل و خوش بو مانند گلاب ، روغن گل ، نيلوفر ، بنفشه را تجويز كن ، و اگر حرارت شديد بود كافور و صندل به كار ببر ! بايد بيمار سر را در حمام با آب گرم و خطمى بشويد .\r\nاگر بخار گرد آمده در سر سرد است - كه چنين بخارى از جاهاى كفك كرده ( متكرّج ) حمام مانند مىآيد - علاجش تنها بو كردن مشك و گندبيدستر است .\r\nاگر بخار دودى باشد ، بايد به وسيلهء روغنهاى نامبرده و ترىبخشهاى ذكرشده ترى زياد به سر بخشيد ؛ و اين روغنهاى ترىبخش را به بينى بمالد و يك دفعه و به تندى بوى آنها را بركشد كه بالا برود و كوشش كند كه بماند بعدا نفس بكشد كه بيرون رود و باز بوى بركشد و دست‌بردار نباشد . و همچنين گلاب و آب بيد و آب كدو مفيدند و بايد زياد بر بخار آنها سر نهد و بو كند .\r\nاگر از اثر بخار سوء مزاج پديد آمد - چنان‌كه در بخار كبريت و دود زرنيخ و همانند آن روى مىدهد - كافور و روغن كدو را باهم مخلوط كن كه يكى از آنها ترى دهد و آن ديگرى سردى\r\n\r\n","description":"","footnote":"","page_name":" 69 ","page_number":103},
  {"content":"\r\n\r\nبخشد . كافور را در روغن كاهو و روغن بنفشه ريزى مفيد است . بايد جاى بيمار را با برگ بيد و گياهان خوش‌بوى ترىبخش فرش كنى .\r\n\r\nفصل پانزدهم علاج سردردى كه از بوى خوش آيد\r\nاگر خوشبوى سردردآور ، گرم است و تنها از گرمى مايهء سردرد شده و خشكى در آن دخالت ندارد ، علاجش خوش‌بوهاى سرد است . مثلا اگر سردرد از بوى مشك و زعفران است ، علاجش با كافور و صندل است . اگر از كافور است ، علاجش با مشك و زعفران است .\r\nاگر سردرد از خوشبويى گرم‌مزاج است و همراه گرمى خشكى هم رسانيده است ، علاجش تنها با ضد نيست . مثل اينكه زيان مشك را به كافور دفع كنيم . بلكه اگر ممكن باشد بايد بيمار روغنهاى سردىبخش به بينى كشد . اگر كفايت نكرد بگذار كافور نيز باشد كه كافور را در روغن مورد استعمال بايد گداخت ؛ و همچنين برعكس .\r\n\r\nفصل شانزدهم سردردى كه از بوى گند برخيزد\r\nعلاج سردردى كه از بوى بد سرچشمه گرفته است ، خوشبوى ضد آن است . يعنى : خوشبويى كه در مزاج مخالف آن باشد . اگر بوى سردردآور خشكاننده است . بايد داروى مقابل ترىبخش باشد ، مانند : بوى تند و خوش نيلوفر و بنفشه . روغن بيدمشك خوشبوى براى علاج دردى كه از بدبوى و خوشبوى گرم‌مزاج برمىخيزد بهترين علاج است . بايد اين را بدانى !\r\n\r\nفصل هفدهم سردردى كه از خمار آيد\r\nدر علاج سردردى كه از خمار ناشى است ، قبل از هر چيز بايد معده را تنقيه نمود و اين تنقيه يا به وسيلهء اسكنجبين و تخم ترب ، يا به وسيلهء اسكنجبين و افشرهء ترب ، يا با اسكنجبين كه با آب نيم‌گرم باشد انجام مىگيرد . و قىآورهايى نرم و متوسط به كار ببرند كه در اقرابادين مىخوانى !\r\nاگر قى را لازم نديدى يا خواستى آن را به تأخير اندازى ، به وسيلهء ايارج كه توسط سقمونيا تقويت شود بيمار را اسهال ده تا مادهء سردرد بسيار زياد در جاى خود نماند .\r\nاگر ديدى كه بيمارى گرم است و استعمال داروى گرم مناسب نيست ، به وسيلهء آب‌پز هليلهء كابلى يا شربت ميوه‌هاى مليّن بيمار را اسهال ده ! اگر بيمار از خوردن اين داروها متنفر بود ، آب\r\n\r\n","description":"","footnote":"","page_name":" 70 ","page_number":104},
  {"content":"\r\n\r\nانار شيرين يا ترش را با پيه و كمى سقمونيا به وى بخوران - كه اين نسخه دارو را در اقرابادين مىآوريم - و هيچ اهميت به حرارت بيمار مده . اگر سردرد از هيچ‌يك از اين تخليه‌هاى مذكور اثر فورى نديد ، بايد بيمار اجبارا بخوابد تا هر شرابى كه در معده دارد هضم شود . و دليل هضم شدن شراب تغيير يافتن رنگ بول است . بعد از تخليه پاى بيمار را با نمك و روغن بنفشه ماساژ ده و آب بابونه را بر دست و پايش بپاش ! بعدا به گرمابه رود و سرش را بارها با روغن گل سردشده ، اما نه بسيار سرد بمالد و غذايش عدس و غوره و همانند آن باشد . كلم ويژگيهايى دارد كه بخار را از ورود به سر بازمىدارد .\r\nجالينوس فرمايد : مانعى نيست كه گوشت جوجه كبوتر بخورد . شايد علت اين فرمايش آن باشد كه خون رقيق از گوشت ان توليد مىشود و بخار را تحليل مىبرد . بايد بيمار ميوه‌هاى قبض بخورد و مشروبش تنها آب باشد ؛ و اگر معده‌اش ناتوان است و بيم آن مىرود كه به سستى بينجامد ، نبايد زياد آب سرد بخورد . آب انار ترش و ريواس و رب ريواس و آب ترنج و رب ترنج و به و سيب و همانند آنها مناسب است . مقدارى كشنيز خشك را در همان مقدار شكر بريزد ، و درسته بخورد مفيد است . بعد از آن بايد بخوابد و آرام يابد كه آرامش اساس علاج است . اگر از اول دفعه درد آرام نشد در همان روز و روز بعد تكرار كن و غذايش بايد سرد و تر ، يا لطيف باشد . مثلا زردهء تخم‌مرغ بخورد و آب گرم بر او بريز و بسيار بريز تا سردرد را تحليل برد و تا مىتوانى بيمار را بخوابان !\r\nاگر بيمار هم سردرد دارد و هم دلش به هم مىخورد و از نتيجهء معالجات دل به هم خوردن رفت و سردرد ماند ، روغن گل را قطع كن كه براى بيمار ديگر زيان دارد . چون روغن گل براى آن بود كه قبلا تقويت سر كند و بخار را بازدارد وقتى دل به هم خوردن نماند نشانهء آن است كه سر تقويت شده و بخار دفع گرديده ؛ پس بايد اين دفعه روغن بابونه استعمال كنى و بسيار به سرش مالى تا سردرد را تحليل ببرد . و اگر روغن بابونه علاج نكرد روغن سوسن به كار ببر كه بسيار خوب و تجربه شده است . و بعد از آن هرگاه ديدى كه حالت خمارى سبك شده و سردرد از تأثير خود كم‌كم مىكاهد ، يا به مجرد اينكه حس كردى كه رو به خوب شدن است ، بگذار بيمار كوفته ماهى ( رضراض ) و خايهء خروس و گوشت جوجه را با سبزيهاى سرد بخورد و بعد از غذا خوردن تا سه ساعت پياده‌روى نكند منظورم اين است كه بخوابد يا آرام نشيند تا هضم اولى انجام مىگيرد و معده كمى از ترىاش كم مىشود ؛ بعد از آن اگر تب دارد اسكنجبين با شكر و اگر رطوبت دارد اسكنجبين با عسل را پاشويه كند و بعدا كمى پياده برود يا حركتى ديگر كند اما خسته نشود . و بايد از سركه و آبكامه بپرهيزد و اگر از استعمال آنها ناگزير بود ، سركهء سبك ( ناتند ) را بر پيشانى بمالد . بعد از آنكه كمى قدم زد او را در تشت و حمام شستشو ده و بعد از اينها هم پاشيدنيهايى كه با ملايمت تحليل مىبرند استعمال كن و گوشت سبك به وى بده .\r\n\r\n","description":"","footnote":"","page_name":" 71 ","page_number":105},
  {"content":"\r\n\r\n\r\nداروى خوبى براى خمار :\r\nكاسنى ، تخم كلم ، زرشك بدون دانه ، سماق ، عدس پوست‌كنده ، گل محمدى ، طباشير ، كه همه در يك وزن و اندازه باشند مخلوط كنند و وزن سه درهم از آن را با يك قيراط كافور و يك اوقيه آب انار يا آب ريواس يا آب ترنج يا رب ترنج بخورند .\r\n\r\nفصل هيجدهم سردردى كه از جماع خيزد\r\nسبب سردرد از اثر جماع دو وجه دارد :\r\n1 - جماع سبب خشكى مزاج مىشود و سردرد از خشكى روى مىآورد كه علاجش همان علاج سردرد خشك است كه بعد از استعمال ترىبخشها به كار مىرود و سابقا ذكر كرده‌ايم .\r\n2 - يا اينكه بدن امتلاء دارد ( پر است ) حركات روانى و بدنى كه در وقت جماع پديد آيد بخارهاى ناپسند را برانگيخته است . كسى كه امتلاء دارد و كمى بعد از جماع به سردرد گرفتار آيد بايد اولا آن را رگ زد و بعدا اسهال نمود . يا تنها يكى از رگ‌زنى و اسهال را استعمال كرد . كه بستگى به حالت بيمارى و حال بيمار دارد . و سپس مغز را به وسيلهء روغنهايى مانند روغن گل و روغن آس و آبهاى نيروبخش مانند آبهايى كه گل و آس در آن پخته باشد تقويت كند و غذاى زود هضم و خوب كيموس بخورد و ترك جماع بكند و اگر ترك كردن را نتوانست اقلا با شكم گرسنه جماع نكند .\r\n\r\nفصل نوزدهم علاج سردردى كه از ضربت خوردن ، افتادن و جابه‌جا شدن مغز و شكست سر به وجود مىآيد .\r\nاگر مىخواهى سردردى را كه ناشى از ضربت خوردن يا افتادن است معالجه كنى ! بايد به هر وسيله كه ممكن باشد اول درد را تسكين دهى و ماده را از جاى دردناك دور كنى . زدودن مادهء درد را يا به وسيلهء تخليه يا منحرف كردن ماده به جهت مخالف انجام ده تا جاى درد ورم نكند . اگر احيانا زخمى هست بايد زخم خوب شود . اگر زخم هست تا سوء مزاج باقى است خوب نمىشود ؛ حتما بايد مزاج طرف زخم را به حالت معتدل برگردانى .\r\nو بدان ! كه هرگاه چنين بيمارى به تب گرفتار شد و عقلش درهم گشت ، معلوم است كه جاى ضربت خوردن دارد ورم مىكند . پس بايد در اين حالت قبل از هر چيز رگ قيفال يا رگ اكحل را زد ، تا ورم نكند .\r\nاگر امتلاء ( پرى ) موجود است و بيمار تب ندارد بايد امالهء گرم شود حتى اگر با پيه هندوانهء\r\n\r\n","description":"","footnote":"","page_name":" 72 ","page_number":106},
  {"content":"\r\n\r\nابو جهل باشد و اگر تب دارد بايد داروى اماله وسطى ميان گرم‌مزاج و سردمزاج ( ولرم ) باشد . اما اگر ديدى كه ناگزير از اماله نيستى و بيمار تب نداشت تخليه را به وسيلهء حب قوفايا ( صمغ صنوبر ) و همانند آن انجام ده و اگر حرارت زير درجهء تب داشت باز چيزى از اين حب به وى بده . چه حتما بايد تخليه صورت گيرد تا آماس رخ ندهد . بعد از آن منتظر باش اگر زخمى هست معالجه‌اش كن .\r\nو از ياد مبر كه بايد مزاج جاى درد را معتدل كنى تا علاج‌پذير باشد . و اگر زخمى نيست جاى درد را ضمادهاى تقويت‌كننده مانند : ضماد آب آس و بيد و روغن آنها بگذار و يا روغن آس و روغن سوسن و گل محمدى و انواع آنها و هرچه قبضيت لطيف و تحليل بردن كم دارد از قبيل گل و شاه اسپرم و نى نهاوندى و بابونه و گل ارمنى و شب يمانى با شراب ريحانى بر سر بمال !\r\nشايد تنها ماليدن روغن‌هاى مناسب حال كافى باشد و بايد روغن ماليدنى ولرم ( ميانهء گرم و سرد ) باشد . و شايد درد سر و بيم از آماسيدن تقاضا كند كه به زودى سرد گردد ، آن‌گاه مرهم سرد باشد مانعى نيست .\r\nبايد بيمار از گرمابه رفتن و شراب خوردن و خشم گرفتن و بخارآور و گرمىبخشهاى غذايى پرهيز نمايد .\r\nاگر جاى درد شروع به آماسيدن كرد ، ناگزير بايد چيزهاى بسيار گيرنده و سردىبخش مانند پوست انار ، گل انار ، عدس ، گل محمدى را استعمال كرد و با آب اين داروهاى گيرنده سر را تر كرد و از تفالهء آنها ضماد بر سر نهاد .\r\nبعد از آن در مرحلهء دوم قبض‌دهنده‌هايى كه تا اندازه‌اى ملايم‌تر و لطيفند مانند روغن سرو ، روغن گز ، روغن به ، روغن كندر استعمال كن !\r\nاگر ضربت خوردن مغز را تكان داده باشد ، بايد فورا اسطوقدوس با آب يا شربت عسل به بيمار داد كه خوب دارويى است .\r\nو بدان كه : اگر درد به پرده‌هاى مغز برسد خطر است و اگر از اثر ضربت خون از مغز آيد بايد مغز مرغ را چندان‌كه ممكن است به بيمار بدهى بخورد و بعد از آن آب انار ترش بخورد .\r\nاگر آماس سر حل شد باز تا سه روز مىگذرد مغز مرغ بخورد و آن‌گاه وقت رگ زدن سر مىرسد .\r\n\r\nفصل بيستم علاج سردردى كه از ناتوانى سر ، سرچشمه گرفته است\r\nاولا بايد سوء مزاج را علاج كنى و به حالت اعتدال درآورى . سپس سر را با داروهاى مقوى تقويت كنى و براى تقويت سر ، داروهاى خوش‌بو كه گيرندگى و نرمىبخشى در آنها باشد استعمال كن ! كه اين نوع از داروها سببهاى تحريك‌كننده را گرد هم آرند .\r\nبسيار اتفاق مىافتد باوجودى كه پيدايش سردرد از ناتوانى مغز است ، عواملى ديگر چون خلط\r\n\r\n","description":"","footnote":"","page_name":" 73 ","page_number":107},
  {"content":"\r\n\r\nبد كه در معده گرد آيند در درد سر دخيل هستند چنين خلطهايى گرم باشند يا گرم نباشند بايد با داروى مناسب تخليه شوند و معده به حالتى درآيد تا غذاى خوب را كه هم نيروى تحليل‌برنده داشته باشد و هم زود هضم باشد در خود بپذيرد . اگر چنين غذايى يافت نشود كه هم داراى نيروى تحليل‌برنده و هم زود هضم باشد بهتر آن است كه تحليل‌برنده باشد . براى چنين بيمارى بهترين وقت غذا خوردن بعد از ورود بيمار به گرمابه است ، و بايد شامش اندك باشد و دسر غذايش چيزهايى مانند نيشكر ( قصب ) زيتون ، و نان باشد تا دهانهء معده را نيرو دهد .\r\nجالينوس اجازه مىدهد كه چنين بيمارى ، شراب خالص بخورد . اما به عقيدهء جالينوس مصلحت آن است كه شراب چنين بيمارانى ، يا با آب مخلوط باشد يا رقيق و ريحانى . يا شراب رقيق و ريحانى مخلوط به آب باشد و با نان بخورند .\r\n\r\nفصل بيست و يكم علاج سردردى كه از افزونى نيروى احساس مغز ناشى است\r\nبايد به هر ترتيبى باشد نيروى حسى را كمى كندتر كرد و پايين آورد و براى اين كار :\r\nاگر بيمار خوب هضم است غذاهايى مانند هريسهء گندمى يا جوى ، گوشت گاو بخورد تا غذاى مغزش غليظ شود .\r\nدر غير اين صورت غذاهايى از قبيل : كاهويى ، بارهنگ آبى ، گوشت ماهى بخورد . گاهى اگر لازم باشد مخدراتى مانند شربت خشخاش يا تخم كاهو بخورد ، يا مخدرات را بر سر مالد .\r\n\r\nفصل بيست و دوم علاج سردردى كه دنباله‌رو تب و بيماريهاى تند است\r\nاين نوع از سردرد دو حالت دارد :\r\n1 - هرگاه تب شدت يافت ، يا شروع كرده است سردرد همراه آن هست و بعدا كه تب فروكش كرد ، سردرد دست برمىدارد .\r\n2 - سردرد از تب است اما بعد از تب و بعد از سرآمدن نوبت ، تب باقى مىماند .\r\nسردردى كه در حالت تب روى مىدهد به اندازه‌اى دلهره به بيمار مىدهد كه سببش را - كه تب است - بر آن ترجيح مىدهد . يكى از دلايل پديد آمدن سردرد تبى ، به يكباره سفيد شدن رنگ بول است و آن‌قدر تغيير مىيابد تا شبيه بول خر گردد .\r\nاما گاهى كه شبيه بول خر شد ، شايد علامت آن باشد كه سردرد پيدا شده است نه در راه پيدايش است . و ممكن است پيدا شدن سردرد ، نشان آغاز فروكش كردن تب باشد پس بايد به ساير دليلها مراجعه كرد .\r\nعلاجش : روغن زيتون نارسيدهء مخلوط با روغن گل خالص ، يا روغن گل و سركه بر سراسر\r\n\r\n","description":"","footnote":"","page_name":" 74 ","page_number":108},
  {"content":"\r\n\r\nسر بمالند و اين ماليدنى اگر در زمستان باشد و تب خفيف باشد ، بايد نيم گرم ماليد و اگر در تابستان و در شدت تب باشد بايد سرد كرد و ماليد .\r\nآب‌پز جو ، خشخاش ، بنفشه ، و گل را درحالىكه بخار از تندى درد را شديد كرده‌اند بر سر پاشند مفيد است . اما اگر بخار نه از تندى بلكه از زياد بودنش سر را آزار دهد اين ماليدنيها را استعمال مكن به جاى آن تخليه به كار ببر و چيزهايى استعمال كن كه با ملايمت تحليل مىبرند مانند روغن زيتونى كه سوسنبر و هفت‌بند يا مرزنگوش و هفت‌بند در آن جوشيده باشند ، كه تحليل مىبرند .\r\nبرخى از پيشينيان عقيده دارند كه بابونه را بر سر بمالند و اگر درد بسيار شدت گرفت و ناگزير از استعمال مخدر و خواب‌آور شدى ، مانعى ندارد ؛ اما بايد حذر داشته باشى و احتياط كنى ! در نخستين مرحلهء پيدايش سردرد اگر قاوت و اسفرزه را بر سر مالند و بخورند ، بالا رفتن مواد را منع مىكند . گشنيز و روغن گل هم همين تأثير را دارند .\r\nگاهى بايد حجامت گرفت ، بستن دست و پا و ماساژ دادن دست و پا و علاجهاى خمار بسيار مفيدند .\r\nبعد از آنكه دست و پا را مىبندى آنها را در آب گرم كه سركه در آن باشد فرو كن ! اگر از اين همه علاجها آرام نشد سر بيمار را بتراش و بابونه و خطمى و بنفشه و سه كوهه ( خسك ) را به هم مخلوط كن و از آن ضمادى بساز و بر سرش نه ! و شايد باز نياز به حجامت و زالو داشته باشيم .\r\nشايد بعد از تب و بعد از بيماريهاى تند ، سردرد باقى بماند كه علاجش سرد و تر بودن غذاها است و بايد با روغن گل همراه روغن بابونه سر را اندود و روزى دوبار صبح و شب هر دو دست و هر دو پاى بيمار را با آب گرم شست و تن بيمار را با روغن بنفشه ماليد و اگر معلوم شد كه سردرد بيمار رو به كاهش است از نرم‌كننده‌ها كمك بگير ، چنان‌كه تو از علامات مىدانى !\r\n\r\nفصل بيست و سوم علاج سردرد بحرانى ( تغيير حالت و آشفتگى بيمار )\r\nدر سردرد بحرانى بايد دقت كنى ! اگر بيمار دلش به هم مىخورد ، تهوع دارد ، لبهايش مىپرند ، سر گيج است ، خلاصه اگر پىبردى كه مادهء بيمارى رو به بالا مىرود ، به وسيلهء اسكنجبين گرم شده يا قى آورهاى سرد استفراغش بده .\r\nاگر در معاينه مشاهده كردى كه قرقر و باد در پهلوها موجود است خلاصه علامت نشان مىداد كه ماده رو به پايين گرايش دارد ، لغزاننده‌هاى خفيف مانند شربت آلو ، آلوى خيس شده در گلاب و قند را بعد از غرغره بخورد . از شربت بنفشه و شربت تمر هند و شير خشت و همانند آنها مقدار پنج درهم - نه زيادتر - به بيمار بده ، كه مواد را مىلغزاند .\r\nاگر از معاينه معلومت شد كه طرفهاى گرده و زير دنده‌هاى پشت - رو به عقب - سنگين هست ،\r\n\r\n","description":"","footnote":"","page_name":" 75 ","page_number":109},
  {"content":"\r\n\r\nخلاصه علامت به دست آمد كه ماده گرايش به سوى آبدان دارد ، يك درهم تخم خربزه ، يك درهم تخم خيار در اسكنجبين ريز بخورد كه ادرار كند . به بخورد كه هم ادرارى است و هم بازدارندهء بخار .\r\nاگر پرتوها و رنگ سرخ و شبحهاى زرد پيش چشم بيمار مىآيند و شبحها در مسابقه هستند و بيمار خون دماغ ندارد . به وسيلهء بخار سركه او را به عطسه كردن وادار كن و سركه را در بينىاش بدم و چيزهاى زبر در بينى او فروبر و سوراخ بينىاش را قدقدك بده . يا اگر ممكن است كارى كن كه فجأة روبه‌روى خورشيد چشم بدوزد و بعدا چشم از آن برگرداند . كه شايد عطسه كند و بياسايد .\r\nاگر نبض بيمار سست است و در پوستش نرمى حس مىشود . او را با عرق‌آورها ماساژ ده و عرق‌آورها را بخورد و بر سر پاشد و بايد اين داروها معتدل - نه سرد نه گرم باشند .\r\nاگر سوزش مانند و دردى را در بيخ گوش يا در زير بغل يا در پرهء بينى احساس مىكند ، ضمادهاى گرم جذب‌كننده از قبيل نعناع ، كرفس همراه روغن كهنه استعمال كن ! و شايد نياز بدان باشد كه حجامت به كار رود - بدون نشتر زدن - تا ماده از مغز بيرون آيد و روى به سويى كند كه از آن راه خارج شود و سردرد از بين برود .\r\n\r\nفصل بيست و چهارم علاج سردردى كه پندارند از كرم است\r\nبايد قبل از هر چيز به تنقيهء تن و مغز پرداخت ، بعدا با كمى ايارج فيقرا عطسه كند و اين علاج را در هفته چندين بار تكرار كند و كليهء داروهاى گنديدن بوى بينى كه ذكر شده و كليهء داروهاى ضد كرم شكم از قبيل افشرهء برگ شفتالو ، افشرهء بيخ توت و الوا مناسب اين حالت است . بايد عطسه‌آورها و به بينى كشيدنيهاى تنقيه‌نماى مغز را - چنان‌كه همه را مىدانى - به كار بگيرى !\r\n\r\nفصل بيست و پنجم سردردى كه بعد از خواب و چرت زدن به هيجان آيد\r\nعلاجش : بايد با وسايلى - كه خودت مىدانى ! - بدن و سر را بپالايى . ضماد خاكستر و سركه را بر هر دو گيجگاه نهى و بهترين خاكستر براى ضماد خاكستر چوب انجير است .\r\n\r\nفصل بيست و ششم علاج انواع سردرد ناشى از مشاركت\r\nبگذار قبلا گفتارى فراگيرنده و جامع داشته باشيم !\r\n\r\n","description":"","footnote":"","page_name":" 76 ","page_number":110},
  {"content":"\r\n\r\nمىگوييم : هر نوع سردرد كه از مشاركت مغز و اندام سرچشمه گرفته است ، براى علاجش بايد اندام مشارك را از ماده‌اى كه ويژهء اوست تخليه كرد و مزاجش را سرحال آورد و در عين حال سر را به وسيلهء نيروبخشها نيرو داد تا بتواند از قبول ماده سرپيچى كند .\r\nاگر سردرد در اولين مرحلهء پيدايش است ، بايد سر را به وسيلهء سردهاى مانند روغن گل و سركه تقويت كرد .\r\nاگر از مرحلهء اول پا فراتر نهاده است ، باز اگر ماده گرم است يا در كيفيت گرم است همين كار را انجام مىدهى ! اما اگر ماده سرد است بايد روغن بابونه همراه روغن آس يا روغنى كه در آن صمغ سرو گداخته شده ، يا مرهمى كه از برگ سرو ، آب سرو يا آب گز درست شده به كار ببرى !\r\nاگر كار اندام را انجام دادى دقت كن ! كه آيا روىآورد خودبه‌خود بيمارى شده است ؟ آيا انگيزهء سردرد در سر ثابت گشته است ؟ آنگاه ماده را بشناس و چگونگى آن را بررسى كن و چنان كه ياد گرفته‌اى عمل كن !\r\nكسى كه سردرد دارد و حس مىكند كه چيزى از ساقهاى او دارد بالا مىرود ، معاينه كن اگر امتلاء موجود است رگ صافن را بزن يا ساقها را حجامت گذار و بدنش را به وسيلهء « اسطمخيقون » تنقيه كن .\r\nاگر امتلاء نبود هر دو ساق را تا بيخ رانها ببند ، هر دو پاى بيمار را با نمك و روغن خيرى ماساژ ده و اگر دقيقا جايى را كه ماده در آن است شناختى ، آن را داغ كن و دارويى زخم‌آور بر آن بگذار تا زخمى شود و چرك كند .\r\nسردردى كه انگيزه‌اش بخارهاى بالا رفته از اندامان بدن باشد ، بايد قبل از نوبت رسيدن سردرد ، به بيمار ميوه خوراند . اگر ميوه نبود آب سرد حتى اگر ناشتا هم باشد بخورد . بهترين ميوهء مناسب اين علاج ، به و گشنيز است كه بازدارندهء بخارند و بيمار را نفع رسانند .\r\nهمچنين است علاج سردردى كه از مشاركت كبد است و آب‌ريزى در سردردى كه به مشاركت كبد باشد خوب است و بايد برحسب ماده ، ضماد بر كبد نهاد .\r\nاگر سردرد از مشاركت معده با مغز است ، از سه حالت خارج نيست : ناتوانى معده ، خلط در معده و بخار از معده ، كه هريك از حالت سه‌گانه را ذيلا تفصيل مىدهيم .\r\n1 - معده و به‌ويژه دهانه‌اش توانايى خود را از دست داده و از پذيرش موادى كه كيموسها را تباه مىگرداند ناچار است . وقتى كيموسهاى داخل معده تباه شدند سردرد به هيجان مىآيد و اكثرا اين حالت سردرد در تهى بودن معده پيدا مىشود . بايد براى علاج سردرد بيمار لقمه‌هايى در آب غوره و آب ريواس و همانند آنها خيس كند و بخورد . يا لقمه‌ها را در رب ميوه‌هاى قبضىبخش و خوشبوى فرو كند و فرو برد ، سوپى را بخورد كه از نان يا آرد گندم سازند و به دانهء انار ترش و همانند آن ترش كنند . اگر اين كار را بسيار بكند دهانهء معده قوى گردد . و تا اين كار را انجام مىدهد اگر دلش به هم خورد ، بايد قى كند تا صفرايى كه به معده‌اش راه يافته بيرون آيد و بيمار بياسايد .\r\nاگر بعد از اين باز معده سرد بود ، خوراكهاى نامبرده را با ادويه‌جات گرم و خوشبوى قاطى كن ! يا\r\n\r\n","description":"","footnote":"","page_name":" 77 ","page_number":111},
  {"content":"\r\n\r\nبر گلاب قند ادويه بريز و بيمار لقمهء نان را در آن فرو كند و بخورد . اگر ترشى و تندى با معده‌اش سازگار نبود و از آنها آزار ديد لقمه‌هايى را در گلاب قند ساده يا گلاب قند با ادويه به اندازهء مناسب حال معده فرو كند .\r\nچنين بيمارى اگر قبل از سردرد چند لقمه‌اى بخورد يا سوپى سركشد ، بسيار فايده بيند و هرگاه حس كرد كه غذايش پايين آمد و هضم شد چيزى كه قبضى در آن باشد بخورد ، مانند : لقمه نانهاى خيس‌شده در رب ميوه يا در ميوه يا نان و خرما يا نان و زيتون .\r\n2 - اگر سردرد از مشاركت معده و مغز است و تاوان معده بر گردن خلطى است كه در آن جاى خوش كرده است ؛ قبل از هر چيز بايد به تنقيهء معده‌اش پرداخت . و در همان حال و بعد از تنقيه بيمار غذاهاى لطيف و زودهضم و خوب كيموس چنان بخورد كه بعدا از چگونگى به اداى لازم بپردازد يعنى خوراكى باشد كه تحليل‌برنده و هاضم و مليّن باشد . اما اگر خوراك توليدكنندهء خون خوب بود ولى ساير صفتهاى ديگر را نداشت ، مثلا تحليل‌برنده و ملين ، يا زودهضم و لطيف نبود ، بايد خوراك توليدكنندهء خون را برگزيند . و براى غذا خوردن ، بهترين وقت بعد از رفتن به گرمابه است ؛ و بايد بخار تن چنين بيمارانى خشك گردد .\r\nاگر خلط داخل معده مرارى است . به وسيلهء علاجهايى كه در قانون به تو ياد داده‌ايم معالجه‌اش كن ! علاوه بر اين به وسيلهء روغن گل ، يا روغن آس مغزش را تقويت نماى . اگر خلط بلغمى سرد است و بادهاى شديد از آن برانگيزد ، بايد نيرومندترين قىآور و نرم‌كننده‌ها را استعمال كنى ، اگر سردرد از بين نرفت ايارج‌هاى بزرگ با آب‌پز سس صغير ( افتيمون ) تجويز كن !\r\nدر اين حالت بد نيست كه دو شريان گيجگاه را بريد . يا دو داغ سبك بر هر دو گيجگاه گذاشت چنان‌كه سر را نسوزاند و تنها شريانها را به تنگ آرد . بسيار اتفاق مىافتد كه در اين حالت شريان را بر مىكشند يا قطع مىكنند يا داغ مىگذارند . اگر داغ‌گذارى باشد بهتر آن است كه شريان تماما پيدا باشد و در برآمدگى داغ شود و داغ به پوست نخورد و اثر بر پوست نگذارد . بايد ابزار داغ نوك باريك و سرخ‌شده در آتش باشد .\r\nو بايد پاكسازى به عمل آيد . به‌ويژه اين كار در وقت تابستان حتما بايد انجام شود . و بايد غذايش سوپ باشد و تا ده روز چيزى نخورد كه با دندان خرد كند . در تابستان بايد وقت خنك شدن هوا بخورد . نبايد زياد پرگويى كند . چسب‌ها را بر شريان گذارد كه آنها را با انزروت و زعفران بيندايد و در اقرابادين اين نوع از چسب را توضيح مىدهيم . گاهى سرب برجاى زخم شريان مىگذارند و با پارچه‌اى مىبندند تا نبضش نزند و درد نكند و گاهى چوب مىگذارند .\r\nداغ بسيار قوى كه براى اين حالت در نظر گرفته شده چنين است : سه داغ بر تارك سر ، دو داغ بر هر دو گيجگاه ، يك داغ بالاى مغاكچهء پشت گردن در عقب سر ، و به هيچ وجه بيمار نبايد مى بخورد .\r\n3 - اگر انگيزهء سردرد بخار است و از معده بالا رفته است علاجش همان است كه دربارهء\r\n\r\n","description":"","footnote":"","page_name":" 78 ","page_number":112},
  {"content":"\r\n\r\nبخارهاى بالا رفته به سوى مغز از اندامان ديگر گفته‌ايم . علاج سردردى كه از خوردن آب به هيجان مىآيد ، هم از اين قبيل است ؛ زيرا اين حالت ناشى از ناتوانى معده است . بهترين علاجش آن است كه بيمار شراب ريحانى را با آب نوشيدنى مخلوط كند تا زيانى به معده نرساند .\r\nسردردى كه از مشاركت گرده و لايه‌هاى خارجى صفاق و زهدان و غيره است ، علاجش همان است كه در اول اين باب گفته‌ايم . چنان‌كه دربارهء سردرد ناشى از تبها نيز سابقا سخن رانده‌ايم .\r\n\r\nفصل بيست و هفتم علاج سرگرانى\r\nتخليه و استعمال « شبيار » خوب است . اگر خونى باشد چاره‌اش رگ زدن است ، اگر گرانى رو به پشت سر باشد ، رگ پيشانى را بزن . اگر گرانى در قسمت جلو سر باشد « خشّاء « 1 » » و شريان پشت گوش را بزن .\r\n\r\nفصل بيست و هشتم علاج سردردى كه آن را بيضه يا كلاهخودى گويند\r\nنام كلاهخودى را از آن به اين نوع از سردرد داده‌اند كه همچون كلاه‌خود سراسر سر را در بر مىگيرد . سردردى است فراگير و پايدار و ماندگار و دست برندار . هر ساعتى و از كمترين حركتى يا باده نوشيدنى يا خوردن بخارافزايى به هيجان مىآيد . از شنيدن صداى بلند و حتى صداى متوسط درد افزايش مىيابد .\r\nبيمارى كه به چنين دردى گرفتار است از شنيدن و روشنايى و آميزش با مردم بيزار است .\r\nتنهايى و تاريكى و آسودن و بر پشت دراز كشيدن را دوست دارد .\r\nبيماران سردرد كلاهخودى در برخى حالات اختلافهايى دارند . بعضى از قسمتى از انگيزه‌هاى نامبرده در رنجند و قسمتى از بعضى ديگر .\r\nبيمار هر ساعتى احساس مىكند كه گويى با پتك بر سرش مىكوبند يا مغزش را مىكشند يا سرش پاره مىشود و درد به ته چشم سرايت مىكند .\r\nجالينوس اين بيمارى را با ناتوانى مغز يا حساسيت شديد مغز ربط مىدهد و عقيده دارد كه از خلطى ناپسند يا ورم گرم يا سرد است و اكثرا از ورم سودايى يا ورم سخت اين علت پديد آيد .\r\nاين بيمارى اكثرا در وسط پردهء مغز ، سر برمىزند . حال ببينيم كه اگر از وسط حجاب خارجى است چه علامتى دارد و اگر از وسط حجاب داخلى است آن را چگونه تشخيص دهيم ؟\r\n\r\n\r\n","description":"","footnote":"\r\n( 1 ) - خشّاء : استخوان بارز پشت گوش .\r\n","page_name":" 79 ","page_number":113},
  {"content":"\r\n\r\nدانسته‌اى كه اگر سبب سردرد ورم يا غير ورم باشد و در حجاب داخلى كاسهء سر به وجود آمده باشد ، درد به چشم سرايت مىكند . زيرا عصب توخالى در اين آبشامهء داخلى است و جزئى از آن به سوى كاسهء چشم راهى است . اما اگر سبب درد در وسط حجاب خارجى باشد بيمار از لمس سر احساس درد زياد مىكند و نمىگذارد كه با دست فشار دهند . همين سردرد اكثرا از بيماريهايى است كه سابقا بوده‌اند و گوهر مغز را ناتوان كرده‌اند و به پيروى از گوهر مغز پرده‌هاى داخل و خارج نيز ناتوان شده‌اند و حالتى روى آورده كه از هر جنبش بدنى ، غذايى ، بخارى و حركات خارجى ، آزار بيند و زائده‌هاى مغز آزار را در خود مىپذيرد .\r\nبعضى از طبيبان اين شرايط را در تشخيص سردرد كلاهخودى مراعات نمىكنند و هر سردردى كه همهء سر را دربرگيرد ، از خارج كاسهء سر يا داخل باشد ، علتش بخار معده يا بخار سر يا مادهء خلطى يا التهابى ( فلغمونى ) در خود مغز يا در پرده‌هاى مغز باشد ، سرگرانى و تپش يا باد سرخ ، التهاب و سوزش با كمى سرگرانى ، يا درد از باد سرخ نباشد و از اخلاط ديگر باشد و سرگران شود ، و علامات خلط سرد باشد ، همه را كلاهخودى گويند و هر حالتى را برحسب تشخيص علاج مىنمايند .\r\nليكن طبيبان ماهر ، فقط سردردى را كلاهخودى نامند كه با شرايط نامبرده وفق دهد .\r\nعلاج : اگر از اثر معاينه پى بردى كه خون زياد موجود است و دانستى كه سبب رئيسى يا محرك سردرد خون است ، رگ بزن !\r\nاگر علامت خلط سرد يافتى و سردرد بسيار دوام كرده و تو بازدارنده‌ها را به كار برده‌اى ، پاشيدنيهايى را استعمال كن كه كمى تحليل‌برنده و گرمىبخش با كمى نيروى گيرنده و بركننده باشند مانند : شكوفهء گورگياه ، بابونه ، نعناع و ساير چيزهايى كه در قانون ياد گرفته‌اى . به تدريج به داروهاى نيرومندتر برس ! به وسيلهء گياهانى كه مناسب مىدانى تخليه به عمل آور . دانهء صنوبر با مصطكى بسيار مفيد است . هر سه شب يك دفعه به ديدارش برو ، معاينه كن ، اگر نياز بود در تخليه حب « صمغ صنوبر » به كار ببر !\r\nو بدان ! كه بعد از تخليه بايد مغز را تنقيه كنى و پرده‌هاى مغز را بپالايى و در اين زمينه داروهايى را استعمال كن كه مغز را نيرو بخشد و خودت آنها را مىدانى كه بوييدن مشك و عنبر آميزه با كافور از جملهء اين داروهاست و اگر الوا را نيز با اينها بياميزى خوب است تا نيرو بخشيدن و تحليل باهم باشند . ضمادهاى گرم و تجويزكننده را - كه مىشناسى - به كار ببر ! اگر حالش خوب‌تر شد و درد تخفيف يافت ، گرمابه و ضماد قوى استعمال كن !\r\nاگر سردرد در نخستين مرحله است و تشخيص دادى كه سبب ، مواد گرم است ، علاجى به كار ببر كه در معالجهء مغز ياد گرفته‌اى و آب‌پز خيارچنبر دارويى « 1 » با روغن بادام ، چندين روز پياپى به بيمار بخوران !\r\n\r\n\r\n","description":"","footnote":"\r\n( 1 ) - آب‌پز خيارچنبر - نسخه .\r\n","page_name":" 80 ","page_number":114},
  {"content":"\r\n\r\nو اگر به وسيلهء موميا و روغن بنفشه به عطسه آيد ، فايده بيند .\r\nو بدان ! كه دردسر كلاهخودى اگر انگيزه‌اش گرمى هم باشد ، هرگاه بسيار پاييد به مزاج سردى تبديل شود .\r\nو نيز بدان ! اگر سردرد كلاهخودى مزمن باشد ، حتما بايد داروى بسيار گرمىبخش و تحليل‌برنده استعمال كنى ؛ و اگر به وسيلهء قرصهاى « كوكب » و « شليثا » و « داروى مشك » و همانند آنها عطسه كند خوب است .\r\nبايد اين داروهاى به بينى كشيدنى را در شير زنى شيرده حل كنند - و به ويژه اگر در حالت شدت درد و بىخوابى زياد - به بينى بيمار كشند تا عطسه كند ، بسيار مفيد است . داغ‌گذارى ، قطع شريان ، رگ‌زنى شريان ، زدن رگ پيشانى همان است كه در سردرد كهنه تجويز مىشود .\r\nغذاى بيمار بايد بخارآور نباشد و نبايد اگر گرمى دارد حتى عدس با روغن بادام و سوپ سبزى بخورد . اما اگر سرمازده است زيانى ندارد كه سوپ سبزيها را بخورد . زيرا بيمار كمتر بخار دارد .\r\nدر داروهاى پاشيدنى ، بايد كمى تخدير هم باشد و بايد دقت كنى كه داروها تحليل‌برنده باشند .\r\nپاشيدنيهايى از قبيل : افيون ، خون سياوشان ، زعفران را استعمال كن و اگر نياز به تخدير كردن بود از اين گيجگاه تا آن گيجگاه بيمار را با صمغ بينداى ! و اگر پيشانى بيمار را با زعفران و مازو و قرصهاى كوكب بمالى مفيد است . علاوه بر اين به اقرابادين و جدول داروهاى ساده مراجعت كن !\r\n\r\nفصل بيست و نهم سردرد نيمه‌اى ( شقيقه )\r\nمىگوييم : شقيقه دردى است كه يكى از اطراف دوگانهء سر به درد آيد و سر را به هيجان مىآورد .\r\nجالينوس عقيده دارد كه اين درد از پردهء وسطى است .\r\nشايد سببش از داخل كاسهء سر باشد . و شايد از آبشامهء پوشش كاسهء سر باشد و اكثرا اين درد در ماهيچه‌هاى گيجگاه پديد آيد .\r\nاگر از خارج كاسهء سر است درد به حدى مىرسد كه بيمار تحمل دست زدن را بدان ندارد كه در اين حالت مواد به وسيلهء وريد يا شريان خارجى به جاى درد رسيده‌اند .\r\nاگر علت از خود مغز و پرده‌هايش باشد ، اكثر مواد دردآور از راه درزها بالا رفته‌اند ، و ممكن است سبب بخارهايى باشد كه از كليهء تن يا از اندامى كه در طرف نيمهء دردمند است آمده باشد .\r\nسردرد نيمه‌اى اكثرا نوبتى است و اكثرا سببش خلط است .\r\nدر سردرد نيمه‌اى تنها طرف دردمند سوء مزاج ويژه به خود ندارد .\r\nاگر سردرد نيمه‌اى از خلط است بايد بدانيم كه خلط گرم است يا سرد ، و اگر از باد و بخار است بايد معلوم شود كه تو علامت اينها را ياد گرفته‌اى !\r\n\r\n","description":"","footnote":"","page_name":" 81 ","page_number":115},
  {"content":"\r\n\r\nاگر سردرد ، سرد است ، در گرم كردن آرامش يابد و تقريبا كشيده مىشود . اگر گرم است ، در لمس كردن گرمى حس مىشود . تپش در گيجگاه‌ها پيداست و از سردى بخشها آسوده مىشود .\r\nاين را هم مىدانى كه اگر سرد است بيمار حس به سرما مىكند و اگر گرم است به گرما . ولى اين علامت تنها در حالت شدت يافتن درد معلوم است .\r\nعلاج : چنان‌كه در علاج سردرد كلاهخودى و غيره ياد گرفتى ! بايد رگ بزنى و به ويژه رگ پيشانى و گيجگاه را . اسهال و اماله لازم است ، بركشيدن مواد هست ، هر حالتى علاجى دارد كه در قانون ذكر شده است .\r\nاگر سردرد نيمه‌اى گرم است ، الوا را در آب كاسنى خيس مىكنى - چنان‌كه در اقرابادين گفته‌ايم - و از دو تا شش اوقيه به خورد بيمار بدهى خوب است .\r\nخون‌گيرى از پيشانى و رگ بينى بسيار مفيد است .\r\nاگر سردرد نوبتى است ، بايد قبل از نوبت سردرد ، تنقيهء بدن شود و بعد از تنقيه ، مزاج تغيير يابد .\r\nپس اگر ماده گرم است هر دو گيجگاه را با مخدرات بمال ! مخدرات از قبيل افيون ، پوست بيخ مهرگياه ، شب ( زاج بلورى ) ، بنگ و كافور . و جاى درد را به وسيلهء داروهايى كه در قانون ذكر شده - و تو مىدانى - سرد گردان .\r\nمركب بر طرف دردناك بمالى ، شايد خارج از فايده نباشد . زعفران هم كه بر پيشانى بيمار مالند خوب است .\r\nفيجن و نعناع و نان و روغن گل را ضماد كنى و بر پيشانى گذارى مفيد است .\r\nاگر « قرص پولس » را كه در اقرابادين آمده است بر پيشانى بمالى بد نيست .\r\nيك مقدار ثمر غار ، يك مقدار برگ فيجن ، نيم مقدار خردل در آب مخلوط كن و ضماد بگذار ! مفيد است .\r\nمرهم « قيروطى » كه از آلاكلنگ ( ذراريح ) يا مرهمى كه از صمغ فيجن كوهى گيرند بر پيشانى نهند كه از هر ضمادى بهتر است زيرا جاى درد تاول مىزند و زخم‌آورى است كه كار داغ را انجام مىدهد .\r\nاگر ماده بسيار بسيار سرد است ، بايد پيشانى را با ضماد گياه شير سگ و خردل و عاقرقرحا و همانند آنها ببندى .\r\nاگر سردرد نيمه‌اى مزمن است و زياد پايدارى كرده ، حتما سرد است و نياز به تحليل و به چيزى دارد كه گرمش كند .\r\nدر اين زمينه پاشيدنيها و ماليدنيهايى براى سردردها و به ويژه براى علاج شقيقه در اقرابادين آورده‌ايم ، آنها را استعمال كن !\r\nهرگاه تخليه و تنقيهء بدن را انجام دادى و خواستى داروى مايع به كار ببرى ، قبلا به وسيلهء انگشت و دستمالى زبر در وقتىكه نوبت درد آمده است ماهيچه‌هاى طرف دردناك را ماساژ بده و آنگاه دارو را به كار ببر !\r\n\r\n","description":"","footnote":"","page_name":" 82 ","page_number":116},
  {"content":"\r\n\r\nاگر درد همراه تپش بسيار ، شدت يافت و نياز به مخدر داشتى ، شريانى را كه نزديك جاى درد است با افيون و انزروت و گيرنده‌ها بمال و چوبى يا قطعه سربى را بر پيشانى بگذار و ببند تا تپش تند را كه مايهء افزايش درد مىشود بازدارد . همين علاج را سابقا در بحث از داغ‌گذارى ذكر كرده‌ايم .\r\nيكى از طبيبان پيشين دارويى را براى علاج شقيقه از زنى ياد گرفته است كه گويد آزمايش شده و بسيار خوب است و آن اين است : بيخ سيماهنگ و خاراگوش را در آب و روغن زيتون بجوشانى تا از هم مىپاشند . آن‌گاه طرف درد را با آب و روغن زيتون - تا گرمند - بمال . و ته‌نشين را بر پيشانى بگذار ! همو گويد : تا اين دارو را استعمال كرده‌ام سردرد نيمه‌اى گرم يا سرد از بين رفته و بيمار شفا يافته است .\r\nبهترين ضماد ، ضماد خردل است . اگر درد بسيار دوام يافت ، صمغ فيجن كوهى و پوست بيخ كبر و پياز دشتى و فربيون خرد كن و بساى و ببيز و در شراب ريحانى بريز تا معجون شود و بر پيشانى گذار ، بهترين علاج است .\r\nبىفايده نيست كه بيمار در نخستين مراحل درد به گرمابه برود و سر بر بخار آب گرم گذارد و بعدا به وسيلهء روغن پسته ، عطسه كند كه فورا درد به سوى شانه‌ها پايين مىآيد .\r\nنسخه‌هاى در اقرابادين و جدول داروهاى ساده را مطالعه كن ! كه در آنجا نيز علاجها مىيابى .\r\n\r\n","description":"","footnote":"","page_name":" 83 ","page_number":117},
  {"content":"\r\n\r\n\r\nگفتار سوّم ورمها و گسستگىها در سر ( كه شامل دوازده فصل است )\r\n\r\nفصل اول « قرانيطس » كه همان سرسام گرم است\r\nورمى گرم كه در پردهء نازك يا پردهء ستبر مغز پيدا شود آن را قرانيطس مىگويند . اگر ورم در جرم مغز باشد قرانيطس نيست . اگرچه برخى از طبيب نمايان پندارند كه مغز به ورم دچار نمىشود و دليل اين پندار ، گويند : هرچه چون مغز نرم است و هرچه چون استخوان سخت است كش ندارد و هرچه آمادهء كشيدگى نباشد نمىآماسد . كه واقعا اشتباه فرموده‌اند و راه خطا پيموده‌اند . زيرا هرچه نرم و لزج باشد كه مغز چنين است كش مىرود . استخوان نيز ورم مىكند و خود جالينوس اين را دانسته است و در بحث از عمر راجع به اين موضوع بحث خواهيم كرد .\r\nما مىگوييم : هرچه غذا دريافت كند كش يابد و از غذا افزون شود ، و ممكن است كه كشيدگى يابد و از دريافت زوايد حجمش زياد شود . كه اين خودبه‌خود ورم است .\r\nآرى گاهى مغز هم ورم مىكند ، ليكن نام ويژه‌اى غير قرانيطس و سرسام دارد كه اين دو نام ، مخصوص ورم گرم پردهء مغزند . بعضى اوقات در بعضى از مبحث‌ها ، ورم گوهر مغز را نيز سرسام گفته‌اند ؛ اما مجاز است و نام روى آورد را شامل اصل كرده‌اند . چه از ورم حجاب ، كه سرسام است روى آورده‌هايى از قبيل پريشان‌گويى ، درهم شدن عقل ، حرارت سوزناك در بيمار پديد آيد اين حالت روىآورد را عوام الناس سرسام گويند و در اصطلاحات پزشكى به تبعيت از مردم آن را سرسام گفته‌اند ، كه اين مجاز به جاى اصل استعمال كردن در بيمارى فراموشكارى هم هست كه بيماريى به دنبال دارد و آن را سرسام سرد گويند . پس وقتىكه عامهء مردم سرسام گفته‌اند سرسام مغزى نيز كه اكنون مورد بحث ماست بر سر زبانها افتاده است .\r\nبعضى از مردم كه معلومات لغوى ندارند ، پندارند كه اين بيمارى برسام است و سرسام از آن سبك‌تر است ، كه اين ادعا نيز غلط است . برسام و سرسام دو كلمهء فارسى هستند . سام يعنى آماس و بيمارى ، « بر » : سينه ، و سر : سر است .\r\nسرسامى كه در تبها پيدا مىشود و سرسامى كه از وجود خلط در دهانهء معده به وجود آيد ،\r\n\r\n","description":"","footnote":"","page_name":" 84 ","page_number":118},
  {"content":"\r\n\r\nسوزنده است و شايد آنچه به سبب ورمهايى كه در اطراف بيرونى سر يا در آبشامهء خارجى پيدا مىشود ، پديد آيد آن را تنها سرسام گويند .\r\nاما همين حالت بيمارى اگر از مشاركت حجاب و ورم حجاب و ساير ماهيچه‌هاى سينه باشد ، سرسام همراه برسام است .\r\nاگر سبب بيمارى از ورم آبدان و رحم و معده و مشاركت آنها با مغز باشد ، نامهاى مختلف دارد و مصنفين نامهاى جداگانه بر آنها نهاده‌اند . هم‌چنان‌كه در بيمارى « ليثرغس » هم اين اختلاف در نامگذارى روى داده است .\r\nليثرغس سرسام سرد است و آن را فراموشكارى گويند .\r\nبايد بدانى ! كه سرسام راستين در اصطلاح طبى همان است كه ما گفتيم .\r\nاگر با ورم كردن پردهء مغز ، ورم به مغز سرايت كند بسيار خطر است . شايد در روز چهارم بيمار را بكشد و اگر از چهارم روز تجاوز كرد ، از مرگ نجات يافته است .\r\nاكثريت كسانى كه از سرسام مىميرند مرگ از آسيبى است كه در نفس است\r\nورم سرسام برحسب حوزه‌هاى مختلف مغز در جاهاى مختلف بروز مىكند . شايد دو جزء از اجزاء و شايد همه را دربرگيرد . اما اكثرا ثقل آن جايى است كه در ميان تجويف قسمت جلوى و قسمت وسطى مغز قرار دارد .\r\nمنشأ ورم سرسام گرم يا خونى است : تماما سرخ رنگ ، يا صفرايى است : كاملا زردرنگ ، يا سوخته و مايل به سياهى است . اگر منشأ ورم مايل به سياهى باشد بسيار بد است و اكثرا از خون مرارى به وجود آمده . نه از خون صاف و پاك . يا از صفرايى است كه تنها از راه رگ يا خون دماغ مىتوان آن را از ميان برداشت .\r\nبسيار اتفاق افتد كه پردهء مغز يا رگهايى كه از مغز به خارج آيند چنان مىآماسند كه نزديك است جاى به هم رسيدن استخوانهاى قبايل سر از اثر فشار باز شود .\r\nاگر بيمار سرسام در حالت عقل درهم شدن ، به گريه و خندهء يك‌اندرميان گرفتار آيد حالش بد است .\r\nاگر سرسام از بيمارى ذات الريه سرچشمه گيرد كه معلوم است از خلط بسيار گرم به وجود آمده ، نشانهء بدحالى است .\r\nاگر سرسام از حقيقتى كه دارد به ديگر حالت ناحقيقى منتقل شود ، بد است .\r\nاگر در بيمارى سرسام اطراف سر و ريه گرانى كردند و اين گرانى دوام يافت و سرانجام ترنجيدگى به بيمار دست داد و مادهء زنگارى را برآورد ، علامت آن است كه بيمار يا همين حالا مىميرد يا اكثرا يك روز و دو روز به مرگش مانده است ؛ يعنى به شرطى كه بيمار بسيار نيرو داشته باشد به اين مهلت دو روزه مىرسد .\r\nاگر بيمار در حالت تب پريشان گويد و بعد از زوال تب پريشان‌گوييهاى خود را به ياد بياورد ، علامت آن است كه بيماريش سبك است و خطرى در بر ندارد .\r\n\r\n","description":"","footnote":"","page_name":" 85 ","page_number":119},
  {"content":"\r\n\r\nاگر بر بيمار سرسام « هموريدوس » ( بواسير . نسخه . ) روى آورد ، نشانهء خوب شدن بيمار است .\r\nاگر بيمار برسامى ، در حالت ناتوان شدن مرار سرخ رنگ قى كند يك‌روزه ، يا اگر نيروى بيشتر داشته باشد دو روزه مىميرد .\r\nهركسى كه ورم در اطراف مغز داشته باشد و بولش به رنگ آب باشد ، حالش خطر است و كسى نديده است كه چنين بيمارى از مرگ برهد .\r\nممكن است از جريان يافتن بواسير سرسام از بين برود .\r\nگاهى سرسام گرم به سرسام سرد ليثرغس تبديل مىشود .\r\nشايد بيمار از سرسام رهايى يابد اما به بيمارى دق و ديوانگى گرفتار آيد .\r\nگاهى سرسام غير حقيقى به سرسام حقيقى تبديل مىشود .\r\nسالخوردگان از سرسام كمتر شانس شفا يافتن دارند .\r\nيكى از دست‌اندركاران طب گويد : شايد بيمارى ديگرى كه شباهت به سرسام گرم دارد ، روى آورد اما تب همراه ندارد و اين خود دليل بر آن است كه ورمى در كار نيست . همو گويد : كه بيمار در اين حالت بسيار نگران و بسيار متحرك است و هيچ آرام و قرارى ندارد و مىخواهد از در و ديوار بالا برود و پكرى و اندوه و تشنگى و تنگ‌نفسى شدت مىيابند و هرگاه آب بخورد آن را برآورد و دور اندازد ، و گوييا اين بيمارى از يك روز تا منتهاى چهار روز سبب مرگ مىشود و هيچ‌كس از آن جان سالم به‌در نمىبرد . رنگ چهره و زبان بيمار سياه گردد و چشم از گردش مىافتد و رفتار ديوانه‌وار مىكند و به تدريج سست حركت مىشود و نبض مىايستد و مىميرد . و اكثرا از خفگى جان مىسپارد . يا مىبينى كه بيمار مىدود و فجأة مىافتد و مىميرد .\r\nمن مىگويم : سبب اين بيمارى شايد از مشاركت مغز با اندامى ارزنده مانند ماهيچه‌هاى نفس‌كش باشد . كه ماهيچه به ترنجيدگى زياد يا به تباهى ديگر انجامد كه تباهى به سوى گدار نفس راه يابد و به مغز سرايت كند و مغز را مشوش نمايد و مغز به تباهى گرايد و عقل درهم شود و از خشك شدن اطراف گلوى و سينه ، تشنگى هجوم آورد .\r\n\r\nفصل دوم نشانيهاى مشترك سرسام گرم ( قرانيطس )\r\nعلامتهايى كه مىتوان از آنها به انواع سرسام حقيقى پى برد از اين قرار است :\r\n1 - تب هميشگى و خشك كه اكثرا در وسطهاى روز شدت مىيابد .\r\n2 - زياد از حد ( به افراط ) پريشان گويد و يكباره از پريشان‌گويى كسل و تنبل مىشود و دست برمىدارد .\r\n3 - عقل درهم مىشود و اين حالت اكثرا در روز سوم و چهارم پيدا مىشد .\r\n\r\n","description":"","footnote":"","page_name":" 86 ","page_number":120},
  {"content":"\r\n\r\n4 - بيهوده دست و پا را مىجنباند ، نفسش درهم برهم و نامنظم و بلند است .\r\n5 - سردنده‌هاى نزديك شكم به سوى بالا زياد كشيده مىشوند .\r\n6 - پريدگى ( اختلاج ) اندامان همراه بيمارى آيد . اگر قبل از بيمارى اندامانى به اختلاج گرفتار آيند ، شايد دليل بر آمدن بيمارى باشد .\r\n7 - خواب پريشان ، از خواب مىپرند ، فرياد مىزنند ، كمى در خوابند و كمى بيدار . در خواب چيزهاى هولناك مىبينند و با شبحهاى ناهنجار روبه‌رو مىشوند ، با تشويش از خواب مىپرند و فرياد مىزنند .\r\n8 - بعضى از اين بيماران بداخلاق مىشوند ، جسارت و خشم غير عادى پيدا مىكنند ، از نور و روشنايى متنفرند ، التهاب و زبرى در زبان پديد آيد و زبان خود را گاز مىگيرند و شايد زبان بماسد ( ورم كند ) .\r\n9 - اكثرا چنين بيمارانى صداشان مىگيرد آب مىخواهند و كمى مىنوشند و اشتهاى غذا كمتر دارند .\r\n10 - شايد دست و پاها بدون سبب خارجى سرد شود .\r\n11 - بول بيمار سرسام چيزى در ميانهء رقيقى و چسبندگى است .\r\n\r\nنبض بيماران سرسام\r\nاگر ورم در اندامى پىآلود باشد كه پيها از رگى سخت باشند ، نبض سخت است . زيرا سختى رگ و ناتوانى نيرو ، خودبه‌خود فشارآورى بر نبض مىشوند و قوتى به نبض مىدهند . اما اگر بيمار به خطر نزديك شود ، چون خشكى گرد آيد و شدت مىيابد نبض در مرحلهء آخر بسته شدن و در اولين مرحلهء باز شدن سريع‌تر گردد . و در عين حال نبض اره‌اى با نوعى از نبض موجى همراه است . زيرا مغز گوهرى نمناك است .\r\nشايد نبض بيمار افزايش يابد ، يا برحسب نياز بزرگ و درشت شود و شايد نامرتب آيد و در اجزاء حالت طبيعى نبض اختلاف افتد . شايد نبض بلرزد كه از لرزش نبض ممكن است غش كردن پيدا شود . مگر اينكه اختلاف و لرزش و تكان خوردن سببش سختى رگ و نيروى زياد باشد كه در اين حالت آژير غش كردن نيست .\r\nگاهى روى مىدهد كه نبض « تشنجى » شود كه علامت پيدا شدن تشنج در بيمار است . اگر علامت بيمارى تند و شديد و تبهاى سخت ديدى و بيمار شكمش قبض است ، اين آژير آمدن سرسام است و از جملهء علامتهاى صحيح به شمار مىآيد .\r\n\r\nعلامتهاى پيش‌درآمد سرسام\r\nقبل از گرفتار آمدن به بيمارى ، فراموشكارى روى مىدهد هر چيز را زود فراموش مىكنند .\r\nبدون سبب غمگين مىشوند ، خواب پريشان مىبينند ، سردرد و سرگرانى زياد است ، امتلاء در سر رخ مىدهد .\r\n\r\n","description":"","footnote":"","page_name":" 87 ","page_number":121},
  {"content":"\r\n\r\nاكثرا قبل از بيمارى رخسار زرد مىشود ، بىخوابى به درازا مىكشد ، خواب پريشان و مضطرب است .\r\nتا مواد در راه به مغز رسيدن است و در رگهاى مغز مىجنبند و مىگردند ، اين روىآوردها به تدريج شدت يابند . هرگاه مواد بيمارى به مغز رسيد و مغز ماده را در خود نپذيرفت ، سردرد از عقب سر و در نزديك پشت گردن احساس مىشود و به‌ويژه اگر ماده صفرايى باشد درد بيشتر حس مىشود .\r\nاگر بيمار به سرسام دچار شد و مغز ورم كرد ، چشم بيمار در مرحلهء اول بسيار خشك مىشود و بعدا چشمهايش ژفك گيرند و اشك و به‌ويژه از يك چشم سرازير مىشود . بسيار اتفاق افتد كه رگهاى چشم بسيار سرخ رنگ شود و شايد چكه‌هاى خون از بينى تراوش كند . اكثرا بيمار دست بر چشم مىمالد و مىخواهد كه همه اندامانش در آرامش باشند .\r\nدست‌ها را بيهوده به كار مىبرد و كاه و پرزه‌ها را برمىچيند . و در اين حالت اكثرا چشمها را برهم آورده يا اينكه چشم به زمين دوخته و حالت پكرى دارد و گاهى از گفتن كلمات صحيح تنبلى مىكند و تنها زبان را به حركت مىآورد .\r\nشايد آگاه يا ناخودآگاه به چكميزك گرفتار شوند . اگر چكميزك در تبها روى دهد دليل قوى بر بودن سرسام است .\r\nبيمار سرسام اگر اندامى از اندامانش به درد افتد حس نمىكند حتى اگر اندام دردمند را زياد با انگشت فشار دهى خبر ندارد .\r\nما بر اين علامتها چيزى مىافزاييم و مىگوييم :\r\n1 - اگر ورم در قسمت جلو مغز باشد ، حس تخيل تباه شود ، بيمار پرزه‌هاى قماش و كاه و غيره را از در و ديوار برمىچيند و شبحهايى مىبيند كه وجود ندارند .\r\n2 - اگر ورم در وسطهاى مغز باشد ، فكر تباه است ، دانستنيها به هم مخلوط مىشوند ، سخنهاى پريشان زياد گويد .\r\n3 - اگر ورم در قسمت عقبى باشد ، هرچه بيند فراموش مىكند ، هرچه مىكند فورا فراموشش مىشود كه كرده است . چيزى را مىخواهد وقتىكه برايش مىآورند فراموش مىكند كه خواسته است . شايد لگن را بخواهد كه در آن شاشد وقتى لگن مىآورند فراموش كرده كه لگن را خواسته است .\r\n4 - اگر ورم در همه طرفهاى سر باشد همهء اين علامات ديده مىشوند و اگر مغز هم ورم كند رخساره و چشم سرخ مىشوند و چشمها از كاسه بسيار بروز مىكنند . اگر مادهء ورم‌آور خونى باشد چشمها سرخ و اگر صفرايى خالص باشد ، زردرنگ مىشوند .\r\nاگر بيمارى از مشاركت مغز با اندامى ديگر باشد ، علامتش اين است كه يكباره روى آورد .\r\nآنگاه درد حالت آن اندام مشترك است . هرگاه درد آن شدت يافت بيمارى شديد مىشود و اگر درد اندام كاهش يافت درد بيمار رو به كاهش است و دوشادوش حالت اندام است .\r\n\r\n","description":"","footnote":"","page_name":" 88 ","page_number":122},
  {"content":"\r\n\r\nاگر بيمارى از مغز است ، به تدريج و كم‌كم مىآيد و هميشگى مىشود .\r\nدر بيمارى سرسام حقيقى ، علامت پيشرو است و بيمارى بعد از آن آيد . اما در سرسام غير حقيقى ، اندامانى ديگر بيمار مىشوند و بعدا علامت سرسام بروز مىكند .\r\nاگر سرسام از جهت حجاب حاجز و ماهيچه‌هاى سينه سرچشمه گيرد ، علامت سرسام قبلا مىآيد و بيمار در حال تنفس دردى سوزن‌كوبى مانند ( ناخس ) در پهلو حس مىكند و روىآورد ذات الجنب پديد آيد و نفس تنگى و نبض اره‌اى و سرفهء خشك ايجاد مىشوند و سرفه بعدا به سرفهء تر تبديل مىشود . و خون با خدو مىآيد . تب هميشگى - كه اكثر گرمى آن در اطراف سينه است - بروز مىكند . و اگر سرسام حقيقى است گرمى بيشتر به اطراف سرمىآيد . سردنده‌هاى نزديك شكم ( شرسوف ) به سوى بالا كشيده مىشوند . در بالاييهاى جمجمه احساس درد پيداست كه همه جاى را در بر نگرفته است ، اين علامتهاى نامبرده دليل قاطع و قوى نيستند .\r\nنفس بيمار حالات مختلف دارد . گاهى ناتوان و نامرتب است و گاهى بلند است و بيشتر به كوچكى و ناتوانى مىرسد و گاهى نفس كشيدن به آه كشيدن شبيه است . اما اگر سرسام حقيقى باشد نفس بلندتر و بسيار بلند است .\r\nدر به هم زدن عقل ، هر دو نوع از سرسام ( حقيقى و غير حقيقى ) دخالت دارند و تفاوت ره در اين است كه در سرسام حقيقى اختلاط عقل پيرو شدت و سبكى تب است .\r\nاگر سبب بيمارى سرسام خلطى باشد كه در دهانهء معده گير كرده ، بيمار سوزشى در دهانهء معده حس مىكند و دلش به هم مىآيد و تشنه مىشود و دهانش تلخ است .\r\nاگر سرسام از ورمى كه در اندامان ديگر است به وجود آمده از حالت ظاهرى آنها پيداست و اگر ديده نشود اختلاط عقل و سرسام آشكار روى نمىآورد . بايد اين را بدانى !\r\n\r\nفصل سوم علامت انواع سرسام حقيقى\r\nمىگوييم : اگر سرسام از مادهء خونى به هم آمده ، روىآورده‌هاى ذكر شده همراه خندهء بدون سبب سر برمىزنند ، خون از بينى مىچكد ، نفس بلند است ، چشم پر از اشك و ژفك مىشود ، بىخوابى رخ مىدهد - اما نه به حد افراط - زبان زبر و سرخ رنگ مايل به سياهى و بعدا كاملا سياه مىشود .\r\nزبان سنگين مىشود و از سنگينى زبان بيمار از حرف زدن تنبلى مىكند . در حالت تشنج به چيزهاى سرخ خيال مىكند ، رگهاى پيشانى سرخ و چشم پر است . بدون هدف مىنشيند و برمىخيزد .\r\n2 - اگر سرسام از صفراى خالص ايجاد شده ، بيدارى كشيدن زياد ، چشمهاى بسيار خشك ، زبرى شديد زبان ، زبان ، اول زرد و بعدا سياه شود . تب شدت يابد . زياد مىخواهد با دست چشمها را بمالد . چيزهاى زرد در خيال مىآرد . كردار وحشيانه مىكند ، مىخواهد بجنگد و بشوراند . مثل\r\n\r\n","description":"","footnote":"","page_name":" 89 ","page_number":123},
  {"content":"\r\n\r\nكسى است كه مىخواهد در جنگ شركت كند و دماغ دشمن را بكوبد و دستهايش براى تهديد حركت مىكنند . پيشانى زياد به سوى بالا كشيده مىشود .\r\n3 - اگر سبب سرسام صفراى سوخته كه از همه بدتر و كشنده است باشد ، روىآورده‌هاى بيمارى با حالت ديوانگى و پكرى همراه است . نفس بلند ، دست جنباندن بىهدف ، چشم تيره ، تو گويى جنون سودايى است .\r\n4 - علامت انتقال سرسام گرم به حالتهاى ديگر :\r\n( الف ) اگر به سرسام سرد ( ليثرغس ) تبديل شود - كه نويد شفاست - چشم بيمار گود مىشود ، پلك برهم آوردن زياد رخ مىدهد . آب دهن از لب و لوچه مىآيد ، نبض سست و نرم است .\r\n( ب ) اگر به « سفاقلوس « 1 » » و ورم مغزى تبديل شود ، علامت « سفاقلوس » پديد آيد . گاه‌گاهى سياهى چشم ناپيدا و سفيدى پيداست . بيمار هر وقت مىخواهد بر پشت خوابد ، شكم باد مىكند ، دنده‌هاى نزديك شكم ( شرسوفها ) كشيده مىشوند ، پرش به اندامان روى آورد .\r\n( ج ) اگر سرسام به بيمارى دق مبدل شود ، فرورفتگى چشم ، آرامى و سبكى تب ، خشكى بدن ، كوتاهى و سختى نبض پيداست .\r\n( د ) اگر سرسام تبديل به ترنجيدگى شود نشانيهاى ترنجيدن را در باب تشنج آورده‌ايم .\r\n\r\nفصل چهارم علاج انواع سرسام\r\nعلاجى كه همهء انواع سرسام در آن مشترك است و براى هر حالت از حالات سرسام حقيقى مناسب است زدن رگ قيفال است كه بايد خون نيك و زياد از آن گرفت .\r\nهمين‌كه خلطها شروع به فعاليت كردند و مانعى مهم در راه نبود بايد رگ قيفال را زد .\r\nبايد دقت كرد كه آيا بيمار از اثر رگ زدن غش كرده يا به غش كردن نزديك است و همين‌كه دانستى كه نزديك است غش كند خون‌ريزى را بند آور !\r\nاما بايد بدانى كه غش كرده يا در حال غش كردن است زيرا حالت بيمار كمتر اين را آشكار مىكند . تنها از راه نبض مىتوان پى برد . اگر نبض لرزيد يا پايين آمد و بدون انتظام اختلاف پيدا كرد مثلا نبضى درشت و يكى ريز است بدان كه غش كردن نزديك است .\r\nبايد بيمار را خوب و محكم باندپيچى كنى كه مبادا از حركات و تشويشى كه بدون فهم باشد باند را باز كند و كار را تباه گرداند .\r\nبعد از آن اگر بيمار نيروى كافى دارد و نياز به رگ‌زنى داشت و بيمارى هنوز نيرومند است رگ پيشانى را بزن !\r\n\r\n\r\n","description":"","footnote":"\r\n( 1 ) سفاقلوس - شقاقلوس - سقاقلوس : به معنى ورم مغز .\r\n","page_name":" 90 ","page_number":124},
  {"content":"\r\n\r\nاما اگر ديدى كه نيروى بيمار و حالت و بيمارى با خون‌گيرى تمام از دست بيمار مناسب نيست يا اينكه بيمار دست خود را تسليم نمىكند يا اينكه از رگ زدن دست بسيار مىترسد و پريشان حال مىشود ، تنها به رگ زدن پيشانى بس كن ! و قبل از رگ زدن پيشانى ، روغن گل و سركهء سردشده و ساير افشره‌هاى سردىبخش را - كه براى تو برشمرده‌ايم - بر سر بيمار بگذار .\r\nاگر بيمار سرسام صفرايى دارد بهتر آن است كه سرش را با برگ تمشك پيچى ، كه بسيار مفيد است و در خانه‌اى سكونت ده كه هوايش معتدل و در و ديوارش ساده باشد . نه رنگ‌آميزى و نه عكس و رسمهايى . زيرا بيمار به نقاشىها خيره مىشود و فكر مىكند و اين فكر و خيره شدن به مغزش زيان مىرساند و براى پرده‌هاى مغز نيز زيان‌آور است . بايد در خانهء مسكونى و در نزديكى بيمار بوييدنيهاى سرد از قبيل نيلوفر ، بنفشه ، گل محمدى ، كافور و ساير چيزهايى كه در قانون ذكر كرده‌ايم ، باشند .\r\nدوستان بيمار بايد خوش‌گفتار و دوستدار و مهربان باشند . كسى كه بيمار از او شرم دارد اگر با بيمار باشد خوب است چون از شرم او ، از درهم شدن و پريشان‌خاطرى و تشويش كه به زيان او است دست مىكشد . كوشش كن كه بخوابد . اگر خوابش نمىبرد و چنان نيرويى در او است كه تحمل افيون دارد كمى افيون به بينى و پيشانيش بمال . و اگر او را تمام نيرومند نيابى نكند كه افيون به كار ببرى ! زيرا ممكن است بيمار را بميراند . تنها به شربت خشخاش او را در خواب كن و سرش را با ضماد كاهو بپيچ و تخم خشخاش را در آب جو بريز و به خوردش بده .\r\nاما بهتر از همه آن است كه اگر وقت مناسب است و در تأخير كردن هم خطرى نيست در ابتداى بيمارى مدت دو روز يا سه روز رگ‌زنى به عمل آورى .\r\nوقتى خون از او كشيدى اگر ممكن باشد چيزى در بدن باقى بگذار تا بتواند با حالت بحرانى مبارزه كند و تعويض غذايى بكند كه در آن‌وقت بايد به وى برسد .\r\nبعد از رگ‌زنى مصلحت آن است كه بيمار را به وسيلهء بسيار نرم اماله كنى ، مثلا با روغن گل و آب جو ، يا آب و روغن زيتون . و اگر ديدى كه به مليّن قوىتر نياز دارد بعد از آنكه شكم نرمش يافت ملين قوىتر استعمال كن . و كوشش كن كه مواد را از هر جاى بدن به سوى پايين آرى . دست و پاى بيمار را ماساژ ده ، با انگشت فشار بر دست‌وپاى آور ، آب گرم بر دست و پاهايش ريز چنان‌كه ذكر شد باندپيچى كن !\r\nو حتى حجامت بر دست و پاها بگذار ، و به‌ويژه قبل از شدت يافتن تب و در وقت پايين آمدن درجهء حرارت - اگر حرارت شدت گيرد - اين كارها را حتما انجام ده ! و شايد در نخستين مرحلهء شروع بيمارى نياز بدان باشد كه حجامت بر ميانهء شانه‌ها نهى . اما قبل از حجامت‌گيرى بايد غذاى بيمار را كاملا لطيف سازى تا اندازه‌اى كه فقط اسكنجبين شكرى مىشود . بعد از آن مدت يك روز يا دو روز غذايش آب جو رقيق با اسكنجبين باشد و بعدا آب جو غليظ با اسكنجبين بخورد . در هر حال بايد همواره نيروى بيمار و حالت بيمارى را در نظر داشته باشى .\r\nتا روىآورد بيمارى بيشتر شدت يابد ، تو غذايش را لطيف‌تر گردان . مگر اينكه از برافتادن\r\n\r\n","description":"","footnote":"","page_name":" 91 ","page_number":125},
  {"content":"\r\n\r\nنيروى بيمار بيم داشته باشى .\r\nنبايد آب بسيار سرد بخورد و به‌ويژه اگر ورم در حجاب حاجز يا در درون ( احشاء ) باشد بايد به كلى از آب سرد بپرهيزد . تا ديدى بيمارى كاهش مىيابد ، به تدريج غذا را غليظتر و بيشتر كن ، غذايش كدو حلوايى ، سبزيهاى سرد ، ماش ، پختهء غله‌هاى سرد يا ميوه‌هاى ترش سردمزاج در آن ريز . در وقت پايين آمدن علت نان گندم سبوس گرفته را در آب بسيار سرد يا گلاب قند با يخ كه بسيار سرد مىگردد خيس كند و بخورد مفيد است .\r\nاگر بيمارى سرسام از آن نوع بسيار بغرنج نباشد كه سببش ورم رگهايى باشد كه همراه حجاب از سر خارج شوند ، بايد قبل از هر چيز و در نخستين مرحلهء بيمارى بازدارنده‌هاى خالص به كار برد . اما اگر از جنس نامبرده بود بايد داروهايى به كار برد كه كمى سستىبخش باشند و مسكّن درد گردند بعد از آن قبضىبخش استعمال كن ! و در اماله كردن بسيار كوشا باش . بعد از آن اكثرا سردىبخشهايى كه قبض نباشند و كمى خشخاش و كمى بابونه در آن ريز تا خشخاش خواب آورد و بابونه با خشخاش مقاومت كند و كمى تحليل ببرد .\r\nاگر از اين علاجها بيمارى كاهش يافت ، اما پريشان‌گويى باقى ماند ، اگر نيرو بسيار است ، شير بز را از پستان بر سرش دوشند و اگر ناتوان است از پستان زن شير بر سرش بدوشند . هر دفعه كه شير بر سرش دوشيدند بعد از يك ساعت با سرشويه‌هاى معتدل از قبيل آبكىهايى كه از بنفشه و بيخ سوسن و بابونه با ساير سردىبخشها سازند ، بشويند كه اين دستور بقراط است و در كتاب داروها ( اقرابادين ) آمده است .\r\nاگر بيمارى پايدارى كرد و از اين معالجات سودى به دست نيامد ، يا سرسام سرگرانى و خواب‌آلودگى ( سبات ) آورد ، و از مرحلهء نخستين تجاوز كرد و آرامش بيش از جنبش بود . او را از سردىهاى بسيار سردكننده و به‌ويژه از خشخاش پرهيز ده ! و بعد از روز هفتم سرشويه‌هايى كه عبارتند از : سوسنبر ، پونه ، فيجن و افشرهء نعناع و شاه افسر استعمال كن و لعاب تخم كتان با روغن زيتون و آب بر سرش بگذار و به وسيلهء روغن گرمىبخش كارى كن كه هميشه بدنش عرق كند .\r\nاگر بيمارى از هفت روز بيشتر طول كشيد ، براى نگهدارى قوّتش مىتوانى كمى شراب آميخته با آب به او بدهى اكثرا اگر قى كنند نفع بينند . شايد اگر روغنى سرد و تر مخلوط با آب بخورند ، اسهال شوند و بيرون انداختن مادهء بيمارى آسان گردد و خشكى به ترى مبدل شود .\r\nاگر از گم كردن عقل و ناتوانى حس نتوانستند بشاشند ، بايد آبدان را با روغنى نيم‌گرم كه روغن زيتون بهترين است ، ماليد يا آب‌پز بابونه يا آب گرم بر آن پاشيد و بعدا آبدان را در آن فرو كرد تا مىشاشد . و دقت كن كه هر وقت مىدانى نوبت شاشيدن رسيده بايد مثانه را در اين آبكىها فرو كرد .\r\nاگر بيمار اين كار را نپذيرفت اقلا چنان‌كه گفتيم اين آبكىها را بر مثانه‌اش بپاش .\r\nاگر ديدى كه بيمار سرسام ، زياد پهلو به پهلو مىشود و قرار ندارد ، بايد او را محكم ببندى كه حركت نكند . زيرا بىقرارى و حركت بسيار زيان مىرساند و به‌ويژه اگر رگ زده باشى و هنوز زخم جوش نخورده باشد ، تحرك زياد بسيار زيان‌بخش است .\r\n\r\n","description":"","footnote":"","page_name":" 92 ","page_number":126},
  {"content":"\r\n\r\nاگر ديدى كه بيمارى بسيار پايين آمده و از مرز سرسامى بيرون رفته است ، علاج نقاهتى ( نو شفايافتگى ) استعمال كن ! در ننو بنشيند و از هواها و بادهاى بدجنس و گرم و سام و گرماى آفتاب دورى جويد تا بيمارى بازنگردد . و اگر خواهى بيمار را شست‌وشو دهى با آب صاف و بىآلايش و اندك گرم شست‌وشوى سبك بده تا خوابش ببرد ، خوابيدن بسيار مفيد است . از گوشت سبك بسيار بخورند .\r\nتا اينجا راجع به معالجهء سرسام بطور كلى سخن رانديم . اما علاجهايى كه ويژهء سرسام صفرايى و علاج سرسام خونى است ، به قرار زير است :\r\n1 - بيمارى كه سرسام صفرايى دارد ، به اسهال زيادتر و رگ زدن كمتر نياز دارد . بيمار براى اسهال دادن صفرا بايد لغزاننده‌هاى لطيف - كه ذكر شده‌اند - بخورد . و چيزهايى بخورد كه خون را تنقيه مىكنند و اگر مزاج بيمار بپذيرد بايد در هر حال شاهتره با داروى خوردنيش باشد و اگر بيمار آمادگى داشته باشد سقمونيا را هم مخلوط كند خوب است . بيمار سرسام صفرايى ، در وقت رگ زدنى نبايد به غش كردن نزديك باشد . بايد بعد از تأكيد از آنكه غش نمىكند ، اندازه‌اى مناسب خون از او گرفت و بعدا مسهل به دو داد تا تخليه شود . هم‌چنين بايد داروهايش سرد و تر باشند . اما اگر سرسام خونى است بايد غذاهاى سرد بخورد و اگر اماله و اسهالش پايان يافت ، ممكن است كه خوراكش قبض باشد از قبيل خوراكهاى : غوره‌اى ، انارى بهى و سيبى .\r\nدرصورتىكه اين خوراكها با سرسام صفرايى ناسازگارند و بايد خوراك بيمار سرسام صفرايى از نوع كدويى ، كشكى ( منظورم از كشكى خوراكى است كه از جو پوست‌كنده با دوغ درست كنند ) سفيدبايى ، سلمكى ، ماشى و همانند آنها باشد و به وسيلهء سركه و شكر يا آلوى طبرى يا آلو بخارا و همانند آنها ترش‌مزه گردد .\r\nو بدان ! كه صفرايى ، به خاموش كردن گرمى زياد نياز دارد و خونى ، به تحليل زياد . در معالجهء سرسام صفرايى ، از خنك‌كننده‌ها آن اندازه حذر مكن كه در علاج سرسام خونى بايد حذر كنى .\r\nصفرايى را از آب سرد بسيار منع مكن ! و بايد كوشش كنى كه زياد بخوابد خواب‌آورش مايعات ترىبخش و روغن كاهو و روغن كدو و همانند آنها باشد و بوييدنيها هم از ترىبخشها باشند .\r\nبيمارانى كه مادهء صفرايى آنها صفراى سوخته است بايد در علاج آنها بيشتر به ترىبخشها بپردازى ، و تا ممكن است اماله‌هاى سردىبخش و تر گردان را در علاج آنها به كار ببر !\r\n\r\nفصل پنجم فلغمونى ، التهاب در نسيجهاى مخاطى ، كه بر گوهر مغز روى آورد\r\nاكثرا اين بيمارى ناشى از خون گنديده است كه ورم بر مغز وارد آورد . شايد جاى به هم رسيدن استخوانهاى سر را از هم جدا سازد و شبكه را متخلخل كند و در اين بيمارى تو گويى نزديك است\r\n\r\n","description":"","footnote":"","page_name":" 93 ","page_number":127},
  {"content":"\r\n\r\nكه سر پاره شود و از هم بپاشد .\r\nسردرد بسيار شديد است ، چشمها از حدقه بيرون آيند و سرخ مىشوند ، گونه‌ها بسيار سرخ رنگ مىگردند .\r\nشايد معده در آن شركت داشته باشد و بيمار به قى كردن و دل به هم آمدن دچار آيد . بيمار بيشتر از آنكه عادت داشت مىخواهد بر پشت بخوابد و بدون نظم و ترتيب دراز مىكشد . اگر حال چنين باشد حد اكثر در روز سوم بيمار مىميرد . اگر از سه روز تجاوز كرد و نمرد ، اميد خوب شدن هست .\r\nو بدان كه اين بيمارى بسيار سخت نيست و گرنه اندامى بدين هيأت و به اين ارزندگى نمىتوانست آن را تحمل كند .\r\nعلاج اين بيمارى علاج سرسام و از علاج سرسام بايد قوىتر باشد .\r\nاگر رگ زير زبان را بزنند بسيار فايده دارد اما بايد بعد از آنكه رگ مشترك و رگهاى بايستهء ديگر را مىزنند آن‌گاه رگ زير زبان را بزنند .\r\n\r\nفصل ششم باد سرخ و قوباء در مغز\r\nهرگاه باد سرخ و قوباء در مغز پيدا شود ، سردرد شديد ، التهاب شديد ، رخساره زرد و سرد و به‌ويژه چشم زرد مىشود و بعدا يكهو رخساره گرم و سرخ مىشود . ليكن اكثرا زرد و سرد است . دهان بسيار خشك است . خواب‌آلودگى دارد . اما نه به اندازهء فلغمونى . روىآورده‌ها و تب از فلغمونى بيشتر است .\r\nعلاج اين بيمارى علاج « صبارى » است . اين بيمارى اكثرا در روز سوم بيمار را مىكشد و اگر در سه روز نمرد رها شود . كودكان نيز باد سرخ مغز مىگيرند جان‌دانه گود مىرود ، چشم گود و زرد مىگردد و همهء بدن خشك شود . علاج ، زردهء تخم‌مرغ با روغن گل سرد شده است ، كه هر ساعت بايد تبديل شود . افشره‌ها و سبزيهاى تر و سرد و به‌ويژه كدو ، پوست خربزه و خيار و امثال آنها را - چنان‌كه مىدانى - بر سر بيمار مىنهى .\r\n\r\nفصل هفتم صبارى\r\nصبارى نام نوعى از سرسام گرم صفرايى است كه بيمار به كلى ديوانه مىشود و پريشان مىگويد و در تشويش و نگرانى زياد به سر مىبرد .\r\nليكن در بيماريى كه آن را قرانيطس ساده مىگويند ، بيمار پريشان‌گويى و درهم شدن عقل دارد اما ديوانه نمىشود .\r\n\r\n","description":"","footnote":"","page_name":" 94 ","page_number":128},
  {"content":"\r\n\r\nاگر با سرسام پريشان‌گويى و تشويش و نگرانى بود و بيمار ديوانه شد ، قرانيطس نيست ، صبارى است .\r\nاين بيمارى صبارى مانند آن است كه بيمارى « مانيا » ( ماليخوليا ) و بيمارى قرانيطس هر دو به هم آميخته باشد .\r\nهم‌چنان‌كه قرانيطس به ماليخوليايى مىماند كه با ورم و تب تركيب يافته باشد . اكثرا بيمار اول ديوانه مىشود و بعدا به ورم مغزى و تب گرفتار آيد .\r\nوقتى بيمارى را صبارى گويند كه سرسام گرم از نتيجهء خون خالص سوخته باشد . مادهء خون خالص سوخته كه به مغز مىرسد ، ديوانگى را همراه مىبرد و در عين حال همان وقت يا كمى بعد ورمى كه سبب صبارى شده پيدا مىشود . در سرسام گرم ( قرانيطس ) ديوانگى از ورم است اما در صبارى ديوانگى و ورم هر دو از ماده ، باهم ايجاد شده و هيچ‌كدام سبب ديگرى نيست و يكى از ديگرى نزاده است . شايد هريك از درد ديوانگى و ورم در افزايش درد همديگر دست داشته باشند .\r\nهمين‌كه درد صبارى شروع كند ، بىخوابى طول مىكشد ؛ خواب درهم برهم است ، با حالت ترسناك از خواب مىپرند ، حركات ناخودآگاه پديد آيد ، نفس كشيدن بسيار و نامرتب ، فراموشكارى ، پاسخ نامربوط به سؤال ، سرخى و اضطراب چشم و گرانى چشم ، تو گويى خاشاك در چشم فرو شده . شايد چنان‌كه گفتيم زرد رنگى هم در چشم پيدا شود . كشيدگى در پشت گردن حس مىشود ، از بخارهاى بالارو درد پيدا مىشود . اشك بدون اراده از يك چشم مىريزد . و هرگاه بيمارى استوار شد تب سخت است و زبان زبر و خشك . و در آخر بيمارى جنبش پلكهاى چشم از ناتوانى بيمار آرامش يابد و بيمار به زحمت حركت مىكند و حتى حركت دادن پلكها را دشوار مىداند . با حالت ديوانگى ، پريشان‌گويى بريده‌بريده كه در ميانه از سخن گفتن عاجز مىماند و نمىخواهد زياد حرف بزند ، پيداست . بيمار اكثرا به برچيدن پرز و كاه مشغول است . نبض ناتوان و كوچك و سخت است و سختى نبض از خشكى است .\r\nممكن است كه صبارى از اثر سرسام گرم صفرايى خالص نباشد ، كه در اين حالت وضع بيمار و گفتار و يادآورى و جنبشهايش تفاوت مىكند ، گاهى مرتب و گاهى نامرتب مىشود . علاجش همان علاج سرسام صفرايى است . به علاوه بايد بيشتر ترى به او رساند و باندپيچى دست و پاها دوام يابد .\r\n\r\nفصل هشتم ليثرغس يا سرسام سرد ( فراموشى )\r\nورم بلغمى كه در داخل كاسهء سر باشد ، سرسام بلغمى به وجود آيد و آن را ليثرغس گويند . اكثرا اين بيمارى در گدارهاى گوهر مغز است و كارى به پرده و شكمچه‌هاى مغز و جرم مغز ندارد . زيرا بلغم كمتر اتفاق افتد كه در اينجاها جمع شود و از آبشامه‌ها - كه سفتند - بگذرد . گوهر مغز نيز كه\r\n\r\n","description":"","footnote":"","page_name":" 95 ","page_number":129},
  {"content":"\r\n\r\nلزج است بلغم را كمتر مىپذيرد .\r\nيادآور مىشوم كه بيمارى ذات الجنب هم كمتر اتفاق افتد كه بلغمى باشد و اكثرا صفرايى است ، زيرا بلغم كمتر مىتواند در گوهر صفاق پىآلود سفت نفوذ كند . اما اگر گفتيم كمتر اتفاق مىافتد شايد اين كمتر ، اتفاق بيفتد و ورم در گوهر مغز ، در پرده‌هاى مغز پيدا شود . اين بيمارى به نام روىآوردش نام‌گذارى شده و آن را « ليثرغس » گويند كه ليثرغس به معنى فراموشى است ، و اين بيمارى با فراموشكارى همراه است و از اين اسم‌گذارى بسيارى از طبيبان دچار اشتباهاتى شده‌اند . آنها نفهميده‌اند هدف و منظور نوعى بيمارى است كه از ورم سرد ايجاد شده .\r\nپنداشته‌اند كه بيمارى تنها فراموشكارى است ، يعنى عرض را با مرض عوضى گرفته‌اند .\r\nگروهى از اطباء هر ورم سرد مغزى را ، بلغمى باشد يا سودايى ، ليثرغس گويند . اما اكثريت پيشينيان تنها ورم سرد بلغمى را ليثرغس مىگفته‌اند ، و تو مىتوانى هر دو حالت را ليثرغس گويى !\r\nمادهء اين بيمارى به مادهء بيمارى حيرت‌زدگى ( سدر ) نزديك است اما از بيمارى « سدر » ديرپاتر است . اين بيمارى از چيزهايى پديد آيد كه خلط بلغمى و بخار توليد مىكنند . اكثرا از خوردن پياز ، از زياد خوردن ، از زياد نوشيدن ، زياد ميوه خوردن به وجود آيد .\r\n\r\nعلامتهاى ليثرغس :\r\nسردرد سبك ، تب نرم ، چون مادهء بيمارى بلغمى است تب نرم است و بديهى است كه با هر ورمى كه از خلط عفونى آيد تبى هست . اما تب بلغمى هرچند آن‌قدر سبك است كه ممكن است بيمار حس نكند كه تب دارد . با ديگر تبها تفاوتش در اين است كه خواب‌آلودگى ( سبات ) همراه دارد . بيمار همين‌كه چشم باز كرد مىخواهد بسته شود .\r\nفراموشى ، نفس متخلخل و بسيار سست و ناتوان با اندكى نفس تنگى و خدو ، بسيار خميازه مىكشد ، دهان باز مىكند و مىبندد ، گاهى كه دهان را براى خميازه كشيدن باز مىكند اتفاق مىافتد كه فراموش مىكند برهم نهد و دهان به حالت بازمىماند . يا از تنبلى نمىتواند دهان را ببندد . و از مشاركت معده سكسكه هم دارد ، زبان سفيد رنگ است ، از پاسخ تنبلى مىكند ، حركات پلكها به سستى و كندى انجام مىگيرد . عقل درهم مىشود . اكثرا مدفوعش تر است و اگر خشك باشد به اعتدال خشك است . بولش چون بول الاغ است . شايد لرز كند و دست و پاها عرق كنند .\r\nبيماران ليثرغس بر خلاف بيماران سرسام گرم ( قرانيطس ) سردرد گيرند و نبض درشت و متفاوت ( نامرتب ) و كند و لرزشى و موجى دارند و بيشتر به نبض بيمار ذات الريه شباهت دارد ليكن طول و عرضش كمتر است و سست‌تر است و تفاوتش بيشتر و اختلافش كمتر است . زيرا آسيب ديدن قلب از بيمارى ليثرغس كمتر از آن است كه از ذات الريه بيند . در بيمارى ليثرغس نبضى كه در وسط آيد بيشتر از آن است كه در ذات الريه است ، زيرا نيروى حياتى در آن سالم‌تر است . و چون از قلب دور است تب بيمارى ليثرغس از تب ذات الريه كمتر است و چون ماده در\r\n\r\n","description":"","footnote":"","page_name":" 96 ","page_number":130},
  {"content":"\r\n\r\nخود مغز است خواب‌آلودگى بيمار بيشتر از بيمار ذات الريه است چه در ذات الريه ماده از ورم شش رو به بالا مىرود .\r\n\r\nليثرغس سودايى\r\nما راجع به ليثرغس كه ورم بلغمى باشد صحبت كرده‌ايم و گفتيم كه بعضى از اطباء ورم سرد مغزى را - كه سودايى باشد - نيز ليثرغس گويند . بگذار آن را شرح دهيم و علامتش را ذكر كنيم :\r\nدر ليثرغس سودايى درد شديدتر است ، بيمار پكر و نگران است و پريشان گويد ، چشمانش باز و بهت‌زده است .\r\nاگر ليثرغس در گوهر مغز باشد ، خواب‌آلودگى ( سبات ) بيشتر ، گران جنبى بيشتر ، زبان سفيد ، چشم برآمده ، حركت چشم دشوار ، درد گرايش به سستى دارد . اگر ليثرغس در پردهء مغز باشد ، درد شديدتر ، حركات سبكتر ، حبس بول زياد روى مىدهد ؛ زيرا يا فراموش مىكند بشاشد يا از سستى ماهيچهء ادرارى است .\r\nعلامتهايى كه مىتوان از راه آنها پيدا شدن ليثرغس را پيش‌بينى كرد ؛ پرش زياد در سر ، تنبلى و گران جنبى است .\r\nاگر روىآوردهاى ليثرغس بسيار زور آوردند و بيمار بسيار عرق كرد ، چون از عرق نيرو از بين مىرود ، بيمار مىميرد . اگر نفس وسعت يافت و خوب شد و روىآوردها كاهش يافتند نويد بهبود است و به‌ويژه اگر ورم از پشت گوش درآيند چه بهتر ، زيرا اكثر حالت بحران از او است .\r\nعلاج ليثرغس : اگر مانعى در پيش نباشد ، اولا رگ بزن ! بعدا اماله گرم به كار ببر و مواد را به سوى پايين بكشان ! و به وسيلهء پر مرغى كه با خردل و عسل مىآلايى بيمار را به قى آور . او را در خانهء روشن جاى ده ، مگذار به خواب گران رود . اگر خوابيد او را بيدار كن ! در اوايل به وسيلهء روغن گل و سركه پيشگيرى از ماده نماى و بعد از دو روز گندبيدستر بيفزاى و سركهء عنصل ( پياز دشتى ) به كار بر . مگذار زياد آب سرد بخورد . در اوايل كمى آب سرد مىتواند بخورد ، اما در آخرهاى بيمارى به هيچ وجه نبايد آب سرد بخورد . روغن زيتون و بورهء قرمز و بزر گزنه و بزر خامالاون و فلفل و عاقرقرحا و همانند آن را بر بدنش بمال . داروهاى مايع پاشيدنى كه بسيار تحليل‌برنده باشند استعمال كن ! بوييدنى و به بينى كشيدنيها و داروهاى غرغره كه نرم‌كننده‌اند و داروهاى مانند : آويشم ، حسل ، پونه ، مرزه كوهى تجويز كن ! با عسل و پياز دشتى و ساير داروهايى كه در قانون ياد گرفته‌اى غرغره كند .\r\nاگر پياز دشتى و به‌ويژه پياز دشتى سبز بر سر بيمار گذارى ، بسيار خوب است . هر دارويى كه خون به سوى پوست سر بكشاند ، بر سر مالى ، خوب است . ماليدن خردل مفيد است . بر دوام دست و پايش را ماساژ ده ، با انگشت فشار بياور تا سرخ شود و درد كند كه بسيار فايده دارد .\r\nاگر ديدى در خواب گران غرق شده موى سرش را بكش يا بركش تا نخوابد . بر پشت گردن و در گودى پشت گردن حجامت بسيار كه به وسيلهء آتش باشد بگذار . اما نيشتر مزن ، مگر اينكه نياز به تخليهء خون باشد . غذايش از قبيل آب لوبيا گرگى ، نخود آب ، آب جو پوست‌كندهء جوشيده\r\n\r\n","description":"","footnote":"","page_name":" 97 ","page_number":131},
  {"content":"\r\n\r\nباشد . همين‌كه غذا خورد دست و پاها را چندين ساعت دستمالى كن ، تا بخار بالا نرود .\r\nاگر از زياد ماندن بيمارى نياز به مسهل باشد و به‌ويژه اگر لرزه در او پيدا شد ، دو سوم مثقال گند بيدستر و كمتر از يك دانگ سقمونيا را تجويز كن ! اما اگر ترس آن بود كه تب بسيار شدت مىيابد سقمونيا لازم نيست ، تنها گندبيدستر كافى است . يا اينكه كوشش كن مزاج را بدون تخليه به اعتدال درآورى .\r\nبهترين تخليه در اين بيمارى آن است كه به وسيلهء اماله باشد . اگر ناگزير از استعمال غير اماله باشى داروى زير را تجويز كن :\r\nوزن يك درهم ايارج فيقرا ، يك چهارم درهم پيه هندوانهء ابو جهل ، يك‌سوم درهم هليله ، يك دانگ مصطكى . به شرطى بايد اين دوا را به بيمار بخورانى كه تب و گرمى شديد نباشد و متأكّد باشى كه اسهال مىشود . و گرنه كارى كن كه شياف و برداشتنى بردارد و به وى بفهمان كه زور بر خود آرد تا مدفوع گذارد .\r\nاگر بيمار در حالى بود كه مدفوع انداختن و شاشيدن را از ياد مىبرد ، آب‌پز بابونه و شاه افسر و بنفشه و بيخ سوسن بر ميزه ناى ( حالبين ) و شكمش بپاش - بمال - و با انگشت فشار بر آبدان آور تا بشاشد .\r\nوقتى كه بيمارى پايان يافت ، بيمار را در ننو و كجاوه بگردان و بعدا كمى ورزش كند ، و تو مىدانى كه با تازه شفايافتگان چه كار بايد كرد .\r\n\r\nفصل نهم آب در كاسهء سر\r\nشايد رطوبتهاى آبكى در داخل كاسهء سر يا در خارج آن گرد آيد . اگر در خارج كاسهء سر باشد علامت آن را قريبا ذكر مىكنيم . اگر در داخل كاسهء سر باشد و جايش بالاى آبشامهء سفت باشد ، بيمار حس به سرگرانى از داخل مىكند ، به زحمت مىتواند پلكها را برهم نهد چشمش هميشه باز است و بسيار غمناك و پيوسته اشك مىريزد و زل نگاه مىكند ؛ كه براى اين حالت چاره‌اى نيست .\r\n\r\nفصل دهم ورم بيرون كاسهء سر ، آب خارج از كاسهء سر ، عطسه كردن كودكان\r\nممكن است در پرده‌هاى بيرونى سر ورم گرم يا سرد باشد و ممكن است آب در سر جمع شود . آب در سر جمع شدن عبارت از رطوبتهايى است كه در وسط كاسهء سر و پوست يا در ميانهء هر دو پردهء بيرونى سر گير مىكند . جايى كه آب جمع شده است به پستى مىگرايد و سبب گريه و بىخوابى مىشود .\r\n\r\n","description":"","footnote":"","page_name":" 98 ","page_number":132},
  {"content":"\r\n\r\nاين بيمارى ، هرچند اتفاق افتد كه گريبان‌گير بزرگسالان شود ، اما اكثرا بيمارى كودكان و نوسالان است .\r\nماما اشتباه مىكند كه با دست بر سر نوزاد فشار مىآورد . در جاى انگشت جدايى افتد ، دهانهء رگها باز مىشود ؛ خونى آبكى به زير پوست مىخزد ، و امكان دارد كه به جاى رطوبت آبكى خلطهاى ديگر بند آيند .\r\nاگر رنگ پوست سر طبيعى باشد اما بلندى داشته باشد كه از انگشت زدن تكان بخورد ، بدان كه آب در سر گير كرده است .\r\nاگر رنگ پوست تغيير كرده ، در لمس كردن مخالف حالت سابق است و ماده از تكان خوردن سر باز مىزند يا از دست زدن احساس سوزش و درد مىشود ، معلوم مىشود كه ورم از خارج كاسهء سر است .\r\nكسى كه آب در سر دارد كه اكثرا خردسالان چنين مىشوند ، در معاينه دقت كن ! كه آيا مادهء جمع شده زياد است ؟ آيا با دست بر آن فشار بياورى از خارج به سوى داخل مىرود ؟ اگر چنين بود ، معالجه لازم نيست .\r\nاگر آب جمع شده كم است و در ميان پوست و كاسه سر گير كرده است علاجش اين است :\r\nاگر ماده كم است در پهنا يك شكاف ، اگر زياد است دو شكاف متقاطع ، اگر بسيار زياد است سه شكاف متقاطع به عمل آور و ماده را تخليه كن و بعدا شكاف را ببند و تا سه روز شراب و روغن زيتون بر آن بگذار و آن‌گاه باند را باز كن و اگر نياز بود با مرهم و فتيله علاجش كن ! اگر مىدانى كه به مرهم نيازى نيست با نخ و سوزن شكاف را بخيه بزن و بردوز .\r\nو اگر بعد از اين علاج ، باز روييدن گوشت به تعويق افتاد ، گفته‌اند بايد كم‌كم و آهسته استخوان را تراشيد تا گوشت بازرويد .\r\nاگر دانستى كه آب گرد آمده بسيار كم و ناچيز است همين بس است كه به وسيلهء ضمادهاى تحليل‌برنده خلط را از بين ببرى .\r\n\r\nورمها\r\nتو خودت از لمس كردن و رنگ و سازگارى ماده‌اى كه به ورم مىرسد ، مىتوانى ورم سرد و گرم را از هم جدا كنى . هر ورمى باشد بيمار حس به دردى مىكند كه فشار بر كاسهء سرش آورده ، در لمس كردن به جاى درد مىرسى . و مىتوانى با داروهاى خفيف‌تر از داروهاى علاج سرسام آن را معالجه كنى . و اگر قوىتر را به كار ببرى چه بهتر . حجامت در اين بيمارى بسيار مفيد است و از رگ زدن بهتر است .\r\n\r\nعطسهء كودك\r\nاگر بچه شيرخوار است و عطسه مىكند ، بايد زن شيرده آب‌جو بخورد . و اگر بچه اسهال دارد\r\n\r\n","description":"","footnote":"","page_name":" 99 ","page_number":133},
  {"content":"\r\n\r\nبايد شيرده آب قاوت جو و كمى طباشير در روغن جوشيده و تخم خرفه در روغن جوشيده را بخورد . از شست‌وشوى دادن بچه با آب گرم خوددارى كند و بنفشهء سرد بر جان‌دانه‌اش بگذارد ؛ زيرا اسهال در اين بيمارى بسيار بد است .\r\n\r\nفصل يازدهم خواب در بيدارى ( السبات السهرى )\r\nاين بيمارى را برخى از اطباء « شخوص » ( زل‌نگرى ) مىنامند . اما صحيح نيست زيرا زل‌نگرى در اين بيمارى نيست . زل‌نگرى نوعى از جمود است .\r\nما مىگوييم : سبات سهرى ( خواب در بيدارى ) نوعى از بيمارى است كه از سرسام سرد و گرم تركيب يافته . يعنى سببش ورمى است كه از خلط بلغمى و صفرايى است .\r\nشره‌مندى در خوراك و پرخورى و زياد نوشيدن و مست شدن كه ممكن است سبب امتلاء شود و سبب اين بيمارى گردد . ممكن است مواد بلغمى و صفرايى به اندازهء همديگر باشند . و ممكن است يكى بر ديگرى غالب آيد .\r\nاگر بلغمى از صفرايى بيشتر بود ، بيمارى را سبات سهرى ( خواب در بيدارى ) گويند . و اگر صفرايى چيرگى داشت آن را بيدارى خواب‌آلود ( سهر سباتى ) نامند ؛ و ممكن است كه هريك از خلطهاى تركيبى به نوبت بر ديگرى هجوم آورد و به نوبت چيرگى يابند .\r\nاگر نوبت چيرگى بلغم شد ، خواب‌آلودگى ، سرگرانى ، تنبلى ، چشم برهم نهادن ، به دشوارى جواب سؤال دادن روى مىدهد . در پاسخ دادن درنگ مىكند ، تو گويى شخصى متفكر و آرام جواب مىدهد .\r\nهرگاه صفرا غالب آمد ، بىخوابى ، پريشان‌گويى و هميشه چشم به جايى دوختن روى آور است و بيمار در خواب نوشين مستغرق نمىشود . خوابش سبك است و همين‌كه صدايش كنى ، بيدار مىشود .\r\nدر حال چيرگى بلغم ، خواب گران است و چون مىخواهد پلكها را بگشايد ، باز برهم مىآيند .\r\nاگر صفرا غالب است خوابش سبك و اگر صدايش كنند زود از خواب بيدار مىشود . پريشان گويد و از جنبش خوددارى مىكند و چشمانش باز ولى نه پلك برهم مىآرد و نه پلك مىجنبد .\r\nنگاهش به سوى بالا دوخته و چون سرساميان نگاه مىكند . مىخواهد بر پشت دراز بكشد و دراز كشيدنش طبيعى نيست . رخساره برافروخته و به رنگ سبز و سرخ درمىآيد .\r\nليكن اكثرا بيمار سبات سهرى - يا سهر سباتى - پلكش به سوى بالا برمىگردد ، در خواب غرق مىشود ، وقتى چشم باز مىكند هم‌چون بيماران « زل‌نگرى - شخوص » و « جمود - بسته » چشم نمىگرداند و پلك برهم نمىزند . حرفهاى نامرتب مىزند . سوپ و آب كه مىخورد برآورد و شايد آب از راه بينى پس داده شود ، كه اين علامت اميدبخش نيست . بسيار اتفاق افتد كه بيمار بول\r\n\r\n","description":"","footnote":"","page_name":" 100 ","page_number":134},
  {"content":"\r\n\r\nو مدفوعش بند آيد يا كم شوند . نفس تنگى روى دهد ، و ممكن است كه در بسيارى از حالات همانند خفه‌شدگى زهدان باشد . تفاوت اين است كه در خفگى زهدان رنگ روى تغيير نمىكند . اما ساير علامت خفگى زهدان - كه در آينده بحث خواهد شد - در او پيداست . اگر بيمار در اين حالت باشد ، مىتوان آن را به حرف زدن وادار كرد و اصرار كنى كه بفهمد . اما بيمارى را كه خفگى زهدان دارد نمىتوان تا بيمارى هست به سخن و فهميدن وادار نمود .\r\nبيمارى سبات سهرى با ليثرغس ( سرسام سرد ) هم شباهتى دارد تفاوت در ميانه اين است كه در سرسام سرد رنگ رخساره طبيعى است و در اين بيمارى تغيير مىكند . بىخوابى و چشم باز كردن بدون چشم گرداندن نيز از ويژگيهاى اين بيمارى است كه در ليثرغس نيست . تب ليثرغس شديدتر است .\r\nسبات سهرى به سرسام گرم هم شباهتى دارد و فرق در ميانه اين است كه در سرسام گرم خواب بيشتر و پريشان‌گويى كمتر است و نبض در اين بيمارى از سبب ورم و آميزهء مادهء تب‌آور سريع و نامرتب است و به نبض بيمار سرسام سرد نمىماند . نبض در اين بيمارى پهن و كوتاه است كه سببش بلغم و ورم بلغمى است كه با كوتاهى و پهنى سرسام گرم اختلاف دارد . نبض بيمار سبات سهرى از نبض بيمار سرسام سرد تواناتر و از نبض سرسام گرم ناتوان‌تر است .\r\nاگر در خفگى زهدان نبض كشيدگى ندارد و مىترنجد و نامرتب است ، در اين بيمارى چنين نيست و متفاوت است .\r\nاگر در خفگى زهدان نيرو باقى است و از تنظيم بسيار پا فراتر ننهاده ، در اين بيمارى چنين نيست نيرو از بين رفته و نبض پىدرپى مىآيد .\r\n\r\nعلاج :\r\nعلاجى كه مشترك است و براى همهء احوالات بيمارى مناسب است ، رگ زدن است و چنان‌كه مىدانى ! بعدا اماله است . از علامتهاى ذكرشده درمىيابى كه ماده چگونه است و تا چه اندازه زياد و كم و تند و سبك است . اماله را به مناسبت حال ماده شديد و سبك گردان !\r\nببين آيا ماده بلغمى غالب است يا صفرايى ؟ از اين قياس اماله را تجويز كن ! و همانند حالت سرسام گرم غذا را از بيمار منع مىكنى و به‌ويژه اگر بيمارى از پرخورى باشد ، بايد بيمار قى كند و معده‌اش تنقيه شود .\r\nاگر سببش مست شدن است ، تا مستى را قطع نكنى نبايد معالجات ديگر به كار ببرى ، بعد از آن ترىبخشها را بر سر مىگذارى و سرانجام مرحلهء آخر بيمارى خمار را چگونه معالجه مىكنى ، همين معالجه را به كار ببر .\r\nبراى هر حالتى از حالات اين بيمارى ، پاشيدنيها و گذاردنيها و عطسه‌آورها و مشروبات نرمش‌بخش تخليه‌آور و مواد اماله‌اى را در اين بيمارى چنان‌كه ذكر شده‌اند - استعمال كن ! اما داروهاى نامبرده نبايد بدان سردى باشند كه در سرسام گرم گفتيم و نه بدان گرمى كه در سرسام سرد دستور داديم . داروها تركيبى از سرد و گرم باشند و برحسب معاينه كه كدام خلط غالب است\r\n\r\n","description":"","footnote":"","page_name":" 101 ","page_number":135},
  {"content":"\r\n\r\nاز گرمى يا از سردى بيفزاى يا كاهش ده . ما در قانون همهء دستورات را در اين‌باره به تو ياد داده‌ايم .\r\nاگر دانستى كه مراره غالب است ، بايد در پاشيدنيها ( مايعات ماليدنى ) برگ بيد و بنفشه و بيخ سوسن و جو همراه بابونه ، و شاه افسر و شبت باشند . و اگر از غالب شدن مادهء بلغمى بيم نداشتى شربت خشخاش به وى بخوران كه به خواب رود . اگر هر دو مادهء بلغمى و صفرايى مساوى باشند .\r\nدرمنه و مرزنگوش را بر علاجش اضافه كن . اگر بلغم غالب است برگ غار و فيجن و پونه و حسل و گندبيدستر و مرزهء كوهى را اضافه كن !\r\nدر اماله و ضمادها هم به همين قياس رفتار كن ! مىتوانى داروهاى معالج را از اقرابادين برچينى .\r\nوقتىكه بيمارى پايان مىيابد و درد پايين آمده است ، از پاشيدنيهاى سرد دورى كن و تنها نرم‌كننده‌هايى استعمال كن كه ياد گرفته‌اى و بعد از آن بيمار را شست‌وشوى ده و چون ساير تازه شفايافتگان با وى رفتار كن !\r\n\r\nفصل دوازدهم شكست سر ، دريدگى پوست سر ، و همانند آن\r\nممكن است جدايى در سر واقع شود ، شايد در استخوان روى دهد و شايد در گوشت .\r\nجدايى در استخوان سر چهار وجه دارد : شكستن استخوان ، خرد شدن استخوان ، شكستى كه به پوست نازك سر « غشاء خارجى » ( سمحاق ) رسد . شكستى كه ناهموارى را در سر ايجاد مىكند ( آمت : كج‌كننده ) يا ناهمواركننده است . گاهى ناهمواركننده قارچى مىشود كه « فطر : قارچ » ناميده مىشود .\r\nفطره آن است كه پردهء سر ( حجاب ) به خارج بروز مىكند ، مىآماسد و فربه مىشود ، تو گويى قارچى برآمده است و ممكن است از شكست سر به گنديده شدن كشد كه اين حالت خطر در بر دارد .\r\nاز شكست و زخم سر ، ممكن است چرك به آبشامهء مغز برسد . در اين حالت مغزى كه در طرف چرك است به سستى گرفتار آيد و قسمت مقابل آن مىترنجد .\r\nاگر بريدگى فقط تا مرز پردهء نازك آيد و به شكمچه‌هاى مغز نرسد ، سلامت‌تر است و اميد شفا زياد .\r\nاما اگر بريدگى تا مغز برسد ، تب و قى كردن مادهء مراره دست دهد . و كمتر كسى از آن نجات يابد ، و اين هم درجاتى دارد . از همه سلامت‌تر آن است كه قطع درد و شكمچهء قسمت جلو مغز روى دهد . اگر زود به دادش برسند و به هم بچسبانند اميدى هست . اگر قطع در دو شكمچهء قسمت عقبى است ، علاجش دشوارتر است . و اگر در شكمچهء وسطى است از همه بدتر و بسيار زحمت است كه بيمار به حال طبيعى برگردد . مگر اينكه شكست - بريدگى - بسيار كم و ناچيز باشد . كه زود به\r\n\r\n","description":"","footnote":"","page_name":" 102 ","page_number":136},
  {"content":"\r\n\r\nتداوى بشتابند و به هم آرند و در علاج درنگ نكنند\r\n\r\nعلاج :\r\nقبل از هر چيز بايد به وسيلهء داروهايى كه با حالت بيمار مناسب است آماسيدن ( ورم ) را منع كرد . و براى بقيهء علاج به تفصيل ما علاج شكست و زخم ناشى از شكست را كه در پوست و گوشت پيدا مىشود در كتاب چهارم در بحث از قرحه‌ها شرح داده‌ايم و در باب شكسته‌بندى ( كسر و جبر ) ، علاج شكست سر را گفته‌ايم .\r\nآراء اطباء در معالجهء شكست جمجمه - كه جزئى بركنده شود و همين است كه مايهء سرايت درد مىشود - مختلف است . گروهى بر اينند كه بايد داروهاى آرام و بسيار تسكين‌دهندهء درد را به كار برد . گروه ديگر عقيده دارند كه بايد داروهايى استعمال شود كه بسيار خشكى بخشند ، و بعد از بريدن شكسته و بركندن بركنده شده و بركشيدن تكه‌هاى ريز شكسته به وسيلهء مرهمها و داروهاى بركشنده - كه از بالا بر سر مالند - در علاج ، سركه و عسل استعمال مىكنند . راست‌خواهى ، صاحبان عقيدهء دومى بيشتر به هدف رسيده‌اند و علاج ايشان در بهبود يافتن بيمار از علاج گروه اول مفيدتر است ، و شگفتى در اين نيست . جالينوس فرمايد : مزاج آبشامه و استخوان خشك است .\r\n\r\n","description":"","footnote":"","page_name":" 103 ","page_number":137},
  {"content":"\r\n\r\n\r\nگفتار چهارم بيماريهاى سر و آسيب‌رسانى آنها به كنشهاى حسى و سياسى ( كه شامل يازده فصل مىباشد )\r\n\r\nفصل يكم سبات و خواب\r\nخوابى را سبات نامند ، كه از حد به‌در و سنگين باشد ؛ و هر خوابى كه زياد از حد - به افراط - و سنگين باشد سبات نيست . خوابى افراطى را بايد سبات گفت كه سنگينى آن در هيأت و مدت ، برابر باشد . تا مدت بيشتر به درازا بكشد هيأتش قوىتر ماند و بيدار شدن از آن سخت و دشوار باشد . و اگر از آن بيدار شدند اين خواب بر سه وجه است : يا از حيث اندازه و چگونگى طبيعى است ، يا گران است ، يا « سبات مستغرق » ( غرق در خواب شدن ) است .\r\n\r\nخواب چيست ؟\r\nروان نفسانى كه گردانندهء حس و حركت است ، به جايى برمىگردد كه از آنجا شروع كرده است و ابزار حسى و جنبشى را رها مىكند ، اين ابزار بدون وجود روان نفسانى ، از كار دست برمىدارند . روان نفسانى در راه بازگشت به سوى مبدأ تنها از ابزارى كاملا دست برنمىدارند كه براى ادامهء زندگى نبايد بيكار بمانند و كار مداوم آنها ضرورى و بايد هميشگى و بدون تعطيل باشد ؛ مانند ابزارهاى تنفسى .\r\nپس اين حالت بازگشت روان به منشأ و اين از كار افتادن ابزار حركت و حس را خواب مىناميم .\r\n\r\nخواب طبيعى\r\nخواب كاملا طبيعى حالتى است كه هرگاه روان حيوانى به درون روى مىآورد كه غذا را پخته گرداند ، روان نفسانى در پى آن آيد . اين پيرو آمدن روان نفسانى همان قاعده را دارد كه جرمهاى لطيف آميزه در حالت پديد آمدن فراغ - فضاى خالى - به حركت درمىآيند .\r\nيا روان نفسانى به مبدأ برمىگردد تا استراحتى كند و در اين استراحت غذاى خود را دريافت\r\n\r\n","description":"","footnote":"","page_name":" 104 ","page_number":138},
  {"content":"\r\n\r\nنمايد و نمو كند و بر گوهرش بيفزايد و تحليل رفتهء زمان بيدارى را تعويض نمايد .\r\nخواب كسى كه تازه از بيمارى شفا مىيابد ، هرچند در خوابى گران فرو رود خوابش به خواب طبيعى نزديك است و دليل بر آرام شدن بيمارى است . چه اگر همين حالت از خواب براى تندرستى روى دهد ، خوب نيست .\r\nهم‌چنين كسى كه به وسيلهء دارو بسيار پاكسازى شده است اگر به خواب گران فرورود از آن نفع بيند و نيروى خود را بازيابد كه خواب او را نيز بايد به خواب طبيعى نزديك دانست .\r\n\r\nخواب غير طبيعى\r\nاگر بازگشت روان نفسانى به سوى منشأ از اين سبب باشد كه بسيار از آن تحليل رفته و اين تحليل زياد ، از حركات زياد رخ داده و زياد تخليه شده است و به حالتى درآمده است كه ديگر گوهرش تاب گسترش را آن‌قدر در خود نمىبيند كه بتواند وظيفهء خود را كاملا انجام دهد و ناچار هم‌چون شخصى خسته از كار و ورزش بسيار ، ناچار به استراحت است . كه در اين حالت طبيعت به دادش مىرسد و به منشأش برمىگرداند تا به وسيلهء تغذيهء كافى نيروى از دست رفته‌اش را به دو بازگرداند . اين حالت از خواب را نمىتوان كاملا طبيعى خواند . فرق ميان حالت دومى با حالت پيشين عينا تفاوت ميان تن تندرستى است كه براى تعويض تحليل‌رفتهء طبيعى به غذا نيازمند است و بدن كسى كه از اثر اسهال و خون‌ريزى ناتوان شده و بايد غذا به كمكش برسد تا نيرو از سر گيرد .\r\nخواب طبيعى كه قبلا ذكر شد مىخواهد تحليل‌رفتهء زمان بيدارى را تعويض كند ؛ اما خوابى كه گفتيم ناطبيعى است ، مىخواهد تحليل‌رفتهء خستگى را تعويض نمايد .\r\nعلاوه بر حالتى كه براى خواب غير طبيعى ذكر شد ، خواب غير طبيعى چندين وجه ديگر نيز دارد كه از اين قرارند :\r\n1 - سردى از خارج يا به وسيلهء داروهاى سردىبخش ، بر ابزارهاى حسّى و جنبشى به حدى روى آورد كه نفوذ روان نفسانى - چنان‌كه بايد و شايد - نمىتواند در آنها صورت پذيرد و ناچار از ياورى آنها دست برمىدارد .\r\n2 - سردى كه بر ابزارهاى حسى و جنبشى وارد آمده قسمتى از روان نفسانى آن حالت مزاجى را از دست داده است كه بتواند نيروى كمكى را به حد لازم از مبدأ دريافت نمايد ، و همين‌كه كمك از مبدأ به دو نرسيد ، روان باقىماندهء بدون كمك ناچار از پيشرفت بازمىماند و مجراى خود را به سوى مبدأ تغيير مىدهد و برمىگردد و در همان حالت از سردى روىآور از گسترش بازمانده است . اين حالت را « كرخت » ( تخدير ) مىنامند .\r\n3 - سبب رطوبت‌فزا ابزارهاى حس و حركت را فراگيرد ، گوهر روان را تيرگى دهد ، گدارهاى روان بند آيند ، گوهر پى و ماهيچه‌ها سست شوند ، راه‌بندان و برهم آمدنيها پديد آيند ، و بالاخره راه بر آمدوشد روان بسته مىشود . زيرا هم‌چنان‌كه ابزارها از اثر رطوبت به تباهى مىگرايند ، در عين حال گوهر روان نيز از رطوبت وارده خودبه‌خود غليظ و تيره مىشود . چنين خوابى را در مستان\r\n\r\n","description":"","footnote":"","page_name":" 105 ","page_number":139},
  {"content":"\r\n\r\nمىتوان جست و اين خواب غير طبيعى را خواب مستانه مىنامند .\r\n4 - خوابى كه از پر شدن معده از خوراك ( امتلاء ) و مدت زياد در معده ماندگار شدن غذا پديد آيد ، شبيه و نزديك به خواب غير طبيعى است و چنين حالتى اكثرا از افراط در خوراك و زياد از حد ماندگارى خوراك در معده روى مىآورد . چنين كسانى اگر قى كنند خواب از سرشان مىپرد .\r\n5 - ممكن است سردى و رطوبت هر دو باهم سبب خواب شوند . اما بايد دانست كه در اين حالت سبب اصلى ، سردى است و رطوبت سردى را كمك كرده است . و اگر برعكس بىخوابى سببش گرما و خشكى باشد ، بايد گرما را سبب رئيس دانست و خشكى معاون آن است .\r\n6 - شدت يافتن تب و تأثير علت بر مزاج و فشار آوردن مادهء بيمارى بر طبيعت كه به قول اطباء روان نفسانى دنباله‌رو طبيعت است ، و به ويژه اگر مادهء تب بلغمى و سرد بوده باشد و از عفونت گرم شده باشد .\r\n7 - خلط و بخار از اندامانى چون معده و ريه و غيره كه بيمار باشند برمىخيزد و به مغز مىرسد و در قسمت جلو متمركز مىشود و خواب روى مىآورد .\r\n8 - شايد سبب كرم و بالاخص كرم كدو در معده باشد .\r\n9 - ضربت بر سر وارد آمده ، پوست سر يا استخوان جمجمه يا ناحيه‌اى از آن آسيب ديده و از اين ضربت ، فشار بر مغز وارد آمده است و سبب خواب گشته است . كه در اين حالت هر بطنى از بطنهاى شكم كه از اثر قطع واقع در سر ، بيشتر سبب خواب باشد در حالت فشار بدون قطع نيز تأثيرپذيرتر و خواب‌آورتر است .\r\n10 - ضربت بر ماهيچه‌هاى گيجگاه وارد آيد و از اثر درد زياد خواب بر مغز چيرگى يابد .\r\n11 - دهانهء معده يا دهانهء زهدان آسيب ديده و مغز از شراكتى كه با عضو آسيب‌ديده دارد به تشنج گرفتار آمده و مجراهاى روان احساس‌كننده ( حساس ) به حالتى از بندآمدگى درآمده كه حركت روان را به سوى بالا به تعويق انداخته است .\r\n12 - روان تحليل رفته و ناتوان شده و به دشوارى گسترش مىيابد .\r\n\r\nمنبع خواب يا سبات در مغز\r\nوقتى انسانى مىخوابد يا به سبات مبتلا مىشود ، قبل از هر چيز چشم و گوش از كار باز مىمانند . پس بايد منبع خواب يا سبات قسمت جلو مغز باشد .\r\nاگر قسمت جلو مغز سالم بود و تباهى به قسمت عقبى آن مىرسيد ، چشم و گوش از كار باز نمىماندند ، و خوابى وجود نداشت ؛ فقط حركت يا حس از كار مىافتاد و ساير حواس به حال خود مىماندند . اين حالت را در بيمارى « جمود » و شخوص ( زل‌نگرى ) مىبينيم .\r\nاگر بيمارى سبات از آسيب‌ديدگى قسمت عقبى مغز سرچشمه گرفته بود ، حس كمتر از حركت زيان نمىديد . در سبات ، حس به كلى از بين مىرود ، اما حركت به كلى از بين نمىرود و در نفس كشيدن ، حركت به درستى در كار است . پس بايد راه‌بندانى كه در سبات به وجود مىآيد كامل\r\n\r\n","description":"","footnote":"","page_name":" 106 ","page_number":140},
  {"content":"\r\n\r\nو متراكم نباشد و گرنه به نفس كشيدن زيان مىرسانيد . هريك نوع از حالات سبات ، مربوط به نوعى از مزاج است . اولا راجع به سردى و در حالت دوم راجع به ترى است .\r\nگاهى بيمارى ذات الجنب ، ذات الريه و همانند آن به سبات تبديل مىشود .\r\nكسانى هستند كه تا نشسته‌اند خلطشان كمتر فعاليت دارد ( منكسر است ) ، و آزارى نمىرساند و خواب بر آنها چيره مىشود . اما همين‌كه دراز كشيدند حرارت غريزى ژرفا رو شود و برانگيزد و بخارها را به سوى مغز به هيجان درمىآورد و خوابشان نمىبرد و اين حالت را اكثرا در خشك مزاجها مىتوان يافت .\r\nاگر خواب زياد بر شخص مستولى گردد شايد خبر از بيمارى دهد .\r\nگويند آب انار در معده درنگ مىكند و بخارها را بند آورد و از بىخوابى رهايى مىبخشد .\r\nما سابقا گفتيم كه بايد در وقت غذا خوردن حالت دراز كشيده چگونه باشد و اينك مىگوييم :\r\nبر پشت خوابيدن و در اين حالت غذا خوردن اكثرا سبب سستى و فروهشتگى پشت مىشود و علاجش برخاستن ( راست ايستادن ) زياد است .\r\nخوابيدن در آفتاب براى سر زيان دارد و خفتن در ماهتاب بيم آن دارد كه از حركت خلطها خون از راه سينه و دهان برآيد .\r\nسبب خرناسه ، برهم آمدن دهانهء قصبه است كه نفس بيرون نمىآيد مگر رطوبت دخالت كند .\r\n\r\nعلامتهاى انواع سبات\r\n1 - اگر سبب سبات سرماى ساده‌اى است كه از خارج وارد شده است ، بعد از آنكه سرماى شديد از خارج سر را دربرگيرد سبات به وجود آيد .\r\n2 - گاهى سبات از سرمايى كه نفوذ به درون بدن و مغز كند پيدا شده است . در اين دو حالت نه رخسار برانگيخته است و نه پلكها التهاب دارند . رنگ روى بيمار به سبزى مىزند ، نبض كشدار و مايل به سفتى است و بسيار تفاوت در ميان نبض موجود است .\r\n3 - اگر از خوردن داروهاى سرد و مخدّر ، مانند افيون ، بنگ ، بيخ مهرگياه ( يبروح ) و تخم مهر گياه ( بزر لفاح ) و جوزماثل ، قارچ سمى ، شير در معده پنير شده ، كشنيز سبز ، اسپرزهء زياد باشد علامت هريك از آنها را در بحث سمها ذكر مىكنيم . و اگر سبات همراه عرضهاى ديگرى مانند خفگى ( اختناق ) ، سبز شدن دست و پاها ، سردى دست و پا ، آماس زبان ، تغيير يافتن بوى باشد .\r\nهمراه سبات نبض افتاده و مورچگى و ناتوان باشد ، متفاوت نباشد ، بلكه پىدرپى آيد مانند تواترى نبض كرمى و مورچگى . و اگر متفاوت باشد ، مرتبى وجود ندارد از تفاوت به تواتر به تفاوت مىرسد . بايد دانست كه بيمار يكى از داروهاى سمى نامبرده خورده است و هريك علاجش در بحث سمها ذكر شده است .\r\nبرخى گويند : سباتى كه از سرماى ساده خيزد سبك‌تر از سباتى است كه سببش مادهء مرطوب است . كه اين نظريه را نبايد كاملا معتبر دانست اما بايد آن را ارج نهاد .\r\n\r\n","description":"","footnote":"","page_name":" 107 ","page_number":141},
  {"content":"\r\n\r\nهر نوع از حالات سبات خواه سببش از سردى در گوهر مغز باشد يا از خوردن دارو باشد حتما مايهء تباهى ذكر و فكر است .\r\nاگر سبات سببش رطوبت ساده است ، در آن نشانى از خون و گرانى بلغم نمىبينى .\r\nاگر از بلغم باشد ، از امتلاء و پرخورى و زياده نوشيدن پيش از بيمارى معلوم است و نبض بيمار نرم و موجى و پهن است ، بيمار زياد در خواب غرقه مىشود و خوابش گران است و رنگ چشم و زبان سفيد است و سر گران و پلكها ملتهب و در لمس سرد است . علاجش را در علاجهاى سابق جوى و عمر و محيط زيست و غيره را در نظر داشته باش !\r\nاگر از خون باشد از بادكردگى رگهاى ودج و سرخى چشم و گونه و زبان و گرمى سر و ساير علامات - كه ياد گرفته‌اى - معلوم است .\r\nاگر از خون يا بلغم باشد . با اينكه سبب سبات شده چندان گرد آيد كه ورم به بار آرد از علامات بيمارى : سرسام گرم يا سرسام سرد يا خواب در بيدارى را مىتوان شناخت .\r\nشايد سبب سبات ، بخارى باشد كه در حالت تب از بدن بالا مىرود ، و به ويژه در حالتى كه ريه به درد آيد و ورم دارد كه آن را ذات الريه مىنامند . يا بخار از معده بالا مىرود . و سبب سبات مىشود ، تو علامت همهء آنها را ياد گرفته‌اى !\r\nاگر از بخار معده باشد ، قبل از سبات ( خواب‌زدگى ) سرگيجه ، صداها و وزوز و خيالات پيدا مىشوند . در گرسنگى سبك و در پر شدن زياد گردد .\r\nاگر از طرفهاى ريه و سينه باشد . قبلا درد گران ( سنگين ) يا درد در اطراف سينه و نفس تنگى و سرفه و عرضهاى ذات الجنب و ذات الريه روى مىدهد .\r\nاگر از سوى كبد باشد دليل بيماريهاى كبد را با خود دارد .\r\nاگر از زهدان است قبلا علامت درد زهدان و امتلاء زهدان پديد آيند .\r\nاگر از ضربت وارد آمدن بر سر يا گيجگاه است هريك را از دليل ويژه به خود مىشناسى .\r\n\r\nتفاوت ميان سبات و سكته\r\nبيمار سبات ممكن است بفهمد و از خواب بيدار گردد . حركتش از حسش نرمش‌پذيرتر است .\r\nبيمار سكته ، نه حس دارد و نه حركت . هر دو از كار افتاده‌اند .\r\n\r\nسبات و غش كردن\r\nتفاوت ميان كسى كه سبات دارد با كسى كه از ناتوانى دل غش كرده آن است : نبض سباتى نيرومند و بيشتر شبيه نبض تندرستان است . اما نبض غش كرده ناتوان‌تر و سفت‌تر است . غش كردن كم‌كم روى مىآورد و رنگ بيمار زرد و شبيه رنگ مردگان شود و دست و پايش سرد گردد . در سبات رنگ زيباتر مىشود . پهناى رخسار و هيأت بينى لاغر نمىنمايد . هيأتش از هيأت خوابيده‌اى عادى چندان فرقى ندارد ، تنها كمى برانگيختگى و بادكردگى دارد .\r\n\r\n","description":"","footnote":"","page_name":" 108 ","page_number":142},
  {"content":"\r\n\r\n\r\nسبات و اختناق زهدان\r\nبيمار سبات و بيمارى كه اختناق زهدان دارد فرقشان در اين است كه : سباتى ممكن است بفهمد و به دشوارى حرف بزند . اما بيمارى كه اختناق زهدان دارد به دشوارى مىفهمد و هيچ قدرت تكلم ندارد . سباتى آسان‌تر گردن و سر و پا را حركت مىدهد . اما بيمار اختناق زهدان حس بيشتر دارد و پلكها را آسانتر باز مىكند .\r\nاختناق زهدان يكباره آيد و حكم خود را مىكند و از بين مىرود يا بيمار را مىكشد اما سبات ممكن است بسيار به درازا كشد و غرقه شدن در سبات به تدريج روى مىدهد و از خوابى سنگين شروع مىشود . مگر اينكه سبب سبات سرديى ناخودآگاه يا خوردن دارو باشد كه در اين حالت سبات يك‌دفعه آيد و اين را حتما مىدانى .\r\n\r\nعلاج سبات و خواب سنگين كه از اثر تبها آيند\r\nاگر تشخيص دادى كه سبات از روى آورد بيمارى بر يكى از اندامان است ، بايد - اگر صلاح ديدى - آن اندام را رگ بزنى و تنقيه كنى و سبب بيمارى را از آن بزدايى . و كارى كنى كه مغز آن اندام را نيرو بخشد تا مادهء بيمارى را نپذيرد . و اين كمك مغز را مىتوان به وسيلهء روغن گل و سركهء بسيار انجام داد تا اگر بيمار تنها ماند به خواب نرود . و افشرهء ميوه‌هاى تقويت‌كننده به بيمار بده . بعد از آن داروهاى آبكى و سپس اگر ديدى چيزى در مغز گير كرده داروهاى تحليل‌برنده استعمال كن و تو همهء اين علاجها را در قانون و در بحث تبها ياد گرفته‌اى .\r\nدر اولين مرحلهء نوبه‌ها ، بايد فورا به بستن دست و پا بپردازى و از وسايل عطسه‌آور غفلت نورزى و بايد سركه و بخار سركه را بو كند و سر بيمار را به وسيلهء روغن گل و سركهء زياد به عرق كردن وادارى .\r\nاگر سبات از خوردن مخدرات باشد آب غوره و انار و قبوضيت‌بخشهايى را استعمال كن كه در علاج مخدر مىنوشند و پادزهر مخدر را به كار ببر و اينها را همه در كتاب پنجم مىآوريم .\r\nاگر سبات از سرماى خارجى است علاجش آن است كه « ترياق » بخورد و مثروديطوس و دواى مشك استعمال شود . آب‌پز فيجن و گندبيدستر ، و عاقرقرحا را سرشويه كند . و سر را با روغن بان و روغن سنبل رومى همراه گندبيدستر و روغن مشك و روغن كوشنه با گندبيدستر بمالد . اين ضماد را بر سر گذارد :\r\nنسخه : گندبيدستر دو واحد ، پياز دشتى يك واحد ، به اندازهء بسيار كم مشك . و بايد همواره مشك را بو كند . داروهايى را استعمال كند كه براى گرم كردن مزاج مغز ذكر شده‌اند و بايد اين داروها را با شدت استعمال كرد و از ملايمت دور باشد .\r\nاگر سبات از غلبهء خون است بايد قيفال را بزنى و حجامت بر ساق نهى ، يا رگ صافن را بزنى و امالهء معتدل به كار برى ! غذاى بيمار لطيف باشد . آب نخود آب خوب است .\r\nاگر سبات از چيره آمدن رطوبت سادهء بدون ماده است آن را به وسيلهء ضمادهاى درست شده از\r\n\r\n","description":"","footnote":"","page_name":" 109 ","page_number":143},
  {"content":"\r\n\r\nگندبيدستر و شكوفهء گورگياه و كوشنه و ثمر سرو و ثمر سرو كوهى و گياه شير سگ و عاقرقرحا معالجه كن ! غذا خفيف باشد ، در روغنها و داروهاى آبكى احتياط كن ، زيرا ممكن است رطوبت روغنها بر نيروى داروها غالب آيد مگر اينكه قوت داروها بسيار باشد . و بايد سر را ماساژ داد و پوشانيد و مشك را ببويد .\r\nاگر رطوبت انگيزهء سبات همراه ماده و مادهء بلغم باشد . بايد اولا به وسيلهء امالهء قوى تخليه نمايى ، و كارى كنى كه قى كند .\r\nو اگر از بلغمى است كه در معده به هم آمده است بايد تنقيه را با دارويى كه در اين مورد مفيد است و در جاى خود ذكر خواهيم كرد انجام دهى . و داروهاى آبكى ماليدنى پخته گرداننده و نيرومند و به بينى كشيدنيها و عطسه‌آورها و داروهاى غرغره و ساير علاجهايى را كه در قانون قبلا ياد گرفته‌اى استعمال نمايى .\r\nو از جملهء معالجات سبات يكى آن است كه بيمار چيزهايى را ببيند يا بشنود كه از آن غمگين گردد .\r\nدر چنين حالت بيمارى غم بر تفكر چيره مىشود و بيمار را از فكر كردن بازمىدارد و در نتيجه نفس تحريك مىشود و بيمار را به حالت تندرستى سابق برمىگرداند .\r\nو يكى از داروهاى مشهور براى بيمارى سبات « قلقند : زاج سبز » بر سوراخ بينى ماليدن و مسح كردن روى با سركه و بستن اندامان پايينى و به كار بردن عطسه‌آورها است .\r\n\r\nفصل دوم بيدارى و بىخوابى\r\nبيدارى حالتى را گويند كه روان نفسانى جانداران مشغول به كار انداختن ابزارهاى حسى و جنبشى است .\r\nبىخوابى حالتى را مىناميم كه بيدارى به حد افراط برسد و از حالت عادى و طبيعى پا فراتر گذارد . بىخوابى مىتواند انگيزه‌هاى مختلف داشته باشد :\r\n1 - انگيزه‌اش گرمى و خشكى مزاج ناشى از گرمى آتشين روان است و روان آتشين در اين حالت همواره به سوى بيرون در حركت است . گرمى بيشتر در اين حالت سبب است و گرمى پيشتاز سببهاى بىخوابى است .\r\n2 - شايد رطوبت بوركى در مغز جاى گيرد و سبب بىخوابى شود .\r\n3 - درد و فكر كه بسيار و عمومى باشد ممكن است سبب بيمارى بىخوابى شوند .\r\n4 - روشنايى يا روشن كردن جاى براى كسانى كه آمادهء ابتلاء به بىخوابى هستند سبب بيمارى بىخوابى مىشود .\r\n5 - سوء هضم و پر شدن معده از خوراك بيش از اندازهء لازم .\r\n\r\n","description":"","footnote":"","page_name":" 110 ","page_number":144},
  {"content":"\r\n\r\n6 - از خوردن چيزهايى كه بادزا هستند و خلطها را درهم و برهم مىكنند و سبب خوابهاى پريشان و ترساننده مىشوند مانند باقلى و غيره .\r\n7 - در حالت تب بخارهاى خشك و سوزناك به سوى مغز بالا مىروند و سبب بيمارى بىخوابى مىشوند .\r\n8 - شايد سبب بىخوابى ورم سودايى يا سرطانى در اطراف مغز باشد .\r\nپيران كه از بىخوابى در رنجند ، بوركى بودن و شور بودن خلطهاى ايشان و خشكى جوهر مغز آنان است .\r\nگويند كسى كه بىخوابىاش شدت يابد و به سرفه گرفتار آيد مىميرد . و ما در بحث خواب چيزهايى ذكر كرده‌ايم كه حتما بايد از آنها ياد شود .\r\n\r\nعلامت انواع بيمارى بىخوابى\r\n1 - اگر با بىخوابى ، حواس سبك ، سر سبك ، چشم خشك ، زبان خشك ، بينى خشك باشد و سر نه گرم شود و نه سرد . علامت اين است كه بىخوابى از خشكى ساده است و نه ماده‌اى با خود دارد و نه با گرمى آمده است .\r\n2 - اگر بىخوابى از گرماى همراه خشكى باشد ، علامتهاى نامبردهء خشكى هست و علاوه بر آنها التهاب و سوزش هست و شايد تشنگىآور هم باشد ، و بيخ چشمها بسوزد .\r\n3 - اگر با بيمارى بىخوابى بينى تر و ژفك در چشم و احساس كمى سنگينى در سر و زود از خواب پريدن و بيدار شدن باشد ، علامت آن است كه از اخلاط بوركى است و بايد عمر بيمار را نيز در نظر گرفت .\r\n4 - اگر ابتلا به بىخوابى از روشنايى جاى يا از خوراك باشد ، علامتش خود سبب آن است .\r\n5 - اگر از ورم سودايى باشد علامتش همان علامتها است كه بارها ذكر شده است .\r\n6 - اگر از درد عمومى ، يا از فكر زياد ، يا از تب شديد باشد سبب و علامت يكى است .\r\n\r\nعلاج :\r\n1 - اگر سبب بىخوابى خشكى مزاج است بايد غذاى بيمار نم‌بخش باشد و به‌ويژه شست‌وشوى به اعتدال مفيد است . اگر حمام رفتن برايش خواب‌آور نبود بدان كه تن بيمار مزاج معتدل و رو به راه ندارد و خشكى يا خلطهاى ناپسند بر مزاجش كاملا مسلط شده‌اند و از حمام رفتن ، خلطها برانگيخته مىشوند . پس بايد اين شخص كه به بىخوابى گرفتار است از فكر كردن ، جماع كردن ، خسته شدن دورى گزيند ، بياسايد و آرام نشيند و سرش را با روغنهاى عرق‌آور بر دوام بيندايد كه ذكر شده‌اند و شير بر سرش دوشند و داروهاى مايع نامبرده را بر سر پاشد و در بينى كشد ، كه عطسه كند و در گوش چكاند ، و به‌ويژه روغن نيلوفر بسيار خوب است و اگر در بينى كشند بسيار خوب‌تر است . علاوه بر اين بهتر است كف پا را ماساژ دهد .\r\n2 - اگر بىخوابى سببش گرمى است ، بايد داروهاى نامبرده را بيشتر از آنچه سببش خشكى\r\n\r\n","description":"","footnote":"","page_name":" 111 ","page_number":145},
  {"content":"\r\n\r\nاست استعمال كند و به علاوه داروهايى مانند تراشهء كدو ، خرفه ، لعاب اسفرزه ، هفت‌بند ، هميشه بهار و همانند آنها را به كار ببرد . براى خوابيدن به آوازهاى نازك و لذت‌آور كه آدم را پكر نمىكند و ايقاعش سنگين و آهنگ موزون و مرتب باشد گوش بدهد . هم از اين است كه شرشر آب و خش‌خش برگ درخت شنيدن ، خواب‌آور است .\r\n3 - اگر بىخوابى از اثر درد است ، علاجش داروهاى مسكن درد است و ما علاج هر نوع از دردها را در باب خود گفته‌ايم .\r\n4 - اگر بىخوابى از اثر تبها است ، اكثرا خواب رميده را شربت « دياقود » ساده ( شربت كوكنار يا پوست خشخاش ) مىخورانند و خوابش مىبرد . و بايد آب بر روى خود پاشد و داروهاى آبكى استعمال كند و گيجگاه و پيشانى را با روغن خشخاش و كاهو بيندايد . و در اين روغن ماليدنى تخم خشخاش سفيد قاطى باشد و سر بر بخار تخديرآورهايى گذارد كه من در اقرابادين نوشته‌ام .\r\nاگر قرص زعفران را - كه در بحث از سردرد گرم از آن ياد شد - در افشرهء خشخاش يا گلاب كه خشخاش را در آن جوشانده‌اند ، يا آب كاهو بياميزند و پيشانى را بدان مالند ، مفيد است .\r\nيكى ديگر از داروهايى كه در اين حالت به تجربه رسيده است اين است كه : دارچين ختايى ، افيون ، زعفران را در روغن گل حل كنند و بينى را بدان مالند . همچنين داروى ماليدنى كه از پوست خشخاش و بيخ مهرگياه درست كنند بر گيجگاه مالند و آن را بو كنند . و هركسى از اين داروها به اندازهء يك دانه گاودانه ببلعد به خوابى معتدل فرورود .\r\n5 - اگر خلط غليظ بالا رفته و سبب بىخوابى شده است بايد شاه افسر ، بابونه و مىپخته را بر پيشانى گذارد .\r\n6 - اگر تب‌دار يا غير تب‌دار به بىخوابى گرفتار است ، يكى از معالجات آن است كه : دست و پاهاى او را چنان ببنديد كه به درد آيد و چراغى پيش او بگذارند و مردم در حضور او به گفتگو و چانه‌زنى بپردازند و فجأة بند را باز كنند و چراغ را بردارند و همه سكوت كنند ؛ او مىخوابد .\r\n7 - اگر سبب بىخوابى رطوبت بوركى و شور است ، بايد از خوردن هر تند و شورمزه‌اى بپرهيزد . ماهى رضراضى و گوشت نرم و لطيف كه آبگوشتش كم‌نمك باشد ، بخورد و به وسيلهء « شبيار » استفراغ نمايد و با روغنهاى ملايم و نيمه‌گرم سر را بمالد . اگر اين نوع از بىخوابى در عمر پيرى روى دهد ، علاجش دشوار است و در هر حال بايد هر شب آب‌پز مرزه كوهى ، بابونه و بابونه چشم گاوى را بر سر پاشد و روغن بابونهء چشم گاوى يا روغن زنبق را يا روغن زعفران را به بينى كشد .\r\nو اگر بىخوابى به حد افراط برسد و بيم آن برود كه از اثر بىخوابى نيرو را از دست مىدهد شايد ناگزير باشيم كه يك قيراط يا تقريبا به اندازهء يك قيراط افيون به وى بخورانيم تا خوابش ببرد .\r\nاگر بىخوابى به چنان حد افراط نبود كه گفتيم ، شايد تنها خسته شدن و ورزش كردن كه بعد از\r\n\r\n","description":"","footnote":"","page_name":" 112 ","page_number":146},
  {"content":"\r\n\r\nآن حمام كند و قبل از غذا اندكى از چيزى بنوشد كه اندكى اشتهاى غذا را كاهش دهد ، آن‌گاه غذا بخورد ، كافى باشد كه به اعتدال مىخوابد .\r\n\r\nفصل سوم آسيبهاى ذهنى\r\nآسيبهايى كه بر كنشهاى مغزى وارد آيند ، از دو انگيزه است و از سه راه مىتوان آنها را شناخت :\r\n1 - كسى كه حس سليم دارد ، شبح اشياء را در بيدارى و در خواب به وضوح مىبيند اما بعدا كه مىخواهد آنها را بازگو كند از يادش رفته است يا چيزهايى را ديده يا شنيده اما زود فراموش كرده است . پس بدان ! كه اين آسيب در يادآورى است و گزند به قسمت عقبى مغز وارد آمده است .\r\n2 - اگر در يادآورى خوابها و روىدادهاى زمان بيدارى نقصى ندارد و به فراموشكارى مبتلا نيست ، اما چيزهايى مىگويد كه نبايستى بگويد ، چيزهايى را مىپسندد كه نبايستى بپسندد ، آرزوهايى مىكند كه بىجا است و چيزهايى مىطلبد كه طلبيدنى نيست ، كارهايى مىكند كه نبايستى بكند ، از چيزهايى متنفر است كه تنفر ندارد . در بازگو كردن آنچه ديده است درمىماند و ياراى بازگو كردن ندارد ؛ علامت آن است كه فكر آسيب ديده و گزند به قسمت وسطى مغز رسيده است .\r\n3 - اگر يادآورى و گفتارش درست است و نادرستى را نمىگويد و كارها را درست انجام مىدهد ، و چيزهاى حس‌شدنى را به خيال مىآورد و پرزه و كاه را برمىچيند ، و خيال مىكند كه اشخاصى را ديده يا چشمش به آتش و آب و غيره افتاده است كه حقيقت ندارند . يا شبحها را در خواب يا بيدارى بسيار ضعيف و ناواضح مىبيند . خيالش آسيب‌ديده و گزند به شكمچه وسطى مغز رسيده است .\r\nاما اگر از علامتهاى فوق الذكر ، دو يا سه علامت باهم ديده شوند بايد دانست كه آسيب دو شكمچه يا سه شكمچه را از مغز دربرگرفته است . و در اين حالت مشاركت :\r\nچنانچه قبلا ياد آسيب بيند و از آسيب ديدگيش آسيب به فكر رسيده باشد آسانتر از آن است كه فكر به بيمارى دچار آيد و از بيماريش ياد تأثير پذيرد و گرفتار آيد .\r\nو هرچه از اين حالتها گرايش به كاهش داشته باشد ، علتش از سرماست . اما اگر گرايش به درهم برهم شدن و تشويش بود ، بدان كه سبب بيمارى گرماست .\r\nگروهى عقيده دارند رو به كاهش بودن حس ، سببش كاهش يافتن گوهر مغز است ؛ كه بعيد نيست اين نظريه هم راست باشد .\r\nهمهء اين حالات كه ذكر شده‌اند به‌طور غير مستقيم از مغز يا مستقيما از خود مغز است . يا از اندامى ديگر سر زده است و گاهى مىشود كه از عوامل خارجى مانند ضربت خوردن يا افتادن باشد .\r\n\r\n","description":"","footnote":"","page_name":" 113 ","page_number":147},
  {"content":"\r\n\r\nدر معالجهء اين‌گونه بيماريها بايد اعتماد بر دستورهايى كرد كه در قانون ذكر شده و از لوحه‌هاى بيمارى سر داروها را برگزينى و در كتاب دوم قانون ، داروهاى مفيد براى همهء اين حالات موجود است . بدان مراجعه كن ! و داروهاى مناسب هر حالتى را در معالجه به كار ببر و نتايج را بررسى كن و در غذاهاى مريض دقت كن هرآنچه برايش زيان‌آور است نبايد بخورد .\r\n\r\nفصل چهارم درهم شدن ياد و پريشان‌گويى ( هذيان )\r\nنوعى ديگر از بيماريهاى مغزى ، كه حس از آنها زيان بيند عبارت از درهم برهم شدن هوش و پرت و پلا گويى است . و در اين حالت :\r\nالف - اگر سبب از خود مغز است ، بايد دانست كه از حالات زير خارج نيست :\r\n1 - يا از خلط مرارى سوداست .\r\n2 - يا از خون گرم التهابى است .\r\n3 - يا از خلط مرارى صفر است .\r\n4 - يا از خلط مرارى سرخ است .\r\n5 - يا از گرماى ساده است .\r\n6 - يا از بخار گرم است كه تا اينجا تكاليفش سبكتر است .\r\n7 - يا اينكه سببش خشكى است ، اين خشكى از بىخوابى يا تفكر زياد و همانند آنها مغز را خشكى داده و روان غريزى مغز به حالتى درآمده است كه نمىتواند راه راست عقليّت درست را بپيمايد .\r\nب - شايد از خود مغز نباشد و از اندامى ديگر باشد . و آن اندام شايد معده ، دهانهء معده ، مراق ، زهدان باشد . و شايد از همهء اندامان باشد چنان‌كه در حالات تب رخ مىدهد .\r\nاين حالات نيز انواع دارد :\r\nگاهى از كيفيتى ساده سرمىزند . مثلا از انگشت پاى بالا مىآيد . از دستى كه آماس مىكند ، از اندام به مزاج ورم كرده ، يا از بخار گرم ، يا از بلغمى كه گنديده و شدت يافته است .\r\nسالم‌ترين درهم شدن عقل آن است كه با خنده همراه باشد يا بيمار آرام نشيند . بدترين حالتش آن است كه با اضطراب و پكرى و جنب‌وجوش باشد .\r\n\r\nعلامتها\r\nبدان كه هركسى درد زياد دارد اما درد را حس نمىكند و فريادى ندارد عقلش به هم خورده است .\r\nاگر در حالت تب ، بول بيمار به رنگ طلايى درآيد ، دليل درهم شدن عقل است .\r\n\r\n","description":"","footnote":"","page_name":" 114 ","page_number":148},
  {"content":"\r\n\r\nاگر سودا سبب درهم شدن عقل باشد ، بيمار غمگين و خيالاتى مىشود و علامت ماليخوليا همراه دارد كه آنها را در بحث ماليخوليا مىآوريم .\r\nاگر سبب درهم شدن عقل سوداء صفرايى باشد ، درنده‌خويى و حركات زياد در بيمار پديد آيد .\r\nاگر سوداء خونى سبب باشد ، شادى و خنده و عرق‌ريزى به بيمار روى آورد .\r\nاگر سبب صفرا باشد ، بيمار با التهاب و گرمى و بىتابى و بدخلقى و اضطراب زياد روبرو است . به آتش و شرر فكر مىكند ، گوشهء چشمانش مىسوزد . رنگش زرد مىشود . سر گرفتار التهاب و پوست پيشانى كشيده و چشم گود مىشود ، و مىخواهد به زدوخورد با ديگران بپردازد ، يورش مىآورد .\r\nاگر سبب درهم شدن عقل و هوش خلط مرارى سرخ باشد ، روىآورده‌هاى صفرايى همه هستند و شديدتر رخ مىدهند . درهم شدن عقل كه از تبها و اكثرا آنچه از اثر بيماريهاى واگير ( وبائيات ) روى مىآورد از اين قبيل است .\r\nاگر سبب درهم شدن عقل از گرما و خشكى ساده باشد ، نه سرگرانى همراه دارد و نه علامات ماده‌هايى را مىبينى كه در قانون و در فصلهاى پيشين ذكر كرده‌ايم .\r\nاگر سبب اختلاط عقل بلغم متعفن و تندمزاج باشد ، علامتش اين است كه بيمار با اينكه عقلش درهم شده است باوقار است و همواره با دست ابروها را بلند مىكند ، سرگران است و به سبب وجود گوهر سرد خواب‌آلوده مىنمايد و از اثر گرما درهم مىشود . چنين بيمارانى چيزى را كه در دست مىگيرند رها نمىكنند و گاهى اتفاق مىافتد كه بيمار خود را دام يا پرنده بداند .\r\n\r\nنشانيهاى درهم شدن عقل ( روىهم‌رفته )\r\n1 - اگر بيمار بىخوابى كشد ، دليل آن است كه سبب گرماى خشك است .\r\n2 - اگر خواب‌آلود است و زياد از حد مىخوابد ، از گرماى تر است كه از خون يا بلغم گنديده سر زده است .\r\n3 - اگر سبب درهم شدن عقل بخارى است كه از اندامى بالا رفته است ، از معاينهء اندام دردمند مىدانى !\r\n4 - اگر سبب بخارى است كه از كليهء تن بالا رفته است - چنان‌كه در تبها روى مىدهد - از چگونگى تب مىفهمى !\r\n5 - و تو مىدانى كه نشانه‌هاى بخار بالا رفته از اندامان يا از بدن ، از مزاج ساده يا از مزاج همراه ماده بوده همگى را در بحث سردرد گفته‌ايم .\r\n\r\nعلاج :\r\n1 - علاج ماليخوليا را به فصل راجع به بيمارى ماليخوليا واگذار مىكنيم .\r\n2 - اگر اختلاط عقل از خون باشد ، بايد رگ بزنى و كارى كنى كه مزاج خون را به حالت\r\n\r\n","description":"","footnote":"","page_name":" 115 ","page_number":149},
  {"content":"\r\n\r\nاعتدال بازگردانى و از گرماى مزاج آن بكاهى و هيأتش سرحال آيد .\r\n3 - اگر از مرارهء صفرا و سرخ باشد ، بايد بىدرنگ به تخليه بپردازى و يا مزاج بدن يا مزاج سر را - برحسب لزوم - معتدل سازى و داروها و ترىبخشهايى را كه در قانون از آنها ياد شده استعمال كنى و بعد از تراشيدن موى سر ، ضمادهاى نامبردهء سابق را به كار ببرى . اگر باز بيمارى شدت يافت و بدتر شد ، بايد علاج بيمارى « مانيا » را تجويز كنى .\r\n4 - اگر درهم شدن هوش همراه گرم مزاجى است ، علاجش قيروطى است كه به وسيلهء روغن گل و سركه سرد شود و بر جان‌دانهء بيمار بگذارى يا اينكه روغن بنفشه و شير ، بر جان‌دانه‌اش بگذار ! به شرطى كه تب نداشته باشد . يا روغن گل و خشخاش بر سرش نهند اما بايد از بازگشتن بخارها برحذر باشند و منفذ بخارها را بند نياورند .\r\n5 - اگر كسى كه عقلش مختلط شده و بىخوابى دارد ، هيچ‌يك از داروهاى آبكى پاشيدنى بهره‌اى نمىرساند . اگر حقنه‌هاى تند استعمال كنى شايد نتيجهء منفى دهد و كشش ماده زياد شود پس بايد حقنه‌هاى نرم به كار ببرى .\r\n6 - اگر سبب درهم شدن عقل از شراكت اندامى پديد آمده است ، كوشش كن كه سر بيمار را تقويت كنى و سرد گردانى و ماده را به سوى مخالف برانى و اينها را همه در قانون كلى و جزئى ذكر كرده‌ايم .\r\n7 - اگر عقل درهم شده است اما نه علامت ناتوانى و نه علامت آماس هست ، بايد بيمار را به شدت سيلى زد . و شايد نياز باشد كه آن را كتك كارى كنى تا بر سر عقل آيد . يا ممكن است نياز بدان باشد كه سرش را صليب‌وار داغ كنى و اين در حالتى بايسته است كه هيچ‌يك از علاجها سودمند نباشند .\r\n8 - آب كله‌پاچه را بر سر بيمار كه عقلش درهم برهم شده است بريزند مفيد است .\r\n9 - فاشرا ( هزارچشان ) تنها يا در شيرينى و ميوه پنهان شود و چند روزى به بيمارى كه عقلش پارسنگ برمىدارد بخورانند شفا يابد .\r\n\r\nفصل پنجم رعونت و حماقت ( سست‌مغزى و ابلهى )\r\nچنان‌كه درهم شدن هوش - كه سابقا ذكر شد - آفتى از آفات مغزى است ، هم‌چنان رعونت و حماقت نيز از آفات مغزى است و هر دو حالت در شكمچهء وسطى مغز به وجود مىآيند ليكن باهم فرق دارند كه بدين قرار است :\r\nحالتى را اختلاط عقل گوييم كه كنشهاى تفكرى گزند بينند و مجراى طبيعى را رها مىكنند .\r\nرعونت و حماقت كاهش كنش فكرى يا از كار افتادن آن است و حالتى است كه به خرف شدن و حالت كودكانه مىماند ، و تو ياد گرفتى كه آسيبهاى كنشها سه نوع مىباشند .\r\n\r\n","description":"","footnote":"","page_name":" 116 ","page_number":150},
  {"content":"\r\n\r\n\r\nانگيزهء رعونت و حماقت\r\nعلت اين بيمارى انواع مختلف دارد :\r\nسردى مزاج ساده ، سردى مزاج همراه خشكى كه شكمچهء وسطى مغز را روزها و مدتها در بر گرفته باشد . سردمزاجى همراه مادهء بلغمى كه در كاوكهاى آوند شكمچهء وسطى مغز گير كرده باشند .\r\nدر هر حال اين بيمارى از سردى سرچشمه مىگيرد و گرمى در آن دخالت ندارد . زيرا چنان‌كه گفتيم در اينجا كاهش و از كار افتادنى هست . اما گرمى كارش اين است كه فكر را به كار وامىدارد و فكر نوعى از جنبشهاى روان است و بدين وسيله فكر از اين جزء مغز به آن جزء در حركت است و از قسمت عقبى مغز به قسمت جلوى در حركت است . معلوم است كه حرارت جنباننده است و يخ بستن ( جمود ) ، مانع حركت است . و از اين سبب است كه مزاج اين قسمت از مغز چنان آفريده شده كه گرايش به سوى گرمى داشته باشد . و ازآن‌رو در وسط قرار داده شده كه مرجع خيال باشد و خيال به يادآورى منتقل شود . و تو سابقا در جاى خويش خيال كردن و به ياد داشتن را ياد گرفته‌اى .\r\n\r\nمعالجهء اين بيمارى\r\nاگر دانستى كه سردى همراه با خشكى است بايد مغز را گرم و تر گردانى . و اگر بيمارى از ماده‌اى بود ، بايد به وسيلهء « معجونهاى بزرگ » و قى كردن با اسكنجبين ، پياز دشتى و تخم ترب آن را تخليه كرد و اضافه بر اين بايد قلب را با داروهاى سازگار با قلب كه نشاط به قلب دهند مانند مشك و مثروديطوس و داروهاى مفرّح ( شادكننده ) و همانند آنها را استعمال كنى . نيازى نيست كه در اينجا سخن را درازا دهيم زيرا در دستورهاى ذكر شده اين‌گونه معالجات را شناخته‌اى !\r\nبايد بيمار در خانهء پرروشنايى اسكان يابد . روىهم ، بيدارى ، بىخوابى ، كم كردن اندازهء غذا و لطيف گردانيدن غذا ، و گرايش دادن مزاج بيمار به خشك مزاجى طريق معالجه است . بايد غذاهايى بخورد كه خون را بىآلايش و لطيف مىكنند ، خون را تعديل مىبخشد ، خون را اگر زياد از لازم است كمتر مىكند ، خون را گرمى مىبخشد اما نه تا آن اندازه گرم شود كه از گرمى به جوش آيد و بخار كند ، بلكه خونى باشد گرم و لطيف و بدون جوشش ، كه چنين خونى هوش را صاف و نيرومند مىنمايد .\r\nپر شدن از خوراكهاى مرطوب و رطوبت‌آور دشمن سرسخت هوش و عقل است . خشكى گاهى به ذهن آسيب مىرساند اما نه از آن است كه ذهن را كاهش دهد بلكه ازآن‌روست كه سرعت حركت از حد مىگذرد ، يا اينكه روان بسيار اندك است ، از كمترين حركت تحليل مىرود .\r\n\r\n","description":"","footnote":"","page_name":" 117 ","page_number":151},
  {"content":"\r\n\r\n\r\nفصل ششم فساد ذكر « فراموشكارى »\r\nفراموشكارى با سست‌مغزى شباهت دارد . اما منشأ اين بيمارى در قسمت عقبى مغز است . زيرا فراموشكارى عبارت از كاهش يافتن كنشى از كنشهاى مغز يا از كار افتادن همه كنشها است .\r\nبه عقيدهء جالينوس ، سبب رئيسى اين بيمارى سردى است ، خواه سردى ساده يا سردى همراه خشكى كه انعكاس احساس شده در آن نقش نمىبندد . يا سردى همراه رطوبت است كه نقش بسته را نگه نمىدارد .\r\n\r\nنشانه‌ها :\r\nاگر فراموشكارى از سردى همراه خشكى است علامتش اين است كه بيمار بىخوابى كشد ، رويدادهاى گذشته را به ياد دارد اما نمىتواند رويدادهاى كنونى را به ياد بسپارد .\r\nاگر سببش سردى همراه رطوبت باشد ، بيمار خواب‌آلود است و گذشته‌ها را به كلى از ياد برده و شايد چيزهاى آنى را بهتر از گذشته به ياد بسپارد .\r\nاگر سردى ساده باشد تخدير و حيرت‌زدگى روى مىدهد . و شايد اين حالت از خشكى و گرمى سر برزند كه آن‌گاه به هم آميختن ذهن پديد آيد . و اين اختلاط ذهن يا در خون آن جزء از مغز يا در يكى از شكمچه‌هايش يا در آوند مغز مىباشد .\r\nگاهى اتفاق مىافتد كه سبب فراموشكارى از درهم شدن هوش ، يا از سوء مزاجى واقع در گيجگاه است كه به مغز سرايت مىكند . كه اين حالت را بعضى از پيشينيان ذكر كرده‌اند و آزموده‌اند و ديده‌اند .\r\nفراموشى و فراموشكارى اكثرا از سردى و رطوبت سرچشمه مىگيرد و گاهى ممكن است از ورمهاى مغز و به‌ويژه ورمهاى سرد مغز روى دهد .\r\nو بدان ! كه اگر شخص تندرست به فراموشكارى گرفتار آيد زنگ خطر بروز بيماريهاى شديد مغزى مانند سكته و صرع و سرسام سرد است .\r\n\r\nنشانه‌ها و انواع اين بيمارى :\r\nبايد آنها را از قانونهاى ذكرشده استفاده كنى و در هر بيمارى سبب را تكرار نمىكنيم .\r\n\r\nمعالجات :\r\nاگر انگيزهء بيمارى گرمى و خشكى باشد ، علاجش آسان‌تر است و بارها اين علاج ذكر شده است .\r\nاگر از خشكى تنها باشد ، بايد بيمار غذاهاى ترىبخش معتدل بخورد . اطراف سر را به وسيلهء ماساژ و مالش دادن با پارچهء زير ورزش داد . دست و پاها را حركت دهد . خلاصه ورزشهايى كند كه\r\n\r\n","description":"","footnote":"","page_name":" 118 ","page_number":152},
  {"content":"\r\n\r\nبسيار شديد نباشد . همان قدر ورزش كند كه گرسنه شود و بتواند كه خوراكش زياد شود و آرام گيرد و بخوابد و خود را شست‌وشو دهد . ضمادهاى گرمىبخش را كه در اينجا دوباره ذكر نمىكنيم به كار ببرد . حجامات بدون نشتر زدن بر سر گذارد . سر را با داروهاى جذب خون به‌طرف پوست بمالد . و شايد نياز بدان باشد كه دو داغ بر پشت سر گذارد . آبهايى را به كار برد كه بابونه و شاه افسر و پاچه در آن پخته باشد . از روغن‌ها روغن سوسن و نرگس و خيرى را استعمال كند .\r\nاگر سبب بيمارى مادهء سرد و رطوبى است ، بعد از رسانيدن ماده - چنان‌كه خودت دانى - ماده را تخليه كن ! مسكنش بسيار روشن باشد . به‌وسيلهء تخليه در آغاز داروهاى سبك مانند « ايارج » و پيه هندوانهء ابو جهل و گندبيدستر باشد . بعدا به تدريج « ايارجهاى بزرگ » به كار ببر ! و اگر از اين مطمئن بودى كه سوء مزاج گرم روى نمىآرد ، معجون « بلاذر » استعمال كن ! كه معجون بلاذر در نيرو بخشيدن به ذهن بهترين دارو است و براى به ياد داشتن بسيار مفيد است .\r\nعلاوه بر اين از ساير داروهاى گرمىبخش از خون به زير پوست كشيدنها و غرغره‌ها و بوييدنيهايى كه همه را مىدانى استفاده نماى .\r\nدر خشك گردانيدن بسيار شتاب مورز ! به تدريج خشك گردان و بترس از آنكه خشك گردانيدنت به حدى برسد ، كه رطوبتهاى اصلى را از بين ببرد و سردى مزاج روى دهد كه در اين حالت فراموشكارى بيشتر مىشود .\r\nبيمار نبايد مستى كند ، بايد از بادها و امتلاء و با آب شستشو كردن بپرهيزد ؛ زيرا اگر آب گرم باشد ، سستى مىرساند و اگر سرد باشد تخديرآور است و به روان حساس زيان مىرساند .\r\nاگر بيمار فراموشكارى به امتلاء گرفتار آمد ، بايد علاج تلطيف به كار ببرى و بايد از غذاهاى تسكين‌بخش و سنگينىآور و تخديركننده و تبخيركننده دورى جويد . پر شدن از شراب بسيار بد است . اما خوردن كم از شراب ، نفس را سر نشاط آورد و روان را تقويت و صفا بخشد و از زياد آب نوشيدن بىنياز گرداند . زيرا زياد نوشيدن آب براى چنين بيمارانى بسيار زيان‌آور است . خواب نيمروز زياد و عموما خواب زياد ، بسيار بد است . به‌ويژه اگر زياد از حد خوراك خورند و خوراك را در معده تلمبار كنند و بخوابند بسيار زيان بينند . و اگر زياد بىخوابى بكشند خوب نيست زيرا روان را ناتوان گرداند و تحليل مىبرد و بخارها مغز را پر مىكنند . مرباى ، وج ( سوسن زرد ) فلفل دراز و تندمزهء پروريده ، تجربه شده‌اند كه ذاكره را بسيار تقويت مىكنند .\r\nاينك چند نسخه‌اى براى رفع بيمارى فراموشى و زياد شدن ذاكره مىنويسيم :\r\nنسخهء اول : كندر ، مشك زمين ، فلفل سفيد ، زعفران ، مر ، به اندازه‌هاى متساوى در عسل معجون شوند و هرروزه به وزن يك درهم بخورند . مجرب است و فايده مىبخشد .\r\nنسخهء دوم : فلفل يك مقدار ، زيره يك مقدار ، شكر طبرزد سه مقدار .\r\nنسخهء سوم : كندر سه چهارم مثقال ، فلفل يك چهارم مثقال ، كه از اين دو نسخهء دوم و سوم هركدام باشند ، ناشتا يك مثقال بخورند . براى ذاكره خوب است و تجربه شده است .\r\nنسخهء چهارم : زيره پنج وحده . فلفل يك وحده ، سوسن زرد دو وحده ، مشك زمين دو وحده ،\r\n\r\n","description":"","footnote":"","page_name":" 119 ","page_number":153},
  {"content":"\r\n\r\nهليلهء سياه دو وحده ، عسل بلاذر ، صمغ بلاذر يك وحده ، در مقابل همهء اينها عسل .\r\nو بايد به كتاب ادويهء مفرده لوحه‌هاى راجع به بيماريهاى سر مراجعه شود و از آن استفاده كرد ، بايد جاى بيمار روشن باشد .\r\nاگر فراموشكارى از ورمهاى مغزى باشد ، علاجش همان علاج سرسام گرم و سرسام سرد و خواب در بيدارى است كه ذكر شده‌اند .\r\n\r\nفصل هفتم فساد تخيّل ( تباهى خيال و پندار )\r\nسبب و علامتها همانند آنها هستند كه در بابهاى ديگر ذكر شده‌اند . تنها تفاوت در اين است كه اين تباهى پندار منشأش قسمت جلو مغز است .\r\nبيمار چيزهايى را خيال مىكند كه وجود ندارد ، مىپندارد چيزهايى را ديده كه اصلا نديده است .\r\nانگيزهء اين بيمارى دو چيز است : يا خلط مرارى بر قسمت جلو مغز چيره آمده ، يا اينكه سوء مزاج گرم بدون ماده غلبه يافته است .\r\nدر بعضى حالات بيمار قوهء تخيلش ناتوان است و خيال‌ها كامل نيستند و كمتر خواب و رؤيا مىبيند و اگر خواب ديد زود فراموش مىكند ، تصوير محسوسات را زود فراموش مىكند و در خيالش جاى نمىگيرند .\r\nدر اين حالت ، سبب همان سبب كاهش يافتن ذاكره است و تفاوت در اين است كه تباهى ذاكره اكثرا از سردى و رطوبت است و كمتر از خشكى خيزد . ولى در اينجا مسئله برعكس است . دومين تفاوت در ميان اين است كه ابزار خيال نرم آفريده شده تا خيالها زود نقش بندد . اما ابزار ذاكره سخت است تا به زحمت نقش بسته را از دست بدهد . پس رويدادها در اين حالت به وسيلهء ضد ، روى مىدهد .\r\nسومين تفاوت در ميانه اين است كه تباهى ذاكره در معنى احساس شده و به سبب آميزش آنها روى مىدهد . ليكن تباهى پندار ، در خود محسوسات و شبح محسوسات است . و اين مسئله را بايد از حرفهء ديگر به دست آورد .\r\nاز خواب و بيدارى و خشكى و ترى چشم و بينى و رنگ زبان و خشكى و ترى زبان مىتوان پى برد كه سبب رطوبت است يا خشكى .\r\nاگر بيمارى تباهى خيال است و كاهش پندار نيست ، تو مىتوانى به وسيلهء چيزهايى كه گفته شده و شناخته شده‌اند ، بدانى كه اين بيمارى از سودا يا صفراء يا مزاج گرم ساده است .\r\n\r\nمعالجات :\r\nمعالجات همان است كه در بيماريهاى سابق الذكر آورده‌ايم ليكن بايد علاج را منحصر به اطراف منشأ حس كنى ، و اگر دانستى كه نياز به ماساژ و حجامت نهادن بر قسمت جلو مغز هست\r\n\r\n","description":"","footnote":"","page_name":" 120 ","page_number":154},
  {"content":"\r\n\r\n- چنان‌كه خودت مىدانى - دست به كار شو !\r\n\r\nفصل هشتم مانيا و داء الكلب ( ديوانگى ددمنشى و بيمارى سگانه )\r\nمانيا چيست ؟ مانيا ديوانگى ددمنشى . داء الكلب نوعى از اين بيمارى است ولى حالت خشمگين همراه بازى و لهو و كار بيهوده است و آزاررسانى است كه با نوعى حق به‌جانبى مختلط است كه اين حالت را در سگان مىبينيم .\r\nو بدان كه ديوانگى ددى ، از ماده‌اى پديد آيد كه ماليخوليا را به وجود مىآورد . و هر دو سودايى هستند . تفاوت در ميانه اين است كه به وجود آورندهء مانيا مادهء سودايى است كه سوختهء صفرا يا سوختهء سوداست و اگر سوختهء سودا باشد ، بدترين حالت است . اما به وجود آورندهء ماليخوليا ، سوداى طبيعى است كه در آوندها پيدا شده ، يا اينكه مادهء سوخته است ، ولى سوختهء بلغمى يا سوختهء خونى صاف . كمتر روى مىدهد كه بلغم سوخته ديوانگى آورد ؛ هرچند شايد از بلغم سوخته ماليخوليا آيد .\r\nماليخوليا اكثرا از پيدا شدن مادهء سودايى در آوندها به وجود مىآيد . اما بيمارى مانيا اكثرا از پديد آمدن مادهء سودايى در قسمت جلو مغز و گوهر مغز پيدا مىشود . زيرا رسيدن ماده به سوى مغز همانند رسيدن مادهء سرسام گرم است .\r\nدر بيمارى ماليخوليا بدبينى ، فكر تباه ، ترس و آرامش است و اضطراب شديد روى نمىدهد .\r\nدر بيمارى مانيا همه‌اش اضطراب و جست‌وخيز و بداخلاقى و درندگى است . و نگاه بيمار به نگاه درندگان بيشتر شبيه است .\r\nبيمارى مانيا ، در ديوانگى آوردن به نوعى از سرسام گرم شباهت دارد . تنها تفاوتش اين است كه بيمار مانيا اكثرا تب همراه ندارد . و سرسام گرم هرگز بىتب نيست .\r\nداء الكلب نوعى از مانيا است . مرموزى و سرسختى بيمار همراه ملايمت و آشتى آيد . بدبينى در بيمارى داء الكلب به اندازهء بيمار مانيا نيست . تو گويى بيمارى داء الكلب منشأش تقريبا مادهء خونى است . ( به مادهء خونى نزديك است ) .\r\nاين بيمارى بيشتر در بهار و تابستان ديده مىشود . وزيدن باد شمال - كه خشكاننده است - در بروز اين بيمارى زياد مؤثر است .\r\nبسيار اتفاق افتد كه بواسير و پاغر ، سبب شفا از مانيا مىشوند . اگر بيمار كمى بعد از ابتلاء به مانيا دچار استسقاء شود ، رطوبت استسقاء مانيا را از بين مىبرد و به‌ويژه اگر سبب بيمارى مانيا گرمى و خشكى كبد باشد .\r\nگاهگاهى اين بيمارى با اشتراك معده روى مىآورد كه در اين حال تخليهء معده بيمارى را دور مىاندازد .\r\n\r\n","description":"","footnote":"","page_name":" 121 ","page_number":155},
  {"content":"\r\n\r\n\r\nعلامتها :\r\nمانيا به وجه عام علامتهايى دارد و هريك از انواعش نيز داراى علامتهايى هستند .\r\nبه‌طور عموم دگرگون شدن كنشهاى حسى و سياسى - كه ذكر شده‌اند - علامت مانيا مىباشند .\r\nعلامتهايى هستند كه مانيا را پيش‌بينى مىكنند مانند : بختك همراه حرارت مغز ، يا پاها پر از خون شوند و سرخ رنگ گردند . يا خون در پستان زن منعقد شود . كه دليل بر اين است جنبشهاى فاسد كنندهء خون پيدا شده است .\r\nحالت اولى كه كابوس همراه حرارت در مغز است ، شايد دليل بر مانيا باشد و شايد دليل بر آن باشد كه خون در يكى از اندامان كه حرارت غريزى در آن توانا نيست در راه فاسد شدن است .\r\nبايد در اين حالت به خوبى خون را معالجه كرد . كه مبادا خون تباهى چنان برساند كه به مغز آسيب وارد آيد .\r\nاگر حالت اولى در آخرهاى بيمارى مانيا روى دهد ، شايد همچنان‌كه پاغر دليل تحليل رفتن مانيا است آن هم دليل از بين رفتن مانيا باشد .\r\nبسيار اتفاق افتد كه پيدا شدن بيمارى مانيا در اثناء بيماريهاى تند و شديد دليل بحران بيمارى باشد . اگر علامتها دليل بر خوبى بودند معلوم مىشود كه بحران شروع كرده است .\r\nگاهى مىشود كه شدت يافتن مانيا دليل بحران خود مانيا باشد .\r\nاگر مانيا از سوداى سوخته باشد علامتش آن است كه ديوانگى و درنده‌خويى بيمار در سرآغاز فكر كردن و آرامشى دارد و تا مدتى اين تفكر و آرامش دوام مىنمايد . بعدا كه به حركت درمىآيد و شروع به حرف زدن مىكند ، عاقلانه سخن مىگويد ولى بعد از آنكه حركت تكرار مىشود ، ديگر او را رها نمىكند و آرام گرفتن او دشوار مىشود و لاغرى تنش شدت مىيابد و رنگش بيشتر به سياهى مىزند و خوابها پريشان‌تر و بدتر مىشوند و شايد چيزى ترش را قى كند كه بر زمين بجوشد .\r\nاگر مادهء مانيا سودايى صفرايى باشد ، سريع‌تر به بداخلاقى روى آورد و سريع‌تر آرام مىشود . شرارت و كينه‌ورزى كه در حالت اولى ذكر شد ، در اين حالت به اين اندازه نيست و آرامش او كم است و حركتش زياد و پكرى و اضطرابش زياد است .\r\n\r\nمعالجه :\r\nاگر ديدى كه اخلاط امتلاء به وجود آورده‌اند ، رگ بزن !\r\nاگر ديدى خلط مرارى در بدن چيره آمده‌اند ، كه اين را از بول و علامتهاى ديگر درمىيابى ، به وسيلهء آب‌پز سس صغير يا آب‌پز هليله تخليه به عمل بياور به شرطى كه خلط مورد نظر صفرايى سودايى باشد و اگر سوداى خالص باشد شايد نياز داشته باشى كه به وسيلهء سس صغير ساده تخليه به عمل آورى چنان‌كه هشت درهم سس صغير را با اسكنجبين و سنگ لاجورد قاطى كنى و\r\n\r\n","description":"","footnote":"","page_name":" 122 ","page_number":156},
  {"content":"\r\n\r\nپاكسازى به عمل آورى .\r\nبعدا به علاج سر بپرداز ! اگر امتلاى خونى يا سودايى هست آن را از راه رگى كه زير زبان قرار دارد بيرون بران و تخليه را به وسيلهء حبّى كه مىنويسم دوام بده :\r\nنسخه : ايارج يك وحده ، سس صغير يك وحده ، اسطوخودوس يك وحده ، سقمونيا نيم وحده ، هليله يك وحده ، از همهء اينها قرصهاى بزرگ مىسازى و بعد از هر تخليه در شبهاى جداگانه ، هر شب به وزن دو درهم از اين قرصها بخورد .\r\nنسخهء ديگرى كه آن هم حب است و مفيد واقع مىشود : سس صغير به وزن پنج درهم ، بسپا يك پنج درهم ، سنگ ارمنى يك درهم ، هليلهء كابلى يك درهم ، اسطوخودوس ده درهم ، نمك هندى چهار درهم ، پيه هندوانهء ابو جهل چهار درهم ، بليله و آمله و آويشم و خربق سياه هريك سه درهم ، تربد بيست درهم ، همهء اينها را در اسكنجبين عسلى معجون كن و به كار ببر ! و بگذار به وسيلهء اسكنجبين و سقمونيا غرغره كند و زياد از حد حب « شبيار » استعمال ننمايد ؛ بلكه تا مىدانى كه سبك است به وى بده ، اما همين‌كه ديدى كه سوء مزاج گرم دارد آن را قطع كن ! بعد از تخليه به وسيلهء داروهاى مايع و غيره ، رطوبت و سردى را به بيمار برسان ، شايد نياز باشد كه روزى پنج بار داروهاى پاشيدنى را به كار ببرى و بر سرش بپاشى سر بيمار را با آب كله‌پاچه و شير بشوى و كره بر سرش بگذار و بيشتر از سردى فكر ترى بكن .\r\nشايد داروهايى را كه براى رطوبت بخشيدن زياد لازم دارى حتما سردى داشته باشند ؛ در اين حالت بابونه را با دارو قاطى كن !\r\nشايد براى خوابيدنش مجبور شوى كه دياقوذا ( شربت كوكنار يا پوست خشخاش ) به بيمار بدهى پس هرگاه آن را تجويز كردى بايد آب انار هم بخورد تا رطوبت برساند يا خواب‌آور نامبرده را با شربت آلو بده تا نرمى برساند يا با آب جو بخورد . و با آبى كه خشخاش در آن پخته باشد او را بينداى تا بخوابد اما بهتر آن است كه كمى بابونه با آب‌پز خشخاش باشد . شير را بر سرش بدوش .\r\nروغنها نيز در اين زمينه بسيار مفيدند . و هرگاه داروهاى آبكى و پاشيدنى و بوييدنيهاى ترىبخش را به كار بردى نيرنگى ساز كن كه بعد از آن به خواب برود . مثلا داروهاى آبكى و روغنهاى خواب‌آور از قبيل روغن كاهو استعمال كن ! چيزهايى را بنوشد كه ترىآورند مانند آب جو و مانند آن . مگذار چيزهايى كه مانند اسكنجبين و آنچه كار اسكنجبين مىكنند بنوشد ، چيزهايى ننوشد كه نرمىبخش و خشكاننده و پاره‌كننده باشند . و همين‌كه ديدى قبوضيت دارد اماله‌اش كن تا بخارها به سوى سر بالا نروند و آزار به سرش نرسانند .\r\nبا آب نوشيدنى بيمار ، بهتر آن است كه بيخ رازيانهء كوهى ، تخم رازيانهء كوهى ، بيخ هزار چشان قاطى باشد كه منفعت دارد . روزانه يك مثقال از آن را با آب بخورد . اگر نخورد آن را با غذايش قاطى كن كه نداند و كسى پيش بيمار در وقت غذا خوردن بنشيند كه بيمار از او شرم دارد و از او مىترسد .\r\nهمواره دست و ساق پاهاى بيمار را ببند و محكم كن تا بخار به سوى پايين كشيده شود .\r\n\r\n","description":"","footnote":"","page_name":" 123 ","page_number":157},
  {"content":"\r\n\r\nاگر بيم آن مىرفت كه بيمار خود را به هلاكت اندازد بايد بسيار محكم طناب‌پيچ شود و در قفس گذارند و در جاى بلند آويزان كنند مانند تاب باشد .\r\nبايد غذاى بيمار در همه احوال تر باشد و بايد تريى نباشد كه بندآمدنى در پى داشته باشد ، از قبيل نشاسته و همانند آن ، كه چنين خوراكى بسيار زيان‌آور است .\r\nنبايد چيزهايى را بخورد كه زياد بول كند ، كه زيان دارد .\r\nبقيهء معالجات و پرهيز همان است كه براى ماليخوليا در نظر گرفته شده و در بحث ماليخوليا ذكر خواهد شد .\r\nاگر درجهء بيمارى پايين آمد ، زيانى نيست كه شراب بخورد اما بايد آب زياد با آن آميخته شود .\r\nچه همچنين شرابى هم رطوبت‌بخش است و هم خواب‌آور .\r\nنكند به هيچ وجه چيزهاى گرم و گرمىبخش را بخورد .\r\n\r\nفصل نهم ماليخوليا\r\nبيماريى كه فكر و پندار در آن از مجراى طبيعى بيرون مىرود و سر به تباهى و ترس مىكشد ، آن را ماليخوليا گويند . در ماليخوليا مزاج سودايى به حدى بدحال است كه روان دماغ را از داخل به وحشت مىاندازد و مىترساند و بدان مىماند كه تاريكى از خارج وحشت‌آور و ترساننده است .\r\nزيرا مزاج سرد و خشك با روان مخالف است و دمساز نيست و روان از آن ناتوان مىشود . ليكن مزاج گرم و رطوبتى چون مزاج شراب با روان سازگار است و روان را تقويت مىنمايد . اگر ماليخوليا معالجه نشود و بيمار در پكرى و يورش بردن و شرارت بماند ، ماليخوليا سرانجام به مانيا مبدل مىشود .\r\nماليخوليا مرضى را گويند كه از سوداى سوخته منشأ گيرد . انگيزهء ماليخوليا يا در خود مغز است يا خارج از مغز .\r\nآنچه در خود مغز است دو حالت دارد :\r\n1 - يا از سوء مزاج سرد و خشك بدون ماده چنان است كه گوهر مغز و مزاج نورانى روان را به تيرگى و تاريكى بكشاند .\r\n2 - يا همراه آن مادهء كذايى است ، و جاى وجود ماده مختلف است .\r\nالف - يا ماده در رگها است و از جاى ديگرى آمده است .\r\nب - يا ماده در رگها محتويات رگها را سوخته و سياه‌رنگ گرديده يا به رنگ تيره درآمده است .\r\nكه اكثرا به رنگ تيره درآمده است .\r\nج - يا ماده كاملا در جرم مغز سرايت كرده و جاىگزين شده است .\r\nد - يا اينكه ماده در شكمچه‌هاى مغز ريخته و از حيث چگونگى و از حيث گوهر ، مايهء آزار مغز\r\n\r\n","description":"","footnote":"","page_name":" 124 ","page_number":158},
  {"content":"\r\n\r\nشده است .\r\nدر بعضى حالات مرض صرع سبب ماليخوليا مىشود .\r\nاگر منشأ بيمارى ماليخوليا از خارج مغز است و چيز ديگرى در به وجود آوردن بيمارى سهيم بوده است و خلطى يا بخارى تيرگىآور از آن چيز به مغز رسيده است ، كه اين هم حالات مختلف دارد :\r\n1 - يا آن چيز در كليهء بدن است و مزاج سودايى بر آن غلبه يافته است .\r\n2 - يا آن چيز طحال است و مادهء سودايى در آن بند آمده و نتوانسته ماده را تنقيه نمايد يا توان آن را نداشته كه سودا را از خون جذب كند .\r\n3 - يا به سبب آن چيز ورمى روى آورده . يا اينكه ورم در كار نيست ولى سبب آسيب ديگرى شده است .\r\n4 - يا انگيزه شدت حرارت كبد است .\r\n5 - يا آن چيز لايهء خارجى صفاق ( مراق ) است . كه زائده‌هايى از غذا و بخار روده‌ها در آن انباشته شده است و خلطها سوخته‌اند و تبديل به جنسى سودايى شده‌اند و ورم به بار آورده‌اند . يا بدون ورم بخار تاريكىبخش از آنها برخاسته و به مغز رسيده است .\r\nاين نوع پنجم را بادكردگى مراق نامند و بيمارى را ماليخولياى بادى و ماليخولياى مراقى گويند . و بسيار اتفاق افتد كه اين بيمارى از ورم دروازه‌هاى كبد پديد آيد كه خون مراق را مىسوزاند . و اين حالت است كه جالينوس آن را سبب ماليخولياى مراقى دانسته است .\r\nاما « روفس » عقيده دارد كه اين حالت ناشى از شدت حرارت كبد و روده‌هاست .\r\nطبيبانى هستند كه عقيده دارند سبب اين حالت از بيمارى ، راه‌بندانى است كه در رگهاى موسوم به ماساريقا واقع شده و ورم همراه دارد . دليلشان اين است : گويند بايد راه‌بندان در ماساريقا باشد زيرا غذاى آنها به رگها نفوذ نمىكند و تباهى روى مىدهد .\r\nكسى كه عقيده دارد اين حالت بايد از ورم ناشى باشد مىگويد : خوراك بسيار وقت ، در روده‌ها به حالت كال و ناپخته مىماند . پس ورم نبايد گرم باشد زيرا تب و تشنگى و قى كردن خلط مرارى در كار نيست .\r\nو شايد سبب پيدايش بيمارى از خارج مغز باشد اما مادهء بيمارى در خود مغز به وجود آيد .\r\nمثلا : در معده ورم گرم باشد . بخار ورم رطوبتهاى مغز را بسوزاند . يا اينكه : ورم در زهدان يا در ساير اندامان شريك سر باشد .\r\nماليخوليايى كه منشأش سردى و خشكى بدون ماده است ، سببش سوء مزاج سودايى بدون ماده در قلب است ، يا همراه ماده‌اى است كه مغز در آن شركت دارد زيرا روان نفسانى با روان حيوانى پيوستگى دارد و از گوهر او مىباشد . اگر مزاج سودايى بد داشته باشد مزاج مغز را تباه گرداند و به سودايى كشاندش .\r\nشايد سبب از قلب تنها نباشد و سببهاى ديگرى باشد كه سردىبخش و خشكاننده باشند ، ولى\r\n\r\n","description":"","footnote":"","page_name":" 125 ","page_number":159},
  {"content":"\r\n\r\nحتما بايد با قلب شراكتى داشته باشند . و شايد در اين حالات نيز منشأ بيمارى اكثرا از قلب سرچشمه گيرد .\r\nپس لازم است در معالجهء اين بيمارى ، همراه معالجهء مغز ، معالجهء قلب نيز در كار باشد .\r\nو بدان كه اگر خون قلب بىآلايش و رقيق و روشن و شادىآور باشد ، با تباهى مغز مقاومت مىكند و مغز را سرحال مىآورد . پس نه جاى شگفتى است كه عقيده داشته باشيم اكثرا سبب اين بيمارى بايد از قلب باشد . هرچند ما دليل‌هاى قانع‌كننده را در مغز پيدا مىكنيم . ولى نه دور است كه مزاج قلب اولا تباه شده و مزاج مغز به پيروى از آن به تباهى رسيده باشد .\r\nشايد قبلا مزاج مغز تباه شده و روان قلب به پيروى از مغز به سوء مزاج رسيده باشد و به وحشيت گراييده و هرچه را كه از آن به سوى مغز نفوذ مىكند تباه كرده و در اين حالت در تباه بودن مغز كمك نموده باشد .\r\nو ممكن است در اواخر بيمارىهاى ناشى از ماده و به‌ويژه كه بسيار شديد باشند ماليخوليا روى دهد ، كه در اين حالت زنگ خطر مرگ را به صدا درمىآورد . و در اين حالت است كه بيمار به فكر مرگ و مرده‌ها مىافتد .\r\nعموما ماليخوليا از بودن سوداى زياد پيدا مىشود . سوداى زياد گاهى به وسيلهء اندامى كه دست‌اندركار غذاست ، منظورم كبد است ، پديد آيد و خون را مىسوزاند . گاهى در راندن زيادهء سودا ، آن اندام ناتوان است كه اين حالت كمتر روى مىدهد . و گاهى سبب ، عضوى است كه آشغالدان سوداست و منظورم طحال است . هرگاه طحال از گرفتارى به يكى از دو حالت ناتوان شود : يكى آنكه ته‌نشين خون و خاكستر خون را از كبد جذب بنمايد . دوم اينكه هر مادهء ريختنى از كبد به سوى او مىآيد به جائى درآيد كه طحال دفعش مىكند .\r\nممكن است سوداء در اندامى ديگر غير كبد و طحال باشد . و آن را چندين حالت است :\r\n1 - غذاى خودش را شديدا بسوزاند .\r\n2 - از دفع كردن زايده‌هاى غذايى ناتوان باشد ؛ لطيف تحليل برود و متراكمش ، سوداء تيره‌رنگ شود .\r\n3 - يا هرچه به دو مىرسد آن را بسيار سرد و خشك گرداند . و امكان دارد كه از نوعيت غذا ، سوداء به وجود آيد .\r\nبرخى از اطباء عقيده دارند كه ماليخوليا كار جنيان است و ما كه طب را ياد مىگيريم اهميت نمىدهيم كه از جن است يا از جن نيست . ما مىگوييم : اگر ماليخوليا كار جن باشد يا نباشد مزاج بيمار به سودايى مىانجامد . پس سبب نزديكش وجود مادهء سودا است . بگذار به وجود آورندهء سودا جن باشد يا غير جن به ما چه مربوط ! !\r\nيكى از سببهاى بسيار تأثيربخش در ماليخوليا ، به وجود آمدن ترس بسيار يا اندوه بسيار است .\r\nو بايد بدانى ! سودايى كه سبب ماليخوليا مىشود از حالات زير خارج نيست :\r\n1 - يا سوداى طبيعى است .\r\n\r\n","description":"","footnote":"","page_name":" 126 ","page_number":160},
  {"content":"\r\n\r\n2 - يا بلغم است و از تراكم تبديل به سوداء شده يا كمى سوخته است . هرچند اين حالت اخير به‌ندرت روى مىدهد و بسيار كم واقع مىشود .\r\n3 - يا خون است و از پخته شدن يا از متراكم شدن بدون سوختن زياد به مادهء سوداء تبديل شده است .\r\n4 - يا خلط صفرايى است . خلط صفرايى اگر به منتها درجهء سوختگى برسد نه تنها سبب ماليخوليا بلكه سبب بيمارى مانيا هم مىشود .\r\nهر نوع از انواع سوداء كه به جاى معينى از مغز راه يابد ، حتما سبب ماليخوليا مىشود . ولى بعضى از اين انواع همراه ماليخوليا ، مانيا را هم مىآورد .\r\nآسانترين ( سالمترين ) ماليخوليا آن است كه از خون تيره ( تيرگى خون ) باشد و بيمار شادى خود را حفظ كند .\r\nبسيار اتفاق افتد كه از بيمار شدن شخص به بيمارى بواسير يا پاغر ، ماليخوليا از بين مىرود .\r\nسپيدپوست چاق كمتر ماليخوليا مىگيرد .\r\nاكثرا ماليخوليا سراغ آدمهاى گندم‌گون ، پرموى پشم‌آلوى لاغر را مىگيرد .\r\nاكثرا كسانى كه قلب بسيار گرم و مغز تر دارند دچار ماليخوليا مىشوند . چه حرارت قلب سودا را در قلب پديد آرد و رطوبت مغز از سوداى قلب تأثيرپذير مىباشد .\r\nكسانى كه لثعند ( لب به دندان چسبيده ) و زبان سبك و سريع‌گوى و به سرعت چشم گردانند ، كسانى كه چهرهء بسيار قرمز دارند . كسانى كه گندم‌گون ، سيه‌چرده و لاغراندام هستند . به‌ويژه آنهايى كه موهاى زياد و سياهرنگ و ستبر بر سينه دارند . كسانى كه رگهايشان گشاد است . كسانى كه لب ستبر دارند براى دچار شدن به ماليخوليا آمادگى دارند زيرا اين علامتها بعضى دليل بر حرارت قلب و برخى دليل رطوبت مغز مىباشند ، و اكثرا به ظاهر بلغمى مىنمايند .\r\nعلت ماليخوليا بيشتر مردان را در بر مىگيرد اما اگر زن گرفتار آمد بغرنج‌تر است .\r\nپيران و نوپيران زياد به اين بيمارى گرفتار آيند . ماليخوليا در فصل زمستان اندك و در فصلهاى تابستان و پاييز زياد است .\r\nدر بهار بيمارى ماليخوليا بسيار است و فصل بهار كه خلطها را برمىانگيزاند و با خون مىآميزد ؛ مايهء پيدايش ماليخوليا مىشود ، و شايد در بعضى از اوقات بهار باشد كه سودا را برانگيزد و هيجان مىكند .\r\nكسانى كه براى ماليخوليا آمادگى دارند ، هرگاه با ترس يا اندوه يا بىخوابى زياد روبه‌رو شوند ، يا اينكه راه‌بندانى در جريان خون عادى ، يا قى كردن مادهء سودايى يا همانند آنها روى دهد ، به ابتلا به ماليخوليا نزديك مىشوند .\r\n\r\nعلامتها :\r\nعلامتهاى اوليهء ماليخوليا از اين قرار است :\r\n\r\n","description":"","footnote":"","page_name":" 127 ","page_number":161},
  {"content":"\r\n\r\nپندار بد ، ترس بدون سبب ، زودرنجى ، گوشه‌گيرى ، پرش اندام ، سرگيجه ، صداها و به‌ويژه در مراق .\r\nهرگاه از درجهء اول پا فراتر نهاد و مستحكم‌تر شد ، حالت بيمار سرمىكشد به : از مردم بريدن ، بدبينى زياد ، اندوه ، نفرت از مردم ، پكرى ، پريشان‌گويى ، آرزوى جماع ، كه اين از موجود بودن باد زياد است ، ترس همه نوع ، ترس از چيزهايى كه هست و از چيزهايى كه نيست . اكثرا بيمش از چيزهايى است كه ترس‌آور نيستند . از بيماران ماليخوليا هستند كه مىترسند آسمان بر سر آنها فرود آيد . يا زمين آنها را ببلعد ، يا از جن مىترسند ، از فرمانروا مىترسند ، از دزد مىترسند ، و هستند كه گمان مىكنند درنده بر آنها هجوم آورده شايد ترس از اينها اثرى از گذشتهء بيمار داشته باشد . گاهى گمان مىكنند كه چيزهايى ديده‌اند كه نديده‌اند ، و احيانا در خيال‌بافى خودشان پادشاه مىشوند يا درنده مىگردند يا شياطين شده‌اند يا پرنده هستند يا ابزارهاى صنعتى گشته‌اند .\r\nبرخى از آنها كه ماليخولياى خونى دارند بيشتر مىخندند زيرا در خيال خود چيزهاى خوش و شادىبخش تصور مىكنند . آنهايى كه ماليخولياى سودايى خالص دارند بيشتر گريه مىكنند .\r\nبعضى دوست دارند بميرند و بعضى برعكس ، از مرگ مىترسند .\r\nاگر ماليخوليا ويژه به مغز باشد علامتهايش :\r\nفكر كردن بسيار ، وسوسهء زياد و بر دوام ، نگاه دوختن به يك چيز مدت زياد ، نگاه دوختن به زمين ، از رنگ سر و رخساره و چشم و سياهى مو و پرمويى مىتوان حدس زد كه بيمارى ويژهء مغز است .\r\nو همچنين اگر قبل از بيمارى به بىخوابى زياد و تفكر كردن زياد و آفتاب‌زدگى و همانند آنها مبتلا بوده ، دليل بر وجود بيمارى ويژه به مغز است ، يا شايد بيماريهايى مغزى سابق داشته باشد .\r\nيكى ديگر از دلايل ويژگى ماليخوليا به مغز آن است كه علامتهاى بيمارى در ساير اندامانى كه با مغز شريكند - ما آنها را ذكر خواهيم كرد - پيدا شود ، و به‌ويژه اگر ما آن اندام شريك را معالجه كنيم و فايده‌اى دستگير نشود ، يا روىآورد بيمارى بسيار بزرگ و خطرناك باشد .\r\nاما اگر در بيمارى ماليخوليا كليهء تن سهيم باشد علامتش : سياه شدن بدن ، لاغر شدن ، بند آمدن مواد تخليه شدنى از سپرز ، معده مجارى ادرار ، مجارى مدفوع ، مجارى حيض ، انبوهى موى بدن و سياه رنگى زياد ، كه شايد قبلا خوراكهاى سوداآور ناپسند خورده باشد كه اين نوع از غذاها را در كتاب دوم ياد گرفته‌اى .\r\nبيماريهايى كه به دنبال ماليخوليا آيند عبارتند از : تبهاى مزمن ، تبهاى مختلط .\r\nاگر سبب ماليخوليا از سپرز باشد : از آنجا كه مادهء سودا به معده مىريزد ، بيمار اشتهاى خوردن زياد دارد . و از آنجا كه مزاجش به سردى مىگرايد كمتر مىتواند خوراك را هضم كند ، قرقر زياد در طرف چپ شكم شنيده مىشود . سپرز باد مىكند و اين بادكردگى دست‌بردار نيست .\r\nاز اين بادكردگى زياد ، بيمار آرزوى جنسى زياد دارد و شايد به تب ربع ( چهار روز در ميان ) هم\r\n\r\n","description":"","footnote":"","page_name":" 128 ","page_number":162},
  {"content":"\r\n\r\nگرفتار شود . ممكن است شكمش نرم باشد ، و ممكن است از گزش سوداء به درد آيد .\r\nعلامت ماليخوليايى كه از معده باشد : ورم معده است كه حالت آن را در باب بيماريهاى معده ذكر كرده‌ايم . بيمار هر وقت معده‌اش زياد از طعام پر شود و زياد از حد بخورد ، در وقت هضم كردن علتش بيشتر نمايان گردد . اكثرا در غذا خوردن و تا هضم كردن غذا ، بيمارى هجوم آورد و بعدا كه طعام به هضم رسيد آرام گردد .\r\nاگر ماليخوليا گرم باشد ، التهابات در مراق ( لايهء خارجى صفاق ) و قى كردن مرار و تشنگى روى دهد . اكثر كسانى كه ماليخوليا دارند سپرزشان سالم نيست .\r\nاگر بخواهيم از مراق علامت ماليخوليا بيابيم ، مراق سنگين مىشود و به سوى بالا جذب مىگردد . دل بيمار به هم مىآيد ، نفسش ناهنجار است ، هضمش تباه است ، آروغش ترش و خدوتر و شل قرقر شكم و باد بيرون كردن و التهابات است .\r\nو هم از علامت ماليخوليا است كه معده يا ميان هر دو كتف درد مىكند و به‌ويژه بعد از غذا خوردن تا به كلى طعام هضم مىشود . و ممكن است بلغم مرارى داشته باشد يا اينكه مادهء ترش كه دندان را كند مىكند از راه دهان بيرون اندازد .\r\nشايد چنين روىآورده‌ها با خوردن غذا و بلكه بعد از خوردن غذا ، به چندين ساعت روى آورد . مدفوع بيمار بلغمى و مرارى مىشود . برحسب هضم شخص ، زياد و كم مىشود . اگر هضمش خوب باشد ، علت سبك و اگر هضمش تمام نباشد ، علت تندتر است .\r\nممكن است قبل از ابتلا به ماليخوليا يا همراه ابتلا شدن ، ورم در مراق پديد آيد و گاهگاهى پرشى در مراق احساس شود . اين علت با پر شدن از خوراك و از زودهضمى افزونى يابد .\r\nو مىگوييم : سودايى كه ماليخوليا را به وجود مىآورد اگر خونى باشد ، بيمار شاد و خندان است و زياد غم نمىخورد ؛ و اگر همراه بلغم باشد ، تنبل و كم‌جنبش و آرام است ؛ و اگر از صفرا باشد ، مضطرب است و به نخستين حالات ديوانگى مىرسد و بيماريش به مانيا مىماند ؛ و اگر سوداى تنها و خالص باشد ، بسيار فكر مىكند و كمتر دست‌درازى مىنمايد مگر اينكه به حركت درآيد كه در آن حالت بسيار پريشان‌حال مىشود و چنان كينه‌اى بر او روى مىآورد كه فراموش شدنى نيست .\r\n\r\nمعالجه :\r\nماليخوليا تا در مرحلهء اولى است ، علاجش آسان و اگر استوار شد علاجش دشوار مىشود .\r\nولى به هر صورت باشد حتما بايد بيمار را دلخوش و شاد نگه داشت . در جاى معتدل ساكن باشد . و هواى مسكنش را مرطوب ساخت . گياهان خوشبوى در اطاقش پراكند ، كه بوى مسكن خوش باشد . همواره بايد بوييدنيهاى خوش‌بو ، بو كند . روغنهاى خوش‌بو به مشامش برسد .\r\nخوراكهاى خوب كيموس بخورد كه زياد نم‌بخش باشند . بدن را به وسيلهء خوراكهاى مناسب و شست‌وشو دادن قبل از خوراك عادت دهد . آب ولرم كه زياد گرم نباشد بر سر ريزد . اگر از حمام\r\n\r\n","description":"","footnote":"","page_name":" 129 ","page_number":163},
  {"content":"\r\n\r\nبيرون آمد و كمى حس تشنگى كرد مانعى نيست كه كمى آب بخورد . ماساژى كه نيروبخش بدن است و در باب بهداشت ذكر شده است ، به عمل آورد .\r\nدقت كن ! كه بيشتر از گرمىبخشها ، نم‌بخشها را تا امكان دارد ، با او به كار ببرى . از جماع بپرهيزد . مگذار زياد عرق كند . از خوردن باقلى و گوشت خشكيده و عدس و كلم و شراب غليظ تازه و هرچه نمك زده و هرچه شورمزه و تندمزه و هرچه بسيار ترش‌مزه است ، پرهيز كند . بايد چرب و شيرينى بخورد . اگر خواستى بخوابد سرش را با آب خشخاش و بابونه و بابونهء چشم گاوى بمال ! خواب بهترين علاج است . هميشه با خشخاش داروهايى به كار ببر كه زيان خشخاش را از بين ببرند .\r\nاگر ماليخوليا از سوء مزاج بسيار سرد و خشك باشد ، بايد كوشش كنى كه قلبش را گرمى دهى و داروهاى شادىآور استعمال كنى . داروهاى مشك و « مثروديطوس » و همانند آنها را تجويز نمايى سر بيمار را با داروهايى كه در باب رعونت ( سست‌مغزى ) بيان كرده‌ايم علاج كن !\r\nاگر ماليخوليا كمى بعد از بيماريى گرم آيد ، هرچند شديد هم باشد باز علاجش سهل است . و مىتوان تنها با ماليدن داروهاى مايع آن را بر طرف كرد .\r\nاگر ماليخوليا از مادهء سودايى باشد و كار خود را در مغز محكم كرده باشد ، تنها سه راه چاره دارد :\r\nيكم : تخليه كردن ماده ، و اين تخليه به وسيلهء اماله يا قى كردن باشد . اما اگر ديدى كه معده‌اش ناتوان است ، قى كردن را تجويز مكن و به هيچ وجه مگذار قى كند ، حتى اگر بيمارى در بالاييها هم باشد قى كردن خوب نيست .\r\nدوم : همراه تخليه ، رطوبت‌بخشى به وسيلهء داروهاى مايع و ماليدنى و روغنهاى گرم لازم است و بايد بابونه و شبت و شاه افسر و همانندهاى آنها را با داروها قاطى كنى . اگر سودا از حرارت دور است ، مىتوانى درمنه ، برگ غار و پونه را همراه رطوبت‌بخشها تجويز كنى . بايد غذاى بيمار از آن انواع باشد كه خون خوب به وجود مىآورند مانند ماهى رضراضى ، گوشت سبك ، كه در جاى خود ذكر شده . گاهگاهى شراب سفيد و آميخته با آب بخورد ، خوب است . اما نبايد شراب كهنهء قوى بخورد .\r\nسوم : نيرو به قلب بيمار بخشيدن . اگر مزاج سرد دارد شادىآورهاى گرم ، و اگر مزاجش تمايل به سوى گرم دارد با شادىبخشهاى معتدل . و اگر مزاج بسيار گرم دارد شادىبخشهاى سرد استعمال كن اما نبايد زياد از حد سرد باشند و تو چگونگى مزاج را از نبض مىتوانى دريابى .\r\n\r\nبگذار اين معالجه را بيشتر تفصيل دهيم !\r\nمىگوييم : تخليه چگونه بايد انجام شود ؟ اگر ديدى كه رگها پر شده‌اند ( هر نوع پرشدنى ) و ماده سوداى خونى است ، رگ اكحل را بزن ! و در هر حالت حتما بايد قبل از هر چيز ، فصد را شروع كنى . مگر اينكه بيم آن برود كه ناتوانى شديد در بيمار پديد آيد . يا بدانى كه مواد كم است و تنها در\r\n\r\n","description":"","footnote":"","page_name":" 130 ","page_number":164},
  {"content":"\r\n\r\nمغز جاىگير است و خشكى بر مزاج چيزه شده است . هرگاه رگ زدى و ديدى كه خون رقيق آمد خون را بند مياور ، زيرا بسيار اتفاق افتد كه قبلا خون رقيق آيد . پس بايد جاى نيشتر را فراختر كرد ، تا نكند تنها رقيق بيايد و غليظ بند آيد و كار بدتر شود .\r\nدقت كن و ببين ! كدام سوى از سرش گرانى مىكند باسليق آن سوى را بزن و اگر ديدى كه علامت عمومى است مىتوانى از هر دو باسليق خون‌گيرى كنى . گويند خون‌گيرى از رگهاى پيشانى بيشتر تحريك‌كننده است .\r\nبعد از رگ‌زنى اگر ديدى كه خلط سودايى تمام است و گرايش به سردى ندارد ، تخليه را به وسيلهء قرصهاى ساخته شده از سس صغير ، الوا ، خربق انجام ده و بايد قبلا به رسانيدن خلط بپردازى .\r\nبعد از آنكه خلط پخته گشت ، در مرحلهء اول تخليه را به وسيلهء داروهاى سبك از قبيل سس صغير و پيه حنظل و كمى سقمونيا انجام ده . بعدا آب‌پز سس صغير و قارچ چمن به كار ببر ! و اگر بهره‌اى نداد آنگاه ايارجهاى بزرگ استعمال كن . اگر باز نياز به داروى تخليه‌اى افتاد ، خربق را استعمال كن . اما بايد از خطرش برحذر باشى . با خربق سنگ لاجورد و سنگ ارمنى باشد و از استعمال اين دو سنگ و حبّى كه از آنها درست شده است هيچ باك مدار !\r\nاكثرا استعمال اين داروها كه نام برده شدند در آب پنير قاطى كنند و بيمار بر آن دوام كند و كم‌كم مقدار داروها را كاهش دهند بسيار مفيد واقع مىشود .\r\nاگر ديدى كه بيمار شفا نيافته ، باز اين داروها را تكرار مىكنى . بايد هر هفته يك‌بار به وسيلهء حبّ مسهل نرمىبخش ، كه ميانهء قوى و خفيف باشد ، تخليه انجام شود . و در اين ميانه يعنى در ساير روزهاى هفته معجون هليله‌اى و معجون سس صغير تجويز نمايى . خوردن هليله با سس صغير آزمايش شده و مفيد است و نسخهء داروييش چنين است : هليله به وزن سه درهم ، سس صغير يك درهم ، ايارج نيم درهم .\r\nبايد در هر ماه يك‌بار به وسيلهء ايارج بزرگ و قوى و قرصهاى بزرگ تخليه به عمل آيد تا معلوم شود كه بيمارى از بين رفته است .\r\nاگر ديدى كه معده بسيار ناتوان نيست و ديدى كه در معده چيزى هست كه سبب افزايش بيمارى است . بيمار قى كند خوب است . اما وسيلهء قى بايد آبى باشد كه در آن پونه و كركند « 1 » و تخم ترب پخته باشند ، و از افشرهء تربى بخورد كه خربق در آن فرو كرده و چندين روز مانده است و در ترب اثر كرده است . آن شيرهء ترب كذايى را با اسكنجبين بخورد . افشرهء ترب يك استار و اسكنجبين سه استار باشد ، و اين مقدار را برحسب نيروى بيمار زياد و كم گردان .\r\nليكن اگر بيم آن بود كه نيروى بيمار كاهش يابد ، از استعمال خربق صرف‌نظر كن ! و هرگاه تنقيهء ماده انجام شد ، به علاج قلب روى آور و دستوراتى را كه بارها ذكر كرده‌ايم به كار بر ! و به ياد\r\n\r\n\r\n","description":"","footnote":"\r\n( 1 ) - كركند : انگمى است سرخ رنگ ، المنجد . كركند : سنگى است سرخ به رنگ ياقوت . معين\r\n","page_name":" 131 ","page_number":165},
  {"content":"\r\n\r\nداشته باش كه اين داروى هليله‌اى و سس صغير نامبرده در اين زمينه آزمايش شده و بسيار مفيد است .\r\nاگر بيمارى مزمن شد ( دست‌بردار نبود ) قى به وسيلهء خربق باشد و خاييدنى و غرغره كردنيهاى شناخته شده را به كار ببر و بوييدنيهاى خوش‌بوى و مشك و عنبر و ادويهء ديگ‌افزار و عود را تجويز كن .\r\nاگر مادهء بيمارى مايل به مرار صفرايى باشد ، تخليه را به وسيلهء آب‌پز سس صغير ، حب « اصطمحيقون » معتدل ، چيزهايى كه باعث تخليهء صفراى سوخته هستند ، چيزهايى كه در بحث ويژه ذكر مىشوند ، انجام مىدهى . بايد نم‌بخشها را زياد و گرمىآورها را كمتر كنى و در هر حال بايد بابونه و آنچه هم‌قوت بابونه است به كار ببرى ، اگر مىخواهى پاشيدنيها در كار باشد ، نبايد سردىبخشهاى خالص را بر سر بيمار گذارى .\r\nبرخى از طبيبان پيشين در چنين حالتى روا دارند كه هر روزه چيزى كم از الوا ، يا هر روز از آبى كه خاراگوش در آن جوشيده ، سه اوقيه ، يا ده قيراط افشرهء خاراگوش كه در آب حل شده باشد تناول شود . و همچنين خوب دانسته‌اند كه هر شب سركهء تند و به‌ويژه سركهء پياز دشتى بخورند .\r\nاما من مىترسم كه سركه براى اين بيمارى زيان‌رسان باشد . مگر اينكه حتما بدانى كه ماده از صفراى سوخته به وجود آمده است و گرم است ؛ كه در اين صورت سركه بهترين علاج است و به‌ويژه اگر سركهء پياز دشتى باشد . اسكنجبين هم كه سركه‌اش سركهء پياز دشتى باشد خوب است .\r\nسركه‌اى كه گياه مريم نخودى يا زراوند در آن باشد خوب است .\r\nاگر بيمارى از مشاركت سپرز باشد و مادهء بيمارى در سپرز باشد باز سركه مفيد است .\r\nبايد بوييدنيهاى بيمار ، از داروهاى تركيبى معتدل باشد كه كافور و مشك و روغن بنفشه چندان زياد در آن باشد تا بويش بر خشكى كافور و مشك و ساير خوش‌بوهاى سرد غلبه نمايد و به‌ويژه نيلوفر .\r\nاگر سبب ماليخوليا ورمى در معده و احشاء باشد ، يا اينكه سببش مزاج گرم سوزنده در معده و احشاء باشد ، بايد قبل از هر چيز سر بيمار را سرد گردانى و نم‌بخشى و تقويت كنى تا ياراى آن را داشته باشد ، ماده‌اى كه از غير او آيد تأثير نبخشد .\r\nو اگر سبب در مراق است و باد و قرقر حس مىشد ، بيمار را معاينه كن ! اگر در مراق ورم هست و آن ورم گرم است ، بايد ورم را معالجه كنى و تحليل ببرى و علاج آن را در باب معالجهء ورمها مىيابى .\r\nسر را تقويت كن ! و به وسيلهء روغنهاى نيروبخش و ترىبخشهاى قوى سرش را خوب بينداى .\r\nحجامت‌ها را با تيغ زدن به كار ببر تا خون تخليه شود . و در اين حالت گرمى را به كبد مرسان ، بايد كارى كنى كه كبد اگر گرم است و خون را مىسوزاند سردش گردانى ، سپرز را تقويت كن ، بر مراق حجامت و داروى خردل و همانند آن بگذار . تا سپرز نتواند مادهء بيمارى را به سوى مغز\r\n\r\n","description":"","footnote":"","page_name":" 132 ","page_number":166},
  {"content":"\r\n\r\nبفرستد .\r\nاگر مراق باد كرده و سردمزاج است و ورمى در ميان نيست و التهابى حس نمىشود ، آب‌پز و افشرهء خاراگوش را به بيمار بخوران كه نسخه‌اش ذكر شده است . معده‌اش را با پاشيدنيهاى گرم نامبرده تر كن و ضمادهايى را كه مىدانى بر آن بگذار ! و در ضمن ضمادهاى تخم گياه پنج انگشت و بزر فيجن و بيخ سوسن و بخور مريم را به كار ببر ! بايد ضمادها مدت طولانى بمانند . و هرگاه ضمادها را گشودى ، جاى ضمادها را با پنبهء خيس شده در آب گرم يا پشم حلاجىشده يا ابر مردهء خيس شده در آب گرم مىمالى . ضماد خردل و ضماد « ذروروتيس » ( دروروتلين - نسخه ) نيز كه بر ميانهء دو كتف بگذارى مفيد است و اين ضماد اخير در اقرابادين آمده است ، كه بعد از ضماد حجامت به جاى آن بگذارى اما بدون تيغ زدن . مگر اينكه ببينى كه ورمى يا دردى هست كه از حجامت بدتر مىشود .\r\nبيمارانى كه مادهء ماليخوليا در مراق دارند ، از چيزهاى سردىبخش و ترىآور سود مىبينند زيرا مخالف خشكى سوداست و بازدارندهء باد و بخار هستند كه اگر به سوى مغز بالا روند مايهء درد و آزار مىشوند . هرچند سودرسانى سردى به آن اندازه نيست كه بيمارى را از بين ببرد اما اين‌قدر هست كه سرد ترىبخش سودا را به وجود نمىآورد و مادهء سودايى را منقطع مىكند و از سويى نمىگذارد مادهء بيمارى بخار شود و آن را به تأخير مىاندازد تا مزاج بر آن غلبه مىكند و روبه‌راهش مىسازد .\r\nو بدان كه : داروهاى غليظ و به وجود آورندهء بلغم ممكن است در برابر سوداء مقاومت كنند و داروهاى لطيف‌كننده‌اى كه به آسانى مىسوزانند . ممكن است به بيمار كمك نمايند .\r\nاما نكند فريب بخورى كه برخى از بيماران ماليخوليا از بيرون دادن بلغم يا مدفوع فايده مىبينند . اين بدين معنى نيست كه بلغم بيرون دادن به نفع اوست . بلغم انداختن از آن است كه خلطها زيادند و برهم فشار آورده‌اند و چيزى از آنها بيرون رانده مىشود . در حقيقت و واقع ، آنچه مفيد فايده است تخليه شدن سوداست .\r\nدستور علاج ماليخوليا آن است كه ترىبخشها زياد به كار رود و در عين حال بايد كوشش كرد كه سودا تخليه گردد .\r\nهمين‌كه پى بردى كه خوراك در شكم بيمار ماليخوليا به تباهى روى آورده است ( فاسد شده است ) كارى كن كه بيمار قى كند ، و به‌ويژه در حالاتى كه ترش‌مزگى را در دهان حس مىكنند حتما بايد قى كنند و نبايد طعامى ديگر بعد از قى بخورند و بايد گوارشيهاى نيرودهندهء دهانهء معده استعمال شود . نبايد طعامى را بر طعام فاسد وارد آورند .\r\nبايد بيمار ماليخوليا نوعى سرگرمى - هرچه باشد - داشته باشد . كسانى نزد او باشند كه براى آنها احترام قايل است و آنها را دوست دارد . اندكى شراب سفيد آميخته با آب بخورد ، به شنيدن ترانه‌هاى خوش ، دل‌خوش دارد .\r\nتنها ماندن و گوشه‌گيرى براى آنها از هر بلايى بدتر است .\r\n\r\n","description":"","footnote":"","page_name":" 133 ","page_number":167},
  {"content":"\r\n\r\nبيماران ماليخوليا اكثرا از رويدادهايى كه براى آنها روى مىدهد غم مىخورند . يا از چيزى مىترسند و در اين ترسيدن از تفكر كردن بازمىمانند . در هرحال دست از تفكر برداشتن علاج اصلى اين بيمارى است .\r\nاگر سبب بيمارى ريختنىهايى است از حيض يا از راه مقعد و غيره بند آمده‌اند ، كارى كن كه اين ريختنىها به جريان افتند و دفع شوند .\r\nاگر بيمار ماليخوليا اشتهاى خوردن را از دست داد ، بيمارىاش بدخيم است و معلوم است كه خشكى غلبه كرده است .\r\nاگر در بدن بيمار ماليخوليا قرحه پيدا شد ، آژير مرگ زودرس است .\r\nكسى كه سوداء در بدنش مىجنبد علاجش آسان‌تر از كسى است كه سوداء در بدنش ثابت است و نمىجنبد .\r\nبيمارى كه سوداء در آن متحرك است ، سوداء در قى و مدفوع و بول و رنگ پوست و بهك و كلف و قرحه‌ها و جرب و دوالى و داء الفيل و جارى شدنيها از مقعد و غيره ظهور مىكند . اين علامتها همگى دليل برآنند كه بيمارى كشنده است . اما اگر به جاى سوداء خون ظاهر شود علامت خوبى است .\r\nاگر بيمارى از بيماران ماليخوليا بعد از تخليه و اسهال به ترنجيدگى مبتلا شد معلوم مىشود كه آنها خشكى داشته‌اند و اين ترنجيدگى علامت آن است . پس بايد اين اشخاص در آب نيم‌گرم بنشينند و نان خيس‌شده در گلاب و قند و كمى شراب آميخته با آب بخورند و بخوابند و بعد از خواب به حمام بروند و همين‌كه از حمام بيرون آمدند غذا بخورند .\r\n\r\nفصل دهم قطرب\r\nقطرب نوعى از بيمارى ماليخوليا است كه اكثرا در ماه دوم زمستان روى آورد . كسى كه به اين بيمارى گرفتار مىشود از هر زنده‌اى متنفر و گريزان است . به سوى گورستان و جاى مردگان مىرود و به كسى كه بخواهد او را غافلگير كند هجوم مىآورد . شبها پيدا مىشود ، روزها خود را از چشم مردم پنهان مىسازد و نمىخواهد با كسى روبه‌رو شود . در يك جاى هيچ‌گاه يك ساعت آرام نمىگيرد . دائما در حركت است و پياده‌روى مىكند و خودش نمىداند به كجا مىرود و چرا مىرود . از مردم حذر مىكند . و گاهى مىشود كه از بيهوشى اين حذر را هم از دست مىدهد و كمتر حس مىكند كه چه چيز را مىبيند . با اين همه بسيار بىآزار است ، اخمو است . اندوهگين است ، رنگ زرد ، زبان خشك ، تشنه ، بر ساقه‌هايش قرحه‌ها بروز مىكنند كه خوب نمىشوند . سبب قرحه‌ها تباهى مادهء سودايى و زياد حركت دادن پا است كه مواد به ساقها پايين مىآيد . و به‌ويژه كه بيمار همواره در لغزش و به سر درآمدن است و پايش به چيزهايى برمىخورد يا سگ او را گاز\r\n\r\n","description":"","footnote":"","page_name":" 134 ","page_number":168},
  {"content":"\r\n\r\nمىگيرد . و اين حالات سبب ريزش مواد به ساق مىشود و قرحه به بار آرد و چون سببها باقى هستند و مواد منقطع نمىشود ، قرحه‌ها نيز بهبود نمىيابند .\r\nبيمار چشمش كم‌سو ، خشك ، بىاشك است . چشم گود رفته و سبب خشك مزاجى چشم است .\r\nقطرب نام حشره‌اى است كه بر روى آبها در حركت دائمى است . و بدون ترتيب و نظام حركات مختلف مىكند . در آب غوطه مىخورد و فورا بالا مىآيد و فرار مىكند . بعضى گويند حشرهء ديگرى است كه هيچ نمىآسايد . برخى عقيده دارند كه قطرب غول نر است و جمعى گفته‌اند : گرگ مو ريخته را قطرب گويند .\r\nاگر اين بيمارى را قطرب ناميده‌اند به عقيدهء من براى شباهت بيمار به آن حشرهء آب‌پيما يا به حشرهء دائم الحركت ديگر است . زيرا بيمار در گريز است و گريزش بدون ترتيب صورت مىگيرد .\r\nبه‌طور مختلف راه مىرود و تو گويى از ترس كسى مىگريزد . از بس فراموشكار مىشود نمىداند چه كار مىكند و به كجا رو مىنمايد و به هركسى برخورد كرد رم مىكند و مسير خود را تغيير مىدهد و مىگريزد .\r\nبه‌طور قطعى سبب اين بيمارى سودا و صفراى سوخته است .\r\n\r\nمعالجه :\r\nاگر بيمارى قطرب از صفرا يا سوداى سوخته باشد ، معالجات ماليخوليا مناسب است . و بايد در خون‌گيرى چندان پافشارى كرد كه خون بسيار از او بيرون ريزد و از غش كردن نزديك گردد .\r\nخوراكهاى خوب و حمام رطوبىبخش مفيد است . مدت سه روز آب پنير بخورد بعدا به وسيلهء ايارج ( اركاگانيس ) تخليه شود . و كارى كنند كه بخوابد و بعد از آنكه به وسيلهء ترياق و همانند آن تخليه شد ، قلبش را تقويت كنند . و بايد در ترىبخشيدنش بسيار كوشيد ، خواب‌آورها را بر بدنش ماليد تا گرمى اين داروها - كه بسيار مورد نيازند - با حركت ورزش گرد نيايند .\r\nبايد قلبش را به وسيلهء نيروبخش و ترىبخشها گرمى داد . بايد بخوابد تا مزاجش معتدل گردد .\r\nعلاج رئيسى اين بيمارى خواب زياد است . گاهگاهى سس صغير بخورد تا آرامش يابد و از تفكر دست بردارد . اگر معالجه به وسيلهء داروها فايده نبخشيد ، بايد او را بيازارند و بر سرش بزنند و گونه‌اش را سيلى زنند و جان‌دانه‌اش را داغ كنند حتما افاقه حاصل مىشود . هرگاه بيمارى بازگشت كتك‌كارى و داغ‌گذارى نيز بازگردد .\r\n\r\nفصل يازدهم عشق\r\nعشق عبارت از مرضى است وسوسه‌اى و به ماليخوليا شباهت دارد . سبب اين بيمارى آن است كه انسان فكر خود را به كلى به شكل و تصويرهايى مبذول مىدارد و در خيالات خود غرق مىشود ؛ و\r\n\r\n","description":"","footnote":"","page_name":" 135 ","page_number":169},
  {"content":"\r\n\r\nشايد آرزوى آن نيز در پديد آمدن بيمارى كمك كند و ممكن است آرزو كمك نكند ، ولى اين تمركز فكر متمادى سبب بيمارى مىشود .\r\n\r\nعلامت بيمارى عشق :\r\nگود رفتن و خشك شدن چشم و نبودن آب چشم مگر در هنگام گريه كردن . پياپى و به سرعت پلكها برهم آيند . بسيار مىخندد تو گويى به چيزى بسيار لذت‌بخش نگاه مىكند يا خبرى خوش مىشنود يا شوخى مىكند .\r\nنفسش بسيار بريده و سريع است و آه بلند مىكشد . گاهى در ميان شادى و خنده به گريه مىافتد و اندوهگين مىشود و به‌ويژه در هنگام شنيدن اشعار عاشقانه به گريه مىافتد و اگر شعر ترانه از هجران و دورى محبوب باشد ، بسيار متأثر مىشود . سرتاسر اندامانش مرطوبند ، مگر چشمانش كه خشكند و كاسه‌اش گود رفته و پلكهايش بزرگ و ستبر از بىخوابى است و آه كشيدنش تأثير بر سر گذاشته است . شكل و شمايل مرتب ندارد ، نبضش مختلف است و مانند نبض اندوه‌زدگان بدون نظم و ترتيب است و از حالى به حالى تغيير مىيابد ، به‌ويژه اگر به محبوب برسد و اگر فجأة معشوق خود را ببيند .\r\nمىتوان از اين تغيير نبض ، معشوق را شناخت هرچند او خودش اسم او را فاش نسازد .\r\nدانستن نام معشوق و شناختن آن يكى از معالجات اساسى بيمار است . پس درصورتىكه عاشق ، راز خود را فاش نسازد ، بايد نيرنگى به كار برد ، نبض بيمار را گرفت و شروع به ذكر نام مردمان بسيار كرد و دقت كرد كه كى و در هنگام بردن نام چه‌كسى نبضش بسيار تفاوت كرد و همانند نبض منقطع شد . باز به نامها برگرد و همه را بازگو كن و در نبض دقت نماى حتما از اين راه و از اين آزمايش به نام معشوق مىرسى . آن‌گاه نام راهروها و مسكنها و پيشه و صنعت و زيور و نسبت و شهرها را بر نام معشوق اضافه و بازگو كن و نبض را رها مكن ، تا در يكى از آنها نبض تفاوت مىكند . هريكى را كه نبض در آن به حد نبض آن هنگامى رسيد كه نام معشوق را برده‌اى ، پهلوى نام معشوق بگذار و اين نامها را آن‌قدر تكرار كن تا به كلى معشوق را چنان‌كه مىخواهى بشناسى « 1 » .\r\nما اين آزمايش را كرده‌ايم و از اين معلومات كه گرد آورده‌ايم بهره‌ها برده‌ايم .\r\nبعد از آنكه به معشوق پىبردى و ديدى وصال عاشق به معشوق چاره‌اى نيست ، كارى كن كه مطابق دين و شريعت به هم برسند .\r\nما عاشق را ديده‌ايم كه از لاغرى پا فراتر نهاده و به حد پژمردگى رسيده و به بسيارى از بيماريهاى دشوار و مزمن گرفتار آمده و به تبهاى طويل المدت دچار شده و همهء اينها از ناتوان شدن\r\n\r\n\r\n","description":"","footnote":"\r\n( 1 ) - همين علاج عشق را مولاناى رومى در اول مثنوى آورده است و با نوعى كرامات صوفيه مربوط ساخته است ، كه بديهى است نامى از شيخ الرئيس در ميان نيست .\r\n","page_name":" 136 ","page_number":170},
  {"content":"\r\n\r\nنيرو بوده كه از عشق كشيده است . ولى همين‌كه به معشوق خود رسيده و وصال حاصل آمده است بعد از مدتى كوتاه كه به ديدنش رفته‌ام شگفتىها ديده‌ام : فربه گشته و نيروى از دست رفته را بازيافته و معلومم شد كه مزاج انسان گوش به فرمان و مطيع پندارهاى روانى است .\r\n\r\nمعالجه :\r\nبيمار را معاينه كن ! ببين آيا علامت سوخته شدن خلط هست ؟ - كه اين علامتها را مىدانى - در اين صورت تخليه به عمل‌آور و به نم بخشيدن و خوابانيدن بيمار بپرداز . غذاى خوب بخورد .\r\nگرمى بده به شرطى كه ترى لازم ، كاهش نيابد . كارى كن كه به برخورد و نزاع و كشاكش با ديگران سرگرم باشد كه شايد سبب بيمارى را از ياد ببرد .\r\nيا اينكه كارى كن كه به ديگرى عشق بورزد و از راه شرع به وى برسد و معشوق اولى را از ياد ببرد . اين كار وقتى مفيد است كه بيمارى عشق زياد استوار نشده باشد . اگر عاشق آدمى خردمند باشد ، پند و موعظه از سويى و ريشخند و سرزنش از سوى ديگر و شرح دادن كه آنچه او بدان دل بسته است وسوسه و نوعى جنون است ، شايد مفيد باشد . گفتگو در اين زمينه بىاثر نيست .\r\nيا اينكه پيرزنان را واداشت كه به دورش گرد آيند و از معشوق بدگويى كنند و كارهايى به وى نسبت دهند كه مورد تنفر عاشق واقع شود و سنگدلى و مردم‌آزارى معشوق را بحث كنند ، كه اكثرا اين حرفها عشق را آرامش دهد . اما بعضى از عشاق از اين حرفها بيشتر دل مىبازند .\r\nيا پيرزنان همراه بدگويى از معشوق تقليد معشوق را درآرند و چيزهايى نشان دهند كه زيبايىاش در چشم عاشق از رواج بيفتد و زياد بر زشتى او تأكيد كنند و تكرار كنند . پيرزنها در اين مسايل از مردها مقتدرترند . مگر كسانى كه نه مرد ، نه زن هستند و آنها را مخنّث گويند كه اينها در تبليغات كذايى دست‌كمى از پيرزنها ندارند .\r\nممكن است عاشق را به تدريج به معشوقى ديگر فريفت و هرگاه معشوق اولى را فراموش كرد مسئلهء عشق را به كلى قطع كنند و نگذارند به عشق دومى گرفتار آيد و بيمارى به جاى خود باشد .\r\nو از سرگرميهاى نافع است كه عاشق كنيزهاى زياد بخرد و زياد با آنها همبستر شود . و جاريه‌هاى تازه نفس پيدا كند و با كنيزانش به بزم بنشيند . بعضى از عاشقان از طرب و سماع تسليت يابند و بعضى از آنها عاشق‌تر مىشوند و مىتوان اين را دانست .\r\nشكار رفتن و به بازيهاى گوناگون سرگرم شدن و خلعت و احترام از فرمانروايان يافتن از آن سرگرميهاست كه به عاشق دلدارى مىدهد . و حتى گونه‌گونه شدن ابرهاى بزرگ نيز براى او نوعى از تسليت است .\r\nشايد بيمار عاشق ، نياز به داروها و معالجاتى داشته باشد كه براى حالات ماليخوليا و مانيا و قطرب بايسته بود . آرى هرگاه بيمار عشق شكل و شمايلش و ضعف و ناتوانيش شبيه بيماران ماليخوليا و مانيا و قطرب شود ، بايد علاج آنها را به كار برد . به وسيلهء ايارجهاى بزرگ ، تخليه شوند و به وسيلهء نم‌بخشهاى نامبرده تر گردند .\r\n\r\n","description":"","footnote":"","page_name":" 137 ","page_number":171},
  {"content":"\r\n\r\n\r\nگفتار پنجم آن نوع از بيماريهاى مغز كه به جنبشهاى ناشى از ارادهء انسان زيان رسانند ( كه مشتمل بر 4 فصل مىباشد )\r\n\r\nفصل اول دوار ( سرگيجه )\r\nسرگيجه عبارت از حالتى است كه انسان خيال مىكند هر چيزى به دور او مىچرخد و حتى مغز و تنش دور مىزنند . نمىتواند ثابت و پابرجا بماند و بر زمين مىافتد . بيمار سرگيجه اكثرا از شنيدن صداها بيزار است . حالتى كه بر او دست مىدهد به حالت كسى مىماند كه بسيار به دور خود مىچرخد و سرعت چرخيدنش زياد است و سرانجام بر زمين مىافتد و حتى نمىتواند به‌طور هموار بنشيند يا چشمها را باز كند .\r\nو اين روىآور از آن است كه وقتى انسان زياد با سرعت دور خود بچرخد ، روانى كه در بطنهاى مغز و در وريدها و شريانها موجود است متأثر مىشوند .\r\nفرق ميان صرع و سرگيجه كه آن را سراسيمگى ( سدر ) هم مىناميم ، آن است كه سرگيجه مدتى مىماند و بعدا به زمين مىاندازد ولى در صرع فجأة به زمين مىافتند و به هوش مىآيند .\r\nدر سرگيجه و سراسيمگى ، وقتى انسان از جاى خود برمىخيزد ، دنيا در نظرش تاريك مىشود و تلو مىخورد و آمادهء افتادن مىباشد . سرگيجهء بسيار شديد به صرع شباهت دارد ، ليكن ترنجيدگى به همراه ندارد .\r\nدر اين بيمارى انسان به دور خود مىچرخد و از چرخش او بخارها و روانهاى داخل جسمش - به تبعيت - به چرخش درمىآيند . مىتوان دراين‌باره فنجانى را مثال آورد كه آبى در آن هست ، فنجان را به گردش درآور ( بچرخان ) آب و فنجان مىچرخند و گاهى كه فنجان از چرخش بازمىايستد باز آب تا مدتى همچنان مىچرخد .\r\nهرگاه روان چرخيد ، خداوند روان پندارد كه چيزها همه مىچرخند . چرا ؟\r\nزيرا چه اجزاء روح نسبت به اجزاء دنياى پيرامونش از جهت روح مختلف گردد ، يا اجزاء روح نسبت به اجزاء پيرامون از جهت آن دنياى اطراف اختلاف پيدا كند ، هرگاه در حيّز حس آمد و در حال دوران بود مقابله موجود مىباشد و فرقى نمىكند حس‌كننده در حركت باشد يا محسوس ،\r\n\r\n","description":"","footnote":"","page_name":" 138 ","page_number":172},
  {"content":"\r\n\r\nاين مقابله مبادله مىشود .\r\nگاهى سبب اين سرگيجه آن است كه انسان در چيزهاى چرخنده خيره مىشود و چشم برنمىدارد تا آن هيأت حس‌شده در نفس رسوخ مىيابد . و ازين‌روى گفته‌اند : همه كنشهاى حسى با ابزارهاى بدنى تأثيرپذير ارتباط دارند كه اولين و شايسته‌ترين آنها روان حساس است .\r\nاز هر چيز محسوس هيأتى در روان مىماند كه شكل آن چيز است . بعدا آن شكل ثابت مىشود .\r\nثبات و از بين رفتنش بستگى به اندازهء پذيرايى ابزار و نيروى حس شونده است ، كه شرح اين مسئله را مىتوان در علم طبيعى پيدا كرد .\r\nتا تن شخص ناتوان‌تر باشد ، تأثيرپذيرى شديدتر است . بيمارانى هستند كه به چنان حالت كم‌توانى رسيده‌اند كه از كمترين حركتى به سرگيجه گرفتار مىشوند ، زيرا ازبس‌كه ناتوانند براى اداى حركت بايد زحمت زياد بر خود هموار سازند . كه در اين زحمت كشيدن روان آزار مىبيند و تأثير مىپذيرد و تكان مىخورد و بيمار به سرگيجه مىافتد .\r\nانگيزهء سرگيجه را مىتوان به چندين وجه تقسيم كرد :\r\n1 - انگيزه‌هاى جسدى ، كه در گوهر مغز جاى دارند و از بخارهايى به وجود آمده‌اند كه در رگهاى پيرامون مغز راه‌بندان ايجاد كرده‌اند ، يا در عصب موجود هستند .\r\n2 - اخلاطى از هر نوع در رگهاى مغز جمع شده و از كمترين حركت يا حرارت تبخير مىنمايند و هرگاه بخارها به حركت درآيند روان نفسانى كه در آن رگها آمادهء پخته شدن و قوام گرفتن است ناچار به حركت مىافتد بعدا در گوهر مغز مستقر مىشود و سرانجام از راه عصب در بدن مىپراكند .\r\n3 - از ديگر جاها بخارهاى زياد بالا رفته و به مغز رسيده و اين بخارها از بقاياى بيمارى پيشين و شديد يا از بيمارى سرد مزاجى مىباشند . اين بخارها ، بادهاى سرد و نارسيده‌اى هستند كه نيروى رساننده و گدازنده آنها را به حركت درمىآورد .\r\n4 - ممكن است از بخارهاى مغز نباشد ، از سوء مزاج مختلف كه فجأة روى مىآورد و سبب هيجان و تشويش روان مىگردد باشد ، كه در اين حالت تحريك‌كننده جرمى نيست كه بخار يا غير بخار همراه داشته باشد ؛ چنان‌كه اگر آب و آتش را به هم برسانيم ، حركت مختلف روى مىدهد .\r\n5 - جنبانندهء روان از خارج باشد . مانند : ضربت خوردن سر يا شكستن جمجمه كه فشار بر مغز وارد آيد . روان ساكن مغز از اين فشار تأثيرپذير است و به حركت درمىآيد و حركاتش چرخشى و موجى مىباشد . هم‌چنان‌كه هرگاه چيز سنگينى بر آب وارد آيد يا ضربتى شديد به رويهء آب زده شود موجهاى مستدير ديده مىشوند . در اين تموّج از سنگينى و ضربت ، هوا و جرم هوايى از آب حساس‌ترند اما با چشم ديده نمىشوند « 1 » .\r\n\r\n\r\n","description":"","footnote":"\r\n( 1 ) - بعد از هزار سال از مرگ شيخ الرئيس ، بشر امواج هوايى را كشف كرد .\r\n","page_name":" 139 ","page_number":173},
  {"content":"\r\n\r\n6 - شايد بخارها در مغز باشند ، اما نه در گوهر مغز به وجود آمده‌اند و نه از قديم در آن جمع شده باشند ، بلكه از جاى ديگرى به سوى مغز بالا آيند و همين‌كه به مغز رسيدند اين حالت را به وجود آورند .\r\nالف - حال اگر اين بخارهاى محرك روان در مغز در گدارهاى پى باشند ، بدان كه از معده آمده‌اند . چه هرگاه معده و مثانه و رحم و حجاب به مرضهايى گرفتار آيند مراره در معده پيدا مىشود .\r\nب - يا اينكه خلطهاى داخل معده به حركت درآمده‌اند و سبب بخار شده‌اند . اكثرا اين حالت را بايد از معده دانست و در درجهء دوم رحمى كه زائده‌ها را در خود مىپذيرد مسئول است .\r\nج - ممكن است بخارهاى بالا رفته به سوى مغز در وريدها و شريانهاى ناپيدا و پيدا جاى گرفته است . مادهء بخار نامبرده ممكن است صفرايى باشد و ممكن است بلغمى باشد . سرگيجه‌اى كه از بلغم است به صرع شباهت زياد دارد .\r\n7 - ممكن است سرگيجه و سراسيمگى از ماده‌اى نباشد كه به مغز برسد بلكه از آزارى سرزند كه مغز را در بر مىگيرد . مثلا در شكم تهى بودن و گرسنگى بعضى مردم دچار سرگيجه مىشوند .\r\nآنها كسانى هستند كه هيچ تحمل گرسنگى ندارند كه در اين صورت دهانهء معده آزار بيند و مغز نيز از اين آزار سهمى برد .\r\n8 - شايد از بحران و چرخش زياد و پىدرپى ، بيمارى سرگيجه و سراسيمگى پيدا شود كه اين حالت براى سالخوردگان آژير سكته باشد .\r\n9 - شايد بعد از تخدير شدن اندامى كه تخديرش دست‌بردار نيست ، سرگيجه پيدا شود . گاهى روى مىدهد كه سردرد سرگيجه را از بين مىبرد . و گاهى برعكس سرگيجه سردرد را شفا مىدهد .\r\n\r\nنشانهء انواع سرگيجه\r\n1 - اگر انگيزه ، چرخش انسان به دور خود ، يا از نگاه كردن به چيزهاى چرخنده يا براق و روشنىبخش يا بلند است ، خودبه‌خود معلوم است . هم‌چنين اگر ضربت خوردن و افتادن سبب باشد آشكار است .\r\n2 - اگر سبب ، جمع شدن بخارهاى سابق در مغز است ، يا بخارها در خود مغز به وجود آمده‌اند ، بيمارى سرگيجه هميشگى است . نه پيرو بيماريها است كه بر اندامان وارد مىآيند نه در حالت سير شدن هيجان دارد و نه در گرسنگى آرامش مىيابد . ممكن است قبل از سرگيجه به سردرد گرفتار آيند و صداها و وزوز حس كنند و سرشان سنگينى كند و تيرگى ديدشان ثابت باشد و در ساير حواس حتى در چشايى و بويايى كوتاه آيند و به زحمت بو كنند ، شريانهاى جلو به تپش شديد افتند .\r\n3 - اگر از خلطى باشد كه در مغز است يا در غير مغز ، و چنان است كه بخارهاى بلغمى را برمىانگيزد ، علامتش : سرگرانى ، ترس ، خواب زياد ، تنبلى در حركت است علامتهاى چنين\r\n\r\n","description":"","footnote":"","page_name":" 140 ","page_number":174},
  {"content":"\r\n\r\nبلغمى در قانون ذكر شده است .\r\n4 - اگر آن خلط صفرا باشد ، علامتش : بىخوابى ، التهاب در سر ، بدون سرگرانى زياد ، ديدن اشباح زرد طلايى .\r\n5 - اگر خلط خونى باشد ، علامتش : رگها باد كرده ، رخساره و سر و چشم سرخ و گرم ، سرگرانى ، خستگى ، خواب و تپش است .\r\n6 - اگر خلط سودايى باشد ، علامتش : تا اندازه‌اى سرگرانى ، بىخوابى ، ديدن اشباح سياه مانند موى سياه و ورقه‌هاى سياهرنگ و دود ، تباهى فكر ، و ساير علامتهاى نامبرده .\r\n7 - اگر سبب از بخار معده باشد ، علامتش : اشتها از بين رفتن ، يا اشتها كم شدن است ، هضم به تباهى گرايد ، نفس به خفقان و سستى گرفتار آيد ، معده به هم مىخورد ، قسمت جلو و وسطى سر به درد آيد و بعيد نيست كه قسمت عقبى سر نيز احساس درد كند . برحسب گرسنگى و شكم‌سيرى ، درد زياد و كم مىشود و ممكن است قبلا تبى در كار بوده باشد ؛ و هم‌چنين معده‌اش درد مىكند و احيانا باد هم مىكند و راه مشاركت بيمارى از عصب است . قبل از سرگيجه و در حين شدت سرگيجه و در آخرش ، قسمت عقبى جان‌دانه در نزديكى رستنگاه ششمين زوج و در اطراف پشت گردن احساس درد مىكند .\r\n8 - اگر سبب از رحم باشد ، علامتش : قبل از سرگيجه : اختناق زهدان ، حبس شدن منى يا خون حيض ، يا ورمهايى در زهدان روى مىدهد . و هم‌چنين است اگر سبب از آبدان ( مثانه ) باشد .\r\n9 - اگر منشأ بيمارى ، همهء اندامان باشد ، يا از چشمهء غذا كه كبد است يا از سرچشمه روان كه قلب است برخاسته باشد ، معلوم مىشود كه در رگها و شريانهايى است كه از اين دو سرچشمه روييده‌اند .\r\n10 - اگر سبب سرگيجه در پشت گوش يا در پشت سر است ، علامتش : تپش شديد ، تشويش و پيچش و سفت شدن رگهاى گردن است ، هرچند كه دردى در گردن و عصبهاى گردن حس نشود و ساير پيها به درد نيايند .\r\nاگر ديدى كه شريان بيرونى در پشت سر كشيده شده و هرگاه نبض آن را به وسيلهء دست يابند ( اعجمى ) يا به وسيلهء سرب منع كردى ، يا گيرنده‌هاى نامبرده را بر آن ماليدى و بيمارى كم شد ، علامت آن است كه گدارها در آنجاست ، اگر كم نشد ، بدان كه در آن ديگرى است آن را هم آزمايش كن ، اگر پيدا نكردى بدان كه در رگ ناپيداست .\r\n11 - اگر از سوء مزاج مختلف است ، از سبكى مغز و نبودن سببهاى نامبرده شناخته مىشود ، اين نوع از سرگيجه از هجوم سردى يا گرمى خارجى يا از خوردن يكبارگى سردىبخش يا گرمىبخش به وجود آمده كه بيمار به سرگيجه گرفتار شده است .\r\nبراى بيمار سراسيمگى ، آب خوردن از شراب خوردن بهتر است . و بدان كه سراسيمگى و سرگيجه اگر زياد ماند علت نمايان است و علامت بحرانى آشكار است .\r\n\r\n","description":"","footnote":"","page_name":" 141 ","page_number":175},
  {"content":"\r\n\r\n\r\nمعالجات :\r\n1 - اگر سرگيجه از اثر چرخيدن به دور خود يا از نگاه كردن به چرخيدنيها يا از بالا به پايين نگاه كردن باشد ، چاره‌اش آرامش و قرار گرفتن است و اگر فورا تسكين نيافت بايد بخوابد و قبوضيت‌دهنده‌هاى گرم را بياورد و تكه نان در آن كند و بخورد .\r\n2 - اگر از خون و خلطهاى حبس‌شده در بدن است ، معالجه‌اش : الف - زدن رگ قيفال ؛ ب - بعد از قيفال ، زدن رگ كه در پشت گوش است . رگ زدن پشت گوش بهترين علاج هر نوع از سرگيجه‌اى است كه سببش مادى باشد .\r\n3 - گاهى و به‌ويژه اگر سببش بالا رفتن بخار از بدن - از هر راهى - به مغز باشد ، داغ مىگذارند .\r\n4 - حجامت بر مغاكچهء پس گردن و حجامت بر سر نيز در اين معالجه مفيد است .\r\n5 - اگر خلطهاى گوناگون با خون هستند يا اينكه سبب خلط بدون خون است ، بايد با حب « ايارج » ، حب مسهل يا خيسيدهء الوا استفراغ كند ، اين در صورتى است كه خلطها گرم باشند . اما اگر خلطها مختلف باشند ، بايد به وسيلهء آب‌پز هليله يا آب‌پز افتيمون و حبّ اصطمحيقون استفراغ كند و بعد از استفراغ به وسيلهء آب قنطوريون و شرنگ ( حنظل ) ، اماله به عمل آورد و حجامت بر سر و مغاكچهء پس گردن گذارد . بعد از اين داروهايى را غرغره كند و در بينى كشد و بو كند كه در آنها مشك و گندبيدستر و سياه دانه و مرزنگوش باشد ؛ و اگر نوبت سرگيجه هيجان‌آور بود طرفهاى پايينى را ماساژ دهد .\r\n6 - اگر انگيزه از معده و خلطهاى داخل آن بود ، به وسيلهء آبى كه شبت و ترب در آن پخته و با عسل و نمك و بقيهء قىآورها همراه است قى كند . و اگر بيمار نيرومند است به وسيلهء « معجون صمغ صنوبر » تخليه به عمل آورد . و اگر زياد نيرومند نيست ، با حب ايارج و خيسيدهء الوا پاكسازى به عمل آيد .\r\n7 - اگر دانسته شد كه خلطها مرارى ساده‌اند ، علاجش آب‌پز هليله با شاهتره مىباشد و تو بايد سبب سرگيجه را از علامتهايى كه در اين بحث و در بحث از معده مذكور است پيدا كنى !\r\n8 - اگر سبب در اندامان ديگر باشد ، هر اندامى را با داروهاى مناسب او معالجه مىكنى . بايد سر بيمار را در آغاز پيدايش بيمارى ، با روغن گل و كمى روغن بابونه بيندايى . و بعد از شستشو تنها سر را به روغن بابونه بمال !\r\n9 - اگر دانستى كه مادهء بيمارى فقط در داخل سر است ، حجامت بر سر و مغاكچهء پشت گردن بگذار ، رگ پشت گردن را بزن ! « شبيار » ها و پاشيدنيها و بوييدنيها و به بينى كشيدنيهاى نامبرده و شبيه آنها را - برحسب مادهء بيمارى - استعمال كن چنان‌كه در قانون ياد گرفته‌اى !\r\n10 - اگر ديدى كه سبب سرگيجه سوء مزاج مختلف است ، بايد اول علامت و سبب را چنان‌كه گفتيم به دست آرى و به وسيلهء ضد به معالجه بپردازى تا مزاج به اعتدال برگردد .\r\n11 - اگر سرگيجه از اثر ضربت خوردن و بر زمين افتادن است ، بايد آن را در آغاز با علاجهايى كه در باب خود بيان شده است مداوا كنى ، تا بيمار بهبود يابد ؛ و اما اگر سرگيجگى ماند ، بايد\r\n\r\n","description":"","footnote":"","page_name":" 142 ","page_number":176},
  {"content":"\r\n\r\nسرگيجه را بدانچه بيان كرده‌ايم از بين ببرى .\r\nبايد بيمار سرگيجه از نگاه كردن به هرچه با شتاب چرخ مىخورد بپرهيزد . نبايد از بالاى مغاره‌ها ، قلهء كوهها و بلنديها و بامهاى بلند به پايين نگاه كند .\r\n12 - سراسيمگى و سرگيجه درصورتىكه از تهى بودن معده باشد ، اگر چند لقمه نانى را در رب ميوه‌هاى قبوضيت‌بخش و آبهاى آنها و به‌ويژه در آب‌غوره خيس كند و بخورد درد آرام مىشود .\r\n\r\nفصل دوم لوى ( پيچش )\r\nاين بيمارى از امتلاء پياپى و شبيه آن در ماهيچه و رگها ، بدن را در بر مىگيرد . مبتلاى پيچش ، حالش حال خستگى است . رگها كشيدگى پيدا مىكنند ( تمدد ) . خميازه زياد مىشود ، كش دادن افزايش مىيابد . زيرا باد و بخار زياد است . رخسار و چشم بيمار سرخ رنگ مىشود . اين بيمارى را پيچش و كشيدگى هم مىنامند .\r\nاگر بيمارى پيچش در انسان زياد به وجود آمد دليل بر امتلا است . پس بايد خلط خونى و صفرايى را تخليه نمود و آب سرد استعمال كرد شايد از اين علاج فورا خوب شود زيرا آب سرد جوشش را مىپراكند .\r\nگياه سوسن زرد ( اگر ) ، در معالجهء اين حالت ويژگى دارد . « اگر » را بخايند و آبش را بمكند و قورت دهند بسيار خوب است . شايد اين خاصيت از اين باشد كه « اگر » بادهاى جوشان را تحليل مىبرد . گشنيز و شكر نيز خوب است .\r\nدلاكان حمام ، اين بيماران را بسيار آزار مىدهند ، با دست بر رگ سباتى فشار مىآورند و بيمار به حالى مىرسد كه غش مىكند . شايد روان بالا رو به سوى مغز از اين حملهء شديد كه به وسيلهء تحليل بردن بر مواد چيره مىشود ، بسيار ناراحت شود كه در اين حالت آژير خطر هست . نبايد با دست چنان فشارى بر رگ آورد كه انسان طاقت نياورد كه خود را نگهدارد .\r\n\r\nفصل سوم كابوس ( بختك )\r\nاين حالت را علاوه بر كابوس ، « خانق » ، « جاثوم » ، « نيد » ، نيز مىخوانند .\r\nكابوس مرضى است كه در حال خواب به انسان دست مىدهد . و مىبيند كه شخص سنگينى بر او مىنشيند و او را مىفشارد و نفسش را تنگ مىكند ، از صدا و حركت بازمىماند و از اينكه سوراخهاى ريز بند مىآيند نزديك است كه خفه شود . هرگاه كابوس دست‌بردار شد ، آدمى يك دفعه از خواب مىپرد .\r\n\r\n","description":"","footnote":"","page_name":" 143 ","page_number":177},
  {"content":"\r\n\r\nكابوس پيشاهنگ سه نوع از بيمارى است : صرع يا سكته يا مانيا . به شرطى كه سببش مواد ازدحام‌كننده باشد و از سبب غير مادى نباشد .\r\n1 - انگيزهء كابوس اكثرا بخار مواد غليظ خونى يا بلغمى يا سودايى است كه در حالت استراحت كامل كه تحليل‌برندهء بخار است يك دفعه به سوى مغز بالا مىرود . هر خلطى به همان رنگ خودش ، به بيمار خود را نشان مىدهد ، كه علامت هر خلطى را در قانون سابقا ذكر كرده‌ايم .\r\n2 - شايد از سرماى سخت باشد كه به‌طور ناگهانى در حالت خواب بر سر وارد مىآيد و آن را مىفشارد و مىگيرد و جرم مغز را پرمايه مىكند كه همين رؤياها نمايان مىشوند .\r\nدر هر حال كابوس حتما وقتى مىآيد كه مغز ناتوان است و اين ناتوانى مغز يا از گرمى است يا از سوء مزاج مغز پديد آمده است .\r\n\r\nمعالجات :\r\nعلاجش رگ زدن و اسهال است تا هريك از خلطها بيرون آيند . اگر خلطها بسيار زياد و بسيار غليظ باشند ، چاره‌اش با اين مسهل است كه نسخه‌اش را در زير ذكر خواهيم كرد :\r\nخربق يك درهم ، گياه محموده يك‌سوم درهم ، پيه هندوانه ابو جهل يك ربع درهم ، رازيانهء شامى دودانگ . به شرطى كه بيمار نيرومند باشد و گرنه :\r\nحب لاجورد يا حب ( اصطمحيقون - افتيمونى ) يا ايارجهاى بزرگ مانند « ايارج سيماهنگ » و به‌ويژه « ايارج روفس » . بعدا سر را تقويت مىبخشى ، بدانچه در قانون ياد گرفته‌اى .\r\nنيز اگر بدون درنگ حب « فاوانيا » ( عود الصليب ) بخورند مفيد است .\r\n3 - اگر سبب سرمايى است كه به مغز زده است و اين بختك روى داده ، بايد روغنهاى گرمىبخش و گيرنده ، ضمادهاى سرخ گردانندهء پوست و غيره را به كار ببرى . بيش از اين نشايد گفتار را ادامه دهيم زيرا سابقا چيزهايى را گفته‌ايم كه از زياده‌روى در گفتار بىنيازت مىكند .\r\n\r\nفصل چهارم صرع\r\nصرع گونه‌اى از بيمارى است كه تا اندازه‌اى اندامان حساس را از حس و حركت و استقامت بازمىدارد ، ليكن نه به‌طور كلى . پس مىتوان صرع را سدّ راه موقتى به شمار آورد .\r\nاكثرا صرع از تشنجى سرچشمه مىگيرد كه آفتى بطن جلو مغز را دربرگرفته و به‌طور ناقص سدّى را در راه نفوذ نيروى حس و حركت بطن جلو مغز به وجود آورده است كه بيمار را از برخاستن و راست ايستادن وامىدارد .\r\nسبب تشنج را - چنان‌كه شرح خواهيم داد - چندين انگيزه هست .\r\nامتلاء ، يبوست ، درهم آمدن ( قبض ) ، در نتيجهء آزاردهنده‌اى .\r\n\r\n","description":"","footnote":"","page_name":" 144 ","page_number":178},
  {"content":"\r\n\r\nحالت تشنجى كه منشأ صرع است هيچ‌گاه از يبوست مغز نيست . زيرا صرع يكباره هجوم آورد . درصورتىكه تشنج از يبوست به تدريج اثر مىگذارد . علاوه بر اين هيچ‌گاه مغز از يبوست به حدى نمىرسد كه مايهء تشنج خود مغز يا از كار افتادن اندامان گردد .\r\nپس معلوم مىشود كه صرع از چيزهايى غير يبوست مغز روىآور است كه عبارتند از :\r\n1 - درهم آمدن ( ترنجيدن ) مغز براى راندن چيزى آزاردهنده ، و اين آزاررسان به مغز چندين نوع مىباشد : بخار ، يا حالتى سوزش‌آور ، يا رطوبت بدگوهر ، يا خلطى كه به‌طور ناقص و نامتكامل راه‌بندانى در بطن مغز و رستنگاه عصبها پديد مىآورد . اگر سبب صرع از خلط باشد بايد دانست كه در آن خلط تموجى روى داده يا از گرمى زياد به جوش آمده و سبب راه‌بندان مذكور شده است . كه قسمتى از منفذ حس و حركت را مسدود نموده كه در اين حالت اندامان به كلى نيروى حس و حركت را از دست نمىدهند و راه‌بندان ناتمام است .\r\n2 - گاهى اتفاق مىافتد كه باد غليظ در منافذ روان مىپيچد كه به نظر فيلسوف بزرگوار ، ارسطو يكى از انگيزه‌هاى صرع است .\r\nاگر خلط بر مغز غالب آيد ، مغز براى دفع آن درهم مىآيد . چنان‌كه هر اندامى براى راندن زوايد آزاردهنده ، متشنج و منقبض مىشود و فشار به خود مىدهد . مىتوان سكسكه و تهوع براى معده را مثال آورد .\r\nهرگاه مغز منقبض شد ، حركاتش غير طبيعى مىشود و پيرو آن عصبهاى رخسار نيز منقبض و غير طبيعى مىشوند .\r\nو چنانچه خلط دفع گردد ، يا باد ناباب يا وسيلهء آزار مغز هرچه هست از ميان برود ، صرع تسكين يابد .\r\nساير اعضاء بدن كه در حالت صرع بيمار ، پيروى از مغز مىكنند و غير طبيعى مىگردند ، يكى از سه انگيزه را داراست : 1 - پيروى از گوهر مغز 2 - متأثر شدن از مادهء آزاردهندهء مغز 3 - پر شدن مجارى عضو از خلطى كه از منشأ به وى مىرسد . كه در اين حالت عصب پهن‌تر و كوتاه‌تر مىشود .\r\nدر حالت صرع ، مغز متشنج مىشود ، به سستى و فروهشتگى ( استرخاء ) نمىگرايد ، انقباض براى راندن مادهء مزاحم است . ازاين‌رو كارى به سستى و تمدد ندارد .\r\nصرع پيهاى مغز را ترنجيدگى دهد كه به كوتاهى مىگرايند . تشنج مغز در حالت صرع ، دفع كردن مواد موذى است و بايد ، فشار آوردن كار را انجام دهد . احتياجى به فروهشتگى و منبسط شدن ندارد .\r\nهر تشنجى كه سببش ماده است ، از حالت تب بهره مىبرد . و چون صرع از اين قبيل است و تشنج مغز را به وجود آورده است ، اگر شخص مصروع به تب مبتلا گردد ، صرع فروكش كند . اگر احيانا ورمى روى دهد ممكن است كه تب ، ورم را نيز فرونشاند و از بين ببرد .\r\nگاهى رخ مىدهد كه ماليخوليا به صرع تبديل و گاهى صرع به ماليخوليا تبديل مىشود .\r\n\r\n","description":"","footnote":"","page_name":" 145 ","page_number":179},
  {"content":"\r\n\r\nكسانى بر اين عقيده‌اند كه بعضى از حالات صرع از مادهء عارضى نيست . چنين كسانى اگر از اين رأى قصدشان اين است كه منشأ صرع نوعى بخار است و مغز را اذيت مىكند و به‌هم‌آمدگى به بار مىآورد ، تا حدى مىتوان چنين رأى را معتبر شمرد . اما اگر منظورشان اين است كه بدون تدخل هيچ ماده‌اى حالتى بر مغز وارد آمده كه سبب صرع شده است هيچ اعتبارى ندارد .\r\nزيرا اگر بدون تداخل ماده‌اى از خارج مغز مبتلا به صرع شود و با كيفيتى كه دارد بسازد ، بايد صرع دائمى و جدانشدنى باشد .\r\nصرع دو گونه است : يا يكباره و فجأة مىآيد و يكباره و يكهو دست‌بردار است ؛ يا اينكه بر بيمار چيره مىشود و سبب مرگ مىگردد . پس اين حالت يكباره آمدن و يكباره رفتن يا كشتن بيمار حتما بايد از مادهء خارجى باشد كه بر مغز وارد شده است . كفى كه در صرع بر دهان صرعى پيدا مىشود از تشويش و اضطراب در حركت نفس است نه از خفه شدن مغز . چنان‌كه در سكته و ضيق النفس روى مىدهد .\r\nصرع تشنجى است كه قبل از هر چيز به مغز ارتباط دارد . اصلا تشنج براى هر عضوى نوعى صرع است . مثلا عطسه كردن نوعى صرع خفيف است . مىتوان صرع را عطسهء بزرگ و قوى شمرد . اكثرا كه صرع به‌طرف جلو رانده مىشود از نيروى بسيار و ناتوانى ماده است و گرنه راندن مادهء صرع به هر طرفى سهل و آسان‌تر از راندن به سوى جلو است . از تفاصيلى كه گفته شد نتيجه مىگيريم كه :\r\nصرع كه از مغز منشأ مىگيرد ؛ حتما بايد از ماده‌اى باشد كه آن ماده بادى را در مجراهاى حسى و حركتى حبس نمايد . يا اينكه به صورتى ناتمام هر دو بطن جلو مغز را پر مىنمايد و آن ماده يكى از اين ماده‌ها است كه ذكر مىشود :\r\n1 - خون زياد و چيره شده ، 2 - بلغم ، 3 - سوداء ، 4 - صفراء ، كه كمتر اتفاق مىافتد مادهء صفرايى باشد . 5 - خون ساده ، كه آن هم كمتر از صفراء اتفاق مىافتد .\r\nاگر مادهء خون مايل به مزاج سودايى و بلغمى باشد ، در بسيارى از حالات سبب صرع مىشود ليكن سبب اساسى براى صرع اكثرا رطوبت بىآلايش يا رطوبت مايل به سوداست .\r\nدر هر حال در اكثر حالات ، صرع ناشى از بلغم زياد و چيره است .\r\nبقراط گويد : در تشريح مغز گوسفندان صرعى ، رطوبت بدگوهر و گنديده يافته‌ام .\r\nبه‌طور عموم صرع مغزى ناشى از ضعف دستگاه گوارش در مغز است .\r\n\r\nحالات و چگونگى صرع\r\nاگر مادهء صرعى در گوهر مغز و در مخ جاىگير باشد ، بدترين و شديدترين صرع رخ مىدهد .\r\nاگر ماده در غشاى مغز باشد صرع خفيف به بار آرد .\r\nبدترين حالت صرع آن است كه از مادهء سودايى باشد ، هرچند اكثرا مادهء بلغمى سبب صرع مىشود ، ليكن مادهء سودايى بيشتر از همه گدارهاى روان را مىبندد .\r\n\r\n","description":"","footnote":"","page_name":" 146 ","page_number":180},
  {"content":"\r\n\r\nو به‌ويژه آن حالت صرع سودايى كه « ام الصبيان » ( صرع بچگان ) نام دارد بسيار كشنده است .\r\nاگر آسيبهاى ناشى از صرع پيوسته و پياپى باشد ، بيمار مىميرد .\r\n\r\nمادهء صرع خارج از مغز :\r\nشايد مادهء صرع از اندامى ديگر به مغز آيد و بر مغز اثر گذارد ؛ و آن را چندين حالت است :\r\n1 - مقدارى زياد بخار و بادهاى آسيب‌رسان از عضوى به سوى مغز فرارود و در مغز متراكم گردد . بعدا ماده‌اى از آن قوام گيرد و سبب صرع شود . يا بدون قوام گرفتن بادى از آن تكوين يابد كه سبب صرع گردد .\r\n2 - بخار يا بادى كه به سوى مغز بالا مىرود ، حالت آسيب‌رسان دارد . مثلا منجمدكننده يا سوزاننده ، يا بدگوهر و سمّى مىباشد و سبب صرع مىشود .\r\n3 - مقدار بالارونده ساده و بدون آلايش است .\r\n4 - مقدار بالارونده به سوى مغز هم از حيث جنس بدى كه دارد و هم از اندازه - كه زياد است - آسيب‌رسان است .\r\nبخارهاى بدگوهر كه خارج از مغز به سوى مغز بالا مىروند و از حيث كميت زياد سبب صرع مىشوند ، شايد از كليهء بدن يا از معده يا طحال يا مراق يا ساير اعضا باشد . حتى ممكن است از انگشتان دست و پا منشأ گيرد . زيرا خون يا خلط در مجرايى از اندام محبوس مىشود و مجرا مسدود گردد و حرارت غريزى از جريان مىافتد . مادهء مذكور كه خون يا خلط است در مجرا مىميرد و متعفن مىشود و گاهى مرتب و گاهى نامرتب بخار بدگوهر و سمّى از آن به بالا مىجهد و به مغز مىرسد و سبب صرع مىشود .\r\n5 - بر اندام مورد ذكر مادهء سمّى وارد شده و بر عصب تأثير گذاشته است . چنان‌كه نيش عقرب بر عصب تأثير مىگذارد . در اين حالت آن مادهء سمى از راه عصب به مغز روى مىآورد و مغز را آزار دهد ، مغز منقبض مىشود و به تشنج گرفتار آيد و روند حركاتش به هم مىخورد . كه چنين حالتى براى معده نيز دست دهد كه چيزى سوزناك را ناشتا تحويل مىگيرد به سكسكه مبتلا مىشود چرا ؟ كه فم معده بسيار حساس است و سكسكه نوعى از تشنج است .\r\nاگر چنين تشنج و درهم شدن به مغز روىآور باشد ، بر كليهء اعصاب جسم تأثير مىگذارد و همه باهم به انقباض و تشنج مبتلا مىشوند .\r\nجالينوس گويد : هرگاه « فلافلى » - كه طعامى تندمزه است - مىخورد و نوشابه بر آن مىنوشد ، به سكسكه مبتلا مىشود . زيرا فم معده از تندى فلافل به درد مىآيد . و ما چيزهاى نزديك به اين حالت را ديده‌ايم كه براى غير جالينوس اتفاق افتاده .\r\nجالينوس و غير جالينوس و ما هم ديده‌ايم ، كه بيمار صرعى قبل از صرع احساس مىكند كه باد سرد مانندى از انگشت شست پا به سوى مغز روان مىشود و همين‌كه به مغز رسيد ، دچار صرع مىگردد .\r\n\r\n","description":"","footnote":"","page_name":" 147 ","page_number":181},
  {"content":"\r\n\r\nجالينوس گويد : اگر قبل از نوبهء صرع پاى مصروع را محكم ببندند صرع يا پيدا نمىشود يا سبك مىباشد و ما خودمان دراين‌باره چيزهاى عجيبى ديده‌ايم .\r\nبسا اتفاق افتاده كه انگشت شست را يا هر انگشتى كه احساس شده بخار از آن مىتراود داغ گذاشته‌اند و از صرع شفا يافته‌اند .\r\nصرع گاهى سببش كرم عادى يا كرم كدو مىباشد .\r\nبعضى از حالات صرع با غش كردن همراه است كه اطباء آن را خارج از صرع دانسته ولى در حقيقت صرع است . خفه شدن زهدان نيز گاهى سبب صرع مىشود ؛ و اين در صورتى است كه خون حيض در غير وقت معين آيد و در رحم راكد بماند . يا اينكه زن مدتى مديد بدون جماع مانده و منى در رحم به نوعى سمّيت مىگرايد . اين احتباس حيض و منى حركات و بخارهايى دارند ، به‌طور مرتب يا نامرتب بخارهايى از آنها برمىخيزد و به سوى مغز بالا مىرود ، زن دچار صرع مىشود .\r\nامكان دارد مردى كه آب پشتش متراكم و در آوند راكد مانده و سرد شده است ، منى به مادهء سمى تغيير يابد و بخارش سبب صرع شود .\r\nگاهى زن حامله دچار صرع مىشود . هرگاه بچه آورد و مادهء ناسازگار حيض را بيرون داد ، شفا يابد . شنيده‌ايم كه گاهى صرع از ستون فقرات و گاهى از كتف و غيره شروع مىشود .\r\nاگر منشأ صرع از معده و مراق باشد ، سبب اين است كه امتلاء ( پرى معده ) راه‌بندانهايى را در رگها به وجود آورده . معده غذاى سازگار و خوب را نمىپذيرد و خلط در آن فاسد مىشود . يا غذاى سازگار در معده مىماند و از راه‌بندانى كه واقع شده فاسد مىشود . و اكثرا غذاى فاسد شده به معده برمىگردد و غذاى تازه‌وارد خوب كيموس را نيز به فساد مىكشاند ، بسيار اتفاق افتد كه در اين حالت غذاى هضم نشده را قى مىكنند .\r\nدر هر حال بيمارى صرع بدون شراكت اندامان يا با شراكت اندامان باشد ، نزديك‌ترين منشأ آن مغز است يا بطن جلو مغز و يا ساير بطنهاى مغز . زيرا نخست آسيب - كه مهم است - بر حس بينايى و شنوايى و حركتهاى ماهيچهء رخسار و پلك چشم وارد مىآيد . هرچند ساير حواس و اعضاى متحرك از اين آسيب بىنصيب نمىمانند .\r\nاگر ساير بطنهاى مغز در آسيب ديدن با مغز جلوى شريك نبودند ، بيمار فهم را از دست نمىداد و در نفس زيانى نمىديد .\r\nدر اكثر حالات ، تشنج پيش‌درآمد صرع است . صرع واكنش تشنج شديد است . همين‌كه مادهء بدجنس آزاردهنده كه سبب تشنج و صرع شده است ، يا باد ناسازگار كه منشأ صرع است تحليل رفت ، كنشهاى حسى و حركتى به حال عادى برمىگردند . ممكن است در چنين حالتى خلط رانده شده در سوراخ بينى يا در گلو مشاهده شود .\r\nبسيار اتفاق افتد كه بدون احساس به تشنج ، صرع ظاهر گردد . اين در حالتى است كه مادهء صرع‌آور سبك و كم‌مايه و از امتلاء نه از بدگوهرى بسيار سبب صرع شده است .\r\n\r\n","description":"","footnote":"","page_name":" 148 ","page_number":182},
  {"content":"\r\n\r\nكودكان بسيار به صرع مبتلا مىشوند ، كه رطوبت آنها زياد است .\r\nشايد از همان لحظات ولادت به صرع دچار آيند ، و ممكن است در سن نوجوانى صرعى شوند . اگر زود در چارهء آنها بكوشند و كوشش صحيح باشد صرع از بين خواهد رفت ، و الّا باقى مىماند . بايد كوشيد كه نوجوان را قبل از مو درآوردن از صرع نجات داد .\r\nكودكانى كه زخم و ورم‌هايى در اطراف سر دارند از بيمارى صرع بيشتر در امانند .\r\nمادهء آبكى در سوراخهاى بينى و همچنين رطوبت مغز - كه با اساس خلقت همراهند - بايستى بيرون جهند . شايد در رحم از جنين تراوش كند و شايد بعد از ولادت ريزش نمايد اگر ريزش ننمود حتما بچه مصروع خواهد شد .\r\nصرعى كه كودكان را در بر مىگيرد علاجش سهل است و در حين بلوغ زايل مىشود .\r\nبه شرطى كه خوب نگهدارى و معالجه گردد .\r\nجوانانى كه دچار صرع مىشوند اگر بعد از سن بيست و پنج سالگى صرع رو به ازدياد بود ، بايد دانست كه علت در مغز و به‌ويژه در گوهر مغز است در چنين حالتى صرع باقى است و بيمار را رها نمىكند . تنها راه چاره‌اش آن است كه نوبهء صرع را سبكتر و آزارش را تقليل داد . بقراط عقيده دارد صرع با چنين جوانانى تا سرحد مرگ مىماند و چاره‌پذير نيست .\r\nسالخوردگان كمتر دچار بيمارى صرع ناشى از بندآمدنيهاى گدارها مىشوند .\r\n\r\nانگيزه‌هاى تحريك‌كنندهء صرع از خارج\r\nنوعيت خوراك ، مشروبات ، امتلاء ، زياد زير اشعهء خورشيد ماندن - كه مواد را به سوى سر جذب مىنمايد و نمىگذارد مواد در هر دو طرف بدن انتشار يابد - در برانگيختن صرع مؤثر مىباشند .\r\nجماع زياد ، در رفاه و تنبلى زيستن ، ورزش نكردن ، ورزش را بر سيرى معده و معده پرى كردن ، كه اخلاط را قبل از تحليل رفتن كامل به حركت وامىدارد و فراغها را پر مىنمايد از مسبّبات صرعند . و هر چيزى كه مايهء ضعف قلب مىشود ، از قبيل ترس ، صداهاى مهيب و ناخودآگاه ، روزه براى صاحب معدهء ناتوان ، نوشيدن شراب خالص كه معده را آزار دهد . چيزهايى كه ذكر شد سببهاى دورند ، اما باعث سببهاى نزديك مىشوند ، و ما اين سببها را در فصل جداگانه به تفصيل ذكر خواهيم كرد .\r\nگويند بيمار صرعى اگر پوست تازه بركندهء بز را گرماگرم بپوشد و به آب زند صرع به سراغش خواهد آمد . و هم‌چنين اگر « شاخ بز » و « مرّ » و آويشم را دود كند و دود را بركشد صرع به سراغش مىآيد .\r\nاكثرا بيمار صرعى از اثر تب شفا يابد و به‌ويژه اگر درازمدت و به خصوص تب ربع ( چهار روز در ميان ) باشد . كه تبى ديرپاست و مادهء سودايى را تحليل مىبرد . تب‌لرز هم دراين‌باره بسيار نافع است ، زيرا تب‌لرز مادهء زائده را كه بر مغز چسبيده به ستوه مىآورد . عرقى كه بعد از تب‌لرز پديد\r\n\r\n","description":"","footnote":"","page_name":" 149 ","page_number":183},
  {"content":"\r\n\r\nآيد مواد زائده را از مغز مىراند .\r\nهمچنان‌كه در بعضى حالات ، سكته تبديل به فلج مىشود ، شايد صرع هم فالج را در پى داشته باشد . بعضى عقيده دارند : صرعى كه منشأ آن مادهء بلغمى است ، بيمار را به لرزه و تشويش مىكشاند . زيرا مادهء بلغمى به حدى از غلظت نمىرسد كه مجارى را به كلى سد نمايد . اين مادهء سودايى است كه به كلى مجراها را مىبندد و صرعى كه از مادهء سوداست كمتر بيمار را مشوش مىكند .\r\nو بعضى برعكس اين نظريه رأى مىدهند و گويند : مصروعى كه بسيار پريشان حال است و به تشويش افتاده است از خلط بسيار كم است كه كمتر در مجراها نفوذ كرده است . و اين هر دو نظريه تخمينى است و قطعى نيست .\r\nروفس گويد : مصروعى كه بيمارى برص در اطراف سرش پيدا شد ، نشانهء تحليل رفتن مادهء صرع است و بيمار به زودى شفا يابد .\r\nبسيار اتفاق افتاده كه سرانجام صرع به فلج و ماليخوليا كشيده است .\r\n\r\nكسانى كه براى بيمارى صرع آمادگى دارند\r\nآنهايى كه در نخستين مراحل زندگى هستند مانند كودكان و نوجوانان .\r\nمرطوبين از حيث چگونگى مزاج . مثلا پرخورها .\r\nساكنان سرزمينهايى كه باد جنوبى در آن بسيار مىوزد .\r\nزنان و كودكان و كسانى كه كم خونند و رگهايشان تنگ است كمتر به صرع دچار مىشوند .\r\n\r\nعلامات صرع :\r\nچنان‌كه گويند ، روىهم‌رفته مبتلا شدن به صرع نشانيهايى دارد كه از اين قرارند :\r\nزردرنگى زبان ، سبز رنگى رگهاى زير زبان ، قبل از ابتلاء به صرع ، مزاج جسم تغيير مىيابد ، سرگرانى به وجود آيد ، به‌ويژه گاهى كه خشمناك مىشود يا شكم باد مىكند ، اين سرگرانى آشكارتر است .\r\nكندى و سستى حركت زبان ، ديدن خوابهاى پريشان ، فراموشكارى ، ترسويى ، ناگاه يكه خوردن ، با خود حرف زدن ، افسردگى و دل‌تنگى ، خشم و برآشفتن بىمورد ، از مقدمات بيمارى صرع است .\r\nبعضى از حالات صرع چاره‌پذير و در بعضى حالات علاج‌پذير نيست .\r\nصرع سخت و آزاردهنده صرعى است كه بيمار قبل از نوبهء صرع به شدت مىلرزد . دچار بىتابى و تشويش مىشود ، و بعد از نو به مدتى دراز آرامش يابد و روند نفس كشيدنش به هم مىخورد . و در اين حالت معلوم مىشود كه مادهء صرع بسيار و نيروى مقاومت زبون است . اگر مىخواهى بدانى كه سبب صرع در سر قرار دارد يا در ساير اندامان دقت كن !\r\n\r\n","description":"","footnote":"","page_name":" 150 ","page_number":184},
  {"content":"\r\n\r\nآيا بيمار سرگرانى هميشگى دارد ؟ سرگيجه دارد ؟ چشمش به سياهى مىرود ؟ زبان به كندى در حركت است ؟ حواسش كند است ؟ حركاتش درهم برهم است ؟ رنگش زرد است ؟ عقلش پارسنگ برمىدارد ؟ فراموشكار است ؟ با كودنى و نفهمى همراه است ؟ و در حال ناشتا بودن تفاوتى نمىكند ؟ يا در نتيجهء مليّنها و پاك‌سازيها كمى تغيير مىيابد ؛ بدان ! كه علت از مغز است .\r\nاگر در اندامان عصبى و طحال و كبد يا در دست و پاها و بند استخوانهاى بيمار گزندى نيافتى و بيمار احساس نمىكرد كه چيزى به سوى مغز و سر از جسمش بالا مىرود ، يقين دان كه آفت در مغز است .\r\n\r\nصرع سبك و صرع شديد\r\nاز نشانه‌هاى بيمارى كمتر زيان‌رسان : اگر صرعى زود به هوش آمد ، و همين‌كه به خود آمد خجلت‌زده شد يا از داروهاى عطسه‌دهنده و به بينى كشيدن ، و از داروهاى قىآور كه به گلو مىرسد قى كند يا نكند ، صرع تسكين يافت ، معلوم مىشود كه صرع بيمار ، از نوع سبك و سهل است .\r\nعلامت صرع سخت : نفس تنگى ، تشويش و اضطراب زياد ، و بعد از حالت صرع سكون و افسردگى طويل المده ، از بوييدنى و عطسه‌آورها كمتر تأثيرپذيرى .\r\nحد ميانه‌اى نيز هست كه تشويش و اضطراب كم و پژمردگى زياد يا برعكس اضطراب زياد و افسردگى كم است .\r\n\r\nدلايل چگونگى ماده و شناسايى\r\nاگر سبب صرع باد غليظ باشد ، صرعى احساس سنگينى در مغز و نزديكهاى مغز نمىكند ؛ بلكه صداهايى را در سر حس مىكند و كشيدگى در جسم و نيز تشنجش شديد نيست .\r\nاگر سبب بلغم است ، اكثرا آب دهان بيمار كفى غليظ و گرم است . در بولش چيزى مانند شيشهء گداخته هست ، ترسويى ، دهشت ، تنبلى ، سنگينى بدن ، فراموشى زياد دارد . و از قى و رنگ كف دهان و رنگ خون و عمر و محيط زيست و چگونگى غذا و روند زندگى ، آرامش و بىآزارى ، رنگ رخساره و چشم و غيره - كه در قانون ياد گرفتى ! - مىتوان ماده را شناخت .\r\nاگر مادهء بلغمى خام و سرد باشد : فراموشى ، كم‌فهمى ، سرگرانى ، سنگينى تن ، خواب‌آلودگى و بيهوش شدن زياد همراه دارد . و چنين صرعى سستى و ناتوانى زياد به بار آورد و از نوع بسيار بد است .\r\nاگر از بلغم شورمزه باشد ، خواب‌آلودگى و احساس سردى در مغز سبك‌تر و حركات بيمار سالم‌تر است .\r\nاگر سبب سوداست ، قى بيمار يا شبيه خون سياه ، يا تند مزهء سوخته ، يا از آن نوع ترشمزه است كه بر خاك به جوشش آيد . بيمار ذهنش درهم برهم و مايل به حالت ماليخوليا مىشود و بعد از نو به ، دير به حال عادى بازمىگردد .\r\n\r\n","description":"","footnote":"","page_name":" 151 ","page_number":185},
  {"content":"\r\n\r\nاز رنگ صورت و چشم ، خشكى سوراخ بينى و خشكى زبان و ساير سببهاى توليدكنندهء سودا ، مىتوان صرع سودايى را شناخت .\r\nاگر مادهء سودايى خون طبيعى و تيره‌رنگ باشد ، صرع همراه فروهشتگى جسم ، كم‌حرفى و آرامش است . بيمار در حال تفكر مىباشد و آرام است .\r\nاگر مادهء صرع صفراى سوخته و تيزمزه است ، رفتار مصروع جنون‌آميز و بسيار گويى و نعره‌زنى است . صرع مضطرب و زودگذر است و احتمال دارد كه تب همراه صرع باشد و اين در حالتى است كه مادهء سودايى اندك و خفيف باشد .\r\nخنديدن مصروع علامت اين است كه مادهء خون سودايى است .\r\nمىتوانى از برآوردهء همراه قى بيمار ، گوهر سودا را بشناسى ، اگر شبيه خون غليظ است سوداى طبيعى و عادى است . اگر شبيه شراب غليظ است ( نبيذ ) سوداى سوخته است . قى بيمار كه گس مزه است و گلو را زبر مىنمايد ، دليل بر منتهاى سردى و خشكى است يا اينكه قى ترش‌مزه و خفيف همراه كف است و بر زمين مىجوشد ، يا غليظ و بدون كف مىباشد .\r\nاگر مادهء صرع‌آور خون باشد ، ما مىگوييم : اگر خون به وسيلهء جوش آمدن و جنبش منشأ صرع گردد ، نه از زيادى مقدار ، اثر قابل ملاحظه‌اى را بر رنگ رخسار و رگهاى گردن نمىگذارد .\r\nبيمار قبل از نوبهء صرع به حالتى خفگى مانند دچار نمىشود ، ليكن سنگينى تن و فروهشتگى ، كندفهمى ، زيادى آب دهن و خلم ، بلغم همراه حرارت ، سرخى چشم ، بخار خونى در سر ، دليل خونى بودن ماده است .\r\nاگر ناشى از خون زياد است ، همراه علامات ذكر شده ، رگهاى گردن بيمار پر مىشود و قبل از نوبهء صرع ، به حالتى خفگىمانند دچار مىشود .\r\nاگر مادهء صرعى صفرايى باشد - كه كمتر اتفاق مىافتد - مصروع بسيار زجر مىكشد و افسرده مىشود . كمتر متشنج گردد ، مدت صرع كوتاه است ، حركاتش كمتر مشوّش و مىتوان آن را از قى و التهاب و زياد به هم خوردن عقل ، زردى رخساره و چشم شناخت .\r\nاگر منشأ صرع معده است ، صرع نتيجهء لرزش و تپش دهانهء معده است و به‌ويژه كه غذا را ديرتر از وقت بيابد . بيمار در حالت صرع پيوسته در لرزش و اهتزاز است و داد مىزند ، و به‌ويژه در ابتداى نوبت ، از پيش و پس شكم بر از و بول و منى و مذى بيرون دهد . سردرد و خفقان شديد دارد .\r\nشايد در اين حالت ، صرع را به وسيلهء قى دادن بيمار تخفيف داد يا از بين برد .\r\nهم‌چنين حالاتى را بايد در نظر گرفت از قبيل دلايل تباهى معده ، زيادى و كمى نوبت صرع ، كه بستگى به پاكى و آلودگى معده دارد .\r\nاگر صرع ناشى از معده ، پياپى و زياد روى دهد ، شايد بيمار را بكشد . و اين در حالاتى رخ مىدهد كه خلطهاى داخل معده از حيث مقدار و بخار بسيار باشد ، كه اكثرا خلط بلغمى است و ممكن است با خلط ديگر مخلوط باشد .\r\nصرع ناشى از معده ، پياپى و زياد روى دهد ، شايد بيمار را بكشد . و اين در حالاتى رخ مىدهد كه خلطهاى داخل معده از حيث مقدار و بخار بسيار باشد ، كه اكثرا خلط بلغمى است و ممكن است با خلط ديگر مخلوط باشد .\r\nصرع ناشى از معده ، در حالت پرى معده پديد آيد و در تهى بودن معده تخفيف يابد . هم‌چنين\r\n\r\n","description":"","footnote":"","page_name":" 152 ","page_number":186},
  {"content":"\r\n\r\nاگر معدهء پر - كه به حد امتلاء رسد - روان و اسهالى شود ، صرع تخفيف يابد .\r\nاگر مادهء بلغمى همراه مادهء صفرايى باشد ، مصروع احساس تشنگى ، التهاب ، سوزش ، سوختگى مىكند ؛ و اگر همراه ماده سودايى باشد ، در اكثر بيماران اشتها زياد مىشود ، احساس ترش‌مزگى دارند ، به تفكر و دودلى افتند . و در هر حال نشانه‌هاى بلغمى بودن ماده بر ساير علامتها چيرگى دارد . خلطى كه جاى در معده دارد و سبب صرع مىشود ، از تباهى است نه از كثرت . هرگاه معده خالى باشد و خلط سبب صرع به دهان معده برسد ، نوبت صرع نمودار مىشود . همين‌كه غذاى خوب كيموس به معده رسيد و گرسنگى از بين رفت صرع قطع مىشود .\r\nخلطى كه بسيار تند و از جنس صفرايى باشد ، آن را از دلايلى كه ذكر كرده‌ايم مىشناسى !\r\nاگر مادهء صرع در « مراق » ( لايهء خارجى پردهء صفاق ) باشد ، علامات و دلايل زير را داراست :\r\nآروغ ترش ، بادكردگى ، قرقر آزاردهندهء شكم كه دير آرامش يابد ، التهاب در مراق . گاهى مىشود كه ميان هر دو شانه به درد آيد ، كه با هضم غذا درد موقتا فروكش كند و باز عودت مىنمايد .\r\nاگر در حال گرسنگى صرع واقع شود ، از قبوضيّت شكم ناشى است و به وسيلهء مليّنات دست‌بردار مىباشد . و به‌ويژه اگر حس كند كه مراق كشيدگى به سوى بالا دارد و مىلرزد . اين حالت براى كسانى رخ مىدهد - چنان‌كه گفتيم - طعام را هضم نمىكنند و غذا هضم نشده فاسد مىشود و مجراها را بند مىآورد .\r\nاگر بخار مراق از نوع صفرايى باشد ، علامتش التهاب در مراق ، تغيير رنگ ، درهم شدن عقل ، افسردگى و لجاجت است .\r\nاگر بخار مراق سودايى باشد ، بيمار به نوعى از ماليخوليا مبتلا گردد . علامتش با خود حرف زدن ، ترس از تاريكى موهوم كه از اثر مادهء صرعى پديد آيد . ترس زياد از مرگ ، يا تمناى مرگ و بقيهء عوارض ماليخولياست .\r\nصرعى كه منشأش كبد يا ساير تن است ، از رنگ ، مو ، خشكى ، بادكردگى و سستى گوشت بدن ، چاقى ، لاغرى ، زياد خيس شدن از بخار خونى كه مىتوان از راه معاينهء بول ، نبض ، حالت غذايى ، و چگونگيهاى بيان‌شده دريافت . و شايد از موادى كه در مقعد و رحم حبس شده و به جريان نمىافتند ، و از عرق بيمار و غيره نتيجه گرفت .\r\nاگر مادهء صرعى خونى مايل به سوختگى بود ، مىبينى كه رنگ بيمار سرخ و در حال صرع عرق مىكند و مىخندد . اگر ماده صفرايى يا بلغمى سودايى باشد ، آن را از علاماتى كه ذكر شد مىشناسى ! اگر ماده در رحم باشد ، حتما صرع همراه بند آمدن حيض يا آب پشت يا رطوبتهايى است كه به رحم مىريزد . قبل از نوبت صرع ، احساس درد در زهار ، بيخ رانها ، اطراف پشت ، سنگينى در زهدان مىكنند .\r\nصرعى كه منشأش طحال است ، بايد دانست كه مادهء سودايى است . طحال به درد آيد ، باد مىكند يا سخت مىشود ، قرقر در اطراف طحال پديد آيد و اكثرا تمام بدن از طحال متأثر مىشود .\r\nاگر منشأ صرع از مادهء سمى باشد ، كه از راه عصب به يكى از اعضاء بدن : پا ، دست ، پشت ،\r\n\r\n","description":"","footnote":"","page_name":" 153 ","page_number":187},
  {"content":"\r\n\r\nزهار ، يا در درون مانند : معده و رحم رسيده دو حالت دارد . يا منشأ سم از خارج است به گونه‌اى كه بيمار احساس كند دردى همانند سوزش ناشى از نيش عقرب ، رتيلا ، زنبور بر عصب دارد ، دليل بر تأثير سم از خارج است .\r\nيا از داخل : كه بيمار احساس مىكند بخارى از تنش به سوى سر بالا مىرود ، چشمش به سياهى مىزند و بر زمين مىافتد .\r\nاگر منشأ صرع از كرم باشد ، دليلش ريزش آب دهان و ديدن كرم معده و كرم كدو است .\r\n\r\nتحريك‌كننده‌هاى صرع :\r\nهواى محيط زيست در بيمارى اثربخش است ، اگر محيط زيست عليه بيمار باشد ، بايد بيمار را به منطقه‌اى كه هوايش به نفع او است انتقال داد .\r\nگرماى زياد از تابش خورشيد يا از آتش ، سرما ، جماع به افراط ، بارانهاى متمادى ، بادهاى شمالى و جنوبى براى صرعى خوب نيستند .\r\nهواى مناطق شمالى و باد شمالى كه در تحليل نرفتن و راكد گذاشتن مواد مؤثرند و باد جنوبى و مناطق جنوبى كه اخلاط را به حركت درمىآورند و مغز را پر از خلط مىكنند و خلط را رقيق مىسازند و برمىانگيزانند براى صرعى مناسب نيستند .\r\nبيمارى صرع اكثرا در زمستان تحريك مىشود و همانند شمال و باد شمالى نامساعد هستند .\r\nفصل پاييز هم خوب نيست ، زيرا خلط فاسد بسيار است .\r\nصرع در مناطق شمالى كم است اما خطرناك و كشنده . زيرا اگر سبب صرع ، بسيار نيرومند نباشد پيدا نمىشود . بوى خوش و ناخوش محرك صرع است . همچنين حركات سريع ، نگاه كردن به حركات سريع و چرخشى و نگاه كردن از بلندى به پايين ، زياد ماندن در حمام ، حمام رفتن قبل از هضم طعام ، آب گرم بر سر پاشيدن ، نوشيدن چيزهايى كه خون تيرهء بخارانگيز توليد مىكنند مانند : شراب كهنه و تيره‌رنگ ، شراب تازه و تصفيه نشده و دردى نگرفته ، چيزهايى خسته‌كننده و آزاردهندهء مغز و به‌ويژه كرفس ، و هم‌چنين عدس كه خون را سودايى مىسازد ، مگر اينكه عدس با آب جو پوست‌كنده جوشيده شود . باقلى نيز محرك صرع است ، سير بد است كه سر را پر از بخار مىكند . پياز هم همين‌طور ، پياز علاوه بر توليد بخار رطوبتى تباه در گوهر دارد .\r\nشير ، شيرينيهاى قنادى ، طعام پر از چربى ، هر خوراكى كه غليظ ، بادآور ، قبضىزا و سرد باشد . هر چيز تندمزه با صرعى سازگار نيست و صرع را تحريك مىنمايد .\r\nقى همراه اسهال كه اخلاطبرانگيز است محرك صرع است . شكم‌پرى از خوراك هضم نشده ، سوء هاضمه ، شب بيدارى زياد از حد ، غم زياد ، خشم بسيار ، ترس زياد ، واكنشهاى نيرومند حسى كه از شنيدن صداهاى تند و بلند مانند صداى رعد ، دهل ، نعرهء شير ، صداهاى از قبيل آواى جرس ، صداى به هم ساييدن دندانها ، تماشاى روشنيهاى بسيار قوى مانند برق آسمان ، نگاه به قرص آفتاب دوختن ضرر دارد . در مجراى باد بسيار تند توفانى قرار گرفتن صرع را تحريك\r\n\r\n","description":"","footnote":"","page_name":" 154 ","page_number":188},
  {"content":"\r\n\r\nمىنمايد .\r\nورزش در حالت معده پرى و در هر حال كه منظور از آن تحليل بردن خوراك باشد ، صرع را تحريك كند .\r\n\r\nداروهاى صرع‌آور\r\nداروهايى را كه صرع را آشكار مىكند و صرع‌آور است در جدولهاى « بيماريهاى سر » علامت‌گذارى كرده‌ايم ، مانند تبخير وسيلهء قنّه : نوعى از انجدان ) مرّ ، « شاخ بز » خوردن كبد بز نر و بوى بز نر « تگه » . مرّ در بينى گذاشتن .\r\n\r\nمعالجات :\r\nاگر صرعى بچهء شيرخواره باشد ، بايد شيردهنده‌اش غذاى خوب و مايل به گرم و لطيف و خوب كيموس بخورد . از هر چيزى كه توليد شير آبكى ، يا فاسد ، يا غليظ بنمايد پرهيز كند ، از جماع و باردار شدن دورى جويد .\r\nبايد بچه را از يكه خوردن به سبب صداها زبر و ترساننده ، مانند صداى طبل و بوق و رعد و زنگ بزرگ و غيره كه مايهء ترس و خوف بچه مىشوند دور نگاه داشت .\r\nبايد بچه را شب از بىخوابى ، خشم ، ترس ، سرما و گرماى زياد ، از سوء هضم حفظ كرد .\r\nبايد قبل از خوراك ، به نرمى و آهستگى بچه را به ورزش واداشت . و بعد از طعام نگذارند حركت كند . اگر ديدند كه بچه تحمل داروهاى رانندهء بلغم را دارد ، مفيد است كه بخورد . اگر بچه را گاه‌گاهى وسيلهء عسلاب قى دهند مفيد است . خوب است كه گل انگبين شكرى يا عسلى بنوشد .\r\nفيجن و غيره ، از داروهاى لطيف‌كننده را بو كند . بو كردن چيزهايى كه ذكر مىنماييم شايد بسنده باشد .\r\n\r\nعلاج صرع براى عموم\r\nبر همه بيماران صرع است كه :\r\nغذاى خوب و مناسب كه رطوبت خوب دارد ، در حد متوسط نه به افراط بخورند . از زياده‌روى در خوراك و امتلاء بپرهيزند . از سوء هضم حذر كنند . به اندازهء كفايت بخورند و خود را سير نگردانند . كسى كه عادت به يك وعده غذا ندارد ، خوراك كفافش كه تماما سيركننده نباشد قسمت كند ، يك‌سوم را در ناهار و دو سوم را شب بعد از ورزشى سبك تناول كند .\r\nزياد شراب نخورند كه شراب مغز را پر مىكند ، و اگر ناگزير خوردند ، بايد كمى از شراب كهنهء تصفيه شده بنوشند كه مزه‌اش به گسى بزند .\r\nبدترين كار براى صرعيان نوشيدن بعد از حمام كردن است ، سرماى فجائى خيلى مضر است .\r\nبايد بيمار صرع ، سر خود را از گرماى سخت و سرماى سخت و سرماى سخت حفظ كند . زياد در حمام نماند . از\r\n\r\n","description":"","footnote":"","page_name":" 155 ","page_number":189},
  {"content":"\r\n\r\nخوردن گوشت غليظ ( گوشت گاو ) و گوسفند و بز و غذاى نيرومند و گوشت هر نوع ماهى اجتناب ورزد .\r\nتنها گوشت جوجه ، درّاج ، تيهو ، گنجشك خانگى و كوهى ، چكاوك ، « شفنين » ( نوعى كبوتر گردن طلايى ) ، بزغاله ، آهو ، خرگوش را بخورد .\r\nگويند گوشت خوك وحشى براى صرعى بسيار نافع است . چنان‌كه گويند گوشت بز كه كم‌رطوبت و خشكى دهنده است مفيد است .\r\nشيرينى و چربى خوب نيست . از همه سبزيها بايد دورى جويد و به‌ويژه از كرفس كه خاصيت تحريك صرع دارد . اگر از استعمال سبزيجات ناگزير باشد شاهتره و كاسنى را برگزيند . گويند كاهو خوب است ولى من آن را بسيار نمىپسندم . گويند گشنيز خوب است كه بخار را از سر منع مىكند . من با گشنيز نيز مخالفم و به‌ويژه اگر زياد تناول نمايند مگر در حالت صرع صفرايى و خونى .\r\nسلق آب‌پز همراه روغن زيتون و آبكامه و چيزهاى همانند آن را اگر قبل از غذا كه ليونت‌بخش است تناول نمايند جايز است .\r\nگياه فيجن را بو كنند مفيد است . شبت و فيجن را در غذا ريزند بىفايده نيست .\r\nبايد به‌طور كلى از ميوه‌هاى تر پرهيز كنند ، مگر بعضى از ميوه‌هاى گيرنده بعد از غذا بخورند و آن هم بسيار كم ، كه دهانهء معده را ببندد و غذا را پايين براند و ليونتى به معده بدهد و منع بخار كند .\r\nاز هر نوع خوراك سنگين از قبيل : شلغم ، ترب ، كلم ، هويج دورى جويند .\r\nاز تيزمزه كه بخار توليد مىكنند دور باشند ، خردل صرعى را آزار مىدهد كه بخارانگيز است و زوايد را به سوى اندام بيمار مىراند و تند مزگيش كوبندهء مغز است .\r\nبايد از مستى و جاى بادگير و زياد سير شدن بپرهيزند . و آب‌تنى به كلى ممنوع است . زيرا آب گرم فروهشتگى آورد ، آب سرد كرخىآور و به زيان روان حساس است .\r\nاگر بيمار صرعى شكم را به افراط سير نمود ، بايد آن را پاكسازى كند و مواظب خود باشد . از غذاهاى خشك ، خشكبار ، آجيلى ، و از غذاهاى خشك تخديرآور و بخاركننده دورى جويد .\r\nپر شدن از شراب بسيار زيان‌آور است . اما اندكى از آن روان را نشاطبخش است و نيرو مىدهد و فكر را صاف مىكند و از زياد نوشيدن آب جلوگيرى مىنمايد .\r\nخواب زياد نيم‌روزى ، و عموما خواب زياد مضر است و به‌ويژه خواب بر سيرى زياد .\r\nشب‌بيدارى و بىخوابى زياد نيز خوب نيست كه روان را ضعيف مىكند و تحليل مىبرد و علاوه بر اين مغز را پر از بخار مىنمايد .\r\nنخستين چارهء صرعى پرهيز كردن از تحريك‌كننده‌هاى صرع است - كه بيان كرديم - آرامش و عدم تحرك براى او خوب است ، هرگاه بعد از فارغ نمودن و پاك كردن بدن - كه ذكر خواهيم كرد - نياز به ورزش داشت ، نبايد در حال سيرى ورزش كرد ، ورزش نبايد او را بسيار خسته كند ، و بعد از ورزش بايد استراحت كند . بايد سعى كند كه سرش را بالا نگه دارد و تا ممكن است فرود نياورد و\r\n\r\n","description":"","footnote":"","page_name":" 156 ","page_number":190},
  {"content":"\r\n\r\nسر را زياد تكان ندهد كه مواد را به سوى خود بكشد . بايد با جنباندن بالاييها ، پايينها را نيز به جنبش وادارد .\r\nبراى اينكه ماده پايين آيد ماساژ از بالا به پايين لازم است . از سينه شروع كنند و به تدريج به ساق پا برسند . ماساژ وسيلهء پارچهء زبر باشد و آن‌قدر بمالند تا جاى ماساژ قرمز گردد . و هر دفعه از مالش تندتر از دفعهء سابقش باشد ، و در اين حالت سر راست ايستد . بعد از ماساژ پياده‌روى كند .\r\nبايد همان جا كه ورزش كرده استراحت كند و نفس به حال عادى برگردد و تشويش و خستگى از بين برود ، آنگاه از جاى ورزش جدا شود .\r\nگاهى كه مواد به كلى پايين آمد ، مىتواند سر را ماساژ دهد و شانه كند تا گرم شود و مزاج سر تغيير يابد . حجامت بر سر و داغ گذاشتن به قصد گرم كردن مغز مفيد است .\r\nبعد از اسهال و پاك شدن از مواد ناباب و زيان‌رسان و استراحت چندروزه مانعى نيست كه به حمام رود . و اسباب حجامت را زير نهايت دنده‌هاى رو به شكم بگذارند كه سرشان گرم گردد ، چنان‌كه ياد گرفته‌اى !\r\nهنگام نوبهء صرع گلوله‌اى را از موى نرم در ميان دندانها بگذارند كه دهان باز بماند . و بايد شروع به بيرون راندن ماده كنند بعد از آن به وسيلهء ادويهء غرغره كه جاذب مواد باشند ، سر را پاكسازى كنند . اگر صرع نوبتى و مرتب باشد ، يا با زياد شدن اخلاط زياد گردد ، با آمدن فصل بهار بايد تنقيه شود و خلط چيره بيرون رود . چنان‌كه ذكر خواهيم كرد .\r\nاگر مانعى در رگ زدن نبود ، رگ زده شود . رگ‌زنى در بهار و به‌ويژه در هر دو پا مفيد است ، به شرطى كه سردى به مغزش نرسد ، چنان‌كه تفصيل خواهيم داد .\r\nهرگاه اوان نوبت صرع فرارسيد و توانستى به وسيلهء پر آغشته به روغن سوسن كه در دهانش گذارى قى كند و به‌ويژه اگر معده در مادهء بيمارى تداخل داشته باشد ، براى صرعى بسيار مفيد است . ولى استفراغ زياد براى صرع مغزى زيان به بار آورد .\r\nاز داروهايى كه به‌طور آبكى در دهان صرعى و غيره گردانند : صمغ انگدان ، خايهء سگ آبى ( گندبيدستر ) در اسكنجبين عسلى است .\r\nداروهاى به بينى دميدن براى صرعى : پيه هندوانهء ابو جهل ، سيماهنگ و افشره‌اش ، نشادر ، سياه‌دانه و امثالش ، پلخم ، خربق سفيد ، فلفل ، زنجفيل ، مرّ ، گياه شير سگ ، گندبيدستر ، استوخودوس ؛ به تنهايى و مركب ، صمغ انگدان و زفت و قطران نيز از نفوخات ( دميدنيهاى ) صرعى است .\r\nيكى از بخورات مفيد براى صرع عود الصليب ( فاوانيا ) است . صرعى اگر در وقت استراحت فيجن را بو كند خوب است .\r\nحنين گويد : صمغ فيجن كوهى را با آرد جو وسيلهء سركهء شراب عجين كنند و گلوله‌هايى از آن سازند ، بيمار صرع هميشه آن را بو كند مفيد است .\r\nنوشابه‌هاى مفيد براى صرعى : سكنجبين با پياز دشتى ، كه هرروزه از آن بنوشد . شربت\r\n\r\n","description":"","footnote":"","page_name":" 157 ","page_number":191},
  {"content":"\r\n\r\nخاراگوش ، آش حسل و مرزهء كوهى يا اسكنجبينى كه حسل و مرزه كوهى در آن است .\r\nسكنجبين پياز دشتى در زمستان با آب گرم و در تابستان همراه آب سرد بنوشد .\r\nداروهاى ماليدنى خوب چنان‌كه گويند مخ ساق شتر با روغن گل محمدى را بر بناگوش و بالاييهاى سر و فقرات پشت و سينه بمالند . پيشينيان عود الصليب را كه براى ماليدن پوست به كار مىبردند ، در علاج صرع مفيد نمىدانند و منع كرده‌اند . شايد عود الصليب با « رومى سبز » « 1 » بهتر باشد .\r\nداروهايى كه بايد بيمار صرعى هميشه تناول نمايد عبارتند از : قارچ چمنى ، بيخ مدور زراوند ، انگدان ، « سفرديون » ( سفيديون ) ، فاوانيا ( عود الصليب ) ، هر وقت از اوقات با آب تناول كنند .\r\nخوب است كه بامداد و هنگام خواب در شب ، به اندازهء يك عدد زالزالك از « سادريطوس » بخورند ، اين رأى يكى از علما بود . برخى بر اين رأيند كه روزى دو دفعه كف دريا تناول شود . گل اربه در شوربا بخورند مفيد است .\r\nداروى تركيبى پياز دشتى كه براى صرعى بسيار بهره‌رسان است چنين است :\r\nنسخه : سركه در بستويى بريز ، پياز دشتى را در سركه بريز ، سر بستو را محكم با دهان‌بندى ببند و بالاى دهان‌بند پوست كلفت بگذار . بيست روز قبل از طلوع ستارهء شعرا و بيست روز بعد از طلوع شعرا بستو را زير آفتاب و رو به جنوب بگذار و هرچند گاهى كمى به هم بزن تا گرماى آفتاب به همه اجزايش برسد . بعدا بستو را باز كن ! پياز دشتى مثل اينكه زياد در آب جوشيده باشد ، از هم پاشيده است . بايد افشره‌اش را با عسل مخلوط كرد و هر روز يك قاشق ( ملعقه ) تناول نمايد . اگر عجله در كار بود ، پياز دشتى را در آب و سركه بجوشان و اسكنجبين عسلى از آن بساز كه بيمار بخورد .\r\nنسخهء خوب ديگر : انگدان سه مثقال ، ثمر درخت غار سه مثقال ، زراوند غلتان دو مثقال ، ريشهء فاوانيا دو مثقال ، گندبيدستر و قرص ساخته شده از پياز دشتى هريك يك مثقال ، با عسل كف گرفته معجون مىشود ، هر روز با اسكنجبين تناول نمايند .\r\n\r\nانتقال مكان\r\nصرعى را از مكانى به مكانى ديگر كه هواى مساعد و لطيف و خشكىدهنده داشته باشد ، همچون انتقال از كودكى به جوانى است و بسيار نافع است .\r\nاگر بيمار صرعى به پيچش و تشنج اندام مبتلا شود ، عضو بيمار را با روغن و آب ولرم و چلانيدن قوى بايد چاره نمود .\r\nاگر مادهء صرع خونى باشد بهتر است كه وسيلهء « خربق » و همانند خربق و پيه حنظل و محموده و معجون مسهل و آب‌پز قارچ چمنى ، جسم را تخليه كنى ، و اسهال بعد از اسهال را در طول مدت\r\n\r\n\r\n","description":"","footnote":"\r\n( 1 ) - « رومى » در فرهنگها نيافتم . « روم » : سريشمى كه بدان پر تير چسبانند . منتهى الارب .\r\n","page_name":" 158 ","page_number":192},
  {"content":"\r\n\r\nسال بايد اجرا نمايى .\r\nاگر رگ زدن بايسته بود كه خلط را براند ، نبايد تأخير كرد حتى اگر از هر دو « قيفال » ( شريان سباتى ) باهم باشد ، و بعدا رگ زير زبان را زد . گاهى در هفته يك‌بار حجامت بر پشت سر گذارند كه مواد را از مغز جذب كند . به شرطى كه مغز در حالى از ناتوانى و بدمزاجى نباشد كه حجامت به زيان مغز باشد .\r\nشايد نياز باشد كه رگ زدن تكرار شود . پس بايد بيمار را بعد از رگ زدن يك هفته استراحت دهى . بعدا به وسيلهء نوشيدنيهاى اسهالى و به حقنه‌هاى قوى از لوفا و پيه حنظل و محموده و معجون مسهل و روغن گرچك بيمار را تخليه نمايى و او را استراحت دهى . بعد از آن از طرف شانه و سر و گودى پشت گردن و ساق حجامت مىگذارى . بعد از آن او را استراحت مىدهى و باز به همان دستور حجامت‌گذارى مىكنى تا به كلى پاك مىشود . بعد از آن در دهن گرداندنيها و عطسه‌آورها و هر دارويى كه سر را از خلط و مواد ناباب پاك مىنمايد كه ياد گرفته‌اى ، به عمل آورى . و اگر به وسيلهء « شليثا » و بعدا گياه شابانك و آب مرزنگوش بيمار را عطسه دهى مفيد است .\r\nبايد قبل از نوبت صرع معده‌اش پاك باشد ، و اگر ممكن است قبل از خوراك قى كند و به‌ويژه اگر خوراك ماهى نمك‌سود و شبيه آن باشد ، مناسبتر است .\r\nسپس به وسيلهء مقوّيات ( نيروبخشها ) ى گرم‌كننده از قبيل ضمادهاى خردل و امثال آن ، مزاج مغز را - چنان‌كه ياد گرفته‌اى - به‌طور بهتر تغيير بده ! بگذار فيجن را بو كند . اما نبايد داروهاى تبديل مزاج مغز و گرم‌كننده‌ها را يكباره گذاشت بلكه به تدريج بايد انجام گيرد ، و هرگاه ديدى كه ازين كار زيانى وارد است ، بيمار را استراحت بده !\r\nبراى بيرون راندن مادهء بلغمى كه سبب صرع مىشود ، بهترين دارو معجون پيه حنظل ، معجون « هرمس » است .\r\nاگر از معجون « هرمس » هر روز به وزن يك درهم بامداد و نيم درهم شبانه بخورد بسيار نافع است . اگر همراه بلغم امتلاء كلى باشد ، رگ‌زنى چنان‌كه بيان كرديم نافع و همچنين پاك سازى .\r\nوسيلهء تربد ، قارچ چمنى ، استوخودس و به‌ويژه معجون « روفس » پاك شود .\r\nمادهء سودايى را مىتوان وسيلهء : پختهء سس صغير ، خربق ، سنگ لاجورد ، سنگ ارمنى ، استوخودس ، بسپايك ، هليله بيرون راند ، و از ماليدنيها مخ ساق شتر با روغن گل ، كه بر فقرات و بناگوش و سينه مالند ، مفيد است .\r\nصرع صفرايى را بايد وسيلهء سردى و رطوبت و به‌ويژه حقنه كردن مواد سردى و رطوبت‌بخش چاره كرد .\r\nاگر ماده سوخته باشد ، در حكم مادهء سودايى است يا حد وسط ميانهء صفرايى و سودايى است .\r\nصرعى كه آن را « ام الصبيان » گويند ، بعضى عقيده دارند كه صرع صفرايى است . ازاين‌رو ما امر مىكنيم كه وسيلهء آبزن و به بينى كشيدنيهاى سرد و رطوبتى ، دوشيدن شير بر سر ، وسايل قوى براى رطوبت دادن به جسم ، آن را معالجه كرد .\r\n\r\n","description":"","footnote":"","page_name":" 159 ","page_number":193},
  {"content":"\r\n\r\nاگر بيمار بچهء شيرخوار است ، بايد شيردهش چيزهايى بخورد كه شيرش را سرد گرداند ، و در جاى سرد زيرزمينى ساكن باشد .\r\nممكن است اين حالت از صرع بچگانه « صرع صبارى » يا « مانيا » ( ديوانگى ددمنشى ) باشد كه اين اسم در نزد طبيبان پژوهشگر مشهور نيست .\r\nاگر پيچيدگى و تشنج در بعضى اعضاى مصروع رخ دهد ، ماساژ با روغن و آب ولرم و فشار آوردن با دست بر آن عضو مفيد است .\r\nاگر صرع از معده باشد بهتر آن است كه وسيلهء پيه حنظل و استوخودس معده را پاك كند و در سال چندين بار اين پاك‌سازى تكرار شود ، و بعد از اين پاك‌سازى بايد معده را تقويت دهد .\r\nخوراكهاى زودهضم و خوب كيموس بخورد و در خوب هضم كردن طعام كوشش زياد كند ؛ كه اين بحث را در جاى خود تفصيل خواهيم داد .\r\nبايد معده را مدتى زياد تهى نگه داشت و هرآنچه را كه در گرسنگى از هيجان دچار شود با معالجه‌اى كه براى سردرد و غيره ذكر كرديم جبران نمايد .\r\nصرعى كه حس مىشود از عضوى به سوى مغز روان است در وقت نوبت صرع آن عضو را محكم ببندد ، شايد نوبه را منع كند . و بايد عضو مذكور را از خلط پاك نمايى خواه به وسيلهء پاك‌سازىهاى مشهور ، درصورتىكه قوّت دارو پاكسازى را انجام دهد . خواه به وسيلهء داروهايى قرحه‌برانگيز و چرك و خونابه بيرون آور و سوزندهء ماده ، مانند : ماليدن صمغ فيجن كوهى ، گياه شير سگ و غيره . چنين داروهايى را مىتوان در لوحهاى كتاب دوم پيدا كرد .\r\nو شايد نياز به استعمال آلاكلنگ و كبيكه ( آلالهء ايرانى ) ، بلاذر ، حب الفهم ، و چلغوز باز شكارى و غيره باشد .\r\nاگر ديدى كه نشتر زدن به پوست لازم است انجام ده .\r\nاگر ماده از جميع بدن به سوى مغز بالا مىرود ، بعضى گفته‌اند : اگر در زدن رگ شريان سباتى خطرى نباشد و خون حبس شده باشد مانعى ندارد . اما چون زدن رگ شريانى شايد مغز را سردى دهد و نيروى روانى منقطع شود و سكته رخ دهد ، بايد احتياط نمود . اگر زدن شريان با احتياط انجام شود بيمار به كلى شفا مىيابد .\r\nو اگر اين احتمالات نبود و خطر مذكور در قطع شريان وجود نداشت از بريدنش حتما فايده زياد است . كليهء آنچه را گفتيم از ياد مبر !\r\n\r\nدر بيان سكته سكته چيست ؟\r\nمجراهاى داخل مغز و روان حساس و متحرك ، سدّ مىشوند . اعضاى حركت‌كننده و نفس‌كش يا از كار مىافتند يا ناتوان مىشوند و نفس كشيدن به زحمت مىافتد .\r\n\r\n","description":"","footnote":"","page_name":" 160 ","page_number":194},
  {"content":"\r\n\r\nاگر بيمارى سكته نوبتى باشد ، مانند حالت خفگى ، كف و ساير مواد از دهان خارج كند سكته سخت است و دليل بر ناتوانى نيروى محركه در اعضاى تنفسى است . اما اگر در حين نوبه بيمار نتواند نفس بكشد ، كف بر دهان نيايد و خرخر نكند و مواد از دهان بيرون نريزد ، حالت بيمار سخت‌تر است .\r\nاگر در نفس كشيدن بسيار دشوارى نديد و دواى آبكى را كه در دهانش گرداند به گلو سرازير شود و از بينى فرونريزد هرچند از حالات قبلى آسان‌تر است باز خطر عظيم در بر دارد .\r\nبقراط گويد : سكتهء قوى شفا ندارد ، هرچند سكته سبك و ناتوان هم باشد باز شفا دادنش آسان نيست .\r\nراه‌بندان مجارى ذكرشده چند حالت دارد : برهم آمدن و پر شدن .\r\nبرهم آمدن ( انطباق ) آن است كه مواد آزاردهنده به مغز برسد و مغز درهم آيد و منقبض شود ، يا اينكه ماده‌اى كه به مغز مىرسد گيرنده و غليظكننده باشد مانند سرماى شديد .\r\nاما پر شدن ، يا ورم در پى دارد يا ندارد .\r\nپر شدن ورمى آن است كه مادهء بيمارى هم مجرا را پر سازد و هم كشيدگى ( تمديد ) بدهد ، كه اين حالت از حالات سخت سكته مىباشد . خواه مادهء سدكننده گرم يا سرد باشد .\r\nماده‌اى كه ورمى نيست و اكثرا از اثر آن ورم روى نمىدهد ، يا در خود مغز و نزديك مغز است كه در مجراى روان داخل مغز راه‌بندان ايجاد مىكند . يا در مجراى روان روانه به مغز اين راه‌بندان روى دهد .\r\nو آن مادهء بندآورنده ، يا خلط خونى است كه يكباره به بطنهاى مغز مىريزد ؛ يا خلط بلغمى است كه اكثرا خلط بلغمى سبب سكته مىگردد .\r\nخلطى كه مجراى روان به سوى مغز را مىبندد ، بعد از آنكه شريانات و رگها را از خون زياد لبالب مىكند ، منفذى براى حركت روان نمىماند ، بيمار خفه مىشود .\r\nهمان حالت دست دهد كه فشار تمام بر هر دو رگ سباتى وارد شود و حس و حركت از بين برود .\r\nاگر چنين حالتى از سبب جسمى رخ دهد ، همان حالت خفگى را به بار آورد ، كه اين از انواع سكته و اسباب سكته است .\r\nشايد فالج فراگيرندهء هر دو طرف از جسم را سكته گويند ، هرچند اندامان بدن سالم باشند ، شايد فروهشتگى و سستى يك طرف از جسم را سكته گويند كه اين از اصطلاحات سقراط است .\r\nاتفاق مىافتد كه انسان چنان از حركت بازمىماند كه ميان وى و مرده فرقى به چشم نخورد ، نفس نمىكشد ، نبض نمىتپد . با اين همه زنده است و ممكن است از مرگ برهد . ما از اين نوع زياد ديده‌ايم ، كه از تنفس و ضربان نبض بازمانده‌اند .\r\nممكن است سردى در او اثر كرده باشد و بتوان گرماى غريزى چنين كسانى را با كوششى نه بسيار به نشاط برگرداند و بخار دخانى را بر طرف نمود و تنفس را از سر گيرند .\r\nازاين‌رو بهتر اين است چنين مردگانى را كه سكته كرده‌اند فورا دفن ننمايند و حد كم هفتاد و\r\n\r\n","description":"","footnote":"","page_name":" 161 ","page_number":195},
  {"content":"\r\n\r\nدو ساعت جنازه را نگه دارند .\r\nاكثرا سكته سرانجام سر به فالج مىكشد . زيرا اگر طبيعت در بيرون راندن ماده از هر دو طرف بدن عاجز باشد ، آن را به نزديكترين نيمهء دردمند ديرينه و ضعيف‌تر مىراند و به داخل مجراها مىبرد و از مغز و بطنهاى مغز دورش مىدارد .\r\nچنين مىنمايد كه راه‌بندان سكته ، فراگير همهء بطنهاى مغز است ؛ چه اگر فقط در بطن عقبى مغز بود نبايستى حس را در قسمت جلو مغز و رخساره از كار بيندازد .\r\nبقراط گويد : اگر شخص سالمى ناگهان احساس درد در سر كند و بعدا سكته نمايد قبل از هفت روز مىميرد ، مگر اينكه به تب گرفتار آيد كه ممكن است تب زوايد را تحليل ببرد .\r\nو بدان ! كه در اكثر كسانى كه از حيث عمر و بدن و كار و زندگى به رطوبت نزديكند به سكته دچار مىشوند ، و به‌ويژه اگر همراه رطوبت سردى هم باشد .\r\nاگر گرم و خشك مزاج سكته كند خطر است ، زيرا بيمارى ضد مزاج تا سبب بسيار دشوار نباشد نمىآيد ، و چون مزاج از مرض دور است بيمار آن را تحمل نخواهد كرد .\r\nكم اتفاق افتد كه گرم‌مزاج سكته كند .\r\nهرگاه مادهء بيمارى فالج هر دو طرف جسم را دربرگيرد ، سكته رخ مىدهد . همچنان‌كه اگر مادهء سكته به طرفى از جسم آيد فالج به بار آورد .\r\nاكثرا سبب سكته در دو بطن عقبى مغز است . اگر همراه سكته تب آيد ، اكثرا ورمى تكوين شده است .\r\nكسانى كه از سودايى بودن خونشان ، نياز به رگ زدن زياد دارند و از رگ‌زنى فايده مىبينند ، در نتيجه براى سكته و امثال سكته ، قابليت پيدا مىكنند .\r\n\r\nآمادگى براى سكتهء نوبتى\r\nخوردن داروهاى تندمزه اخلاط كندرو را شتاب بخشد و ما اخطار نوبتهاى سكته را ذكر كرديم تو آنجا را بخوان .\r\n\r\nعلامات :\r\nفرق ميان سكته و سبات ( بيمارى خواب‌آلودگى و بيهوشى ) :\r\nسكته‌كننده خرخر در گلو دارد و نفسش مرتب نيست ، كه بيمار سبات چنين نمىباشد . بيمار سباتى از خواب گران به تدريج به خواب سبك مىرسد و گاهى ناگاه چنين شود ، ليكن در بيمارى سكته در اكثر اوقات قبل از آمدن سردرد و بادكردگى رگهاى گردن ، سرگيجه ، سراسيمگى ، تاريك شدن چشم ، لرزش جسم ، برهم ساييدن دندان در خواب ، تنبلى ، سنگينى روىآور است . اكثرا بول زنگارى و سياه و رسوبات خاك اره‌اى و سپوس در آن است .\r\n\r\n","description":"","footnote":"","page_name":" 162 ","page_number":196},
  {"content":"\r\n\r\nاما اگر سكته از اثر ضربت خوردن و افتادن و اشتراك اندامى باشد ، آن را از قواعدى كه بارها برايت تكرار كرده‌ام مىشناسى !\r\nاگر سكته از ورم باشد حتما تب همراه دارد ، كه در باب علامات اورام شرح داده‌ايم و مىشناسى . و اگر سبب سكته خون باشد آن را نيز بارها تكرار كرده‌ايم ، كه رخساره و هر دو چشم زياد قرمز مىشوند ، اوداج و رگهاى گردن كشيده مىشوند ؛ و اين در حالى است كه بر موعد رگ‌زنى مدت زياد گذشته و سابقا توليدكنندهء سوداء را تناول نموده‌اند .\r\nسكته كه از بلغم باشد از رنگ رخسار و چشم و ترى سوراخ بينى و غيره - كه گفته شده - شناسايى مىشود . گفته‌اند اگر شخص سالخورده به سرگيجهء دايمى يا متكرر گرفتار آيد اخطارى است كه سكته مىكند .\r\n\r\nمعالجهء سكته :\r\nاگر آسيب از خارج باشد ، بايد سبب وارد آمده را چاره كرد . اگر از مشاركت اندام است بايد آن اندام را بهبود بخشيد . چنان‌كه در قانون و فصلهاى ديگر ذكر شده .\r\nاگر سكته از خون است چاره‌اش در رگ زدن به‌هنگام و بيرون راندن خون زياد است . كه فورا به هوش مىآيد . بعدا با حقنه‌هايى - كه مىدانى ! - ماده را از سر به پايين مىآرى و به نرمى و لطف به چاره‌جويى مىپردازى كه فقط گلاب و آب‌جو آبكى ، و آب پنير كافى است . همچنين بوكننده‌هايى را بو كند كه نيرو به مغز مىبخشند و گرمىآور نيستند كه اين را هم مىدانى !\r\nاگر سكته از بلغم به هم آمده است ، و علامت خون را نيز پيدا كردى ، باز رگ زدن لازم است . و بعد از رگ زدن حقنهء شديد مىخواهد . و شياف نيروبخش كه صمغها و زهرهء گاو و شربتهاى مسهل باشد كه ماده را بيرون دهد . حبوب گياه شير سگ دراين‌باره مورد اعتماد است .\r\nو بعد از آن كمادات گرمىبخش بر سر و اعضاء بيمار بگذار ، و با آب‌پز گياههاى گرمىبخش از قبيل شبت ، درمنه ، مرزنگوش ، برگ ترنج ، پونه ، آويشم ، حسل ، اسپرك ، مرزه كوهى ، مشك چوپان سر و اعضاء را بشويد . و به روغنهايى كه نيروى اين گياهان در آن باشد . روغن فيجن كه ( عاقرقرحا ) ، گندبيدستر ، جاوشير و بارزد در آن مخلوط باشد ، استعمال نمايد . كليهء بدن را با روغن زيتونى كه گوگرد در آن باشد بيندايد .\r\nاگر كمادها از ميخك ، هيل ، چارگون ، جوزبويا و سوسن زرد باشند خوب است .\r\nپا را با روغن گرم گرمىبخش و آب گرم و نمك ماساژ دهد ، مهره‌ها را با استرك و زيبق ( جيوه ) بمالد . خردل و سكبينه و گندبيدستر و گياه شيرسگ را بر مجراى نخاع بمالد .\r\nماليدنى خوب : روغن سيماهنگ ، فيجن ، پياز دشتى با روغن زيتون كهنه ، كه پياز دشتى سبز چهل روز در زيت بماند يا باهم بجوشانند ، به‌طورى كه دو اوقيه ( پانزده مثقال ) پياز دشتى را در يك قسط ( هجده اوقيه ) روغن زيتون كهنه بجوشانند تا از هم مىپاشد پياز دشتى سبز ( پياز موش ) را چهل روز در آن خيس كنند ، و هم‌چنين روغن عاقرقرحا ( اك‌كرا ) را با هر دو اسلوب ذكر شده\r\n\r\n","description":"","footnote":"","page_name":" 163 ","page_number":197},
  {"content":"\r\n\r\nاستعمال نمايند .\r\nهر روغنى را كه براى مالش به كار برند ، بهتر آن است كه شمع در آن باشد ، تا نلغزد و ماندگار باشد . و بايد قبلا به ماليدنيهاى كم‌نيروتر شروع كرد . اگر تأثير مطلوب نبخشيد آن‌گاه نيرومندتر را به كار برند .\r\nبعد از پاك نمودن بيمار وسيلهء حقنه‌ها و غيره بايد بوكردنيها و به‌ويژه خربق سياه بو كند ، عطسه‌آور نيرومند به كار ببرد . روغن قوى به عمل گيرد . آهن سرخ‌شده را نزديك سر نگهدارد .\r\nضمادهاى تحليل‌برنده را - كه ياد گرفته‌اى - بر سر بيمار بگذار ! اگر ممكن است با پر آلوده به روغن سوسن يا روغن زيتون او را به قى وادارى ؛ و به‌ويژه اگر گمان بردى كه امتلاء در معده روى داده و از زياده خورى به رنج افتاده ، از قى كردن بسيار سود بيند . در قى كردن فايدهء ديگرى هم هست : دل به هم آمدن و زوركى قى كردن مزاج سر كسانى كه سكتهء سرد و تر دارند گرمى دهد . و بايد بادكردگى را راند كه بدن سبك مىشود .\r\nبايد چيزى ميان دندانهاى بيمار قرار داد چنان‌كه گفته شد ، تا نتواند دندان بر دندان بسايد و دندان فاسد شود .\r\nو اگر قبوضيت داشتند ، روغن گرچك پخته با آب فيجن را دو درهم همراه آب ريشه‌ها ( اصول ) بخورانند و به تدريج زياد كنند تا روزانه به پنج درهم مىرسد . و اگر ممكن باشد اندازهء يك درهم ترياق و معجون ترياق ( مثروديطوس ) و « شليثا » ، بلاذر ، « شجرينا » ( سنجرينا ) و امثال آنها را به قدر يك فندق در دهان گردانند . اگر سكته از نوع سهل و آسان است ، يك مثقال گندبيدستر با آب عسل و اسكنجبين عسلى كافى است ، هم‌چنين نيم درهم از اين دارو را بخورد و آب عسل ساده يا همراه ادويه‌جات ديگ‌افزار بخورد مفيد است .\r\nاگر ديدى كه بيمارى سبك شد ، بيمار را غرغره مىدهى و به عطسه مىآورى و حجامت بر پشت گردن و مهره‌هاى پشت مىگذارى . اگر احتياج به نشتر زدن پيدا كند نشتر مىزنى و الّا نمىزنى و بيمار را در ننو مىگذارى . بعدا ، بعد از سه هفته در جاى گرم مىنشانى و روزى كه به حمام رود او را با روغنهاى گرمىبخش مىمالى .\r\nمادهء غرغره ، بعد از پاكسازى فراگير تمام بدن : آب‌پز : آويشم ، پونه ، مرزهء كوهى ، حسل ، و امثال آنها در سركهء آميخته با عسل مفيد است . آب سلق ، مويزك ، آويشم ، سماق هم همين كار را مىكند . داروى قوىتر از اينها : فلفل و دار فلفل ( فلفل دراز ) زنجفيل ، مويزك ، گل محمدى ، بورك ، سماق را مىكوبند و قاطى مىكنند و با شراب سيكى خمير نمايند و قرصهايى از آن سازند كه بيمار در ميان دندانها مىجود . يا اينكه در آب‌پز حسل همراه مصطكى ريخته و بدان غرغره مىكنند .\r\nزيرا فلفل و دار فلفل و خردل و پونه و مويزج و مرزنگوش چه تنها يا همراه هم در هر دو نوع غرغره و جويدن مفيدند . گاهى گل هم با آنها قاطى مىشود ولى سماق حتما بايد باشد . وج ( سوسن زرد ) در اين‌باره مفيد است و تأثير بسزا دارد .\r\nاندودن اندام بيمار با روغنهاى گرم ، به روانى كه در عصبها جريان دارد نيرو بخشد و زوايد را در\r\n\r\n","description":"","footnote":"","page_name":" 164 ","page_number":198},
  {"content":"\r\n\r\nپيها تحليل مىبرد و آزارى نمىرساند . مانند : روغن سوسن ، و در درجهء دوم روغن مرزنگوش و روغن بابونه و شبيت و روغن گورگياه نافع است . مخصوصا روغن گورگياه بر سر ماليدن ، درحالىكه نيروى از حسل و مرزهء كوهى و پونه و آويشم در آن باشد ، بسيار مفيد است .\r\nتغذيه بيمار سكته بايد لطيف‌تر از نوع غذاى صرعى باشد . بهتر آن است كه صبحانه‌شان عبارت از نان تهى باشد . نان و انجير خشك هم براى آنها خوب است . نوشيدن بر خوراك زيان‌آورتر از هر چيزى است .\r\nاگر خواستند شام بخورند بد نيست كه قبلا ورزش سبك انجام دهند و اعضاى سست‌شده را حركت دهند . و بعد از شام خوردن زود نخوابند ، صبر كنند تا طعام فرورود و هضم گردد . شب بيدارى زياد هم زيان‌رسان است . زيرا مغز را خسته مىكند و از غذا بخارهايى برمىخيزد كه منع هضم مىكنند .\r\nبرخى بر اين رأيند كه بيمار سكته ، آش جو با عدس و مويز و بادام و انجير و چيزهايى همانند آنها كه با مزاجشان مناسب باشد بخورند .\r\nشراب نوساخته خوب نيست كه زوايد در بر دارد . شراب كهنه هم خوب نيست كه به سرعت در مغز نفوذ مىكند . شراب ميانه ، نه تازه و نه كهنه خوب است .\r\nاگر بيمار سكته به تب مبتلا شد ، منتظر باش تا معلوم شود گرمى بدن از چيست . شايد بحرانى گذرا باشد . هفتاد و دو ساعت مهلت بده ، اگر تب عادى نباشد و حرارت از ورم و گنديدگى باشد خطر است و بدان ! كه مجراهاى رو به سوى مغز در فالج و بيمارى سكته تنگ مىشوند و به زحمت داروهاى پاك‌كننده مادهء بيمارى را از آنان بيرون مىآورد ؛ همهء اينها را بدان !\r\n\r\n","description":"","footnote":"","page_name":" 165 ","page_number":199},
  {"content":"\r\n . \r\n","description":"","footnote":"","page_name":" 166 ","page_number":200},
  {"content":"\r\n\r\n\r\nفن دوّم بيماريهاى عصب ( كه در يك گفتار آمده است )\r\n\r\n","description":"","footnote":"","page_name":" 167 ","page_number":201},
  {"content":"\r\n\r\n\r\nفصل اول بيماريهاى عصب\r\nمنشأ عصب و تقسيمات و شكل و مزاج و تشريحش را شناخته‌اى ! حال به بيماريهاى عصب مىپردازيم .\r\nبيماريهاى عصب سه قسمند : مزاجى ، ابزارى ، از كار افتادن تك عصب در ميان عصبها . آسيب بيمارى به كنشهاى طبيعى و حسى و حركتى مىرسد .\r\nحركات شديد در بيمار شدن عصب دخالت زياد دارد ، كه در غير عصب كمتر پديدار شود ، زيرا عصب ابزار حركت است .\r\nحركات شديد مانند طناب‌كشى ، برداشتن چيز سنگين و هرچه به شدت كشيدن يا فشردن و به هم آوردن دارد بر عصب تأثير مىگذارد .\r\nحالات و چگونگى عصب را مىتوان از كنشهاى حس ، حركت و سختى و نرمى در لمس كردن و از همكارى با مغز و فقرات و از دردها و مواد ويژه به اعصاب به دست آورد .\r\nبيشترين نشانه‌ها كه حالات مغز را در حالت آسيب ديدن كنشها و از لمس كردن و از مشكل تشخيص دادن نوع بيمارى عصب نشان مىدهد ، اين است كه آيا بيمارى رطوبتى يا خشك است ؟\r\nو چگونه روى داده است ؟ بايد دقت كرد كه اگر آسيب يك دفعه پيدا شد ، بدون شك رطوبتى است ؛ و اگر اندام مورد شك زود روغن را به خود جذب كرد ، دليل بر خشكى بيمارى است به شرطى كه عضو بيمار از گرمى خارجى متأثر نشده باشد . ورزش بعد از پاكسازى بهترين تبديل كنندهء مزاج عضو است ، و هر عضوى ورزش خود را دارد ، و بايد از ورزش آهسته شروع كرد و به قوت ميانگين و معتدل رسيد .\r\nطرز معالجه : پاكسازى و تغيير مزاج اعصاب نياز به بيرون راندن مواد به‌طور كلى دارد ، كه از مواد سردىآور به كلى تنقيه شود . و براى اين منظور داروهاى نيرومند مانند : پيه حنظل ، خربق و به‌ويژه خربق سفيد ، براى قى دادن بيمار ، گياه شير سگ ، اندران ، كبينه و بقيهء صمغهاى قوى و\r\n\r\n","description":"","footnote":"","page_name":" 168 ","page_number":202},
  {"content":"\r\n\r\nمعجونهاى معتبر و نيرومند بايد به كار رود .\r\nورزش معتدل و حمام خشك ( حمام بخار ) نيز از ماده بيرون رانهاى كم نيروى و نرم هستند .\r\nآنچه مزاج را تبديل و تعديل مىنمايد ، در بحث از مغز ذكر شده و به‌ويژه داروهايى كه روغن يا روغنى هستند ، و اگر پيه درنده‌ها و روغنهاى ته‌نشين و غليظ گرم ، مانند غليظ شدهء روغن زيتون و روغن كتان براى عصب سرد مفيدند و سختى آن را بر طرف خواهد كرد . روغن كوشنه و روغن شبدر براى اعصاب ويژگى دارد . و بعد از آن داروهاى آبكى و افشره‌ها هريك برحسب مزاج عضو بيمار مفيد است . ولى بايد بسيار قوى باشند . و بايد در حال معالجه با داروها جديّت زياد به عمل آورد كه دارو نفوذ كند و مواد را تحليل برد و مسامات را به خوبى باز كند .\r\n\r\nفصل دوم چگونه بايد مزاج اعصاب را اصلاح كرد ؟\r\nاگر نياز به گرمى بخشيدن داشت ضمادهايى مانند : خردل ، صمغ فيجن كوهى ، روغن زيتون ، روغن زيتونى كه روباه در آن بپزند - كه در باب درد مفاصل ذكر خواهيم كرد - و همچنين روغن زيتونى كه كفتار در آن بپزند . صمغ صنوبر نيز بسيار نافع است .\r\nو بدان ! كه رگ زدن پشت سر ، در علاج عصب سهم زياد دارد ، مگر عصب بيمار در رخساره باشد . و بعد از آن منشأ عصبى كه اندام بيمار را به حركت وامىدارد .\r\nبراى عصب چيزهايى خوب هستند و چيزهايى بد ، كه بسيارى از آنها را در لوحه‌هاى داروهاى ساده ذكر كرديم . بايد تشخيص داد كه حالت بيمارى چگونه و در چه حدى است .\r\nشربتهاى تقويت‌كنندهء اعصاب عبارتند از : شربت سوسن زرد - پرورده‌شده - گندبيدستر ، دانهء داخل ثمر صنوبر ، مغز بريان شدهء خرگوش وحشى ، به‌ويژه اسطوخودوس كه هر روزه وزن يك درهم به شكل حبوب يا با شربت عسل تناول كنند .\r\nبهترين آب نوشيدنى براى بيمار اعصاب آب باران است . ورزش به اعتدال و ماليدن روغنهاى گرم نافع است .\r\n\r\nچيزهايى كه براى اعصاب بدند\r\nزياده‌روى در جماع ، خواب بر شكم سيرى ، نوشيدن آب يخ بسيار سرد ، شربت بسيار شيرين از شكر ، شراب‌خوارى زياد كه سوزش شديد دارد و به خليه‌ها ( ياخته ) وارد مىشود و سرد مىگرداند . هر چيز ترش مزه و بادزا و داراى نيروى سردىبخش و رگ زدن زياد به زيان اعصابند .\r\nما در اينجا مىخواهيم بيماريهاى عصب را از حيث مزاج و بند آمدن شرح دهيم ؛ اما راجع به ورم و قرحه‌هاى عصب در كتاب چهارم - كه بعد از اين كتاب آيد - تفصيل خواهيم داد .\r\n\r\n","description":"","footnote":"","page_name":" 169 ","page_number":203},
  {"content":"\r\n\r\nو بدان ! كه آب سرد براى اعصاب خوب نيست كه نمىگذارد رطوبتها در عصب هضم شود و خام مىماند . قارچ چمنى ( غاريقون ) براى تقويت و گرم كردن و پاكسازى كردن عصب بسيار مؤثر است .\r\n\r\nفصل سوم فلج و فروهشتگى ( سستى )\r\nكلمهء فالج دو مفهوم دارد : عمومى و خصوصى .\r\nفالج به‌طور مطلق سستى و فروهشتگى در اندامى از اندامان است .\r\nفالج خصوصى سستى فراگير در طول يك نيمه از بدن است . گاهى اين سستى و بىحركتى از گردن شروع شده ، رخساره و سر سالمند . گاهى سراسر نيمهء بدن را از سر تا پا دربرگيرد ، كه در زبان عرب فالج همين قسمت دوم است . فلج در زبان عرب اشاره به نيمهء جسم است .\r\nاگر ما فالج را به معنى سستى و از كار افتادگى به كار برديم ، منظور اين است كه هر دو نيمهء بدن به جز سر ، فالج شده است ، زيرا اگر سر مبتلا شود سكته روى مىدهد .\r\nو شايد فلج فقط يك انگشت را شامل باشد . آشكار است كه در حالت فلج شدن حركت و حس از كار مىافتند . زيرا روان حسى يا جنبشى يا از نفوذ در اندامان بازمىمانند يا نفوذ مىكنند ، ولى عضو بيمار يا اعضاء از آن استفاده نمىكنند زيرا به مزاج فاسد مبتلا شده‌اند .\r\nمزاج تباه ، يا گرم يا سرد يا رطوبتى و يا خشك است .\r\nچنين مىنمايد كه گرمى مزاج مانع اثر گذاشتن حس بر آن نيست مگر اينكه زياد از حد گرم باشد . چنان‌كه مىبينى آدمهاى افسرده و گرفتار به بيمارى « دق » با اينكه حرارت زياد دارند ، از حركت و حس نمىافتند . مزاج خشك نيز به مزاج گرم نزديك است .\r\nمزاجى كه حس و حركت را از كار مىاندازد ، در اكثر رطوبت و سردى است ؛ زيرا سردى ضد روان است ، روان را سرد مىكند . بعيد نيست كه رطوبت ، اندام را كند حركتى بخشد . سردى و رطوبت بدون ماده حركت را منع مىكنند . اما مىتوان به وسيلهء گرم كردن آن را تلافى كرد .\r\nفالج تنها اين نيست كه تمام بدن يا نصف يا اكثريت بدن را شامل شود ، ممكن است تنها يك عضو از اعضاى بدن فالج گردد .\r\nچنين مىنمايد كه اكثرا فالج و سست شدن از حبس شدن روان است . حبس شدن روان از راه‌بندان يا جدايى افتادن در بين مسامها و نرسيدن روان به اندام است . از بريدگى راه‌بندان يا از به هم آمدن و ترنجيدن مسامات است . يا خلطى هست كه چيره شده و مانع نفوذ روان گشته است . يا از ورم مىباشد ؛ كه هر دو حالت را شامل است و سبب سستى مىشود .\r\nفلجى كه روان را از اعضاء قطع مىكند ، از ترنجيدگى مسامات يا پرى ( امتلاء ) ، يا ورم يا از هم پاشيدن تك عصب است .\r\n\r\n","description":"","footnote":"","page_name":" 170 ","page_number":204},
  {"content":"\r\n\r\nترنجيدگى مسامات شايد از بستن عضو از خارج باشد ، كه ممكن است آن را چاره كرد . پس سستى و از كار افتادگى حس و حركت را مىتوان امرى روىآور ( عرضى ) دانست كه همين‌كه بند را باز كردند ، به حالت اولى بازمىگردد . و شايد بيمارى اندام ، از فشار شديد باشد . مثلا از اثر ضربت خوردن يا افتادن بر زمين .\r\nهمچنين هرگاه فقرات به سوى راست يا چپ كج شود ، فشار بر عصب خارج از فقرات به سوى طرفى كه فقرات روآورده - جلوى باشد يا عقبى - وارد مىآيد . در اين حالت اكثرا حالت عصب‌كشيدگى است نه زير فشار واقع شدن ؛ زيرا به هم رسيدن فقرات از دو طرف جلوى و عقبى مخرج عصب نيست ، و مخرج عصب - چنان‌كه دانستى - در دو طرف جلو و عقب نيستند ، و گاهى به سبب غلظت گوهر اندام مسام بند مىآيد .\r\nامتلاء چيره از مواد رطوبى سايل كه به سوى اندامى در جريان است و از ميان ساير اعصاب مىگذرد ، يا در منشأ اعصاب ، يا شعبه‌هاى اعصاب مىايستد و راه را بر روان جارى در آنها مىبندد .\r\nگاهى در رستنگاه و شعبه‌هاى اعصاب ورم رخ دهد و منفذها را مىبندد .\r\nبريدگى : اگر بريدگى براى عصب رخ داد ؛ و آن بريدگى در طول عصب بود ، زيانى براى حس و حركت ندارد . اگر در عرض عصب باشد ، حسّ و حركت اندام مقطوع ، - كه از منفذها و مجراهاى ساير اعضاء برخوردار بوده - منقطع مىشود .\r\nبدان ! كه نخاع هم مانند مغز ، دو قسمت مىشود ؛ هرچند انسان آن را حس نمىكند . چگونه چنين نباشد ؟ نخاع خود از هر دو قسمت مغز مىرويد ، دور نيست كه طبيعت نيمى از آن را حفظ كند و مادهء بيمارى را به نيمهء كم‌نيروتر گسيل دارد . يا نيمه‌اى كه بيشتر آمادگى پذيرش ماده دارد ، يا نيمه‌اى كه ضربت و آسيب بر آن وارد شده ، يا زايده‌هاى تباه از قسمت نزديك دماغ به آن رسيده است .\r\nنبايد تعجب كرد كه بيمارى به نيمه‌اى مىرسد و نيمه‌اى سالم بماند . طبيعت به اذن پروردگار توانا ، فرق ميان چيزهايى از اين دقيق‌تر را ملاحظه كرده است . ما اينها را در كتاب اول بيان كرده‌ايم . به ياد بياور !\r\nو بدان ! كه زياد اتفاق افتد مادهء رطوبتى سبب گرمى بدن ، يا حركت ناگهانى از ترس و واهمه يا خشم يا غم و اندوه و افسردگى بيرون جهد .\r\nو بدان ! كه هرگاه آسيب‌رسان و ماده‌اى كه در طرفى از بطنهاى مغز است سبب فالج مىشود ، آن طرف از بدن به كلى فلج گردد ، كه رخسار را نيز شامل است .\r\nاگر آسيب در مجراهاى يك نيمه از بطن مغز باشد ، مثل آن است كه هر دونيمه بطنهاى مغز يا مجراهاى مغز را فراگرفته كه سكته روى دهد .\r\nاگر آسيب در رستنگاه نخاع باشد ، تمام بدن فلج مىشود بدون رخسار كه سلامت مىماند .\r\nشايد در اين حالت كرخى پوست سر را دربرگيرد و حس را از نفوذ در جلو بازدارد ، زيرا عصب ويژهء حس - كه به پوست سر آيد - از گردن آمده ؛ چنان‌كه بيان كرديم .\r\n\r\n","description":"","footnote":"","page_name":" 171 ","page_number":205},
  {"content":"\r\n\r\nاگر در يك نيمه رستنگاه نخاع باشد ، باز آن طرف از بدن - به جز رخسار - فلج مىشود .\r\nاگر پايين‌تر از رستنگاه نخاع باشد ، يا در طرفى از بدن رخ دهد ، هر عصبى كه منشأش از آن آسيب ديده است سست و فالج مىشود . اين فالج از نخاع نيست بلكه از عصبى است كه تأثير بر اعصاب تابع خود گذاشته است .\r\nاگر فالج در قسمت اكثر عصب يا در نيمهء آن يا در قسمتى از آن پيدا شود ، هر عصبى كه در حركت كردن تابع آن است از منشأ آسيب‌ديده متأثر مىشود ، اگرچه آسيب منشأ به سبب ماده يا از بين رفتن تك عصب يا ورم ، متأثر و فلج شده باشد .\r\nگاهى فالج نتيجهء بحران قولنج است ، كه در اين حالت اكثرا حس از بين نمىرود ، زيرا مادهء سبب قولنج ، در اعصاب حركتى است نه در اعصاب حسى .\r\nپيشينيان حكايت كرده‌اند كه سالى بيمارى قولنج ، بسيارى از مردم را مبتلا كرد . اكثر مبتلايان را كشت ؛ كسانى كه نجات يافتند فلج شدند . تو گويى طبيعت ماده‌اى را كه به روده‌ها مىآمد بيرون راند و در خارجش جا داد . و از اين غليظتر بوده كه به وسيلهء عرق بزدايد ، خود را در اعصاب جاى داده و فالج را به وجود آورده است . در حال تبديل شدن قولنج به فالج اكثرا حس سالم است .\r\nبحران بعضى از بيماريهاى سخت غير قولنج نيز گاهى سبب فالج مىشوند كه مادهء بيمارى به اعصاب نفوذ مىكند و اين در صورتى است كه از سن زياد يا زبونى و ضعف ، طبيعت نتوانسته ماده را همه بيرون راند . بعد از به نهايت رسيدن بيمارى ، بقايايى از ماده در اطراف مغز مانده سبب سردرد و سنگينى سر شده ، آنگاه طبيعت براى دفعش فشار آورده ، نه اينكه به وسيلهء پاكسازى تمام آن را دفع كند ، سر به فالج و غيره كشيده است . اكثرا فلج در زمستان بسيار سرد روى دهد . و گاهى به سبب امتلاء در بهار پيدا شود .\r\nكسانى كه در مناطق جنوبى زندگى مىكنند ، در عمر پنجاه سالگى و قريب به پنجاه سالگى براى بيمارى فلج آمادگى دارند . زيرا مزاج مناطق جنوبى سر را مىآگند و مواد بيمارى از سر تراوش مىكند .\r\nنبض بيمار فلج سست و ضعيف و نامرتب است و هرگاه علت قوت را ضعيف كند نبض هم ضعيف و مشوش و گاهى نامرتب مىشود . بول بيمار اكثرا سفيد و گاهى بسيار قرمزرنگ است ، زيرا كبد از ضعفى كه دارد ياراى جدا كردن آبى از خونى را ندارد . يا از ضعيف شدن رگها كه ياراى جذب خون را از دست مىدهند يا از دردى است كه همراه با بيمارى است ، اگر بيمارى ديگرى در ميان باشد .\r\nگاهى رخ مىدهد كه نيمى از جسم فالج گر گرفته و تو گويى در آتش است و نيمى ديگر آن‌چنان سرد ، كه گويى برف است . نبض دو نيم جسم باهم فرق دارند ؛ نبض نيمهء سرد كه سردى سبب است نمىتپد و ممكن است چشم مربوط به نيمهء سرد ، تنگتر از چشم ديگر شود .\r\nاعضاى سست و فلج گرفته ، همانند بقيهء بدن نه كوچك مىشود نه لاغر و خوددارتر از آن است كه\r\n\r\n","description":"","footnote":"","page_name":" 172 ","page_number":206},
  {"content":"\r\n\r\nدر مقابل مخالف زبون گردد .\r\nممكن است فالج از نتيجهء بحران سكته و صرع و قولنج و خفه شدن رحم و تبهاى مزمن منشأ گيرد .\r\nاكثرا از لغزش فقرات فلج رخ مىدهد .\r\nفلجى كه از اثر ضربت خوردن آيد ، اگر عصب شديدا كوبيده نشده ممكن است معالجه شود .\r\nاما اگر زياد صدمه ديده باشد علاجش ممكن نيست . در حالتى كه اميد شفا دارد ، بايد با رگ زدن تداوى كرد .\r\nو ما بيان كرديم كه چگونه مادهء فلج سر به سكته مىكشد و عكس را نيز گفتيم .\r\n\r\nعلامات :\r\nاگر فلج از پيچيدگى عصب يا افتادن يا ضربت خوردن يا بريدگى باشد انگيزه‌اش را مىتوان يافت و شايد عصبى كه فرورفته و پنهان است سبب قطعش نيز پنهان باشد . در چنين حالتى بيمارى فالج يك دفعه و ناگهانى آيد و اميدى در معالجه‌اش نيست .\r\nاما آنچه علاج‌پذير است نه از بريدگى بلكه از ورم و امثال آن است . اگر ورم گرم باشد ، كشيدگى ( تمدد ) ، درد و تب نشانهء آن است . اگر از ورم سخت باشد ، نشانه‌اش گره احساس كردن با لمس عصب و به درد آمدنش قبل از فلج است كه اكثرا دليل بر ضربت‌خوردگى يا پيچش عصب يا ورم گرم است . اگر از ورم سست باشد و در لمس احساس نشود ، به زحمت مىتوان دليلش را يافت . ولى در هر حال آزار كم و كرخى و تب سبك و بالا و پايين آمدن درد به وسيلهء حركات و غذا ، آن را نشان مىدهد .\r\nاين نوع فالج يكباره روىآور نيست ، با همهء اين علامتها بيمار وقتى مىخواهد عضو را حركت دهد ، احساس مىكند كه مانعى در راه حركت دادن عضو بيمار وجود دارد .\r\nدر فلجى كه منشأش رطوبت پراكنده باشد ، بيمار حس مىكند كه علت در سراسر عضو واقع شده است .\r\nاگر در نتيجهء كلفتى عصب باشد ، به زحمت اندام بيمار شده از ترنجيدگى به انبساط برمىگردد ، درحالىكه بيمار بخواهد به قبض و بسطش درآورد .\r\nدر فالج موضعى ، اعضاء نرم نيستند ؛ چنان‌كه در فالج مطلق و فراگيرنده مىبينى .\r\nاگر مادهء فالج همراه خون باشد ، از رگهاى گردن ، اوداج و ساير رگها و چشم و پر شدن نبض و دلايلى كه بسيار تكرار كرده‌ايم آن را مىشناسى .\r\nاگر از رطوبت ساده باشد ، آن را از سفيدرنگى و سستى و تخلخل مىشناسى .\r\nاگر فلج كمى بعد از قولنج يا تبهاى شديد پديد آيد ، دليل همانا قولنج و تب شديد است ، و از آنها پى به بيمارى مىبرى .\r\nاگر سبب تباهى مزاج سرد يا رطوبتى تك عصبى باشد ، فالج يك دفعه نمىآيد ، علامتهاى\r\n\r\n","description":"","footnote":"","page_name":" 173 ","page_number":207},
  {"content":"\r\n\r\nديگرى هم ندارد ؛ مىتوانى از دست زدن و سببهاى تأثيرگذار بر اندام بيمارشده حدس بزنى .\r\nگويند : اگر رنگ بول كودك به سبزى زد اخطارى است به بيمارى فالج يا تشنج .\r\n\r\nمعالجات :\r\nبايد رگ زدنت در حالات پنج‌گانهء بيمارى عصب كه عبارتند از : كرخى ، تشنج ، لرزه ، فالج ، پريدن رگها ( اختلاج ) چنين باشد كه ، رگ برابر قسمت عقبى مغز را بزن ! و فورا داروهاى تقويت‌كننده را تجويز نكن ، بگذار كه در روز چهارم يا هفتم داروها استعمال شوند . اگر بيمارى قوى و سخت است ، تداوى با مقويات را تا چهارده روز به تأخير انداز . اول با داروهاى لطيف كه نرم‌كننده و پزنده ( رساننده ) باشند شروع كن ، اگر بيمار را در اين مدت اسهال دهى و حقنه كنى بد نيست . بعدا وسيلهء تخليه‌كننده‌هاى قوى بيمار را پاكسازى كن .\r\n\r\nغذاى بيمار فلج\r\nهمين‌كه فلج روى آورد بايد تا دو روز يا سه روز فقط آب جو و عسلاب به وى بخورانى . اگر توانست خوددارى نمايد اين پرهيز را تا چهارده روز نگهدارد ، اگر تحمل نكرد گوشت سبك پرنده‌ها را بخورد ، سعى كن تا مىتوانى او را گرسنه نگهدارى . غذاهايى را به وى بده كه خشكىآور باشند ، و بيمار را بسيار در تشنگى نگهدار . اگر مغز ثمر بزرگ صنوبر را در دهان بشكند و بخورد خوب است كه خاصيت خوب دارد .\r\nو بدان ! كه براى چنين بيمارانى آب از شراب بهتر است ، شراب مواد آزاردهنده را به اعصاب مىرساند ، اگر شراب زياد به بدن وارد شد ممكن است در جسم ترش گردد و سركه شود ، كه سركه زيان‌آورترين چيز براى اعصاب است .\r\nاگر سبب ناشى از پيچش و برآمدگى و بادكردگى عضو باشد ، علاجش را در باب پيچش و برآمدگى و بادكردگى شرح خواهيم داد .\r\nاگر از ضربت خوردن و افتادن باشد ، علاجش دشوار است . به‌هرحال بايد دقت كرد كه ورم از پيچش عصب پيدا شده ، يا ماده‌اى را جذب كرده است . هريك از اين حالتها را بايد مناسب حال تداوى كرد . بايد علاج را بر عارضه‌اى كه از ضربت خوردن وارد شده و بر جايى كه عصب از آن به سوى عصب فلج شده روان است ، گذاشت .\r\nدارو گذاشتن بر عضو فلج‌شده چندان فايده ندارد . بايد جاى رويش عصب را پيدا كرد و داروى علت را كه گرمىبخش يا بازدارندهء ورم يا سستىبخش است ، يا تبديل و تعديل مزاج مىكند بر آن گذاشت .\r\nشايد نياز باشد كه برجاى نزديك به عضو ضربت‌خورده و آماسيدهء در راه فرونشستن ، بادكش حجامت بگذارى كه خون اندام بيمار را به طرفى مخالف يا به سوى رويهء بدن بكشانى .\r\nاما اگر بيمارى فلج راستين است و عصب را كاملا سست كرده است ، بايد ضمن معالجات\r\n\r\n","description":"","footnote":"","page_name":" 174 ","page_number":208},
  {"content":"\r\n\r\nمذكوره كوشيد كه ماده را به وسايلى كه براى بيرون راندن مواد غير غليظ ذكر كرده‌ايم به كار ببرى ، نه بيشتر نه كمتر . بهترين دارو براى دفع ماده در اين حالت : حبوب ( فربيون ) ، شير سگ ، حبوب بيمارستانى ، حبوب منتن ( بدبو ) ، حبوب شيطرج ، حشيشة الاسنان ( گياه خلال دندان ) ، معجون هرمس و تنقيه با خربق سفيد ساده يا با افشرهء ترب - كه قوت خربق داشته باشد - و ساير قىآورها نافع است .\r\nو شايد كه به تدريج دارو را به بيمار داد . از اول دانگ‌دانگ ترياق و كم‌كم زياد شود ولى از وزن درهم تجاوز ننمايد . مىشود ترياق را با كنجد پوست‌كنده و شكر مخلوط كرد . سكنجبين تنها بخورد . جاوشير به تنهايى ، گندبيدستر بدون دواى ديگر با عسلاب بخورد . مقدار تناولى دارو نيم درهم باشد كه بسيار نافع است .\r\nبايد به وسيلهء داروهاى حقنهء قوى ، بيمار حقنه شود . شياف قوى بردارند كه مواد به سوى پايين آيد . فقرات پشت را با روغنهاى قوى ماساژ دهد . ماليدنىهاى گرم از انواع روغن گرمىآور و ضماد قرمزكنندهء پوست ( محمره ) - كه بارها گفته‌ايم - استفاده كند . به ويژه اگر حس از كار افتاده باشد اين معالجات لازم است .\r\nبيخ سوسن ضمن داروهاى سرخىآور به پوست است ؛ اگر بر پوست بمالند و پوست را بدان بخارانند خوب است . بادكشها بر سر عضلات بدون نشتر زدن مفيد است . ليكن اين معالجات بايد بعد از پاكسازى باشد ، زيرا ماهيچه را گرمى دهد و به نفع بيمار است . شايد گاهى احتياج به نشتر هم باشد . بايد بادكشها دهان تنگ باشند و با آتش زياد بچسبانند كه با شدت هرچه تمامتر بمكند و به سرعت برداشته شوند .\r\nاگر سستى را در چند جاى از هم جدا يافتى و زياد بود ، بادكشها را به تفريق و دور از هم بگذار .\r\nاگر سست شده‌ها زياد نبودند بادكشها را دور هم بگذار و بعد از آن زفت و صمغ صنوبر برجاى بادكشها بنه ! ضمادهاى گرم سرخىآور ، مانند : ضماد آرد سلمك ، سوسن با عسل ، ضماد خردل بگذار - كه مفيدند - و تا ضماد قوتش را از دست داد ، تبديل كن و ديگرى را بگذار تا رنگ پوست سرخ مىشود و تا تاول مىزند .\r\nضماد شيطرج ( حشيشة الاسنان ) در معالجهء فالج بسيار سودآور است . بسيارى از اطباء عقيده دارند كه ضماد شيطرج از صمغ فيجن كوهى و خردل فعال‌تر است .\r\nضماد زفت هم خوب است و به ويژه اگر با نطرون ( بورهء قرمز ) و گوگرد باشد .\r\nماساژ وسيلهء روغن زيتون و بورهء قرمز و آبهاى گوگردى و آب دريا و آبكىهاى لطيف‌كننده در بيمارى فالج مفيد است .\r\nاگر حس بيمار ضعيف باشد ممكن است ضماد نيرومند را بركند و احساس نكند و در نتيجه آسيب و قرحهء آزاردهنده به بار آيد ، بايد مواظب بود كه ضماد را برنكند .\r\n\r\n","description":"","footnote":"","page_name":" 175 ","page_number":209},
  {"content":"\r\n\r\nچون ضماد گذاشتى ، ببين اگر جاى ضماد سرخ شد و بادكردگى - كه از پوست تجاوز نكند - بر او ظاهر شد ، با سرانگشت آهسته فشار بده ! اگر جايش سفيد شد معلوم مىشود كه اثر ضماد از پوست تجاوز ننموده . اما اگر سرخى پوست ثابت ماند و گرمى آشكارتر بود دست بردار و ضماد مگذار . اين را قاعده قرار ده ! هرگاه قوت ضماد را زياد كردى معاينه كن اگر بايستى دست‌بردارى ، دست بردار ، و اگر لازم بود باز ضماد بگذارى بگذار !\r\nو بدان كه پف كردن كندس ( پلخم ) در سوراخ بينى بيمار فالج بسيار نافع است . يا چيزى همانند پلخم ، زيرا مغز را پاك مىكند و مواد بيمارىزا را به دور مىراند .\r\nكمى شراب كهنه براى همهء بيماريهاى عصب بسيار خوب و زيادش زيان‌آورترين چيز است .\r\nبه كار بردن ( وج ) سوسن زرد پرورده شده به نفع بيمار است .\r\nاگر در تناول نمودن معجونهاى اسهال‌دهنده و به اندازهء معجون ، به خوردن گندبيدستر به تدريج عادت گيرند و از مقدار يك درهم به شش درهم رسانند سود بينند .\r\nهمچنين خوردن روغن گرچك با ماء الاصول ( آب ريشه‌ها ) بسيار سودمند است .\r\nاتفاق افتاده كه بيمار فالج هر روز يك مثقال ايارج ( معجون مسهل ) با يك مثقال فلفل خورده و شفا يافته است .\r\nو بايد هرگاه اين دوا را مىخورد ، شب يك مثقال از معجون ايارج با يك مثقال گندبيدستر تناول كند و داروى ديگرى را مانند ترياق و « مثرىديطوس » و « شليثا » و « بلاذر » خاصة با آن قاطى نكند .\r\nصمغ انگدان نيز مفيد است ؛ چه بخورند چه بر بدن بمالند و به ويژه اگر در روز دوبار استعمال نمايند « مرته » ( رته - نسخه « 1 » ) هم اثر عجيب دارد .\r\nهرگاه اندام فالج در معالجه پيشرفت كرد و رو به بهبود بود ، بايد آن را به ورزش وادارى . برهم آور و بگستران ! تا به تمامى سلامت را بازيابد .\r\nبيماران فالج ممكن است از تب فايده بينند . بلند صدا كردن و بلند خواندن ترانه نيز مفيد است .\r\nبعد از بيرون راندن زوايد و بهرور شدن از آن ، مدت زياد در حمام خشك به سر بردن و يا آب‌تنى كردن با آبهاى معدنى گرم خوب است .\r\nبعد از پاكسازى و تحليل بردن آنچه بايد تحليل برود ، كه نبايد وسيلهء مسهل ساده تحليل برود ، بلكه بايد تا اندازه‌اى قبوضيت كم در داروى تحليل برنده باشد .\r\nآب رازيانهء شامى ، استرك ، گورگياه ، گندبيدستر و امثال آنكه گرم و گيرنده باشد در تحليل مواد مفيدند .\r\nاگر فالج بعد از قولنج آيد ، دارويى كه با « جوزرومى » است و در اقرابادين ذكر شده نافع است .\r\nروغنهاى ماليدنى نبايد بسيار شديد و تركيب شده باشد . مثلا روغن سوسن ، روغن سنبل رومى ، روغن گرچك ، روغن نرگس ، روغن زنبق خوبند . روغن جوزرومى و روغن نرگس مخلوط\r\n\r\n\r\n","description":"","footnote":"\r\n( 1 ) - مرتك : مرده سنگ سفيد شده . رته : بندق هندى .\r\n","page_name":" 176 ","page_number":210},
  {"content":"\r\n\r\nبا انگم ، بلاذر ( حب الفهم ) را تجربه كرده‌اند بسيار سودمند بوده كه خاصيت ويژه دارد . اين روغن تقويت‌كننده و سردىبخش است و بازدارندهء ماده است و بسيارى از بيماران را بهره‌مند كرده است ؛ و هرگاه معالجهء چنين حالتى را با حرارت دادن كرده‌اند بيمارى بيشتر شده است ، زيرا مادهء رقيق ( نازك ) از حرارت گستردگى پيدا مىكند و اگر عضو سرد شود تقويت مىگردد و ماده كوچك و كوچكتر مىشود و از بين مىرود .\r\nدر صورت استعمال داروى گرمىبخش نبايد زياده‌روى كرد . بيمار بيشتر نياز به داروهاى مقوى دارد ؛ مانند : بابونه ، شاه افسر ، مرزنگوش ، نعنه ، پونه كه مخلوط با داروهايى باشد كه سردى اندك دارند . مانند : رب شيرين‌بيان ، تخم كاسنى و غيره كه بسيار بهره رسانند .\r\nحالتى كه از بريدگى عصب به عضو مىرسد هيچ علاجى ندارد .\r\nاگر بيمارى از مزاج سرد است گرمىبخشهاى مشهور را به كار ببر !\r\nكسى كه سبب مزاج سرديش زياد نوشيدن آب باشد ، حمام خشك ( حمام بخار ) را به كار برد .\r\nبدان كه هرگاه فالج و تب باهم باشند ، علاج فالج را به تأخير انداز و بهترين دارو در چنين وقتى اسكنجبين و گلنگبين است .\r\n\r\nفصل چهارم تشنج\r\nتشنج يكى از بيماريهاى عصب است ، كه ماهيچه به سوى منشأ برمىگردد و از گسترش ( انبساط ) سرباز مىزند .\r\nگاهى ماهيچه به حال خود مىماند و گسترده نمىشود . گاهى به آسانى به گستردگى ( انبساط ) برمىگردد ؛ چنان‌كه در خميازه و سكسكه رخ مىدهد .\r\nانگيزهء تشنج چندين قسم است : يا ماده است يا غير ماده ، مانند : گرمى و خشكى .\r\nاكثرا مادهء تشنج بلغمى است ، و شايد سودايى يا خونى باشد كه در ورمهاى ماهيچه روى دهد .\r\nهرگاه مادهء ورم‌آور تحليل رود پرزهاى ( ليف ) عصب ، زخمى و چركين مىشوند و از طولش مىكاهد و بر پهنايش مىافزايد .\r\nهر تشنجى كه از ماده باشد و ورم در پى نداشته باشد ، معلوم مىشود كه مادهء تشنج‌آور بر تمامى ماهيچه چيره است . اگر ورم روى آورد ، معلوم مىشود كه قسمتى از ماهيچه را دربرگرفته و ساير اجزاء ماهيچه به تبعيت از آن متأثر شده است . چنان‌كه در اثر ضربت خوردن يا بريدگى يا سببى ديگر از سببهاى ورم ، رخ مىدهد .\r\nگاهى از بادكردگى - كه باد غليظ جمع شود - تشنج رخ مىدهد ، كه اين حالت بسيار روى دهد و زود از بين مىرود .\r\nبسيار اتفاق مىافتد كه سبب تشنج منتقل شدن ماده از نوعى بيمارى است ؛ چنان‌كه كمى بعد\r\n\r\n","description":"","footnote":"","page_name":" 177 ","page_number":211},
  {"content":"\r\n\r\nاز بيمارى ديفترى ، بعد از ذات الجنب و بعد از سرسام روىآور است .\r\nدر تشنجى كه سببش نه ماده ، نه رطوبت است و خشكى غلبه دارد ، عصب متشنج از حيث طول و پهنا مىكاهد و بر خود مىپيچد و خود را جمع مىكند ، همانند نوار چرمى كه به آتش نزديك كنند . و تو مىدانى كه وترها در زمستان كوتاه مىشوند كه رطوبت دريافت كنند و در تابستان نيز كوتاه شوند كه خشك گردند ؛ حال عصب هم همين‌طور است .\r\nبعضى از حالات تشنج عصب ، نه از ماده بلكه به سبب چيز آزاردهندهء خارجى روىآور است ، كه عصب از آن تنفر دارد و خود را براى دفع آن جمع مىكند . چنين سببى يا آزارى است كه از خلط سوزناك و گرم ايجاد شده ، يا حالتى است سمى كه بر مغز و عصب تأثير مىگذارد ، مانند نيش زدن كژدم بر عصب . يا حالتى است غير سمى . مثلا سرماى سخت كه عصب و ماهيچه كتف را جمع مىكند و رو به جانب سر مىترنجاند .\r\nهمچنان‌كه سستى و فروهشتگى در اندامان برحسب منشأ اندام است ، تشنج نيز همان حالت را دارد . كه تشنج پايين‌تر از گردن و در قسمت جلوى و عقبى بدن باشد يا بالاى گردن ، قياس هر دو يكى است .\r\nانگيزهء اصلى در تشنج از امتلاء رطوبتى يا رطوبت است كه سردى آن را غليظ و منجمد كرده است .\r\nيا خشكى است و گرمى آن را كمك مىكند كه رطوبت را تحليل ببرد .\r\nمادهء تشنج‌زا از غلظتى كه دارد تشنج مىآورد ولى سستى نمىبخشد .\r\nمادهء تشنجى در گوهر الياف دخالت چنانى ندارد كه تأثير بر داخل گذارد ، ليكن در فراغها مزاحم است .\r\nتشنج عضو حالت صرع است بر عضو ، چنان‌كه صرع تشنج كليهء بدن است ، كه آن فردى و اين همگانى است . ديگر تفاوتى كه بين اين دو حالت هست آن است كه اكثرا صرع به سرعت تحليل مىرود و گاهى نوبتى مىباشد ، كه خودت مىدانى !\r\nگاهى زنان شيرده احساس تشنج در اطراف پستان مىكنند كه مادهء شيرى و ترها را مرطوب سازد و شير در پستان جامد شود .\r\nگاهى مست شدگان از شراب نيز متشنج مىشوند .\r\nكودكان كه رطوبت زياد دارند براى تشنج آمادگى دارند و اكثرا در حالت تبهاى سخت و تبهاى خفيف يا قبوضيت ، كم‌خوابى ، گريهء زياد متشنج مىشوند . عموما كودكان كه نيروى مغز و اعصاب و ماهيچه‌هايشان اندك است به تشنج نزديكند . و چون كبد و قلب نيرومند دارند و اخلاطشان چندان غليظ نيست كه از بيرون آمدن سر باز زنند ، به آسانى مىتوان آنها را از تشنج نجات داد ، و به ويژه تشنج سرد را به سرعت از آنها زدود . زيرا مزاج مرطوب دارند و غذاى مرطوب مىخورند . ولى گاهى كودكان كمكى بعد از تب شديد به تشنج مبتلا مىشوند و اگر علاماتى را كه ذكر كرديم در آنها باشد به زحمت رها مىشوند .\r\n\r\n","description":"","footnote":"","page_name":" 178 ","page_number":212},
  {"content":"\r\n\r\nجوانانى را كه به حد بلوغ رسيده‌اند نمىتوان به اين آسانى از تشنج نجات داد . كه نه اخلاط رقيق دارند و نه مزاجى به رطوبت كودكان .\r\nنوجوانان نابالغ و از هفت سال به بالا ، تنها از تب بسيار شديد متشنج مىشوند . گاهى مايهء تشنج ترس است زيرا روان گسترش يافته ناگهان فرو رود ، و ماهيچه به تبعيت آن به سوى منشأ حركت مىكند و به حالت جمود درمىآيد .\r\nگاهى تشنج از ترنجيدن و برهم آمدگى اندامى از اندامان به وجود مىآيد ، كه مادهء تشنج به عضو ترنجيده رسيده و در آنجا ماندگار شده و بر نظم و ترتيب و شكل اندام اثر نامطلوب گذاشته است .\r\nشايد اين انقباض از اثر ضربت يا برداشتن بارى گران ، يا خوابيدن بر بستر سخت باشد كه چنين حالتى خودبه‌خود از بين مىرود .\r\nيا اينكه شايد به سبب پر شدن عضو از مادهء ريزش‌كننده باشد كه سبب كرخى اندام شده كه در اين حالت مادهء تشنج ، روان متحرك را از نفوذ بازمىدارد و نمىگذارد گسترش يابد . هرگاه اندام نيروى خود را بازيافت و ماده را پراكنده نمود ، گسترش را از سر مىگيرد . و شايد تشنج از امتداد ( كشيدگى ) باشد ، كه همان حكم منقبض شدن را دارد .\r\nاين حالت انقباض - كه سبب تشنج مىشود - اكثرا بعد از خواب و در حال بيدار شدن روى دهد . اندامان منقبض ( به هم برآمده ) دراز نمىكشند ، زيرا روان نيز در حال خواب تنبل‌تر از حالت بيدارى است ، از انبساط خوددارى مىكند و در لايه‌ها مىماند .\r\nتشنج خشك گاهى كمى بعد از خوردن داروى مسهل يا هر دواى پاك‌كننده ( مستفرغ ) آيد كه بسيار بد است ، و شايد تشنج خشك كمى بعد از تبهاى سوزنده و به‌ويژه تبهاى « سرسام » و كمى بعد از حركتهاى شديد جسمى و روانى مانند زياد بيدار ماندن ، غم ، ترس باشد ، كه اين حالت كمتر معالجه مىشود .\r\nممكن است تشنج همراه تب آيد و بسيار بدخيم نباشد و اين نوع از تبها مواد را در عصب و ماهيچه به جريان درمىآورند و به‌ويژه اگر ماه كامل ( بدر ) باشد . يا شايد سيلان ماده در حالت تب به اشتراك دهانهء معده باشد كه قى كردن تشنج را مىزدايد .\r\nاين نوع از تشنج كه از تب سرچشمه گيرد از آن تشنجهاى بدخيم و سخت نيست . آنچه بدخيم و سخت است تشنجى است كه در تبهاى سوزنده ( محرقه ) و سرسامى كه عصب و عضله را خشك گرداند و مغز را بريان مىكند . و هم‌چنين است تشنجى كه در تبهاى مزمن كه عصب و ماهيچه و حتى مغز را خشكى دهد و رطوبت غريزى را از بين مىبرد و تشنج روى مىدهد .\r\nشايد تشنجى كه از اين حالت خشكىآور است به سرعت از بين برود . زيرا مغز كه به خشكى مبتلا شده از ضعف و ناتوانى است و به تبعيت از مغز ، اعصاب نيز خشك مىشوند . و هرگاه كمترين سبب خشكىآور بر مغز وارد شود ، مغز از اعصاب و نخاع رطوبت لازم را دريافت مىنمايد و آنگاه اعصاب منقبض مىشوند ، و بعد از آن اگر طبيعت ، رطوبت كافى به مغز ببخشد ، اندامان نيز به\r\n\r\n","description":"","footnote":"","page_name":" 179 ","page_number":213},
  {"content":"\r\n\r\nانبساط وادار مىشوند .\r\nتشنج از سردى سخت نيز روى مىدهد ، كه در اين حالت تشنج زادهء سردى مغز و اشتراك ماهيچه با مغز است .\r\nتشنج آزاردهنده تشنجى است كه از خشكى رخ دهد . تشنج از اثر خشكى رطوبت را منجمد مىكند و از مقدار رطوبت مىكاهد و بسيار غليظ مىشود . اندام متشنج مىشود ، همچنان‌كه تشنج از شدت سردى روى مىدهد . و چنان‌كه براى كسى رخ مىدهد كه داروى مخدر مانند افيون را استعمال كرده است .\r\nتشنجى كه از آزار روى مىآورد ، مثلا تشنجى كه از تناول خربق روى دهد ، بعد از اسهال ، از يبوست تشنج‌آور است . قبل از اسهال از سميت و ضديت تشنج‌آور است كه عصب را بسيار آزار دهد و از اثر آزار منقبض مىشود .\r\nهم از اين قبيل تشنج است كه كسى خلط زنگارى را قى كرده كه از دهانهء معده‌اش بركنده شده ، يا به سبب نيروى حساس دهانهء معده كه « خلط مرارى » بر او وارد شده .\r\nتشنج ناشى از بيماريهاى زهدان و آبدان ( مثانه ) و غيره كه سهمى به مغز رسيده است .\r\nتشنج ناشى از نيش عقرب و رتيل و مار بر عصب يا بريدگى عصب يا تآكل در عصب .\r\nتشنج از اثر نوعى بيمارى در معده و رحم و اعضاى عصب .\r\nحالت تشنجى كه از كرم روى مىدهد .\r\nهر حالت تشنجى كه در لب ، پلك چشم ، زبان روى دهد سببش از خود مغز است و از حالات بد تشنجى است . اگر بدن در حالت تشنج به جلو تمايل كرد ، بدان كه ماهيچه‌هاى جلوى بدن و اگر به سوى عقب متمايل بود بدان كه ماهيچه‌هاى عقبى بدن متشنج شده‌اند . اگر به هر دو طرف خم شد بدان كه تشنج در هر دو جانب است چنان‌كه در حالت فلج مشاهده مىشود .\r\nگاهى تشنج به حدى شديد مىباشد كه گردن را پيچش دهد و دندان‌ها را برهم مىسايد .\r\nهركسى از تشنج بميرد ، مرده است و هنوز بدنش حرارت دارد . اين حالت مرگ از اختناق ( خفگى ) است . زيرا ماهيچهء نفس‌كش متشنج مىشود و از كار مىافتد .\r\nهر تشنجى از اثر زخمى شدن به وجود آيد كشنده است و چنين تشنجى اكثرا از علامات مرگ است .\r\n\r\nعلامات تشنج :\r\nنبض بيمار متشنج كشيده و از جاى خود جابه‌جا مىشود ، بالا رود و پايين مىآيد مانند تيرى كه از كمان تيرانداز واژگون مىآيد ( منقلب ) . زدن نبض در سرعت و سستى مختلف مىباشد . رگ نبض گرمتر از ساير اعضاست . جرم رگ به هم مىآيد چنان‌كه رگ در تب‌لرز بر خود جمع مىشود نه مانند رگ زير فشار ، و نه مانند سخت شدن رگ ( تصلب ) از طول بيمارى يا همراه درد درونى ، ليكن همانند اجزاء روده‌ها ( مصران - روده‌هاى تابع معده ) از دو طرف تمدد يابد . بعد از اين\r\n\r\n","description":"","footnote":"","page_name":" 180 ","page_number":214},
  {"content":"\r\n\r\nنشانه‌هاى درد را در حال تشنج بيان خواهيم كرد .\r\nعلامت تشنج از امتلاء اين است كه تشنج يكباره و ناگهانى رخ مىدهد و به سرعت روغنى را كه براى تشنج زده مىگذارند برنچيند ، مگر اينكه در مدتى نه دور حرارتى بر او وارد شده باشد .\r\nتشنجى كه از يبوست ( خشكى ) است ، اندك‌اندك و بعد از بيماريهاى استفراغى - از هر نوع باشد - مىآيد ، يا بعد از استفراغ وسيلهء داروها ، يا قى و اسهال بدون تدخل دارو ، روى آورد .\r\nتشنج كه سببش آزار باشد ، از انگيزه‌هاى خارجى و تناول شدنىهاى مانند افيون و خربق و غيره است . و مىدانى كه آزار از معده است و مغز و عصب در آن مشترك است .\r\nشخص متشنج قبل از پيدا شدن تشنج احساس ضعف زياد و اندوه بسيار دارد و فشار بر معده حس مىكند ، كه ممكن است اين حالت را در تمام مدت تشنج احساس كند .\r\nممكن است تشنج آزاردهنده ، بعد از قى كردن خلط كراثى ( گندنايى ) و زنگارى باشد . و هم‌چنين شايد از نيرومندى نيروى حساس دهانهء معده روى دهد كه تا مادهء تشنج به معده وارد شود صاحب معده به تشنج گرفتار آيد . و قبل از تشنج آزار و گزش در دهانهء معده احساس مىشود . و شايد چنين حالات تشنجى در بيماريهاى ديرپا و قوى كه در مثانه و رحم باشند پيدا شود ، كه قبل از ابتلاء به تشنج درد و آزار و آسيب به اندام مىرسد .\r\nبقيهء حالات تشنجى يا دردى با وى نيست يا دردش ناشى از خود تشنج است نه تشنج از درد ناشى شود .\r\nتشنج از ورم ، از آنچه گفته‌ايم معلوم مىشود .\r\nدليل و معرّف پيدايش تشنج اولا كم‌حجمى نبض و متفاوت بودن آن است . بعدا جابه‌جا شدن نبض چنان‌كه گفته شد .\r\nاكثرا علامات تشنج به قرار زير است :\r\nرخساره سرخ مىشود ، كجى و لوچى در چشم ، نفس‌بريدگى و تنگ نفسى شديد ، و شايد بيمار بخندد ليكن اين حالت عارضى است و اصلى به شمار نمىآيد . قبوضيت و خشكى طبيعت ، قبضى شكم ، گاهى بول بيمار حبس مىشود و شايد حبس نشود و مانند خونابه باشد و حباب دارد ، بىخوابى ، سكسكه ، سردرد ، لرزش ، احساس درد زير بند ميان گردن و هر دو شانه ، احساس درد در بند ميان دندهء كمر و دنبالچه و پايين‌تر .\r\nاگر تشنج به سبب تب آيد كه از حالات وخيم در تبها است اين علامات را دارد : كجى در چشم ، سرخى در وسط چشم ، لوچ شدن ، برهم ساييدن دندان ، سياه شدن زبان ، كشيدگى پوست سر ، سرخ شدن بول اولا و بعدا سفيد بودنش به سبب بالا رفتن ماده به سوى سر ، تپش گيجگاه و رگهاى سر ، و شايد شكم خشك شود يا متشنج گردد .\r\nبقراط فرمايد : اگر بعد از تشنج تب آيد بهتر است از آنكه بعد از تب تشنج رخ دهد . منظورش اين است كه هرگاه تب بر تشنج مرطوب وارد شود آن را تحليل مىبرد . اما تشنجى كه از تب ناشى باشد از آن نوع تشنج خشك است كه به زحمت علاج‌پذير مىباشد .\r\n\r\n","description":"","footnote":"","page_name":" 181 ","page_number":215},
  {"content":"\r\n\r\nو ديگر علامات تشنج ناشى از تب : ترسيدن و يكه خوردن در اثناى خواب ، تمايل رنگ رخساره به سرخى و سبزى و بدرنگى ، قبوضيت شكم ، شاشيدن ريم و چرك در حالت تب و لرزش .\r\nاگر شخص متشنج در حالت تب سرش عرق كرد و چشمش به تاريكى زد ، معلوم مىشود تشنج از اثر دمل در احشاء واقع شده .\r\nاگر تشنج همراه تب است و تب آن قوت و طول مدت را ندارد كه رطوبتها را بسوزاند يا پراكنده كند ، تشنج به كلى از نوع آن خشكى نيست كه ذكر شد .\r\nاز علامات بد و ناباب در تشنج مرطوب است كه باد زياد در اعضاء باشد . به‌ويژه اگر شكم باد كند و به خصوص در اوايل تشنج .\r\nبول گرم در حال تشنج و كشيدگى بد است و دلالت مىكند كه سبب حرارت ساده و خفيف است .\r\nاگر همراه تشنج تپش يا پريدگى در احشاء باشد دليل بدى است ، زيرا تپش دو حالت را نشان مىدهد : يا ورم در اندرون ( احشاء ) است و تپش را بزرگ نموده ، يا ضعف و لاغرى در اعضاء روى داده ، تپش درشت و زياد به بار آورده است .\r\nاگر مواد خفگيها ( خوانيق ) به عصب منتقل شود كه مايهء تشنج گردد ، دليلش وقوع تشنج در نبض است .\r\nاگر مادهء ذات الجنب به عصب برسد ، مىتوان دليل را از نفس‌تنگى شديد جست در حينى كه تب بسيار شديد نباشد .\r\nاگر مادهء سرسام بر عصب وارد آيد از پريدن پلك چشم و برهم ساييدن دندانها شروع مىشود و بعدا لوچى چشم و كجى گردن روى دهد و آن‌گاه تشنج روى آورده است .\r\n\r\nمعالجات :\r\nاگر تشنج از ضربت خوردن است : داروهاى آبكى ساخته از آب‌جو ، بابونه ، خطمى ، آرد شنبليله و امثال آنها - كه در قانون جاى استعمال آنها را بيان كرده‌ايم - مفيدند .\r\nاگر تشنج از آزار است : اگر آزار از اثر خوردن و نوشيدن چيزى است ، معالجه‌اش را در باب سمها دانستى !\r\nاگر از تب باشد : بايد به وسيلهء ماليدنيهاى رطوبت‌آور مغز و عصب و ماهيچه‌ها را رطوبت بخشيد كه اين داروها شناخته شده‌اند ، و بايد بيمار در خانه‌اى زندگى كند كه هواى خنك داشته باشد .\r\nاگر تشنج از درد است : بايد دانست درد از كدام نوع است ؟ آن‌گاه به وسايل لازم آن را تسكين مىدهى !\r\nاگر در نتيجهء نيش‌زدگى است : معالجهء آن را در باب ويژه به نيش‌زده‌ها بيان خواهيم كرد .\r\nاگر از ورم بود : در بحث علاج اورام عصب ذكر خواهد شد .\r\n\r\n","description":"","footnote":"","page_name":" 182 ","page_number":216},
  {"content":"\r\n\r\nاگر از خشكى بود : صعب العلاج است . بهترين راه چاره آبزن و بعدا ماليدن روغن رطوبت‌آور است . بايد اين عمل چندين بار تكرار شود ، و اين در حالتى است كه تب به‌طورى نباشد كه منقطع نمىشود . با مفاصل ( بند استخوانها ) هم همين كار را بايد كرد . اگر امكان دارد آبزن از شير باشد و گرنه آبى باشد كه برگ بيد ، آب‌جو ، بنفشه ، نيلوفر ، كدوحلوايى ، خيار در آن پخته شده ، و آبزن به كلى از افشرهء كدوحلوايى يا افشرهء خيار باشد . يا آبزن همه‌اش از گلابى باشد كه چيزى از اينها در آن پخته گرديده . يا به جاى گلاب آب هندوانه يا آب بيد و شبيه آن باشد . اگر از اين افشره‌ها و روغنها و آب‌پزهاى رطوبت‌آور و چرب ، بيمار حقنه شود بسيار مفيد است .\r\nروغنهاى عرق‌آور بر مفاصل و منشأ ماهيچه‌ها بمالد كه پياپى عرق كند و اعتناى بسيار به مغز لازم است . مغز را با داروهايى كه به تو ياد داده‌ايم رطوبت بده !\r\nاگر تب نداشت ، مقدار مناسب شير و اگر تب داشت يا نداشت آب جو ، آب كدوحلوايى ، آب هندوانه ، گلاب و قند بنوشد . اگر كمى شراب سپيد كم‌توان با اينها قاطى باشد خوب است كه دارو را نفوذ مىدهد . آب نوشيدنى را هم با كمكى از شراب قاطى كن ! بايد بر اين معالجه دوام كند بدون حركت كردن يا ورزش . اگر ممكن بود تمام بدن را در روغن ولرم فرو برد . به وسيلهء روغنها و افشره‌هاى رطوبت‌آور عطسه كند . سرش را با داروهايى رطوبى - كه آنها را شناخته‌اى - رطوبت دهد و بايد از اسفرزه و روغن گل دست‌بردار نباشد . ترنجبين ، شيرابهء برگ و ساقهء خارشتر تناول كند و اين براى كودكان ويژگى دارد . اگر نشد كه به بچه داد زن شيرده به بچه ، بخورد .\r\nبيمار از تشنج رطوبى اگر ناتوان است ، بايد گوشت را از او قطع نكرد . ولى بايد از گوشتهاى خشك مانند گوشت گنجشك ، كبك ، چكاوك ، تيهو باشد . اگر ناتوان نيست غذايش نان و عسل ، نخود آب با شبيت و خردل ، آبكامه با زيت زيتون خوب است . بگذار در حين غذا فلفل بخورد .\r\nصاحبان تشنج خشك بايد هميشه غذاى رطوبت‌آور و نرم‌كننده و سوپ چرب و نرم از آب‌جو ، روغن بادام ، شكر ناب و سره ، آبگوشت بره و بزغاله كه سبزيهاى رطوبتى در آن باشد و آزار گوشت را تخفيف دهد ، اگر بيمار حرارت داشته باشد ، و اگر كمى شراب با غذاى چنانى باشد خوب است كه غذا را نفوذ مىدهد . باز به شرطى كه حرارت خارج از حد معمولى نباشد . همچنين اگر آب نوشيدنيش را با شراب قاطى كنند مانعى ندارد .\r\nعلاج تشنج مرطوب بايد وسيلهء استفراغات و پاكسازى قوى باشد كه در بحث بيرون راندن خلط غليظ از عصب به وسيلهء اسهال‌دهنده‌ها و حقنه‌هاى شديد بيان كرديم .\r\nاگر ديدى كه چيرگى خون آشكار است و زياد ، اول رگ بزن و به‌ويژه اگر تشنج از اثر زياد نوشيدن شراب باشد . خونى را كه در نظر دارى به سبب تشنج هر عارضهء ديگرى بيرون آرى همه را بيرون مده قسمتى را باقى بگذار تا در برابر تشنج مقاومت كند و از تحليل رفتن تشنج تحليل رود .\r\nفرو شدن در آبهاى گرم معدنى ، نشستن در زيت روباه ( زيت الثعالبى ) نشستن در زيت كفتار - كه در باب درد مفاصل بيان خواهيم كرد - به نفع بيمار است . مالش با پيه كفتار ، روغن سوسن - اگر تب نباشد - آب‌پز « سگ بچه » ( جراء الكلب ) ، نشستن در آبهايى كه داروهاى نرمىبخش مانند :\r\n\r\n","description":"","footnote":"","page_name":" 183 ","page_number":217},
  {"content":"\r\n\r\nمشك چوپان ، مشك زمين ( سعد ) نى نهاوندى ، برگ غار ، ماليدنيهاى آبكى از بيوه‌زا ( شوكه يهوديه ) ، بزر بادآورد ( شوكة البيضاء ) ، بزر خرنوب مصرى ، افشرهء لوفاى باريك - تنها يا تركيبى باشد - از علاجهاى تشنج رطوبى است .\r\nو بدان ! كه نشستن بيمار در آبزن روغنى يا غير روغنى به مدت دراز به زيان بيمار است . زيرا نيرو سست مىشود و نوبتهاى تشنج را به جاى درازمدتى زيادتر مىنمايد . روزى تنها دوبار بيمار را در آبزن بنشان نه بيشتر .\r\nبيمارى تشنج عام و همگانى كه « طاطاليس » نام دارد و همچنين كشيدگى ( تمدد ) از مادهء بيمارى تشنج را با انداختن ناگهانى بيمار در آب سرد معالجه مىكنند كه نافع است . به قول بقراط : رويهء جسم از آب سرد غلظت پيدا مىكند ، گرماى غريزى در اندرون محصور مىشود و نيرو مىگيرد و مادهء بيمارى را تحليل مىبرد ؛ اما نه هر جسمى شايان اين عمل است و سالم مىماند . بلكه اين عمل براى جسم نيرومند و محكم جوانانى است كه دمل و قرحه بر پوست ندارند ، و بايد در تابستان باشد . گروهى از بيماران از اين به آب انداختن ناگهانى شفا يافته‌اند .\r\nو بايد بادكشها را بر جائى بگذارى كه دنبالهء وتر به آنجا مىرسد . اگر حالت خفيف بود نشتر مزن و اگر ديدى كه احتياج هست بزن ! زيرا در اين حالت اگر نشتر نزدى شايد ماده چنان‌كه بايد خوب نشود . بادكشها را بر گردن ، فقرات پشت از هر دو طرف ، اندامان ماهيچه‌آلود سينه بگذار ! بادكش گذاردن بر قسمت جلوى آبدان ( مثانه ) و جاى كليه ( گرده ) در وقتى است كه از بيرون زدن خون مىترسيم و نبايد بادكشهاى زياد و يكباره باهم بگذارى و بايد جاى بادكش را مراعات كنى ، نكند سرد گردد و سردى به جسم برساند .\r\nنيز يكى از معالجات است كه جاى تشنج را به آرامى هموار كنى .\r\nاز علاجاتى كه طبيعت براى تشنج در بر دارد ، تب شديد است . و ازاين‌رو بقراط فرموده : كه تب بعد از تشنج بهتر از تشنج بعد از تب است . تب ربع ( تب كه چهار روز در ميان باشد ) نيز نافع است كه مادهء لرزش دهندهء تب ، ماده را تكان مىدهد و زياد عرق‌آور است . كسانى كه مبتلا به تب ربع باشند كمتر به تشنج مبتلا مىشوند . تب ربع بيمه از تشنج است .\r\nاز داروهاى بسيار عجيب در تشنج ، گذاشتن دنبه بر عضو متشنج است ، دنبه مىماند تا مىگندد و باز دنبهء تازه مىگذارند .\r\nتشنج كه همه بدن را فراگيرد نياز به پاكسازى مغز بيمار دارد . پاكسازى مغز به وسيلهء عطسه‌آورها بسيار مفيد است . آزموده‌اند كه گردن‌پيچى از پشم زياد و سست به گردن بيمار پيچند و به‌طور دائمى روغن گرم بر آن پاشند .\r\nحمام خشك ( حمام بخار ) بسيار نافع است . كه در حمام دمر بر سنگ گرم شده كه شراب بر آن پاشيده‌اند بخوابد ، يا بيمار خود را در پوشش بپيچاند و عرق كند .\r\nاز مرهمهاى مفيد در اين‌باره مرهمى است از استرك آبكى ، فربيون ( شيرسگ ) ، گندبيدستر ، شمع زرد ، روغن سوسن و مرهمهايى را به كار برند كه در اقرابادين ذكر شده ، انواع پيه و غيره .\r\n\r\n","description":"","footnote":"","page_name":" 184 ","page_number":218},
  {"content":"\r\n\r\nمالش دادن با ته‌نشين روغن كنجد ، روغن بزر كتان ، لعاب شنبليله و كمادهاى داروهاى خوب و گرمىآور كه برجاى بيرون آمدن عصب ( رستنگاه ) بگذارند . كمادمخ گرم هم خوب است . و از نوشابه‌هايى كه تب مىآورد گندبيدستر و صمغ انگدان كه با عسل عجين كنند و بيمار به اندازهء يك گردو بخورد تب روى مىدهد و تشنج را تحليل مىبرد . و همچنين است : روغن كرچك و عسلاب با صمغ انگدان و آب‌پز دانهء بلسان ( بشام ) .\r\nتناول ترياق و معجونهاى بزرگ بسيار مفيدند . تناول داروهاى ادرارى نيز نافع است .\r\nو اين دارو مجرب است :\r\nبيخ و دنبالهء قارچ بيست درهم با دو رطل آب بپزد تا يك‌سوم مىماند ؛ ولرم آن را چهار اوقيه ( سى مثقال ) با دو درهم روغن بادام تناول نمايند بسيار نافع است ، به‌ويژه اگر تشنج رو به قسمت عقبى جسم باشد . يا به جاى قارچ ده درهم از دانهء بلسان و به جاى چهار اوقيه سه اوقيه تناول شود . پونهء كوهى نيز از معالجات است . از داروهاى بسيار مفيد گاو شير ( جواشير ) است كه بيمار نيرومند ، يك مثقال و ميانه در نيرو ، يك درهم و لاغر و بىنيرو ، يك چهارم درهم و پايين‌تر تناول كند ؛ و بايد نگهدار معده بود كه از اين دارو بسيار ضعيف مىشود .\r\nصمغ انگدان به اندازهء يك دانه از گاودانه در چهار اوقيه و نيم ( سى و سه مثقال و نيم ) عسل باشد .\r\nاندران نيز خوب است . آب‌پز حسل ( زوفا ) ، آب‌پز انگدان از جمله داروهاى تشنج‌اند . گند - بيدستر از هر دارويى بىزيان‌تر و نفع‌رسان‌تر است . اندازهء دو الى سه قاشق ( مثقال ) را به دفعات زياد بخورد . اگر بعد از خوراك باشد از هر وقتى بىزيان‌تر است و هيچ خطرى در بر ندارد .\r\nمالش دادن متشنج با روغنهاى تحليل‌برندهء نيرومند كه ذكر شده مانند : روغن سيماهنگ ، روغن كرچك ، روغن سداب ، روغن كوشنه ( قسط ) ، با گندبيدستر و اك‌كرا ( عاقرقرحا ) بسيار مفيد است . همچنين دنبهء گداخته و روغن نرگس .\r\nو اينك داروهاى تركيبى براى تشنج : روغن سنبل رومى يك جزء ، روغن حضض ( صمغ فيلزهره ) يك جزء ، شمع دو اوقيه ( 15 مثقال ) . از گل اربه ، هل ، استرك ، مصطكى ، هريك يك اوقيه ، فلفل و فربيون ( شير سگ ) از هريك چهار مثقال ، از سنبل يك اوقيه ، از روغن بلسان ( بشام ) يك اوقيه ، باهم گرد آيند بسيار خوب است . ضماد از شير سگ ( گياه فربيون ) بسيار نافع است .\r\nاگر زن شيرده به تشنج مبتلا شود ، مفاصل ( بند استخوانها ) را با ضمادى مركب از عسلى كه زعفران و ريشهء سوسن و رازيانهء شامى در آن عجين شده ببندند . ولى بايد ريشهء سوسن بيشتر از بقيه باشد . و در درجهء دوم رازيانهء شامى ، و از زعفران اندكى ، همچنين اعضاى متشنج آنها را در آب‌پز بابونه و شاه افسر و شنبليله گذارند ، و شايد روغن بابونه تنها مفيد باشد .\r\nاندكى شراب براى بيمار متشنج مرطوب خوب است ، شراب هم مانند تب ماده را تحليل مىبرد ، اما شراب زياد بدترين چيز براى تشنج است ، بايد كمى از شراب كهنه و آن هم بر غذا تناول شود .\r\nو بدان ! كه هرگاه تشنج همهء جسم را به جز اعضاى رخسار در بر گرفت ، پزشكان مادهء تشنج‌زا را\r\n\r\n","description":"","footnote":"","page_name":" 185 ","page_number":219},
  {"content":"\r\n\r\nاز مهره‌هاى گردن به وسيلهء ضمادات و ماليدنيها برمىكشند و اگر اعضاى رخساره را نيز دربرگيرد اين ضمادات و ماليدنيها را بر مغز نيز مىگذارند .\r\nاگر معده در تشنج سهيم باشد و علامات ذكر شده را ديدى ، بىدرنگ بيمار را پاكسازى كن ! شايد يك دفعه به شدت قى كند ، يا خلطى بدبو بيرون دهد و فورا شفا يابد .\r\n\r\nفصل پنجم كزاز و تمدّد\r\nتمدد نوعى بيمارى ابزارى است . نيروى حركت‌دهنده را از گرفتن چيزى كه مىتوانست بگيرد بازمىدارد ، زيرا آسيب به ماهيچه و عصب مىرساند .\r\nاما كلمهء كزاز را به چندين معنى تفسير مىكنند : گاهى گويند مقصود از كزاز چيزى است كه از ماهيچه‌هاى چنبر شروع و آنها را به سوى جلو و عقب كشيدگى مىدهد .\r\nگاهى هر نوع كشيدگى را كزاز گويند . گاهى تشنج را كزاز نامند . و گاهى فقط تشنج گردن را كزاز گويند . گاهى هر تمددى ( كشيدگى ) به سبب گرمى يا تمدد در جلوى و عقبى روى دهد كزاز ناميده شده . كشيدگى به سبب سرماى منجمدكننده را نيز كزاز گويند .\r\nتمدد در حقيقت يعنى ضد تشنج اما كشيدگى از جنس تشنج است كه بايد گفت دو ضد باهم جمع آمده‌اند . تمدد به هر دو معنى موجبش يكى است و دو ضد در روىهم قرار مىگيرند .\r\nتشنج عادتا در يك طرف روى مىدهد ، اگر دو حالت تشنج در دو طرف ضد هم جمع شدند ، تمدد روى دهد . مانند كسى كه دو طرف جلوى و عقبىاش به تشنج مبتلا شود ، و از هر دو جانب در اعضاى جسمش حركتهاى ضد هم روى دهد ، كش‌دادگى به بار آيد . و چون اين نوع تشنج دوطرفه است بايستى از تشنج ساده شديدتر باشد و بحرانش سريع‌تر آيد . چنين دوگانگى از گرم شدن نيست بلكه از تمدد دو طرفى است . هريك از جنس تشنج اندام تشنج‌زده را به سوى خود كش مىدهد .\r\nكمتر اتفاق افتد كه درد شديد همراه تشنج نباشد .\r\nسبب كزاز با سبب تشنج به وجهى مشابه و به وجهى مخالف همديگرند .\r\nوجه تشابه در اين است كه كزاز گاهى از پرى آيد و شايد از يبوست ( خشكى ) باشد ، يا از آسيبى كه به اعضاى عصبى مىرسد . يا از ورم روىآور باشد .\r\nوجه مخالفت كزاز با تشنج اين است كه كمتر واقع مىشود تشنج از باد باشد . اما كزاز اكثرا از باد منشأ گيرد . در وقتى كه باد چيرگى بر بدن يابد ، كه در اين حالت بيمارى سخت است .\r\nاگر تشنج به حالت انفرادى بر يك عضو از اعضاء به سبب باد باشد ، بيمارى دشوار نيست و آسان معالجه مىشود . زيرا باد بر كليهء بدن چيره نيست . اما اگر تشنج تنها همراه باد چيره و فراگير باشد ، خطر بزرگ و نشانهء مرگ است . پس بايد تشنج دوگانه را كه حالتى مخالف حالتى ديگر باشد چگونه تلقى كرد ؟ و آن به‌طورى است كه سبب تشنج از ماده به نوعى بر عصب وارد است كه مانع\r\n\r\n","description":"","footnote":"","page_name":" 186 ","page_number":220},
  {"content":"\r\n\r\nكشيدگى شود . زيرا پرز ( ليف ) را از پهنا تمدد دهد يا به سوى منشأ منقبض مىكند و سبب تشنج مىشود .\r\nاما مادهء سبب كزاز برعكس مادهء تشنج است . يا رطوبتى كزازآور در ميان ليف جريان يافته و بعدا منجمدشده و در حالت سختى مانده و با زحمت مىتوان آن را به انقباض وادار كرد . يا اينكه مادهء مذكور يكباره آمده و بدون اينكه مخالف با ليف باشد در امتداد ليف جاى گرفته و ليف را پر كرده است . ليف بدون اينكه از درازا بكاهد مىماند و متمايل به انفراج است .\r\nمادهء تشنج‌آور وضعش بر خلاف مادهء كزاز است كه بر عصب آيد ، مانند كزاز نفوذ در عصب ندارد ، يا نفوذ زياد ندارد .\r\nشايد مادهء كزاز - كه چنين نفوذ مىكند - شبيه مادهء فروهلندهء جسم ، سستىآور جسم باشد .\r\nليكن مادهء سستىآور رقيق و سست‌كننده و مادهء كزاز منجمد و سخت است و مانع از منقبض شدن و انعطاف‌پذيرى عضو مىگردد .\r\nيا مادهء كزاز در وسط ماهيچه يا وتر ، يا عصب نيست در اول و مبدأ آنها قرار دارد . عصب يا وتر را به درازا حفر كرده ( كنده ) و در نتيجه عصب يا وتر مبتلا ياراى انقباض ندارد .\r\nيا ماده ورمى است . يا اينكه ماده به‌طورى وارد ليف شده است كه اگر نياز به انقباض بود بايستى فشار بر ليف بياورد و ليف به درد آيد .\r\nيا اينكه سبب دردآور و آزاردهنده چيزى است - ماده يا غير ماده - در سرآغاز منشأ ماهيچه يا اوتار واقع شده . ماهيچه يا وتر از آن ماده مىگريزد و به درازا مىزند . چنان‌كه در بعضى از انواع كزاز كه كمى بعد از قى و استفراغ زياد ماهيچه يا وتر را به درد مبتلا سازد . زيرا وتر و عصب در اين حالت از سبب معده به درد مىآيد و آزار بيند .\r\nاگر سبب كزاز خشكى ( يبوست ) باشد . باز همين حالت دست دهد . زيرا ماهيچه از تحليل رفتن رطوبت ، از پهنا كم و از درازا زياد مىشود ، و منفذها تنگ مىشوند و در نتيجه نيروى حركت‌دهنده ناتوان مىگردد و نمىتواند اندام را منقبض كند ، و به‌ويژه اگر سخت‌شدگى به سبب خشكى كه بر عصب وارد آمده باشد .\r\nولى در تشنج خشك ، از پهنا و درازا به‌طور مساوى كاسته مىشوند . پس تشنج خشك از كزاز خشك بدتر است .\r\nو چنان‌كه گاهى سستى از بريدگى ناشى مىشود ، تمدد نيز از زخم روىآور منشأ مىگيرد و ماهيچه در حالت انقباض به درد آيد .\r\nگاهى به سبب ماده و عوارض زياد اثربخش ، از كزاز آسيب بزرگ روى دهد ، شايد همانند تشنج از كرخ شدن به سبب پرى ( امتلا ) مجراهاى روان مسدود شوند ؛ به‌طورى كه اندامان كشيده منقبض نشوند و اندامان منقبض از كشيدگى امتناع كنند ؛ تا اينكه روان منفذى پيدا مىكند و به جريان مىافتد . چنين حالتى اكثرا بعد از خواب است ، زيرا در هنگام خواب روان به درون فرورفته است . در تشنج نيز اين را گفتيم .\r\n\r\n","description":"","footnote":"","page_name":" 187 ","page_number":221},
  {"content":"\r\n\r\nامكان دارد از حالت غير طبيعى كه بر عضله آيد ، كزاز واقع شود ؛ كه ماهيچه ناتوان گردد يا به درد آيد و از حركت بازماند . مانند حالت كسى در طناب كشيدن يا برداشتن چيزى بسيار سنگين ، يا به دوش كشيدن بار گران ، يا كسى كه بر زمين خوابيده و ماهيچه‌هايش آزار ديده‌اند يا بر زمين افتاده ، يا ضربت خورده و ماهيچه كوبيده شده ، يا به سبب بريدگى يا سوختگى ماهيچه به درد آمده و منقبض نمىشود . شايد همراه اين سببها مادهء ناسازگار به ماهيچه وارد شده يا باد غليظ در آن به هم آمده ، يا باد غليظ به ماهيچه وارد شده و ماهيچه را كشيدگى داده است . همچنان‌كه تشنج كه در اندامان رخسار روى مىدهد ، كشيدگى هم اگر به پلك چشم يا زبان يا تنها به لب اصابت كند همين حالت را دارد .\r\nنوعى از كزاز هست كه از يبوست است و بسيار بد و ناپسند ، كه قبلا تب لازم ( دست برندار ) آيد و دلهره و گريه و پرت‌وپلا گفتن و زردى رنگ و خشكى دهان و لب و سياهى زبان و قبوضيت شكم و جرب خشك بر پوست و كشيدگى پوست را در پى دارد .\r\nهر نوع از كزاز كه از ضربت خوردن باشد و سكسكه ، درد و پيچش شكم ( دل‌پيچه ) و درهم شدن عقل و هوش همراه داشته باشد ، كشنده است ؛ زيرا ماهيچه را خشك گرداند ، رطوبت ماهيچه‌ها به جوش مىآيد و كشيدگى مىيابند . و اين كشيدگى از اثر خشكىدهندهء زياد كه براى نگهدارى هيأت اندام لازم است پايدار مىماند .\r\nكودكان زياد به كزاز مبتلا مىشوند و تا كم‌عمرتر باشند علاج آنها آسان‌تر است . چنان‌كه در تشنج شرح داديم ، بسيار اتفاق افتد كه قبل از كزاز پرش ( اختلاج ) در بدن و گرانى بدن ، زحمت در حرف زدن و سخت شدن ماهيچه‌ها ، احساس سفتى طرف پشت گردن تا دنبالچه ، زحمت در قورت دادن ، خارشى كه هرچه مىخارند تسكين نمىيابد ، روى مىدهد .\r\nو اگر چيزهائى مانند : ريم و چرك در بول يا لرزش ( قشعريره ) ، تم پيش چشم ، عرق در سر و گردن باشد ، نشان اين است كه كشيدگى در هر دو طرف بدن است . زيرا مادهء اين حالت از بيمارى اكثرا از پايين به كلى پاك نمىشود و بقايايى از آن به سوى مغز بالا مىرود و مغز را آزار دهد و بر جسم تأثير مىگذارد .\r\nهرگاه كزاز عمومى بر جسم چيره باشد ، دهان بسته و رخسار سرخ و آزار زياد گردد . بيمار از آنچه مىخورد لذت نمىبرد ، پريدن پلك چشم زياد مىشود . چشم اشك مىريزد . و ما خودزنى را ديديم كه كزاز فراگير و عمومى داشت ؛ دهانش برهم آمده ، رنگش زرد شده ، دندانها را به هم مىساييد ، و بعد از مدتى زياد رنگ رخسارش سبز شد و ياراى دهان باز كردن نداشت . مدتى زياد بر پشت خوابيده بود و نمىتوانست برگردد و بر پهلو بخوابد ، و سپس كه ما هربار و هر دم او را معالجه مىكرديم ، كزاز از بين رفت ، پهلو به پهلو شد و تا فرداى آن روز خوابيد .\r\nفرق ميان تشنج و تمدد اين است كه تشنج همراه حركت از ماهيچه شروع مىشود ، ولى كشيدگى ( تمدد ) به آرامى بدون حركت از ماهيچه شروع مىكند .\r\nگاهى خفگيها ( خوانيق ) و ذات الجنب و سرسام سر به تمدد مىكشند چنان‌كه راجع به تشنج\r\n\r\n","description":"","footnote":"","page_name":" 188 ","page_number":222},
  {"content":"\r\n\r\nگفتيم .\r\nكشيدگى در سرزمينهاى جنوبى بسيار است كه امتلاء و جنبش و خلط بسيار است ؛ و به‌ويژه براى كسانى كه خلط بلغمى دارند .\r\nگاهى در سرزمينهاى شمالى هم روى مىدهد ، زيرا زوايد ( فضول ) راكد مىمانند ، و به‌ويژه براى زنان كه عصب ناتوان‌تر دارند .\r\n\r\nعلامتها :\r\nمطلقا عدم پذيرش عضو براى برهم آمدن ، منقبض شدن علامت تمدد است . علامت كزاز اگر در قسمت جلو باشد ، بيمار همانند خفه‌شده رنگ رخسار و چشمش تغيير مىيابد ، تيره مىشود . و گاهى چنين مىنمايد كه مىخندد و در حقيقت چنين نيست زيرا ماهيچه‌هاى رخسار كشيده مىشوند ، سر به سوى جلو متمايل و گردن پر مىشود كه نمىتواند به اطراف حركت دهد و شايد به سبب تمدد در ماهيچه‌هاى شكم و ناتوانى دفع‌كنندهء بول نتواند بشاشد ، و شايد بدون اراده بشاشد كه ماهيچهء مثانه كشيده است و به هم نمىآيد ، و شايد خون بشاشد كه از اثر فشار زياد رگها تركيده شده باشند . و شايد به سكسكه مبتلا شود .\r\nو اگر كزاز به‌طرف عقبى بود سر و هر دو شانه و ماهيچه به سوى پشت جذب مىشوند ، زيرا ماهيچه‌هاى شكم كشيده شده‌اند و ماهيچهء مقعد نيز كشيده مىشود . و بيمار نمىتواند چيزى را كه در رودهء مستقيم دارد نگهدارد . و نمىتواند آنچه را كه در رودهء باريك هست بيرون دهد . و اين دو حالت مشتركا سبب خفگى از نفس‌تنگى و بىخوابى و درد و كم‌مايه شدن بول و بادكردگى زياد و از تخت خواب به زير افتادن مىشود .\r\nعلامت كزاز رطوبى يا خشك كه از ورم زياد باشد ، و آنچه از آسيب و آزار روى مىدهد ، قياسش همان است كه در باب تشنج گفته شد .\r\nاكثرا در صورتى علت كزاز از سردى باشد قولنج پديد آيد .\r\n\r\nعلاج :\r\nهمان علاجهاى تشنج ، علاج كزاز نيز هست ، ولى بادكشهاى بيشتر بايد گذاشت تا حرارت را برگردانند . نشتر زدن هم لازم است ؛ به‌ويژه بر ماهيچهء گردن و فقرات و سردنده‌هاى رو به شكم ( شراسيف ) . هرگاه بيمار كزاز از آزار زياد يا از اثر مداوا عرق كرد ، نبايد گذاشت كه عرق بر بدنش سرد شود زيرا اذيت مىكند . بايد عرق را به وسيلهء پشم ترشده ، خشك كرد .\r\nيا او را در چنان روغن گرمىبخش نشاند كه در تحليل بردن بسيار قوى است ، و به تناسب نيرو ، از جواشير و صمغ انگدان تا يك درهم تناول كند .\r\nكزاز بيشتر از تشنج بايد علاج شود ، زيرا كزاز موذى و خفگىآور و كشنده است .\r\nگويند از داروهايى كه براى مداواى كزاز و تشنج بسيار نافعند يكى اين است :\r\n\r\n","description":"","footnote":"","page_name":" 189 ","page_number":223},
  {"content":"\r\n\r\nنسخه : آب‌پز شبت را بجوشانند ، بچهء كفتار يا بچهء سگ يا بچهء روباه را در آن بجوشانند تا گوشتش از هم مىپاشد . روزانه دوبار بر جسم بيمار بپاشند .\r\nهمچنين براى مالش دادن جسم بيمار كزاز : پيه كبوتر وحشى ، پيه گوزن ، پيه شير و خرس و كفتار تنها يا همراه داروهاى ديگر خوب است .\r\nبراى حقنهء بيمار كزاز روغن فيجن همراه گندبيدستر ، لوفا و ساير برداشتنىهاى سوزناك و تند كه بورك و پيه حنظل و امثال آن در آن باشد مفيد است . اگر برداشتنى بسيار سوزانيد ، بيمار را با شير خر يا روغن معمولى يا دنبهء گداخته تنها يا با هر نوع پيه - كه ذكر شد - حقنه كنند مفيد است .\r\nبراى علاج تمدد سرد يا رطوبى ، گندبيدستر از هر دارويى مفيدتر است .\r\nبيمار كزاز بايد در حين غذا لقمه‌هاى بسيار كوچك به دهن گذارد و سوپ آبكى بر آن بخورد ؛ زيرا قورت دادن بر آنها سخت مىشود و سوراخ بينى را پر مىكند و پريشان و مضطرب مىشوند و بيمارى افزايش يابد .\r\nدر كتاب اقرابادين داروهاى تناولى و بر اعضا پاشيدنى و تو نشستنى بيماران كزاز را ذكر كرده‌ايم .\r\nبراى مالش دادن اندام كزازى ، روغن خيار و غيره - كه گفته شده‌اند - مفيد است . همچنين عطسه‌آورها و به بينىكشيدنيها . بهترين عطسه‌آور براى بيماران كزاز مومياى مايع با برخى از روغنها است . براى كزاز رطوبى ، تب بهترين علاج است .\r\n\r\nفصل ششم دهن‌كجى ( لقوه )\r\nعلتى است رخساره را در بر گيرد . نيمى از رخساره به سوى نيمى جذب مىشود ، كه هيأت را تغيير مىدهد ، دو لب و پلكها به خوبى به هم نمىرسند .\r\nسبب لقوه : يا فروهشتگى و سستى ، يا تشنج ماهيچه‌هاى پلكها و رخسار است كه هر دو را شناخته‌اى و منشأ آنها را دانسته‌اى !\r\nدهن‌كجى كه از فروهشتگى باشد . هرگاه طرفى ميلان كرد ، طرف ديگر را به سوى خود جذب مىنمايد و سستى بخشد و شكل را تغيير دهد . اين در حالى است كه علت قوى باشد . و اگر ضعيف باشد تنها خود طرف مبتلا فروهلد .\r\nبعضى گفته‌اند و « فولس » يكى از آنها است كه : فروهشتگى در طرف سالم روى مىدهد و كج شده را جذب مىكند كه اين عقيده جاى اعتماد نيست .\r\nحالتى كه از فروهشتگى روى مىدهد ، به همان سببها برمىگردد كه از شرحش فراغت يافتيم و نيازى به تكرار ندارد .\r\nدهن‌كجى ( لقوه ) كه از تشنج باشد - و اكثرا چنين است - طرفى كه متشنج‌شده طرف ديگر را\r\n\r\n","description":"","footnote":"","page_name":" 190 ","page_number":224},
  {"content":"\r\n\r\nبه سوى خود مىكشاند ، و انگيزه‌اش همان انگيزهء تشنج است كه در بحث از تشنج خشك بيان شد و همچون تشنج در تبهاى بسيار دشوار و بيرون آمده‌ها از جاهاى مخالف هم و قى كردن و خونريزى دماغ و غيره به وجود مىآيد و بدخيم و كشنده است .\r\nبعضى گفته‌اند : آن طرفى كه بيمار است همان است كه پندارند سالم است . طرف سالم مىكوشد كه آن را براى راست نمودن به سوى خود بكشد ، كه اين عقيده هميشه درست نيست .\r\nتو از ياد گرفتن تشريح و چگونگى ماهيچه‌هاى رخسار مىتوانى عموما به تباهى كه در اين‌باره روى داده پى ببرى ! يكى از علامات شناسايى طرف بيمار شده ، از كار افتادن حس در طرفى است كه به لقوه گرفتار است . هستند كسانى كه در ماهيچه‌هاى گردن آنان ورم به وجود مىآيد ، اثر خفه‌كنندگى دارد و از اين حالت به لقوه مبتلا مىشوند ، يا به فالج مبتلا مىگردند كه از گردن به دستها سرايت مىكند . زيرا عصبى كه نيروى حركت را به دستها مىرساند منشأش از مهره‌هاى گردن است .\r\nهر لقوه‌اى كه شش ماه دوام يابد ، شايد شفا نيابد و از بيماريهاى صعب العلاج است .\r\nو بدان كه : لقوه آژير خطر براى فالج است ، و بسيار روى مىدهد كه سكته در پى داشته باشد .\r\nپس دقت كن ! اگر مقدمات صرع و سكته به همراه داشت به شدت آن را پاكسازى كن .\r\nبرخى پنداشته‌اند كه بيمار لقوه شايد در مدت چهار روز به مرگ فجائى ( نابه‌هنگام ) بميرد و اگر چهار روز گذشت از مرگ رسته است ؛ چنين مىنمايد كه سكته بر بيمار وارد شده و لقوه آژير خطر آن باشد .\r\n\r\nنشانه‌ها :\r\nسيلان آب دهان و تف در طرفى از رخسار جريان مىكند و نيمهء بيمارشده ياراى منع باد و منع سيلان آب دهن ندارد .\r\nاكثرا لقوه و به‌ويژه اگر تشنجى باشد سردرد همراه دارد .\r\nبراى شناختن نيمهء رخسار مبتلا به لقوه هرگاه با دست طرفى را كشيدى و راست كردى طرف ديگرى كه سالم است خودبه‌خود به هيأت طبيعى بازمىگردد .\r\nلقوه اگر فروهلنده ( استرخايى ) بود علامتش اين است : حركت ضعيف و حواس مكدّر مىشود ، پوست و ماهيچه در لمس نرم گشته و كشيدگى حس نمىشود ، پلك زيرين چشم سر گردد .\r\nمىبينى كه نيمى از پردهء نازك بالاى كام ( حنك ) كه مقابل اين چشم است نيز فروهشته و سست و مرطوب است . و اين علامت با فشار بر زبان به وسيلهء انگشت آشكار گردد و بايد دقت كرد ، زيرا اين پرده نازك از راه زبان كه به درازا كام را مىپيمايد ، با پردهء نازك خارجى متصل است . و همچنين پوست اطراف گردن ميلان مىكند و از جاى خود دور مىشود . و با زحمت مىتوان آن را به حالت خود برگرداند .\r\n\r\n","description":"","footnote":"","page_name":" 191 ","page_number":225},
  {"content":"\r\n\r\n\r\nنشانهء لقوهء تشنجى :\r\nدر اكثر حالات لقوه ، حواس آسيبى نمىبيند . پوست پيشانى چنان كشيده مىشود كه چين در آن نمىماند . ماهيچه‌هاى رخساره سفت مىشوند . كشيدگى طرف مبتلا به بيمارى به سوى گردن است . آب دهن و تف اندك مىشود . تمايل پوست به سوى گردن بيشتر است و برگردانيدنش سخت و دشوار .\r\nاگر تشنج رطوبى يا از خشكى باشد كه سبب لقوه گرديده است ، آن را مىدانى !\r\nيكى از علامات پيدايش لقوه ، احساس درد در استخوانهاى رخسار و كرخى در پوست رخسار و پرش و جنبش بىاراده در رخسار است .\r\n\r\nمعالجه :\r\nقبل از هر چيز بايد بيمار دهان كج‌شده تا يك هفته و بعضى گويند چهار روز حركت نكند . غذاى لطيف‌كنندهء همانند آب نخود آب با روغن زيتون بخورد و غذاهايى كه مثل عسل و جوجه ، خشك دهنده باشد تناول نكند . اگر قبوضيت شكم دارد ، در روز دوم حقنهء مليّن زياد لازم دارد . داروهاى در دهان و گلوگردانيدن در اول بيمارى زيان‌آور است ، كه ممكن است مواد نزديك را جذب كند و مواد خام و نارسيده نزديك را تحليل نبرد .\r\nپاكسازى بيمار دهن‌كجى - كه از تشنج باشد - بهتر است وسيلهء داروى قوى باشد نه داروى ناتوان و ناكافى تا يكباره ماده را از خامى برهاند و پخته گرداند .\r\nشروع تداوى با داروهاى تند از هر چيز زيان‌آورتر است و اگر ماده را خشكى دهى و غليظ گردانى بدترين معالجه است كه عصب خشك مىشود و دارو به دشوارى در آن تأثير مىكند .\r\nشكيبايى و صبر در معالجه بهترين راه است . و بايد علاج فالج و تشنج را چنان‌كه مناسب حال بيمار است به كار ببرى و تو اينها را ياد گرفته‌اى !\r\nداروى مجرب براى لقوه : هر روز به وزن دو درهم تا يك ماه بدون انقطاع معجون « هرمس » بخورد اثر زياد دارد .\r\nمعجون زنجبيل و معجون سوسن زرد ( وج ) به وزن يك جوز ( نه دراخمه ) هر بامداد و شام بخورد ، مجرب است . بايد هميشه عسلاب تناول كنند .\r\nبرخى از طبيبان هند گويند : بهترين چارهء دهن كج‌شده آن است كه سر و عضو دردمند را با گوشت جانوران وحشى بپيچند . بهترين آنها گوشت خرگوش ، كفتار ، روباه ، بز نر كوهى ، گوزن و گورخر است . گوشت آهو و امثالش كه گرمىبخش نيستند به درد نمىخورد .\r\nاگر لقوه از مادهء رطوبى است بايد طرف مبتلا را به حالت طبيعى درآورد و بست .\r\nاگر بيمارى همراه تشنج است ، به نرم كردنش بپرداز و بعدا كوشش كن كه ماده تحليل برود .\r\nبايد قسمت عقبى سر را به وسيلهء روغنهاى نرم و ترىبخش به عرق درآورى . از قبيل : روغن بنفشه ، روغن بادام ، روغن كدو ، روغن بابونه هم خوب است . بايد در شب و روز به دفعات از اين\r\n\r\n","description":"","footnote":"","page_name":" 192 ","page_number":226},
  {"content":"\r\n\r\nروغنها بو كند . شراب قاطى با آب بخورد نه چندان‌كه مست گردد . و اگر نشانهء خون ديدى رگ زير زبان را بزن . بر فقرهء نخستين گردن ، بادكش بگذار و نشتر مزن !\r\nبدون شك ماده‌اى كه لقوه را سبب است در سرآغاز منشأ عصب و ماهيچهء رخساره نهفته است .\r\nبايد داروهاى سرخ كنندهء پوست را بر مهره‌هاى گردن و بر آرواره‌گذارى ، زيرا الياف بسيار از آنها به سوى ماهيچه‌هاى رخساره مىآيد . اين در حالتى است كه بيمارى از نوع فروهلنده ( استرخايى ) باشد . اگر تشنجى خشك باشد ، نكند چيزهاى گرم از پاشيدنى و كماد و روغنها و خوراكىها را به وى بدهى !\r\nما خودمان ديديم كه يكى از اطباء دهن‌كجى تشنجى را با كماد و خوراكيهاى گرم مداوا كرده بود ، نيمرخ مبتلا بدتر از آن شده بود كه بود . در حرف زدن زبانش مىگرفت . مدتها چنين ماند . من با داروهاى مخالف آنها معالجه‌اش كردم ، در كمتر از مدت معالجهء آن پزشك شفا يافت .\r\nاما نبايد ماهيچهء پلك چشم را چون ساير ماهيچه‌هاى رخسار قياس كرد ، مداواى آن با پاكسازى قسمت جلوى مغز و كماد خشك گذاشتن بر مهره‌هاى گردن و آرواره است . بايد سر بيمار را ماساژ داد به‌ويژه در حالت گرسنگى زياد .\r\nشستن روى بر دوام با سركه ، مسح كردن اعضاى رخساره با سركه ، به‌ويژه اگر با داروهاى لطيف‌كننده آميخته شود ؛ يا سركه كه ساييدهء خردل در آن باشد براى مداواى حالت فروهشتگى ( استرخاء ) شگفت‌آور است ، كه براى تشنجى نه چندان مفيد است . بيمار بايد سر و روى بر آب‌پز درمنه ، مشك چوپان ، سپند ، برگ غار ، بابونه و امثال آنكه آتش آن از درخت گز و امثال آن باشد بگذارد و بخار آن به سر و روى برسد .\r\nاگر دارو فايده نبخشيد ، رگ پشت گردن را داغ گذار ! اگر حالت فروهشتگى ( استرخايى ) داشت از حمام دورى جويد و اگر تشنجى بود بايد او را هر روزه معاينه كرد و بيشتر از حالات ديگر با داروهايى كه مىدانى غرغره كند ، جويدنيها را استعمال كند . و به‌ويژه : سوسن زرد ، جوزبويا ، عاقرقرحا ، هليلهء سياه خوب است . جويدنى را در طرف مبتلا گذارد و در خانهء تاريك باشد . گويند اگر براى كار ضرورى خويش بيرون رود ، مانعى ندارد . زهرهء كلنگ ، زهرهء باشه ، زهرهء گرگ ، زهرهء ماهى شبوط ، افشرهء شاهدانه يا مرزنگوش ، يا سلق ، يا سكبينه يا گياه شير سگ ( فربيون ) مخلوط با شير زن را مقدار يك عدسه به بينى كشد . و سر را بايد تنقيه ( پاكسازى ) كرد و از عطسه‌آورهاى آزموده : رته ( بندق هندى ) و به‌ويژه قشر بالايى آن ، گياه گوش موش ، افشرهء سيماهنگ ، آذربويه ، كه با داروهاى گرمىآور مانند گندبيدستر و سياه‌دانه و غيره قاطى باشد .\r\nآب گياه گوش موش را كه به آن « اباغلس » گويند اگر دو درهم با يك دانگ سكبينه و نيم درهم زيت به بينى كشند ، بهترين به بينى كشيدنى است و در مدت پنج روز شفا دهد .\r\nبيمار را وادار مىكنند كه هميشه به آينه نگاه كند و كجى را راست نمايد و اگر آينه كوچك باشد بهتر است . اگر كودك در اواخر بهار به دهن‌كجى مبتلا شد ، تا هفت روز معجون هليلهء زرد ( اطريفل - اصفر ) تناول كنند و غذا نخود آب باشد ، شفا يابند .\r\n\r\n","description":"","footnote":"","page_name":" 193 ","page_number":227},
  {"content":"\r\n\r\n\r\nفصل هفتم رعشه ( لرزهء غير ارادى )\r\nنوعى بيمارى است كه از ناتوان شدن نيروى حركت‌بخش به ماهيچه روىآور است . اين حالت ناتوانى ، نيروى حركت‌دهندهء حركت و انتقال طبيعى را خلل مىرساند و حركت ارادى را با حركات غير ارادى مىآميزد ؛ يا سكون و ثبات ارادى را با حركت غير ارادى قاطى مىكند ، كه مىتوان آن را آسيب نيروى حركت‌دهنده گفت ، همچنان‌كه كرخى را آسيب بر حساسيت گوييم ؛ و اين راه يافتن اخلال در نيرو يا در خود نيرو يا در ابزار ( عصب و ماهيچه ) است . يا در هر دو جمع است . اگر از ترس زياد يا از پرتگاهى بسيار ترسناك نگاه كنند ، يا بر لبهء ديوارى بروند ، يا با شخصيتى ترسناك و مهيب گفتگو كنند و غيره ، كه نيروى روان را مىترنجاند و ناتوان كند ، نيز اندوه يا شادى زياد هم گاهى تنظيم و ترتيب نيروى روان را به هم مىزند و خشم هم از اين قبيل است كه در نتيجه رعشه رخ مىدهد .\r\nجماع زياد در حال سيرى و امتلاء معده نيز از انگيزه‌هاى رعشه است . زيرا نيرو را سبك گرداند .\r\nرعشه اگرنه از ناتوانى نيرو بلكه از ابزار است ، سببش فروهشتگى و سستى عصب در اندازه‌ايست كه به حالت فالج نرسيده ، ليكن در حركت كردن از كنترل خويش عاجز مىماند .\r\nمانند كسى كه شراب بسيار خورد و همواره مستى كند ، تلوتلو مىخورد يا آب سرد زياد بنوشد ، يا در غير وقت لازم بنوشد .\r\nيا اينكه از امتلاء راه‌بندانهايى در اعصاب از سببهاى معين مانند : زياده‌خورى و ترك ورزش پديد آيد ، كه نمىگذارد نيرو كاملا نفوذ كند .\r\nمادهء لرزش بدون اراده ، يا فردى و ساده است يا اشتراكى .\r\nمادهء ساده و تكى ، يا از كنش گدارهاى عضو حركتى است - كه گاهى نفوذ را ناتوانى و كاهش دهد و گاهى راه را بر نيرو مىبندد - يا اينكه كنش و واكنشى در كار نيست . مثلا ابزار حركت چنان خشكيده مىشود كه از عطف‌پذيرى طبيعى بازمىماند .\r\nمادهء مشترك اين است كه به ابزار آسيبى رسد و به زيان نيرو سر مىكشد . مثلا از سرماى شديد خارجى ، يا از نيش جانور نيش‌زن ، يا از خلط ، يا از گرماى شديد ، يا از سوختگى با آتش و غيره ، كه ابزار و نيرو باهم آسيب بينند يا نيرو تنها آفت ويژه به خود را مىبيند و عضو آفت ويژه به خويش را بيند ؛ و هر دو آفت باهم آيند و لرزه پديد آيد .\r\nشايد لرزهء بدون اراده در كليهء اعضاء و شايد در دستها و گاهى تنها در سر باشد ، اين بسته به رسيدن آسيب به ماهيچه‌ها است . ممكن است دستها بلرزند اما پاها سلامت باشند . يعنى ممكن است سبب در اصل نخاع نباشد بلكه در شعبه‌هايى از عصب باشد كه به دست درآمده‌اند .\r\nيا اينكه سبب در اصل نخاع است و ليكن نخاع آن را به سوى نزديك‌ترين جاى و نزديك‌ترين سوى پرت مىكند . طبيعت احتياطى به نخاع داده است كه چنين سببى را نپذيرد و آسيب به\r\n\r\n","description":"","footnote":"","page_name":" 194 ","page_number":228},
  {"content":"\r\n\r\nمنتهاى حد نرسد .\r\nيا اينكه : روان حركت‌بخش ، در پايينهاى بدن نيرومند و محكم‌تر است ؛ زيرا اندامان پايينى بيشتر بدان نيازمندند . پس نيروى حركت‌بخش در پايينهاى جسم از سببى كه بسيار قوى و بسيار نيرومند نباشد واكنش نشان نمىدهد . و اگر عصب يا ماهيچه آمادهء پذيرش سبب باشد ، نيروى جسمى مىتواند سبب را براند ؛ اما دست به تنها ، ياراى دفاع از خود را ندارد .\r\nسبب چيره و غالب در لرزش اشتراكى ، سرما است كه عصب و روان را باهم ناتوان مىكند يا رطوبت ، كه وسيلهء ابزار سست‌كننده است . نه آن سستى رطوبتى كه در فالج رخ مىدهد .\r\nبقراط گويد : كسى كه در اثناى تب گرم سوزان به لرزش دچار آيد ، از اثر درهم شدن هوش خوب مىشود . جالينوس به اين نظريه راضى نيست ، ولى حتما ارزش دارد .\r\nو بدان ! كه سخت‌ترين حالت لرز از سوى چپ شروع مىشود . لرز سالخوردگان علاج‌پذير نيست . علامتهاى لرزه سببهايى است كه ذكر شده و آشكارند .\r\n\r\nعلاج :\r\nبايد علاجهايى را به كار برد كه در گفتارهاى سابق آمده است از قبيل : باز كردن بندآمدنيها ، كم كردن فروهشتگى و سستى ، استفراغ ( پاكسازى ) ، نيرو به عصب دادن ، رطوبت بخشيدن در حالت نياز به رطوبى بودن . اگر از بيمارى ناتوان شده ، توان بخشيدن . گرمى دادن اگر لرز از اثر سرماى ناگهانى يا از نوشيدن باشد . چلانيدن ، ماساژ ، بيرون دادن مواد ناباب ، اگر لازم باشد ؛ و چنان‌كه در قانون ذكر شد ، آب‌تنى در حمامات معدنى مانند آب داراى بورهء قرمز ، ( نطرون ) يا زرنيخى ، آب كويرى ، آب گوگردى و آب دريا نيز مفيد است .\r\nاگر سبب آب سرد باشد ، بايد كماد بورهء قرمز و خردل استعمال كرد و با روغن كوشنه ( قسط ) تن را ماليد . اگر از زياده‌خورى در شراب باشد ، بايد استفراغ كند ، و روغن سيماهنگ و امثال آن را به كار برد ، و بر دوام روغن يونجه بمالند . روغن شبدر در اين‌باره خاصيت عجيبى دارد . همچنين ضماد يونجه به تنهايى بسيار خوب است .\r\nاگر از خلط آب كشيده و متراكم يا غليظ باشد و يا لرز پابرجا و محكم است ، بادكش را بر اولين مهره مىگذارند و بايد در آبزن روغن گرمىبخش و آب‌پز گوشت جانورانى كه در بحث از فالج و تشنج و كزاز آمده بنشيند . سرانجام گندبيدستر در مشروب عسلى تناول كند ؛ يا معجونهاى بزرگ اسهال‌دهنده به كار برد . حبوبى را استعمال كند كه از فيجن و زنگى دارو سازند . مغز خرگوش را بريان كنند و بخورند بسيار مفيد است .\r\nنوشابهء عسلى با آب‌پز خطمى و برگ « دامامون « 1 » » نيم اوقيه مفيد است .\r\n\r\n\r\n","description":"","footnote":"\r\n( 1 ) - « دامامون » در نسخهء ديگر « وامونيون » آمده كه هيچ‌كدام را پيدا نكردم . شايد « آمامون » باشد كه به معنى برگ گياه هل ( دانه خوش‌بو ) است .\r\n","page_name":" 195 ","page_number":229},
  {"content":"\r\n\r\nافشرهء مشكانيه همراه آب بنوشند و عين معالجهء استرخاء ( فروهشتگى ) را به كار برند .\r\nاگر رعشه فقط در سر باشد ، وزن يك يا دو درهم « اسطوخودس » تنها يا با معجون فيقرا ( صبر سقوطرى ) حبوب ساخته يا در عسلاب ريزند و بخورند مجرب است .\r\nتناول قرص « قوقاى » ( صمغ صنوبر ) از يك درهم تا يك درهم و نيم - در بعضى نسخه‌ها دو درهم و نيم - كه در هر ده روز يك‌بار بخورند مجرّب است .\r\nبايد غذاى بيمار سريع الهضم باشد ، شراب زيان‌آور است ، آب سرد بد است . بهترين و كم‌زيان‌ترين آب براى بيمار لرز ، آب باران مىباشد كه براى هر نوع بيمار عصبى خوب است .\r\nغذاهاى غليظ و رطوبى زيان‌آور و رگ‌زنى بد است .\r\n\r\nفصل هشتم تخدير و كرخى\r\nكلمهء « خدر يا تخدير » در كتابها به معنىهاى مختلف آمده است . چنان‌كه تخدير و لرزش بىاراده را يكى دانسته‌اند . ليكن ما و بسيارى از مردمان منظورمان از خدر و تخدير چنين است :\r\nتخدير نوعى بيمارى ابزارى است كه حس بساوايى را آسيب مىرساند . اگر بسيار شديد باشد حس بساوايى را به كلى نابود مىكند . اگر شديد نباشد ابزار حس بساوايى را به لرز مبتلا مىكند . اگر ناتوان باشد اما زياد بماند و ريشه بدواند ابزار حس بساوايى را سست گرداند . زيرا چنان‌كه بارها توضيح داديم ، تا نيروى حركتى از كار نيفتد نيروى احساسى خودبه‌خود از جريان نمىافتد ؛ هرچند بعضى اوقات كرخى بدون دشوارى در حركت رخ مىدهد درحالىكه جهت حركت و حس مخالف هم باشند .\r\nانگيزهء سر شدن ( بىحس شدن ) يا از كاهش نيرو است چنان‌كه در تبهاى شديد و سخت رخ مىدهد ، يا در كسانى عارض مىشود كه غش مىكنند يا به مرگ نزديكند . يا اينكه از ابزار عصب و ماهيچه است ، كه مزاج را از سردى زياد تباه گرداند ، مانند : تناول نوعى از دارو ، نيش جانورانى مانند عقرب بحرى ، دست زدن به لرز ماهى ، خوردن افيون ، كه شخص را ضعيف كرده و روانى را كه نيرو بخشد ، غليظ گرداند .\r\nيا مزاج از گرمى شديد فاسد شود ، مانند : مارگزيدگى ، يا در حمام بسيار گرم زياد ماندن ، يا از تبهاى سوزناك ( محرقه ) ، يا از غليظ شدن گوهر عصب ، كه روان به خوبى در آن نفوذ نكند . در چنين حالتى نشايد لمس پا را با لمس دست در كرخ شدن مقايسه كرد .\r\nيا سبب ، اخلاط غليظ سد كنندهء مجارى است كه با آن اخلاط خون يا بلغم يا سوداء مىباشد و ممكن است صفرا هم باشد .\r\nيا از فشار ورمى يا خراجى يا فشار از بستن يا حالتى كه عصب را پيچش دهد يا فشردن شديد يا حالتى كه خون يا غير خون از اخلاط به‌طور فزاينده بر عصب ريزش كند و مجراها را ببندد . اين\r\n\r\n","description":"","footnote":"","page_name":" 196 ","page_number":230},
  {"content":"\r\n\r\nحالت اكثرا از خون مىباشد . همين‌كه وضع عضو را تغيير دادى ، كرخى از بين مىرود و آنچه داخل آن شده برمىگردد و حس را از سر مىگيرد .\r\nشايد كرخى از خشكى و خشكيدن باشد كه الياف جمع مىشوند و برهم مىآيند و مجرا را مىبندند ، كه اين حالت وخيم است .\r\nيا از نوعى فروهشتگى كه بدون ماده و فقط از رطوبت مزاج سرچشمه مىگيرد و راه‌بندان در عصب رخ مىدهد . شايد سبب خدر ( كرخى ) در خود مغز باشد . اگر عمومى باشد عموم بدن بىحس مىشود و در يك روز مىكشد ؛ و شايد در نخاع باشد يا از يك فقره ( مهره ) شروع كند ، يا در يكى از شعبه‌هاى عصب باشد . اگر كرخى سرد ، بسيار دوام يافت سر به سستى و فروهشتگى كشد .\r\nخدر كه چيره شود ، آژير سكته يا صرع يا تشنج يا كزاز يا فالج فراگير است .\r\nسر شدن هر اندامى اگر زياد ماند و شدت يافت ، فالج و تشنج در پى دارد .\r\nسر شدن رخساره ، آژير خطر دهن‌كجى است ، بسيار اتفاق افتد كه ذات الريه ، ذات الجنب ، سرسام سرد ، سر شدن در پى داشته باشد .\r\nو بدان ! كه هرگاه خدر در عضوى دوام يافت و از پاكسازى تأثيرپذير نشد و بعدا سرگيجه روى داد آژير سكته است .\r\n\r\nعلامتها :\r\nعلامتها سببهاى مذكور است و چنان است كه در لرز گفتيم ، و از بيش و كمى آنها به بيشى و كمى بيمارى پى مىبرى .\r\n\r\nعلاج :\r\nعلاجات همان است كه در بحث لرز شرح داديم . ليكن اگر دانستى كه سرى از خون چيره است ، و معلوم شد كه رگها پر شده‌اند و رگهاى گردن باد كرده‌اند و جسم سنگين شده و خواب سنگين و چشم و رخساره سرخ رنگ و غيره باشند ، بايد رگ‌زنى كامل را به كار برى ، كه در اكثر حالات سرى را از بين مىبرد . به شرطى كه در خشك بودن غذا و معالجه‌اش مراعات كنى .\r\nاگر سبب كرخ شدن عضو ، نوآمده يا كهنه باشد مانند : سردى و غيره كه منشأ عصب را در بر گرفته است ، نبايد به علاج موضعى پرداخت ، بايد بر عضو بيمار و بر منشأ عصبى كه به سوى آن آمده است داغ گذاشت .\r\nورزش و حركت دادن دايمى عضو كرخيده نيز مفيد است . و اين را بدان ! حقنه‌اى كه كاجيره در آن باشد عصب را گرمى بخشد .\r\n\r\n","description":"","footnote":"","page_name":" 197 ","page_number":231},
  {"content":"\r\n\r\n\r\nفصل نهم اختلاج ( پريدن و جستن غير ارادى در جسم )\r\nاختلاج عبارت از جنبش ماهيچه است . همراه حركت ماهيچه ، پوستى كه بر آن چسبيده به حركت درمىآيد . سببش باد غليظ است ، و از آنجا كه به سرعت تحليل مىرود دليل است كه باد باشد .\r\nاختلاج هميشه از بدنهاى سردمزاج و به‌ويژه سالخوردگان سردمزاج و نوشابه‌هاى سرد منشأ دارد . كه از گرمىبخشها ساكن مىشود و از نفوذ كردن بازمىماند .\r\nدليل بر اينكه باد غليظ است آن است كه بدون حركت دادن عضو تحليل نمىرود و از اين سبب گوييم : اختلاج در ماهيچه و گوشت و عصب است زيرا كه در مادهء بسيار نرم مانند مغز ، باد حبس نمىشود و همچنين در استخوان بند نمىگردد . هميشه اختلاج در جايى رخ مىدهد كه در سختى و نرمى ميانه باشد . سبب اختلاج نيروى سردىبخش و مادهء رطوبى است و اكثرا از عوارض نفسانى و به‌ويژه از شادى زياد و از اندوه و خشم و غيره روىآور است ، زيرا جنبش روان در اين حالتها مواد را تبديل به باد كرده است .\r\nو بدان ! كه اگر اختلاج همهء جسم را شامل بود ، آژير سكته يا كزاز است . اگر در مراق ( لايهء خارجى پردهء صفاق ) باشد آژير ماليخوليا و صرع است . اگر در رخسار ماندگار باشد آژير دهن‌كجى ( لقوه ) است .\r\nاگر اختلاج در پايينهاى شراسيف ( دنده‌هاى رو به شكم ) بود ، شايد ورمى در حجاب حاجز باشد كه تابع حاجز است .\r\n\r\nعلاج اختلاج پياپى :\r\nعضو را با كماد گرمىبخش مىبندند ؛ اگر شفا نيافت ، روغنهاى تحليل‌برنده از كم‌نيرو به تدريج شروع مىشود و به داروى قوى مىرسد . اگر بهره نداد مسهل مىخورد . و بعدا عضو مختلج را داروهاى گرمىبخش مىمالند . دراين‌باره گندبيدستر با جيوه خاصيت به سزا دارند .\r\nبيمار نبايد آب يخ بخورد ، نبايد زياد شراب بخورد ، و از هرچه بادآور و سردىآور است پرهيز كند .\r\nعلاج اختلاج به علاج خواهرهاش ( رعشه ) ، عصب ، كرخى و غيره نزديك است . پس بگذار از بحث بيماريهاى عصب بگذريم و به اندامان حسى و حركتى و احوال آنها بپردازيم . راجع به ورمها و گسستنيها ( تفرق الاتصال ) و غيره ان شاء الله در كتاب چهارم به بحث مىپردازيم .\r\n\r\n","description":"","footnote":"","page_name":" 198 ","page_number":232},
  {"content":"\r\n\r\n\r\nفن سوّم در تشريح و بيماريهاى چشم ( كه در چهار گفتار آيد )\r\n\r\n","description":"","footnote":"","page_name":" 199 ","page_number":233},
  {"content":"\r\n\r\n\r\nگفتار اول حالت چشم و رمد عموما\r\n\r\nفصل اول در تشريح چشم\r\nگوييم : نيروى ديدن و مادهء روان بينايى ، از راه عصب كاوك ( مجوف ) - كه در تشريح آنها را شناخته‌اى - به سوى چشم مىآيد . عصب و غشاهاى همراه عصب همين‌كه به استخوان ابرو رسيدند ، سر هر دو گشاده و پر مىشوند و چنان وسعت و گستردنى يابند كه رطوبتهاى داخل كاسهء چشم را - كه عدسى چشم در آن قرار دارد - احاطه مىكند . عدسيه رطوبتى شفاف است ، همانند تگرگ و يخ ، و مستدير الشكل است . از جلو كه مستدير است پهنى را در آن كاهش مىدهد .\r\nپهن‌شدگى دارد تا حالت در بر گرفتن صورت اشياء بيشتر در آن جاى گيرد . و ديدنيهاى كوچك را نصيبى زياد باشد كه در آن گرد آيند ( گير آيند ) .\r\nو ازاين‌رو قسمت عقبى آن اندكى باريك ( دقيق ) شده كه با دقت بر اجسام فروآيد و آنها را برچيند . و اين ماده رطوبتى ( عدسى چشم ) در وسط قرار گرفته كه خوب محافظت شود . در پشت آن رطوبتى ديگر هست كه از مغز مىآيد و آن را تغذيه دهد . و آن رطوبت غذايى به تدريج از خون به آب تبديل شده است ، كه به رنگ شيشهء گداخته و شفاف است و كمى به سرخى مىزند ؛ ازاين‌رو صاف و شفاف است كه به مادهء شفاف كمك مىرساند ، و ازاين‌رو به سرخى مىزند كه از گوهر خون است و تماما با چيزى كه از او غذا مىگيرد هم‌رنگ نيست اما نشانى كم از خون دارد ، و آن ماده را زجاجيه مىنامند .\r\nازآن‌رو اين رطوبت غذايى در قسمت عقبى است كه از مغز به وسيلهء شبكيه به سوى آن روان است و بايد در جهت عقبى باشد .\r\nاين رطوبت بالايى ، نيمهء عقبى جليديه تا بزرگترين دايره آن را دربرگرفته . در قسمت جلوى اين رطوبت ، مادهء رطوبى ديگرى هست كه به سپيدهء تخم‌مرغ شبيه و آن را بيضيه گويند . بيضيه همانند زايده‌اى از گوهر جليديه است كه زايده‌اى صاف است .\r\nبيضيه كه در جلو قرار دارد دو كار انجام مىدهد :\r\n\r\n","description":"","footnote":"","page_name":" 200 ","page_number":234},
  {"content":"\r\n\r\n1 - زايده‌اى كه از گوهر جليديه است در جهت مقابل مادهء تغذيه قرار گيرد .\r\n2 - موجب مىشود كه تدريجا نور بينايى بر عدسى آيد و مانند سپرى براى عدسى باشد .\r\nفاصلهء سر عصب چشم ، تا زجاجيه و عدسى ، به اندازهء فاصلهء ميان زجاجيه و بيضيه است .\r\nدر مرزى كه زجاجيه خاتمه مىيابد و آن را اكليل ( تاج ) گويند ، تور مانندى است كه آن را شبكيه گويند . در اطراف شبكيه چيزى همانند تار عنكبوت به هم آمده كه پردهء نازك را توليد مىكند و نخ‌ماننده‌هايى از آن به جزئى كه مشيميه مىباشد وارد مىشود كه آن را ذكر خواهيم كرد . و اين پردهء نازك ( صفاق ) در ميانهء جليديه و بيضيه واقع شده كه در ميان نازك و غليظ حاجزى باشد و مادهء تغذيه را از جلو دريافت دارد كه از شبكيه و مشيميه به سويش مىآيد . نازكيش كه به تار تنك شبيه است ازاين‌رو است . اگر غليظ و پرپشت بود ، و رو در روى جليديه قرار داشت نمىشد ، زيرا ممكن بود عبور نور را از راه بيضيه به جليديه بازدارد .\r\nطرف غشاء نازك پر مىشود و رگهايى مانند تارهاى مشيميه را مىتند ؛ زيرا در حقيقت منفذ غذاست و لازم نيست كه همهء اجزائش براى رسانيدن غذا باشد ، بلكه جزء عقبى كه آن را مشيميه گويند ، هرچه به عقب‌تر مىرود ، به پردهء كلفت‌تر تبديل مىشود رنگ آن آبى و ميان سفيدى و سياهى است ، كه ديد را جمع كند و نور را تساوى بخشد ، چنان‌كه ما در حال خستگى چشم برهم مىنهيم و پناه به تاريكى مىبريم . يا مىتوان گفت : تركيبى است از روشنى و تاريكى . كار ديگرش اين است كه پردهء ميان رطوبتها و بين هر دو قرنيه ، بسيار سفت باشد . مياندارى است عادل ، كار ديگرش اين است كه از مادهء غذايى كه از مشيميه مىآيد ، قرنيه را تغذيه كند .\r\nاين صفاق ، قسمت جلوى را احاطه نمىكند كه ديدن را مانع شود ، بلكه در قسمت جلوى آن منفذ و سوراخى هست ، به دانهء انگورى ماند كه دنبالچه‌اش را كنده باشند . نيروى ديد از اين سوراخ بيرون جهد . اگر سوراخ بسته شد ، ديد ممكن نيست . در لايهء اين طبقه عنبيه پرزى هست كه به جليديه مىرسد ، تا نرمى و تخلخلى به وجود آورد ، و در تماسش آزارى نرسد . سفت‌ترين اجزاى صفاق ، قسمت جلو آن است كه به طبقهء قرنيهء سفت مىرسد ، چون سوراخ مىشود بايد محكم باشد تا آنچه پيرامون سوراخ است محكم‌تر گردد . سوراخى كه گفتيم پر از رطوبت است كه فايده‌اش را شرح داديم ؛ روان ديد هم در آن ساكن است . چنان‌كه در كسى كه به مرگ نزديك است ، جايى كه بايد سوراخ ديد در آنجا باشد پژمرده خواهد شد .\r\nحجاب دومى نيز هست و آن بسيار سفت است تا نگهدارندهء خوبى باشد . قسمت عقبى اين حجاب دوم را طبقهء صلب لايهء سخت و سفت نامند . قسمت جلو آن كليهء كاسهء چشم را احاطه كرده و شفاف است كه ديد را منع ننمايد ، و به رنگ شاخ حيوان تراشيده و صاف شده است ازاين‌رو آن را قرنيه نامند ، كه قرن در عربى به معنى شاخ حيوان است . نازك‌ترين اجزائش جزء پايينتر از اولى است و در حقيقت مىتوان گفت كه قرنيه مؤلف از چهار لايه است ، مانند چهار قشر بالاى همديگر كه اگر يكى را بردارى آسيبى وارد نيست . بعضى گويند سه طبقه مىباشد .\r\nيكى از اين طبقه‌ها در برابر سوراخ است ، كه سوراخ نياز زياد به پوشش و محافظت دارد .\r\n\r\n","description":"","footnote":"","page_name":" 201 ","page_number":235},
  {"content":"\r\n\r\nطبقهء سومى با ماهيچه‌هاى حركت دهندهء كاسهء چشم آميخته و مالامال از گوشت سفيدرنگ و چرب است تا چشم و پلك را نرم نگهدارد و از خشكيدن جلوگيرى نمايد و عموم اين را « ملتحم » ( گوشت‌گاه ) خوانند . ماهيچه‌هاى حركت‌دهندهء كرهء چشم را در تشريح ذكر كرديم .\r\nمژه براى اين خلق شده كه هرچه به سوى چشم آيد و هرچه از سر به سوى چشم سرازير شود مانع باشد و براى اينكه از سياهى خويش ، روشنى را تعديل دهد ؛ زيرا سياهى آن نور چشم را جمع مىكند و رستنگاه مژه غشائى است كه به كركرك مىماند كه مژه بر آن استوار باشد و از ناتوانى رستنگاه به كنار نيفتد و براى ماهيچهء بازكنندهء چشم تكيه‌گاهى استخوان مانند باشد و پلك را خوب به حركت درآورد .\r\nاجزاء پلك : پوست ، يكى از دو لايهء غشاء ، پيه و ماهيچهء پلك و بالاخره لايهء آخر كه بالاتر است .\r\nقسمت پايينى پلك از اجزاء ماهيچه‌اى است . جايى كه در تركيدنش خطر هست آن است كه در منشأ ماهيچه و در آن طرف گوشهء اشك‌ريز است .\r\n\r\nفصل دوم در شناسايى حالت و مزاج چشم و بيماريهاى چشم به‌طور عموم\r\nاز لمس كردن ، جنبش ، رگها ، رنگ ، شكل ، اندازه ، كنش ويژه به چشم ، چيزى كه از چشم سيلان مىكند و از واكنشها مىتوان حال چشم را شناخت ، كه به ترتيب شرح خواهيم داد .\r\n1 - آيا چشم در حال لمس گرم است ؟ سرد است ؟ سفت و خشك است ؟ نرم و تر است ؟\r\n2 - از حركت چشم ، دقت كن ! آيا حركتش سبك است ؟ كه دلالت بر حرارت يا يبوست مىكند كه از لمس كردن معلوم مىشود . يا سنگين است ؟ كه دلالت بر سردى و رطوبت دارد .\r\nرگها را نگاه كن ! آيا غليظ و گشادند ؟ كه دليل بر حرارت است ، يا نازك و ناپيدا ؟ كه دليل برودت هستند . آيا رگها توخالى هستند ؟ كه دليل بر يبوست است ، يا پر ؟ كه بدانى ماده زياد در آنها است .\r\nرنگ چشم دليل بر چگونگى خلط چيره است كه مناسب آن رنگ است ، يعنى قرمز ، زرد ، طوسى ، تيره .\r\nاز شكل مىتوان دريافت . زيبايى شكل چشم دلالت بر آن دارد كه چشم خوب و پسنديده و نيرومند آفريده شده است .\r\nبدشكلى چشم برعكس است .\r\nسبب بزرگى و كوچكى چشم چنان‌كه گويند در سر نهفته است .\r\nاز كنش ويژهء چشم مىدانى كه آيا چيزهاى ريز و نازك را از دور و نزديك مىبيند ، و از چيزهايى كه تابش فوق العاده دارند آزار نمىبيند ، چنين چشمى ، مزاج معتدل و نيرومند دارد .\r\nاگر بر خلاف اين است و قوت ديدش ناتوان بود ، در مزاج يا در سرشت خللى وارد است .\r\n\r\n","description":"","footnote":"","page_name":" 202 ","page_number":236},
  {"content":"\r\n\r\nاگر از نزديك چيزهاى ريز را هم مىبيند و از دور نمىبيند ، روان بينايى صاف و سلامت است اما اندك است . اطباء گويند از رقّتى كه دارد ياراى منتشر شدن به دورها را ندارد و منظورشان اشعه‌اى است كه آن را جزئى از روان پندارند . كه به خارج آيد و ديدنى را مىبيند .\r\nاگر از دور خوب مىبيند و اگر چيز كوچك را هرچند نزديكش كنند نمىبيند و اگر از او دور تر بگيرند مىبيند ، معلوم مىشود كه روان بينايى بزرگ و تيره و ناصاف و لطيف است و رطوبى ، كه مزاج چشم نيز رطوبى است . اطباء گويند چنين حالتى صاف و دقيق نمىشود مگر با حركتهاى از هم دور و با فاصله . اگر نور بينايى زياد حركت كند ، رقيق و لطيف مىشود .\r\nاگر از دور و نزديك ضعيف مىبيند ، روان بينايى كم و ناصاف است ، و از اين حالت مىتوانى به چگونگى مزاج پى ببرى ! اگر چشم خشك است و ژفك ندارد ، مزاج چشم خشك است و اگر ژفك هميشگى و زياد از حد است مزاج چشم تر است ، و اگر چشم از گرما آزار بيند و از سرما حالش خوب باشد ، مزاج گرم است و عكس ، عكس آن است .\r\nو بدان ! كه حال ميانه از اين انواع معتدل است و اگر بسيار خوب مىبيند اعتدال راستين دارد .\r\nچشم به بيماريهاى گوناگون از قبيل بيمارى از ماده ، ساده ، تركيبى از ابزار و بيماريهاى مشترك با ساير اعضا مبتلا مىشود . اين بيماريها از زياد برهم زدن و برهم نهادن و به صورت باز و گشاده ماندن و نيز رنگ و اشك چشم نمايان است و تعلق به بيماريهاى سخت دارند كه بايد دريافت .\r\nگاهى بيمارى چشم ويژهء چشم و گاهى بيمارى همكارى است . نزديك‌ترين عضو كه در بيمارى چشم اشتراك دارد مغز و سر و حجابهاى خارجى و داخلى و معده است . هر علتى كه به شراكت حجاب خارجى است سلامت‌تر از آن است كه از حجاب داخلى باشد .\r\n\r\nفصل سوم علامتهاى احوال چشم\r\nاگر بيمارى چشم با مغز مرتبط است ، برخى از دلايل آن را بايد از آسيبهاى ذكرشده كسب كرد .\r\nاگر ارتباط با حجابهاى داخل باشد ، درد و آزار از ته چشم شروع مىشود . اگر مادهء بيمارى گرم باشد ، عطسه و خارش بينى در پى دارد . اگر سرد است ، مايع سرد سيلان مىكند . كمتر اتفاق افتد كه اين مشاركت از سوء مزاج فردى باشد .\r\nاگر چشم‌درد از اشتراك حجابهاى خارجى باشد . و مادهء بيمارى از آنها آيد تمدد در پيشانى و رگهاى خارج روى دهد و اكثرا زيان در نزديكهاى پلك ظاهر مىشود .\r\nاگر با مشاركت معده باشد ، همان علامتها را دارد كه در بحث اشتراك مغز با معده گفته شده است . و اگر اشباح پيش چشم آيد ، در خالى بودن معده كاهش و در پر بودن معده فزونى يابد .\r\nدر حالتى كه بيمارى چشم از ماده و در خود چشم باشد : اگر ماده خونى است ، علامتش :\r\n\r\n","description":"","footnote":"","page_name":" 203 ","page_number":237},
  {"content":"\r\n\r\nسنگينى ، سرخى ، اشك ، بادكردگى ، پر شدن رگها ، تپش گيجگاه ، چسبيدگى و ژفك ، گرمى در لمس ، و به‌ويژه اگر با علامتهاى خونى در سر نزديك باشد .\r\nاگر ماده بلغمى است ، علامتش : سنگينى زياد ، سرخى كم همراه نوعى رنگ طوسى .\r\nچسبيدگى و ژفك ، هيجان و اندكى اشك است .\r\nعلامت مادهء صفرايى : آزار سوزنى ( نخس ؟ ) التهاب ، سرخى مايل به زردى نه به اندازهء مادهء خونى ، رقت اشك سوزناك و كم چسبيدگى است ، نيز در لمس كردن گرم مىباشد .\r\nعلامت مادهء سودايى : سنگينى و بدرنگى ( زرد مات مايل به تيرگى ) و اندك چسبيدگى است .\r\nعلامت مزاج ساده : سنگينى همراه خشكى و دليلهايى را كه در بحث شناسايى آن بيان كرده‌ايم .\r\nدليل بيماريهاى ابزارى و مشترك را هريكى در بحث ويژه بيان خواهيم كرد .\r\n\r\nفصل چهارم دستورهاى عمومى در معالجهء چشم\r\nبايد براى هر نوع بيمارى چشم ، گونه‌اى از علاج به كار رود . از آنجا كه بيماريها يا از مزاج با ماده يا از مزاج ساده ( مفرد ) يا از مزاج تركيبى و يا از گسستگى پيوندها مىباشد ، معالجه در چند شكل است :\r\n1 - پاكسازى است و بايد علاج ورم را نيز در نظر داشته باشى !\r\n2 - تغيير دادن مزاج و به اعتدال برگرداندن .\r\n3 - بايد شكل و هيأت را اصلاح كرد ، چنان‌كه در برآمدگى چشم روى دهد ( جحوظ ) .\r\n4 - بهبود دادن و به هم آوردن جوش و دمل وسيلهء داروهاى معالج .\r\n5 - پاكسازى چشم از مواد ، كه يا از راندن ماده و يا از دوشيدن چشم است .\r\nراندن ماده : اگر بيمارى چشم از امتلاء ( پرى ) از مادهء ناباب بود ، بايد ماده را اول از بدن پاكسازى كنى ! بعدا مغز را از ماده به وسيلهء داروهايى كه در پاكسازى مغز شناختى ، تخليه كنى بعدا ماده را از راه بينى و رگهاى نزديك چشم مانند رگ ريزشگاهها بيرون بياورى !\r\n6 - دوشيدن چشم : وسيلهء داروهاى اشك‌آور .\r\n7 - تبديل مزاج : با داروهاى ويژه به تبديل مزاج .\r\n8 - علاج گسستگى پيوند - كه در چشم روى دهد - با داروهايى كه اندك خشكىآور و دور از گزش باشند . كه اينها را در بحث از رمد و ساير بيماريهاى چشم خواهيم گفت و تو ياد مىگيرى !\r\nبايد بدانى ! كه در بيماريهاى چشم از ماده ، بايد غذاى بيمار را اندك كنى ؛ چيزى بخورد كه خلط خوب آورد .\r\nاز هر خوراك بخارزا و هرچه ديرهضم مىشود بپرهيزد .\r\n\r\n","description":"","footnote":"","page_name":" 204 ","page_number":238},
  {"content":"\r\n\r\nاگر مادهء آسيب‌رسان به چشم از عضوى مىآيد ، آن عضو را رگ بزن !\r\nاگر ماده از حجاب خارج به چشم مىآيد ، بر پيشانى بادكش بگذار ! و اگر گرمى داشت ، ضد گرمى ، مانند : پوستهء خربزه و اگر سرد بود مثلا زاج سفيد بگذار !\r\nرگهايى كه براى رفع چشم‌درد زده مىشوند شريان سباتى و بعدا رگهاى اطراف سر هستند .\r\nاگر رگ‌زنى در قسمت جلو سر باشد ، در انتقال دادن مواد مفيدتر است . اگر در قسمت عقبى باشد در جذب كردن مواد بهتر است .\r\nبدان ! موادى را كه بايد از چشم به عضوى ديگر انتقال داد ، بهترين جاى انتقال سوراخ بينى است . به شرطى كه از خارج به چشم ريزش نكرده باشد . وسيلهء انتقال عطسه‌آورها و به بينى كشيدنيهاست ، كه در باب سردرد آمده‌اند .\r\nداروهاى چشم‌درد : يا مزاج را تغيير دهند ، يا مزاج را سرد گردانند ، مانند افشرهء تاج‌ريزى و هفت‌بند ، آب كاسنى ، آب كاهو ، گلاب ، افشرهء گل ، لعاب اسفرزه . براى گرمى دادن به مزاج :\r\nمشك ، فلفل ، سوسن زرد ، ماميران و غيره .\r\nخشكىبخشها : توتيا ، سرمه ، جوش كوره ( اقليميا ) .\r\nگيرنده‌ها مانند : شياف ، ماميثا ( خشخاش مقرّن - شاخدار ) ، الوا ، فيل زهره ، زعفران ، گل محمدى .\r\nنرم‌كننده‌ها : شير ، بادام پوست‌كنده ، سپيدهء تخم ، لعاب .\r\nپخته‌گرداننده‌ها : گوشت پختهء سردشده ، ( عروق ) ، زردچوبه ، آب شنبليله ، زعفران ، سيكى و به‌ويژه كه نان در آن خيس كنند .\r\nتحليل‌برنده‌ها : انزروت ، آب رازيانه .\r\nتخديركننده‌ها : افشرهء مهرگياه ، خشخاش ، افيون .\r\nو بدان ! اگر همراه چشم‌درد سردرد بود ، اول سردرد را معالجه كن تا شفا يابد و آنگاه به علاج چشم بپرداز !\r\nاگر پاكسازى و تنقيه صحيح بهره نداد ، بدان كه چشم سردمزاج است يا مادهء بدخيم و تباه در طبقه‌هاى چشم است و بيرون نمىآيد . غذايى را كه به چشم مىرسد تباه گرداند ، يا اينكه ضعف و ناتوانى بر مغز روى آورده و از جاى ديگرى غير از راه طبيعى مواد را به چشم سرازير مىكند . اين چيزها را بياموز !\r\n\r\nفصل پنجم بهداشت چشم و زيان‌رسانها به آن\r\nكسى كه بهداشت چشم را مىخواهد ، بايد آن را از گرد ، دود ، هواهاى گرم و سرد زياد ، بادهاى غباربرانگيز و بادهاى سرد و باد سام ، دور سازد . به تنها چيزى نگاه ندوزد و زل تماشا نكند . بايد از\r\n\r\n","description":"","footnote":"","page_name":" 205 ","page_number":239},
  {"content":"\r\n\r\nگريهء زياد برحذر باشد . كمتر چشم به چيز بسيار ريز بدوزد ؛ مگر در حال ورزش چشم ، زياد بر پشت نخوابد . زياده‌روى در جماع بدترين زيان‌رسان به چشم است ، زياده‌روى در مستى ، تلمبار كردن معده از خوراك ، خواب بر سيرى ، غذاها و مشروبات غليظ ، و هرچه بخار به سر مىرساند ؛ از آن جمله گندنا و شبدر ، و هرچه زياد خشكىآور است . مانند : نمك زياد ، و هرچه بخار بسيار توليد مىكند ، مانند : كلم ، عدس ، و كليه داروهايى ساده كه در الواح آمده و گفته‌ايم براى چشم زيان‌آور است .\r\nخواب بسيار و بىخوابى بسيار هر دو بدند و بايد حد ميانه را گرفت .\r\n\r\nبهره‌رسانها به چشم :\r\nچيزهايى كه براى نگهدارى نيروى ديد مفيدند : سرمه ، توتيا ، توتيا با آب رازيانه و مرزنگوش پرورش‌يافته . همواره آب رازيانه را به چشم كشيدن بهرهء عجيب دارد . قطرهء به چشم چكيدنى از انار شيرين بسيار مفيد است . اگر انار ترش يا شيرين را با پيه انار بفشرند و همراه عسل در تنور بپزند چنان‌كه تفصيلش خواهد آمد از داروهاى بسيار مفيد است .\r\nچشم را به زير آب روشن بردن و نگاه كردن چشم را صاف و تيز مىنمايد .\r\nكنشها ، حركتها ، غذاها ، چگونگى تغذيه در بعضى حالات به زيان چشمند .\r\nكنش و حركتهايى چون عملى كه خشكى مىرسانند . مانند : جماع زياد ، زياد نگاه كردن به تابش‌دهنده‌ها ، بسيار خواندن خط ريز ، كه خواندن آن اگر ميانه‌روى ( به اعتدال ) باشد بهره‌رسان است .\r\nريزه‌كاريها ، خواب بر شكم‌پرى و بعد از شام خوردن زيان‌آور است . كسى كه ضعف ديد دارد بايد صبر كند تا طعام هضم شود آنگاه بخوابد . پرى ( امتلا ) از هر نوع باشد بد است . هرچه طبيعت را خشكى دهد بد است . هرچه خون را غلظت دهد ، مانند : شورمزه‌ها و تندمزه‌ها خوب نيست .\r\nمستى به زيان چشم است . قى كردن گاهى خوب و گاهى بد است چون معده را تنقيه مىكند خوب است ، و چون مواد را مىجنباند و به مغز مىرساند بد است . اگر حتما لازم بود قى كند بعد از طعام باشد و آهسته صورت گيرد . زياد به گرمابه رفتن ، خواب زياد ، گريهء زياد ، به زيان چشمند .\r\nرگ زدن و به‌ويژه حجامت كشيدن پياپى خوب نيست .\r\nغذاهاى شور ، تندمزه ، بخاربرانگيز و هرچه دهانهء معده را آزار دهد ، گندنا ، پياز ، سير ، ريحان كوهى ، زيتون پخته ، شبيت ، كلم ، عدس ، به نفع چشم نيستند . هر طعامى كه ديرهضم و بخارآلود است ، زيان دارد كه در جاى ويژه ذكر شده و در مقالات اين كتاب سوم بر آنها آگاهى مىيابى !\r\n\r\n","description":"","footnote":"","page_name":" 206 ","page_number":240},
  {"content":"\r\n\r\n\r\nفصل ششم رمد و تيرگى چشم\r\nرمد يكى از بيماريهاى چشم است . حالتى ديگر هست كه به رمد راستين شبيه است . آن را تكدّر ، تخثر و خثر نيز خوانند .\r\nخثر كه گرم‌كن و رطوبت‌دهنده است ، از انگيزه‌هاى خارجى است كه آن را برانگيزانند و سرخ گردانند ؛ مانند : تابش آفتاب ، سردرد سوزناك ، تب روزانهء سوزناك ، گرد ، دود ، گاهى سرما كه برهم آورنده ( قبض‌كننده ) است .\r\nضربت خوردن ، باد توفانى و تند ، مايهء چشم‌درد مىشوند ليكن درد به آسانى قابل علاج است ، و اگر چشم را معالجه هم نكنى خودبه‌خود خوب مىشود . اين نوع بيمارى را در يونانى طارطسيس ( طاركسيس - نسخه ) گويند .\r\nاگر سبب از بدن باشد ، يا سبب مزدوج ( در دو مرحله به چشم رسيده باشد ) امكان دارد بغرنج گردد و به ورم آشكار و راستين بدل گردد . چنان‌كه تب روزانه به تبهاى ديگرى تبديل مىشود . اين مرحلهء انتقال را كه شروع مىشود به يونانى « لقويكما » نامند .\r\nنوعى رمد هست كه از گرى چشم ناشى مىشود . خراشى در چشم روى دهد و همان حالت تكدر پديد آيد . بايد گرى را از چشم زدود كه معالجه شود .\r\nليكن عموما رمد ورم در گوشت‌گاه ( ملتحمه ) چشم است . و اين ورم دو نوع است :\r\n1 - ورم ساده كه در پر كردن رگها و سيلان و درد ، بيش از حد تجاوز نمىكند .\r\n2 - ورم بزرگ خارج از حد معمول ، كه سپيدى به كاسهء چشم مىاندازد و كاسهء چشم را مىپوشاند و مانع چشم فروبستن گردد . اين حالت را به يونانى « كيموسيس » خوانند ، و ما آن را « وردنه » گوييم . كودكان كه چشم ناتوان و مواد زياد دارند اكثرا به وردنه مبتلا مىشوند . وردنه نه تنها از مادهء گرم بلكه از بلغمى و سودايى نيز پديد آيد . چون رمد راستين ورم در كاسهء چشم بلكه در گوشت‌گاه است و هر ورمى يا از خون ، يا از صفراء ، يا از بلغم ، يا سوداء ، يا باد است ؛ رمد نيز حتما از يكى از اين اسباب نصيبى برده است .\r\nشايد خلط ورم‌آور در خود چشم به وجود آمده . شايد مادهء ورم از مغز از راه حجاب خارج پوشندهء سر ، يا حجاب داخلى ، يا از اطراف مغز به سوى چشم سرازير شده است .\r\nهرگاه مواد زياد در مغز گرد آمد و پرى در مغز حاصل شد چشم را به رمد وامىدارند . مگر اينكه چشم بسيار نيرومند باشد . شايد زوايد از شريانها به چشم بيايد . درحالىكه مواد ناباب و ريختنى در داخل يا خارج شرايين جمع باشد .\r\nشايد ماده از مغز و سر نيامده بلكه از اعضاى ديگر باشد و به‌ويژه اگر سوء مزاج بر چشم چيره شده باشد و آن را ناتوان گرداند و آسيب‌پذير شده باشد و مواد از اعضا به چشم ريزش كرده باشد .\r\nدر بعضى حالات رمد نوبتى و ادوارى است ، كه تا ماده به چشم آمد يا در چشم به وجود آمد رمد ظاهر مىشود . شدت درد در رمد : يا از خلط سوزناك است - كه لايه‌ها را مىخورد - يا از خلط بسيار\r\n\r\n","description":"","footnote":"","page_name":" 207 ","page_number":241},
  {"content":"\r\n\r\nو تمدد و يا از بخار غليظ است . برحسب تفاوت آنها ، درد پيداست . چنين موادى - چنان‌كه ياد گرفتى - يا از تمدد است يا از خود سر ، يا از رگهايى كه مادهء بد گرم يا سرد به چشم مىرسانند . شايد ماده در خود چشم باشد ، به‌طورى كه به لايه‌هاى چشم خلط بدمزاج نفوذ كرده و حبس شده باشند .\r\nيا رمدى كه مدت طولانى بر او گذشته و هر غذايى را كه به چشم وارد شده است به تباهى مىكشاند .\r\nكسى كه چشم برآمده دارد براى رمد سخت ، قابليت زياد دارد زيرا چشم برآمده و مسامها گشاده‌ترند .\r\nدر بعضى حالات رمد ، اشك سرد بسيار است كه چشم از هضم بازمىماند . و گاهى رمد از اختلافات مزاجى روىآور است .\r\nو بدان ! كه بدحالى در رمد تابع چگونگى ماده و مقدار آن مىباشد .\r\nدر سرزمينهاى جنوبى رمد زياد است و زود از بين مىرود . زيادى رمد در آنجا از سيلان زياد و بخارات است . و ازآن‌رو زود شفا يابند كه مسامات اعضاى آنها متخلخل است و كمتر به قبوضيت مبتلا مىشوند . اگر ناگهانى با سردى مواجه بشوند رمد وخيم مىشود كه سرماى اتفاقى ، مادهء خلط سيال سبب بيمارى را از حركت بازمىدارد .\r\nدر سرزمينهاى سرد و زمانهاى سرد ، رمد كم است ليكن سخت است . چه اخلاط در سرما ساكن و منجمد است ، اما اگر احيانا خلط بدجنس در عضوى بود به سرعت تحليل نمىرود زيرا مجراها خشكيده مىشوند ، خلط بسيار تمدد مىكند و گاهى به حدى مىرسد كه لايهء نازك ( صفاق ) را شق كند . اگر بعد از زمستان شمالى ، بهار جنوبى و پربارش و تابستان بسيار گرم آيد رمد زياد است . همچنين اگر زمستان جنوبى و بيمارى دق زياد باشد ، بدن را از اخلاط پر مىنمايد و بعدا كه بهار شمالى آيد اخلاط را بيرون دهد .\r\nدر تابستان شمالى رمد زياد است و به‌ويژه بعد از زمستان جنوبى . همچنين در تابستانى كه بعد از بهار جنوبى و زمستان شمالى آيد رمد بسيار است .\r\nتو بدنهاى سخت را به سرزمينهاى شمالى و بدنهاى نرم و متخلخل را به سرزمينهاى جنوبى قياس كن ! و چنان‌كه سرزمينهاى گرم موجب رمد مىشوند ، اگر به حمام بسيار گرم روند ممكن است به رمد مبتلا گردند .\r\nو بدان ! هرگاه رمد بود و معالجهء صحيح و تنقيهء لازم انجام شد و باز تغيير حالت در چشم ماند ، از مادهء تباه است كه در چشم راكد مانده و غذاى چشم را فاسد مىكند . يا ماده از مغز و سر به چشم فرومىريزد ، چنان‌كه قبلا گفتيم .\r\n\r\nعلامتها :\r\nبدان ! كه دردهاى چشم يا سوزناك و خورنده است ، يا تمددى است .\r\nدرد سوزناك دلالت بر فساد و تندى ماده دارد . دردهايى كه كشيدگى دارند دلالت بر بسيارى ماده يا باد است .\r\n\r\n","description":"","footnote":"","page_name":" 208 ","page_number":242},
  {"content":"\r\n\r\nاز اين انواع رمد هركدام بيشتر اشك‌ريزى داشت ، علاجش آسان‌تر از آن ديگرى است .\r\nاگر سوزش شديد داشت و كندتر انتشار يافت ، رمد خشك است .\r\nژفك دليل پختگى ماده يا غلظت ماده است . چشمى كه زود ژفك مىكند و روىآورده‌هايش به جز سنگينى چشم سبك مىشوند ، دليل بر غلظت ماده مىباشد .\r\nرمدى كه همراه پختگى است و چشم از آن در ابتدا سبك مىشود و به سرعت تحليل مىرود ، رمد بسيار ناپسند نيست .\r\nرمدى كه دانه‌هاى كوچك دارد كمتر دليل خوبى است . اگر دانه كوچك بود دليل بر كندى در پخته شدن مادهء بيمارىزاست .\r\nاگر پلكها به هم چسبيدند وقت پختگى ماده فرارسيده ، و تا سيلان آبكى باشد دليل است كه هنوز در مرحلهء نخستين مىباشد .\r\nتكدّر را از انگيزه و سبكى و آماس ننمودن در مرحلهء اولى بايد شناخت .\r\nنشانى رمد كه مغز در آن شركت داشته باشد سردرد و سرگرانى است . اگر ماده از مغز به سوى چشم مىآيد ، از حجاب خارجى پوشندهء سر است . در پيشانى كشيدگى و در رگهاى برجسته پرى پديد آيد . پلك باد مىكند ، سرخى در پيشانى ديده مىشود و پيشانى مىتپد .\r\nاگر ماده از حجاب داخل است ، اين علامات در ميان نيست ، عطسه ، خارش بينى و دهان روى مىدهد .\r\nاگر از مشاركت معده باشد ، تهوع و افسردگى در پى دارد كه دليل بر وجود خلط در معده است .\r\nرمد خونى دليلش رنگ چشم ، پر شدن رگها ، تپش گيجگاه . و ساير علامتهاى خون در اطراف مغز است . چشم زياد اشك ندارد ، ژفك مىكند و در خواب به هم مىچسبد .\r\nاگر ماده صفرايى باشد ، سوزش و درد التهابى و شديد ، اندك سرخى ، اشك رقيق و گرم ، شايد قرحه باشد ، شايد اشك نباشد . چنان‌كه در خونى هم نيست . در خواب نمىچسبد .\r\nو نوعى رمد صفرايى ، سرخى به چشم آمدن است كه دليل بر مزاج پليد دارد ، كه ممكن است چنان باشد كه گويى داغ بر چشم مىگذارند و قرحهء نرم و ريز در مردمك پديد آرد ( ذبابه ساعيه ) .\r\nهم از رمد صفرايى نوعى است كه كنارهء چشم را مىخاراند ، كمى سرخى چشم ، ژفك كم ، چنان آماسى نمىكند كه به حساب آورد ، سيلان در چشم نيست ، كه اين حالت از مادهء كم و تند است .\r\nرمد از مادهء بلغمى سنگينى زياد ، گرمى كم ، سرخى سبك ، چيرگى سفيدى ، ژفك ، چسبيدن در خواب ، برانگيختگى رخساره و رنگ در آن مشاركت دارند . اگر منشأ مادهء بلغم از معده باشد ، دل به هم آمدن همراه است . گاهى در رمد بلغمى گوشتگاه برجهد و باد مىكند و سياهى چشم را مىپوشاند ، چشم بسيار سرخ مىشود ، اشك ندارد ، ژفك دارد .\r\nاگر رمد سودايى باشد سنگينى ، بدرنگى ، خشكى ، عفونت و كم چسبيدگى دارد .\r\nاگر رمد از باد باشد تنها علامتش تمدد است ؛ نه سنگينى حس مىشود نه سيلانى ، گاهى از تمدد سرخى روى آورد .\r\n\r\n","description":"","footnote":"","page_name":" 209 ","page_number":243},
  {"content":"\r\n\r\n\r\nمداواى تكدّر\r\nتكدر و امثال آن - كه رمد سبكند - شايد از قطع سبب خاتمه يابد . اگر سبب شناخته شد كه از پر شدن از خون و غيره باشد ، پاكسازى مىشود . يا همين‌قدر كافى باشد كه حركت چشم را سكون بخشيد و شير و سپيدهء تخم و غير آن را در چشم چكانيد .\r\nاگر تكدر از ضربت خوردن باشد ، خون گرم از جاى پر كبوتر يا از خون خود بيمار در چشم چكانند . يا اينكه ابر مرده يا پشمى را به روغن گل و آب‌پز عدس آلوده كنند و بر چشم گذارند . يا شير زنان را به گرمى در ديده چكانند . اگر اينها مفيد نبودند ، شنبليلهء آب‌پز و « شياف سپيد » خوب است .\r\nاگر تكدر از سرما باشد و به مرحلهء رمد نرسيده و آماس نكرده و سر و بدن پر نيستند ، حمام فايده دارد . همچنين كماد بابونهء آب‌پز و شراب لطيف بعد از سه ساعت از غذا خوردن بر چشم گذارند .\r\nخوردن شراب لطيف غير غليظ بعد از سه ساعت از غذا خوردن و خواب سنگين و درازمدت بعد از شراب ، براى رفع تكدر بسيار نافع است . خواه تكدر از سرما باشد يا از آفتاب‌زدگى و غيره .\r\nرمدى كه سببش گرى چشم است ، اگر سبك است جرب را مىزدايند ( حك مىكنند ) كه شايد خوب شود ، و الا داروى رمد به كار برند .\r\nاما اگر جرب سخت است و تحمل حك كردن ندارد ، به تدريج نرمش و نرمى دادن و پاكسازى به كار رود تا به حالى مىرسد كه تحمل حك كردن داشته باشد .\r\n\r\nفصل هفتم علاج انواع رمد و ريزش مواد به چشم\r\nدستور كلى در مداواى رمد و ساير بيماريهاى چشم به سبب ماده عبارتست از : كم‌خورى ، سبك‌خورى ، و آنچه خلط خوب به هم مىرساند ، پرهيز از : بخارانگيزها ، ديرهضمها ، جماع ، تحرك ، روغن به سر ماليدن ، شراب ، ترش‌مزه ، شورمزه و تندمزه لازم است .\r\nشكم بر دوام نرم باشد . زدن رگ شريان سباتى در همه انواع رمد مفيد است .\r\nنبايد كسى كه رمد دارد به سپيدى و نور نگاه كند . بايد زيرانداز و پيرامونش سياه با سبز باشد .\r\nدر اثناى بيمارى پارچهء سياه بر رخسار آويزان كند كه سياه بيند ؛ و در بهبودى پارچهء آبى را . بايد مسكنش تمايل به تاريكى داشته باشد ، و بايد او را وادار به خواب كرد كه خوب معالجه‌اى است .\r\nنبايد موى سرش دراز شود كه براى رمد بسيار بد است ، مگر اينكه در اصل موى دراز داشته باشد .\r\nموى دراز در جايى واقع مىشود كه رطوبتهاى روانه به سوى غذاى چشم را مىكشد و خشك مىسازد .\r\n\r\n","description":"","footnote":"","page_name":" 210 ","page_number":244},
  {"content":"\r\n\r\nاگر بدن پاك از مواد باشد و خلط رمدآور از رگها ناشى و از جنس خون غليظ باشد ، به‌ويژه در مرحلهء نهايى رمد ، به حمام رفتن كه خلط را رقيق مىكند و شراب ناب و سره خوردن - كه خلط را برانگيزد - هر دو مفيدند . حمام رفتن بعد از پاكسازى بدن بهترين علاج رمد است ؛ به‌ويژه اگر درد از كمادها تسكين يافته باشد .\r\nبايد هميشه بالش بيمار چشم درد ، بلند باشد و نگذارند كه پست باشد . روغن بر سر ماليدن بسيار بد است . چكانيدن روغن در گوش حتى اگر روغن گل باشد ، بسيار بد است و ممكن است رمد را چنان تقويت كند كه لايه‌هاى چشم را در تنگنا گذارد .\r\nاگر ماده در يكى از اعضا پنهان است ، بايد ماده را از آن عضو بيرون راند و به سوى طرف مخالف هدايت كنند ، خواه اين عمل از رگ زدن ، يا حقنه و غيره باشد .\r\nگاهى زدن شريان سباتى ( قيفال ) رمد را خاتمه نمىدهد و ممكن است نياز به زدن شريان گيجگاه يا شريان پشت گوش باشد . تا راهى را كه ماده از آن مىآيد قطع كند . اين در حالى است كه ماده از شريانات خارجى به سوى چشم آيد .\r\nبراى بركشيدن يكى از اين شريانات خارجى بايد اول سر بيمار را تراشيد و نگاه كرد كه كدام از اين رگهاى كوچك از بقيه بزرگتر و تپنده‌تر و گرمتر است ، آن را قطع كرد و كاملا ريشه‌كن نمود .\r\nبايد دقت كرد كه فقط كوچكها را زد و از بزرگها پرهيز كرد . يا رگ بالاى گيجگاه زده مىشود . بايد رگ را اول بست و بعدا زد ، و چنان‌كه گفتيم بزرگتر در ميان كوچكها و گرمترش را زد . بايد قبل از زدن رگ با نخى ابريشمى عقب رگ را تند پيچيد و مدتى نگه داشت و بعدا زد . هرگاه بوى گند داد مىتوان پيچش را باز كرد .\r\nاين نوع رگ زدن براى رگ بزرگتر بود ، ليكن اگر رگهاى كوچك را بزنى ! همين بس است كه نشتر بزنى و خونى كه در آن است بيرون جهد .\r\nبادكش بر فرورفتگى چشم ( نقرة ) و زالو بر پيشانى نافع مىباشد . و اگر بهرهء كافى نداد از جانب ريزشگاه و از پيشانى بايد رگ زد . ليكن بادكش بر فرورفتگى چشم بسيار نافع است . اگر بيمارى به درازا كشيد ، شيافى را كه مس و زاج سوزنده در آن است به كار ببر !\r\nشايد الوا به چشم كشيدن درد را بر طرف سازد .\r\nاگر رمد دوام يافت و معالجه‌پذير نبود ، بدان كه در لايه‌هاى چشم مادهء بدخيم هست كه غذاى وارد به چشم را فاسد مىكند . شياف توتياى شسته با نرم‌كننده‌هايى از قبيل سفيداب ، جوش كورهء طلايى شسته ، نشاسته ، كمى صمغ بر چشم نهند . شايد نياز باشد كه داغ بر آهيانه گذارى كه ريزش ماده را منع كند ؛ كه ممكن است ريزش مداوم از راه آهيانه به چشم باشد .\r\nاگر ماده از حجابهاى داخل باشد ، علاج سخت است . بايد بر پاك‌سازيهاى قوى اعتماد كنى و مقوّيات سر از ضمادهاى شناخته مانند ضماد سنبل و گل و اقاقيا با آب گشنيز سبز يا خشك با كمى زعفران برجاى درد گذارى و يك ساعت يا دو ساعت بماند و بعدا بردارى ! گاهى بايد مواد لزج پوشنده گذاشت و گاهى داروهايى كه مواد تند را تعديل مىكنند - كه شير از آن جمله است - به كار\r\n\r\n","description":"","footnote":"","page_name":" 211 ","page_number":245},
  {"content":"\r\n\r\nبرى !\r\nنبايد ضماد كلفت براى مدتى زياد بر چشم باقى گذاشت . بايد نازك باشد و دم‌به‌دم از نو گذاشت . سپيدهء تخم‌مرغ نيز از جملهء اين ضمادها است . در سپيدهء تخم‌مرغ تجديد لازم نيست بايد مدت يك ساعت بماند و زيان ندارد . سپيدهء تخم‌مرغ از شير بهتر است . هرچند شير زداينده‌تر است . سپيدهء تخم‌مرغ نرم و صاف‌كننده است ، مجرا را تنگ نمىكند و مسام را سد نمىنمايد .\r\nآب‌پز شنبليله تحليل‌برنده ، پخته گرداننده ، صاف‌كننده و مسكن درد است . روغن گل هم همين خاصيت را دارد .\r\nبه‌هرحال بايد داروى چشم درد و به‌ويژه رمد ، زبرى و تلخ‌مزگى يا ترشى و تندى در آن نباشد ؛ بايد خوب ساييده شود كه زبرى در آن نماند ، و اگر توانستى كه با گرمىبخشهاى بدون مزه باشد ، چه خوب !\r\nبه‌بينى كشيدنيها از آب سلق و امثال آنكه بعضى مواد را از بينى بيرون مىكشند خوب است ليكن بايد دقت كرد كه مادهء ديگرى را به سوى چشم گسيل ندارند .\r\nگاهى داروهاى در دهان و گلوگردانيدن ( غرغره ) به كار مىرود .\r\nابر مرده يا پشم خيس‌شده در آب ولرم بر چشم گذاشتن مفيد است كه شايد در دوبار يا سه بار فايده‌اش آشكار شود ، يا چندين بار تكرار شود . اين بسته به قوت و ناتوانى رمد دارد .\r\nاگر آب كماد ( چشم‌بند ) آب‌پز شاه افسر و شنبليله باشد مفيدتر است .\r\nدفع‌كننده‌هاى درد را بر پيشانى مىمالند ، و به‌ويژه اگر مادهء نازل از حجاب خارج آيد ، مانند :\r\nپوستهء خربزه ، شياف خشخاش شاخدار ، فيل زهره ، الوا ، بزر گل ، زعفران ، انزروت ، آب تاج‌ريزى ، آب هفت‌بند ، و همچنين : آب ديوخار ، آب تاج‌ريزى ، آب ميوهء به بر پيشانى نهادن خوب است .\r\nاگر زوايد ( فضله ) تندمزاج و رقيق باشد ، ماليدنيهاى گيرندهء قوى مانند : مازو ، گلنار ، خارسه كوهه ، مفيدند . و ضماد آنها بر مجراى ريزش ماده تأثير به‌سزا دارد . اين در حالى است كه ماده گرم باشد .\r\nو اگر سرد است ؛ داروهاى خشك‌كننده و گيرنده و تقويت‌كننده و گرمىدهنده به عضو باشد .\r\nمثلا : زيبق ، گوگرد ، بورك را استعمال كن !\r\nبايد هميشه چشم را از ژفك به وسيلهء چكانيدن شير - كه شستشو مىدهد - يا سپيدهء تخم‌مرغ پاك كرد . بايد دست زدن بر چشم با كمال نرمش و آهستگى باشد .\r\nاگر رمد بسيار شديد بود و بيم آن نرفت كه بيمار غش كند ، رگ بزن ! ريزش خون زياد شفاى عاجل است . بايد بعد از سه روز شروع به گذاشتن شياف كرد . آنگاه به پاكسازى و معالجه‌هاى ذكر شده پرداخت كه مواد را برانند . مسكن و حالاتى را كه گفتيم مراعات كنند . ممكن است رمد با اين علاجها از بين برود .\r\nنرمش شكم و حتى اسهال براى بيرون راندن خلط غالب در خون حتما بايد بعد از رگ زدن\r\n\r\n","description":"","footnote":"","page_name":" 212 ","page_number":246},
  {"content":"\r\n\r\nباشد .\r\nقبل از تنقيه كماد گذاردن و به حمام رفتن خوب نيست ، كه ممكن است مادهء زياد به جرم طبقات چشم برساند .\r\nنبايد در ابتدا غلظت‌بخشهاى بسيار قوى و گيرنده به كار برد ، كه لايه را سفت گرداند و مانع تحليل مىشود و درد شديد را شديدتر مىكند .\r\nداروى ناتوان در گيرندگى نيز در ابتدا خوب نيست ، زيرا در منع ماده ناتوان ، و در سفتى دادن به طبقهء بالايى كارگر است و ماده را در طبقهء بالايى نگه مىدارد . اگر چنين حالتى روى داد ، بدون انقطاع پارچهء در آب گرم خيس‌شده را بگذار و « شياف سپيد » را در آب شاه افسر حل كن ! داروى از اين گيرنده‌تر درصورتىكه امتلاء در سر باشد زيان‌آورتر است .\r\nداروهاى تحليل‌برنده را به هيچ وجه در ابتدا تجويز نكن ! شايد بعد از استعمال گيرنده‌ها و به‌ويژه آنهايى كه با تخديركننده‌ها آميخته‌اند نياز باشد كه قطراتى از شكر آب و عسلاب در چشم بچكانى . اگر درد از اينها برانگيخته شد با دارويى كه سفت نمىگرداند تلافى بنما .\r\nچنان‌كه گفتيم بايد در پاك نمودن ژفك نرمش و آهستگى را رعايت كنند ، كه چشم آزار نبيند . در پاك نمودن ژفك درد كاهش يابد و چشم روشن‌تر مىشود و راه ورود دارو به چشم بازتر خواهد شد .\r\nگاهى اگر درد شدت يابد ، استعمال مخدرات مانند : افشرهء مهرگياه ، آب كاهو ، آب خشخاش و كمكى از سماق درد را تخفيف دهد ؛ اينها را برحسب ضرورت به كار برى و حذر كن ! و اگر ممكن بود فقط سپيدهء تخم‌مرغ آميخته با آب‌پز خشخاش استعمال كنى بد نيست . و اگر شنبليله را نيز قاطى كنى ، براى تسكين درد و تحليل بردن ماده مؤثر است كه هم تحليل مىبرد هم آسيب مخدر را از بين مىبرد .\r\nاگر ماده رقيق و خورنده ( آكله ) است ، به عقيدهء من افيون و مخدرات خوب است كه شفادهنده‌اند و درد پىدرپى ندارند . اما بايد دانست كه افيون خود براى ديد ، زيان‌بخش است .\r\nليكن افيون دردى را كه از مادهء خورنده آمده است و زياد منتشر نشده است شفاى عاجل است .\r\nعلاج درد سوزناك ، پوشش چسبى و سرد و لطيف گردانيدن است . علاج تمديد ، سستى به چشم بخشيدن و تحليل . به وسيلهء داروهايى كه بعدا ذكر خواهيم كرد ، ماده را تقليل مىدهى .\r\nدر زياد باقى ماندن علت ، بايد ريزشگاه اشك ( گوشهء چشم ) و شريان پشت گوش را رگ بزنى .\r\nكسانى كه رمد دارند و ماده به چشمشان سرازير مىشود - چنان‌كه بارها گفتيم - نبايد روغن بر سر مالند و روغن در گوش ريزند .\r\nدر علاج رمد - همانند علاج ساير ورمها - بايد اولا ماده را متوقف كرد و ثانيا تحليل برد . بايد به آهستگى و نرمش با عضو ورم كرده رفتار نمود ؛ به‌طورىكه هرچه بركندنى ، يا منع كردنى يا نرم‌كننده يا تحليل‌برنده است ، چنان آهسته لمس شود كه بيمار احساس درد نكند و فشار بر چشم وارد نيايد .\r\nبراى اين عمل داروى دفع‌كننده ميانه باشد . سوزش تحليل‌برنده كم و نهانى باشد . بهتر آن\r\n\r\n","description":"","footnote":"","page_name":" 213 ","page_number":247},
  {"content":"\r\n\r\nاست كه خشكىدهنده بدون سوزش باشد . و شدت دارو را با آميخته‌هاى مانند : سپيدهء تخم‌مرغ و شير پستان زن كه بر شياف حك‌كننده - كه در چشم كشند - بريزند . اگر ماده بيرون رانده شد و درد بسيار شديد نبود ، شيافى را كه نامش « يومى « 1 » » است با زردهء تخم‌مرغ بر آن بگذار ! كه ممكن است يكروزه بيمار شفا يابد و شب آن روز به حمام رود . شياف « سنبلى » را براى تحليل بردن بقاياى مادهء رمد استعمال كنند خوب است . و اگر لازم باشد - و شايد لازم باشد - در روز اول كمى از شياف « اصطفطيقان » را بو كند . در روز دوم زيادتر باشد ، شفا همراه دارد . اگر ماده از تحليل شدن سرباز زند و كهنه باشد ، افشرهء سيماهنگ و غيره خوب است ؛ كه اينها را مىدانى !\r\n\r\nعلاج رمد صفرايى و خونى و سرخى چشم\r\nاگر ماده صفرايى يا خونى باشد ، علاجش رگ زدن و پاكسازى است . اگر خون گرم و صفرايى يا سبب تنها صفرا باشد . همراه رگ‌زنى پاكسازى وسيلهء آب‌پز هليله مفيد است و تربد با آن باشد بهتر است .\r\nاگر در ماده كمترين غلظتى هست . و دانستى كه در حجابهاى مغز جاى گرفته ، وسيلهء معجون فيقرا ، يا الوا - كه در آب كاسنى يا آب باران خيس شده باشد - به كار ببر !\r\nبايد در ابتدا و قبل از اين داروها ، سردىبخشهايى را مانند : افشرهء بارهنگ ، برگ بيد ، لعابها ، هم ضماد گذاشت و هم در چشم چكانيد . بعد از آن سپيدهء تخم‌مرغ تنها يا با شير خر بگذار . بعدا شياف سپيد و ساير شيافات را - كه ذكر خواهيم كرد - استعمال كن ! و به حدى نرسد كه لايه‌هاى چشم سفت گردند و مواد در آنها راكد بماند و درد را شديدتر كند .\r\nهر وقت ماده وسيلهء پاكسازى و كشش و بازدارنده‌ها منع گرديد ، آنگاه تدريجا داروهاى پخته‌كننده را اول با بازدارنده‌ها مخلوط و بعدا به تنهايى استعمال مىكنيم . بايد داروها را در مرحلهء نخست به آهستگى و نرمش استعمال كنيم و آنها را با گلاب بياميزيم . شيرها نيروى پخته گردانيدن دارند . لعاب اسفرزه نيروى بازداشتن و پخته گردانيدن دارد كه لعاب به دانه در رسانيدن از آن قويتر است . آب شنبليله در پختن خوب و مسكن درد است و جذب در آن نيست ، كه آن را بايد اول به كار برد . و اگر نياز به غلظت دادن اين دارو باشد ، بايد با لعابات باشد . اگر به سرد گردانيدن نياز باشد با افشره‌ها ، افشرهء درختى كه به يونانى اطاطا و به فارسى اشك نام دارد ، در ابتدا و انتهاى رمد آزمايش شده خاصيت قوى دارد و مىتوان افشره‌ها را منعقد كرد و نگه داشت ، هم از اين قبيل داروهاست : آب‌پز شاه افسر كه انزروت سپيد در آن حل شده باشد و به‌ويژه كه با شير زن يا شير الاغ سرشته باشد .\r\nهرگاه مادهء درد شروع به پايين آمدن كرد ، تحليل‌برنده‌ها را بيشتر استعمال كن و قوىتر را به كار بر ! مانند : انزروت در آب شنبليله و رازيانه ، كماد آب‌پز زعفران و مر .\r\n\r\n\r\n","description":"","footnote":"\r\n( 1 ) - روزانه ، بابت روز .\r\n","page_name":" 214 ","page_number":248},
  {"content":"\r\n\r\nاگر ديدى كه مغز از مواد پاك است ، بيمار را به حمام بفرست ، چند ساعتى بعد از خوراك اندك مقدارى از شراب خالص و كهنه و قوى بنوشد . اگر بعد از آن با آب گرم آب‌تنى كند ، يا پارچهء در آب گرم خيس‌شده را بر تن مالد نفع بيند . شيافهايى را كه در اقرابادين ذكرشده ، براى كاهش رمد به كار ببرد .\r\nاخيرا اگر ماده خونى است ، بعد از رگ زدن و بادكش ( حجامت ) هرگاه خون برآمد ، اطراف آن را ماساژ ده و به تندى ببند . در ابتداى كار افشره‌هاى ذكرشده استعمال كن ! بعدا افشره را با مغز نان بياميز و نان را در شراب سيكى خيس كن و در آن بفشر ! و اگر شدت زياد بود ، كمى افيون نيز همراه ضماد باشد .\r\nاگر ماده صفرايى است ، بعد از رگ زدن داروى صفرا دفع كن را استعمال كن ! با آب پاك و شيرين ( شور نباشد ) آب‌تنى كند . شايد ريختن آب سرد بر سر و چشم مفيد باشد . يا با آب سرد آميخته با كمى سركه صورت را بشويد نافع است . در صفرايى بودن علت ، بايد در اول گيرنده‌ها را به كار ببرى ، ولى نه زياد از حد . شيافهاى گيرندهء حل‌شده در افشره‌ها را استعمال كن !\r\n\r\nعلاج سرخى چشم :\r\nبعد از پاكسازى وسيلهء حقنه و مسهل پوستهء انار كفيده بر اخگر ، سرشته در سيكى يا عسل را ضماد كن و با ابر مردهء گرم ببند تا مدتى بماند . ضماد آرد گاودانه و گندم كه در عسلاب بپزد ، يا با ريشهء سوسن سائيده باشد ، مفيد است . بايد بر دوام چشم را با شير شست و سردى و رطوبت بخشيد . اما سردىدهنده به تنها به كندى اثر بخشند و شفا را به تأخير مىاندازند .\r\nاگر علت بر طرف شد و سرخى چشم زايل گشت ، زردهء تخم‌مرغ بريان‌شده را در زعفران و عسل خرد كن و از داروهاى ديگرى هم كه در اقرابادين ذكر شده‌اند استفاده كن !\r\n\r\nعلاج رمد سرد :\r\nعلاج رمد كه سببش سردى باشد ، پاكسازى مكرر است ؛ خواه آن پاكسازى وسيلهء داروى تناولى يا حقنه يا غرغره باشد .\r\nدر مرحلهء اول بازدارنده‌هاى نه بسيار سرد ولى تا اندازه‌اى نرمىبخش مانند : مر و انزروت استعمال كن ! شياف سنبل با آبكىهاى تعديل‌كننده مفيد است .\r\nاگر در لايه‌هاى كاسهء چشم آسيبى نباشد ، آب‌پز زعفران با زاج سفيد و عسل در چشم كشد .\r\nبايد در مرحلهء اولى و به‌ويژه اگر ماده از راه حجاب خارج آيد ، زاج سفيد را بر پيشانى بمالد ، و اگر با آبى كه زاج سفيد در آن حل‌شده صورت را بشويد بىفايده نيست .\r\nدر ابتداى بيمارى ترياق و گوگرد و زرنيخ بر پلكها بمالد خوب است . تناول ترياق نيز نافع است . كوبيدهء برگ گرچك ، زاج سفيد و برگ خطمى را در شراب بپزند داروى مجرب است . ما در اقرابادين قرصهايى را نام مىبريم كه براى ماليدن به پلكها مفيدند . آب شنبليله و لعاب بزر كتان\r\n\r\n","description":"","footnote":"","page_name":" 215 ","page_number":249},
  {"content":"\r\n\r\nبراى چشم‌درد سرد كه در چشم بچكانند خوب است . شياف « احمرلين » ( قرمز نرم ) ، شياف قرمز بزرگتر ، شياف « لافرحيانا » ( لامريانا - نسخه ) انزروت حل‌شده در افشرهء برگ خرنوب شامى ، ضماد با برگ خرنوب شامى به تنهايى ، استعمال حمام ، شراب سرهء سفيد رنگ ؛ همهء اينها مفيد و معالجند .\r\n\r\nعلاج چشم‌درد و ردينج ( وردنه )\r\nچشم درد وردنه را بايد با پاكسازى ، رگ‌زنى ، حجامت ، و گاهى با بيرون كشيدن شريان مداوا كرد . اگر وردنه ناشى از ورم گرم باشد ، بعد از پاكسازى كامل اعم از بدن و رگهاى سر و حجامت ، بازدارنده‌هاى مانند شياف سپيد ، و افشره‌هاى نرم و سرد ، ضمادهاى خارجى مانند : زعفران ، برگ گشنيز ، شاه افسر با زردهء تخم‌مرغ و نان خيس‌شده در رب انگور و در حالت ضرورت با كمى مخدر آميخته شود . پاشيدنيها هم از اينها باشد ، يا خشخاش مقرن ، صمغ فيلزهره ، الوا .\r\nمرهم زردهء تخم و پيه خرس را بر پارچه‌اى گذاشتن و بر چشم نهادن ، داروى مجرب است .\r\nگل در آب منعقد شدهء انگور به گرمى با زردهء تخم بر چشم گذارند ، اگر درد شدت يافت شير ، كه زعفران در آن خيس شده ، با افشرهء گشنيز در چشم چكانند .\r\nصحيح آن است كه وردنه را با داروهاى خارجى مداوا كرد ، تنها اگر وقت و زمان فرصت داد به مدت سه روز شير به چشم چكانند .\r\nاگر وردنه از قرحه باشد و درد كند ، چشم‌پزشكان از تجربه گويند : انزروت و زعفران و شياف خشخاش مقرن و افيون در چشم كشند .\r\nاگر وردنه بعد از رمد غليظ سرد آيد ، وسيلهء معجونهاى مسهل ( ايارجات ) زيان آن را دفع كن ! و لعابهاى نرمىبخش كه با آب كلم همراه باشد ، مفيد است . اگر با آب تاج‌ريزى يا با مرّ و زعفران باشد ، نيز بهره‌رسان است .\r\n\r\nعلاج رمد بادى :\r\nعلاجش پاشيدنىها ، كمادها و پوشاننده‌ها است . كماد گاورس بهترين داروى كمادى است .\r\nشايد بعضى از چشم‌پزشكان ريسك كنند و در به درد آمدن شديد ، مخدرات به كار برند ، كه شايد درد تسكين يابد اما بعد از يك ساعت باز درد شديدتر مىشود ، زيرا باد را از تحليل رفتن منع مىكند .\r\nبايد تحليل‌كننده‌هاى لطيف به كار ببرى .\r\n\r\nفصل هشتم گفتارى مختصر دربارهء داروهاى رمد\r\n1 - « شياف سفيد » دارويى است پوششى و چسپان ، تسكين دهندهء درد چشم ، خلط گزنده را اصلاح\r\n\r\n","description":"","footnote":"","page_name":" 216 ","page_number":250},
  {"content":"\r\n\r\nمىكند . گاهى براى آرامش درد چشم - كه دارو تأثيربخش‌تر باشد - افيون در آن مخلوط مىكنند ؛ اما افيون در هر حال خالى از زيان نيست ، سركننده است و خلط را به حالت نارسيدگى باقى مىگذارد و نمىگذارد زود پخته و رسيده شود . ازاين‌رو مىتوان گفت افيون با نيروى ديد سازگار نيست و تا ممكن است نبايد به كار برده شود .\r\n2 - « قرص چشم از گل محمدى » كه دو نوع كوچك و بزرگ از آن سازند . اگر آن را به جاى افيون به كار برند بهتر است ؛ زيرا چه در فرونشاندن التهاب چشم و چه در آرام كردن درد ، بسيار بهره‌رسان است .\r\n3 - ديگر قرصها و شيافهاى چشم را در اقرابادين ذكر كرده‌ايم ؛ به اقرابادين رجوع كن !\r\n4 - در جدول داروهاى تكى و ساده ، داروهاى چشم‌درد را ذكر كرده‌ايم ، از قبيل : مرده سنگ ، كتيرا ، انگم گياه فيلزهره ، گل محمدى ، سرمهء اصفهانى ، صندل ، مازوج ، گل مهرزده ، اقاقيا ، خشخاش شاخدار . همچنين افشره‌ها و صمغهايى را در آنجا گنجانده‌ايم كه ويژهء علاج خلط غليظ و پرمايه هستند . مانند : مرّ ، زعفران ، كندر ، سنبل ، گندبيدستر ، مقدارى كم از مس سرخ ، الوا ، هل ، سوختهء شاخ گوزن ( قرن الايل ) « 1 » و ساير قرصها و غير قرصها .\r\nاندازه‌گيرى گرم مزاجى و سرد مزاجى دارو در علاج درد چشم و درهم مخلوط كردن داروها بستگى به علم و مهارت چشم‌پزشك دارد .\r\nما هم داروهاى تركيبى آزموده شده را دربارهء چشم‌درد در اقرابادين ذكر كرده‌ايم .\r\n5 - براى جلوگيرى از شدت درد چشم و بر طرف كردن مادهء خلط غليظ و پرمايه ، ( شداد الاساكفه ) سريش كفش‌دوزان ( مركب كفش‌دوزان - نسخه ) « 2 » كه با عسل بدون موم و آب شنبليله مخلوط باشد و با ميل در دو گوشهء چشم كشند بسيار خوب و آزمايش شده است .\r\n6 - داروهاى تركيبى از قبيل : « شياف اصطفيقان » ، « شياف سرخ نرم » ، « شياف شادنهء بزرگ » ، « قرص گل محمدى » بسيار بهره رسانند .\r\n\r\n\r\n","description":"","footnote":"\r\n( 1 ) - قرن الايل : شاخ گوزن . قرن الايل : گياه كاكله . خاكهء سوختهء كدام از اين دو منظور بوده ؟ طبيبان كهنه‌كار مىدانند .\r\n( 2 ) - مركب كفش‌دوزان ، دو احتمال دارد : يا رنگ سياه است كه چرم را بدان رنگ كنند ، يا شايد منظور آبى باشد كه چرم را در آن مىخيسانند و سياه رنگ مىشود .\r\n","page_name":" 217 ","page_number":251},
  {"content":"\r\n\r\n\r\nگفتار دوم بيماريهاى كرهء چشم\r\n\r\nفصل اول بادكنك ( گنبد آب ، حباب )\r\nگاهى رخ مىدهد كه در ميانهء پرده‌هاى چشم - كه برخى گويند سه پرده هستند و بعضى عقيده دارند كه چهار پرده - اين مادهء آبى حبس مىشود .\r\nاين مادهء حبابى ذكر شده ، جاى معين و مستقرى ندارد و در حركت است .\r\nاگر مادهء حبس شدهء آبى در لايه‌هاى پرده‌هاى چشم به خارج نزديكتر باشد ، بهتر و سلامت‌تر است ، زيرا مانع ديدن عنبيه نمىشود و مىتوان عنبيه را ديد . ازاين‌رو اگر در لايه‌هاى بالايى يعنى نزديك به خارج باشد ، به رنگ سياه ديده مىشود . اگر در لايه‌هاى ژرفاتر و نزديك‌تر به عنبيه باشد ، سپيدرنگ مىنمايد ، زيرا شفافيتى را از نور كسب نمىكند و از دسترس نور دور افتاده است .\r\nهرچه ژرفا رو باشد ، بدتر از آن است كه در بالا قرار گرفته است .\r\nحباب داخل لايه‌هاى چشم از حيث چونى ( كيفيّت ) ، از حيث رنگ ، از حيث قوام ، از حيث صافى ، تندى ، تأثير خوره‌اى ، تفاوتهايى دارند كه حال چشم حباب‌زده را نشان مىدهند .\r\nاگر حباب داخل لايه‌هاى پردهء سه‌گانه يا چهارگانهء چشم ، در مقدار زياد و در مزاج تند باشد ، بد و ناپسند است و در كش يافتن آزاررسان است و درد خوردگى هم هست ؛ و تا در ژرفاى بيشتر باشد ، بيشتر كشيدگى يابد و بيشتر پراكنده مىشود و مىخورد .\r\nاگر حباب چشم در لايه‌هاى داخلى چشم مادهء خوره‌اى باشد و برابر سوراخ عنبيه را بخورد ، نيروى ديد را زيان مىرساند و به‌ويژه اگر جاى خوره‌زده چرك كند و قرحه شود .\r\n\r\nعلاج آب در چشم\r\nتا حجم بادكنك آبى كوچك است ، بايد با داروى تركيبى « گل شاموس » ( كه منظورم همان گل كوكب است ) آن را خشكانيد . تركيب داروى گل شاموس در اين‌باره از اين قرار است :\r\nنسخه : گل شاموس بوداده بر آتش سه اوقيه ، توتيا يك اوقيه ، جوش كورهء شسته دو اوقيه ،\r\n\r\n","description":"","footnote":"","page_name":" 218 ","page_number":252},
  {"content":"\r\n\r\nسرمهء شسته دو اوقيه ، سونش شسته مس چهار اوقيه ( يك اوقيه - نسخه ) ، افيون سه اوقيه ، صمغ عربى چهار اوقيه ، چون گرد مىسايى و با آب باران قاطى مىكنى و از آن شياف مىسازى و شياف را در آب شنبليله فرومىكنى و به چشم بيمار مىكشى .\r\nاما اگر حجم گنبد آب چشم بزرگ شد چاره‌اش نيشتر زدن است . من بيمارى را كه اين حالت داشت با نيشتر زدن معالجه كردم . مادهء آبكى از زير قرنيه ريزش كرد و رويهء قرنيه به حالت طبيعى بازگشت و بعدا وسيلهء شير و شياف از معجونها او را شفا دادم .\r\n\r\nفصل دوم قرحهء چشم و ترك قرنيه\r\nقرحهء چشم اكثر از اخلاط تندمزاج و سوزناك آيد . قرحه‌ها هفت نوعند . چهار نوع در رويهء قرنيه پديد آيند كه جالينوس آنها را قرحه گويد ، و كسانى قبل از جالينوس آنها را زبرى ( خشونت ) ناميده‌اند .\r\nتفصيل قرحه‌هاى رويهء چشم از اين قرار است :\r\n1 - مشابهت به دودى دارد كه بر سياهى چشم منتشر مىشود و جاى زياد اشغال مىكند اين را خفى ( پنهان ) يا قتام ( غبار سياه ) گويند .\r\n2 - عميق‌تر و سپيدتر و در حجم كوچكتر است ، آن را ابر ، و گاهى گرد سياه نيز نامند .\r\n3 - بر تاج سياهى چشم نشيند و گاهى چيزى از سپيدى گوشتگاه را در بر مىگيرد ، آن‌گاه آنچه بر كاسهء چشم است سپيد و آنچه بر گوشتگاه است به رنگ سرخ مىنمايد . اين نوع قرحه را اكليلى ( تاجى ) گويند .\r\n4 - سومى را كه سوزشى ( احتراقى ) يا پشمى نامند ، تو گويى مقدار كمى پشم است بر كاسهء چشم و سه گودى دارد ، كه يكى را « لوبيون » گويند يعنى بسيار گود و در ژرفا كه قرحهء گود و تنگ و بىآلايش است . دومى را « لوبوما » نامند يعنى كنده‌كار ( حافر ) كه گودى آن از لوبيون كمتر و جاى بيشتر در بر مىگيرد . سومى « اوقوما » است يعنى سوزناك ، كه چرك و كثافت و خشك ريشه ( كبره ) دارد ، كه در پاكسازى آن خطر وجود دارد ؛ زيرا رطوبتى كه از آن سيلان مىكند غشاها را مىخورد و چشم را به تباهى مىكشاند .\r\nقرحهء چشم ، يا كمى بعد از رمد يا بعد از جوش يا به سبب ضربت پيدا مىشود . و اتفاق افتد كه منشأ قرحه در داخل باشد و به خارج انفجار كند و عكسش هم ممكن است .\r\n\r\nعلامت :\r\nاگر قرحه بر قرنيه باشد ، نقطهء سپيد بر كرهء چشم آيد . اگر بر گوشتگاه يا قسمت تاجى باشد ، سرخ است و همراه درد شديد و تپنده است .\r\n\r\n","description":"","footnote":"","page_name":" 219 ","page_number":253},
  {"content":"\r\n\r\nاگر وصلهء بالشتك مانند ، كه بر زخم است ريم سفيد بر آن بود ، دليل درد كم و تپش زياد است ؛ اگر زرد يا بدرنگ يا رقيق بود ، درد سبك‌تر است ؛ اگر قرمز بود ، درد بسيار سبك‌تر است ، و اگر رنگ خاكى داشت ، درد بسيار شديد است .\r\n\r\nعلاج :\r\nاگر قرحه در چشم راست است ، بيمار بر طرف چپ و اگر در چشم چپ است بر طرف راست بخوابد . بايد قبل از انفجار ، قرحه را با لطف مداوا كرد ، كه اگر انفجار كند ، اطراف قرحه را مداوا كردن دشوارتر است . بايد گوشت جوجه به بيمار داد تا نيرو را محافظت كند و قرحه انفجار نكند و زوايد در بدنش زياد نشود .\r\nنبايد بيمار بسيار سير باشد . نبايد با بانگ بلند صدا كند ، و تا ممكن است از عطسه كردن خوددارى نمايد . تا قرحه به پختگى نرسد به حمام نرود ، و اگر رفت زياد نماند . پاكسازى سر وسيلهء پاك‌سازيهايى كه ماده را به سوى پايين مىرانند اهميت زيادى دارد . حجامت بر ساق گذاشتن ( زدن و ريد صافن ) بسيار مفيد است .\r\nدر ميان هر چهار روز پختنيها و خيس شدنيهايى چنان بخورد كه مواد ناباب گرم و رقيق را اسهال دهد .\r\nاگر با قرحه رمد همراه بود ، پاك‌سازيهايى كه در باب رمد ذكر شد و عبارت از داروهاى مسكن درد و فرونشاندن قرحه است مانند : شياف « نشاسته‌اى » ، « كندرى » سپيداب ، چكاندن شير پستان زن در چشم است . اگر سيلان چشم هم هست ، با اين داروها ، داروهاى بازدارندهء سيلان را بياميز !\r\nبه‌هرحال بايد هميشه داروهايى را در نظر گرفت كه خشكنده و بدون سوزش باشد . هرگاه حرارت شدت يافت ، شياف « شادنهء نرم » و « شياف كندرى » بسيار مفيد است . شياف « سفانيون » ( سقايبون - نسخه ) و شياف « قويبس » ( فونيس - نسخه ) نيز نافعند . اگر سيلان هست ، شياف « مادرفوس » ( ديوريس - نسخه ) يا شياف « امال دوسوس » ( امالون و سدى - نسخه ) خوب است .\r\nاگر سيلان همراه تندى و تيزى است ، شياف « ساير بابون » ( سارتابون - نسخه ) ، اگر آزار و حدت نداشت ، شيافى كه مرّ و سنبل رومى در آن است . اگر چرك در قرحه بود ، آن را با عسلاب يا آب شنبليله يا لعاب بزر كتان يا شير پستان زن و يكى از اين شيافها پاك كن ! اگر خورندگى قرحه شديد بود « طرحما طيقون » ( طرخماطيقون - نسخه ) را استعمال كن !\r\nهرگاه قرحه از چرك پاك شد ، علاجش با خشكنده‌هاى بدون درد گزشى است مانند شياف « كندرى » ، خود كندر ، شياف نشاسته‌اى ، شياف سپيداب ، شياف سرب سوختهء شسته ، « شياف سپيد » ، به‌ويژه شياف « ابار » ( سرب سياه ) شياف خاكستر صدف شسته با سپيدهء تخم ، شياف خاكستر صدف بزرگ شسته با مقدار آن شادنه .\r\nاينك شيافى تركيبى ديگر : نسخهء شياف « لونابيس » :\r\nجوش كوره شانزده مثقال ، سپيداب شسته يك اوقيه ، نشاسته و افيون و كتيرا هريك دو مثقال\r\n\r\n","description":"","footnote":"","page_name":" 220 ","page_number":254},
  {"content":"\r\n\r\nمىكوبند و با آب باران تر مىكنند و در سپيدهء تخم عجين مىشود .\r\nنسخهء ديگر از « لونابيس » كه قوىتر است :\r\nجوش كوره سوختهء شسته هشت واحد وزن ، سپيداب شسته هشت واحد ، مرّ شش واحد ، سرمهء سوختهء شسته يك واحد ، سرب سوختهء شسته چهار واحد ، طلق چهار واحد ، كتيرا هشت واحد ، با آب بسرشند و با سپيدهء تخم معجون شود ، بسيار نافع است .\r\n\r\nفصل سوم دريدگى در قرنيه\r\nدريدگى از قرحه يا از سبب خارجى مانند ضربت و آسيب شديد منشأ مىگيرد و از معاينهء عنبيه آشكار مىشود . نام حالت دريدگى ، بسته به بزرگى و كوچكى آن است ؛ اگر آنچه بر عنبيه ديده مىشود كم بود و بسيار ريز بود ، آن را نملى ( مورچگى ) يا مورشاره يا مگسى ( ذبابى ) نامند . اگر درشت‌تر بود و برابر با حجم عنبيه بود ، آن را عنبى ( دانه انگورى ) نامند . اگر بزرگتر بود بادكنكى و اگر زياد از عنبيه خارج شد و مانع برهم آمدن پلكها شد آن را ميخى ( مسمارى ) گويند .\r\nاگر از دريدگى ، عنبيه سفيد شد علاج‌پذير نيست .\r\nو بدان ! اگر قرنيه به درازا ترك برداشت سپيدى ديده نمىشود ، ولى ترك آشكار است و تو گويى كه مردمك دراز شده است . و توضيحش چنين است :\r\nگويند ممكن است ترك در كليهء اجزاء قرنيه و پرده‌ها باشد و برجستگى از گوهر عنبيه به وجود آمده باشد .\r\nيا اينكه ، ترك در بعضى اجزاء قرنيه و برجسته از خود قرنيه است . در تآكل قسمتى از پرده‌هاى چشم ديده مىشود كه به حباب آب شبيه است و با ساير حباب و تاولهاى چشم تفاوت دارد . زيرا حباب و تاولها كه در سپيدهء چشم باشند سرخى همراه دارند ، اشك و تپش در پى دارند ، زير ميل فرونشينند . اما ترك بردگى در قرنيه اين حالت را ندارد .\r\nاگر برجستگى از خود قرنيه باشد ، سخت و جامد است و زير ميل فروكش نمىكند .\r\nاگر برجستگى از دريدگى در كليهء پرده‌هاى قرنيه باشد و كليه جرم عنبيه يا جزئى بروز كند ، چهار نوع است :\r\n1 - حباب يا تاول ريز و كم‌حجم مگسى يا مورچه‌اى ، شبيه حباب و تاولى باشد كه بر كاسهء چشم آيد ، اما تفاوت در اين است كه اگر در سياهى و كبودى و ميشى رنگى همرنگ عنبيه باشد ، تاول ، و اگر همرنگ عنبيه نباشد گنبد آبى است . مىتوانى تشخيص دهى كه هرگاه چيزى سفيد پيرامون بيخ ترك برداشته است كه در كنارهء ترك قرنيه پديدار است و به نخ حاشيه‌دوزى مىماند ؛ و در حال جوش خوردن ترك در قرنيه سفيد ديده مىشود ، آن را مگسى و مورچگى نامند .\r\n2 - عنبى كه شرحش آمد .\r\n\r\n","description":"","footnote":"","page_name":" 221 ","page_number":255},
  {"content":"\r\n\r\n3 - تاول بزرگتر است و مانع برهم آمدن پلك مىشود . كه آن را حبابى و مسمارى گويند .\r\n4 - به بادكنكى مىماند اما از قرنيه بيرون مىآيد و زياد ماندگار و گوشت‌آفرين است و به سر دوك نخ‌ريسى مىماند كه نخ بر او پيچيده است و آن را فلكى ( سردوكى ) نامند .\r\n\r\nعلاج :\r\nترك هر نوعى باشد ، در مرحلهء تكوين يافتن علاجش همان علاج جوش و قرحه مىباشد ، كه ذكر شده است ؛ و عبارت است از پاكسازى بدن به وسيلهء بيرون راندن مواد از اسهال و رگ‌زنى است . بعد از پاكسازى با آب صاف و شيرين بيمار آب‌تنى كند ، و به‌ويژه اگر تندى ( حدّت ) در مزاج باشد . اما نبايد زياد در حمام بماند ، و نبايد زياد سر را در آبزن گرم يا سرد فروكند .\r\nسر را روغن نمالد ، كه ممكن است مادهء تحليل رفتهء سرازير از مغز را به چشم برساند و چيزى را كه در چشم نيست به چشم وارد كند . گاهى ممكن است مسام‌ها را سفت كند و منفذ تحليل شده را ببندد و مادهء تحليل شده از مغز را به اطراف مغز بپراكند .\r\nبايد غذاهاى خوب كيموس و به اعتدال سرد و رطوبى بخورد و ساير بدن بر اين مزاج معتدل باشد . تا زمانى كه جوش است بايد كوشش كرد كه آن را به پختگى رساند و علاج قرحه را به كار برد .\r\nهرگاه جوش سر باز كرد ، بايد اولا ضمادات گيرنده و زداينده مانند : ميوهء به ، و عدس در عسل پخته ، هستهء انار ، افشرهء برگ زيتون ، زردهء تخم ، زعفران ، انار ملس در آب پخته و از هم پاشيده ( دانهء انار - نسخه ) با كمى سركه يا آب غوره بر چشم بگذارد . و اگر تحمل داشت همراه نشاسته و همانند آن در ديده چكانيد .\r\nاگر جوش به ترك تبديل شد ، علاج ترك را به كار ببر !\r\nترك مورچگى را با آبكىهاى گيرنده ، كماد سركه و آب و شراب گس‌مزه ، يا با آبى كه گل در آن جوشيده ، معالجه كن و شيافهاى گيرنده به كار انداز !\r\nافشرهء برگ زيتون و افشرهء هفت‌بند نيز مفيد است .\r\nسنبل ، گل ، سرب سوخته ، جوش كوره ، گل مهرزده ، سپيداب نيز از داروهاى سادهء گيرنده هستند .\r\nاز به چشم كشيدنيها مازوج دو جزء ، سرمه ده جزء باهم قاطى شوند ، مفيد است .\r\nاز جملهء شيافات : شياف حنون ، « اغردينون » ( اعردبيون - نسخه ) ، « باروطيون » ( آب لوفا - نسخه ) ، « ديالناس » ( دماملياس - نسخه ) ، « شياف عربى » ( شياف غربى - نسخه ) . و براى حالتى كه شياف نيرومند خواهد ، شياف « بريطوسلس » ( برديطوسليس - نسخه ) خوب است .\r\nهرگاه شيافى را به چشم كشيد ، بايد چشم را با پارچه ببندد و بر پشت بخوابد .\r\n\r\nنسخهء شياف قوى براى علاج ترك :\r\nخاكستر قالب ريخته‌گرى كه مس در آن گداخته ، با زعفران و نشاسته و كتيرا با سپيدهء تخم\r\n\r\n","description":"","footnote":"","page_name":" 222 ","page_number":256},
  {"content":"\r\n\r\nيكروزه و گاهى سنگ يمانى را قاطى مىكنند .\r\n\r\nشياف خوب ديگر :\r\nشياف « باردبيون » كه براى هر نوع جوش چشم خوب است . نسخه‌اش اين است :\r\nسرمهء سوختهء شسته چهار مثقال ، سپيداب سوختهء شسته هشت مثقال ، فيلزهرهء هندى شانزده مثقال ، سنبل هشت مثقال ، گل اربه دو مثقال ، جوش كورهء سوختهء شسته هشت مثقال ، اقاقياى زرد بيست مثقال ، گندبيدستر شش مثقال ، الوا شش مثقال ، صمغ عربى بيست مثقال ، كه با آب باران خيس شوند و بگذارند تا خشك گردد .\r\nو بدان ! كه هرگاه قرحه شروع به بيرون جستن كرد ، وصله بر چشم بگذار و بايد بيمار بر پشت بخوابد . علتى كه آن را بسمارى گويند علاج‌پذير نيست .\r\nبرخى از چشم‌پزشكان در بيمارى مورشاره ، مورچگى ، برجستگيها را مىبرند كه چشم بدگل نشود . بهتر آن است نبرند و حركت هم ندهند ، مبادا ماده ريزش كرده و به چشم سالم سرايت كند .\r\n\r\nفصل چهارم جوشهاى چشم\r\nجوشى كه بر قرنيه باشد به سپيدى مىزند و آنچه بر گوشتگاه است مايل به سرخى است .\r\n\r\nعلاج :\r\nرگ زدن و خون به چشم چكانيدن چنان‌كه در باب طرفه ( نقطهء خون در چشم ) خواهد آمد .\r\nچشم را با سپيدهء تخم بيالاى و شراب در روغن گل بر آن بپاش و بر خشم بگذار !\r\nشيرى كه بزر مرّ در آن است به چشم چكانند . شياف ابار ( سرب سياه ) و شياف خنافيون در علاج جوش چشم بهره رسانند .\r\n\r\nفصل پنجم ريم زير پردهء چشم\r\nگاهى ريم در زير قرنيه به هم آيد ، جاى ريم عميق يا نزديك قرنيه باشد . جايى از قرنيه كه ريم در زير آن است به ناخنه مىماند . اگر تكهء ريزى را از آن خوره بزند آن را « قلقطانا » نامند .\r\n\r\nعلاج :\r\nپولس گويد : اگر غليظ بود و زياد ماندگار بود ، علاجش با عسلاب و افشرهء شنبليله ، شياف كندرى با زعفران و سوختهء ارزيز سياه است . و اگر رمد در ميان نباشد ، علاجش با شاه افسر و لعاب\r\n\r\n","description":"","footnote":"","page_name":" 223 ","page_number":257},
  {"content":"\r\n\r\nبزر كتان و ترب آب‌پز است . و به شرطى كه قرحه در كار نباشد ، علاجش تنقيه با شياف مرّ و شاهتره است .\r\nنسخه : از زاج سفيد يك اوقيه ، زعفران يك اوقيه ، مرّ يك درهم و نيم ، عسل يك رطل . چنان‌كه خودت دانى شياف بساز ! داروى « مغناطيس » - كه براى ناخنه به كار مىرود - و داراى « گل كوكب » - كه در باب حبابها ذكر شد - نافعند .\r\n\r\nفصل ششم سرطان چشم\r\nاكثرا در پردهء بيرونى قرنيه پديد آيد .\r\n\r\nعلامت :\r\nدرد شديد ، كشيدگى در رگهاى چشم ، سوزش سوزنى زياد كه سر به تركيدن مىكشد ، مخصوصا كه بيمار حركت مىكند . سرخى در لايه‌هاى چشم ، سردرد ، بىاشتهايى در غذا . آزار ديدن از هرچه حرارت در آن است .\r\nاين حالت علاج‌پذير نيست . مگر از داروها تسكين يابد . درد سرطان چشم از درد سرطان هر عضو ديگر شديدتر است . استعمال داروهاى تند ، هيجان و دردى را همراه دارد كه طاقت‌فرساست .\r\n\r\nمعالجه :\r\nعلاجى كه درد را تسكين دهد ، تنقيهء بدن و اطراف سر از خلط تيره و غليظ است . بايد غذاى بيمار خوب كيموس و از مادهء گندم باشد و گرمىبخشى در آن نباشد . نوشيدن شير مفيد است .\r\nشياف سپيدهء تخم و شاه افسر و اندكى زعفران ، « شياف سفيد » ، هر شيافى كه از نشاسته و سپيداب و صمغ عربى و افيون باشد ، هر داروى نرمىبخش و تخديركننده ، شياف « سمرديون » ، شياف « مامون » ، معجون قيروطى كه از روغن گل و زردهء تخم است ، مفيدند .\r\n\r\nفصل هفتم غرب ( آماس كوچك در چشم ) و آماس ريزشگاه اشك\r\nدر گوشهء چشم خراجى سخت پديد آيد كه با دست زدن حركت مىكند و سر باز نمىكند و از جنس غده است . اكثرا برجستگى آن در ريزشگاه اشك ديده مىشود كه با انگشت فشار دهى به درد آيد و در اكثر رمد همراه دارد .\r\n\r\n","description":"","footnote":"","page_name":" 224 ","page_number":258},
  {"content":"\r\n\r\nيا اينكه جوشى است خراجى ، جمع آيد و باز مىشود . هرگاه تركيد اكثرا « ناصور » مىشود .\r\nدر هر دو حالت مشاركتى موجود است . هر دو با لمس كردن به حركت درمىآيند ، با فشار انگشت فرونشينند ، و به حال خود بگذارى برجسته مىنمايند .\r\nگاهى گوهر اين جوش و برآمدنش در عمق است و برجستگى به خارج نمىرسد ، ليكن خارش دليل است كه ممكن است با فشار زياد از انگشت حس شود .\r\nغرب ناصورى است كه در گوشهء رو به داخل چشم پديد آيد . اكثرا كمى بعد از خراج و جوش در آن گوشه از چشم است . كه مىتركد و ناصور مىشود .\r\nچنين خراجى قبل از تركيدن نامش « اخيلوس » است ، و چون آن گوشهء چشم گوهر رقيق دارد و از داخل به رويه فراغى است ، ميان استخوان بينى و طرف كرهء چشم ؛ هرگاه جوش تركيد بايد آن را به حال خود گذاشت كه به هم آمدنش دير مىكشد يا بسيار سخت است ، زيرا عضو رطوبى و هميشه در حركت است ازاين‌رو ناصور مىشود . ممكن است انفجار به سوى خارج يا داخل باشد ، به‌طرف راست يا چپ باشد ، يا به هر دو طرف راست و چپ باشد . بسيار اتفاق افتد كه به سوى بينى جريان كند ، كه شايد مادهء پليد زنگارى آن به استخوان برسد و آن را فاسد گرداند و سياه كند و بخورد و كركركهاى پلك را تباه گرداند و چشم را پر از چرك و ريم مىكند كه با فشار انگشت بيرون آيد .\r\n\r\nمعالجه :\r\nجوش غرب از بيماريهاى ديرپاى چشم است . تا نو برآمده است ، علاجش آسان‌تر است ، كه داروهاى بيرون راننده ( پاك‌ساز ) - كه ذكر خواهيم كرد - به كار ببرند .\r\nاگر كهنه و ماندگار شد ، علاجش يا داغ‌گذارى است - كه دستورش را خواهيم گفت - يا آنچه بدل داغ است مانند « ديگ بر ديگ » . بايد با پارچه‌اى ناصور را حك كرد و فتيلهء « ديگ بر ديگ » را در ميان آن آگند .\r\nبعضى پندارند : اگر ناصور پاك شود و گوشت مرده را از آن دور سازند و پنبه را در آب خرنوب نبطى خيس كنند و در آن فرو كنند نفع زياد مىبينند .\r\nاگر به جاى داغ ، دارو بگذارى بهتر آن است كه آن را بفشارى تا آنچه در آن است بيرون آيد ، بعدا با شراب گيرنده ( گس‌مزه ) شسته شود .\r\nاگر جوش كوچك است و بيرون نزده است ، دو روز تا سه روز با پارچه مىبندند تا مقدارى ماده در آن جمع آيد ، آنگاه فشار دهند و بشويند و پس از آن شياف غرب - كه محمد زكريا رازى به خود نسبت داده - به‌ويژه حل شدهء آن در آب مازوج را بر آن بچكانند . بهترين راه به ناصور چكانيدن آن است كه هريك ساعت يك قطره باشد .\r\nيكى از تداويهاى مهم اين است كه وسيلهء ميل عمق آن را بدانند و بعدا پنبه را با داروى سيال يا گرد بيالايند و ببندند و بيمار آرام و بدون حركت بماند .\r\n\r\n","description":"","footnote":"","page_name":" 225 ","page_number":259},
  {"content":"\r\n\r\nاز شيافات خوب براى اين حالت : زرنيخ سرخ ، زاج ، آلاكلنگ ، آهك ، نشادر ، شب ، هريك ، يك واحد . همه را مىكوبند و با بول كودك خيس مىشود و خشك مىشود و استعمال مىگردد .\r\nدر اول پيدايش غرب كه هنوز نتركيده است ، زاج بر آن بگذارند خوب است . صمغ اندران ، مويزك ، گردوى گنديده و هرچه زياد تحليل‌برنده نيست براى غرب مفيد است .\r\nكوبيدهء برگ فيجن كاشتنى را با خاكستر آب تصفيه‌شده بر غرب نوع اخيلوس بگذارند و هنوز درد به استخوان نرسيده است ، خوب است ؛ حتى اگر غرب به استخوان هم رسيده باشد ، باز مفيد فايده است ، زيرا اين دارو گوشت زده را مىزدايد و جوش را به هم مىآورد . ليكن در اوايل ، درد بسيار سوزناك دارد و بعدا تسكين يابد .\r\nروىهم‌رفته در معالجهء جوش غرب دستور زير را به كار ببر !\r\nاول پاكسازى به عمل آور ، و بعدا به استعمال داروهاى غرب بپرداز !\r\n\r\nدستور پاكسازى جوش غرب :\r\nپوست نازك درون نى ، به‌ويژه پوست داخلى طرف كلفت كه از ريشه نزديك است ، در عسل بسرش و بر جوش غرب بگذار ! بعدا جاى دارو را به وسيلهء ابر مردهء در عسلاب خيس شده بشوى ، و اگر پوستهء نازك داخلى نى را خشكيده ، تنها و بدون عسل بگذارى ، شايد مفيد واقع شود و غرب را بخشكاند .\r\n- شياف خشخاش شاخدار و مرّ و زعفران با آب كاسنى بيابانى را بر چشم غرب‌زده گذارند و زود عوض كنند خوب است .\r\n- حلزون را خرد بكوب و با پارچه‌اى ببيز و مرّ و الوا با آن بياميز و در چشم غرب‌زده بريز ! اگر غرب جوش است يا اگر قرحه هم شده است ، بسيار مفيد است و آزمون شده است .\r\n- سوختهء گوش ماهى را چون گرد بساى ، زعفران و كاسنى بيابانى خشكيده و آب سماق در آفتاب مانده را با آن مخلوط كن !\r\n- برگ فيجن را با آب انار بكوب و بر چشم گذار تأثيرى شگفت‌آور دارد . اين دارو علاوه بر اينكه جوش را شفا مىدهد اثرى از آن باقى نمىگذارد ؛ اما بسيار درد و آزار دارد كه نبايد اهميت داد .\r\n- اگر از طرف خارجى خراج پديدار را با ضماد تركيب شده از : نان ، بزر مرّ ، يا نان و كندر و شير پستان زن يا ضماد زعفران با آب ترتيزك آبى ، يا مرّ يك جزء و يك‌سوم صمغ عربى را با زهرهء گاو بسرشند و بر خراج بچسبانند و برندارند حتما شفا مىدهد .\r\n- فتيلهء آلوده به زنگار و مقل و اندران ، داروى علاج غرب است .\r\n- طبيبان هندى گويند : ماش را بخايند و بر غرب نهند كافى است .\r\n- برخى گويند اگر فقط مرّ بر غرب گذارند شفا دهد .\r\n- زردچوبه يك جزء ، ننه حوا يك‌سوم جزء ، باهم كوبيده و گرد شوند و درهم آميزند و بر غرب پاشند .\r\n\r\n","description":"","footnote":"","page_name":" 226 ","page_number":260},
  {"content":"\r\n\r\n- داروى تركيب‌شده از سونهء مس ، شب ، نشادر مفيد و شفابخش است .\r\n- زاج ، الوا ، انزروت ، سوختهء پوست كندر ، خشخاش شاخدار ، در اجزاء برابر گرد كنند و در گوشهء چشم ريزند .\r\n- الوا و پوست كندر مفيد است .\r\nداروهاى غرب در اقرابادين آمده است ؛ بدانها مراجعه كن !\r\nداروى « تند سبز » بسيار خوب است .\r\nدر جدولهاى داروهاى ساده و تكى نيز چند دارويى را ذكر كرده‌ايم ، آنها را مطالعه كن !\r\nاگر غرب بر استخوان اثر گذارد ، براى معالجه‌اش سه راه موجود است :\r\nاگر ديدى كه مىشود با استعمال دارو آن را از بين ببرى ، آن را شق كن ! داخل شق شده را بررسى كن ، گوشت مرده را - تا به استخوان مىرسد - بردار . آنگاه ببين . اگر استخوان سالم است و تنها نوعى سياهى بر آن است ، سياهى را بزداى و شق‌شده را پر از داروى جوش‌دهنده كن و ببند و بگذار مدتى بماند !\r\nاگر حال از اين بدتر بود بايد داغ‌گذارى كنى . يا اينكه گوشت فاسدشده را سوراخ كن ! آنگاه داغ بگذار ، كه هرچه داغ ژرفاروتر باشد خوب است ، تا بتوان داغ را به ته گدار توخالى برسانى !\r\nبايد زياد دقت و احتياط كنى ، جاى داغ به سوى بينى يا به سوى چشم نباشد . در وسط بگذار و ته ابزار داغ‌گذارى را در داخل به سوى بينى منحرف گردان ، هرگاه خون به دهان و بينى رسيد ، آنگاه داغ بگذار !\r\nاگر جاى داغ گرايش به سوى چشم داشته باشد ، گوشتگاه را مىگدازد و سيلان دهد . دقت كن داغ تمام عيار بگذارى و نياز به دوباره كردن نباشد .\r\nبايد منتهاى احتياط را به كار برى كه چشم از داغ آسيبى نبيند ، بايد كرهء چشم را به خوبى حفاظت كنى ! !\r\nبعد از داغ‌گذارى داروى گرد برجاى داغ بگذار و ببند !\r\nشايد بدون سوراخ كردن داغ‌گذارى مفيد باشد ، و اگر چنين باشد چه بهتر .\r\nداروهاى علاج سر نيز در غرب بىبهره نيستند .\r\nاگر داغ گذاشتى و گرد دارويى برجاى آن پاشيدى ، تا ديدى كه دارو بسيار گرمىآور شد ، ابر مرده را در آب سرد خيس كن و بر آن بگذار ! يا خمير آرد را وسيلهء برف سرد گردان و بر چشم بيمار بگذار و تا ديدى كه خمير دارد گرم مىشود آن را عوض كن و خمير سردشدهء ديگر بگذار !\r\n\r\nفصل هشتم زياد و كمى گوشت ريزشگاه اشك\r\nگاهى گوشت گوشهء ريزشگاه اشك چنان فزونى يابد كه مانع ديد مىشود .\r\n\r\n","description":"","footnote":"","page_name":" 227 ","page_number":261},
  {"content":"\r\n\r\nگاهى به حدى كوچكتر از حد لازم مىشود كه از ديد پنهان است و اشك‌ريزى بدون اراده به دنبال دارد .\r\nاكثرا اين كاهش از اثر اشتباه طبيب معالج رخ مىدهد و اگر كاهش از اثر بريدن اشتباهى طبيب روى دهد ، علاج‌پذير نيست .\r\nاگر كاهش گوشت در گوشهء مقابل گوشه اشك‌ريز باشد ، احتمال دارد با داروهاى گيرنده و خشكاننده آن را چاره كرد .\r\nداروهايى از قبيل : الوا و بنگ با شراب و به‌ويژه اگر داروى داراى اثر گيرندگى در شراب بپزد ، تأثيربخش‌تر است .\r\nتنها شراب نيز بىفايده نيست - چنان‌كه اشاره كرديم - اگر با داروى گيرنده بپزد ، تأثيربخش‌تر است .\r\n\r\nفصل نهم سپيدى در چشم\r\nگاهى رخ مىدهد كه پرده‌اى بسيار نازك بر چشم پيدا مىشود ، كه آن را « ابر فراگير » ناميده‌اند .\r\nاگر اين پرده نسبتا غليظ باشد آن را سپيدى چشم گويند .\r\nپردهء بسيار نازك و پردهء نسبتا غليظ - كه بر سطح چشم پديد آيند - حتما از اثر قرحه يا جوش است .\r\n\r\nعلاج :\r\nاگر بيمار نرم اندام است و پردهء بسيار نازك بر سطح خارجى چشمش پيداست ، بايد سر بر بخار آب گرم بگذارد و با آب گرم تن‌شويى كند كه پرده نرم شود . و بايد دائما با زبان چشمش را بليسند .\r\n- افشرهء آلاله ، افشرهء كم مايهء لوفا در چشم چكانند .\r\n- زردچوبه يك جزء ، ننه حوا دو سوم جزء ، گرد شود و در ديده ريزند .\r\n- انزروت ، شكر تبرزد ( نبات ) ، كف دريا ، زراوند ، بورك ؛ كه نرم ساييده و به چشم كشند ، كه از زردچوبه و ننه حوا بهتر است .\r\n- سرمهء « اسطريماخون » ، سرمهء « رصاص سياه‌سوخته » ، سرمهء « اصطفطيقان » ، سرمهء « طرخماطيقون » خوبند .\r\n- اگر سپيدى غليظ است و كهنه شده است و بيمار از سفت‌تنان است ، باز بايد وسيلهء بخار آب گرم و آب‌تنى با آب گرم - كه ذكر شدند - آن را نرم كنى ! آنگاه شيافهاى ذكرشده را در آب سوسن زرد ، يا آب نمك اندرانى بوداده ، آب كنند و در حمام به چشم كشند .\r\n- اگر حمام بهره نداد :\r\n\r\n","description":"","footnote":"","page_name":" 228 ","page_number":262},
  {"content":"\r\n\r\n- قطران و سوختهء مس را شياف كنند و به چشم كشند .\r\n- شياف شاخ گوزن ( قرن الايل ) خوب است .\r\n- پشك سوسمار ، تنها يا همراه « مسحقونيا » خوب است .\r\n- سوختهء مس تنها ، يا همراه نمك اندرانى بوداده را در چشم كشند يا بر چشم گذارند ؛ بهره‌رسان است .\r\n- چلغوز پرستو با عسل داراى موم ، يا عسل بدون موم به هم زنند و در چشم كشند ، بسيار خوب است .\r\n- پشك چلپاسهء درشت‌اندام را بامدادان و شبانگاهان به چشم كشند خوب است .\r\n- سوختهء درمنه ، سوختهء خرچنگ دريايى ، جوش كورهء طلايى ، داروى به اعتدال و ميانه هستند .\r\nاگر در وسط پردهء سپيد رويهء چشم تشخيص دادى كه نوعى گودى هست :\r\n- ماميران ، اندران ، مرّ ، مدفوع چلپاسه ، به‌طور متساوى گرد شوند و به چشم كشند .\r\n- داروى « مغناطيس » - كه در بحث ناخنه آمده است - داروى خوبى است .\r\nداروهايى كه براى رنگ دادن به سپيدى چشم تأثير بخشند از اين قرارند :\r\n1 - پرهاى كوچك گلنار كه بر زمين افتاده باشند ، صمغ خرنوب مصرى ، اقاقيا ، زاج سفيد ، صمغ عربى ، هركدام يك اوقيه ، سرمه ، مازوج ، هريك به وزن سه درهم ، همه را در آب حل كنند و در ديده و بر سفيدى چكانند . اگر گلنار گير نيامد ، از پوستهء انار يا پيه داخلى دانه‌هاى انار استفاده كن .\r\n2 - مازوج و صمغ خرنوب مصرى هريك به وزن دو درهم ، زاج سفيد يك درهم ، كه براى رنگ چشم دادن مفيد است .\r\n3 - از داروهاى به چشم كشيدنى اين نسخه خوب است :\r\nارزيز سوختهء شسته ، زعفران هريك به وزن دو مثقال ، خاكستر توى قالب ريخته‌گرى مس ، شسته با آب باران دو مثقال ، سونش شستهء مس نيم مثقال .\r\nنسخهء ديگر : زاج زرد ، مازوج سبز هريك چهار مثقال در آب حل شوند و بارها در چشم چكانند .\r\nنسخهء ديگر : مازوج ، اقاقيا ، هريك يك جزء . « قلقند - زاج سبز » نيم جزء ، همراه آب آلالهء كوهى ، چلغوز كبوتر و گنجشك سرمه شوند خوب است .\r\n\r\nفصل دهم سبل\r\nرگهاى رويهء گوشتگاه ( ملتحمه ) و قرنيه باد مىكنند و چيزى دود مانند در ميان آنها مىتند .\r\nسبب سبل پر شدن اين رگها از موادى است كه به سبب امتلاء سر و ناتوانى چشم از راه غشاء خارجى يا داخلى به سوى آنها مىآيد .\r\n\r\n","description":"","footnote":"","page_name":" 229 ","page_number":263},
  {"content":"\r\n\r\nاز سبل خارش ، اشك‌ريزى و تم به وجود آيد . از آفتاب و نور چراغ آزار مىبيند .\r\nگاهى در سبل چشم كوچك شود و جرم كاسهء چشم كاهش يابد .\r\nسبل از بيماريهاى واگير سرايت‌كننده است .\r\n\r\nعلامتها :\r\nسبلى كه ماده‌اش از حجاب خارجى است - چنان‌كه بارها گفته‌ايم - از پر شدن رگهاى خارج ، سرخى رخساره ، تپش شديد در گيجگاه يا پر شدن رگهاى گردن شناخته مىشود ، كه آن را مىدانى ! و اگر از حجاب خارجى نبوده و بر خلاف اين باشد ، آن را نيز مىدانى ! كه در قانون بيان شده است .\r\n\r\nعلاج :\r\nكسى كه سبل دارد مانند ساير بيماريهاى چشم بايد از ريزش مواد به چشم بپرهيزد - كه آن را ذكر كرده‌ايم - و تنقيه و پاك‌سازيهايى را كه گفتيم به كار برد .\r\nاز روغن بر سر ماليدن و ضماد بر سر گذاشتن پرهيز كند . انفيه نيز خوب نيست . و من استعمال انفيه را زيان نمىبينم ، به شرطى كه سر از مواد پاك باشد .\r\nجالينوس اجازه مىدهد كه بيمار شراب بنوشد و كمى بعد بخوابد ، باز به شرطى كه مواد ناباب در سر و تن نداشته باشد . گمان مىرود كه در سبل سبك اين نظريه مفيد باشد .\r\nدر سبل تند و نيرومند ، حتما برچيدن لازم است . بهترين نوع برچيدن آن است كه نخهاى بسيار در زير رگها جا داد و آنها را به سوى بالا كشيد . آنگاه سبل را با قيچى نوك تيز چنان چيد كه هيچ از آن باقى نماند . زيرا اگر چيزى باقى بماند به حال خود برمىگردد و بدتر مىشود . سپس بايد نگذاشت كه چسبيدگى روى دهد كه در باب ناخنه ذكر مىشود . اگر از تأثير چيدن ، چشم به درد آمد نبايد زردهء تخم را از آن قطع كنى ! كه شفاى درد است . بعد از آن « شياف قرمز » و « شياف سبز » به كار ببر ! كه ته‌ماندهء سبل را تحليل برد و چشم را پاكسازى كند .\r\nبهترين وقت چيدن سبل بهار و پاييز است . كه بايد بعد از پاكسازى و تنقيه باشد و گرنه درد چشم زوايد را به چشم راه مىدهد .\r\nداروهايى كه در سبل نو پيدا شده سودمندند ، اكثرا به قرار زيرند :\r\n- پوستهء تخم تازه گذاشتهء مرغ كه ده روز در سركه جوشيده شود ، تصفيه گردد ، در سايه خشك شود ، بسايند و سايده‌اش را به چشم كشند .\r\n- سرمهء « خاكسترى » را با « مرغش » به چشم كشند .\r\n- بول آدمى كه سونش مس قبرصى يك روز در آن مانده باشد .\r\nاز داروهاى تركيبى : شياف « اصطفطيقان » ، « شياف سرخ نرم » ، « شياف سرخ تند » ، « شياف سبز » ، « طرخماطيقون » ، شياف « روى سوخته » ، داروى « مغناطيس » كه همهء اينها در اقرابادين ذكر\r\n\r\n","description":"","footnote":"","page_name":" 230 ","page_number":264},
  {"content":"\r\n\r\nشده است .\r\nشياف گلنار و شبت .\r\nاگر جرب يا گرى همراه سبل باشد . شياف سماق به تنهايى يا با كمى صمغ و انزروت به چشم كشند ، هم سبل قطع مىشود و هم رمد را از بين مىبرد .\r\n\r\nفصل يازدهم ناخنه\r\nناخنه عبارت از زائده‌اى در گوشتگاه يا از حجاب پيرامون چشم است كه اكثرا از گوشهء اشك‌ريز شروع مىشود و هميشه بر گوشتگاه مىآيد . گاهى قرنيه را مىپوشاند و بر آن مىگذرد و سوراخ مردمك را نيز مىپوشاند .\r\nناخنه نوع سخت و نرم دارد ، ناخنه زرد ، يا قرمز ، يا بدرنگ ( مات ) است ، بلند كردن مىخواهد .\r\nناخنه‌اى هست كه به گوشتگاه چسبيده است ، كه از كمترين بلند كردن و آويزان كردن از بين مىرود . نوعى ديگر هست كه با گوشتگاه آميخته و يكى شده است ، كه نياز به بركندن دارد ؛ چنان‌كه خود آن را مىدانى !\r\n\r\nمعالجه :\r\nبهترين علاج ناخنه بركندن وسيلهء نيشتر است به‌ويژه ناخنه‌اى كه نرم باشد . اما اگر سخت است ، بايد با كمال آرامى صورت گيرد و گرنه زيان در بر دارد .\r\nبايد ناخنه را با قلاب بلند كرد ، هرگاه بلند و آويزان شد قيچى كردنش آسان است .\r\nاگر پايدارى كرد و بركنده نشد ، مو يا تار ابريشمى را وسيلهء سوزن يا ته نازك پر ، زير آن مىنهى ، و اين عمل را در يك يا دو جاى انجام مىدهى . اگر بهره نداد ، با نيشتر باريك و كند آن را مىكنى !\r\nبايد آن را به كلى ريشه‌كن كنى ، و دقت كنى كه گوشت ريزشگاه را نزنى ! كه سر به اشك‌ريزى كشد .\r\nبايد از رنگ ، فرق ميان ناخنهء سخت و نرم را بدانى !\r\nهرگاه ناخنه را بريدى ، زيرهء جويده و نمك به چشم بكش . سوزش و گزش را با زردهء تخم‌مرغ و روغن گل و بنفشه تسكين ده !\r\nيا اگر زيرهء جويده و نمك نباشد ، گوشتگاه را به پلك بچسبان . بايد بيمار هر دم چشم را بگرداند ؛ بعد از سه روز شيافهاى تند استعمال كند كه ناخنه به كلى ريشه‌كن شود .\r\nناخنه اگر غليظ باشد ، حتما نياز به استعمال داروها دارد ؛ با اين همه ، ترس از زيان رسيدن به كاسهء چشم هست . از داروهاى تند كه به عمل مىآورى ، بايد دارو بسيار جلادهنده و آميخته با\r\n\r\n","description":"","footnote":"","page_name":" 231 ","page_number":265},
  {"content":"\r\n\r\nداروى عفونت‌آور باشد .\r\nاز به چشم كشيدنيهاى خوب براى علاج ناخنه :\r\nشياف « طرخماطيقون » ، « قلطارين » ، شياف « قيصر » ، « باسليقون تند » ، « روشناه » ، « دينارجون » ؛ كه همهء اينها را در اقرابادين ذكر كرده‌ايم .\r\n- داروى مجرب ديگر : شياف سوختهء مس ، زاج سفيد ، زهرهء بز نر ، كه هر سه به يك مقدار باشند .\r\n- زاج سفيد ، نمك اندرانى ، هريك ، يك جزء ، صمغ عربى نيم جزء . كه با شراب رقيق گردد .\r\n- سوختهء مس ، قلقند ( زاج سبز ) ، پوست ريشهء كبر ، خرنوب شامى ، نشادر ، زهرهء بز نر يا زهرهء گاو با عسل .\r\n- عسل تنها يا با زهرهء بز .\r\n- مغناطيس ، زنگار ، گل مغرهّ « 1 » ، اندران . از هريك دو وحده ، زعفران يك واحد و براى يك اوقيه از اين دوا « هفت اوقيه عسل » .\r\n- قلقند - زاج سبز ، و نشادر ، سرمه شود تأثير عجيبى دارد .\r\n- داروى ديگرى كه تقريبا ناخنه را از هم مىپاشد : شكستهء چينى را بعد از حك كردن طرف شكسته بسيار نرم مىكوبند ، با روغن پنبه‌دانه آميخته و مىسايند و در سرمه‌دان پوستى مىريزند .\r\nبا ميل از آن بيرون كشند و هر روز بر دوام چندين بار بر ناخنه مىمالند كه آن را نازك گرداند و از بين ببرد .\r\nبايد بيمار قبل از استعمال دارو ، سر بر بخار آب گرم گيرد كه چشم گرم شود و رخساره سرخ گردد . يا به حمام برود و - به رأى من - سر بر بخار شراب در حال جوشيدن گيرد . يا كمى شراب با آب آميخته بنوشد . بعدا به حك كردن ناخنه بپردازد .\r\nساييدهء كندر در آب گرم خيس شود و يك ساعت در آن بماند و بعدا تصفيه شود و در چشم كشند .\r\nبراى ناخنهء سبك و غليظ نافع است . من خودم كسى را كه ناخنهء سرخ و غليظ و كهنه داشت ، چنين مداوا كردم : كندر كهنه را در هاون ريختم ، و نرم كوبيدم . آب بسيار گرم بر آن ريختم . با يارهء هاون آن را آن‌قدر به هم زدم كه رنگش به سبزى مىزد . بسيار مفيد افتاد .\r\n\r\nفصل دوازدهم طرفه ( لكهء خون بر چشم )\r\nطرفه لكه‌اى از خون تازه و به رنگ سرخ ، يا خون كهنه و مرده به رنگ خاكى مايل به سياه است .\r\nاين لكهء خونى از برخى رگهاى تركيده در چشم به وجود آمده ، و سببش ضربت يا چيزى ديگر است كه رگ را بتركاند . مثلا مانند : پرى رگها ، ورم كه مانده و كهنه شده است ، غريدن شديد .\r\n\r\n\r\n","description":"","footnote":"\r\n( 1 ) - گل مغرّه : از خاكيست سرخ مايل به زردى كه از روم مىآورند و نوعى چسبندگى دارد . ( تحفه ) .\r\n","page_name":" 232 ","page_number":266},
  {"content":"\r\n\r\nحركت شديد نيز از انگيزه‌هاى لكهء خونى هستند .\r\nيا شايد از جوشش خون در رگها باشد .\r\nگاهى همراه لكهء خون كه از ضربت باشد ترك نازك بر كاسهء چشم آيد ، و اگر ترك در گوشتگاه باشد سالم‌تر است .\r\n\r\nمعالجه :\r\nخون كبوتر يا شفنين « 1 » يا فاخته ( كوكو ) ، قمرى ، و به‌ويژه خون زير پر آنها را در چشم چكانند .\r\nتا در مرحلهء اولى است چيزهايى از بازدارنده‌ها بياميزد . مانند گل قيموليا ، گل ارمنى ، در مرحله اخير . يكى از اين خونها را با داروى تحليل‌برنده مخلوط كنند حتى اگر زرنيخ ، همراه گل مختوم باشد جايز است .\r\nشير پستان زن ، با كندر و آب شور ، به‌ويژه آبى كه نمك در آن حل شده ، يا نشادر با كندر به جاى نمك باشد در ديده چكد .\r\nشياف « دينار جون ؟ » بسيار نافع است .\r\nداروهاى ديگر : سنگ فلفل ، انزروت هريك ، يك جزء ، زرنيخ دو جزء ، با نمك اندرانى ، شخار سوخته ، با شراب يا سركه را ضماد كنند مفيد است .\r\nچلغوز كبوتر با سركه ، يا شراب ، يا مويز تهىشده از هسته را به تنهايى يا با سركه يا با چيزهايى كه گفته شد ، ضماد بر چشم گذارند مفيد است ؛ به‌ويژه اگر ورم باشد .\r\nهمچنين پنير تازه و كم‌نمك ، پنير تازه و پوستهء ترب ، شاه افسر با خون سياوشان يا بيخ سوسن ، زعفران ، يا عدس با روغن گل و زردهء تخم ، سر گذاشتن بر آب گرم كه در آن حسل ، مرزه كوهى ، پخته باشد يا بدان كماد كنند ، يا سركه كه خاكستر در آن پخته ، يا خيس شدهء لبانه با الوا ، يا آب كاجيرهء بيابانى ، يا خيس شدهء زعفران ، يا آب‌پز بابونه و شاه افسر ، يا افشرهء هر دو ، يا آب برگ كلم پخته ، يا ضماد برگ كلم پخته و كوبيده .\r\nبراى نوع سخت و ديرپاى بيمارى ، خردل كوبيده را با دو برابر آن پيه بز نر ضماد كنند . يا زرنيخ در شير حل‌شده ، يا انار در شراب پخته ضماد شود ، يا نانخواه و حسل با شير گاو ضماد گذارند .\r\nاگر همراه طرفه ترك در گوشتگاه بود ، زيره و نمك را بجاوند ، تف آن را در چشم ريزند . برگ بيد ضماد شود ، بسيار مفيد است .\r\n\r\n\r\n","description":"","footnote":"\r\n( 1 ) - شفتين : غم‌خورك . فرهنگ معين . شفنين نوعى كبوتر وحشى كه پرهاى طلايى بر گردن دارد . لاروس عربى . و صحيحش همان كبوتر است كه در لاروس تصوير هم كرده است .\r\n","page_name":" 233 ","page_number":267},
  {"content":"\r\n\r\n\r\nفصل سيزدهم دمعه ( اشك بدون اراده )\r\nدمعه عبارت است از ترى هميشگى چشم كه رطوبت آبكى دارد و گاهى به صورت اشك فروريزد .\r\nدمعه يا خودبه‌خود آمده يا از رويدادى پيدا شده . آنچه از رويداد پيداست كه در حال سلامت رخ دهد يا پيرو نوعى بيمارى است ، كه هرگاه بيمارى نماند آن هم از بين مىرود ، چنان‌كه در تبها رخ مىدهد .\r\nسبب روى آوردن دمعه از خارج ناتوانى نيروى گيرنده ، نگهدارنده ، يا ناتوانى نيروى هاضمهء پخته‌كننده ، يا كاهش مزاجى در ريزشگاه اشك است ، يا به سبب ، به كار بردن داروى تند ، يا بعد از بريدن ناخنه است .\r\nمنشأ اين نمناكى مغز است ، كه از يكى از دو راه - كه بارها ذكر كرده‌ايم - به سوى چشم مىآيد .\r\nاگر خودبه‌خود پيداست يكى از چند سبب زير را دارد :\r\n1 - اگر از بريدن ريزشگاه باشد ، شفا ندارد .\r\n2 - در نتيجهء تب و بيماريهاى تند ، اگر از علت ديگرى نباشد از آسيب و ورم مغز است ، كه در تبهاى شبانهء هر روزه واقع مىشود .\r\n3 - در تبهاى عفونتى و خونى بسيار است . گاهى اشك‌ريزى از بسيار دراز كشيدن بر زمين روى دهد ، و اينها همه از نوع روىآورها از خارج است و همراه بيمارى از بين مىرود .\r\n\r\nمعالجه :\r\nداروهايى كه در گيرندگى معتدل باشند .\r\nاگر از اثر بريدن ناخنه يا از بين بردن ناخنه وسيلهء دارو باشد ، گرد پاشيدنى زرد ، قرص زعفران ، شياف الوا ، شياف زعفران با بنگ ، كندر يا دود كندر بر ريزشگاه اشك ، مفيد است .\r\nالوا ، خشخاش شاخدار ، زعفران به چشم كشند . اگر دمعه از بين رفت و سبب ريشه‌كن شد ديگر سر برنمىدارد .\r\nاگر از قطع ناخنه نباشد ، سرمهء توتيايى كه در باب سفيدى بر چشم ذكر شد . و همچنين شيافهاى چسپان ، شياف سفيد ، انزروتى ، شياف « اصطفطيقان ؟ » و ساير شيافهاى مذكور در اقرابادين .\r\nنسخهء يك داروى مجرب : يك رطل انار ترش بپزد تا نصف گردد . از الواى اسقوطرى ، فيلزهره ، صمغ فيلزهره ، زعفران ، شياف خشخاش شاخدار ، هريك يك مثقال ، مشك دو دانگ در آب انار مذكور ريزند ، در شيشهء سرپوشيده چهل روز زير آفتاب بماند .\r\nناشتا به حمام رفتن و ماندن مفيد است . سركهء آميزه با آب را زياد در چشم چكانيدن خوب است . اگر دمعه طبيعى و از خود چشم باشد ، نه از سبب خارجى صعب العلاج است .\r\n\r\n","description":"","footnote":"","page_name":" 234 ","page_number":268},
  {"content":"\r\n\r\n\r\nفصل چهاردهم لوچى انگيزه‌هاى لوچ شدن :\r\n1 - سست شدن برخى از ماهيچه‌هاى حركت‌دهندهء كرهء چشم كه از طرفى به‌طرف ديگر تمايل مىكند .\r\n2 - تشنج و ترنجيدگى برخى از ماهيچه‌ها كه كرهء چشم را به سوى خود مىكشد ، به‌هرحال سبب يا رطوبت است يا خشكى ، كه از بيماريهاى سخت روى دهد .\r\nاگر سبب ترنجيدگى ماهيچهء حركت دهندهء كرهء چشم باشد ، لوچى در پى دارد . اما اگر از ترنجيدگى در ماهيچهء نگه‌دارندهء بيخ كرهء چشم است ، چشم آسيبى نمىبيند و بسيار بهره مىبيند .\r\nبسيار اتفاق افتد كه لوچى از بيماريهاى مغز ، مانند صرع ، قرانيطس ( ورم جرم مغز ) سدر ( تحير چشم از گرما ) و غيره و يا از امتلاء مغز پديد آيد .\r\nو بدان ! كه اگر چشم به‌طرف بالا يا پايين آمده است سبب يك دوبينى مىشود اما اگر به راست يا چپ مايل شود ، ديد زيان چندانى نمىبيند .\r\n\r\nمعالجه :\r\nاگر لوچى طبيعى باشد ، خوب نمىشود ؛ مگر در اوايل بچگى كه بدن بسيار رطوبى مزاج است . در اين حالت اگر لوچى روى داد ، بايد كارى كرد كه گهواره مستقيم و بدون كجى باشد و چراغى را در طرف مقابل لوچى قرار داد كه بچه هميشه بر آن نظر افكند ، يا چيزى قرمزرنگ نزديك گيجگاه يا گوش مقابل لوچى گذاشت كه مورد نظر بچه باشد و به آسانى آن را نگاه كند . يا چيزى را با نخ قرمز برابر طرف لوچى آويزان كرد ، كه شايد چشم را به حال عادى بياورد و خون را جابه‌جا كند و ديد مستقيم شود .\r\nپيران و سالخوردگان كه لوچ مىشوند و انگيزهء سستى يا ترنجيدگى رطوبى است ، بايد با وسايل پاكسازى وسيلهء معجونهاى بزرگ و غيره - كه ذكر شده - مغز را پاكسازى كنند ، و به نرمى چاره‌سازى كنند . به حمام گرم تحليل برنده مراجعه شود .\r\n\r\nداروهاى مفيد در بيمارى لوچى :\r\nافشرهء برگ زيتون را به بينى كشند و اگر از تشنج خشك سرزند بايد پاشيدنيهاى رطوبى به كار برند .\r\nاگر تب نباشد ، شير خر با روغنهاى بسيار رطوبى خوب است . به‌هرحال بايد رطوبت‌آورها را استعمال كرد و خون « شفنين » در ديده چكانيد . ضماد سفيدهء تخم‌مرغ و روغن گل و اندكى شراب را بايد چند روزى استعمال نمايند .\r\n\r\n","description":"","footnote":"","page_name":" 235 ","page_number":269},
  {"content":"\r\n\r\n\r\nفصل پانزدهم چشم برآمدگى ( جحوظ )\r\nبرآمدگى چشم چندين سبب دارد :\r\n1 - سنگينى و امتلاء كرهء چشم ، بادكردگى به بار آرد .\r\n2 - از فشارى بيرون آيد .\r\n3 - عصب پيوندى آن يا ماهيچهء عصب پيوند ، بسيار سست‌شده .\r\nمادهء برآمدگى در خود چشم ، از باد يا خلط مرطوب است ؛ كه در حالت امتلاء ممكن است خلط مذكور باشد . يا كه از شراكت مغز يا بدن منشأ دارد ، چنان‌كه در راكد ماندن خون حيض ديده مىشود .\r\nاگر ناشى از فشار به سوى خارج باشد ، چنان حالتى دارد كه در خفگى و در سردرد شديد و بعد از قى كردن و غريدن است .\r\nزنها بعد از ديزانترى شديد مبتلا مىشوند ؛ و شايد از ماده‌اى باشد كه به سوى چشم ميلان كرده است ، درصورتىكه خون زايچگى پاك نباشد . يا از تباهى مزاج جنين يا مرگ و گنديدن جنين باشد .\r\nاگر سبب سستى در ماهيچهء پيرامون عصب توخالى باشد ، كرهء چشم را سنگين نمىكند و به خارج ميلان مىكند . گاهى چشم برآمدگى فقط از سستى ماهيچه است ، ولى ديد را زيانى نمىرساند . اگر گسستگى در عصب ماهيچه باشد ، ديد از كار مىافتد .\r\nگاهى سبب از اثر خفگيها ، ورمهاى حجابهاى مغز ، ذات الريه - كه زير فشار قرار مىگيرد - و امتلاء است . اكثرا چشم برآمدگى همراه چربى نمايان و آماسيدن قرنيه است .\r\n\r\nعلامتها :\r\nاگر از مادهء زياد و جمع شده باشد ، شايد چشم بزرگتر شود . اگر از فشار باشد كه شايد با ماده همراه باشد ، باز ممكن است بزرگ شود و شايد بزرگى روى ندهد ، در هر دو حالت نوعى كشيدگى حس مىشود كه از عقب چشم را به بيرون آمدن واداشته است . آن را از سببش بايد شناخت .\r\nاگر از سستى ماهيچه باشد ، چشم بزرگ نمىشود ، و احساس كشيدگى در داخل چشم نيست ، اما كاسهء چشم بىآرام ( قلق ) است .\r\n\r\nعلاج :\r\nدر علاج چشم برآمدگى سبك همين كافى است كه چشم را به جاى خود در داخل برگردانند و ببندند و بيمار بر پشت بخوابد . غذاى سبك بخورد و كم حركت كند ، بر دوام چشم باز نكند . اگر نيازى به تداوى بود ، شياف سماق خوب است . اگر قوى بود و ماده هست ، به وسيلهء بيرون راندنيها و خون‌گيرى و حجامت بر دو شريان پشت گردن و حقنه‌هاى گرم لازم است بدن و سر پاكسازى\r\n\r\n","description":"","footnote":"","page_name":" 236 ","page_number":270},
  {"content":"\r\n\r\nشوند . روىهم براى هر حالتى پاكسازى و حجامت بر پشت گردن بهترين است .\r\nبايد در مرحلهء اول پشم خيس‌شده در سركه را بر آن نهند ، رخساره را آب سرد يا نمكاب و به‌ويژه اگر داروهاى گيرنده از قبيل : پوست انار ، تمشك ، خشخاش ، كاسنى ، هفت‌بند در آن پخته باشد ، بپاشند . درصورتىكه از امتلا نباشد از اين دارو بسيار استفاده مىكنند .\r\nاگر از امتلا باشد ، بايد همين‌كه شروع كرد ماده را تحليل برد .\r\nاگر از سستى باشد ، بايد معجونهاى بزرگ ، در دهن گردانيدنى ، بوكردنى ، بخورهاى شناخته شده را به كار برد و سپس گيرنده‌هاى قوى را استعمال كرد .\r\nآنچه در حال روانى شكم به وجود آيد ، اگر از كمى جريان خون زايچگى يا تباهى جنين است ، بايد خون حيض را به جريان انداخت و جنين را بيرون آورد . اگر تنها از اثر فشار بود ، داروهاى گيرنده لازم است .\r\nدر علاج برآمدگى و بالا زدن چشم ، آرد باقلى با گل و كندر و سپيدهء تخم ضماد شود ، همچنين هستهء سوختهء خرما با سنبل علاجى خوب هستند .\r\n\r\nفصل شانزدهم گود شدن و كوچك شدن چشم\r\nدر تبها اين حالت روى مىدهد و به‌ويژه تبهاى شبانه ، همچنين كمى بعد از پاك‌سازيها و بىخوابى زياد و غم و اندوه ، روىآور است .\r\nاگر از بىخوابى است ، چشم خواب‌آلود و سنگين مىنمايد ؛ حركت پلك دشوار است و كاسهء چشم به حال عادى است . اگر از اندوه است ، چشم از جنبش مىافتد . گويند شخصى نيمى از بدنش سرد شديد و نيمى ديگر گرم شديد بود . چشمى كه در طرف نيمهء سرد بود ، گود و كوچك شده است ، اينها را از ياد مبر !\r\n\r\nفصل هفدهم كبودى چشم\r\nانگيزه‌هاى كبودى چشم ، يا از پرده‌هاى چشم ناشى است ، يا از رطوبتها .\r\nاگر سبب رطوبت باشد ، رطوبت عدسى چشم در اندازه زياد و سپيدى چشم صاف است . اگر عدسى نزديك به خارج باشد و اندازهء رطوبت به اعتدال يا كمتر از حد معمول باشد ، سبب كبودى در چشم مىشود . به شرطى كه پرده‌هاى چشم در آن دخالت نداشته باشند .\r\nاگر رطوبت تيره‌رنگ يا عدسى كم‌اندازه و سپيدى بسيار و تيرگى آب راكد را داشته باشد ، يا عدسى در گودى قرار گرفته است چشم مشكى يا سرمه‌اى است . سبب در لايه‌ها همان است كه\r\n\r\n","description":"","footnote":"","page_name":" 237 ","page_number":271},
  {"content":"\r\n\r\nدر عنبيه مىباشد ؛ اگر عنبيه سياه است چشم سرمه‌اى است ، اگر كبود است چشم كبود مىنمايد .\r\nسبب كبودى عنبيه از ناپختگى و خامى است . مانند گياه كه در اول روييدن سبزيش به سپيدى مىزند و بعد از رسيدن سبز تيره‌رنگ مىشود . همين قياس را از چشم كودكان درياب ! كه چشمشان كبود ، بعدا ميشى مىشود . كبودى چشم كودكان از رطوبت زياد يا از تحليل رطوبتى است كه رنگ با وى تحليل مىرود ، در حالتى كه مادهء رطوبت كاملا پخته شده باشد - چنان‌كه رستنى كه هرگاه رطوبت را از دست داد سفيد مىشود - در چشم به جاى سفيدى كبودى است .\r\nرنگ چشم بيماران ميشى مىشود ؛ پيران هم همين‌طور ، زيرا سالخوردگان رطوبت خارجى زياد دارند و رطوبت غريزى تحليل مىرود .\r\nيا شايد در خلقت و سرشت ، چشم كبود باشد ، نه اينكه عنبيه رنگ را عوض كرده و كبود شده است ؛ و شايد از صافى رطوبتى كه چشم از آن ناشى شده است و يا شايد از هر دو سبب باشد . اگر در سرشت اولى چنين باشد - كه اين حالت را بايد از خوب ديدن و بد ديدن شناخت - پس كبودى طبيعى هست و روىآور هست . رنگ ميشى از دو انگيزهء مشكى و كبودى مركب است .\r\nاگر ميشى رنگى از مزاج آتشى باشد - چنان‌كه « امبادقلس » پندارد - بايستى چشم كبود آسيب ديده باشد كه مزاج آتشى را از دست داده زيرا مزاج آتشى ابزار ديد است .\r\nاگر بعضى از چشمهاى مشكى در ديد از كبود كمتر است ، مشروط بر اينكه كبودى طبيعى بوده و از آسيبى نباشد ، بلكه رنگ مشكى از بيضيه باشد ، از سپيدى كه دارد مانع ورود شبح رنگهايى است كه بر ضد شفافيت است . و هم‌چنان است تيرگى رطوبت .\r\nهمچنين اگر سبب ، زيادى رطوبت است از زل نگريستن و به سوى جلو آمدن چندان فعاليتى ندارد . اگر كبودى از كمى رطوبت بيضيه باشد ، در هنگام شب و تاريكى بهتر از روز مىبيند ؛ زيرا نور مادهء كم را به حركت وامىدارد و اين حركت از به وضوح ديدن اشياء عاجز مىشود . هم‌چنين است اگر بعد از روشنايى يكهو به تاريكى نگاه كند .\r\nچشمى كه به سبب رطوبت مشكى است ، شبها كمتر از روز مىبيند ، زيرا نياز به زل زدن و تحريك ماده به خارج دارد . ماده كه بسيار باشد ، از مادهء كم در اين كم‌بينى شب مؤثرتر است .\r\nاگر مشكى از لايه طبقه باشد ديد را شديدتر جمع مىكند .\r\n\r\nعلاج :\r\nگياه بنگ خشك شده را در آب مىجوشانند تا مانند عسل مىشود و به چشم مىكشند . يا وزن سه درهم سرمهء اصفهانى ، يك درهم لؤلؤ ( مرواريد ) ، مشك و كافور از هريك ، يك دانگ ، دود چراغ كه با روغن زيتون يا روغن زنبق مىسوزد دو درهم ، زعفران يك درهم . همه را باهم كوبند و استعمال كنند . خود زعفران و روغن زعفران چشم را سياهى بخشد . افشرهء تاج‌ريزى هم خوب است .\r\nيا افشرهء خارسه كوهه دو درهم ، مازوج كوبيده و ساييده يك درهم ، هستهء ثمر زيتون كه بر درخت سياه‌شده ، روغن كنجد پوست نكنده ، از هريك يك درهم . كه بر آتش اندك و آرام بجوشد ،\r\n\r\n","description":"","footnote":"","page_name":" 238 ","page_number":272},
  {"content":"\r\n\r\nدر ديده كشند .\r\nسوختهء فندق با زيت زيتون بياميزند و بر جان‌دانهء كودك كبود چشم گذارند چشم را مشكى مىكند .\r\nميل در هندوانهء ابو جهل سبز داخل كنند و به چشم كشند . مجرب است ، حتى گفته‌اند كه حدقهء چشم گربه را بسيار سياه مىكند .\r\nپوستهء فندق يا بادام تلخ بكوبند و ببيزند يا صمغ خرنوب مصرى يك جزء و مازوج يك‌ششم جزء را با آب آلالهء كوهى و افشره‌اش قاطى كنند در چشم ريزند .\r\nافشرهء بنگ و افشرهء پوست انار خوب است . اگر دايهء شيرده بچه ، زنگى يا حبشى باشد ، كبودى چشم از ميان مىرود .\r\n\r\n","description":"","footnote":"","page_name":" 239 ","page_number":273},
  {"content":"\r\n\r\n\r\nگفتار سوّم پلك و اطراف پلك\r\n\r\nفصل اول شپشه در پلك چشم\r\nمادهء شپشه رطوبتى عفونى است كه طبيعت به سوى پوست مىفرستد و از حرارت غير طبيعى ناشى است . كسانى كه انواع مختلف از غذا مىخورند و كم ورزشند و پاكيزه نيستند و حمام نمىروند ، به شپشه مبتلا مىشوند .\r\n\r\nعلاج :\r\nتخليهء سر و تن و طرف چشم وسيلهء داروهايى كه مىدانى . به ويژه مادهء غرغره از سركه و خردل به عمل آور ! بعدا چشم را مىشويى و آب دريا و آب‌شور و گوگردى مىپاشى . رستنگاه مژه‌ها را با داروى مركب از : يك واحد شب ، نيم واحد مويزج و گاهى از الوا و بورك نيم جزء با سركهء موسير عجين كنى و بمالى ! مويزج و بورك داروهاى خوبى هستند .\r\n\r\nفصل دوم سلاق - كه نام يونانى آن انيوسيما است\r\nسلاق عبارت است از كلفتى در پلكها ، كه ناشى از مادهء غليظ تباه و خورنده و بوركى مىباشد .\r\nپلكها را سرخ گرداند . مژه‌ها مىريزد ، رستنگاه مژه‌ها زخمى مىشود ، كه در نتيجه چشم را به تباهى كشاند . اكثرا سلاق بعد از رمد آيد . سلاق تازه آمده و سلاق كهنه و بدخيم هست .\r\n\r\nعلاج :\r\nتا نو است و كهنه نشده ، ضماد عدس پخته با گلاب ؛ ضماد خرفه و كاسنى با روغن گل و سپيدهء تخم كه شب بر چشم نهند و صبح به حمام روند ؛ عدس پوست‌كنده ، سماق ، پيه انار ، گل ، با شراب\r\n\r\n","description":"","footnote":"","page_name":" 240 ","page_number":274},
  {"content":"\r\n\r\nسيكى معجون شود ، شب استعمال كنند و فردا بامدادان به حمام روند . زياد به حمام رفتن بهترين علاج است .\r\nاگر كهنه و مزمن است ( ديرپا است ) ، بايد ساق پا را حجامت نهاد ، رگ پيشانى را زد و زياد به حمام فرستاد .\r\nسوختهء مس نيم درهم ، زاج سه درهم ، زعفران و فلفل هريك يك درهم ، با شرابى گس‌مزه به هم زنند ، تا مانند عسل رقيق مىشود و بر قسمت خارجى پلك نهند .\r\nاگر سلاق بعد از رمد آمده ، شياف : زاج زرد سوخته ، زعفران ، سنبل ، هريك يك واحد ، شادنه ده واحد ، كه پلك را بدان حك كنند .\r\n\r\nفصل سوم سخت شدن پلك\r\nپلك به زحمت برهم آيد و باز مىشود . غالبا درد و سرخ‌رنگى بدون رطوبت به همراه دارد . اكثرا با اينكه بيمار در خواب نيست پلك از باز شدن امتناع مىكند . در بيشتر حالات ژفكهاى پراكنده و خشك و سخت هست . از آنجا كه ماده از خشكى يا خلط لزج ( چسبناك ) و مايل به خشكى زياد است ، سيلانى ندارد مگر به‌ندرت . اما درد و سرخ‌رنگى ممكن است باشد .\r\nاگر سختى پلك از ماده نباشد و خارش داشته باشد ، آن را خشكى چشم گويند ، و شايد مزاج گرم و ماده زياد و غليظ باشد كه نياز به تخليه دارد .\r\n\r\nعلاج :\r\nبايد پيوسته ابر مردهء خيس شده در آب ولرم بر چشم بگذارند . بيمار بسيار با آب صاف و شيرين و ولرم خود را بشويد . در وقت خواب سپيدهء تخم‌مرغ آميخته با روغن گل بر چشم نهد . تمامى سر را با رطوبت‌بخشها و روغنها و پاشيدنيها بمالد . انفيه‌هاى خيس شده در روغن بنفشه و نيلوفر و غيره استعمال كند .\r\nاگر معلوم شد كه همراه خشكى مادهء صفرايى هست ، انفيهء روغن بنفشه كه با لبلاب رقيق‌شده خوب است . اگر پنداشتى كه ماده غليظ و خشكى دهنده است ، ضماد لعاب شنبليله و لعاب بزر كتان آميخته با شير بر چشم بگذار ، كه اين مادهء لعابى سختى پلك را از بين مىبرد و خلط بد را تخليه مىكند .\r\nپيه مرغ خانگى ، لعاب بزر قطونا ، اسفرزه ، شمع و روغن گل را بايد دائما بر آن گذاشت .\r\nگاهى بايد چيزى كه اشك توليد مىكند ، استعمال كرد . مانند شياف « اراسياطراطس » ( ارسطراطيس - نسخه ) كه در علاج مادهء ديرپاى ( مزمن ) نافع است . به چشم كشيدن اشك‌آورها مادهء غليظ را تحليل مىبرد و به سيلان وامىدارد . رطوبتهاى رقيق وارد مىكند و تحليل مىبرد .\r\n\r\n","description":"","footnote":"","page_name":" 241 ","page_number":275},
  {"content":"\r\n\r\nهمچنين مادهء سختى پلك را تحليل مىبرد .\r\n\r\nفصل چهارم غلظت پلك چشم\r\nنوعى بيمارى است كه بعد از جرب پيدا مىشود و ممكن است از پاشيدنيهاى سرد بر پلك روى آورد .\r\n\r\nعلاج :\r\nداروهايى را به چشم كشد كه از لاجورد ، سنگ ارمنى ، هستهء سوختهء خرما و سنبل رومى باشد .\r\nاز استعمال حمام تقصير نكند ، شراب انگور ننوشد . با ميل حك كند و شياف « سرخ و نرم » بر پلك بمالد .\r\nحك كردن با شكر شايد هيجان پيدا كند ، ولى گويند مجرّب است .\r\n\r\nفصل پنجم برانگيختگى پلك ( هيجان )\r\nپلك از مواد رقيق و بخارها ، از سوء هضم و ناتوانى جهاز هاضمه ، از بىخوابى زياد ، از تبهاى شبانه ، و گاهى در ابتداى استسقا و گاهى از بدقوامى و شايد از ورمهاى رطوبتى مانند ذات الريه و « ليثرغيس » ( مرگ دروغين - خواب بدون اراده ) برانگيختگى ( هيجان ) يابد . اگر از نو شفا يافتگان سر زند آژير برگشتن بيمارى است ، و به‌ويژه اگر اعضاى پيرامون پلكها ضعيف شده باشد و پلك همچنان هيجان‌زده و بادكرده باشد ، علاجش قطع سبب و كمادات است .\r\n\r\nفصل ششم سنگينى پلك\r\nشايد از تهيج و اسباب آن باشد ، شايد از ناتوانى و نماندن نيرو باشد - چنان‌كه در بيمارى دق روى دهد - ، شايد از غلظت و از اثر پيلهء چشم و غيره باشد . گاهى سنگينى و فروهشتگى در اوايل تبها روى دهد .\r\n\r\n","description":"","footnote":"","page_name":" 242 ","page_number":276},
  {"content":"\r\n\r\n\r\nفصل هفتم برهم چسبيدن پلك در ريزشگاه و غيره\r\nگاهى پلك به كرهء چشم مىچسبد ، يا به ملتحمه يا به قرنيه يا به هر دو . اين چسبيدگى در يكى از گوشه‌هاى چشم يا در وسط مىباشد و گاهى كرهء چشم را به كلى در بر مىگيرد . سببش يا قرحه‌هاى كوچك ، يا ترك‌خورده از دست چشم‌پزشك است ، كه سبلى را كنده يا ناخنه را پراكنده نموده . يا اينكه جرب را از پلك خراشيده و به وسيلهء زيره و نمك و غيره داغ تمام ننهاده چنان‌كه گفتيم و چنان‌كه بايستى مراعات كند مراعات نكرده تا به هم چسبيده و كار به تباهى كشيده است .\r\n\r\nفصل هشتم مسدود شدن ( سدّيه )\r\nگوشتكى است جوش مانند كه در چشم پيدا مىشود . اگر در گوشه باشد بايد بركنده شود . بعدا علاج غرب به كار برد . يا داروى « باسليقون » ( زيرهء كرمانى ) ، « داروى بنفشى » ، داروهاى ناخنه و به ويژه شياف « زرنيخى » به كار برد . اگر گوشتك سدّ آورنده ، سپيد و سياه بود همان علاج ناخنه را به كار ببر ! چنان‌كه گفته شد .\r\n\r\nفصل نهم برگشتن پلك - كه شتره نام دارد\r\nاين بيمارى سه قسمت است :\r\n1 - پلك مىترنجد و سپيدى چشم را نمىپوشاند . كه ممكن است از خلقت باشد يا بريدگى در پلك به وقوع پيوسته . چنين چشمى را چشم خرگوشى مىنامند .\r\n2 - همهء سفيدى را نمىپوشاند كه آن را كوتاهى پلك نامند و همان انگيزهء اولى دارد ، ليكن كمتر است .\r\n3 - پلك زبرين بر پلك زيرين نمىآيد . كه علتش يا غده ، يا رستن گوشت زايد است كه تازه برآمده ، يا از تشنج پلك است كه قرحه داشته و بر پلك به هم آمده است و نمىگذارد پلك بالايى بر پايينى بيايد ؛ و شايد همهء اينها از تشنج ماهيچه‌هاى پلك برهم‌زن باشد .\r\n\r\nعلاج :\r\nاگر از كوتاهى پلك است ، بايد شق شود و بخيه نزنند و بعد از پيدا شدن گوشت بر پوست به هم مىآيد . در حالت دومى همين علاج است ، كمتر يا زيادتر .\r\nاگر از غده و گوشت زيادى باشد ، بايد با نيشتر آن را برداشت . همچنين آنچه از اثر قرحهء\r\n\r\n","description":"","footnote":"","page_name":" 243 ","page_number":277},
  {"content":"\r\n\r\nبه هم آمده باشد - كه پلك را كوتاه كرده - علاجش نيشتر است كه آن را بشكافند و به هم آيد . اگر از تشنج است هر دو نوع از علاج تشنج ، علاج آن است .\r\n\r\nفصل دهم تگرگى ( برده )\r\nرطوبتى غليظ مىشود و فضله به داخل پلك مىگذارد . كه به سپيدى مىزند و به تگرگ مىماند .\r\n\r\nعلاج :\r\nبر موم و امثال آن را بر آن مالند ، و بد نيست كه روغن گل هم باشد .\r\nصمغ درخت بنه ، انزروت ، اندران ساييدهء با سركه آميخته ، بار زد ، انگژده ، يا « اورابياسيوس » - كه در باب « شعيره » ذكر شده است - درمان آن است .\r\n\r\nفصل يازدهم شعيره ( جودانه )\r\nورمى است مستطيل بر كنارهء پلك ظاهر مىشود ، شكلش به دانهء جو مىماند ، كه مادهء آن اكثرا خون چيره است .\r\n\r\nعلاج :\r\nرگ زدن ، تخليه به وسيلهء معجونهايى كه مىشناسى ! بعد كمى از سكبينه را در آب حل مىكنى و بر ورم پلك مىمالى ! كه بسيار مفيد است . يا كماد پيه گداخته ، يا آرد جو ، همراه بارزد يا نان گرم بر آن بمالند .\r\nكماد دنبالهء مگس ( مگس سر بركنده ) يا آب‌پز جو ، يا خون كبوتر ، يا خون قمرى ، يا خون شفنين مفيد است . كمى بورك و بارزد خوب به هم آميخته را بر ورم مىگذارى .\r\nماليدنى « اوربياسوس » كه نسخه‌اش اين است :\r\nكندر ، مرّ ، از هريك يك واحد وزن ، لادن يك چهارم ، شمع ، شب ، بورك ارمنى ، هريك نيم واحد .\r\nدر دردى روغن سوسن مىريزند و بر شعيره مىمالند .\r\n\r\n","description":"","footnote":"","page_name":" 244 ","page_number":278},
  {"content":"\r\n\r\n\r\nفصل دوازدهم شرناق ( پيله )\r\nدر بيمارى شرناق ، مادهء پيهى زائد در پلك زبرين پيدا شود . پلك به سنگينى باز مىشود ، تو گويى فروهشته است ، پناه گرفته است و با لمس مانند غدهء زير پوست حركت نمىكند . اكثرا شرناق كودكان و مرطوبين را در بر مىگيرد و كسانى را كه بيمارى دمعه و رمد زياد دارند ؛ علامتش اين است اگر بادكردگى را با دو انگشت فشار دهى و انگشتان جدا باشند ، از ميان آنها سر برمىآورد .\r\n\r\nعلاج :\r\nبيمار بنشيند ، سرش را به سوى عقب بكشند و پوست پيشانيش را نزديك چشم كشش دهند ؛ پلك بالا مىرود . بايد پلك بالا رفته را ميان انگشتان سبابه و وسطى گرفت و اندك فشار داد ؛ مادهء بيمارى در ميان دو انگشت جمع مىشود . سر پوست وسط ابرو را گرفت هرگاه برجستگى نمايان شد ، پوست را از آن مىبرى ! بريدن پارچهء نازك سطحى است نه عميق ، كه بايد احتياط كرد . و اگر چندين بار اين عمل - يعنى بريدن پارچهء نازك - تكرار شود بهتر از آن است ، كه يك‌دفعه و تا عمق ببرند . اگر در برش اولى خوب شد چه بهتر ، و گرنه پاره كردن را تكرار كن ! تا تماما آشكار مىشود .\r\nهرگاه دانستى كه بريدن به مرام است ، پارچهء كتانى را بر هر دو دست بپيچ ، پيله را به‌طرف راست و چپ حركت ده و بردار و اگر بقيهء از آن بماند ، نمك بپاش تا آن را بخورد .\r\nاما اگر پيله در غلاف هم بود و به شدت چسبيده بود ، آنچه آشكار شده برگير و كار به بقيه نداشته باش زيرا نمك پاشيدن كارش را يكسره مىكند ، نمك بپاش و پارچهء در سركه خيس شده را بر آن بگذار !\r\nبامداد روز دوم نگاه كن ! اگر مطمئن بودى كه چشم‌درد بروز نمىكند ، داروهاى چسبناك كه در آن صمغ فيلزهره ، شياف خشخاش شاخدار ، زعفران باشد استعمال كن !\r\nاگر پيله چنان به گوشت چسبيده بود كه پديدار نشود ، تار مويى را به وسيلهء قلاب به زير آن فرو كن و به راست و چپ تكان بده تا بروز مىكند ، يا اين عمل را به واسطهء بيخ پر نازك انجام ده و آنگاه آن را شق كن ! بايد در اين شق كردن احتياط كرد كه مبادا نشتر به پوست و غشاء زير پوست اصابت كند و ببرد و به‌طورى باشد كه اگر با انگشت جاى بريده را فشار دادى ، پيه از آن خروج كند و درد زياد و آماس پديد آيد و چيزى سخت و به تعويق انداز برجاى بماند كه از پيله بدتر است ! !\r\n- همچنين شايد چيزى را از ماهيچهء بردارندهء پلك ببرند كه مايهء ناتوانى پلك در باز شدن گردد .\r\nاما اگر شرناق در مرحلهء آغاز است و قوت نگرفته است ، اكثرا وسيلهء دارو معالجه مىشود و نياز به عمل كردن ندارد .\r\n\r\n","description":"","footnote":"","page_name":" 245 ","page_number":279},
  {"content":"\r\n\r\n\r\nفصل سيزدهم توته\r\nگوشتى است سست ، در لايهء داخل پلك به وجود آيد . خون سرخ و سياه و سبز از آن جارى مىشود .\r\nعلاجش تخليه به وسيلهء خشكنده‌هاى خورنده و شيافهاى گرم است . و هرگاه توته را وسيلهء داروهاى خورنده از بين بردى ، گردها و شيافهايى را كه براى رويانيدن گوشت در قرحه‌هاى پلك به كار مىرود استعمال كن ! در هر حال علاجش همان علاج خارش و جرب ( گرى ) قرنيه است .\r\n\r\nفصل چهاردهم فضله انداختن ( التجعّر « 1 » - چلغوزى ) ( التحجر - نسخه )\r\nورمى كوچك است كه خون دارد و ( سخت مىشود - نسخه ) فضله مانندى را بيرون دهد . مىتوان با عمل دست آن را از بين برد . و بعدا داروهاى قرحهء پلك را به كار برد .\r\n\r\nفصل پانزدهم قرحه و دريدگى پلك علاجش :\r\nضماد عدس پوست‌كنده و پوستهء انار در سركه پخته گذارند تا كبره ( خشك ريشه ) مىافتد و خوره از بين مىرود . آنگاه زردهء تخم و زعفران بر آن بگذار كه قرحه را علاج مىنمايد . اگر نياز بود ، شياف « كندر » ، شياف « ابار » ، سوختهء ارزير سياه يا شياف « اصطفطيقان » و شياف سرخ نرم استعمال كند ! كه دريدگى پلك برهم جوش مىخورد ؛ و علاجش هم علاج دريدگى پوست است كه ذكر شده است .\r\n\r\nفصل شانزدهم گرى و خارش پلك\r\nاين بيمارى از مادهء شور بوركى ، از خون تند مزاج ، يا خلط تند مزاج ديگر ناشى است ، كه اول خارش است و بعدا گرى مىشود . اكثرا اين حالت كمى بعد از قرحهء چشم به وجود مىآيد .\r\nسرآغاز اندك خارش پديد آيد ؛ در نتيجه زبرى و سرخى پلك ، سرانجام انجيرى شكل و قرحه مىشود . و بعد از آنكه ترك از خارش و آماس شديد ظهور كرد ، دانه‌هاى سخت پيدا مىشوند .\r\n\r\n\r\n","description":"","footnote":"\r\n( 1 ) - التحجر : سنگ شدن ( نسخه ) .\r\n","page_name":" 246 ","page_number":280},
  {"content":"\r\n\r\n\r\nعلاج :\r\nاگر گرى چشم و رمد باهم بودند ، اول رمد را علاج كن و آنگاه به سراغ گرى بشتاب ! اما نبايد به كلى دست از معالجهء گرى بردارى .\r\nهمچنين اگر دو حالت بيمارى باهم بودند ، كدام شديدتر است ، اول آن را معالجه كن ! اگر قرحه و آماس بود ، در درجهء اول نكند داروى تند و شديد استعمال كنى ! ! مگر اينكه به آرامى و نرمى خارش را تسكين دهى ، و گرنه درد شديد از دوا برخيزد .\r\nدر درجهء دوم و سوم ، يا بايد نشتر زنى يا با داروهاى حك‌كننده مانند : كف دريا و به‌ويژه كفى را كه آن را « قاشورا » گويند . برگ انجير يا شادنه و زعفران و مارقشيشا ( مرغش ) را شياف كن و آن را حك بنماى !\r\nتا در نخستين مرحله است ، علاجش تخليه و رگ زدن است . حتى اگر در ماه دو دفعه انجام گيرد خوب است . بعد از خون‌گيرى عمومى ، خون از گوشه‌هاى چشم بگير ! زياد حمام رفتن خوب است . بايد بيمار از گرد و غبار و فرياد بلند سر دادن پرهيز كند ، دكمه‌ها را تندتند نبندد ، يقهء پيراهن تنگ نباشد ، از خشم زياد بپرهيزد ، زياد حرف نزند ، تند سر بر بالين نچسباند ، زياد بر سجده نماند ، از هرچه مواد را به سوى بالا مىبرد و به رخساره مىرساند ، پرهيز كند .\r\nدر ابتدا شياف « سرخ نرم » و بعدا شياف « سبز نرم » بگذار ! اگر قوىتر بود ، شيافها را تندتر كن ! « طرخماطيقون » و سرمهء « ارسطراطس » ، شياف زعفران به كار ببر !\r\nزهرهء بز و زهرهء خوك ، نشادر ، سوختهء مس و زاج سفيد ، خوبند . داروهاى نافع در اين بيمارى به قرار زيرند :\r\nنسخهء اول : كهربا يك جزء ، پوستهء نازك مس دو جزء ، در عسل معجون شود . و يا يك جزء الوا با نيم جزء نشادر با عسل عجين شود .\r\nنسخهء دوم : سوختهء مس شانزده مثقال ، فلفل هشت مثقال ، جوش كوره چهار مثقال ، مرّ و زعفران هريك دو مثقال ، زنگار پنج مثقال ، صمغ عربى بيست مثقال . همهء اينها را باهم در آب قدومه يا آب باران مىكوبند .\r\n\r\nفصل هفدهم بادكردگى ( انتفاخ )\r\nو آن عبارت است از ورم سرد همراه خارشى كه آن هم چندين حالت دارد : يا باد چيره گشته يا زائدهء بلغم رقيق ، يا زائدهء آبى ، يا زائدهء سودايى است . اگر از باد است ، ناگاه آيد و به سوى گوشهء چشم كشيده مىشود . تو گويى مگس آن را گزيده است . در تابستان و براى پيران رخ مىدهد و پلك را سنگين نمىكند .\r\nبلغمى ، سردتر و سنگين‌تر است و اگر با انگشت فشار دهى اثرش مىماند .\r\n\r\n","description":"","footnote":"","page_name":" 247 ","page_number":281},
  {"content":"\r\n\r\nاگر آبى باشد ، از فشار انگشت اثر نمىماند و درد هم ندارد .\r\nسودايى ، اكثرا پلك چشم را در بر مىگيرد . سخت است و كشيده مىشود . گاهى به ابرو و رخسار مىرسد ، و درد بسيار ندارد ، بدرنگ است و اكثرا بعد از رمد آيد و حتما بعد از آبله مىآيد .\r\n\r\nعلاج :\r\nبايد اول تخليه و پاكسازى سر و تن صورت گيرد . آنگاه اگر گرايش بلغمى دارد ، ضماد خطمى و از آن مفيدتر ، برگ گرچك كوبيده آميخته با شب . ابر خيس‌شده در سركه و آب گرم بر آن بگذارد .\r\nماليدن الوا ، فيلزهره ، شياف خشخاش شاخدار ، تانبول ، زعفران با آب تاج‌ريزى مفيد است .\r\n\r\nفصل هيجدهم پلك برهم زدن بىاراده\r\nگاهى از خاشاكى سبك ، يا از جوش است و اكثرا در كسانى ظاهر مىشود كه تمدد دارند و براى تمدد آماده‌اند . در بيماريهاى حاد ، آژير تمدد و تشنج است .\r\n\r\nفصل نوزدهم ريختن مژه\r\nسببش يا ماده است يا موضعى . اگر از ماده باشد ، يا انتقالى است - چنان‌كه در آخر بيماريهاى سخت روى دهد - يا به سبب اختلاط مادهء تباه در رستنگاه مژه است ؛ چنان‌كه در داء الثعلب رخ مىدهد . به‌طورى كه رطوبتى تند مزاج ، يا نمكين يا بوركى در لايهء داخل پلك است و آسيب در پلك ديده نمىشود ، ولى زيان به مژه مىرساند .\r\nاگر سبب موضعى است ، بايد آسيبى آشكار باشد ، كه رستنگاه مژه سخت و غليظ شود . بخارى كه موى را توليد مىكند منفذ ندارد كه بيرون آيد ، پلك در آن حالت يا ورم مىكند يا خورده مىشود .\r\nسرخى و سوزش شديد علامت آن است .\r\n\r\nعلاج :\r\nاگر موضعى است ، آسيب را بايد برحسب تعليمات ذكر شده در جاى خويش معالجه كرد ، و اگر از نبودن مادهء رويانندهء مژه است ، بايد وسيلهء تغذيه و بهداشت ، تن را معالجه كرد . همچنين داروهاى باز رويانندهء مژه را - كه در اقرابادين و لوحهاى مفرده گفته‌ايم - استعمال كرد .\r\nاگر به سبب رطوبت تباه باشد ، تخليهء سر و عضو لازم است . آنگاه علاج مو را به كار ببر !\r\nداروى به چشم كشيدن براى باز رويانيدن مژه : سنگ ارمنى ، لاجورد ، سرمهء هستهء خرما با\r\n\r\n","description":"","footnote":"","page_name":" 248 ","page_number":282},
  {"content":"\r\n\r\nلادن - كه در اقرابادين آمده - يا اينكه سوختهء هستهء خرماى نارسيده وزن سه درهم ، سنبل رومى دو درهم ، باهم سرمه شوند .\r\nداروى مجرب : سنبل سياه را گرد كنند و به وسيلهء ميل به چشم كشند . پشك موش سوخته يا ناسوخته با عسل خوب است و به‌ويژه براى سرخى و آماس پلك . يا : خاك زير درخت تاك ، با زعفران و سنبل رومى هريك ، يك جزء را سرمه كنند .\r\nاگر ريزش مژه همراه خارش و سرخى پلك باشد و پلك خوره داشته باشد ، انارى را كاملا با همه اجزائش در سركه بجوشانند تا از هم مىپاشد و برجاى ريزش مژه بچسبانند . همه داروهاى چسبيدنى مفيدند .\r\nزاج سفيد ، زاج زرد ، به تساوى بكوبند ، داروى سرخى و ورم پلك است .\r\nپشك سوختهء خرگوش هشت درهم ، پشك بز نر سه درهم ، در چشم كشند مفيد است .\r\nمگس سر بركندهء خشكيده ، فندق سوختهء كوبيده و با پيه بز يا پيه خرس بر آن مالند هم مژه را باز روياند و هم سياه‌رنگ مىباشد .\r\nسرمهء بوداده يك جزء ، فلفل يك جزء ، سوختهء ارزيز شسته چهار جزء ، زعفران چهار جزء ، ناردين سه جزء ، هستهء سوختهء خرما دو جزء ، باهم قاطى كرده و به چشم كشند .\r\n\r\nفصل بيستم موى برگشته\r\nعلاجش پنج طريقه دارد : چسبانيدن ، داغ كردن ، تنظيم با سوزن ، بريدن و كوتاه كردن پلك ، بركندن كه باز نرويد .\r\n1 - چسبانيدن : موى را بلند كن ! و جاى آن را مصطكى ، صمغ صنوبر ، داروش ، اندران ، چسبى كه از شكم جانور صدفى بيرون آيد ، الوا ، انزروت ، كتيرا ، كندر حل شده با سپيدهء تخم بگذار ! روغن چينى هم خوب است و از آن خوب‌تر چسب پنير است ، كه در اقرابادين ذكر كرده‌ايم .\r\n2 - علاج با سوزن : سوزنى را از لايهء داخلى پلك به سوى خارج روان كن و كوشش كن كه سر موى زائد در سوراخ سوزن آيد و بيرون بيار و ببند ! اگر نتوانستى موى را در سوراخ سوزن جاى دهى ، موى زنى را در سوراخ سوزن كن آن سر ديگر را گرهى بزن كه حلقه‌اى باشد و موى زائد را در آن حلقه بند كن و بيرون بكش ! اگر ناچار شدى كه عمل سوزن را تكرار كنى ، جاى را عوض كن زيرا تكرار در يك جاى سوراخ را گشاد مىكند و موى را نمىگيرد .\r\n3 - بريدن : رستنگاه موى زائد را از پلك مىبرند . بعضى گفته‌اند جايى را كه « اجانه » طشتك گويند و در كنار پلك است شق كنند و چون شق شده به هم آيد حتما گوشت زايد بر آن مىرويد و اين گوشت موى برگشته را راست نگه مىدارد ، و نمىگذارد كه واژگون شود و برگردد .\r\n4 - داغ گذاشتن : سر سوزنى سر كج را گرم كن ، پلك را بكش ، جاى مو را داغ كن ! ديگر\r\n\r\n","description":"","footnote":"","page_name":" 249 ","page_number":283},
  {"content":"\r\n\r\nبرنمىگردد . شايد نياز به تكرار داغ براى بار دوم و سوم باشد كه هيچ‌گاه موى برگشته پيدا نمىشود .\r\n5 - بركندن يكباره : موى را بركن و داروهاى مانع روييدن مو بگذار و به‌ويژه بر پلك بگذار ! كه آن داروها را در الواح مفرده آورديم و در بحث موى زائد مىآوريم .\r\n\r\nفصل بيست و يكم موى زائد\r\nرطوبت عفونى زياد كه در پلك چشم جمع مىشود ، توليد موى زائد مىكند .\r\n\r\nعلاج :\r\nتخليهء بدن و سر و چشم - چنان‌كه دانى - بعدا استعمال به چشم كشيدنيها ، تخليهء پلك از قبيل :\r\nزيرهء كرمانى ، روشناى قرمز ، سبز تند ، شياف هليله‌اى ، و به خصوص اگر رطوبت اشكى يا روى آوردهء از خلط باشد .\r\nاگر دارو چاره‌ساز نبود موى را برمىكنى و جاى مو را با خون خارپشت ، زهرهء خارپشت ، زهرهء آفتاب‌پرست ، زهرهء كركس ، زهرهء بز ، مرهم مىگذارى ! اگر اين خون و زهره‌ها را با گند - بيدستر مخلوط كنى و شياف شبيه پولك ماهى درست كنى و در وقت حاجت با تف دهان انسان تر كنى و برجاى موى كنده گذارى كه نيم ساعت بماند ، چاره‌ساز است .\r\n\r\nنسخهء ديگر :\r\nزهرهء هريك از خارپشت و آفتاب‌پرست با گندبيدستر به‌طور مساوى با خون كبوتر جمع كرده و از آن قرص مىسازند .\r\nگويند خون كنه و به‌ويژه كنه سگى و خون قورباغه خوب است . ولى در آزمايش رد شده است .\r\nو گفته‌اند اگر مخلوط قطران باشد خوب‌تر است .\r\nو گويند : زهرهء كركس با خاكستر يا نشادر يا با افشرهء گندنا ( تره ) ، و به‌ويژه كه در تابه بر آتش نهند تا به هم مىآميزد و بوى مىدهد ، اگر خاكستر صدف باشد بهتر است .\r\nبرادهء آهن زنگ‌زده با آب دهن انسان بهترين داروست ؛ هرچند دردش زياد است .\r\nزنگ آهن با نشادر و به‌ويژه با سوختهء سم خر و با سركهء تند ، همچنين كف دريا با آب گياه اسفرزه ، كه هرگاه جاى موى را كرخى داد و سرد شد ديگر موى نمىرويد .\r\n\r\n","description":"","footnote":"","page_name":" 250 ","page_number":284},
  {"content":"\r\n\r\n\r\nفصل بيست و دوم به هم چسبيدگى كناره‌هاى پلك\r\nاكثرا بعد از رمد روى دهد .\r\n\r\nعلاجش :\r\nانزروت ، شكر طبر زد ، هريك يك واحد ، كف دريا يك چهارم ، نرم بكوبند و بر لبهء پلك بمالند نافع است .\r\n\r\n","description":"","footnote":"","page_name":" 251 ","page_number":285},
  {"content":"\r\n\r\n\r\nگفتار چهارم نيروى ديد و حالات آن\r\n\r\nفصل اول ناتوانى نيروى ديد ، كه چندين سبب احتمالى دارد\r\n1 - مزاج بيمار معتدل نيست و سوء مزاج دارد . سوء مزاج خشك ، يا سوء مزاج تر چيره و داراى خلط است ، يا سوء مزاج ساده و بدون ماده است .\r\n2 - بخار بالا رو از تن بيمار و به‌ويژه از معدهء بيمار به چشم رسيده و نيروى ديد را ناتوان كرده است .\r\n3 - سرماى زياد ، بدون مادهء سردىزا .\r\n4 - حرارت چيره بر بدن ، بدون مادهء خلط حرارت‌زا ، يا همراه مادهء خلط حرارت‌آور .\r\n5 - سبب ناتوان شدن نيروى ديد در مغز است ، مثلا : بيمارى در گوهر مغز عموما يا در بطن جلوى مغز است . مثل اينكه بطن جلوى مغز از اثر ضربت به سر وارد شدن زير فشار قرار گرفته باشد و تأثير آن بر چشم آمده و نيروى ديد را ناتوان كرده باشد . يا قسمت جلو بطن جلوى آسيب ديده و سبب نديدن شده است .\r\n6 - اكثرا از اثر رطوبت چيره ، يا خشكى چيرهء مزاج بدن - كه در نتيجهء بيماريها رخ دهد - نيروى ديد ناتوان مىشود .\r\n7 - حركت و جنبش بدنى فوق العاده و بيش از اندازهء لازم ، بر نيروى ديد اثر مىگذارد .\r\n8 - پاك‌سازيها و تخليه‌هاى بيش از حد و به افراط سبب كم‌سويى چشم مىشود ، زيرا مادهء رطوبى لازم مىخشكد .\r\n9 - حركت بيش از لازم روانى ، شايد سبب ناتوانى نيروى ديد شود .\r\n10 - ممكن است سبب در خود روان بينايى باشد .\r\n11 - اندامان پيرامون چشم از قبيل عصب توخالى آسيب ديده باشند .\r\n12 - آسيب در خود لايهء پرده‌هاى چشم است .\r\n13 - ممكن است روان بينايى از حالت طبيعى نازك‌تر ، غليظتر ، سفت‌تر ، يا كمتر شده است ؛\r\n\r\n","description":"","footnote":"","page_name":" 252 ","page_number":286},
  {"content":"\r\n\r\nاما اگر روان بينايى فزونى يابد ، بسيار به جا و پسنديده است و آسيبى به نيروى ديد نمىرسد ، بلكه نيروى ديد را تقويت مىكند .\r\n14 - احتمال دارد از زياد نگاه كردن به قرص آفتاب و چيزهاى داراى پرتو نيرومند - كه روان بينايى را پراكنده مىسازد - ديد گزند بيند .\r\n15 - احتمال دارد از زياد چشم دوختن به يك چيز معين ، نيروى ديد كاهش يابد . مثلا زياد در تاريكى ماندن و نديدن روشنايى به مدت زياد ، روان بينايى را سفت گرداند و پرپشت مىشود و بعدا به تدريج به نازكى بيش از معمول مىگرايد .\r\n16 - اكثرا نازك شدن بيش از حد لازم روان بينايى ، از خشك مزاجى رخ مىدهد ، و غلظت و پرمايگى بيش از لازم ، از رطوبت مزاج هم سبب مىشود .\r\n17 - و ممكن است در سرشت خشكى يا رطوبت زياد از لازم همراه بوده باشد .\r\n18 - ممكن است روان بينايى كمتر از لازم در خلقت چنين بوده باشد .\r\n19 - احتمال دارد از سوء مزاج خشك شديد ، ديد نيروى خود را از دست دهد .\r\n20 - قسمت جلو مغز بسيار به ناتوانى مبتلا باشد .\r\n21 - بيماريهاى سخت و درازمدت سبب ناتوانى نيروى ديد مىشود .\r\nو هرگاه نيروى بينايى كاملا تحليل برود ، مرگ نيروى ديد حتمى است . گفتيم شايد سبب ناتوانى نيروى ديد در پرده‌هاى چشم باشد . اكثرا سبب در پرده‌هاى خارجى پردهء سومى يا چهارمى است . و آن‌گاه يا آسيب در خود پرده است يا سوراخى ، گدارى ، در پرده رخ داده و روان بينايى از آن روان شده است .\r\nاگر از خود پردهء خارجى چشم است ، بايد تشخيص داد كه سوء مزاج بدجنس دارد .\r\nو اكثرا آسيب‌ديدگى پردهء چشم از بخارى روى مىآورد كه در لايهء دو پرده بند آمده است .\r\n- يا رطوبتى زايد با پرده آميخته است .\r\n- يا پرده به خشكى و مزاج خشكنده مبتلاست به زبرى و ترنجيدگى انجاميده است ، و به‌ويژه اثر ترنجيدگى و زبرى به عنبيه يا قرنيه سرايت كرده است .\r\n- يا پردهء خارجى چشم قرحه نمايان يا ناديده داشته و اثر آن بر سطح پرده مانده است .\r\n- پردهء خارجى از اثر چشم‌درد زياد كه زياد رنج ديده است ، شفافيت و روشنى خود را از دست داده است .\r\n- رنگ خارجى بيگانه با پردهء خارجى چشم آميخته است ، همچنان‌كه در بيمارى « يرقان » قرنيه رنگ عوض مىكند و زرد مىشود .\r\n- يا از باد سرخ گزندى ديده است .\r\n- يا رنگ طبيعى و سرشتى از پردهء خارجى چشم سلب مىشود ، چنان‌كه براى عنبيه روى مىدهد و بيش از حالت لازم شفافيت پيدا مىكند و نور بيشتر و نيرومندتر بر چشم مىتابد و روان بينايى را پراكنده مىكند .\r\n\r\n","description":"","footnote":"","page_name":" 253 ","page_number":287},
  {"content":"\r\n\r\nاحتمال دارد در اين حالت تأثير هوا و روشنايى بر رطوبت لازمهء چشم ، رطوبت برچيده شود و از گرمى بخشيدن هوا ، گرمى و خشكيدن پديد آيد .\r\n- يا اينكه ، پردهء خارجى چشم به سبب مادهء خوره‌اى نازك‌تر از لازم شده است و نور و روشنى به تدريج - چنان‌كه طبيعى است - بر آن نمىتابد ، بلكه يكباره هجوم بر جليديه ( مادهء يخى ) مىآورد .\r\n- پرده‌اى بسيار نازك بر چشم آيد چنان‌كه در ناخنه ديده مىشود .\r\nرگهاى چشم ستبر و بادكرده شده‌اند ، چنان‌كه در حالت ابتلاى چشم به بيمارى سبل رخ دهد .\r\n- روىآورى بر سوراخ عنبيه و گدار روان بينايى روى مىآورد ، كه تنگ‌تر از حالت طبيعى مىشود - كه سبب را بعدا ذكر خواهيم كرد - يا گشادتر از طبيعى خواهد شد .\r\n- يا عنبيه به‌طور ناتمام بند خواهد شد ، كه قسمتى باز و قسمتى مسدود مىشود .\r\n- يا عنبيه به كلى و به‌طور كامل بند مىآيد ؛ چنان‌كه اگر آب ناپسند در چشم باشد و سوراخ عنبيه را بند آورد .\r\nيا درحالىكه قرحه در قرنيهء چشم باشد ، چرك چكيده از قرحهء قرنيه دهانهء سوراخ عنبيه را مىبندد و سوراخ عنبيه پر از چرك مىشود .\r\nما اين حالات را يكان‌يكان شرح خواهيم داد .\r\nاگر سبب كاهش نيروى ديد رطوبت باشد ، چند جهت دارد :\r\n- اگر رطوبت ناسازگار و روىآورد جليديه را دربرگيرد ، قوام و حجم طبيعى جليديه تغيير مىيابد .\r\nيا غليظ و پرمايه‌تر از حالت طبيعى مىشود ، يا يك دفعه تند و سفت‌تر از حالت طبيعى مىگردد .\r\n- يا از جاى طبيعى خود تكان مىخورد و منحرف مىشود و ياراى تحمل كردن نور و رنگهاى بسيار درخشان را از دست مىدهد و از نور قوى و رنگهاى درخشان آزار مىبيند .\r\nاگر بيضيه آسيب بيند ، آن هم حالاتى دارد :\r\n- يا حجمش بسيار بيشتر از حالت طبيعى مىشود .\r\n- يا غلظت پيدا مىكند ، و اين غلظت يا در وسط در برابر سوراخ عنبيه است ، يا در اطراف و نزديكيهاى وسط ، يا در سراسر عنبيه است ، كه موجب كاهش شفافيت بيضيه مىشود .\r\n- يا رطوب و بخار با بيضيه مىآميزد و شفافيت را دگرگونه مىسازد . اگر بخار و دود از خارج آيد ، شفافيت بيضيه را كاهش مىدهد ، تا چه رسد به بخار و دودى كه از داخل با بيضيه مخلوط شود .\r\nپس هرچه حب و داروى و دانه است اگر بخاربرانگيز باشند ، ديد را سنگين كنند و از كاربرد آن مىكاهند .\r\nاگر سبب كاهش نيروى ديد در زجاجيه - مادهء شيشه‌سان - است ، مستقيما و در نخستين مرحله گزندى به نيروى ديد نمىرساند ، اما زيانش به جليديه مىرسد . جليديه را از اعتدال - حالت طبيعى و سرشتى لازم براى بهبود چشم - تغيير مىدهد . زيرا مادهء غذايى را كه به جليديه مىدهد نامعتدل\r\n\r\n","description":"","footnote":"","page_name":" 254 ","page_number":288},
  {"content":"\r\n\r\nاست و سازگار نيست .\r\nاگر سبب كاهش نيرو در شبكيهء چشم باشد ، بايد گسستگى پيوندى روى داده باشد ؛ و اين حالت گسستگى در برخى از اجزاء شبكيه روى داده كه نيرو كاهش يافته و به كلى از كار نيفتاده است .\r\n- يا گسستگى در سراسر شبكيه رخ داده كه ديد يكباره از كار مىماند .\r\nاگر آسيب از عصبى است كه به نيروى ديد بستگى دارد ، يا در عصب ، بندآمدنى روى داده است ، يا ورم كرده ، يا گشاده‌تر از حال طبيعى شده و يا گسسته است .\r\n\r\nنشانيها :\r\nاگر كاهش نيروى بينايى سببش در بدن است و بدن در اين ناتوانى بينايى شركت دارد ، ما نشانيهاى سوء مزاج گوناگون بدن را شرح داده‌ايم ، مزاج بدن را بررسى كن !\r\nاگر تشخيص دادى كه آسيب چشم از سوى مغز است ، مغز را معاينه كن ! كه خود مغز به چه آسيبى مبتلاست .\r\nاگر آسيب از مغز باشد و به چشم سرايت كرده ، حتما بايد بقيهء حواس نيز آسيب ديده باشند .\r\nگاهى در آسيب‌ديدگى مغز ، چشم بيشتر از ساير حواس سهيم و همدرد است . چنان‌كه حس بويايى قبل از حس شنوايى از آسيب مغز گزند بيند .\r\nمثلا در ضربت خوردن قسمت جلو مغز كه از اثر فشار ، مغز بيمار مىشود ، مىبينى كه حس شنوايى دست‌نخورده و به حال خود مانده است . اما چشم به حالت بازمىماند و انسان نمىتواند پلكها را حركت دهد و چشم هرچند باز است چيزى نمىبيند .\r\nاگر كاهش ديد بستگى به روان بينايى دارد ؛ اگر روان بينايى نازك‌تر از حالت طبيعى شده باشد و در عين حال كمتر از حالت طبيعى باشد ، علامتش اين است كه هرچند نزديك را به خوبى مىبيند ، چيز دورافتاده را كاملا نمىبيند .\r\nاگر روان بينايى زياد است اما نازكتر از روان طبيعى است ، نزديك و دور را بسيار خوب مىبيند .\r\nليكن اگر بسيار نازك‌تر از لازم باشد ، چيز بسيار درخشان را ثابت نمىبيند . مثلا نور بسيار قوى نيروى بينايى را بسيار خسته گردانيده و چشم آن چيز درخشنده را جداجدا مىبيند .\r\nاگر روان بينايى زياد از حد طبيعى غليظ باشد ، چشم از دور خوب مىبيند و نزديك را خوب نمىبيند . در نظر بعضى سبب شعاع ( پرتو ) است ؛ كه ديد عبارت از بيرون جستن پرتو است و ملاقات با شىء ديدنى ، كه حركت ديد به سوى دور از غلظتش مىكاهد و قوامش را استقامت بخشد . چنين حركتى ، روان رقيق را تحليل مىبرد و كارى از دستش برنمىآيد .\r\nاما به نظر بعضى ديگر ، ديد از جايگاه شفاف صورت مىگيرد . گويند در نگاه كردن به دور جنبش جليديه شدت مىيابد ؛ ازاين‌رو روان غليظ داخل خود را رقّت بخشد و روان رقيق را به‌ويژه اگر كم باشد تحليل مىبرد . اثبات يكى از اين دو نظريه كار حكما است نه كار پزشكان .\r\n\r\n","description":"","footnote":"","page_name":" 255 ","page_number":289},
  {"content":"\r\n\r\nاما اگر چنين حالتى سببش در لايه‌ها و رطوبتهاى پايين رفته باشد ، نمىتوانى بدانى مگر چيزى ديگر همراه باشد . لكن مىشود از رنگ ، بادكردگى ، كشيدگى ، ترنجيدگى ، پژمردگى ، كوچك شدن چشم ، رطوبتى كه بر چشم نشيند كمك گرفت ، چشم بيمار شده ، چيزى مانند رنگين‌كمان ببيند ، يا خشكى و تيرگى را كه از خارج مىتوان ديد و مردمك چشم به وضوح مشاهده شده را نمىبيند ، كه شايد حالت قرنيه را از آن شناخت ، يا حال بيضيه را كه شخص بيمار هميشه مه مانندى را ميان دو چشم خود مىبيند .\r\nاگر تيره رنگى تنها در برابر سوراخ مردمك باشد و بقيهء اجزاء قرنيه تيره نباشد ، دليل است كه تيرگى در بيضيه است و بيضيه صاف نيست .\r\nاگر تيرگى تمام اجزاء قرنيه را در بر گرفت ، بدون شك آسيب در قرنيه است . تنها اشكال در اين است كه آيا در بيضيه هم هست يا نه ؟ گاهى خشكى بر بيضيه روىآور است . شايد از اين خشكى بعضى از اجزائش گرد هم آيند و جمع شود ، در نگاه كردن سوراخى يا سوراخهايى مىبيند ، كه شايد از اثر جوشهايى پنهان در قرنيه باشد و سياهيهايى پيش چشم آيد كه وجود ندارند . و گمان مىرود كه ديدن سياهيها از آب باشد ، و شايد از آب نباشد .\r\nتنگى و گشادى و آب و حالات عصب را در بحث جداگانه‌اى مىآوريم .\r\nعلامت گسستگى پيوندها ، اگر در كليهء چشم باشد بينايى يكهو از دست مىرود .\r\nو بدان ! هر نوع تباهى كه از خشكى باشد ، در حالت گرسنگى و ورزش تحليل‌برنده ، هنگام تخليه‌ها و در گرماى نيمروز شدت يابد ؛ اگر سبب رطوبى باشد ، عكس آن را در نظر بگير !\r\n\r\nعلاج :\r\nاگر ضعف ديد از خشكى است : آب پنير ، رطوبت‌بخشها ، شير نوشيدن و شير در چشم دوشيدن ، روغن‌هاى رطوبى بر سر ماليدن ، و به‌ويژه براى نوشفايافتگان از بيمارى ، خواب ، آرامش ، به بينى كشيدنيهاى رطوبت‌آور و به‌ويژه روغن نيلوفر خوب است .\r\nاگر سبب يبوست است و در لايه است ، علاجش سخت مىشود . اگر از رطوبت است ؛ بعد از تخليه ، تحليل‌برنده‌ها استعمال شوند . سبك قى كردن به‌ويژه براى سالخوردگان مفيد است .\r\nاگر مادهء كهنه شده باشد ، بسيار زيان‌رسان است .\r\nغرغره‌ها و عطسه‌آورها مفيدند . براى استفراغ در اين حالت روغن گرچك با آبى كه الوادر آن خيس شده مفيد است . هرچه بخار را از سر براند مانند : معجون هليله‌اى - به‌ويژه هنگام خواب - خوب است . ورزش دست و - به‌ويژه - پا نافع است . بايد چشم را ماساژ داد ، اگر سبب غلظت باشد ، علاجش در لوح داروهاى چشم ذكر شده .\r\nبايد هرگاه داروهاى تند به كار مىبرى ، داروهاى گيرنده هم باشد . توتياى شسته و پرورده در آب مرزنگوش يا آب رازيانه ، يا آب ريحان كوهى ، افشرهء گندناى وحشى نافع است . به چشم كشيدن صمغ فيلزهره بسيار مفيد است ، كه نيروى ديد را تا زمانى دراز نگه مىدارد . اگر رطوبت\r\n\r\n","description":"","footnote":"","page_name":" 256 ","page_number":290},
  {"content":"\r\n\r\nرقيق و همراه حرارت و خارش باشد ، ساييدهء هليله و گلاب بسيار مفيد است .\r\nداروهاى مفيد براى تقويت ديد : زهرهء جانورانى مانند : كبك ، زق ( نوعى مرغابى كوچك ) ، ماهى شبوط ، لاشخور ، گاو نر ، خرس ، خرگوش ، بز نر ، كلنگ ، پرستو ، گنجشك ، روباه ، گرگ ، گربه ، سگ شكارى ، قوچ كوهى ، هوبره را به چشم كشند ، بسيار مفيد است . به‌ويژه زهرهء هوبره خاصيتى عجيب دارد . اين داروها تنها يا تركيبى باشند ، مفيدند .\r\nاز روغنهاى نافع : روغن گرچك ، روغن نرگس ، روغن ثمرغار ، روغن ترب ، روغن شنبليله ، روغن سوسن ، روغن مرزنگوش ، روغن بابونه ، روغن بابونهء گاوچشمى است ، آب ريحان كوهى به چشم چكانند ، مفيد است .\r\nافشرهء انار ميخوش ( ملس ) بجوشد تا نصف شود و به هم زنند ، يك دوم آن عسل مخلوط كنند و در آفتاب گذارند ؛ از داروهاى تقويت‌كنندهء ديد است .\r\nدو عدد گردوى سوخته ، سى عدد هستهء هليلهء زرد بكوبند و يك مثقال فلفل ناسوخته بر آن ريزند و به چشم كشند .\r\nآب انار ترش و شيرين را دو ماه در زير آفتاب گرم بگذارند و صاف كنند . دار فلفل ( فلفل دراز ) ، الوا ، نشادر يا الوا بدون نشادر نرم كوبند و بر يك رطل از آب انار ، سه درهم بريزند و نگه دارند و تا كهنه شود بهتر است . سوسن زرد با آب ماميران ، مانند سرمه كوبيده شود . آب پياز با عسل براى چشم مفيد است .\r\nشياف از زهره‌ها داروى قوى است . زهره‌هاى قوى مانند : زهرهء باز و كركس . قطراتى از سركه و شير و عسل در هاون مسى آن‌قدر بسايند تا سياه گردد و به چشم كشند .\r\nو بدان ! كه هميشه خوردن شلغم پخته يا بريان ديد را تقويت كند و از ضعف آيندهء چشم مانع شود . گوشت مار - چنان‌كه در ترياق پخته مىشود و چنان‌كه در باب جذام آمده است - تناول شود ، به بهداشت چشم بسيار خدمت مىنمايد .\r\nبراى پيران و كسانى كه از اثر جماع چشمشان ضعيف شده داروى زير خوب است :\r\nنسخه : توتياى شسته و شراب به اندازهء حجامت ، روغن بلسان ، بيشتر از توتيا . توتيا سائيده مىشود ، روغن بلسان بر آن ريزند ، بعدا شراب اضافه مىكنند و بسيار مىسايند و به چشم كشند .\r\nنسخهء داروى ديگر كه به نفع ديد است و حتى در نگاه كردن به قرص خورشيد زيانى نمىبيند از اين قرار است :\r\nنسخه : سنگ « باسفيس » ، سنگ « مغناطيس » ، سنگ « احاطيس » كه زاج سفيد است ، شادنه ، بابونه و افشرهء پلخم . از هريك يك جزء . زهرهء كركس ، زهرهء مار ، از هريك يك جزء ، سرمهء چشم گردد .\r\nشانه كردن مو ، به‌ويژه براى پيران روزانه چند بار تكرار شود . زيرا بخار را به سوى بالا مىكشد و از چشم دورش مىسازد .\r\nتوى آب صاف رفتن و سر فرو كردن و چشم زير آب باز كردن بهداشت چشم است و چشم را\r\n\r\n","description":"","footnote":"","page_name":" 257 ","page_number":291},
  {"content":"\r\n\r\nتقويت كند . و به‌ويژه براى جوانان .\r\nكسى كه از بخار معده و زيان رطوبت در رنج است ، قبل از غذا خاراگوش آب‌پز و اسكنجبين ، پياز دشتى ، سير و هرچه ملين است و مواد ناباب را از معده بيرون مىراند بخورد .\r\n\r\nفصل دوم آنچه براى چشم زيان‌آور است .\r\nكار و حركات ، اغذيه ، تصرف در اغذيه .\r\nكار و حركات : هرچه خشكىآور است . مانند : جماع زياد ، خيره شدن در درخشنده‌ها ، خواندن خط ريز به افراط - اما در حد متوسط نافع است - ريزه‌كاريها ، خواب بر سيرى ، و بعد از شام خوردن زيان به چشم رساند . بايد كسى كه ضعف بصر دارد ، بعد از هضم طعام بخوابد ، هر نوع امتلاء زيان است ، هرچه قبوضيت‌آور است خوب نيست ، هرآنچه خون را تيرهء بدرنگ كند ، از قبيل : شورمزه‌ها ، تندمزه‌ها و غيره خوب نيست . مستى كردن به زيان چشم است .\r\nقى از آنجا كه معده را تخليه مىكند خوب و از آنجا كه مواد مغز را تحريك مىكند و به سوى چشم مىراند ، بد است . اگر قى دادن لازم باشد حتما بايد بعد از غذا و به آرامى باشد ، حمام رفتن خوب نيست . خواب زياد بد است . گريهء شديد ، رگ‌زنى زياد ، حجامت گذاشتن پياپى ، خوب نيست . از خوراكها : شور ، تندمزه و بخارآور و هرچه دهانهء معده را آزار دهد ، شراب غليظ و تيره ، گندنا ، پياز ، ريحان كوهى ، زيتون بسيار رسيده ، شبت ، كلم ، عدس ، خوب نيستند .\r\n\r\nفصل سوم شبكورى\r\nچشم در شب نمىبيند و در روز مىبيند و بعدا ضعيف مىشود . اين از بسيارى رطوبت چشم و غلظت آن ، يا از رطوبى بودن و غلظت روان بيننده است .\r\nاكثرا مشكى چشمان به شبكورى مبتلا مىشوند و كبود چشم‌ها محفوظند .\r\nكسانى كه كاسهء چشم كوچك دارند يا رنگارنگى و خطوط پر پيچ‌وخم در چشم دارند ، - كه دليل كمى روان بينايى در خلقت است - به شبكورى دچار مىشوند .\r\nشايد از علتى در خود چشم ، يا به شراكت مغز و معده باشد كه علامات اينها را مىدانى !\r\n\r\nمعالجه :\r\nاگر مادهء شبكورى زياد است ، رگ سر را و شريان سباتى و گوشه چشمها را بزن ! و از ساير تخليه‌هاى شناخته استفاده كن و چندباره كن ! اگر تخليه با محموده و گندبيدستر باشد بىفايده\r\n\r\n","description":"","footnote":"","page_name":" 258 ","page_number":292},
  {"content":"\r\n\r\nنيست .\r\nقبل از غذا شربت زوفا : حسل يا گرد حسل و فيجن تناول كند . بعد از هضم خوراك كمى شراب كهنه بنوشد .\r\nجگر بز نر بر اخگر نهند كارد در آن فرو كنند ، سايلى را كه از آن مىتراود بگيرند ، نمك هندى و دار فلفل بپاشند و در چشم كشند ؛ و مىتوان داروهاى نامبرده را در حال برشتن جگر بر جگر پاشيد و سر بر بخارش بگيرند ، و از جگر كباب شده بخورند ، كه بسيار نافع است . نيز اگر پارچهء نازك را از آن ببرند و شياف چشم كنند ، خوب است .\r\nشياف دار فلفل هم خوب است ، يا از قسمت بالا و پايينى جگر پارچه‌هايى را ببرد و در تنور بريان كند و زياد برشته نشود . وسايل آن را تصفيه كنند و به چشم كشند . جگر خرگوش و شياف دار فلفل خوب است .\r\nنسخهء ديگر : فلفل ، دار فلفل ، ورس ( اسپرك ) اجزاء متساوى ، باهم مخلوط و به چشم كشند .\r\nهر زهره‌اى نافع است و به ويژه زهرهء بز نر ، قوچ كوهى ، روغن بلسان آميخته با كمى افيون ، به چشم كشيدن هر سه نوع از فلفل كه مانند گرد بسايند ، شب مصرى ، عسل آب و رازيانه در چشم چكانند و مدتى زياد چشم باز نكنند . اگر عسل قوتى از شب و نشادر در آن باشد ، از آب رازيانه قوىتر است .\r\nخون حيوان گرم‌مزاج براى به چشم كشيدن خوب است ، افشرهء سيماهنگ آميخته با بزر خرفه ، شياف ، هوه‌جوه ، شياف زنگار مفيد است . فضلهء ورل و ريگ ماهى نيز بهره رسانند .\r\nزهرهء « حدات » ( پرندهء جوجه ربا ، غليواژ ) ، يك جزء ، فلفل دو جزء ، اندران سه جزء ، با عسل عجين شود .\r\nخون‌گيرى از رگ گوشه چشم اگر مانعى نباشد - چنان‌كه خود دانى - مفيد است .\r\n\r\nفصل چهارم روزكورى\r\nروزكورى عبارتست از : كمى و رقيقى روان بينايى كه از تابش آفتاب تحليل مىرود و در تاريكى جمع مىشود . گاهى علت كم است و چشم در سايه - نه در آفتاب - مىبيند و در مقابل نور ضعيف است . علاجش زياد شدن حالت رطوبى و غلظت دادن خون است چنان‌كه دانى !\r\n\r\nفصل پنجم سياهىها ، خيالات\r\nدر اين حالت چشم رنگهايى را مىبيند كه گويى در فضا پراكنده‌اند . سببش وجود چيزى غير\r\n\r\n","description":"","footnote":"","page_name":" 259 ","page_number":293},
  {"content":"\r\n\r\nشفاف در ميان جليديه و ديدنيهاست ، و آن چيز يا همانند آن را به حالت عادى نمىتوان درك كرد ، ليكن نيروى بينايى خارج از اعتدال آن را حس مىكند ، يا اگر در حد متوسط باشد ، با چشم مىتوان ديد ، هرچند چشم بسيار قوى نباشد .\r\nمعنى اولى آن است كه : اگر ديد قوى باشد ، كوچك و نهانىها از چيزهايى را كه در هوا پرواز مىكنند و به نزديك چشم آيند درك مىكند كه اين اشكال در فضا زياد است . اما از آنكه نزديك است و يا از روشنى آن ، نمىتواند آشكارا آنها را ببيند .\r\nهمچنين اگر در داخل اثرى از بخارهاى اندك باشد - كه هيچ مزاجى از آن تهى نيست - به‌هرحال شكل‌هاى فضايى و آثار بخارها از چشمهاى عادى كه زياد قوى نباشند پنهانند . اما براى چشم بسيار قوى ، چون خيالى ديده مىشوند ، كه در اين حالت زيانى نيست .\r\nاگر از آثار بخار است يا بخار در لايهء پرده‌هاى چشم است ، يا در رطوبىهاى چشم اگر در لايه‌هاست شايد بر لايهء قرنيه اثرهاى بسيار پنهان باشد كه بقيه از آبله يا رمد ، يا بقيه جوش و غيره است كه چشم از خارج آن را نمىبيند . اما در باطن براى چشم پديدار است ، زيرا جاى پنهان شدن اثر شفاف نيست چشم آن را احساس مىكند .\r\nدر هواى شفاف اجزايى هست كه به كثرت ديده مىشود و گويى حقيقت دارد و از خارج ديده مىشود . شايد جزئى از اين اجزاء كوچك است كه درست به اندازهء سياهى سوراخ عنبيه است ، كه در مقابل آن قرار گرفته .\r\nاگر مادهء سبب بيمارى روزكورى در رطوبت باشد ، بر دو قسم است : يا خودبه‌خود از گوهر رطوبت است و به سياهى گراييده ، يا از خارج عارضه بر گوهر رطوبت آمده و گوهر رطوبت خود به خود تغيير به مادهء بيمارى شده است . يا براى جزئى از چشم سوء مزاج رخ داده و رنگ را عوض كرده و شفافيت را از بين برده است و سوء مزاج ناشى از سردى يا رطوبت يا از حرارت به جوشش آمده و مزاج هوايى را تحريك كرده است ؛ كه يكى از خصوصيات مادهء مزاج هوايى آن است كه هرگاه با مادهء رقيق شفاف مخلوط شود آن را غليظ و رنگش را كره‌اى و غير شفاف مىسازد . يا از يبوست سفت‌كننده و برهم آورندهء شديد است .\r\nآنچه از مادهء خارجى است يا عرضى ( رويدادى ) و ناثابت است و از جنس بخارهايى است كه از كليهء بدن بالا مىروند . يا از معده يا از مغز است . اگر لطيف باشد مىتوان آن را پيدا كرد و تحليل برد . چنان‌كه در بحرانها و بعد از قى و بعد از خشم پديد آيد . يا ثابت است و آژير آب چشم است .\r\nسياهيها در اندازهء مختلفند ، بزرگ و كوچك دارند ، در قوام هم مختلفند . سفت هست و رقيق پنهان هست . در اوضاع مختلفند ، متخلخل هست و سفت مه مانند هست . شكل مختلف است گاهى به دانه‌هاى ريز و گاهى پشه‌اى و مگسى مىباشند و گاهى نخى و مويى كه به درازى پيش چشم مىآيند .\r\n\r\n","description":"","footnote":"","page_name":" 260 ","page_number":294},
  {"content":"\r\n\r\n\r\nعلامات :\r\nاگر از حس بينايى قوى است ، خفيف است و به اشكال گوناگون و داراى منظر به‌خصوصى نيست ، و تا چشم سالم است آن هم موجود است و اختلالى ندارد .\r\nاگر سبب از قرنيه است ، سببهاى قرنيه را ذكر كرديم كه ثابت مىماند ، افزايش نمىيابد و زيانى به چشم نمىرساند به جز اينكه موجب وجود اشباح است .\r\nاگر به سبب بيضيه است مدت زياد ماند و آسيبى بزرگ به چشم وارد نياورد - كه اين حالت يا كمى بعد از رمد گرم يا پيرو سبب سردى يا گرمىبخش پيدا مىشود و از معاينه معلوم است - و به‌ويژه كه قرنيه با جلا و صاف است و زبرى ندارد ، و چيزى ثابت هست كه زياد نمىشود و زيانى هم نمىرساند .\r\nاگر سبب بخارهاى معده و بدنى است ، علامت اين است كه از بخارآورها و امتلاء و هضم و جنبشها و سرگيجه و حيرت‌زدگى چشم برانگيزد . آن هم گذرا است و زياد نمىپايد و زياد و كم مىشود . ويژهء يك چشم نيست و در هر دو چشم مىباشد . اگر غثيان ( دل به هم آمدن ) همراه داشت ، دليل درست است . اگر قى و استفراغ بود ، بايد معجونهاى مسهل ( ايارج ) به كار برد و غذا را لطيف كرد و هضم روبراه باشد كه آن را افزايش يا كاهش دهد .\r\nتو در باب ضعف چشم ، علامت آنچه از خشكى بيضيه باشد ياد گرفتى ! و اگر تا شش ماه سلامت چشم و شخص صاحب چشم خيالاتى استمرار يافت ، اكثرا جاى نگرانى نيست .\r\nاما اگر سياهيها پيش‌درآمد آب در چشم آمدن باشد ، به تدريج چشم به تيرگى گرايد تا آب نازل مىشود و يا يكباره آب آيد . كمتر اتفاق افتد كه از شش ماه بگذرد .\r\nاگر ديدى كه اشباح مىرود و برمىگردد ، كاستى و فزونى دارند ، بدان كه آژير آب نيست .\r\nاگر مدت طول كشيد و ناتوانى به چشم روى نياورد ، بدان كه از آب در چشم آمدن خبرى نيست .\r\n\r\nمعالجات :\r\nآن شبحها كه پيش‌درآمد آب هستند بايد زود معالجه شوند ، و در غير اين صورت اگر از خشكى است ، از رطوبت‌دهنده‌ها نفع بيند . اگر از رطوبت و غير رطوبت است و از خشكى نيست ، از به چشم كشيدنيهاى جلادهنده استفاده كن ! در معالجهء آنچه آژير آب آمدن به چشم است ، بايد اولا بدن و به‌ويژه معده را تخليه كرد . بعدا سر را وسيلهء غرغره‌ها و انفيه‌ها و كلوچيدنيها پاكسازى كرد .\r\nعطسه‌آورها ازآن‌رو كه سستىآور است و تخليه‌كننده مفيد است ، و از آنجا كه عطسه سبب حركت شديد مىشود ، بيم آن دارد كه آب را تحريك كند و به‌ويژه اگر زير عصب يا نزديك آن باشد .\r\nو بدان ! كه « ايارج فيقرا » بسيار خوب است و « حب الذهب » ( حب طلا ) آميزه با لوفا و خيار تلخ كه با شيرهء الوا معجون كنند ، خوب است . نبايد داروهاى لطيف‌كننده و جلابخش در چشم كشند مگر بعد از تخليه .\r\n\r\n","description":"","footnote":"","page_name":" 261 ","page_number":295},
  {"content":"\r\n\r\nدر اوايل آب آمدن خون‌گيرى كامل از شريان پشت گوش لازم است كه بايد اول داروهاى نرم مانند : آب رازيانه با عسل و روغن زيتون استعمال كرد . چنان‌كه گويند : اگر بيم آب آمدن باشد ، بو كردن مرزنگوش مفيد است ، و روغن مرزنگوش خشك‌كنندهء آب است ، و گويند در ابتداى آب آمدن عرق كردن گيجگاه مفيد است . گويند بزر وسمه به چشم كشيدن بسيار خوب است ؛ كه آب را زايل مىكند و تحليل مىبرد . آنگاه به تدريج به داروهاى تركيبى احتياج است .\r\nنسخه : سكبينه سه جزء ، صمغ انگدان ، كندس ، هريك دو جزء ، عسل هشت قوطولى .\r\nسوختهء سر پرستو با عسل به چشم كشند مجرب است . شياف « اصطفطيقان » و كليهء زهره‌هاى مذكور در باب ضعف چشم خوبند ، كه بهترين آنها شياف زهره‌هاى مارستانى ، سرمهء « اوميلاوس ؟ » . و سرمه‌اى است كه در اقرابادين آمده است . كه زهرهء لاك‌پشت در آن دخالت دارد .\r\nيا داروى « اتعاسيوس » با آب رازيانه ، يا شياف مرزنگوش و « ساروس ؟ » و « مرحومون » . روغن بلسان هم مفيد است .\r\nداروى سرآغاز جلوگيرى از آب آمدن چشم به قرار زير است :\r\nنسخه : زهرهء گاو نر جوان و سالم ، در ظرف مسين ريزند ، از ده روز تا دو هفته نگه دارند . مرّ و زعفران ساييده ، زهرهء لاك‌پشت دشتى ، روغن بلسان ، از هريك به وزن دو درهم ، همه باهم خوب مخلوط مىشوند و در چشم كشند .\r\nنسخهء ديگر : خربق يك جزء ، صمغ انگدان يك جزء ، سكبينه سه دهم جزء ، شياف شود و به چشم كشند .\r\nنسخهء ديگر : خربق سفيد ، فلفل هريك يك جزء ، اندران سه جزء ، با آب ترب شياف شود .\r\nبيمار نبايد ماهى و غذاهاى غلظت‌آور و بخارانگيز بخورد . از بسيار نوشيدن شراب و آب بپرهيزد . خون‌گيرى و حجامت پياپى نباشد بهتر است و تا نياز مبرم نباشد و تا ندانند كه خون گرم و زياد است از آن خوددارى كنند .\r\n\r\nفصل ششم انتشار ( گشادگى )\r\nسوراخ عنبيه گشاده‌تر از طبيعى مىشود ، كه بعد از سردرد يا از ضربت و صدمه ناشى است . يا سبب در خود كاسهء چشم است ، كه يا در بيضيه يا در عنبيه است .\r\nاگر بيضيه رطوبت زياد داشت ، فشار بر عنبيه مىآورد و حركت مىدهد و گشادى دهد .\r\nاگر بيضيه خشك بود ، گشادى در خود عنبيه نيست بلكه عارضه‌اى است بر عنبيه ، كه به پيروى از بيضيه ، عنبيه خشكى پذيرد ، و هرگاه عنبيه به خشكى گراييد و به جوانب خود كشيده شد - چنانچه پوست سوراخ شده در حالت خشكى تمدد مىكند و سوراخ وسعت يابد - سوراخ عنبيه گشادتر مىشود ؛ به‌ويژه اگر رطوبتهاى اطراف مزاحم باشند .\r\n\r\n","description":"","footnote":"","page_name":" 262 ","page_number":296},
  {"content":"\r\n\r\nگاهى گشادگى عنبيه از رطوبتى است كه در گوهر آن درآيد و ستبرى را زياد كند و به سوى غلظت مىكشد يا ورمى كشيده در عنبيه پديد آيد .\r\nشايد گشادگى چشم سرشتى باشد ، در هر حال به زيان چشم است ، كه چيزها را به حجم كمتر از طبيعى مىبيند . يا شايد چيزى را نبيند ، چه ممكن است كه گشادگى به « اكليل » ( قسمت تاجى ) برسد و چندانى از نيروى ديد نماند كه به حساب آورد .\r\nاگر از ضربت و آسيب خارجى ( تصادف ) بود ، علاج‌پذير نيست .\r\nاز شخصى معتمد شنيدم كه گشادگى از اثر ضربت را معالجه كرده ، فورا خون‌گيرى كرده و قرص الوا به وى داده و در مدتى كم شفا يافته .\r\nاگر گشادگى از گسستگى پيوندها در شبكيه باشد ، به هيچ وجه علاج‌پذير نيست ، و آنچه را گشادگى عصب توخالى باشد ، شفايش دشوار است .\r\nعلامتها را در باب ضعف چشم گفتيم .\r\n\r\nمعالجه :\r\nاگر سرشتى است ، دوا ندارد . اگر از خشكى است ، داروهاى رطوبت‌بخش - كه ذكر شده‌اند - مفيدند . اگر از رطوبت است و مواد رطوبى در بدن زياد است رگ‌زنى ؛ زدن رگ گوشهء چشم - كه موضع را پاكسازى كند - سود مىبخشد .\r\nرگ گيجگاه زدن و بركشيدن ، تخليه‌هايى كه ياد گرفته‌اى ! آب نمك ، يا آب شور بر سر پاشند و به‌ويژه با سركه مخلوط باشد . نبايد مسهل‌هاى زياد به كار برد كه نيرو را ضعيف مىكند و چنانچه لازم است پاك نمىنمايد . شايد كافى باشد كه در ده روز يك دفعه پاكسازى وسيلهء يك يا يك درهم و نيم حب صمغ صنوبر باشد . غذا نخود آب با روغن كنجد باشد . چشم سالم را توتيا بكشد تا همانند آن بيمار نشود .\r\nداروهاى به چشم كشيدنى - كه در باب خيالات و آب آورديم - مفيد است . حجامت بر پشت گردن خوب است كه ماده را به عقب مىكشد .\r\nاگر از ضربت خوردن است و مىخواهى علاج كنى ، خون بگير ، سر را گرمى ده ، سردىبخشها را به كار بر ! آرد باقلى پوست‌كنده ، يا آرد جو خيس شده با آب برگ بيد ، يا آب كاسنى را ضماد كن !\r\nپشم آلوده به زردهء تخم‌مرغ و روغن گل و كمى شراب بر چشم بگذار ! خون « شفنين ؟ » ( كبوتر دشتى ) و جوجهء مرغ در چشم بچكان . در روز سوم شير در چشم چكانند ، داروهاى به چشم بسيار قوى لازم است .\r\n\r\nخلاصه :\r\nعلاج اين حالت از جنس علاج ورم گرم است . و اخيرا اين نسخه را به كار برند :\r\nكندر ، زعفران ، مرّ ، هريك يك جزء ، زرنيخ نيم جزء شياف چشم شود . و اين دارو را به كار ببر كه\r\n\r\n","description":"","footnote":"","page_name":" 263 ","page_number":297},
  {"content":"\r\n\r\nدر علاج گشادگى نافع است .\r\nنسخه : زهرهء بزغاله دو مثقال ، زهرهء كلنگ دو مثقال ، زعفران يك درهم ، يك‌صد و هفتاد دانه فلفل ، رب شيرين‌بيان پنج مثقال و دو سوم مثقال ، اندران دو مثقال ، عسل به اندازهء حاجت . كه داروها را با آب رازيانه مىسايند و با عسل مخلوط كنند و به چشم كشند .\r\nبراى علاج ضربت خوردن چشم ، نيم مثقال از اين داروها را با آب ترب مىسايى و مىگذارى تا خشك شود و گرد گردد و سرمه شود .\r\nنسخه : زهرهء بز نر يك مثقال ، فضلهء خشك سوسمار يا ورل يك مثقال و نيم ، بورهء قرمز يك مثقال ، فلفل ، زهرهء كلنگ از هريك دو مثقال ، زعفران يك مثقال ، اندران نيم مثقال ، كندس يك مثقال ، با آب رازيانهء ساييده و با عسل مخلوط مىشود .\r\nاگر گشادگى از منحرف شدن لايهء شبكيه يا از گشاد شدن دو عصب توخالى باشد ، علاج‌پذير نيست هرچند در علاج گشاد شدن دو عصب مذكور اميدى باشد .\r\n\r\nفصل هفتم تنگى چشم\r\nسوراخ عنبيه از حال طبيعى تنگ‌تر است . اگر سرشتى باشد خوب است ، اگر از بيمارى باشد بدتر از گشادگى است و ممكن است بند آيد .\r\nسبب : يا از قرنيه كه خشك شود و مىترنجد و جمع مىشود و سوراخ را مىترنجاند و تنگى يا بندآمدگى رخ دهد ؛ يا رطوبت است كه قرنيه را از اطراف كشيدگى دهد و به سوى وسط مىآورد و سبب تنگى سوراخ عنبيه مىشود . چنان‌كه در الك ( آرد بيزه ) مىبينى كه اگر تر و سست شود به هر سو كشيده مىشود ؛ و يا خشكى شديد در بيضيه است كه كاهش يابد و به يارى لايه پژمرده مىشود و جمع مىگردد و بر ضد حال برجستگى چشم عمل مىكند .\r\nاكثرا تنگى چشم از خشكى است ، و شايد تنگى چشم از تنگى عصب توخالى باشد . چنان‌كه گشادى چشم از گشادى عصب كاوكى است . علامتها را در باب ضعف چشم گفتيم .\r\n\r\nعلاج :\r\nتنگى از خشكى : داروهاى رطوبت‌بخش از قطره ، انفيه ، افشره‌هاى پاشيدنى ، و غيره است .\r\nكه تو مىدانى . غذاهاى نرم و چرب . گاهى ناچار مىشوى كه چيزى كمى گرمىزا را به كار ببرى تا مادهء رطوبى را به سوى چشم آرد .\r\nبايد به‌طور مداوم و پياپى سر و رخساره و چشم را ماساژ داد . ولى به مدت كم ، كه جذب رطوبت كند .\r\nتنها به كار بردن رطوبت‌آورهاى خالص شايد زيانى هم در بر داشته باشد .\r\n\r\n","description":"","footnote":"","page_name":" 264 ","page_number":298},
  {"content":"\r\n\r\nهرگاه داروهاى به چشم كشيدنى جذب‌كننده را به كار بردى ، باز رطوبتيها را استعمال كن !\r\nتنگى از رطوبت : داروهاى به چشم‌كشيدنى در باب ضعف چشم و آب و اشباح ذكر شده‌اند و شياف زير خوب است .\r\nنسخه : زنگار ، اندران ، هريك يك جزء ، زعفران يك جزء و يك‌سوم جزء ، الوا پنج جزء ، مشك نيم جزء ، شياف شود و در چشم كشند .\r\nنسخهء ديگر : اندران دو مثقال ، زنگار چهار مثقال ، مدفوع ورل سه مثقال ، زعفران دو مثقال ، صمغ عربى يك مثقال ، با عسل عجين شود و استعمال گردد .\r\nنسخه : فلفل و اندران هريك دو جزء ، روغن بلسان نه جزء ، زعفران يك جزء ، صمغ اندران را در آب رازيانه حل كن ! روغن بلسان را بر آن بريز و با عسل عجين كن بسيار مفيد است . من خودم تنگ‌چشمى را كه اول قرحهء قرنيهء سطحى داشت چنين معالجه كردم .\r\nاول با داروهاى جلا دهنده مخلوط با شير پستان زن گاهى و بعدا با افشرهء آلالهء كوهى ( شقايق النعمان ) افشرهء رازيانهء سبز مخلوط با عسل ، مداوا كردم و شفا يافت .\r\n\r\nفصل هشتم آب آوردن چشم\r\nآب آوردن يكى از انواع بيماريهاى چشم است كه سدّى را در ميان چشم و ديدن به وجود مىآورد .\r\nآب آوردن چشم عبارت از رطوبتى خارجى است كه به چشم آيد و در ميان رطوبت بيضيه و پردهء نازك قرنيه در جايى كه سوراخ عنبيه آنجاست جمع مىشود ، و ديد را مانع است .\r\nاين آب چشم در چندىوچونى تفاوتهايى دارد .\r\nاگر آب به چشم آمده زيادتر از حجم سوراخ عنبيه باشد و همهء سوراخ را بپوشاند ، ديد به كلى نابود مىشود و چشم چيزى را نمىبيند .\r\nاما اگر حجم آب كمتر از حجم سوراخ عنبيه باشد و تنها قسمتى از آن را بپوشاند معلوم است كه ديد هست اما ناقص است . آن قسمتى را كه آب پوشانيده است نمىبيند و قسمتى كه آب اشغال نكرده است مىبيند ، يعنى نيم به نيم مىبيند . اگر بيمار به چيزى نگاه مىكند فقط آن قسمت را مىبيند كه آب آن را نپوشانيده است و قسمتى از چيز ديدنى پيدا نيست . براى ديدن چيزى به‌طور كلى بايد بيمار كاسهء چشم را به‌طرف قسمت ناديده بگرداند و همه را ببيند .\r\nممكن است گاهى چيزى را كاملا ببيند و ممكن است گاهى اصلا آن را نبيند . مثلا چيزى كه مىخواهد ببيند همگى در برابر قسمت پوشيده از آب قرار گيرد . يا آن چيز ديدنى همه‌اش در مقابل قسمت ناپوشيده از آب كذايى باشد . زيرا اين راه‌بندان ميان چشم و ديدنى وقتى ناتمام و نيم به نيم است كه آب قسمت بالايى عنبيه را بپوشاند و قسمت پايينى مكشوف و بىآب باشد . يا در قسمت بالا و پايين آب باشد و در وسط مكشوف باشد . اما اگر چشم عنبيه را بپوشاند هيچ‌چيزى ديده\r\n\r\n","description":"","footnote":"","page_name":" 265 ","page_number":299},
  {"content":"\r\n\r\nنمىشود . و چنان‌كه گفتيم اگر در جاى ديگر غير از عنبيه اين آب بيگانه گرد آيد و عنبيه كاملا مكشوف باشد ، همه چيز را و همه اجزاء چيز ديدنى را مىبيند .\r\nممكن است بندآمدنى در وسط سوراخ عنبيه سد راه چشم و عالم خارج باشد . كه در آن حال چشم كليه چيز ديدنى را مىبيند . اما در وسط ديدنى نقطهء سياهى گودال مانند مىبيند .\r\nآب بيگانه كه به چشم وارد مىشود و راه‌بندان در ميان چشم و ديدنيها ايجاد مىنمايد ، دو حالت احتمالى دارد :\r\n1 . صاف و شفاف و نازك است و نور و آفتاب را از تابش به چشم بازنمىدارد .\r\n2 . بسيار پرمايه است و تابش و روشنايى را از ورود به چشم مانع مىشود .\r\nآب چشم علاوه بر اختلاف در نازكى و غليظى در رنگ نيز اختلاف دارد كه ممكن است به رنگهاى زير ديده شود :\r\nالف - هوايىرنگ .\r\nب - سپيد به رنگ گچ .\r\nج - سپيد به رنگ مرواريد .\r\nد - سپيد مايل به كبودى .\r\nه - پيروزه رنگ آبى درخشان .\r\nو - طلايى .\r\nز - زرد معمولى .\r\nح - سياه‌رنگ .\r\nط - به رنگ خاك .\r\nى - سبزرنگ .\r\nآنهايى را كه به رنگهاى هوايى ، سپيد مرواريد رنگ ، سپيد مايل به كبودى و آبى درخشان فيروزه‌رنگ باشند به آسانى معالجه مىشوند . اما گچى رنگ و سبز و تيره يا بسيار سياه يا زرد باشد ، بركشيدن به آسانى را نمىپذيرد و علاجش دشوار است .\r\nگاهى اين مادهء آبى به حدى غليظ و سخت مىگردد ، كه نتوان آن را آب ناميد . كه اين حالت علاج‌پذير نيست . آنچه از ساير حالات ذكر شده آسانتر معالجه مىشود نوع آب چشم است ، كه به حدّى نازك و آبكى است كه اگر چشم را در سايهء روشن ، سايهء همسايهء آفتاب معاينه كنى ، مىبينى ! و اگر انگشت بر آن گذارى و كمترين فشارى بدهى ، زير انگشت مىپراكند و همين‌كه انگشت برداشتى بازگردد و جمع آيد . اگر اين آزمايش نتيجهء مثبت داد ، بدان كه بركشيدنش بسيار آسان است . اما نكند اين آزمايش را بسيار بار تكرار كنى ، كه آب ممكن است چنان بپراكند و درهم برهم شود ، كه از بيرون كشيدن سرباز زند و بيرون آوردنش به زحمت افتد !\r\nآزمايش ديگر هست ، و آن اين است :\r\n\r\n","description":"","footnote":"","page_name":" 266 ","page_number":300},
  {"content":"\r\n\r\nكمى پنبه بر چشم بگذار و به تندى آن را پف كن و پنبه را بردار و فورا و بىدرنگ چشم را نگاه كن ، ببين آيا آب حركت كرده ، اگر حركت كرده نشان اين است كه مىتوانى به آسانى آن را بيرون بياورى .\r\nآزمايش ديگر از هر دو آسان‌تر :\r\nبيمار يك چشم را ببندد ، اگر چشم ديگر در حال بسته شدن اين چشم گشادتر از طبيعى به نظر آمد ، آب در چشم بسته شده هست و بيرون آوردنش بسيار زحمت نيست .\r\nاگر آب به چشم آمدن از اثر افتادن بر زمين است ، بركشيدن آب از آن دشوار است .\r\nاگر مغز به آسيبى مبتلا شده است و از اثر آسيب مغز آب در چشم آمده است بركشيدنش زحمت مىخواهد .\r\n\r\nنشانيهاى آب آمدن در چشم :\r\n1 - شبحها ، سياهيها و جرمهاى ريز پيش چشم آمدن ، كه سببى ويژهء خارج از موضوع نداشته باشد ، پيش‌درآمد و زنگ اخطار آب به چشم آمدن است ، كه اين را سابقا هم ذكر كرديم .\r\n2 - اگر شبحها را تيره مىبيند و به‌ويژه تيره ديدن در يك چشم باشد .\r\n3 - اگر چشمى چيزهاى درخشان و پرتوانداز مانند چراغ را يكى دو بيند .\r\n4 - در آزمونى كه بحث شد ، اگر بيمار چشمى را ببندد و چشم ديگرش در حال بسته شدن آن چشم گشادتر به نظر آيد ، آب هست . و اگر گشادتر به نظر نيايد آب نيست اما بندآمدنى در چشم هست و بايد علاج بندآمدنى را رعايت كنى ، زيرا گشاد شدن چشم باز در حال بسته شدن ديگر چشم دليل بر انتقال نيروى روان از جاى بسته به جاى باز است . اگر روان در بين راه با راه‌بندانى داخلى روبه‌رو شود نمىتواند اين جابه‌جا شدن را انجام دهد .\r\nاين آزمون بسته شدن چشمى و گشادتر شدن چشم ديگر اكثريت دارد كه نشانهء آب در چشم است ، اما نه هميشه ، زيرا ممكن است آبى كه به چشم آمده غليظ باشد ، كه روان بينايى هرچند راه‌بندانى را سر راه خود نمىبيند ، اما غلظت و پرمايگى آب چنان است كه روان ياراى منتقل شدن به چشم ديگر ندارد و از غليظ نفوذ نمىكند .\r\n\r\nعلاج :\r\nمن خودم دانشجويى را ديدم كه آب به چشمش آمده بود ، اما تازگى داشت و كهنه نشده بود .\r\nخودش ، خودش را اين‌طور معالجه كرد ، غذا كم مىخورد ، خوراكهاى رطوبتى از قبيل آبگوشت و شوربا و غيره نمىخورد ، از هرچه رطوبت‌زا بود پرهيز كرد ، غذايش تنها بريان شده و در تابه سرخ شده بود .\r\nداروهاى گدازنده و نرمىبخش به چشم مىكشيد ، آب ناباب در چشمش نماند و خوب شد .\r\nحقيقتا اگر زود به داد بيمار برسى و تا آب در چشم پا نگرفته است و كهنه نشده است به\r\n\r\n","description":"","footnote":"","page_name":" 267 ","page_number":301},
  {"content":"\r\n\r\nمعالجه‌اش بپردازى بهتر است .\r\nاما اگر مستحكم و پابرجا شد بايد حتما آب را به هر وسيله‌اى باشد بركشى و چشم را از شرّ آن برهانى كه بركشيدن به آسانى معالجهء بدون بركشيدن نيست .\r\nدستوراتى براى بيماران كه آب چشم آورده‌اند :\r\nبايد از سير شدن زياد ، از شراب خوردن ، از جماع پرهيز كنند . در بيست و چهار ساعت يك وعده غذا بخورند و آن هم وعدهء ناهار .\r\nنبايد ماهى ، ميوه و به هيچ وجه گوشت غليظ بخورند .\r\nقى كردن كه گفتيم براى پاكسازى معده خوب است ، براى بيمارانى كه آب ناباب در چشم دارند خوب نيست .\r\nداروهاى علاج آب به چشم آمدن :\r\n- داروهايى كه در باب ديدن ريزه ميزه‌هاى ناموجود گفتيم در اينجا نيز مفيدند ، علاوه بر آنها ، داروهاى ديگر به قرار زيرند :\r\nنسخه : ثمر پوست‌كندهء غار ، دو جزء ، صمغ عربى يك جزء . هر دو را در بول پسر بچهء نابالغ بسايند و خوب به هم زنند ، براى علاج آب به چشم آمده داروى خوبى است .\r\n- اگر همين دارو را به جاى بول كودك در آب سايند داروى ناتوانى نيروى بينايى است .\r\nنسخهء ديگر : افيلوس آمدى ( اطيوس آمدى - نسخه ) مىگويد : زهرهء مار با عسل بسرشند و در چشم كشند ، آب را بر طرف مىكند . من مىگويم نبايد از زهرهء مار نگران بود ، بسيارى از دانشجويان و دانش‌پژوهان زهرهء مار را آزموده‌اند و ثابت شده كه هيچ سميّتى ندارد .\r\nنسخهء ديگر : افشرهء دانه‌اى كه آن را به جزيرهء « فنقدس » ( قنيدس - نسخه ) نسبت مىدهند و دانهء فنقدسى يا قنيدسى مىگويند يك مثقال ، كمادريوس ( بيخ گياهى است شبيه دانهء بلوط ) يك مثقال ، بدل مرجان يك مثقال ، همه را با آب رازيانه بسرشند و در ديده كشند .\r\nبركشيدن آب ناباب از چشم :\r\nبايد تن بيمار پاكسازى شود ، به‌ويژه بايد سر را از مواد ناپسند تخليه كرد ، و اگر ديدى كه نياز به رگ زدن هست رگ بزن ! بايد دقت كنى بيمار به سردرد مبتلا نباشد ، مبادا در اثر آب بركشيدن در لايهء پرده‌هاى چشم ورمى رخ دهد .\r\nبيمار به سرفهء تند و شديد مبتلا نباشد ، نبايد بسيار غمگين يا زودرنج و خشمگين باشد . چنين كسانى كه بسيار اندوهبار يا زودرنجند و بسيار خشمگين مىشوند ، آب بركشيدن از چشم براى آنها فايده ندارد ، زيرا باز آب به چشم برگردد . بايد از شراب‌خوارى و جماع كردن و حمام رفتن دورى جويند . در جرّاحى چشم شتاب مكن ! منتظر بمان تا آب در يك‌جا جمع و متوقف مىشود ، و چيزى كه تراوش كردنى است از آن تراوش كند و اندكى غليظ و پرمايه شود . كه اين را رسيدن يا كامل شدن گويند . و در حال جمع شدن و در يك‌جا متوقف شدن و به غلظت گراييدن و از جايى كه اول در آن فرود آمده دور تر گردد . درحالىكه در انتظار رسيدن آب هستى ، نبايد رگ بيمار را بزنى و\r\n\r\n","description":"","footnote":"","page_name":" 268 ","page_number":302},
  {"content":"\r\n\r\nاز او خون بكشى . بگذار آب نخود آب بخورد تا جايى را كه ابزار آب ريختن را كه در آن فرو مىبرى پر كند . معلوم است بايد ابزار را از طرف پايين چشم به چشم فرو برى و آب ناباب چشم را بايد از جاى شروع كردن فرو بردن ميل جراحى چشم دور سازى .\r\nهرگاه ديدى كه كار بر مرام است . آب چشم رسيده و آمادهء جرّاحى است ، قبل از آنكه شروع به آن كنى ، رژيم غذايى بيمار را معين كن ! گوشت تازهء ماهى بخورد ، غذاهاى رطوبت‌بخش بخورد كه آب ناباب را سنگين‌تر از آنچه هست بكنند . چيزهاى تقويت‌بخش بخورد ، كه در برابر زيان آب مقاومت داشته باشد .\r\nبعد از آن كار را شروع كن و ميل بزن !\r\nروىهم‌رفته اگر آب ناباب چشم بسيار رقيق و آبكى باشد ، يا بسيار غليظ شده باشد ، ميل زدن بهره‌اى نمىرساند .\r\nچگونه ميل مىزنى ؟\r\nبيمار را وادار كن كه به سوى گوشهء مقابل گوشهء اشك‌ريز ، چشم بدوزد و به بينى خود نگاه كند ، و اين حالت را تغيير ندهد . نبايد در عمل ميل زنى بيمار رو به پنجره و روزنه باشد . نبايد جاى عمل جراحى بسيار روشن باشد ، آنگاه مته را ، منظورم ميل جراحى را چنان در چشم فرو بر كه درست از ميان دو پردهء چشم بگذرد تا در برابر سوراخ عنبيه قرار مىگيرد و در آنجا به جاى خالى و فراغى مىرسد كه مثلا دهليز ماننده ايست .\r\nبرخى از جراحان چشم در اين كار با ميل سوراخ مىكنند و ميل را بيرون مىآرند و دنبالهء ميل را كه كند است به داخل لايه‌هاى چشم فرومىبرند تا به برابر سوراخ عنبيه مىرسد ؛ منظورشان اين است كه جاى نك‌تيز ميل را تأمين كنند و لايهء چشم زيانى نبيند و بيمار زياد نگران نشود .\r\nآنگاه طرف نك‌تيز را حواله مىكنند تا به همان جاى مىرسد كه دم ميل رسيده بود ، يعنى در برابر سوراخ عنبيه قرار مىگيرد ، به وسيلهء ميل آب جمع شده را بلند مىكند و فرود مىآرد تا چشم به خوبى و صافى مىبيند و تا آب در طرف پايينى عقب قرنيه فشرده مىشود .\r\nآنگاه ميل آن‌قدر در جاى آب رانده شده مىماند تا در جاى تازهء خود كه همان قسمت پايينى عقب قرنيه است جاىگير و ثابت مىشود . آنگاه ميل را برمىدارند و دقت مىكنند كه آيا آب به جاى اولى برگشت ؟ اگر برگشت باز بالا بردن و پايين آوردن قبلى تكرار مىشود . تا از بازنگشتنش خاطرجمع مىشوند .\r\nممكن است آب بدجنس تن درندهد كه به راهى كه جراح برايش در نظر گرفته برود ، و به سوى طرفى ديگر گرايش كند ، باز مانعى ندارد بايد جراح آن را آزاد گذارد . به هرجا تمايل كرد برود و دست از لجاجت بردارد . در هرجا جمع شد در آنجا پراكنده‌اش كن !\r\nاگر در مدتى كه به معالجهء چشم آب كشيده سرگرمى حس كردى كه آب بازگشته است ، ميل را در همان سوراخ اولى فرو كن ! زيرا سوراخى كه اول با ميل انجام داده‌اى جوش نمىخورد و باز مىماند .\r\n\r\n","description":"","footnote":"","page_name":" 269 ","page_number":303},
  {"content":"\r\n\r\nاگر در حين جراحى ديدى كه خون به سوى سوراخ عنبيه مىآيد ، آن را نيز با دارو زير فشار قرار ده و سرنوشتش سرنوشت آب ناباب باشد ، زيرا اگر بماند و لخته شود علاج‌پذير نيست .\r\nهرگاه از ميل زدن فارغ شدى ، فورا پنبه را با زردهء تخم و روغن بنفشه بيالاى و بر چشم عمل شده بگذار و ببند . فراموش مكن چشم سالمش را نيز ببند كه مبادا حركت كند و چشم عمل شده را نيز به حركت درآورد .\r\nبايد همين‌كه عمل شد بيمار مدت سه روز در جاى تاريك بر پشت بخوابد .\r\nشايد نياز باشد كه بارها و بارها داروى گذاشتنى ذكر شده را به كار ببرى ، عوض كنى و تازه‌تر بگذارى .\r\nو شايد نياز باشد كه در تاريكى و بر پشت خوابيدن و بستن هر دو چشم يك هفته دوام بياورد ، زيرا ممكن است چشم آماس كند ، يا از اثر جراحى و چشم‌بندى سر بيمار به درد آيد و مبتلا به سردرد شود ، يا چيز ديگر نگران‌كننده روى دهد .\r\nدر هر حال و خلاصهء كلام اين است ، بايد تا بيمار احساس درد و آزار مىكند و تا درد چشم و جراحى تسكين نيافته است ، بايد همچنان بر پشت بخوابد . هر سه روز يك بار داروى گذاشتنى بر چشم را عوض كن و تازه بگذار !\r\nاگر چشم بيمار آماس كرده بود ، باندپيچى را كمى سست‌تر كن .\r\nوقتى باند را باز مىكنى تا دوا را از نو بگذارى پارچهء قماش خيس شده در گلاب و آب بيدمشك ، يا آب كدوحلوايى ، يا آب گياه هفت‌بند و امثال آن را بر چشم بمال و بگذار .\r\nبرخى از چشم‌پزشكان جراح روند ويژه به خود دارند و زير قرنيه را نشتر مىزنند و آب را ريزش مىدهند كه در حقيقت خطر دارد . زيرا اگر احيانا آب غليظتر از متوقع باشد رطوبت بيضيه را همراه خود بيرون مىآورد . ( به جاى سرمه كشيدن كورش مىكند . م ) .\r\n\r\nفصل نهم نابينا شدن\r\nسابقا گفتيم ناتوان شدن نيروى بينايى در حالتى كه ناتوانى بيش از حد و به افراط باشد نابينايى كامل رخ مىدهد ، و سبب ناتوانى نيروى روان بينايى را بيان كرديم ، بدان مراجعه كن !\r\nبگذار از بحث سبب ناتوانى نيروى روان بينايى كه مغز در آن سهمى داشته باشد بگذريم زيرا آن را نيز شرح داديم و تو تفصيل را از آنجا برخوان !\r\nحالا بحث را از سر مىگيريم و راجع به نابينا شدن بينا شرحى داريم كه از قرار زير است :\r\nكسى كه بينايى را از دست داده و به تو مراجعه مىكند كه معاينه‌اش كنى ، خوب دقت كن :\r\n1 - آيا اجزاى نمايان چشم - كه تو مىبينى - در گوهر سالمند و خللى ندارند يا دارند ؟\r\n2 - آيا مادهء سوزناك يا مادهء سيلان‌آور يا چنين چيزهايى به چشم راه يافته است ؟\r\n\r\n","description":"","footnote":"","page_name":" 270 ","page_number":304},
  {"content":"\r\n\r\n3 - اگر ظاهرا سوراخ عنبيه درست و سالم است و چيزى نمايان نيست و خود دارندهء چشم نمىبيند ، چند احتمال دارد :\r\nالف . مادهء آبكى سوراخ را بسته است و نمايان نيست .\r\nب . در رگ توخالى مادهء آبكى راه‌بندان به وجود آورده است .\r\nج . چيزى در لولهء رگ توخالى گير كرده است .\r\nد . رگ توخالى خشكيده و برهم آمده است .\r\nه . ورم در قصبهء توخالى پيدا شده .\r\nو . قصبه توخالى است و فروهشته گرديده است .\r\nز . ورم در ماهيچه‌ها رخ داده و فشار در خود ماهيچه است .\r\nح . قسمت جلوى مغز آسيب ديده و بر چشم فشار آورده است . كه سابقا توضيح داديم .\r\nط . دريدگى هست يا نيست .\r\nى . جليديه از برابر سوراخ عنبيه منحرف شده است .\r\nيا . چشم به سوء مزاج تباه‌كننده مبتلا شده است و بينايى را از دست داده است .\r\nسوء مزاج چشم كه سر به نابودى نيروى ديد مىكشد اكثرا از چيرگى رطوبت يا از چيرگى خشكى مىباشد ، كه مىترنجد و سفت مىشود و برهم جمع مىشود . اين حالت از بيمارى چشم را « علقوم » گويند . و علاج‌پذير نيست .\r\nو اگر چشم به اين بيمارى مبتلا باشد مردمك فرورفته مىنمايد و رنگ چشم ميشى مىگردد ، - سياه مايل به كبود - ( چشم زبر و ناصاف مىنمايد . نسخه ) .\r\nاگر سوراخ عنبيه سالم و درست نيست ؟ يكى از دو حالت دارد :\r\n1 - يا زيادتر از آنچه لازم است گشاد شده است .\r\n2 - يا آن‌قدر تنگ شده كه كاملا برهم آمده و راه ديد به كلى بسته شده است .\r\n\r\nنشانيها :\r\nنشانه‌هاى آب به چشم آمدن و گشاد شدن بيش از حالت طبيعى و تنگ شدن بيش از حالت طبيعى عنبيه را ، در بحث از آب به چشم آمدن بيان كرده‌ايم .\r\nاگر سبب از دست دادن بينايى در پى رگ توخالى پنهان است ، به آسانى مىتوانى بشناسى و علامتش را در باب راجع به آب ناباب گفتيم ، اما تفصيل دادن اين موضوع و شرح كافى و چون و چراى آن از دسترس علم ما خارج است .\r\nاگر چشم بيمار سرخ شد و مىتپد ، حدس بزن كه ورم گرم در رگ توخالى پديد آمده است .\r\nاگر چشم گران حركت و كم حرارت است ، بايد تشخيص دهى كه ورم داخل رگ توخالى ورم سردمزاج است .\r\nاگر چشم بسيار سنگين است ، يا بسيار مرطوب و نمناك است ، بدان كه مادهء سوء مزاج چشم\r\n\r\n","description":"","footnote":"","page_name":" 271 ","page_number":305},
  {"content":"\r\n\r\nرطوبى است .\r\nاگر چشم خشك است و رطوبت ندارد ، معلوم مىشود كه سوء مزاج خشك در چشم است و مادهء همراه سوء مزاج سودايى است .\r\nاگر سر بيمار ضربت خورده ، يا بيمار بر سر به زمين افتاده است و اول چشم برآمده است ، و بعدا فرو رفته است و بينايى نابود شده است . بايد بدانى كه عصب توخالى گسسته است .\r\n\r\nفصل دهم بيزارى از روشنايى\r\nبيمارى كه از ديدن روشنايى بيزار است . دليل آن است كه روان بينايى نازكتر از لازم گشته و به گرمى و التهاب مبتلا شده است .\r\nاكثرا بيزارى چشم از روشنايى ، آژير و پيش‌درآمد بيمارى « قرانيطس » ( ورم مغز ) است .\r\nو احتمال دارد كه از گرى پلكهاى چشم اين بيمارى رخ دهد ، كه در اين حالت علاجش را ياد گرفته‌اى !\r\n\r\nفصل يازدهم قمور\r\nقمور به نوعى از بيمارى چشم گويند ، كه از روشنايى بسيار قوى و چيره ، يا از نگاه كردن زياد به چيز بسيار سفيد رنگ رخ داده است . چنان‌كه بارها اتفاق افتاده كه شخص از نگاه كردن بسيار به برف چشمش به درد آمده است . كه به حالتى مىرسد يا هيچ نمىبيند يا از نزديك مىبيند و از دور نمىبيند ، و دليل بر ناتوان شدن روان بينايى است و هر رنگى را مىبيند گمان مىكند كه سفيد است .\r\n\r\nعلاج :\r\n- بايد بيمار را وادار كرد كه به سبزرنگها و رنگهاى آبى آسمانى چشم بدوزد و هميشه چيزى سياه رنگ در برابر ديدش باشد .\r\nاگر چشم درد و سپيد ديدن از اثر نگاه كردن زياد به برف بوده و در عين حال سرماى ناشى از برف و زمستان بر چشم اثر گذاشته است ، دستور معالجه اين است كه در زير آيد :\r\n1 - كاه گندم را در آب بپزند و بگذارند تا ولرم مىشود و در چشم چكانند ، كه آزارى هم ندارد .\r\n2 - يا شب هنگام عسل ، يا آب سير در ديده كشند .\r\n3 - شراب انگورى جوشيده ( نبيذ ) را قطره‌قطره بر سنگ آسياى گرم‌شده ريزند و بيمار چشم بر بخار آن گيرد .\r\n4 - نبيذ منعقد شدهء سفت شده را بر چشم ببندند .\r\n5 - سر بر بخار آب‌پز گياهان نرمىبخش گدازنده گيرند ؛ از قبيل گياهان حسل ، شاه افسر ، بابونه و امثال آنها .\r\n\r\n","description":"","footnote":"","page_name":" 272 ","page_number":306},
  {"content":"\r\n\r\n\r\nفن چهارم گوش كه در يك مقابل آمده است\r\n\r\n","description":"","footnote":"","page_name":" 273 ","page_number":307},
  {"content":"\r\n\r\n\r\nفصل اول تشريح گوش\r\nبدان ! كه گوش اندامى است براى شنيدن خلق شده . صدفهء كج ناهموار دارد ، كه صدا را جمع و حبس مىنمايد و آن را به طنين اندازد . سوراخى دارد كه در استخوان سنگى ( حجرى ) كج و لوليى ( پيچ و مهره مانند ) فروشده كه هوا مسافت درازترى طى كند . و اين سوراخ پيچ مانند كلفتى اندك و كوتاه دارد .\r\nچرا پيچ پيچ است ؟ زيرا اگر سوراخ مستقيم بود مسافت كمتر مىشد . طول مسافت براى چيست ؟ طول مسافت از اين است كه گرمى و سردى زياد يك دفعه هجوم نياورند ، بلكه به تدريج داخل شوند . سوراخ گوش به فراخنايى مىرسد كه هواى راكد در آن است . در سطح رو به خارج گوش ليف عصب هفتم كه از زوج پنجم از زوج عصبهاى مغز است گسترده است . سوراخ گوش سخت و سفت است كه از كوبيدن هوا تأثيرپذير نباشد . هرگاه امواج صدا در داخل سوراخ با ليف نامبرده برخورد كند ، گوش آن را احساس مىنمايد . اين ليف عصبى در گوش همانند عدسى در چشم است . بقيهء اعضاى گوش همانند اعضايى است كه در پيرامون عدسى است كه لايه‌ها و رطوبتهايى است كه عدسى را خدمت كنند و يارى دهند و حفظ كنند . صماخ - سوراخ گوش - همانند سوراخ عنبيه است ، مادهء گوش كركركى است ، زيرا اگر گوشتى يا غشايى بود ، شكل محدّب و حلزونى را نمىپذيرفت . اگر استخوانى بود ، از هر صدمه‌اى آزار مىديد . كركركى شد كه انعطاف‌پذير باشد . گوش در دو طرف سر خلق شده كه قسمت جلو براى چشم سزاوارتر است .\r\nدر جايى خلق شده كه زير موهاى برچيدنى است ، كه در زير پوشش موى و پوشش لباس قرار نگيرد . گوش به بيماريهاى مختلف دچار مىشود ؛ گاهى درد گوش كشنده مىباشد . اكثر بيماريهاى گوش از تبهاى سخت ناشى است .\r\n\r\n","description":"","footnote":"","page_name":" 274 ","page_number":308},
  {"content":"\r\n\r\n\r\nفصل دوم بهداشت گوش\r\nبايد گوش را از گرما و باد و چيزهاى بيگانهء غير طبيعى و زيان‌آور نگه داشت و نگذاشت آب و جانوران بدان راه يابند ، چرك را بايد زدود ، به‌طور هميشگى هر هفته يك‌بار روغن بادام تلخ در آن چكاند ، كه تأثيرى شگرف دارد .\r\nبايد دقت كرد كه آماس و جوش و قرحه در گوش توليد نشود ، كه گوش را به تباهى مىكشانند .\r\nاگر بيم آن بود كه جوشهايى در راه سر برآوردن هستند ، شياف خشخاش شاخدار را در سركه ريزند و در گوش چكانند . اگر هر هفته يك بار اين شياف را در گوش كشند ، آسيبها را از گوش منع مىنمايد . شكم‌سيرى زياد و امتلاء و به ويژه خواب بر شكم سيرى به زيان گوش است چنان‌كه به زيان ساير حواس است .\r\n\r\nفصل سوم آسيبهاى شنوايى\r\nآسيبهاى گوش همانند ساير آسيبها از كنش و واكنشهايى سرچشمه مىگيرد ، و رويدادهايى هست كه حس شنوايى را از بين مىبرد يا كاهش مىدهد و بيمار از دور نمىشنود يا صداهاى مانند غرش و وزوز و سوت كشيدن را مىشنود كه وجود خارجى ندارند .\r\nو بدان ! كه آفت گوش سه حالت دارد : صمم ، طرش ، وقر « 1 » ( كرى كامل ، سنگينى گوش كه آن هم فزونى و كاستى دارد ) و اين حالات يا مادرزادى است ، يا از رويدادى ناشى است . و بدان كه معنى صمم با معنى طرش مغايرت دارد .\r\nكرى كامل در حالى رخ مىدهد كه صماخ پر است و تجويفى را كه گفتيم به عنبيه شباهت دارد ، ندارد . آن كاواكى كه گفتيم همانند عنبيه است كه هواى راكد در آن بند آيد و امواج صدا را حس كند ، پر است و توخالى نيست .\r\nمنظور از كلمهء طرش و وقر آن است كه آسيب چندان نباشد كه حس را به كلى از بين ببرد .\r\nوقر گوش گرانى زياد است و به صمم شبيه است گناه از تجويف نيست بلكه از عصب است كه نيروى حس را ادا نمىنمايد .\r\nطرش گران گوشى است بدون از دست دادن حس شنوايى . گاهى معنى طرش و وقر برعكس آنچه گفتيم آيد . اكثرا طرش كمى بعد از برآوردن شديد ( قى كردن ) آيد كه به آسانى از بين مىرود .\r\nدر هر حال هر سه حالت اگر مادرزادى باشند علاج‌پذير نيستند . و اگر سنگينى از اثر رويدادى\r\n\r\n\r\n","description":"","footnote":"\r\n( 1 ) - صمم : كرى تمام عيار . طرش : سنگينى زياد گوش . وقر : سنگينى گوش در درجهء سوم . گاهى وقر به معنى طرش و طرش به معنى وقر آيد .\r\n","page_name":" 275 ","page_number":309},
  {"content":"\r\n\r\nباشد در اوايل علاج‌پذير است اما اگر كهنه شد نوميدكننده يا صعب العلاج است .\r\nاگر سنگينى گوش نو آمده باشد علاج‌پذير است .\r\nسبب گران گوشى شايد از مشاركت اندام يا مشاركت مغز يا اعضاء همسايهء مغز باشد . چنان‌كه در ابتداى رستن دندان يا درد دندان روى دهد . و شايد از آسيب ويژه به حس شنوايى باشد ، كه يا در عصب يا در سوراخ گوش متمركز است .\r\nاگر آفت در عصب شنوايى باشد ، گوش براى قبول بيماريهاى تركيبى كه اجزاء شبيه به هم دارند و پذيرش بيماريهاى ابزارى و از بين رفتن تك عصب آمادگى دارد .\r\nمنظور از بيماريهاى متشابه الاجزاء هريك از انواع سوء مزاج ساده و يا همراه ماده است كه اكثرا از سرما روى دهد ، و ممكن است هريك از اين بيماريها سبب متغير شدن ماده گردد كه ماده سودايى ، صفرايى يا بلغمى نارسيده و يا بادى باشد .\r\nبسيار اتفاق افتد كه تخليه شدن خلط مرارى بند آيد و كرى در پى داشته باشد ؛ و دور نيست كه از عدم تخليهء عضوى ديگر روى دهد ، كه خلط بيرون نيامده و بند آمده است و كرى را به بار آورده است .\r\nاگر گفتيم بيمارى ابزارى مقصود بيمارى عصب است كه راه‌بندانى از خلط يا چرك و ريم يا ورم از جوش يا ورم گرم يا سخت در آن روى دهد يا پوششى از مادهء پليد ، يا فروهشتگى و سستى ، يا بادكردگى به عصب روى آورد .\r\nمنظور از بيمارى تكى ( مفرد ) آن است كه از قرحه يا تأكل باشد .\r\nاگر گران گوشى از مجراى داخل گوش است ، اكثرا سبب آن در بدن است يا از خارج آمده است .\r\nسبب بدنى ، مانند زگيل ، ورم ، يا گوشت زائد يا كرم ، يا بسيارى چرك يا خلط غليظ يا صملاخ ( مادهء شمعى كه از گوش تراود ) يا ريم منعقد شده از ورم تركيده ، يا كرم است .\r\nآسيبهاى خارجى مانند دانهء ريگ يا شن يا هسته در گوش مىرود . يا منعقد شدن خونى كه از گوش ريزش كرده و بقيه‌اى از آن مانده است ، كه در اين حال سنگينى يكباره ، يا به تدريج آيد .\r\nگاهى آفت حس شنوايى از راه بحران و از راه جابه‌جا شدن ماده در مرحلهء پايان بيماريهاى حاد است ، و در حينى كه بعد از تب سرسنگين مىشود .\r\nچنين آفتى يا روىآورى است كه از بين مىرود - چنان‌كه در حركات بحران روى دهد - يا روىآورى ماندگار است كه حالت بحرانى ماده را به اطراف گوش آورده و پابرجاش كرده و همسايگيش با گوش سر به سنگينى گوش كشيده است ، كه در اين حالت آژير قى يا خون‌ريزى بينى موجود است و اكثرا تخليه آن را از بين مىبرد .\r\n\r\nعلامات :\r\nاگر آسيب حس شنوايى از شراكت مغز است ، ساير حواس را نيز در بر مىگيرد ، كه گوش\r\n\r\n","description":"","footnote":"","page_name":" 276 ","page_number":310},
  {"content":"\r\n\r\nضمن آنهاست . مشاركت اعضاى حركتى نيز در شنوايى مؤثر است . دليل روشن مشاركت زبان است ، و به‌ويژه كمى بعد از سرسام ، و بعد از به هم خوردن عقل و بعد از آفتهاى مغزى كه به سوء مزاج گرفتار آيد و غيره كه در باب مغز گفته شد .\r\nاگر آفت شنوايى از عصب باشد ، دليلش را از سلامت مغز و سلامت سوراخ گوش مىتوان يافت و ساير منفذهاى گوش ، و بايد حس شنوايى سابقا بدون نقص بوده باشد .\r\nاگر سبب جوش داخلى يا ورم گرم در خود عصب باشد ، تب‌لرز ، لرزش ، گرمى تن ، به هم خوردن عقل و هذيان در پى دارد و خطر است ؛ مگر اينكه جوش يا ورم باز شود ( بتركد ) .\r\nاگر ورم در خود عصب نباشد ، چنان تبى را همراه ندارد ، مگر اينكه تب روزانه روى دهد ، كشيدگى و درد و تپش در گوش احساس مىشود .\r\nاگر درد و گرانى گوش باهمند ، هرآنچه باوجود ورم و ماده در هر جاى بدن هستند در گوش هم هست .\r\nاگر سبب باد باشد ، گرانى گوش همراه صداها و وزوزهاست . اگر قرحه و جوش باشد خارش و درد باهمند .\r\nاگر راه‌بندان ( سده ) باشد ، گاهى گوش را سنگين مىكند و اكثرا سنگين نمىكند . پس اگر گوش‌گرانى نيست ، و تباهى مزاج چيره روى نياورده و آفت هست ، سده است كه قبلا شرح داديم .\r\nاگر سده از دمل و جوش باشد ، تپش نشان آن است .\r\nاگر از خون باشد جريان خون از گوش - چنان‌كه ذكر شد - معلومش مىكند .\r\nاگر از سوء مزاج تكى و ساده باشد ، كشيدگى نيست ، درد در ته گوش احساس مىشود و گوش گران نيست . اگر مادهء به‌هم‌زن مزاج سرد باشد از چيزهاى سرد آزار مىبيند و آزار در سردترين دم آخر روز شدت يابد . اگر از گرمى مزاج باشد عكسش را بگير ! كه همراه التهاب و سوزش است .\r\nاگر ماده‌اى هست ، گوش علاوه بر درد ، سنگينى مىكند و به خصوص در دم سجده بردن . اگر از خشكى باشد ، دليل بر پيدا شدن آن بعد از بىخوابى و روزه‌گيرى است كه رخساره و چشم نيز به پژمردگى مىزنند .\r\nعلامت وجود كرم در گوش ، احساس غلغلك است و گاه‌گاهى سر بيرون آوردن كرم است .\r\n\r\nمعالجه :\r\nهرچه را در گوش مىچكانى نبايد سرد يا گرم باشد ، بايد ولرم باشد . اين علاجى است كلى و جزئيات آن را شرح خواهيم داد . آنچه از بند آمدن خلط مرارى است ، بايد وسيلهء اسهال‌دهنده ماده تخليه شود ، كه بسيار اتفاق افتد همين‌كه مادهء مرارى تخليه مىشود ، كرى بر طرف مىگردد .\r\nبسيار واقع شده كه در خلط مرارى اختلاف روى دهد و بند مىآيد و سبب كرى مىشود .\r\nاگر سبب تنها حرارت است روغنهاى سردىبخش و غيره به كار ببر ! يا انارى را با پوسته‌اش بفشار و آبش را با كمى سركه و كندر و روغن گل بپز تا غليظ مىشود و در گوش بچكان ، يا آب\r\n\r\n","description":"","footnote":"","page_name":" 277 ","page_number":311},
  {"content":"\r\n\r\nكاهو ، يا آب تاجريزى ، در گوش ريز !\r\nاگر از سردى و مادهء سرد است ، همهء انواع روغنهاى گرمىبخش كه پاره‌هايى از گندبيدستر در آن باشد و به‌ويژه روغن بلسان و كوشنه يا روغن بادام تلخ ، افشرهء خاراگوش ، روغن بابونه با پيه گاو و زهرهء گاو نر ، يا روغن كنجد كه پيه حنظل يا ريشه‌هايش در آن پخته است خوب دارويى هستند .\r\nشاش گاو نر كه مرّ در آن حل شده در گوش چكانند ، يا افشرهء سيماهنگ ، كه همهء اينها را بعد از اخراج مادهء سرد به كار برند ، اگر خفه‌شدگى داشت همان وسيلهء تخليه‌هاى عمومى بدن و به‌ويژه تخليه‌هاى اطراف سر به كار ببند ! و بعد از پاشيدنيهايى كه خودت مىشناسى و به‌ويژه آنچه برگ و دانهء غار در آن است مفيد است . ورزش گوش بسيار خوب است ، و همچنين صدا كردن تند در گوش . صداى شيپور و امثال آن . قيف در گوش گذاشتن و از راه آن بخار داروهاى پخته و تحليل‌برنده وارد گوش كردن بسيار مفيد است . افشرهء فيجن با عسل و گندبيدستر و روغن شبيت و شاش بز و زهرهء بز و به‌ويژه اگر بارزد در آن باشد براى همهء انواع بيماريهاى گوش مفيد است .\r\nنسخه : آزمايش شده كه گندبيدستر سه درهم ، بورهء قرمز يك درهم و نيم ، خربق يك درهم و نيم ، قطره‌اى يا به شكل قرص استعمال كنند بسيار مفيد است . و در نسخه‌اى ديگر خربق سياه سه چهارم درهم ، بورهء قرمز يك‌سوم درهم باشد .\r\nنسخهء ديگر : كندس و زعفران و گندبيدستر هريك يك جزء ، خربق سياه ، بورك از هريك چهار جزء ، در شراب حل شود و استعمال گردد .\r\nيا ، الوا ، گندبيدستر ، پيه حنظل ، فربيون با زهرهء گاو .\r\nروغن ترب و روغن مويزك ، تجربه شده ، بسيار نافع است . افشره يا آب‌پز افسنتين ( خاراگوش ) يا افشرهء ترب با نمك و به‌ويژه اگر بندآمدنى و رطوبت باشد .\r\nفتيله از خردل كوبيده با انجير و گاهى بورهء قرمز هم باشد خوب است . آب دريا را به گرمى در گوش كنند خوب است .\r\nخربق سياه و زهره‌ها و به‌ويژه زهرهء بز با روغن گل مفيد است . بعضى عقيده دارند كه ثمر سرو كوهى را در روغن كنجد بپزند ، تا ثمر سروسياه گردد . قطره‌اى در گوش كنند ، براى رفع كرى خوب است .\r\nروغن شبيت يا روغن غار يا روغن سوسن يا روغن سنبل رومى با گندبيدستر باشد خوب است . همچنين كف گياه خاراگوش يا افشرهء فيجن از داروهاى نافع هستند .\r\nاگر سنگينى گوش از خشكى است ، علاجش زياد در حمام ماندن ، خوراك و نوشابهء رطوبت‌بخش ، روغن معتدل و آب ولرم بر سر پاشيدن است . همچنين روغن نيلوفر و روغن بيد و روغن تخم كدو و غيره به بينى كشيدن خوب است .\r\nاگر از بندآمدنى است ، علاوه بر آنچه در باب سده گفتيم ، افشرهء ثمر شهدانه و افشرهء حنظل سبز نافعند .\r\n\r\n","description":"","footnote":"","page_name":" 278 ","page_number":312},
  {"content":"\r\n\r\nاگر سنگينى گوش يكهو پيدا شد ، آب‌پز خاراگوش ، يا افشرهء آن ، مخلوط با زهرهء گاو نر يا زهرهء ماهى شبوط يا زهرهء لاك‌پشت علاج آن است . يا زهرهء گاو نر با روغن ، يا خربق با سركه ، يا پوستهء انداختهء مار با سركه از جملهء داروها هستند .\r\nسنگينى گوش اگر از اثر سردرد باشد ، آب ترب و روغن گل يا گندبيدستر و ثمر غار با روغن گل داروى خوبى است .\r\nآنچه بعد از سرسام است ، تخليه وسيلهء ايارج فيقرا : معجون مسهل تلخ ، بعدا چكانيدن گندبيدستر در روغن كوشنه يا روغن به تنها ، يا روغن بادام شيرين يا آب ترب و روغن گل يا گندبيدستر با ثمر درخت غار و روغن گل مفيد است .\r\nاگر علت از سد آمدن و خلط تباه يا از باد است ، حبهايى هست كه آزموده شده ؛ تركيب آن از اين قرار است :\r\nنسخه : تربد بيست درهم ، حنظل ده درهم ، انزروت دو درهم و نيم ، كتيرا هفت درهم ، هليله ده درهم ، درهم عجين كنند و حب سازند و شبانه به وزن يك درهم مىخورند .\r\nتكرار مىكنم : هر گوش‌گرانى ، درد و باد و صداها و وزوزها كه از مادهء سرد و سرما باشد ؛ بايد بعد از تخليهء سر اين داروها را در گوش چكانند : بورك با سركه و عسل ، زهرهء گوسفند با روغن زيتون و شراب ، يا با روغن بادام تلخ ، يا آب گندنا و آب پياز با عسل يا با شير پستان زن . داروهايى كه در بحث درد گوش ذكر شد ، قطران را بامداد و شبانه يك قطره در گوش بايد كرد . يا خربق سياه و سفيد با برخى از روغنها و به‌ويژه روغن خاراگوش ، يا آب خاراگوش و آب پوستهء ترب و همچنين روغنى كه پوستهء انداختهء مار در آن پخته با ثمر غار ، يا گياه شير سگ و گندبيدستر با روغن خودمانى يا روغن بلسان يا نفت .\r\nو اين نسخه : سقز درخت بنه يك اوقيه ، روغن گياه خيرى دو اوقيه ، روغن بادام تلخ نيم اوقيه باهم در آب مىجوشند ، صبح سه قطره و شب سه قطره در گوش چكانند .\r\nعسل لبنى ( استرك سايل ) با روغن خيرى ، آب برگ حنظل سبز ، افشرهء فيل گوش و هزارچشان داروى بسيار قوى است .\r\nبراى بچه‌ها روغن جوجادو كه با فيجن و مرزنگوش پخته باشد ، يا مرزهء كوهى و نمك بجوند و آب دهن به گوش آنها بچكانند . براى بر گوش گذاشتن ( كماد ) در آب پختهء بابونه و شبيت و برگ غار و مرزنگوش ، پونهء وحشى خشك ، عاقرقرحا را بر چشم و پايينيهاى گوش كماد كنند .\r\nپاشيدنيهايى در بحث از سر ذكر شده‌اند خوبند كه گرم آنها را در لولهنى ريزند و برابر گوش نگه دارند و بخار به گوش داخل شود .\r\nتخليه براى معالجهء گوش از سنگينى بايد مكرر صورت گيرد ، و هربار مقدار كمتر شود تا بيمار نيروى خود را حفظ كند و ماده به پختگى برسد .\r\nاگر سبب ورم است ، ورم گرم و سرد را با داروهاى ذكر شده - كه مىدانى ! - معالجه كن و نيازى به تكرار نيست .\r\n\r\n","description":"","footnote":"","page_name":" 279 ","page_number":313},
  {"content":"\r\n\r\n\r\nفصل چهارم درد گوش\r\nدرد يا از تباهى مزاج است يا از ورم يا جوش يا از گسستگى پيوندها . تباهى مزاج يا گرم بدون ماده است كه مثلا از هواى گرم يا باد گرم باشد ؛ به‌ويژه اگر يكهو از سرما به گرما انتقال يابد . يا با آب گرم خود را شسته و آب گرم داخل گوش شده ؛ يا آبهاى معدنى گرم به داخل گوش راه يافته‌اند ؛ يا وسيلهء مادهء گرم خونى و صفرايى است .\r\nيا سرد بدون ماده كه برعكس گرمى بايد سردى را در نظر گرفت كه از هوا و باد سرد باشد ، و به‌ويژه اگر يكهو از گرما به سرما منتقل شود ؛ يا چيزى سرد در آن اثر گذاشته ؛ يا مادهء بادزاى سرد ؛ يا مادهء خلطى كمين گرفته باشد .\r\nاگر سبب ورم و جوش است : يا ورم و جوش گرم است ، يا سرد .\r\nاگر از گسستن پيونديها است ، كشيدگى باد و قرحه و زخم علامت آن است .\r\nيكى از اسباب درد گوش - كه از گسستن پيوندى است - اينكه بادى در آن به وجود آيد ، يا آبى در آن مىرود ، يا جانورى به صماخ ( پردهء داخلى گوش ) يا كرمى در گوش توليد مىشود ؛ و شايد از اثر افتادن يا ضربه خوردن اين حالت دست دهد .\r\nسخت‌ترين درد گوش آن است كه از ورم گرم ته‌نشين باشد و اين با تب دست برندار آيد و به‌ويژه اگر در شدت تب عقل را مشوّش كند . درد در كركركهاى خارجى حس شود هرچند درد شديد است ولى خطر ندارد .\r\nحالت اولى شايد - همانند سكته - سبب مرگ ناگهانى گردد . چنين درد گوشى كه ناشى از ورم گرم ته‌نشين باشد ، براى جوانان خطرناك‌تر است تا پيران ؛ ممكن است در مدت هفت روز بيمار را بكشد . ليكن اكثرا ورم گوش در سالخوردگان ، ريم و چرك مىكند ، اما جوانان قبل از رسيدن ورم و چرك كردن ورم مىميرند ، و اگر چرك كرد ، اميد علاجى هست .\r\nدرد گوش گاهى همراه خارش است و گاهى خارش ندارد . در باب خارش گوش علاج را ذكر كرديم .\r\n\r\nعلامت :\r\nاز همان علامتهايى كه در باب كرى و طرش ذكر شد دليل چگونگى درد گوش را مىيابى !\r\n\r\nمعالجات :\r\nدستور عمومى در معالجهء گوش آن است : هر قطره‌اى را كه در گوش چكانند ، بايد نه بسيار سرد و نه بسيار گرم باشد . اگر سبب پرى بدن و سر از مواد ناباب است ، علاج خون‌گيرى و تخليه به وسيلهء تخليه‌كننده‌هاى سر از مادهء گرم است چنان‌كه ياد گرفتى .\r\n\r\n","description":"","footnote":"","page_name":" 280 ","page_number":314},
  {"content":"\r\n\r\nاگر خلط ليز ( لزج ) و پابرجا است ، حبوب شبيار به كار ببرند و غرغره‌ها استعمال كنند ! اگر خلط در يكى از اطراف گوش پنهان شده ، بايد بعد از تخليه با بخارهاى نرمىبخش و قطره‌هاى مليّن آن را معالجه كرد و بعدا دوباره خون‌گيرى شود ، كه آن را از اندام مربوطه بيرون آورد .\r\nاگر سبب حرارت شديد است ، بايد مغز را وسيلهء داروهاى سردىبخش - مذكور در باب مغز - سردى داد ، و قطرهء ولرم روغن گل و سپيدهء تخم و امثال آنها را در گوش ريزى . - سپيدهء تخم به تنهايى خاصيت عجيب دارد - يا شير با آب تاجريزى و آب گشنيز - بهترين شير آن است كه تازه از پستان دوشند - بسيار نافع است . يا كرم سرخ خاكى را در روغن گل پزند و در گوش چكانند ؛ يا حلزون در روغن گل پزند ؛ يا روغن گل را با سه برابرش سركه بجوشانند تا تنها روغن گل مىماند و در گوش چكانند براى درد گوش گرم و تپش بسيار نافع است .\r\nروغن تخمهء كدو با روغن نيلوفر ، روغن بيد و امثالش خوبند . افشره‌هايى كه از جرم و برگ كدو گرفته شود ، و همچنين ضمادهاى سردىبخش از خارج براى درد گرم گوش مفيدند .\r\nبرخى گويند آب لبلاب داروى بسيار خوب براى اين حالت است . افشرهء شاهدانهء سبز هم خوب است .\r\nاگر تپش شديد و درد و آزار در گوش باشد و بيم تشنج برود ، حتما بايد سستىآورها را به كار برد كه دراين‌باره از روغن كهن شدهء گاو - كه گرم كنند - داروى بهترى نيست . شايد همين بسنده باشد كه لوله‌اى در گوش دردمند كنند ، سر لوله را به قمقمه‌اى وصل كنند كه آب جوشيده در آن است ، تا بخار را به گوش گسيل دارد كه درد تسكين يابد و شايد نياز به داروى مخدر و غيره نباشد ؛ و به‌ويژه اگر داروهاى سستىبخش و نرم‌كننده در آب جوشيدهء داخل قمقمه باشد ، و با چيزى اندك از مخدر مخلوط باشد .\r\nاگر نياز به مخدر بود ، بهترينش شياف خشخاش شاخدار است با مقدار بسيار كم از افيون كه با شير پستان زن سايند و در گوش كنند .\r\nاگر سبب دخول آب در گوش بود ، علاجش ذكر شده .\r\nاگر سبب سردى و در ته يا در خارج تمكين يافته بود ، بايد قطره‌هاى گوش از روغنهاى گرم مانند : روغن فيجن ، روغن شبيت ، روغن سنبل رومى ، روغن غار ، روغن بابونهء گاوچشمى ، روغن بلسان ، روغن كرچك و امثال آنها باشد ؛ يا روغن زيتون كه سير در آن پخته و تصفيه شده ؛ يا روغن زيتون با فلفل و گياه شير سگ و گندبيدستر يا غاليه ( نوعى تركيب خوش‌بو ) يك دانك در يك مثقال روغن ، يا روغنى از روغنهاى گرم خوشبوى باشد .\r\nشايد اگر بيمار شراب ناب قوى بنوشد و بخوابد ، هنگامى كه بيدار مىشود درد گوش در ميان نباشد . اگر سبب باد سرد است ، علاجش را در باب وزوز و صداها ذكر مىكنيم ، و در بحث آنچه از خلط لزج و چسبنده و آنچه از سرماست ذكر شده‌اند . خوب است در اين حالت شيشه‌اى حجامتى پر از آب گرم را بر پيرامون گوش نهند . آب فيجن و هل يا مشك چوپان و مرزنگوش در روغن سوسن ، يا گندبيدستر در روغن سوسن بجوشد و تصفيه شود و قطرهء آن را در گوش چكانند . يا\r\n\r\n","description":"","footnote":"","page_name":" 281 ","page_number":315},
  {"content":"\r\n\r\nبورهء قرمز و سركه با روغن گل يا افشرهء فيل‌گوش ، قطرهء گوش شود . داروى قوىتر از آنكه نياز باشد عبارت است از : ( فربيون ) . شيرهء گياه شير سگ ، گندبيدستر با روغن كوشنه ، يا كوشنهء دريايى و زراوند .\r\nكماد گاورس و پارچهء گرم نمدى هم خوب است .\r\nاگر سبب جوش است ، در بحث جوش گوش مىآوريم .\r\nاگر سبب كرم است ، در بحث از كرم در گوش توليد شده مىگوييم .\r\nاگر سبب وارد شدن چيزى مانند آب يا شن است ، در آتيه بحث خواهد شد .\r\nاگر ورم گرم و ته‌نشين است چون به مغز نزديك است تا جمع نشده و چرك نكرده خطر در بر دارد .\r\nبعد از خون‌گيرى و تخليه بايد نخست نرمىبخش و سردىبخشها را و به‌ويژه شير را تا سه روز پياپى استعمال كرد . روغن گل پخته با سركه - كه بحث شد - در اوايل مفيد است ، بعدا لعاب شنبليله ، لعاب بزر كتان ، لعاب بزر مرّ نافع است . شير و آب لبلاب نيز هر دو بهره رسانند .\r\nكنجد كوبيده را هم تجربه كرده‌اند ، خوب است . بايد همواره كماد روغن زيتون مايل به گرمى بگذارند و بايد روغن زيتون صاف باشد و ولرم باشد . و پنبه را بر ميل پيچند و به روغن زيتون آلوده كنند و پياپى به گوش كشند . و از خارج ضماد نرمىبخشهاى رساننده بگذارند .\r\nاگر از مرحلهء اول تجاوز كرد و بسيار شديد نبود ، بايد پيه روباه ، يا پيه ورل ، يا زيرهء كرمانى با روغن گل يا با روغن حنا ، يا پيه اردك ، يا پيه لاشخور ، يا مرهم از پيه مرغ خانگى يا اردك در گوش چكانند .\r\nاگر ورم بسيار گرم نبود ، پيه گداختهء بز يك جزء ، عسل يك جزء ، سيكى يك جزء ، حسل يك جزء ، همه را مانند پيه بايد حل و مخلوط كرد و در گوش ريخت .\r\nداروى بسيار قوى : مردار سنگ و اسپيداب هريك يك اوقيه ، گرد سنگ آسيا ، صمغ صنوبر از هريك سه اوقيه ، روغن زيتون يك رطل ، پيه خوك يا پيه تازهء بز دو رطل ، افشرهء بزر كتان به مقدار لازم ؛ باهم مرهم مىشوند . و شايد به مخدر نياز باشد كه طرز استعمال آن را خواهيم گفت .\r\nاگر ورم چرك و ريم كرد ، لعاب بزر كتان با روغن گل ، يا روغن بابونه و غيره - كه ذكر خواهد شد - استعمال شود .\r\nاگر ورم در قسمتهاى خارجى گوش است خطر ندارد . آرد جو كافى است ، و دراين‌باره ضماد مركب از : آرد باقلى ، بابونه ، بنفشه ، آرد جو ، خطمى ، شاه افسر كوبيده با آب ولرم و روغن بنفشه خيس كنند ، بسيار مفيد است .\r\nاگر جوش در داخل گوش است ، انجير آب‌پز را با گندم ، فتيلهء گوش كنند يا به صورت قطره درآورند ، درد را تسكين دهد .\r\nلولهء بخار آب گرم - كه ذكر شد - براى تسكين درد مفيد است . شايد مخدرهايى كه بعد از بحث از بخار آمد ، نيز مفيد باشند .\r\n\r\n","description":"","footnote":"","page_name":" 282 ","page_number":316},
  {"content":"\r\n\r\nيكى از داروهاى تركيبى براى درد گوش و به‌ويژه دردى كه مايل به سردى است از اين قرار است :\r\nنسخه : روغن زيتون نارسيده كه سوسك يا كرم خاكى ، يا كرم زير سبوى آب در آن پخته باشد .\r\nيا زهرهء ماهى با روغن زيتون نارسيده ، يا پيه ورل يا روباه ، يا پيه لاشخور يا كلنگ ، يا روغن كژدمها ( عقارب ) بسيار نافعند . آب مرزنگوش سبز ، آب‌پز برگ ترنگوت ( پرك ) و پوستهء آن ، يا پخته شدهء كرم خاكى در آب‌پز مرّ صاف شده و پيه گداختهء اردك در آن مخلوط باشد ، خوب است .\r\nاگر سردى شديد است ، زهرهء گاو نر در روغن خيرى به اندازه‌اى بجوشد كه پندارى زهره حل شده و از بين رفته ، آنگاه برمىدارى و در گوش مىچكانى ! اثر عجيبى دارد .\r\nگاهى در معالجهء درد شديد گوش نياز به مخدر مىباشد ( معجون فلونيا و شير ، قرص زعفران ، قرص كوكب يا افيون و گندبيدستر و زعفران با شير پستان زن ) اما بايد از استعمال مخدر خوددارى كرد ، مگر اينكه بيم غش كردن برود . به‌ويژه اگر خلط سرد باشد ، مخدر بسيار زيان‌بخش است . اگر از استعمال مخدر زيانى ديدى ، گندبيدستر تنها را استعمال كن !\r\nقرصهايى هست كه از گندبيدستر نرم كوبيده و ساييده و افيون ساييده بر آن اضافه كنند و با شراب خالص عجين كنند و اگر در گوش قرحهء بسيار آزاردهنده باشد ، صمغ فيلزهره با افيون و شير استعمال كن ! يا اينكه :\r\n\r\nنسخه :\r\nبيست عدد بادام پوست‌كنده ، افيون و بورك و كندر هريك يك درهم و نيم ، زعفران شش درهم ، بارزد و مرّ هريك يك درهم و نيم ، همه را در سركهء تند مىسايى و خشك مىكنى و در وقت به كار بردن آن را با روغن گل خيس مىكنى و در گوش مىريزى . اگر قرحه همراه ريم بود ، به جاى سركه شراب يا عسل يا اسكنجبين و غيره را - چنان‌كه بيان كرده‌ايم - به كار بگير !\r\n\r\nفصل پنجم صدا ، وزوز ، سوت در گوش\r\nصداهايى به گوش مىآيد كه وجود خارجى ندارند و به شبحهاى چشم مىماند كه ديدن چيزهاى وهمى است . سبب صدا تموج هواست كه با حاسهء شنوايى در تماس است . پس اين وزوز و صداها از تأثير حركت هواست . هوا اگر از خارج نباشد در داخل پيدا شده است . هواى داخل بخارى است كه در تجويفها ريخته است . و اين موج‌زنى هوا يا بسيار سبك و پنهان است كه با هر بخارى كه در بطنها قرار مىگيرد آميزش دارد ، يا مقدار بيشتر از سبك دارد .\r\nاگر از قسم سبك و نهانى است و فراگير است و همه جاى سوراخ گوش را دربرگرفته ، در بعضى بدن‌ها به صدا دادن و وزوز مىرسد و در بعضى نمىرسد ، زيرا اين مربوط به نيروى زياد حس است - چنان‌كه در اشباح ديدن چشم بيان كرديم - ، يا از ناتوانى نيروى شنوايى است كه از\r\n\r\n","description":"","footnote":"","page_name":" 283 ","page_number":317},
  {"content":"\r\n\r\nكمترين موج هوايى واكنش نشان مىدهد . چنان‌كه آدم ضعيف از كمترين سرما و گرما متأثر است . ناتوانى نيروى شنوايى - چنان‌كه دانستى - از تباهى مزاج است .\r\nاگر ما فوق سبك است و ما فوق آن است كه بسته به ضعف و نيرومندى باشد ، وجودش از محركى است كه بخار را متموّج مىكند ، كه از تموّج و تحريك معمولى بالاتر است . و آن محرك ، موج دهندهء بخار يا بادى است كه از ناحيهء سر در حركت است . يا صداى جوشش چرك و ريم است كه در اطراف گوش به هم آمده يا از حركت كرمى است كه در مجارى گوش توليد شده .\r\nسببى كه چنين حالاتى را به بار آورده است ، يا اضطراب و هيجانى است كه اخلاط همهء بدن را به جوش مىآورد ، چنان‌كه در تبها و اوايل نوبهء تبها روى دهد ؛ يا اينكه امتلاء زياد در بدن و به‌ويژه در سر است ، چنان‌كه بعد از مستى كردن زياد رخ مىدهد ؛ يا تشويش است كه ويژهء مغز است ، چنان كه بعد از قى كردن شديد و بعد از صدمه و ضربت خوردن رخ دهد ؛ يا سبب نه از جنب‌وجوش زياد خلط ، بلكه مادهء لزج است كه در اثر تحليل رفتن به باد تبديل مىشود و صدا دوام مىيابد .\r\nيا امتلاء و پرى نيست ، سبب تهى شدن بدن است ، و اين تهى شدن از اضطراب و تشويش رطوبتهاى پراكنده در بدن مىباشد . هرگاه جسم غذايى را دريافت ننمود ، بر آن رطوبتها روى مىآورد و آنها را تحليل مىبرد و به حركت مىاندازد .\r\nشايد وزوز و صدا بعد از تناول داروهايى باشد كه خلط و باد را در اطراف مغز بند آورند ، و شايد صداها در خود گوش ، يا به شراكت معده و اعضاى ديگر كه باد را به سوى گوش مىفرستند ، باشد .\r\n\r\nعلامات :\r\nاگر صداها هميشگى است و قطع نمىشود ، سبب در سر نهفته است .\r\nاگر در پرى و تهى بودن بدن است كه گاهى تسكين يابد و گاهى به هيجان آيد ، يا از سرما و گرما كم و زياد شود ، دليل آن است كه اعضاى ديگرى در آن شريك است .\r\nچگونگى صداها : گاهى مانند صداى جوشيدن رو به بالا است ، كه اكثرا از مشاركت بدن بخصوص معده است .\r\nگاهى مثل صداى چيزى است كه به دور خود مىچرخد ، يا صدا به خش‌خش برگ درخت مىماند كه اين از بادى است كه در گوش به هم آمده است .\r\nاگر همراه صدا تب و درد و لرزش كم بود ، معلوم است كه ريم و چرك جمع شده .\r\nاگر صدا سبك و پنهانى آيد و منقطع نمىشود ، از خلط چسبنده است .\r\nاگر از نيرومندى نيروى شنوايى است ، نبودن سبب بادى ، امتلاء ، شنيدن و هيجان گوش در حالت گرسنگى و تهى بودن دليل آن است .\r\nاگر از خشكى است ، صدا بعد از تخليه‌ها و تبها آيد .\r\nاگر از ناتوانى است ، از زياده‌رويها كه بحث شده و مىدانى !\r\nاگر با مزاج گرم است ، صداها يك دفعه آيند و التهاب گوش همراه دارد ، كه در مزاج سرد برعكس است .\r\n\r\n","description":"","footnote":"","page_name":" 284 ","page_number":318},
  {"content":"\r\n\r\n\r\nعلاج :\r\nكسانى كه درد گوش همراه صدا و وزوز دارند ، بايد همگى از آفتاب ، حمام ، حركات تند ، فرياد بلند ، قى و امتلاء دورى جويند ، مزاج بايد ملين باشد .\r\nاگر علت از مشاركت اعضاى ديگر است ، بايد خون از عضو مشارك گرفت ، و به‌ويژه اگر معده باشد بايد تنقيه شود .\r\nمغز را با داروهايى از قبيل روغن آس و امثال آن ، و گوش را با روغن بادام و شبيه آن بايد تقويت كرد .\r\nمزاج مغز را بايد با قياس مزاج عادى برابرى كرد ، در هر دو حالت نامعتدل بودنش ، به يارى آن شتافت و به اعتدال برش گرداند .\r\nاگر از امتلاء بود ، بايد بدن يا سر را تنقيه كرد و به خوبى رعايت نمود .\r\nاما اگر در بحران تب است نبايد حركت كند كه بعد از تب ، درد زايل مىشود .\r\nاگر از نيرومندى حس است ، كسانى مخدر تجويز مىكنند ؛ مثلا روغن گل پخته در سركه - كه بحث شد - با كمى افيون ، يا مخلوط با روغن بنگ ، يا شوكران ساييده با گندبيدستر و روغن .\r\nبهترين علاج : ثمر صنوبر ، گندبيدستر در سركه ساييده در گوش چكانند .\r\nاگر از چرك و ريم است ، علاج ورم و ريم استعمال مىشود .\r\nبراى تازه شفايافتگان از بيمارى ( ناقهين ) و صاحبان مزاج خشك ، اگر سبب خشكى است ، غذاهاى رطوبىبخش و روغنهاى معتدل مايل به سردى يا گرمى برحسب نياز تجويز كن !\r\nاگر سبب ناتوانى حس است ، قطره‌هايى را استعمال كن كه مزاج روىآور را به اعتدال مىكشاند و آنها را ذكر كرده‌ايم .\r\nاگر سبب ماده‌اى باشد از اثر سرسام روى آورده ، يا خلط غليظ لزج باشد ، داروهاى درد گوش و سنگينى گوش - كه ذكر شده‌اند - به كار ببر ! براى بيمارى گوش كه بعد از سرسام و به‌ويژه بعد از تب عارض است ، افشرهء خاراگوش با روغن گل يا با سركه و روغن سوسن ، معالج خوبى است .\r\nاگر سبب خلط لزج و سرد است ، نسخهء دارويى اين است : خربق سفيد سه درهم ، زعفران پنج درهم ، بورهء قرمز ده درهم ، درهم معجون شوند و از آن قرص بسازند .\r\nاز داروهاى تركيبى آزمون شده : براى حالت ناتوانى نيروى شنوايى يا از بند آمدن يا از خلط ؛ ميخك و بزر تره ( گندنا ) هريك نيم درهم ، مشك يك دانگ ، با آب مرزنگوش و آب فيجن يا با شراب قطره كنند .\r\nهمچنين آب‌پز برگ صنوبر و برگ شمشاد و برگ غار ، داروى درد گوشند . اما بايد از شبكورى برحذر بود .\r\nيكى از علماى پيشينه گفته است : براى دفع سوت گوش هيچ دارويى بهتر از آن نوع داروى پودنه‌اى نيست كه براى تقويت حفظ تجويز كرده‌اند ، مفيدترين دارويى است كه خداوند تعالى خلق كرده است .\r\n\r\n","description":"","footnote":"","page_name":" 285 ","page_number":319},
  {"content":"\r\n\r\nقطرهء ساخته از حسل ، برگ صنوبر ، ثمر غار ، نيز دارويى خوب است .\r\nراجع به علاج بيماريهاى مشترك و به‌ويژه بيماريهاى سرد ، به بحثهاى ذكرشده در باب سنگينى و درد گوش ، چندان‌كه دانسته‌اى دقت كن !\r\n\r\nفصل ششم چرك و ريم و قرحهء گوش\r\nنخست بايد خوراكهاى لطيف و توليد كنندهء خلط خوب ، از سبزى و گوشتها به بيمار داد تا حالت مزاجى را به سوى اعتدال بكشاند . اگر مزاج تعديل يافت ، آب جو و امثال آن را تناول كند . ورزش خفيف باشد . وسيلهء عطسه‌آور و غرغره‌ها ماده را به سوى بينى و دهان سوق دهد .\r\nقرحه از دو حال خارج نيست : يا آشكار است و ديده مىشود ؛ يا پنهان است و در ژرفا قرار گرفته .\r\nقرحهء ديدنى را با سركه و آب يا با اسكنجبين و آب يا با عسل و آب يا شراب يا گل محمدى و آس در عسل پخته بشوى . بعدا چيزهايى را كه خشكاننده هستند ، مانند سوختهء زاج و غيره در گوش پف كن !\r\nروغن شاهدانه در علاج چرك و ريم مفيد است ، بهتر است كه اگر چرك و ريم قرحه زياده از حد نيست ، در برگرداندن و منع آن نكوشيد . بايد با دارويى مانند روغن گل ، قرحه را بشورى و پاك سازى .\r\nافشرهء برگ زيتون و عسل نيز قطرهء خوبى است .\r\nاگر در ژرفا و عمق است و ناپيداست ، دو حالت دارد : يا نو برآمده است يا كهنه و ديرپا . اگر نو است ، شياف خشخاش شاخدار با سركه ، يا شياف گل و مرّ با الوا در عسل ، يا در شراب در گوش كنند .\r\nآب‌غوره نيز خوب است و به‌ويژه اگر با عسل باشد . افشرهء برگ بيد ، آب‌پز برگ بيد ، يا سوختهء شب يمانى ( زاج بلورى ) و مرّ هريك يك درهم با عسل كوبيده شود و با پشم در گوش كنند .\r\nيا خون سياوشان و كف دريا و انزروت و بورك ارمنى و مرّ و شياف خشخاش شاخدار همه به يك اندازه بر فتيله‌اى پاشند كه به عسل آلوده است ، و در گوش كشند .\r\nاگر درد داشت ، ريم آهن كه كتيرا در آن ساييده با مسكن درد ، از قبيل روغن بادام با مرّ ، الوا ، زعفران معالجه شود . اگر نياز بود كمى افيون با آن مخلوط شود .\r\nداروى زنجفيل شامى هم نافع است ، كه با اينكه خشكاننده است مسكن درد هم هست .\r\nداروهاى تركيبى - كه در اقرابادين آمده‌اند - خوبند . قرصهاى اندران ( انزروت ، نسخه ) نيز بهره رسانند .\r\nهستهء هليله و مازوج بسوزند و با روغن خيرى و « ته‌نشين بزر ؟ » ، « مرهم سفيدآب » و مرهم « زيرهء\r\n\r\n","description":"","footnote":"","page_name":" 286 ","page_number":320},
  {"content":"\r\n\r\nكرمانى » باهم مخلوط شوند و در گوش كشند .\r\nاگر عميق و كهنه باشد بسيار بد است ، ممكن است استخوان را لخت كند ، علامتش گشادگى مجرا و فزونى چرك عفونى است . قطران و عسل مخلوط به هم ، زهرهء كلاغ سياه و زهرهء لاك‌پشت با شير پستان زن ، شاه زيره و بورهء قرمز با انجيردانه گرفته ( بىدانه ) فتيله كنند و بعد از تنقيه در گوش كشند .\r\nاز داروهاى قوى يكى اين است : سونش مس ، با زرنيخ و عسل و سركه ، يا ريم آهن جوشيدهء خشكيدهء گرد شده ، بعد از آنكه بارها با سركه يا شراب جوشيده شود تا منعقد - مانند عسل - گردد ، در گوش كنند .\r\nاگر زياد كهنه و پليد شد ، مرهم زنگار استعمال كنند ، داروى متوسط دراين‌باره : سوختهء شب با برابرش عسل و گاهى خرما هم مىافزايند . از اين قوىتر داروى زير است :\r\nنسخه : زنگار ، پوستهء نازك مس هريك چهار درهم ، افشرهء گندنا يك اوقيه « عسل سفيد » يك اوقيه .\r\nاگر چرك بسيار بود فتيلهء آلوده به زهرهء گاو نر ، يا بول بچه علاج است . از اين قوىتر : ريم آهن شسته ، بارها در تابه با سركه بجوشد .\r\nاگر همراه چرك ديرپا درد هم بود ، نبيذ غليظ را مخلوط با روغن گل يا آب گندنا ، يا آب ماهى نمك‌سود ، در گوش ريزد .\r\nگاهى براى رفع درد ، الوا و زعفران را در عسل عجين كنند و در گوش نهند .\r\nاگر ديدى رطوبت وسيلهء داروهاى بازدارنده و خشكنده بند آمد ، روغن گل در گوشش چكان ! كه كبره بيفتد ؛ بعدا داروهاى رويانندهء گوشت استعمال كن !\r\nدر هر حال نبايد چرك قرحهء گوش بند آيد . بايد كوشش كرد كه توليد نكند و قرحه‌ها خشك شوند .\r\nبعضى از پزشكان كلاه‌بردار هستند كه گوش چرك كرده را از لته مىآكنند و چرك از بيرون آمدن منع مىشود و نمىگذارند بيمار بر گوش دردمند بخوابد تا چرك بيرون نريزد . آنگاه چرك به سوى گوشت سست كه در ته گوش است مىرود و ورم ايجاد مىكند ، بعد از رسيدن قرحه نشتر مىزنند و معالجه مىكنند تا ماده از گوش و پول از جيب بيمار قطع شود !\r\n\r\nفصل هفتم نزيف ( خون‌ريزى گوش )\r\nگاهى در حالت بحران بيمارى گوش نزيفى همانند خون‌ريزى بينى دارد . كه شايد از تركيدن يا بريده شدن يا باز شدن رگى باشد ، يا از اثر صدمه يا ضربت خوردن باشد .\r\n\r\n","description":"","footnote":"","page_name":" 287 ","page_number":321},
  {"content":"\r\n\r\n\r\nعلاج :\r\nاگر خون‌ريزى گوش از اثر بحران بيمارى است ، و بيم غش كردن و ناتوانى بيمار نرود ، نبايد آن را بند آورد . اما در سببهاى ديگر بايد آن را به وسيلهء داروهاى گيرنده ، يا داغ‌گذار يا سردىبخش بند آورد .\r\nداروهاى گيرنده مانند : آب‌پز مازوج با آب يا با سركه ، آب‌پز سفيدخار كه اگر با مرّ و شراب كهنه يا سركه باشد بهتر است ، شياف خشخاش شاخدار ، صمغ فيلزهره ، آب‌پز برگ درخت مصطكى ، افشرهء انار پخته در سركه .\r\nسردىبخشها : افشرهء هفت‌بند و بارهنگ با شراب ، شياف خشخاش شاخدار و افيون .\r\nداغ‌گذارها : مانند افشرهء ريحان كوهى ، پنير مايهء خرگوش ، با سركه كه بسيار مؤثر است .\r\nافشرهء گندنا با سركه ، در اين‌باره داروى مجرّب است . دو گردهء گاو نر نمك‌سود را بر آتش نهند نيم برشته‌اش را بر گوش بفشرند و آبش به گوش وارد شود .\r\n\r\nفصل هشتم كثافت در گوش كه گوش مسدود مىشود\r\nاگر درد گوش سبك است ، روغن بادام كوهى ويژگى دارد كه شبانه در گوش چكانند و حمام بروند و گوش بر زمين گرم حمام گذارند كه چرك و كثافت حل گردد . پف كردن زاج در گوش هم مفيد است و نيز اين شياف :\r\nنسخه : شاه زيره يك مثقال ، بورك ارمنى نيم مثقال ، با انجير سفيد معجون شود و فتيله گردد و در گوش كشند .\r\nنسخهء ديگر : زهرهء بز با روغن ترهء كوهى ( يا ترهء كوهى كوبيده ، يا آب ترهء كوهى ) يا بورك گداخته با سركه را بگذارند تا از جوشش آرام گيرد .\r\nروغن گل را در گوش ريختن و بر گوش ماليدن ، بورك را با انجير بدون دانه معجون كنند و از آن حبوب بسازند ، و در گوش نهند . و بعد از سه روز بيرون آرند ، چرك و پليدى زياد با خود مىآرد ، و علت سبك مىشود . يا شاه زيره و گزنه در گوش نهند . از همه قوىتر دراين‌باره ، افشرهء برگ حنظل در گوش چكانيدن است .\r\nبورك و زرنيخ متساوى در عسل عجين شود و در سركه حل گردد و در گوش چكانند و بعد از يك ساعت گوش را با عسلاب يا آب گرم بشويند .\r\nفتيله‌هاى قوى را بايد بعد از تخليه به عمل آورد ، كه فتيلهء آلوده به روغن زيتون و روغن بابونه و روغن ناردين ( سنبل رومى ) از آنهاست .\r\nبعضى پندارند كه روغن كافور براى سنگينى گوش بسيار مفيد است . شايد كه اين در علت ناشى از خلط مرارى مفيد باشد . « زيت كژدم » كرى را از بين مىبرد ، و مجرّب است . اگر بند آمدن\r\n\r\n","description":"","footnote":"","page_name":" 288 ","page_number":322},
  {"content":"\r\n\r\nگوش از پليدى است ، تخم ترتيزك بستانى و بورك فتيله شود و در گوش كنند و بعد از سه روز بيرون آرند ، پليديهاى زياد با خود مىآورد . فتيله‌هايى كه عسل در آن داخل است خوبند .\r\n\r\nفصل نهم بند آمدن گوش ، كه چندين حالت دارد :\r\nسرشتى : كه پرده‌اى بر سوراخ گوش است . پليدى و كثافت ، خون منعقد ، گوشت زائد ، زگيل ، شن يا هستهء ميوه كه داخل گوش است ، يا جانورى در آن مرده است . خلط لزج و چسبناك كه سوراخ يا مجراى عصب را گرفته و انسان هميشه حس مىكند كه گوشش بسته است . گاهى از اثر باد شديد روى مىدهد .\r\n\r\nعلاج :\r\nاگر از پرده‌هاى نازك يا از گوشت زائد و مادرزادى است كه مجرا را بسته است ، اگر در ته باشد صعب العلاج است ، اگر پديدار است و در ژرفا نيست علاجش آسان‌تر است .\r\nآنچه را كه در ته است بايد با ابزارى بسيار نازك بريد و نگذاشت كه به هم آيد چنان‌كه شرح خواهيم داد .\r\nاگر در بالا و پديدار است ، بايد با كاردى كه در عمليات بريدن بواسير بينى به كار مىبرند ، آن را بريد و فتيله از زاج زرد و امثال آن را در گوش فروكرد كه گوشت را از باز روييدن بازدارد .\r\nاگر بند آمدن از اشيائى است كه بر آن چسبيده ، قطرهء روغنى مانند روغن گل ، روغن سوسن ، روغن خيرى ، خوب است .\r\nاگر چسبيده جانورى است كه در گوش مرده ، نوعى روغن استعمال شود كه آن را بركند و به آرامى وسيلهء آلت گوش سفتن بيرون آورده شود .\r\nاگر از زيادى گوشت يا زگيل است ، بايد با آب گرم و بورهء قرمز شسته و مس سوخته و زرنيخ سرخ را بسايند و با سركه در گوش چكانند تا گوشت زائد بسوزد ، بعدا زخم را مداوا كرد .\r\nگويند اگر پياپى زهرهء خوك در گوش ريزند بسيار نافع است .\r\nگاهى كه انسان پندارد گوشش بسته است ، روغن سوسن ، يا زهرهء گاو نر در افشرهء سلق در گوش چكانند . افشرهء شاهدانه و حنظل در علاج مسدود شدن گوش ويژگى دارد .\r\nاگر بسته شدن از پليدى است ، داروها را ذكر كرديم . علاوه بر آن فتيله از بزر ترتيزك و بورك كه سه روز در گوش باشد خوب است . قرصهاى خربق در اين‌باره قوىتر است كه عصب را نيز تنقيه مىكند .\r\nنسخهء قرصهاى خربق : خربق سفيد دو مثقال ، بورهء قرمز شانزده مثقال ، زعفران سه مثقال ، بكوبند و با سركه بسايند و قرص سازند و اگر نياز بود قرص را در سركه حل كنند و در گوش\r\n\r\n","description":"","footnote":"","page_name":" 289 ","page_number":323},
  {"content":"\r\n\r\nچكانند ، بسيار خوب است .\r\nاگر مادرزاد گوش سوراخ نداشته باشد و از داخل مسدود است ، عمل جراحى مىخواهد حتى اگر برداشتن و راه باز كردن به سوراخ داخلى ( صماخ ) برسد ، شايد نفع دهد و شايد نفع دهد و شايد علاج‌پذير نباشد .\r\n\r\nفصل دهم بيمارى روىآورد خارجى و ضربت خوردن گوش\r\nبقراط گويد نبايد با چيزى معالجه شود . اما بعد از او طبيبان علاجش را اقاقيا ( صمغ خرنوب مصرى ) ، مرّ ، الوا ، كندر كه با سركه يا با سفيدهء تخم مخلوط كنند و بر گوش مالند ، دانسته‌اند .\r\n\r\nفصل يازدهم خارش گوش\r\nآب خاراگوش با بعضى از روغنها ، يا خاراگوش با روغن بجوشد و در گوش چكانند .\r\n\r\nفصل دوازدهم آب در گوش\r\nگاهى در حين آب‌تنى آب در گوش مىماند و بيرون نمىآيد كه سبب ورم در ژرفاى گوش و درد شديد مىشود .\r\n\r\nعلاج :\r\nلوله‌اى را در گوش كنند و برمكند كه آب را يكباره بركشند . بعدا روغن بادام شيرين در گوش ريزند . گاهى از عطسه و سرفه هم بيرون مىآيد .\r\nيا ساقهء خشك شبيت ، يا باريكه‌اى از گياه بردى را به اندازهء يك وجب ، يك‌سومش را پنبه بپيچند و به روغن زيتون بيالايند ، بيمار دراز بكشد ، طرف بىپنبه را در گوش فروبرند و پنبه را كه در آن طرف است آتش زنند تا حرارت به داخل گوش برسد سپس يكهو بيرون كشند .\r\nدر مرحلهء اول آب در گوش رفتن ، پر يك كف دست آب را در گوش كنند و بيمار بر آن طرف لىلى كند تا آب همه بيرون آيد .\r\nمىشود كه سرنگ در گوش كنند و آب را بكشند . اگر آب اندك باشد ، كمى از روغنها يا ريختن شير ولرم را بارها در گوش ريزند و به‌ويژه اگر آب نماند و درد باقى بود . اگر درد بسيار شديد بود ،\r\n\r\n","description":"","footnote":"","page_name":" 290 ","page_number":324},
  {"content":"\r\n\r\nضماد پوست خشخاش و شاه افسر و بابونه و بنفشه و خطمى و بزر كتان و آرد جو با شير پستان زن خوب است .\r\n\r\nفصل سيزدهم فروشدن جانور در گوش و توليد كرم\r\nگاهى حشره‌اى داخل گوش شود ، كه از شدت درد و از چگونگى خراش و حركت به اندازهء جانور پى مىبرند . اگر كرم باشد غلغلك علامت آن است .\r\n\r\nعلاج :\r\nدر همهء اين حالات قطران در گوش چكانيدن حشره را از حركت مىاندازد و به زودى مىكشد و به ويژه اگر جانورى كوچك باشد . افشرهء سيماهنگ ، تنها يا با محموده ، گوگرد و زراوند دراز ، زاج سفيد ، استرك ، خوب است . آب گوشت برشتهء گاو نافع است . روغن زيتون در گوش چكانند و در آفتاب نشينند .\r\nبراى هر جانورى و به‌ويژه در علاج كرم گوش ، افشرهء بيخ درخت توت ، افشرهء بيخ كوزره ( كبر ) افشرهء ريحان كوهى ، افشرهء برگ آلو ، برگ هلو ، خاراگوش ، لوفا ، ترهء كوهى ، برگ درخت بنه ، برگ شمشاد ، برگ صنوبر كه با سركه بپزد ، افشرهء سيماهنگ . افشرهء خربق سفيد يا آب‌پزش مفيدند .\r\nنسخه : افشرهء سس صغير ، پونه با محموده ، افشرهء درمنه ، مروخوش ، يا عسلاب با مقدارى از اين افشره‌ها ، افشرهء ترب ، افشرهء پياز و به‌ويژه پياز تلخ ، يا بزر پياز با عسلاب ، برخى از زهره‌ها و به‌ويژه اگر در داخل انار همراه پيه انار گرم شده باشد ، آب‌پز ثمر كوزرهء سبز ، يا افشره‌اش ، افشرهء لوبيا گرگى ، يا الوا با آب ولرم يا كوشنهء ساييده ، يا عاقرقرحا ؛ همه در علاج كرم داخل گوش مفيدند .\r\nداروى ديگر : شراب دو درهم ، عسل سه درهم ، روغن گل يك درهم ، با سپيدهء دو تخم مخلوط و ولرم باشد ، پشم بدان بيالايند و گوش را از آن پر كنند ، و بر گوش دردمند تكيه دهند و نخوابند و بعدا يكهو بركشند ، كرم بيرون آيد .\r\nافشرهء كاهوى سبز ، افشرهء سفيد خار ، افشرهء خاراگوش ، يا آب‌پز اين دو ، يا ساييدهء ريشه‌هاى نازك كبر ( كوزره ) ، يا آب مروخوش ، يا مرزنگوش ، يا شاش كهنه شده ، داروى درد كرم در گوش مىباشند .\r\n\r\n","description":"","footnote":"","page_name":" 291 ","page_number":325},
  {"content":"\r\n\r\n\r\nفصل چهاردهم ورم بيخ گوش\r\nورمهايى كه در بيخ گوش سر برمىآورند از جنس ورمهايى هستند كه در گوشتهاى سست و كم‌مايه و به‌ويژه در گوشت غده‌اى پيدا مىشوند ، ورم بيخ گوش را « اريطوس » يا دختران گوش مىنامند .\r\nاحتمال دارد درد و آزار اين نوع ورمها به حدى برسد كه بيمار را از پاى درآورد .\r\nاكثرا قبل از سر برداشتن ورم بيخ گوش ، عقل بيمار درهم برهم مىشود .\r\nورم بيخ گوش و ورمى كه در صماخ گوش پديد آيد ، براى جوانان بيشتر از آنكه براى پيران خطر داشته باشد ، خطرناك است .\r\nورم در بيخ گوش پيران نرم‌تر است ، زيرا گوشت پيران از گوشت جوانان سست‌تر است .\r\nاما جوانان مزاج گرم‌تر از پيران دارند و مادهء ورم گوش جوانان مزاج گرم‌تر از آن پيران است و دردى كه از ورم بيخ گوش و صماخ جوانان روى دهد ، بسيار شديدتر از دردى است كه در اين حالت بر پيران رخ داده است .\r\nورم بيخ گوش جوانان كمتر از ورم گوش پيران مهلت مىدهد . تا مادهء ورم جمع مىگردد درد شديد و بر دوام است .\r\nاگر ورم بيخ گوش از اثر بحران بيمارى باشد و بحران بيمارى نشانيهاى خوب شدن همراه داشته باشد ، از هر ورمى از اين جنس كه بيخ گوش را اشغال كرده است ، سلامت‌تر و دور تر از نگرانى است .\r\nاگر ورم بيخ گوش موجود بوده و بحران بيمارى بر آن اضافه شده است آژير حالت نگران‌كننده است و بسيار ناپسند است .\r\nسبب ورم بيخ گوش به‌طور عموم مادهء گرم صفرايى ، يا مادهء خونى ، يا مادهء سودايى ، يا مادهء بلغمى مىباشد .\r\nچگونه بدانيم كه كدام از اين ماده‌هاى بدجنس سبب به وجود آوردن ورم بيخ گوش شده‌اند .\r\nاگر رنگ ورم سرخ است ، اگر گوش سنگين است ، اگر حس شنوايى ناتوان است و كار نمىكند ، اگر گدارهاى گوش را تنگ كرده است ، بايد بدانى كه مادهء ورم خونى است .\r\nاگر درد ورم سوزناك است ، اگر بيمار به چندش و لرزش مبتلا شده است و گوش سنگين نيست و گدارها تنگ نشده‌اند و التهاب هست ، بدان كه مادهء ورم صفرايى يا خون رقيق و آبكى است .\r\nاگر ورم در لمس نرم است ، اگر سرخ رنگى ورم كم است ، اگر پژمردگى دارد ، نشان آن است كه ماده بلغمى است .\r\nاگر ورم سخت و سفت است و احساس درد و آزار اندك است ، بدان كه مادهء ورم‌آور سودايى است .\r\nاگر مادهء ورم بيخ گوش از اندام‌هاى رئيسى در بدن ، به بيخ گوش رسيده و در آنجا آشيانه كرده و سبب درد و آزار شده است و هرچند در معالجهء آنكه سردگردانى يا كوشش كنى كه ماده را بركشى\r\n\r\n","description":"","footnote":"","page_name":" 292 ","page_number":326},
  {"content":"\r\n\r\nكمتر بهره مىبينى - كه از اين جنس است ورمى كه از اثر بيمارى فراموشكارى و مرگ دروغين روى مىدهد ، كه هرچه در علاجش بكوشى درد بر طرف نمىشود - بايد علاج آن را در كليات كتاب بجويى ، كه شرح داده‌ايم .\r\nپس نبايد اول علاج ورم را از قبيل داروهاى بازدارندهء ورم و گيرنده به كار ببرى ، و بعدا داروهاى تركيبى را - كه در علاج ورم مفيدند - به كار اندازى ، و سپس گدازيدن ورم را هدف قرار دهى !\r\nبايد همين‌كه ورم شروع شد و به‌ويژه اگر بيمار تب داشت يا به سردرد مبتلا شد ، به هر وسيله باشد - حتى اگر بادكش استعمال كنى - بايد كارى كنى كه مادهء پراكنده را اگر به آسانى جذب نشد به سوى ورم بكشانى كه در يك‌جا جمع آيد . آنگاه با رگ زدن و خون‌گيرى ماده را از ورم كم كنى !\r\nاما اگر ديدى كه ماده به آسانى جذب مىشود و تا حدى زياد بيرون مىآيد ، كارى به كارش نداشته باش و از رگ زدن و خون‌گيرى استفاده مكن ! مبادا از رگ‌زنى و خون‌گيرى درد بيشتر گردد و تب دوچندان شود .\r\nاگر ديدى كه درد ورم زياد و شديد است ، داروهاى گرم و تر مزاج ، سست‌كننده و تسكين دهندهء درد به كار بر ، تا درد تسكين مىيابد .\r\nاگر در سرآغاز ورم درد شديد پيدا شده ، تنها با بستن ورم وسيلهء پارچه در آب صاف خيس شده اكتفا كن ! و اگر درد در اوايل سر برآوردن ورم سبك است و شديد نيست ، كماد نمك بگذار ، يا داروى « بابونهء چشم‌گاوى » و مرهم « داخليون » و « مرهم خشخاش شاخدار » كه با مرّ مخلوط باشد بر ورم بمال !\r\nاگر درد ورم ميانه است و بسيار سبك نيست و نك ورم سربرآورد ، داروهايى را استعمال كن كه هم چسبنده ، هم سست كنندهء ورم ، هم داراى نيروى رسانيدن و پخته گردانيدن ورم باشند . از قبيل :\r\nكماد از آرد گندم و كتان با شربت عسل ، يا آب شنبليله ، آب خطمى ، آب بابونه و امثال آنها خوب است .\r\nاگر ديدى كه ورم تحليل نمىرود و چرك كرده است ، بايد به هر وسيله‌اى باشد با داروهاى نرم‌كننده و تحليل‌برنده و گرنه با داروهاى تند و شديد حتى اگر به وسيلهء نشتر ، شق كنى و بمكى ، چرك را بيرون بياورى . داروى خوبى دراين‌باره كه بعد از نشتر زدن ورم چرك و ريم را خوب بيرون مىآورد ، همانا داروى « سميلون » است .\r\nبراى تحليل و جذب ماده از ورم گوش ، پشك گوسفند با پيه غاز يا مرغ خانگى خوب است ، آهك ، كعك ، پيه گاو نمك‌نسوده نيز نافع است .\r\nاگر ورم كهنه شده : خاكستر صدف ، خاكستر گوش ماهى ، با عسل يا پيه كهنه شده . يا انجير در آب دريا پخته يا اندران را تنها يا با داروى ديگر استعمال كنند .\r\nزفت‌تر ، مقل ، بابرموم ، استرك سايل و مخ ساق شتر - ( گوزن . نسخه ) خوب است . اگر خنازير شد و پابرجا ماند ، مرهم زير را به كار ببر !\r\n\r\n","description":"","footnote":"","page_name":" 293 ","page_number":327},
  {"content":"\r\n\r\nنسخه : سقز درخت بنه ، زفت ، ثمر غار ، مويزك ، صمغ عربى ، زيره ، فلفل ، بيخ فيل گوش ، بارزد ، شاه زيره ، خاكستر بيخ كبر ( كوزره ) ، عاقرقرحا ، پشك گوسفند و بز ، پيه و به‌ويژه پيه خوك و بز و بز نر كوهى و به‌ويژه براى مادهء سودايى . هم‌چنين مخ سر مرغ خانگى ، و مخ كبك و مخ گاو و مخ استخوان گاو به‌ويژه گاو وحشى و روغنها .\r\nاگر مادهء ورم بسيار گرم باشد ، روغن گل و بنفشه ، اگر سردتر است از روغن سوسن و شبيت و بابونه و گرچك استفاده كن ! مرهم از صمغ صنوبر نيز مفيد است .\r\n\r\nفصل پانزدهم آزار ديدن گوش از صداهاى بلند\r\nسبب ناتوانى نيروى روانى در مغز يا ريزش زائده از مغز به سوى حس شنوايى است ، كه بايد مغز را تقويت كرد ، كه آن را مىدانى !\r\n\r\n","description":"","footnote":"","page_name":" 294 ","page_number":328},
  {"content":"\r\n\r\n\r\nفن پنجم بينى كه در دو گفتار آمده است\r\n\r\n","description":"","footnote":"","page_name":" 295 ","page_number":329},
  {"content":"\r\n\r\n\r\nگفتار اول\r\n\r\nفصل اول تشريح بينى\r\nدربارهء كالبدشكافى بينى ، قبلا استخوانهاى بينى ، كركرك بينى و ماهيچه‌هاى جنبانندهء هر دو جانب بينى را شرح داده‌ايم و از آن فراغت يافته‌ايم .\r\nهر دو گدار بينى به پالايشگاهى مىرسند ، كه آن پالايشگاه زير دو جرم شبيه به دو نك پستان قرار دارد . در جايى كه گدارها به پالايشگاه مىرسند ، پالايشگاه سوراخى دارد كه در مقابل آن نيز سوراخى در پردهء مغز هست و هر دو برابر هم واقعند ، تا باد از اين دو سوراخ رودررو بتواند آمدوشد كند . براى هريك از دو گدار واقع در بينى ، راه براى رسيدن به گلو باز است .\r\n\r\nابزار بويايى :\r\nدو زائدهء برآمده در قسمت جلو مغز كه به دو نك پستان مىمانند ، ابزار بويايى هستند و از دو بطن جلوى مغز امداد مىگيرند و ريختنىهاى مغز از آن دو سوراخ تخليه مىشوند .\r\nمغز و دو برآمدهء شبيه سر پستان ، از راه دو سوراخ نامبرده هوا را برمىكشند و از هواى بركشيده ، حس بويايى را به بينى مىدهند .\r\nمغز از راه اين دو سوراخ تنفس مىكند تا گرماى سرشتى خود را حفظ نمايد . مغز در نفس كشيدن ويژه به خود ، بالا مىرود و برمىگردد و كاملا به نبض شبيه است . و در حال فرياد و جيغ كشيدن دارندهء مغز ، مغز بالا مىرود همچنين درحالىكه خفگى هوا هست و روان در تنگنا مىافتد ، باز مغز به سوى بالا تكان مىخورد .\r\nدر منتهاى بينى دو گدار به سوى هر دو ريزشگاه اشك چشم هستند ، و از اين است كه وقتى سرمه به چشم مىكشند مزهء آن را از راه زبان مىچشند .\r\nدربارهء چگونگى بو در باب راجع به نيروهاى پنج‌گانهء حواس بحث كرديم .\r\nاما اين مسئله كه آيا در هوا از اثر واكنش ، حس بويايى تشكيل مىشود يا از خارج به بينى\r\n\r\n","description":"","footnote":"","page_name":" 296 ","page_number":330},
  {"content":"\r\n\r\nمىآيد ، يا سبب بويايى بخار است و مىگدازد ؛ به كار ما مربوط نيست كار فيلسوف است كه جواب دهد .\r\nهمين‌قدر بر طبيب است كه بداند ، بو در اصل هوايى است و تغييراتى مىيابد و بخار متصاعد از چيز بويا كمكش مىنمايد .\r\nتا اينجا ما در تشريح بينى و بهره‌هاى بينى و ماهيچه‌هاى حركت‌دهندهء پرده‌هاى سوراخ بينى ، بحث كرديم . بهتر آن است كه دربارهء بيماريهاى ويژه بينى گفتگو نمائيم ، و سبب و نشانى اين بيماريها و علاج آنها را بيان كنيم .\r\nبدان كه ! در معالجهء بينى علاوه بر داروهاى به بينى كشيدنى ، داروهاى غرغره‌اى و بر سر پاشيدنيها نيز هست . به بينى كشيدنيها مانند : بخور ، بوكردنيها ، انفيه‌ها كه رطوبى باشند و در بينى چكند . بركشيدنيها از راه بينى هستند كه مرطوبند و از راه هوا به بينى داخل شوند . داروهاى خشك هستند كه در بينى دميده مىشوند ، كه بايد دارو را و هرچه انفيه است در لوله‌اى كرده و در بينى پف كنند .\r\nبايد هر دارويى را كه به بينى كشند ، با منتهاى قوت بركشند كه تأثيربخش باشد . گاهى از بركشيدن دارو ، سردرد شديد رخ مىدهد كه بايد خودبه‌خود تسكين يابد . يا نياز به مسكّن داشته باشد . بهتر آن است كه بيمار قبل از به بينى كشيدن داروى تند و تيز ، پارچهء خيس‌شده در آب گرم بر سرش بگذارد و بينى را قبل از دارو وسيلهء شير يا روغن مانند روغن دانهء كدو يا روغن گل به عرق آورد . هرگاه داروى انفيه كار خود را كرد ، باز شير در بينى چكاند و روغنى سرد بر سوراخ بينى مالد .\r\n\r\nفصل دوم روند لازم براى استعمال دارو در بينى\r\nاين را بدان ! كه براى معالجهء بيماريهاى بينى چندين نوع دارو هست و به چندين جهت استعمال مىشوند :\r\n1 - بخورات .\r\n2 - بو كردنيها .\r\n3 - در بينى كشيدنيها به صورت انفيه .\r\n4 - عطسه‌آورها كه مادهء آبكى هستند و در بينى مىچكانند .\r\n5 - از راه بو كردن بركشيدنيها كه داروى نمناكند و از راه هوا برمىكشند .\r\n6 - پف كردنيها در بينى ، كه عبارت از داروهاى خشك گردشده هستند و به وسيلهء چيزى لوله‌اى و توخالى ، به بينى بيمار پف مىكنند .\r\nوقتى مىخواهى داروى عطسه‌آور به بينى بيمار بريزى ! بيمار را وادار كن كه دهان را پر از آب\r\n\r\n","description":"","footnote":"","page_name":" 297 ","page_number":331},
  {"content":"\r\n\r\nكند و بر پشت دراز بكشد و سر را به سوى عقب خم كند . آنگاه قطرهء عطسه‌آور را در بينىاش بچكان ؛ و حتما بايد هرچه به بينى داخل مىشود آن را هرچه شديدتر بركشد تا به بالاييها برسد ، كه دارو تأثير لازم را بگذارد .\r\nبارها روى داده كه داروى تند و تند مزاج كه به صورت قطره يا گرد پف‌كردنى به بينى مىرسد ، درد گزشى شديد در سر به وجود آورده ، كه شايد خودبه‌خود آرام گيرد يا وسيلهء داروى آرام‌بخش تسكين يابد .\r\nبراى جلوگيرى از سردرد گزشى كه از اثر داروى چكيدنى يا به بينى پف‌كردنى پديد آيد ، قبل از به كار بردن داروى عطسه‌آور تند و تيز ، بيمار به وسيلهء شير كه بر سرش ريزند ، يا به وسيلهء روغنهايى از قبيل : روغن بزر كدو ، روغن گل ، روغن بيد ، كه بر سرش مالند سر عرق كند . آنگاه پارچه قماش را در آب گرم خيس كنند و بر سرش گذارند و سپس قطره يا گرد را به بينى بيمار بچكانند يا پف كنند .\r\nهرگاه داروى عطسه‌آور كار خود را كرد ، قطره‌هايى از شير در بينى بيمار بچكان و اگر همراه شير روغنهاى سرد باشد ، چه بهتر ، كه به نفع بيمار است .\r\n\r\nفصل سوم آسيب حس بويايى\r\nبويايى در آسيب ديدن - همانند ساير كنشهاى اندامان بدن - حالاتى دارد ، مثلا :\r\nبويايى به كلى از بين مىرود .\r\nبويايى ناتوان مىشود و كاربردش كامل نيست .\r\nبويايى تغيير مىكند و بويايى تباه جاى بويايى طبيعى و درست را مىگيرد .\r\nاگر گفتيم نيروى بويايى ناتوان مىشود ناتوانى هم دو احتمال دارد :\r\n1 - يا بوى خوش و بوى ناخوش را احساس نمىكند و چيزى نيست كه به مشام برسد .\r\n2 - يا يكى از انواع بوها را حس مىكند و از درك ديگرى عاجز است .\r\nتباهى بويايى نيز چند حالت دارد :\r\n1 - بوى بد را احساس مىكند كه وجود خارجى ندارد .\r\n2 - بوى چيز بد را مىپسندد ، مثلا از بوى مدفوع انسان خوشش مىآيد ، اما از بوى خوش مثلا بوى گل متنفر است .\r\nسبب آسيبهاى بينى يك از احتمالات زير است :\r\n1 - سوء مزاج تكى و ساده .\r\n2 - وجود خلط بدجنس در قسمت جلو مغز و هر دو قسمت بطن جلوى مغز .\r\n3 - تجمع خلط ناپسند در دو چيزك نك پستانك آسا .\r\n\r\n","description":"","footnote":"","page_name":" 298 ","page_number":332},
  {"content":"\r\n\r\n4 - استخوان كركركى ( مشاشى ) زير فشار در تنگنا قرار گرفته است . فشار از خلط ، يا از باد ، يا از ورم ، يا از سرطان .\r\n5 - رويش گوشت زائد در بينى .\r\n6 - بندآمدنى در حجاب بالاى بينى .\r\n7 - بارها رخ داده كه بينى از اثر داروهاى به بينى كشيدنى و در بينى چكيدنى ، با سوء مزاج گرم روبه‌رو شده است يا از اثر دارو تخدير شده و به سرد مزاجى مبتلا گشته است . يا اينكه هواى بسيار گرم بر بينى تأثير گذاشته و آن را گرم‌مزاج نموده ، يا هواى بسيار سرد بينى را به سرد مزاجى سوق داده است .\r\n8 - استخوان بينى ضربت خورده يا انسان دمر و بر زمين افتاده و استخوان بينى آسيب ديده است .\r\n\r\nنشانيهاى حالات بيمارى بينى\r\nانسانى كه اصلا بو نمىكند اما نمين‌هاى تراوشى از بينى به حال طبيعى مىباشد ، نشان آن است كه راه‌بندانى در پالايشگاه وجود ندارد .\r\nاگر نتواند از راه بينى نفس بكشد و در وقت حرف زدن صدا از بينى مىآيد ، بدان كه نوعى بندآمدنى در ته بينى و نزديكيهاى آن روى داده است .\r\nاگر مادهء تراوشى بند آمد و تشخيص دادى كه از اثر سوء مزاج مغز نيست و از كم شدن ريختنىهاى مغز هم نيست و پايين‌تر از پالايشگاه باز بود ، نشان آن است كه راه‌بندان هست ولى ژرفارو است و در اين نزديكيها نيست .\r\nاگر تراويده‌هاى بينى طبيعى است و راه‌بندانى در پايين ته بينى و اطراف آن رخ نداده است ، بدان كه مغز آسيب ديده است . آنگاه حالت مغز را بررسى كن !\r\nچه نوع مزاجى دارد ؟ كنشهاى مغز چگونه‌اند ؟ احوال مغز چطور است ؟ كه اينها را همه مىدانى !\r\nاگر حس بويايى ناتوان است و خللى دارد ، باز به سراغ مغز برو كه سبب از مغز است .\r\nاگر بوى بد را در بينى احساس مىكنند و در نفس كشيدن بوى بد برمىكشند ، بدان كه خلط گنديده در يكى از جاهاى بينى و آنچه با بينى مربوط است موجود است ، و چنان‌كه ياد گرفته‌اى آن را شناسايى كن !\r\nاگر انسان در هنگام بيماريهاى سخت بوى چيزهاى غير عادى و بىسابقه به مشامش برسد و چيزى در ميان نباشد كه اين بوى غير عادى از آن برخيزد ، و با اين همه بويهايى همانند بوى ماهى ، گل و لاى ، روغن حيوانى و غيره به مشامش مىرسد و نشانىهاى ديگرى ناپسند هم بود ، بدان كه مرگ بر او سايه افكنده است .\r\n\r\n","description":"","footnote":"","page_name":" 299 ","page_number":333},
  {"content":"\r\n\r\n\r\nعلاج :\r\nاگر سبب آسيب‌ديدگى بينى سوء مزاج مغز است ، بايد داروهاى ضد سوء مزاج تشخيص داده شده را به كار ببرى . قسمت جلو مغز را به وسيلهء داروهاى پاشيدنى ، بوكردنيها و به بينى كشيدنيها و داروهاى مايع و ضمادها كه در باب معالجهء بيماريهاى سر ذكر شده‌اند معالجه كن !\r\nاكثرا در اين حالات ، سوء مزاج سرد در دو بطن جلو مغز يا در دو برآمدهء پستانك مانند رخ مىدهد ، پس بايد روغنهاى گرم كه داروهاى مانند : شير گياه ، شير سگ ، گندبيدستر ، مشك در آن حل شده به بينى كشند .\r\nاگر خلط در بطنهاى مغز است ، در بيماريهاى مغز علامتش را گفتيم ؛ كه اگر خلط بر همهء بدن چيره است بايد همهء تن را و اگر فقط در مغز است مغز را پاكسازى كرد و خلط را بيرون راند ؛ كه بايد داروهاى معجونى و غرغره‌اى و انفيه و بركشيدنيها و بوكردنيهاى نرمىبخش و امثال آن را به كار برد .\r\nاگر نياز به خون‌گيرى بود ، خون بگير ! در همهء اينها تابع دستوراتى باش كه در معالجهء مغز آمده‌اند .\r\nاگر راه‌بندان در استخوان كركركى - كه به پالايشگاه مشهور است - باشد ، پاشيدنيهاى بازكنندهء نامبرده در علاج سر را استعمال كن ! كه بر آن مىپاشى يا بيمار سر بر بخار آنها گيرد ، و داروهايى را كه فلفل و كندس و گاو شير در آنها حل شده از راه بينى بركشد . سپس حجامت بر سر گذارد و داروهاى گرم و بازكننده را غرغره كند .\r\nاز داروهاى مجرب : سياه‌دانه را چند روزى در سركه خيس كنند و بعدا نرم بسايند و با روغن زيتون مخلوط كنند و در بينى چكانند و تا مىتوانند آن را بيشتر و تندتر بركشند . يا سياه‌دانه را گرد كنند و با روغن زيتون كهنه شده مخلوط كنند و براى بار دوم بسايند تا اثرى از آن نمىماند و آن را به بينى كشند .\r\nزرنيخ سرخ ، پونه باهم كوبيده و ساييده شوند و در شاش شتر ريزند و در آفتاب نهند و هر روز دوبار آن را به هم زنند ، هرگاه دارو بول را برمكيد بول تازه بر آن ريزند و يك درهم آن را بخار بينى كنند بعدا بيمار از روغن گل ، بينى را به عرق كردن وادارد .\r\nبراى مسدود شدن بينى از اثر باد گويند : روغن بادام تلخ كوهى ، پف كردن سپند در بينى ، يا سپند و فلفل در روغن بادام نامبرده حل شده داروى خوبى است .\r\nبعضى گويند پوست خشك شدهء فندق هندى را گرد كنند و در بينى پف كنند مفيد است .\r\nاگر سبب بواسير است ، داروهاى علاج بواسير لازم است .\r\nكسى كه بوى خوش را درك كند و بوى بد را درك نمىكند بايد بارها گندبيدستر به بينى كشد تا خوب شود .\r\nكسى كه بوى بد را درك كند و از درك بوى خوش عاجز باشد بايد انفيهء مشك به كار برد تا خوب شود .\r\n\r\n","description":"","footnote":"","page_name":" 300 ","page_number":334},
  {"content":"\r\n\r\n\r\nفصل چهارم خون‌ريزى بينى\r\nگاهى خون‌ريزى به شكل چكه‌هايى از خون است و گاهى خون از اثر بند آمدن زياد و حبس شدن ، يكهو و با فشار زياد ريزش مىكند ، ممكن است از تركيدن شبكه‌اى از رگها باشد ، و گاهى شريان مغز مىتركد كه اكثرا علاج‌پذير نيست .\r\nبارها از اثر سردرد و التهاب و بيمارى حاد يا از افتادن و ضربت خوردن ، خون‌ريزى بينى رخ دهد كه كنشهاى مغز به تباهى مىگرايند . و شايد از بخارهاى بالارو باشد .\r\nاگر از شريانهاست ، با آنچه از وريد است فرق دارد ؛ كه خون شريان رقيق‌تر و سرخ‌تر و گرم‌تر است .\r\nخون‌ريزى بينى گاهى نوبتى و گاهى بدون نوبت است .\r\nريزش خون بينى ممكن است مفيد باشد و ممكن است آسيب‌رسان . كسى كه بعد از خون‌ريزى بينى ، سرش از پرى به سبكى و رنگش از سرخى غير عادى به حالت طبيعى آمده و بادكردگى رخسار فرونشسته است ، از آن فايده ديده ، و مخصوصا در بيماريهاى سخت و در ورمهاى درونى و به‌ويژه ورمهاى خونى و صفراوى مغزى و كبدى و حجاب و ريه مفيد است .\r\nنفع خون‌ريزى بينى در بيمارى ذات الجنب ، از خون‌ريزى بينى در بيمارى ذات الريه بهره‌رسان‌تر است .\r\nخون بينى در بيماريهاى سخت و زياد ، پىآمد بحران شديد است و به‌ويژه در آبله و سرخك .\r\nاگر خون‌ريزى بينى بيش از حد باشد رنگ رخسار زرد غير عادى مىشود ، يا به رنگ توسى يا ماتى ميان زرد و سياه يا پژمردگى زياد از حد درمىآيد و دست و پا سرد مىشوند . چنين خون‌ريزى هرچند متوقفش كنند باز خطر در بر دارد . كسى كه رنگش زرد مىشود زهرهء صفرايى چيره شده و از خون‌ريزى ، آسيب كاهش مىيابد .\r\nاگر رنگ توسى شد ، بلغم چيره است . اگر رنگ مات شد و به زردى و سياهى زد ، خلط سودايى چيره است . در اين دو حالت خون بدن را كاهش مىدهد و بسيار زيان‌آور است .\r\nدر هر حال خون‌ريزى بينى كه زياده از حد شد خطر بيماريهاى ناتوانى كبد و استسقا و غيره بيمار را تهديد مىكند .\r\nجسم‌هاى داراى خلط مرارى صفرايى كه خون رقيق دارند بيشتر آمادگى خون‌ريزى بينى دارند . جسم معتدل المزاج از خون‌ريزى بينى نفع بيند .\r\nپيش‌درآمدهاى خون‌ريزى بينى عبارت است از اينكه : بيمار درخشندگيهايى مىبيند و خطهاى سپيد و زرد و سرخ - به‌ويژه بعد از سردرد - پيش چشمش آيد ، و بقيهء چيزهايى كه در بيماريهاى حاد و بحرانى گفته‌ايم پديدار مىشوند .\r\nمىتوان از چگونگى خون‌ريزى بينى حالت بيماريهاى بحرانى و سخت را دريافت كه در موقع خود بيان كرده‌ايم .\r\n\r\n","description":"","footnote":"","page_name":" 301 ","page_number":335},
  {"content":"\r\n\r\n\r\nعلاج :\r\nخون‌ريزى بحرانى را و آنچه خودبه‌خود مىآيد بايد دست نزد تا احساس شود كه نيرو در حال از بين رفتن است . شايد خون‌ريزى بينى به چهار رطل برسد و هرگاه بسيار زيادتر از حد شد بايد آن را متوقف كرد .\r\nدر غير اين صورت داروهاى بندآور خون به كار ببر !\r\nاگر به سبب آمادگى بدن و داراى خلط مرارى بودن ، خون‌ريزى بينى به وجود آيد ، بايد خلط مرارى را پاكسازى كرد و خونش را وسيلهء غذا و نوشابه‌ها تعديل بخشيد .\r\nخون‌گيرى ( رگ‌زنى ) بهترين علاج بند آوردن خون بينى است ، كه بايد رگ را در طرف برابر جاى خون‌ريزى تنگ زد و به‌ويژه اگر بيمار از هوش برود و غش كند حتما بايد رگ زد .\r\nداروهاى بند آوردن خون بينى يا بايد بسيار گيرنده يا بسيار سردىبخش و غليظكننده و منعقدكننده يا چسبناك يا تند و داغ گذار يا داروهاى ويژهء خون‌ريزى باشند . يا چندين دارو كه دو خاصيت يا سه خاصيت داشته باشند به كار روند .\r\n\r\nداروهاى داراى خاصيت گيرندگى :\r\nافشرهء گياه شنگ ، انگم خرنوب مصرى ، گلنار ، گل محمدى ، عدس ، مازوج ، افشرهء برگ سفيد خار ، برگ درخت گلابى ، برگ درخت به ، آب گياه هفت‌بند .\r\n\r\nداروهاى سردىبخش :\r\nافيون ، كافور ، بزر بنگ ، گچ ، بزر كاهو ، آب برگ كاهو ، آب برگ بيد ، آب خرماى كال ، بارهنگ و شابانك ناپخته هر دو مفيدند .\r\n\r\nداروهاى داراى خاصيت چسبندگى :\r\nگرد آرد بر سنگ آسيا ، كوبيدهء گرد شدهء پوستهء كندر .\r\n\r\nداروهاى داغ‌گذار :\r\nانواع زاج ، زاج زرد ( قلقطار ) ، اما بايد در استعمال زاج احتياط كنى كه مبادا كبره برجاى خون‌ريزى گذارد . زيرا اگر كبره بود و خون بند آمد ، هرگاه كبره افتاد خون‌ريزى از اول بدتر مىشود .\r\nداروهايى كه دربند آوردن خون‌ريزى و ريشه‌كن كردن آن خاصيت ويژه دارند به ترتيب اولويت از اين قرارند : سرگين الاغ ، آب ريحان كوهى ، آب نعناع .\r\nاينك اسامى داروهايى كه عموما در علاج خون‌ريزى بينى كه سبك باشد و شدت نيافته باشد :\r\nنسخه : خرماى كال و نارس ، صمغ خرنوب مصرى ، از هريك به وزن سه مثقال و نيم ، كافور به وزن يك حبهء مثقال در بينى فروكنند .\r\nداروهاى ساده كه دربند آوردن خون‌ريزى بينى مفيدند از اين قرارند :\r\n1 - آب افشرهء شنگ .\r\n2 - كافور .\r\n\r\n","description":"","footnote":"","page_name":" 302 ","page_number":336},
  {"content":"\r\n\r\n3 - آب خرماى كال و نارسيده با آب تره .\r\n4 - آب نمك تلخ ( آبى كه با نمك تلخ شورمزه گشته است ) در بينى چكانند .\r\n5 - آب گياه گشنيز .\r\n6 - آب گياه شابانك بدون اينكه بپزد .\r\n7 - آب خيارچنبر دراز ( خيارچنبر خوردنى ) با كافور .\r\n8 - آب ريحان كوهى با كافور .\r\n9 - آب گياه بارهنگ با گل مهرزده و كافور .\r\n10 - آب گياه هفت‌بند با بارهنگ و كافور .\r\n11 - افشرهء سرگين تر الاغ كه بسيار تأثيربخش است .\r\nاگر احساس كردى كه خون‌ريزى بينى زياد است و به اين آسانىها بند نمىآيد اين داروها را به كار انداز !\r\nالف - زنگار حل‌شده در روغن كنجد ( در سركه - نسخه ) اندك‌اندك و به تدريج در بينى بيمار بچكان !\r\nب - گلنار ساييدهء گردشده آميخته با آب بارهنگ\r\nج - اگر افيون در آب آن حل‌شده باشد براى جلوگيرى از خون‌ريزى زياد از بينى بهره‌رسان است .\r\nبيمار در وقت خون‌ريزى بينى نبايد آب بسيار سرد بر صورت پاشد ، كه احتمال دارد از اثر آب بسيار سرد خون لخته گردد و در پرده‌هاى مغز بند آيد .\r\nدر اقرابادين : كتاب پنجم قانون ، داروهاى به بينى كشيدنى براى بند آوردن خون بينى بسيار خوب نوشته‌ايم ، به آنجا رجوع كن !\r\nفتيله‌ها براى بند آوردن خون بينى :\r\n1 - فتيله را در مركب سياه نوشتن فرو برند و خيس كنند ، آنگاه گرد زاج بر آن پاشند تا غليظ و پرمايه مىشود ، در بينى فرو كنند .\r\n2 - از آب برگ گياه گزنه ، زاج زرد ، پشم خرگوش ، سرگين الاغ - تر باشد يا خشك - ، آب تره و كندر ، فتيله درست كنند و در بينى جاى دهند ، خونريزى بند آيد .\r\n3 - سوختهء انگم فيلزهرهء هندى و آب ريحان كوهى را فتيله سازند .\r\n4 - از گرد آسيا ، خاكهء پرزه‌هاى كندر كوبيده ، فتيله درست كنند و در بينى فرو كنند .\r\n5 - فتيله از الوا ، سركه ، سپيدهء تخم‌مرغ نيز مفيد است .\r\n6 - فتيله‌اى را در گلاب بخيسانند و با زاج زرد و الوا بيالايند .\r\n7 - زاج ، سوختهء كاغذ ، پوستهء كندر ، آب ريحان كوهى فتيله شوند و در بينى كشند مفيد است .\r\n8 - فتيله در آب گندنا ( تره ) خيس كنند و با گرد ساييدهء نعناع بيالايند .\r\n9 - از ابر مرده فتيله سازند و در سركه فرو كنند تا سركه را بركشد و آنگاه با گداختهء زفت\r\n\r\n","description":"","footnote":"","page_name":" 303 ","page_number":337},
  {"content":"\r\n\r\nبيالايند .\r\n10 - فتيله از مهرگياه سازند و در بينى گذارند .\r\n11 - فتيله از تارتارتنك و زاج زرد يا زاج ديگرى و كمى زنگار درست كنند و به بينى كشند .\r\n12 - پشم صاف و شانه‌زدهء خرگوش را در گرد ساييدهء كندر و الوا و سفيدهء تخم‌مرغ درهم بسرشند و فتيلهء بينى سازند .\r\n13 - سوخته زاج دو جزء ، افيون يك جزء با سركه قاطى شوند و از آن فتيله سازند .\r\n14 - پوست سخت تخم‌مرغ را بسوزانند و سوخته را با الوا و مازو درهم بسرشند و فتيله سازند .\r\n\r\nداروهاى پف كردنى در بينى كه خون‌ريزى را بند آورند :\r\n1 - سوختهء فيلزهرهء هندى .\r\n2 - قورباغه را بسوزانند و از سوخته‌اش گرد سازند .\r\n3 - گرد آسيا .\r\n4 - خاكهء خردل سفيد ايرانى .\r\n5 - آهك .\r\n6 - گرد پوستهء كندر و سوختهء كاغذ و زاج در اجزاء برابر .\r\n7 - پوست درخت چنار كه بايد آن را با دستكش در دست بسايند تا پرزه‌هاى زبر از آن پاك مىشود و پوستهء چنار صاف و بدون زبرى مىماند . پارچه‌هاى صاف‌شده را در بستوى تازه ساخته كه خاك بستو ( خاك رس ) در آن باشد ، بنهند و سر بستو را ببندند و در سايه گذارند تا كاملا خشك مىشود . هرگاه بدان نياز افتاد - يعنى خون‌ريزى بينى رخ داد و خواستند آن را بند آورند - پوست خشك شدهء چنار را چنان خرد كنند و بكوبند و ببيزند تا همانند سبك‌ترين گرد مىشود ، در بينى پف كنند ، فورا خون‌ريزى متوقف مىشود .\r\n8 - پوست سخت تخم‌مرغ را بسايند و ببيزند و گردش را در بينى پف كنند .\r\n9 - نى نهاوندى ، گل نوشكفتهء نسرين ، بزر گل ، ميخك ، از هريك به وزن يك درهم ، مرّ ، مازو ، از هريك به وزن نيم درهم ، اندكى مشك و كافور ، باهم گرد شوند و چند روزى پياپى در بينى دمند .\r\n\r\nدستور گرد دارو در بينى دميدن :\r\nقبل از آنكه دارو را در بينى بدمى ! بينى بيمار را يك ساعت قبل ببند . هر خونى كه از بينى مىريزد از راه دهان بيايد و آن را تف كند .\r\nدارو را در ابزار لوله‌اى توخالى بگذار كه مانع ريزش خون در هنگام دميدن دارو باشد .\r\n\r\nداروهاى پاشيدنى و ماليدنى براى بند آوردن خون‌ريزى بينى :\r\nنسخه : آب برگ بيد ، آب برگ مو ( برگ درخت تاك ) ، آب برگ آس ، گلاب ، كه همه خوب سرد شده باشند ، بر پيشانى مالند و پاشند و پيشانى را با پارچهء كتانى ببندند .\r\nداروهاى سردىبخش و داراى خاصيت گيرندگى و داروهاى تخديركننده - كه شناسايى شده‌اند - هركدام از آنها را در افشره‌هاى سردىبخش و گيرنده حل كنى و بر پيشانى بمالى يا بر\r\n\r\n","description":"","footnote":"","page_name":" 304 ","page_number":338},
  {"content":"\r\n\r\nپيشانى بگذارى ، بسيار مفيدند .\r\nافشره‌هاى سردىبخش و گيرنده از قبيل : افشرهء شاخه‌هاى نازك درخت بيد ، افشرهء شاخه‌هاى سفيد خار ، افشرهء شاخه تاك ، افشرهء برگ درخت گلابى ، افشرهء برگ درخت به ، افشرهء گياه هفت‌بند است .\r\n\r\nبوكردنيها كه براى بند آوردن خون‌ريزى بينى خاصيت دارند :\r\nسرگين هنوز تر الاغ بسيار مفيد است .\r\nآگندنيها در بينى كه بازدارندهء خون‌ريزى مىشوند عبارتند از :\r\nپرهاى نى ( پنبه مانندى كه در گل نى پديد آيد ) گل گياه جارو ، پنبهء گياه بردى ، يا پنبهء هر گياه ديگر .\r\nاگر خون‌ريزى بينى از اثر جوشش حرارت شديد باشد ، يا شريان تركيده و سبب خون‌ريزى بينى شده است ، حتما بايد در نزديكى سوراخى از بينى كه خون از آن مىريزد ، شريان سباتى را تنگ بزنى ! پشت سر بيمار را با لبهء تيغ بخراشى و حجامت بر خراشيده بگذارى ! حجامت بدون خراشيدن با لبهء تيغ بر پستان بيمار ، بر آن پستانى كه در برابر طرف خون‌ريزى است حجامت بگذار ! شايد نياز باشد كه خون شريان سباتى را آن‌قدر بيرون آورد تا بيمار غش كند . يا رگ عقبى شانه را زد كه مهم است و خون را از بالا رفتن به سوى سر بازمىدارد .\r\nهرگاه خون‌گيرى به حالت غش رسيد ، فورا خون‌ريزى بينى متوقف مىشود ، اين رگ‌زنى را بايد در خون‌ريزى شديد و ضعيف‌كننده به كار برد ، كه هرگاه خون شدت يافت بايد فورا و قبل از آنكه بيمار از نيرو ساقط شود رگ بزنى . اما اگر ضعف بيمار زياد پديد نيامد و خون‌ريزى قطره قطره و نوبتى بود ، بايد خون‌گيرى اندك‌اندك و در چندين دفعهء پياپى باشد .\r\nهرگاه خون‌ريزى به حد كافى رسيد ، بايد وسيلهء سردىبخشها خون را غلظت بخشيد ، و گرنه آن را منعقد گردانيد . مثلا به وسيلهء عناب مىتوان خون را منعقد كرد .\r\nحجامت تنها براى بازداشتن خون چيره كافى نيست . بايد نخست خون را وسيلهء رگ زدن كم كرد ، بعدا حجامت گذاشت . اگر خون از سوراخ بينى طرف راست بود حجامت بر كبد و اگر طرف چپ بود بر طحال بگذار ، اگر از هر دو سوراخ بود ، بر هر دو بگذار !\r\nبايد دست و پا و گوش و حتى خايه‌هاى مرد و پستان زن را بست و بستن دست و پا و گوشها بسيار اهميت دارد . بايد به حد زياد آب سرد پاشيد ، گاهى بايد بيمار آن‌قدر در برفاب نشيند تا اعضاش به سبزرنگى بزند . شايد نياز باشد كه سرش را در گچ مرده يا گچ حل شده در سركه بپيچيم و برفاب بر سرش ريزيم تا سر مىشود ، و شايد احتياج به اين عمليات نباشد .\r\nفتيله‌هاى قوى از زنگار و از آب ريحان كوهى با كافور ، فتيله از مومياى سره و خالص به وزن يك درهم در بينى كشيدن مفيدند . و شايد برفاب در دهن نگه داشتن تأثير خوب داشته باشد .\r\nو بدان ! كه شايد بيمار باوجود خون‌ريزى دماغ زندگى كند ، تا خون بيرون آمده به بيش از بيست رطل و بيست و پنج رطل مىرسد ، آنگاه مىميرد .\r\n\r\n","description":"","footnote":"","page_name":" 305 ","page_number":339},
  {"content":"\r\n\r\nگاهى از هوش رفتن بيمار در اثر خون دماغ سبب قطع خون مىشود .\r\nغذاى بيمار : آش عدس با سماق يا با سركه يا غوره و امثال آن باشد ، پنير تازه ، شير بسيار جوشيدهء غليظ شده بخورد خوب است و براى كسى كه خون مرارى دارد و آمادهء خون‌ريزى است تخم‌مرغ آب‌پز خوب است .\r\nشايد ترش‌مزه‌ها براى آسيب‌ديده از خون دماغ خوب نباشد كه قطع كنندهء خلط و نرمىبخش هستند .\r\nبعضىها كه تجربه كرده‌اند گويند مغز مرغ خانگى بهترين غذا و بهترين داروى خون دماغ است . به‌ويژه براى كسانى كه از اثر افتادن و ضربت خوردن به خون دماغ مبتلا شده‌اند ، كه بايد زياد از آن بخورند و چندين بار پياپى باشد .\r\nشراب از آنجا كه مقوى است مفيد ، و ازآن‌رو كه خون را به هيجان مىآورد زيان‌آور است .\r\nاگر ناچار شدى كه شراب به بيمارى دهى با كمى آب مخلوط كن ! اگر ناچار نبودى و خون‌ريزى در حدى نبود كه قوت از بيمار سلب كند شراب مده !\r\nبايد نگذاشت خون دماغ به درون بريزد كه معده باد مىكند و نبض ضعيف مىشود و مادهء غش كردن را برمىانگيزد . اگر چيزى از خون دماغ به اندرون راه يافت بايد فورا تا در معده است بيمار قى كند و آن را برآورد و اگر از معده خارج شد ، بايد حقنه استعمال كرد ، كه هرچه زود است بيرون آيد و چيزى در معده نماند .\r\n\r\nخون دماغ مصلحتى :\r\nگاهى در بيماريها و به‌ويژه در بيماريهاى مغزى ، خون‌ريزى دماغ مفيد است . ازاين‌رو پيشينيان آلتى را در بينى بيمار فرو مىكردند كه سبب خون‌ريزى شود . همچنين مىتوان بينى را وسيلهء بعضى گياه نرم در لمس غلغلك داد . به‌ويژه براى اين منظور چيزى كه بر تارك گورگياه گل مانند است و به تار عنكبوت شبيه است ، و شياف از شكوفهء گورگياه يا از پونهء وحشى يا شياف داروهاى گرم از قبيل كندس و مويزك و شير گياه شير سگ كه با زهرهء گاو بسرشند در بينى كشند ، خون‌ريزى شروع مىشود .\r\n\r\nفصل پنجم زكام و نزله\r\nاين هر دو بيمارى در اين حالت مشتركند كه از سيلان مغز ناشى مىشوند ليكن بعضى از مردم آنچه را كه در گلو ريزد نزله ، و آنچه از راه بينى ريزد زكام گويند .\r\nكسانى ديگر هر دو را نزله گويند . حالتى را كه مايع رقيق از بينى آيد و پياپى است و مانع بويايى است و تأثير بر چشم و رخسار گذارد ، زكام نامند .\r\nنزله گاهى به گلو و ريه و مرى و معده مىرسد و ممكن است معده را زخمى كند . اكثرا درد سير\r\n\r\n","description":"","footnote":"","page_name":" 306 ","page_number":340},
  {"content":"\r\n\r\nنشدن از غذا ( جوع الكلب ) در پى دارد . يا به اعصاب مىريزد و به دورترين عضو سر مىكشد . و گاهى سبب خفگيها ، ذات الريه ، ذات الجنب ، و به‌ويژه سل مىشود . و مخصوصا اگر نزلهء تند و گرم باشد . يا نزله سبب درد معده و اسهال و قشر انداختن روده مىشود ، به‌ويژه اگر ترش‌مزه يا شورمزه باشد و اگر خلمى خام باشد ، ممكن است سبب قولنج شود .\r\nسبب نزله چند حالت دارد : يا حرارت مزاجى ويژه است ، يا سبب خارجى است ، از قبيل :\r\nآفتاب‌زدگى ، چيزهاى سمّى ، بو كردن داروهاى گرمىبخش مانند : زعفران ، مشك ، پياز .\r\nيا سرد مزاجى است و ويژه مزاج است ، يا سردمزاج از سبب خارجى است مثلا از هواى سرد شمالى و به‌ويژه اگر سر برهنه باشد . و در وقتى كه از رفتن حمام يا از ورزش يا خشم يا تفكر و غيره مغز متخلخل است .\r\nگاهى از اثر خون‌گيرى زياد ، جسم متخلخل مىشود و گرما و سرما بر آن اثر گذارند و سبب نزله مىشوند .\r\nدر سوء مزاج گرم و سوء مزاج سرد كه نزله نيرو گيرد - چنان‌كه براى سالخوردگان روى دهد - گويند نزلهء سرما در پيران به پختگى نمىرسد مگر اينكه سلامت مزاج و حرارت مزاج كافى باز يابند .\r\nمغز سردمزاج در پيران هرگاه غذا را دريافت كرد ، و در ضعيف مغزان هرگاه مغز غذا را هضم نكرد ، زائدهء آن مىريزد . نزلهء سرما بيشتر از نزلهء گرما اتفاق افتد .\r\nصاحبان مزاج گرم براى پذيرش سببهاى خارجى زكام‌آور ، آمادگى بيشتر دارند تا صاحبان مزاج سرد . گرم مزاجان از عوارض زكام نسبت به سرد مزاجان در درامان‌ترند . مغز سردمزاج ، چيزى را كه دريافت مىنمايد به پختگى نمىرساند و چيزى كه از بخارها به سوى آن بالا رود تحليل نمىبرد ، بلكه غذا را برمىگرداند و بخارها را جمع و برهم انباشته مىكند و برمىگردد . چنان‌كه در انبيق مىبينى كه بخار از قرع به سوى آن بالا مىرود و به صورت سايل فرومىريزد .\r\nنزله گاهى غليظ است و گاهى آبكى و رقيق است ، گاهى گرم و تلخ و شور يا بدمزه است ، گاهى گرم سوزناك است و گاهى سرد .\r\nنزلهء سرد از تب به پختگى مىرسد ، اما نزلهء گرم از تب بهره نمىبيند . نزله‌ها و بيماريهاى نزله‌اى در حين وزيدن باد شمالى زيادند ؛ به‌ويژه اگر بعد از باد جنوبى آيد . در زمستان هم زياد است و به‌ويژه اگر تابستان شمالى و كم‌باران و پاييز سال جنوبى و پربارش باشد .\r\nدر سرزمينهاى جنوبى نزله بسيار است كه امتلاء سر زياد است . بقراط گويد : كسانى كه نزله مىگيرند كمتر به درد طحال دچار آيند . جالينوس گويد : زيرا اكثرا كسى كه عضوى مبتلا به بيمارى دارد اعضاى ديگرش سالم مىمانند . و من گويم شايد چنين باشد زيرا كسى كه خلط رقيق دارد براى پذيرش نزله آماده‌تر است اگر خلط غليظ است كمتر نزله را مىپذيرد .\r\nاگر سردرد با نزله آيد نزله را بيشتر جذب مىكند .\r\n\r\n","description":"","footnote":"","page_name":" 307 ","page_number":341},
  {"content":"\r\n\r\n\r\nعلامت :\r\nنزلهء گرم و تند اگر زكامى باشد رخسار و چشم سرخ است ، سايل گزنده است و آبكى ، در لمس كردن جسم بيمار گرم است ، شايد تب بگيرد ، اما تب در اين حالت نزله را تخفيف نمىدهد .\r\nاگر سيلان ماده متعلق به گلو است و از آن تجاوز نمىكند علامتش : سوزناكى شديد ، رقيق و آبكى ، هرگاه مىخواهد آن را تف كند احساس التهاب در گلو مىكند ، در تف كرده‌اش رنگ مايل به زردى و سرخى است .\r\nامكان دارد كه بندآمدگى در گلو باشد كه آوازه و غلغلك گزندهء گلو دليل آن است .\r\n\r\nعلامت نزلهء سرد :\r\nاگر سايل از بينى آيد سرد است ، غلغلك در بينى ، تمدد پيشانى ، راه‌بندان شديد ، آوازه از بينى و گاهى غلظت ماده گواه بر نوعيت نزله است .\r\nاگر نزله به گلو آيد : تف كرده سرد و سپيد رنگ است و بيمار از تب بهره مىبيند .\r\n\r\nعلاجها :\r\nعلاج مهم اين است كه : 1 - ماده را كاهش داد . 2 - با سبب نزله‌آور مبارزه كرد . 3 - سيلان را قطع كرد يا منحرف به طرفى نمود . 4 - پيشگيرى كردن از نزله و نگذاشت كه سبب عفونت در بينى ، قرحه در سوراخ بينى ، يا زبرى در گلو ، سرفه و قرحه در ريه و نزديكيهاى ريه و ورم و آماس شود .\r\nبيمار نزله بايد از پرخورى ، اسراف در طعام و نوشيدنى دورى جويد . در ابتداى نزله و زكام عطسه زيان است ، كه مانع پخته شدن خلطهاى داخل مغز مىگردد ، كه آن خلطها فقط در آرامش كامل به پختگى مىرسند . كه عطسه زائده‌هاى ديگرى را به مغز مىرساند . اما بعد از پخته شدن خلط عطسه مفيد است زيرا زائده‌هاى پخته را بيرون مىآورد . مبتلا به زكام و نزله نبايد با سيرشكمى شب را به روز آورد ، زيرا سرش پر مىشود . بايد هميشه سر را گرم نگه دارد و از سرما بپرهيزاند . نگذارد باد شمال به سرش بزند و به‌ويژه اگر بعد از باد جنوبى بوزد ، باد جنوبى سر را پر و متخلخل مىكند . باد شمالى مىگيرد و مىفشرد ، كمتر برف آب بنوشد . در روز نخوابد و تا مىتواند تشنه و گرسنه و بىخواب باشد كه اساس علاج است .\r\nنبايد در خون‌گيرى شتاب كرد و به‌ويژه در اوايل ، مگر اينكه مواد نزله زياد باشد و بيمار تحمل نكند .\r\nدر نزله‌اى كه سرفه همراه ندارد ، خون‌گيرى لازم نيست . اگر سرفه خشك و كم‌رطوبت باشد بايد خون‌گيرى كم در چندين دفعه صورت گيرد كه شايد از تكرار آن مادهء بيمارى بيرون آيد .\r\nاگر بيمار بىخوابى مىكشد ، شربت سادهء خشخاش بنوشد . اگر كم‌خوابى ندارد شربت مذكور را با شكر بياميزد .\r\nحقنه با آب جو خوب است كه زوايد را مىكشد .\r\n\r\n","description":"","footnote":"","page_name":" 308 ","page_number":342},
  {"content":"\r\n\r\nاگر همراه نزله سوزش مانندى در تهيگاه احساس شد و تهيگاه نمين شد ، بدان كه بيمارى به آن پهلو سرايت مىكند ، بىدرنگ خون بگير ! دودكن‌ها ممكن است تب‌آور باشند . قرص سرفه براى نرم كردن سينه است نه براى مواد سر . بايد بر تشنگى صبر كند ، تشنگى را با شربت خشخاش آميخته با آب رفع كند . نوشيدن آب جو ، خوردن قاووت جو مقوى است .\r\nاگر تب همراه نزله بود ، بيمار به حمام نرود . كسى كه در تابستان و زمستان هميشه نزله دارد « حب قوقايا » ( حب از صمغ صنوبر ) بهترين دارو است .\r\nحركت دادن پايينهاى بدن بسيار مفيد است كه ماده به پايين مىخزد . كمادها و بخورها را نبايد در حال سيرى شكم گذاشت كسى كه عادت نزله دارد ، اگر قبل از نزله آمدن در حمام عرق كند ، نزله را بازمىدارد . بايد بيمار نزله هميشه سرپايين گيرد و سر بر بالش بچسباند و بر پشت نخوابد .\r\nاگر خواهى كه ماده را كاهش دهى ، بايد بدن را پاكسازى كنى ! علاج نزلهء گرم خون‌گيرى و تخليهء خلطهاى گرم است ؛ بايد ماده را به وسيلهء حقنه به سوى پايين آورد .\r\n\r\nعلاج نزلهء سرد :\r\nداروهاى رانندهء خلط بلغمى از سر ، كه نوشيدنى يا حقنه‌اى باشند .\r\nدر هر حال بايد خوراك و نوشيدنى كم باشد و يك دفعه يك شب و روز از خوراك و نوشيدن دورى جويد كه علت بر طرف مىشود .\r\nمبارزه با سبب نزله : اگر گرم است بايد آنچه نيروى سردكننده دارد به كار برد . مانند اينكه هر صبح ناشتا به حمام آب شيرين برود ، آب بر دست و پا بپاشد . سر و دست و پا و ناف و مقعد و ذكر و حوالى آنها را روغن بنفشه بمالد . پاشيدنيهاى ساخته از جو و خشخاش و بنفشه و بابونه استعمال كند . سردىبخشهاى قوى بر سر ريزد . غذا خفيف و سرد و تر باشد ، هر روزه گلنگبين تناول نمايد .\r\nاگر نزلهء سرد است و غلغلك گلو و عطسه همراه دارد ، بايد در ابتدا سر را گرم كند و با پارچه‌هاى گرم‌كننده بپوشد تا اينكه حس مىكند كه گرما به مغز رسيده است . سر را در اين حالت نگه دارد و ممكن است بر پارچهء سر پيچ نمك و گاورس بريزد . پارچه را در آب گرم ، گرم نمايد چندان‌كه مىتواند ، حرارت را تحمل كند . داروهاى آبكى - كه رساننده و تحليل برنده‌اند - به كار ببرد . دست و پا را روغن گرم از قبيل : روغن شبيت ، بابونه ، مرزنگوش بمالد ، كه از آنها قوىتر و روغن فيجن و روغن بان و روغن غار و روغن سوسن است كه بر ذكر و اطراف ذكر و حلقهء مقعد و ناف و اطراف ناف بمالد . سر را با صابون استانبولى بشويد .\r\nو تا مىتوانى مگذار روغن بر سر بمالد ، مگر اينكه به ناچارى براى سرد گردانيدن پابرجا ، يا گرم گردانيدن پابرجا باشد ، آن هم بعد از تخليه داروهاى آلايشى ( لطوخات ) از خردل و كوشنه و امثال آن بر سر و پيشانى بمال و با همان صابون و امثال آن بشوى .\r\nغذا لطيف و خفيف و گرم و خشكاننده و نرم كنندهء سينه باشد . گاهى نياز به داروهاى سرخ گردان ( آنچه خون را به زير پوست مىكشد ) مىافتد كه بايد چلغوز كبوتر و خردل و انجير و\r\n\r\n","description":"","footnote":"","page_name":" 309 ","page_number":343},
  {"content":"\r\n\r\nپونه و صمغ فيجن كوهى در آن باشد . گاهى داغ‌گذارى مورد نياز است . به هر صورت گرم و خشك نگه داشتن سر از رويداد مفيد و مانع روىآور است .\r\nدر چنين نزله‌اى نبايد قبل از پخته شدن ماده به حمام رفت . بايد كمادات خشكاننده استعمال كرد .\r\nبو كردن مشك ، پنبهء آغشته به روغن گرم گرمىبخش در گوش آكندن مفيد است .\r\nبه وسيلهء غرغره‌هاى سرد منعقدكننده از قبيل آب سرد ، گلاب ، آب عدس ، آب گشنيز ، آب‌پز پوستهء خشخاش ، مىتوان سيلان را قطع كرد . آب انار هم خوب است كه براى حالت گرم سرد باشد و براى حالت سرد گرم باشد .\r\nهمچنين گلو را با شربتى آلودن كه مرّ در آن ساييده شده و به‌ويژه در نزلهء سرد ، خوب است .\r\nهمچنين قرصهاى كوچك ساخته از افيون و استرك و كندر و زعفران را در دهن گذاشتن بدون اينكه آب را ببلعند ، نافع است .\r\nشربتهاى داراى خاصيت ، مانند شربت خشخاش ساده براى نزلهء گرم ، شربت ساخته از افشرهء خشخاش و مخلوط با مرّ و غير اينها را نيز در اقرابادين خواهيم آورد ، كه براى نزلهء سرد مفيدند .\r\nشربت خشخاش را تنها بايد در ابتداى نزله بنوشند كه نزله را از سينه بازدارد ، اما اگر نزله بند آمد و احتياج به بيرون دادن مواد از راه دهان بود اين شربت فايده ندارد .\r\nبخورات بندآور به بن ( ته ) بينى و سق مىفرستند كه بخار را بند آورد .\r\nاين بخورات عبارتند از : سندروس ، براى نزلهء گرم و سرد ، سياهدانه براى نزلهء سرد كه هم بخور و هم بو كردنش مفيد است . كوشنه و سياهدانهء بوداده ، كه در پارچه كنند و با دست بسايند و بو كنند مفيد است .\r\nبخور قشرى كه آن را « قوقى » ( نوعى بخور خوش‌بو ) گويند نيز خوب است . بخار شراب و بخار عسل از سنگ آسياى داغ شده ، كندر ، عود خام ، سندروس ، كوشنه ، گياه گوش موش و عود خوبند .\r\nبخور چوب گز و گل محمدى براى نزلهء گرم خوب است ، بخور نبات ، باقلا ، جو در دوغ ماست گاو خيس‌شده ، شكر ، كافور ، سپوس در سركه خيس‌شده براى نزلهء گرم خوب است . بخار سركه كه از سنگ آسياى شسته و نظيف و داغ برآيد از جملهء علاجات نزله هستند .\r\nبراى اعتدال بخشيدن مادهء نزله : ليسيدنيها ( انگشت پيچ ) مانند كتيرا و يا به‌دانه را در دهن نگه داشتن تا مادهء آبكى و رقيق نزله را غليظ و چسبناك گرداند و پايينتر نرود و به آسانى از دهن پرت شود . گاهى داروى رقيق‌كننده لازم است ، كه غلظت و چسبيدگى آن را كم كند .\r\nاگر نزله سرد است ، نبايد قبل از پخته شدن ماده به حمام رفت ؛ اما اگر گرم است مانعى نيست ، بلكه مفيد هم هست . منحرف كردن نزله به جاى ديگر ، مانند نزله‌اى كه به گلو وارد مىشود بايد وسيلهء عطسه‌آورها باشد و هر نوعى از نزله كه سوراخهاى بينى را مىسوزاند ، و مانند نزله‌اى كه\r\n\r\n","description":"","footnote":"","page_name":" 310 ","page_number":344},
  {"content":"\r\n\r\nگرم است و به سوى پايين آيد ، بايد حجامت بر گودى پشت گردن گذاشت .\r\nسر بر بخار داروهاى آبكى كه از گياهان خوشبوى جذب كنندهء ماده هستند ، بگيرد .\r\nپيش‌گيرى از آسيب نزله - كه نگذارند به گلو و ريه آسيب رساند - اكثرا بايد با چگونگى غذا باشد . اگر نزله گرم است روغن بنفشه بر سينه مالند ، غذا آب جو با بنفشهء پرورده‌شده ، آب انار شيرين ، سوپ نشاسته و آرد جو و آرد باقلى با شير باشد - اگر تب نباشد - چه در تب شير خوب نيست .\r\nاستعمال كردن ليسيدنيهاى نرم و سرد ، شربت حسل تناول شود .\r\nدر نزلهء سرد ، ماليدن روغن بنفشه و بان ، بر سينه . غذا سوپ گرم و نرم مانند رشته با عسل ، آب سپوس گندم با روغن بادام ، نان باسيكى ، ليسيدنيهاى سرد و گرم ، شربتها ، حسلى گرم ، حسل ، با اصطرك ( قره‌بخور ) ، نوشيدن آب گرم در نزله مفيد است كه رساننده است و از آسيب رسيدن به اعضاى نفس‌كش جلوگيرى مىكند و نرم مىسازد .\r\nشراب انگورى ( نبيذ ) خوب نيست ، ممكن است در ابتداى نزله بد نباشد ، اما بعد از پختگى ماده معتدلش مفيد است كه لازم است داراى نزلهء گرم ، شراب مخلوط با آب بنوشد .\r\nبدبويها ( زهومات ) [ مثلا بوى گوشت گنديده - م . 
  ] در ابتداى نزلهء رقيق مانع پختگى ماده مىشوند .\r\n\r\n","description":"","footnote":"","page_name":" 311 ","page_number":345},
  {"content":"\r\n\r\n\r\nگفتار دوم ساير حالات بينى\r\n\r\nفصل اول عفونت\r\nعفونت بينى چند سبب دارد :\r\n1 - بخارهاى عفونى از اطراف سينه و ريه و معده بالا مىروند و به بينى مىرسند .\r\n2 - خلط گنديده در استخوان ته بينى موجود است كه اگر گرم باشد قرحه به بار آرد ، بوى گند از آن برخيزد و بالا رود و حس مىشود .\r\n3 - خلط عفونتى در يكى از بطنهاى مغز يا در كليهء مغز يا در قسمت جلو مغز و اطراف مقابل بينى است .\r\n4 - يا تباهى و عفونت استخوان ته بينى را دربرگرفته .\r\n5 - بواسير بينى سبب تعفن شده است .\r\n\r\nعلاج :\r\nاگر از خلط داخل معده و مغز است و در ته بينى نيست بايد خلط را تخليه نموده و معده يا مغز را از آن پاكسازى كرد . سپس فتيله‌ها و به بينى كشيدنيها و پف كردنيها و غيره را در بينى به كار برد .\r\nقبل از گذاشتن فتيله بهتر آن است بينى با شراب شسته شود ، آنگاه فتيله گذاشت ، كه در اين باره فتيلهء « مرّ » ، هل ، صمغ خرنوب مصرى ، با عسل ، يا هل ، مرّ ، گل محمدى ، با روغن سنبل رومى .\r\nفتيله‌هاى ديگرى هم هست از قبيل فتيله از مشك زمين ، سنبل ، گل نسرين ، « ذريره » ، « گل شيپورى ايتالى » ، هل ، ميخك ، آس ، الوا ، گل ، كمكى هم نمك ، همه باهم يا متفرقه . فتيله از آب انگور پخته كه يك ثلث بماند و رقيق باشد ، گرد ميخك و مشك زمين و « رامك » و لادن به‌طور تساوى بر آن پاشند .\r\nفتيلهء آس ، نىنهاوندى ، نسرين ، گل ، ميخك ، از هركدام يك درهم ، مرّ ، مازوج هريك نيم درهم ، مشك چهار حبّه ، كافور چهار حبه ، جوش كوره و نمك اندرانى هريك چهار قيراط .\r\nانفيه‌ها : افشرهء پونه و از همه بهتر بول الاغ است ، قرص « اندروخورون » كه از انواع ترياقها\r\n\r\n","description":"","footnote":"","page_name":" 312 ","page_number":346},
  {"content":"\r\n\r\nاست ، در شراب حل كنند و در بينى چكانند . آب‌پز قندول با شراب ريحانى چند روز برمكند ، بسيار مفيد است .\r\nماليدنيها : داخل بينى را با زاج زرد ، يا برگ ياسمن گرم كنند و با آب بسايند . داروى قريطن كه عبارت است از مرّ چهار درهم و دو سوم درهم ، دارچين خطايى يك درهم و يك‌ششم درهم ، هل به اندازهء آن ، در عسل معجون شود .\r\nپف كردنيها : پونهء ساده ، خربق سفيد ، سوختهء صدف ، و داروى آخرين فتيلهء ذكر شده و ساييده چوبك ، بلسان را در بينى پف كنند .\r\nبرمكيدنيها از راه بينى : آب‌پز قندول با آب يا با شراب چند روزى استعمال كنند .\r\nدر هر حالى و به‌ويژه اگر عفونت بينى از مغز يا جلو مغز است در هر دو طرف گوشها جان‌دانه را داغ گذارند ، كه داغ متمايل به گيجگاه باشند يا داغ را بر تارك سر نهند .\r\n\r\nفصل دوم قرحه در بينى\r\nسبب قرحه بخارهاى تند مزاج يا پليد ، يا سيلانهاى حاد كه عفونتى و گنديده‌اند ، يا سبب كبره شده‌اند ، يا از پوست كنده شدن ، يا جوش چركين است . قرحه يا آشكار است يا پنهان .\r\n\r\nعلاج :\r\nبينى از گوش رطوبىتر و از چشم خشك‌تر است ، پس بايد علاج قرحهء بينى ميانهء بين علاج قرحهء گوش و چشم باشد . داروى خشكانندهء قرحهء بينى بايد از خشكانندهء قرحهء گوش كم‌نيروتر و از خشكانندهء قرحهء چشم نيرومندتر باشد . قرحهء گوش داروى بسيار خشكاننده مىخواهد . و قرحهء چشم به دارويى نياز دارد كه در اولين مرحلهء خشكانندگى باشد .\r\nاگر قرحهء بينى سيلانى در پى داشت ، يا بخارهايى از آن برخاست ، بايد پاكسازى شود و ماده را به سوى ديگر راند - چنان‌كه دانى ! - خلاصه بايد قبل از هر چيز خشكى را به سر داد و سر را تقويت دهى ، آنگاه خون از سوراخهاى بينى بگير !\r\nبدان كه هر دارويى كه براى بواسير و بيخ رانها ذكر خواهيم كرد ، در قرحهء بينى مفيد است .\r\nدرحالىكه قرحه قوى باشد ، دارو را با لعابها و امثال آن مىجوشانند تا قرحه نرم شود و قرحهء قوى و ضعيف اگر نرم شد به آسانى علاج‌پذير است .\r\nاگر قرحه خشك بود ، شمع يك جزء با نيم جزء مخ ساق گاو آب شده در روغن نيلوفر و روغن كنجد - كه به عقيدهء من روغن گل و به‌ويژه آنچه با روغن زيتون نارسيده است بهتر است - بر قرحه بمالند .\r\nروغن بنفشه با كتيرا ، يا كمى كف اسفرزه و خطمى از ماليدنيهاى خوب است .\r\n\r\n","description":"","footnote":"","page_name":" 313 ","page_number":347},
  {"content":"\r\n\r\nفتيلهء آلوده به حسل و پيه اردك و شمع زرد ، پيه بز نر كوهى ، پيه مرغ خانگى ، عسل ؛ فتيلهء شمع و روغن هليلهء زرد ، يا مازوج همه خوبند .\r\nشايد زدن رگى كه از شريان سرار و به بينى مىآيد ، مفيد باشد .\r\nحجامت بر گودى پشت گردن خوب است ، پاكسازى لازم است .\r\nاگر مادهء تند يا پليد يا عفونى به قرحه وارد شود ، علاجش سخت است ، حتما بايد تخليه و خون‌گيرى باشد . گاهى نياز به معجونهاى بزرگ مسهل ( ايارجات كبار ) مىباشد . بايد به‌طور هميشگى با بورهء قرمز و صابون و به‌ويژه صابون منسوب به « اسقلينادس » ( اسقلسادس - نسخه ) ، يا صابون منسوب به « قسططبونس » ( قسطنطين - نسخه ) بشويند . بعدا داروهاى بسيار خشكاننده به كار برند . از قبيل : پوستهء نازك مس ، زاج سفيد ، زرنيخ سرخ ، خربق ، كه دارو را چند روزى در زهرهء گاو نگه‌دارند تا تخمير مىشود . گاهى هل و مرّ و پونه و ترهء كوهى و زعفران و شب و مازوج بر آن اضافه مىكنند .\r\nداروى « روفس » نيز مجرّب است كه نسخه‌اش اين است : مشك زمين ، مازوج ، زعفران ، زرنيخ ، اگر درد شديد با قرحه بود ، سوختهء سرب شسته در اسفيداب و مردار سنگ را با روغن گل و موم مرهم كنند .\r\nداروى قرحهء آشكار اين نسخه است : سفيداب يك رطل ، مردار سنگ سه اوقيه ، ريم مس سوخته سه اوقيه ، با شراب و روغن آس مرهم شود .\r\nآب انار ترش را در ظرف مسين بجوشانند تا نيمه شود و فتيله بدان آلايند .\r\nقرص « اندرون » گاهى حل شده در شراب ، گاهى در سركه ، و گاهى با سركه و آب برحسب نياز .\r\nريم سرب ، شراب كهنه ، روغن آس ، را مخلوط كنند و بر آتش زغال آهسته بجوشد تا غليظ شود ، در ظرف مسين ريزند .\r\nسوختهء سرب حكم ريم سرب دارد .\r\nافشرهء سلق به تنهايى يا با داروهاى ديگر نيز از داروهاى قرحهء بينى است .\r\n\r\nفصل سوم داروى قرحه كه آن را قرحهء شيرين نامند\r\nدر مرحلهء اول ، روغن گل يا شمع و پيه مرغ بمالند . و از اين بهتر مرهم سفيداب و به‌ويژه مخلوط با لعاب به‌دانه و اگر خواستى كه بيشتر خشكاننده باشد ، از ريم نقره استفاده كن ! كه ريم نقره به تنها و با روغن آس مفيد است .\r\nاگر علت كمى شدت يافت ، اين مرهم را استعمال كن ! سفيدآب يك رطل ، مردار سنگ سه\r\n\r\n","description":"","footnote":"","page_name":" 314 ","page_number":348},
  {"content":"\r\n\r\nاوقيه ، ريم سرب سه اوقيه ، سوختهء سرب شستهء ساييده در شراب چهار اوقيه ، با روغن آس و سركه مرهم شود .\r\nاگر علت كهنه و پابرجا بود و زياد شدت يافت ، اين نسخه را به كار برند :\r\nمردار سنگ چهار درهم ، فيجن سبز چهار درهم ، شب دو درهم ، با روغن آس و سركه مرهم شود .\r\nنسخهء قوىتر : زاج سبز ، مرّ ، هريك هفت جزء ، زاج سفيد شش جزء ، شب يمنى ، مازوج ، سونش مس ، هريك چهار جزء و نيم ، سركه يك رطل و هشت اوقيه ، در ظرف مسين بپزند تا مانند عسل منعقد مىشود و بر قرحه مالند .\r\n\r\nفصل چهارم بند آمدن بن بينى\r\nچيزى در داخل گير مىكند ، گدار از گلو به بينى يا از بينى به گلو را مىبندد ، كه شايد مادهء خلط لزج و چسبنده يا زياده گوشت يا كبره باشد . علامتش آواز از بينى است كه مجراى باد تنگ شده و با فشار مىرود و آواز مىدهد .\r\n\r\nعلاج :\r\nعدس تلخ يك درهم ، گندبيدستر نيم درهم ، افيون يك قيراط ، زعفران يك قيراط ، مرّ نيم درهم حبوب شود . آب مرزنگوش سبز را به بينى كشند . در اكثر حالات عمل كردن مىخواهد ، كه آلت ويژه در بينى گردانند و سدكننده را كم‌كم بتراشد تا پاك مىشود . گاهى از اين عمل آن‌قدر مواد بيرون آيد كه باوركردنى نيست ، كه ممكن است به نيم رطل برسد . اگر باز بهره نداد ، علاجهاى بواسير بينى استعمال شود كه ذكر كرده‌ايم .\r\n\r\nفصل پنجم خرناسه\r\nداروهاى انفيه و غرغره‌اى لازم دارد . نسخه اين است : مازوج گرد شده را با آب انار شيرين مىپزند تا به هم مىآميزند ، آنگاه خشك مىكنند و نيم آن كندر و انزروت اضافه مىكنند و دوباره با آب انارى كه مازوج در آن پخته است معجون مىنمايند . و چند روزى به‌طور انفيه يا غيره استعمال كنند . تنكار با شمع و روغن در بينى كشند و دوام كنند تا خوب مىشود .\r\n\r\n","description":"","footnote":"","page_name":" 315 ","page_number":349},
  {"content":"\r\n\r\n\r\nفصل ششم كوفتگى و شكست در بينى\r\nبهتر آن است بينى را از داخل بياگنند و در خارج راست نمايند و هرباره كمى از آگنه را بيرون كشند تا استقامت يابد . دارويى را كه با آگنه قاطى كنند عبارت است از : ماش و الوا ، مرّ و زعفران ، رامك ، سك ( افشرهء آمله ) ، گل ارمنى ، گل مختوم رومى ، خطمى ، لادن ، افشرهء درخت گز بزرگ يا آب درخت گز كوچك بپاشند . و شايد ما دراين‌باره در باب شكست و بست علاجهايى را بگوييم .\r\n\r\nفصل هفتم بواسير و پليپ ( غده‌هاى ريز در بينى )\r\nمنظور از بواسير ، گوشتهاى زائد است كه در داخل بينى رويد . اگر سست و سفيد باشند سهل العلاج است ، و اگر سرخ و بدرنگ و درد شديد داشته باشند علاج سخت‌تر است ، به‌ويژه اگر ريم گنديده از آن آيد . اگر سرطانى باشند ريخت بينى به هم مىخورد و از كشيدگى زياد درد شديد دارد ، كه همان بدرنگ بدتكوين است و زياد ريشه دوانيده است و تراوشهاى دائمى و بدون انقطاع و بدون كاهش دارد .\r\nفرق ميان بواسير بدخيم و سرطان اين است : اگر بعد از بيمارى سر ، گوشت در بينى روييد و سيلان بود بواسير است ، اگرنه از بيمارى بلكه در حالات سلامت بدن در بينى پيدا شد و سيلان نداشت ، سرطان است . به‌ويژه اگر قبل از پيدا شدنش اعراض سودايى در مغز بوده باشد . در مرحلهء اول به اندازهء يك نخود يا فندق و بعدا رو به افزايش باشد و سفتى و سختى در سق ايجاد شود .\r\nسرطان اكثرا بدون ريم و مادهء سيلانى است كه به گلو بيايد ، بلكه خشك و سفت است .\r\nگاهى بواسير مىماند و دوام مىيابد و شايد از بينى يا سق بيرون آيد . هر دارويى در پليپ بينى نافع باشد ، در بواسير بينى نيز نافع است و شايد نياز باشد كه از نيروى دارو بكاهند .\r\n\r\nعلاج :\r\nاگر از قسم اولى است ( زائدهء گوشتهاى سست و سفيد ) با كاردى نازك بريده شود و آن را با حك كنندهء كاوندهء باريك ، كم‌كم بيرون آرند . اگر از قسم دوم است : يا با داروهايى كه ذكر مىكنيم يا با داغ‌گذارهاى كوچك و باريك يا با كاونده هرچه زوائد را كه در بينى است بيرون مىآوريم .\r\nبهترين ابزار كاونده در اين‌باره آن است كه لوله‌اى و توخالى باشد . بعد از پاكسازى سركه و آب در بينى مىريزيم . اگر نفس طبيعى شد و بندآمدنى نماند چه خوب ، و الّا معلوم مىشود كه بقيه‌اى به جا مانده است ، آنگاه ارهء نخى به كار مىبريم . يعنى نخى ابريشمين يا مويين را چنان گره مىزنيم كه مانند اره دندانه‌دار باشد ، و به وسيلهء سوزن سربى سركج آن را از سوراخ بينى مىگذرانيم تا به كام مىرسد . با نخ اره‌اى نامبرده بقيهء گوشت را كه در دو طرف مانده مىبريم . بعدا انبوبى از سرب\r\n\r\n","description":"","footnote":"","page_name":" 316 ","page_number":350},
  {"content":"\r\n\r\nيا پرى را در پارچه‌اى مىپيچيم و داروى بواسير از قبيل « داروى كاغذى » ، « اندرون » و غيره - كه ذكر مىكنيم - بر آن مىپاشيم و در بينى مىگذاريم كه راه نفس كشيدن باز باشد . اگر ابزار كاونده مانند سوهان برنده اما انبوبى باشد ، مىتوان پاكسازى را به كلى انجام داد . هرگاه ابزار بريدن و كاويدن يا داروى خورنده در بواسير بينى به كار برده شد ، بايد بعد از آن شخص بيمار عطسه كند تا مواد عفونى و مواد اره شده را پراكنده كند و بيرون دهد .\r\nداروى علاج بواسير سبك : فتيله از پوست انار ساييده با آب تا معجون مىشود ، كه مفيد است ولى ديرتأثير .\r\nفتيله از چوبك رخت‌شويى سبز تنها يا با پيه حنظل ، فتيله از ثمر درخت سرو با كمى انجير چند روزى استعمال شود . فتيلهء آلوده به آب پونهء وحشى ، يا بعد از خيس كردن فتيله در آن ، گردش را نيز بر آن بپاشند ، يا فتيله را در شراب فرو كنند و گرد پونهء وحشى بر آن بپاشند .\r\nيا فتيله از آب منعقد شدهء انار شيرين و ترش كه با پوست و پيه انار كوبيده شوند .\r\nفتيله از عسل و گل محمدى هر روز بارها استعمال شود ، يا گرد زرنيخ و زاج سبز در شراب مايه زده ساييده را به بينى پف كنند .\r\nاگر بواسير كهنه شده است داروهاى از قبيل : شب ، مرّ ، سوختهء مس ، پوستهء مس ، ريشهء سوسن سفيد ، زاج سبز ، زاج زرد ، زاج ، بورهء قرمز ، با شراب يا با آب پونهء وحشى يا آب انار ترش يا شيرين با پيه و پوست انار را به هر سه نوع : فتيله ، گرد پاشيدنى و مرهم استعمال كنند . اگر شافى نبود ، بر فتيلهء ساخته شده از اين داروها ، مقدار بسيارى از زاج سفيد و زاج زرد ، شخار ، زنگار ، زاج ، شب ، به‌طور تساوى بپاش ! . بهتر است بعد از تيغ زدن ، دريدن با نشتر صورت گيرد .\r\nاگر باز علاج نيافت « قلقنديون » خوب است . گويند بزر فيل گوش بواسير بينى را شفا دهد .\r\nاگر خوشهء بالاى فيل‌گوش بزرگ را بفشرند و پشم بدان بيالايند و در بينى كشند گوشت زائد و سرطانى را زايل مىكند .\r\nغده‌هاى داخل بينى را بهتر آن است جراحى كرد كه بعد از تخليه و پاكسازى بدن و سر صورت گيرد . اما اگر خفيف بود ، داروهاى قرحهء قوى به كار مىبريم از قبيل : شب و مرّ ، هريك يك جزء ، زاج زرد و مازوج هريك نيم جزء ، گرد شود و در بينى دمند . فتيله و داروى جالينوس كه نسخه‌اش چنين است :\r\nانار شيرين و ترش با پوست و پيه كمى مىجوشانند و در ظرفى سربى مىريزند ، دردى را مىكوبند تا عجين مىشود ، و مقدارى از آب انارها را بر آن مىريزند و فتيله‌هاى دراز مىسازند و در بينى مىكشند و مىگذارند و بعد از مدتى ماندن و راحت شدن بيمار آن را بيرون مىآورند و داخل بينى و سق را با افشرهء انارها مىاندايند . عمل تكرار مىشود تا بيمار شفا يابد ، همين دارو براى قرحه و بواسير بينى هم مفيد است ، و چندان درد هم ندارد كه به حساب آورد .\r\nمىشود اين دارو را از سه انار ترش ، شيرين ، گس‌مزه گرفت . اگر بواسير سخت باشد آب انار ترش بيشتر و اگر زياد رطوبى و سيلانى است گس‌مزه بيشتر باشد .\r\n\r\n","description":"","footnote":"","page_name":" 317 ","page_number":351},
  {"content":"\r\n\r\nبعضى از اطباء بعد از جالينوس رأى داده‌اند كه قلقطار ( زاج زرد ) و نشادر و زنگار بر آن بيفزايند .\r\nاگر داروى بسيار تند و شديد و خورنده به بينى بدمند غده‌ها را بر مىكند . اگر آماس كرد بگذار تا تسكين يابد . سپس شمع و روغن و عسل را بر بينى بمال و باز دارو را پف كن و باز دست بردار ! همين كار را انجام ده تا غده مىافتد .\r\nاگر خرنوب نبطى را در پشم به بينى كشند ، پليپ را مىخورد . همچنان‌كه زگيل را هم مىاندازد . ثمر سر و نافع است . زاج سبز را بسايند مانند سرمه ، صبح و شام به بينى پف كنند خوب مىشود . هرگاه غده‌ها قطع شدند براى منع خون‌ريزى گل با آب سرد غليظ شده را بسيار سرد گردان و به بينى بينداى !\r\n\r\nفصل هشتم عطسه\r\nعطسه حركتى است قوى از مغز كه خلطى يا مادهء آزاردهندهء غير از خلط را به كمك هواى بركشيده از راه بينى و دهان بيرون براند . عطسه براى مغز همچون سرفه براى ريه و اطراف آن مىباشد .\r\nبعضى پنداشته‌اند كه مغز عطسه را هنگامى سر مىدهد كه خلط آزاردهنده به هوا تبديل شده باشد كه به وسيلهء هواى بركشيده از راه بينى آن را بيرون راند ، ليكن اين پندار حتمى نيست .\r\nهرگاه بدن پر از هواى غير منقطع باشد ، هوا به سراغ خلط ناباب در مغز آيد . هرگاه هوا مجموعا به شدت تكان خورد كه از حركت آن ماهيچه‌هاى سينه و حجاب نيز به شدت تكان مىخورند و از داخل چنان به سوى خارج حركت مىكند كه اجزاى خلط را از سينه برمىكند و آمادهء بيرون شدن مىشود و از آنجا كه پياپى هوا به دنبال دارد نيرو مىگيرد و ماده را پراكنده و نابود مىكند .\r\nدر اول زكام و نزله عطسه زيان است ، زيرا بايد خلط تا موقع پخته شدن بماند و حركت نكند .\r\nگاهى عطسه در تب و امثال تب به حدى زياد است كه نيرو را سلب و سر را پر مىكند ، شايد سبب خون دماغ شديد شود كه بايد در بند آمدن عطسه شتاب نمود ، ليكن عطسه ، سكسكهء از ماده توليدشده را تكان مىدهد و تحليل مىبرد . گاهى عطسه در اوايل نوبه‌هاى تب آيد .\r\nهنديان گويند : براى عطسه‌كننده بهترين حالت آن است كه سرش را راست در برابر سينه نگهدارد و فرود نياورد و برنگرداند كه به آسيبى دچار نمىشود كه اين نظريه اكنون مورد پسند نيست .\r\nعطسه براى خشكى به سر بخشيدن از هر چيز مفيدتر است . درصورتىكه ماده يا اندك باشد و بتواند آن را از هم بپاشد ، حتى اگر خام باشد . يا اگر ماده بادى باشد و در اندازهء زياد يا بخارى باشد .\r\nعطسه براى علاج پر شدن سر از مادهء بخارى بسيار نافع است .\r\n\r\n","description":"","footnote":"","page_name":" 318 ","page_number":352},
  {"content":"\r\n\r\nاگر ماده غليظ و بخارى و رسيده است ؛ و به حد زياد باشد ، عطسه نشانهء نيرومندى مغز است و ازاين‌رو كسى كه در حالت نزديك به مرگ است نمىتواند عطسه كند و اگر از عطسه‌آورها به عطسه نيامد اميد به شفايش نيست .\r\nعطسه در تكان دادن ريختنىهاى بند آمده كمك مىكند ، زايمان را سهل مىنمايد ، در بيرون آمدن پردهء زهدان مددكار است ، سرسنگينى را آرام بخشد . براى كسى كه ماده در سر دارد و ناپخته است و بايد ماده تا زمان پختگى حركت نكند . و اطرافش گرم نشود و در حركت كردنش ماده ديگرى را جذب نكند ، عطسه زيان دارد . براى كسى كه ماده زياد يا نارسيده در سينه دارد ، عطسه خوب نيست .\r\n\r\nفصل نهم بازدارنده‌هاى عطسه\r\nروغن گل خوشبوى به بينى كشيدن ، روغن بيد مسكن خوبى است . سوپ گرم خوردن ، سر را با آب گرم ، گرم كردن ، روغن گرم در گوش ريختن و بر پشت خوابيدن به‌طورى كه سر بر بالش مانندى گرم گذارد ، بو كردن سيب ، قاوت ، بو كردن ابر مردهء دريايى ، فكر كردن و سرگرمى داشتن كه عطسه را از ياد ببرد و شايد قطع شود .\r\nبراى كودكان گردهء حيوان را بر آتش بريان كنند قبل از آنچه به تمامى بريان شود آن را بردارند و آبش را در بينى كودك كشند ، يا به وسيلهء آن به عطسه وادار شود . الوا را بر بينى بندند ، عطسه را بند آورد و براى عطسه سبك كافى است .\r\nماساژ چشم و گوش و دست و پا و كام و دهان باز كردن زياد ، پر نمودن دهان ، نگاه دوختن بر بالا ، پهلو به پهلو شدن و خود را برگرداندن ، روغن رطوبى بر ماهيچه ماليدن و به‌ويژه ماهيچه‌هاى آرواره ، خواب سنگين ، پرهيز از يك دفعه از خواب پريدن ، دورى از گرد و دود ، از بازدارنده‌هاى عطسه هستند .\r\nداروهاى عطسه‌آور : خربق سفيد ، گندبيدستر ، كندس ، فلفل ، خردل همه باهم يا هريك تنها كه بر پر بچسبانند و در بينى كشند . عاقرقرحا ، سنبل ، « سك » ، دود شده - يعنى آنچه دودش گرفته شده - فيجن كوهى ، الوا ، بر بينى مالند .\r\nعطسه‌آورهاى خفيف : بو كردن افيون ، ساقهء ريحان كوهى ، زراوند ، گل با پرزه‌هايش ، كه تب‌داران را به عطسه مىآورد .\r\nدارو را به بينى مالند بهتر از پف كردن در بينى است .\r\n\r\n","description":"","footnote":"","page_name":" 319 ","page_number":353},
  {"content":"\r\n\r\n\r\nفصل دهم\r\nاگر چيزى در بينى گير كند ، بايد سوراخ سالم بينى و دهان را ببندند و داروى عطسه‌آور استعمال كنند بيرون مىآيد . گويى اين را سابقا ذكر كرديم !\r\n\r\nفصل يازدهم خشكى بينى\r\nشايد از حرارت و شايد از خشكى شديد باشد ، يا از خلط چسبنده كه در بينى خشك شده كه علاج آشكار است . روغنها و افشره‌هاى سرد رطوبت‌بخش كه خلط را نرم كنند و بيرون آرند و چيزى غير از خلط كه لازم نيست بيرون آيد همراه خلط بيرون نيايد .\r\n\r\nفصل دوازدهم خارش بينى\r\nاز بخار تند مزاج ، يا نزلهء تند مزاج يا سيلان نزلهء قوى و سرد است . و گاهى از جوش ، يا از اثر خون دماغ است ، كه دليل بر بحرانى بودن است ، يا دليل آبله و سرخك است كه در جاى خود ذكر خواهد شد . علاج همهء اينها - چنان‌كه ياد گرفته‌اى - سهل و آسان است .\r\n\r\n","description":"","footnote":"","page_name":" 320 ","page_number":354},
  {"content":"\r\n\r\n\r\nفن ششم دهان و زبان - در يك گفتار\r\n\r\n","description":"","footnote":"","page_name":" 321 ","page_number":355},
  {"content":"\r\n\r\n\r\nفصل اول تشريح دهان و زبان\r\nدهان عضوى است كه براى رسانيدن غذا به اطراف پايينى درون و رسانيدن هوا به قسمت بالايى جسم ضرورى است . در بيرون انداختن ريختنىهاى جمع آمده در دهانهء معده كه از پايين رفتن سرپيچى كنند مفيد است .\r\nدهان آوندى فراگير براى اعضاى تكلم براى انسان و اعضاى صوت براى هر حيوانى است كه به وسيلهء هوا صدا درمىدهند .\r\nزبان عضوى از اعضاى دهان است ، كه وظيفه‌اش گرداندن كلوچيده‌ها و مكيده‌ها ، برش دادن به صدا و ساختن حروف و تشخيص مزه‌هاست . پوست پايينى زبان نصفش به مرى و داخل معده و نصف ديگر به سقف كام در برابر درز سهمى سر پيوسته است ، و هر دو قسمت با زردپيها به هم متصل و مشترك هستند . و تو قبلا ماهيچه‌هاى حركت‌دهنده و بازدارندهء زبان را شناختى !\r\nبهترين زبان كه سخن را خوب ادا نمايد زبانى است كه در درازا و پهنا ميانه و معتدل و سر زبان باريك‌تر از پهنا باشد ، اگر زبان بسيار كلفت و پهن يا بسيار كوچك و ترنجيده مانند باشد ، صاحبش از سخن گفتن عاجز است .\r\nگوهر زبان گوشتى است سفيد و سست ، رگهاى كوچك درهم تنيدهء سرخ‌رنگ خونى آن را در خود گرفته است و ازاين‌رو رنگ زبان سرخ مىنمايد . اين رگها شامل شريانها و عصبهاى بسيار و شاخه‌شاخه شده از چهار عصب برجسته است كه در تشريح اعصاب شرح داديم . به حدى رگ و عصب در زبان هست كه در عضوى هم‌اندازه او وجود ندارد . در زير زبان دو دهانه هستند كه مىتوان ميل در آنها فرو برد ، اين دو دهانه به سرچشمهء لعاب و به گوشت غددى ريشهء زبان كه آن را توليد كنندهء لعاب نامند پيوسته‌اند . اين دو سرچشمه را لعاب‌ريز گويند كه ترى زبان و پردهء نازك بالاى زبان را نگه دارند كه با غشاء كليهء دهن متصل و تا مرى و معده مىرسند . دو رگ بزرگ سبز رنگ در زير زبان است كه رگهاى بسيار از آنها توزيع مىشود ، اين دو رگ را صردان ، يا صردين ، يعنى دوصرد گويند .\r\n\r\n","description":"","footnote":"","page_name":" 322 ","page_number":356},
  {"content":"\r\n\r\n\r\nفصل دوم بيماريهاى زبان\r\nبيماريهاى زبان عبارتند از : آسيبهايى كه حركت زبان را مختل سازند ، يا از كار مىاندازند ، يا ناتوان مىكنند ، يا تغيير رنگ مىدهند ، يا يكى از دو حس آن را از بين مىبرند ، مثل اينكه زبان حس بساوايى يا چشايى را از دست مىدهد . آسيب بر ناتوان‌ترين حس از اين دو حس چيره شده است .\r\nيا بيمارى از سوء مزاج يا از ابزار كه بزرگى يا كوچكى يا بدريخت شدن است . يا حالت طبيعى را از دست مىدهد ، پهن مىشود ، جمع نمىشود . بيمارى زبان شايد از آسيبى ساده و تنها ، يا مركب ( تركيبى ) باشد ، مانند ورم .\r\nشايد بيمارى ويژهء زبان باشد و شايد مغز در آن سهمى داشته باشد ، كه در اين حال اكثرا گونه و لب نيز از آسيب بهره مىبرند و اگر آسيب در خود عصب ويژهء زبان باشد ممكن است ساير حواس را دربرگيرد .\r\nگاهى در درد زبان ، معده نيز سهيم است .\r\nاز رنگ زبان كه سفيد يا زرد يا سرخ يا سياه بنمايد ، مىتوان نوع سوء مزاج را تشخيص داد .\r\nهمچنين مىتوان بيمارى را از حس بساوايى زبان ، مزهء چيره بر زبان كه مثلا احساس ترش‌مزگى ، شيرينى ، بىمزگى ، تلخى ، بدمزگى - كه از عفونت است - يا گس‌مزگى و گيرندگى ، تشخيص داد .\r\nتشخيص از رنگ و مزه گاهى رهنمون تشخيص بيمارى اندامان غير زبان است . مثلا سرخى و به خصوص سرخى و زبرى زبان دليل ورمهاى خونى در اطراف سر و معده و كبد مىشود .\r\nسپيدى زبان شايد نشانى از سردى دهانهء معده ، كبد ، خلط بلغمى در سر و گاهى دليل يرقان است . حتى اگر رنگ بدن تغيير نيافته باشد .\r\nمزهء دهان خلط چيره بر همهء بدن يا بر معده و سر را نشان مىدهد ، و از رطوبت و خشكى آن مىتوان پى به بيمارى برد ، حتى خشكى دو حالت دارد . يا سطح زبان صاف است و خشك ، كه اين خشكى راستين است يا خلطى چسبناك كه حرارت آن را خشكانيده بر زبان در جريان است ، كه اين را نتوان خشكى در گوهر زبان دانست ، بلكه رطوبتى چسبنده بر زبان جمع آمده كه سببش نزله يا بخار متراكم و غليظ است . در اينجا بسيارى از اطباء به اشتباه مىافتند ؛ همين‌كه ديدند دهان خشك است بدون اينكه بدانند اين خشكى از كدامين حالت نام برده است حكم مىكنند .\r\nخشكى سبب زبرى ، و رطوبت سبب صافى زبان مىشود ؛ و در حال حركت دادن زبان در وقت گفتگو ، از پژمردگى ، سبكى ، كلفتى - به حدى كه هميشه گزيده مىشود - مىتوانى چگونگى حالت زبان را درك كنى ! زبان اگر سنگين است ( گران حركت است ) دليل پر شدن از خون يا رطوبت است و مىتوان از ورم و جوشهاى زبان پى به نوعى بيمارى برد . مىتوانى از اين دليلها بيشتر استفاده كنى كه دستورات و شرح كلى را ياد گرفته‌اى و شرح جزئياتش را در آينده ياد مىگيرى !\r\nزبان شايد خودبه‌خود به درد آيد و شايد با مشاركت مغز يا معده آسيب بيند .\r\n\r\n","description":"","footnote":"","page_name":" 323 ","page_number":357},
  {"content":"\r\n\r\nاز آنجا كه عصبهاى زبان با بسيارى از عصبهاى ديگر پيوسته‌اند ، دو حالت هست : يا اعصابى كه به سوى زبان آيند زيان نديده و حركت زبان را زيانى نمىرسانند كه سخن به روانى ادا مىشود .\r\nيا در راهى كه مىپيمايند به سستى مبتلا و به سهولت به زبان نمىرسند كه لكنت زبان و غيره را سبب مىشود . ممكن است لكنت زبان از آن باشد كه عصب زبان نيرو از عصبى ديگر دريافت مىكند و آن عصب در راه رسيدن به زبان گير مىكند .\r\n\r\nفصل سوم معالجات\r\nاگر آسيب رسيدن به زبان از سهيم بودن سر يا معده باشد ، علاجش را ياد گرفته‌اى ! گاهى معالجهء ويژه را وسيلهء نوشيدنيهاى اسهالى - كه از قىآور بهتر است - تجويز مىكنى ! يا داروهاى تعديل مزاج يا تحليل‌برنده ، قطع‌كننده و نرمىبخش كه اثرش به زبان سرايت كند و نيروبخش زبان باشد استعمال كن ! هر داروى تناولى براى علاج زبان ، بهتر است بعد از غذا باشد . گاهى در دهان گرديدنيها و غرغره‌ها و به دندان سودنيها و روغنهاى دهان و قرصهاى ميان دهان نگه داشتن كه از داروهاى تقويت كنندهء نامبرده هستند ، دراين‌باره مفيد مىباشند .\r\nبهتر است كه داروها را در پهناى دهان جا داد . نبايد داروى دهان و زبان از نوعى باشند كه از سيلان مايع آنها گلو و ريه آسيب بينند .\r\n\r\nفصل چهارم چشايى از دست دادن\r\nسه حالت دارد :\r\nيا از بيمارى مشاركتى است ، يا بيمارى ويژه از سوء مزاج است ، يا آسيب‌ديدگى ابزار به تنهايى يا با مشاركت است كه دليل‌ها را ذكر كرده‌ايم .\r\n\r\nعلاج :\r\nاگر بيمارى مشاركتى بود ، تو خودت حال مغز و معده را در باب مغز و معده شناخته‌اى و مىتوانى معالجه كنى . اگر بدون مشاركت است ، تنها زبان را مداوا كن . اگر سبب پرى از خلط بد است ، بايد تخليه به عمل آيد كه براى چنين تخليه‌اى معجون فيقرا ، حب از صمغ صنوبر ، يا قرص ساخته از « محموده » پيه حنظل ، نمك نفطى . و اگر خلط غليظ باشد ، معجونهاى بزرگ و غرغره‌هايى را كه در باب سستى زبان خواهد آمد به كار ببر ! بيمار را غذاهاى تندمزه از قبيل پياز ، خردل ، سير و سركه بخوران !\r\n\r\n","description":"","footnote":"","page_name":" 324 ","page_number":358},
  {"content":"\r\n\r\n\r\nفصل پنجم سستى - فروهشتگى زبان\r\nسستى زبان از جمله سستىهاى اعضاء است كه سابقا ذكر شد و سببش از رطوبت خونى آبكى است ، يا سبب در مغز يا در عصب حركت دهندهء زبان يا از شاخه عصبهاى پيوسته با عصب زبان است .\r\nاگر بيمارى زبان از مشاركت مغز است ، خودت مىدانى كه معالجهء هر عضوى كه حس و حركتش به شراكت مغز باشد چگونه است !\r\nاگر زبان سرخ و حرارتى باشد ، دليل خونى بودن ماده است ، اگر سيلان لعاب آبكى زياد است ، دليل وجود مادهء رقيق آبى است و از تحليل‌برنده‌ها كمتر بهره مىبرد و از داروهاى گيرنده فايده بيند .\r\nسستى زبان گاهى انسان را از سخن گفتن منع مىكند يا زبان به زحمت كلمات را ادا مىكند يا به لكنت و تته‌پته مىافتد .\r\nگاهى بچه تا زمانى دراز حرف نمىزند . كسى كه در حرف زدن زبانش گره كند ، هرگاه مبتلا به بيمارى گرم شد ، رطوبت زبان - كه سبب گرفتگى شده - مىگدازد و زبان به حال طبيعى درمىآيد ؛ زيرا رطوبت مذكور در بيخ عصب زبان بند آمده است . كودك هم از اين رطوبت است كه كلمات را صحيح ادا نمىكند و « الثغ » « 1 » مىشود . هرگاه بزرگ شد و رطوبت جسم كاملا طبيعى شد ، زبان سلامت و فصيح مىشود .\r\n\r\nعلاج :\r\nبدن را بايد وسيلهء معجونهاى كوچك و سپس معجونهاى بزرگ پاكسازى كرد ؛ آنگاه مداواى ويژهء سر را استعمال كن .\r\nاگر بيم آن رفت كه همراه رطوبت چيرگى خون هست ، رگ زبان را بزن و حجامت بر زنخ بگذار . سپس غرغره‌ها و گردهاى ساييدنى بر زبان استعمال كن . بعد از پاكسازى زبانش را بسيار حركت دهد كه اين علاجهاى خون‌گير و دارويى را در بيماريهاى سر ياد گرفته‌اى .\r\nاگر بيمارى زبان موضعى است ، داروهاى تحليل‌برنده و قطع‌كننده بر زبان بمالد و زبان را با آنها ماساژ دهد و با آب آنها غرغره كند و در دهان گرداند . و اين داروها از قبيل : مرزه ، آويشم ، خردل ، عاقرقرحا ، پوست ريشهء كبر ، يا خردل و كندس كه اينها را با آب كامه يا با سركهء پياز دشتى مخلوط مىكنى . يا زبان را با نشادر با آب لور يا آب دوغ چكيده آن‌قدر بمالند تا لعاب زياد از آن سيلان كند . سكنجبين پياز دشتى اگر در دهن گردانند و غرغره كنند نافع است . سوسن زرد هم\r\n\r\n\r\n","description":"","footnote":"\r\n( 1 ) - كسى كه حروف را درست تلفّظ نمىكند ؛ مثلا « ر » را « غ » و « س » را « ث » گويد .\r\n","page_name":" 325 ","page_number":359},
  {"content":"\r\n\r\nبسيار خوب است ، كه براى سستى و سنگينى زبان مفيد است .\r\nاگر سستى زبان چنان بود كه مانع سخن گفتن باشد ، شيرهء گياه شير سگ و كندس بر زبان و بيخ زبان مالند و ادامه دهند .\r\nبايد از اين داروها بر گردن نيز گذاشت ، و از اين داروها و امثال آن حبوبى هست كه با چيزهايى عجين شده‌اند كه نمىگذارند به زودى بگدازند ؛ آنها را استعمال كن . از قبيل : لادن ، عنبر ، كه قرص شده‌اند .\r\nاز قرصهايى كه زير زبان گذارند : سقز درخت بنه دو درهم ، صمغ انگدان يك درهم ، قرص به اندازهء نخود از آن را زير زبان نهند .\r\nغرغره‌ها : نشادر و فلفل و عاقرقرحا و خردل و بورك و زنجفيل و مويزج و مرزه و سياه‌دانه و مرزنگوش خشك و نمك نفطى كوبيده و بيخته در آب گرم ريزند و چند روزى غرغره كنند .\r\nهنديها گوارشى را براى زبان نام مىبرند كه نسخه‌اش اين است : زيرهء سياه ، زيرهء كرمانى ، پوست قرفه ، نمك هندى از هريك نيم مثقال ، دار فلفل ( فلفل دراز ) صد عدد ، فلفل دويست عدد ، شكر سه استار ( استار شش درهم و نيم است كه مىشود نوزده درهم و نيم ) به حالت گرد شود و از آن بر زبان ريزند .\r\nاگر تحليل‌برنده بهره نداد و ديدى كه رطوبت رقيق و در جريان است ، تحليل‌برنده‌هاى گيرنده استعمال كن . مانند : قندول مخلوط با گل محمدى ، شكوفهء گورگياه ، تباشير .\r\nترش‌مزه‌هاى گيرنده بر زبان ماليدن مفيد است كه از تحليل شدن ، آب دهن را ريزش دهند .\r\nمانند : آب دوغ چكيده ، غوره ، ميوه‌هاى نارسيده .\r\nاگر از حرف زدن دير كرد ، بايد زبانش را بر دوام حركت داد و ماساژ كرد و آب دهن از آن جارى كرد . و به‌ويژه اگر زبان بچه را با عسل و نمك دارانى ماساژ دهند خوب است . و هرچه راجع به علاج رطوبت زبان گفته شد دراين‌باره مفيد است . بايد بچه را به حرف زدن واداشت كه زبان به حركت درمىآيد و آزاد مىشود .\r\n\r\nفصل پنجم تشنّج زبان ( كه چند حالت دارد )\r\n1 - رطوبت لزج ماهيچهء زبان از پهنا تمدّد يابد . 2 - مادهء سودايى گيرنده . 3 - بيماريهاى حاد كه از راه خشكندگى تشنج و بدريختى زبان را سبب مىشوند و امكان دارد كه به حرف زدن زيان برساند .\r\n\r\nعلاج :\r\nعلاج تشنج زبان از علاج كلى تشنج - كه در فن اول اين كتاب آمده - چندان دور نيست . اگر ويژگى زبان را در نظر بگيريم ، معالجه چنين است : كماد گذاشتن بر بيخ گلو از خارج كه : بابونه ،\r\n\r\n","description":"","footnote":"","page_name":" 326 ","page_number":360},
  {"content":"\r\n\r\nشاه افسر ، يونجه ، مرزنگوش ، شبيت تنها يا جمعا در آن به كار رود . غرغره با روغن اين داروها ، سوپ آنها را به حالت نيم گرم مدتى در دهن نگه داشتن ، آفروشه با روغنهاى گرم و شيرينيهاى تحليل‌برنده ، بزر شنبليله و امثال آن . اگر تشنج زبان در اثناى تب رخ داد ، روغنهاى مانند : بنفشه ، كدو ، بيد . به حالت ولرم بر زبان مالند ، و بايد آب و افشره‌هاى ولرم برجاى تشنّج پاشيد .\r\n\r\nفصل ششم كلفتى زبان\r\nاز خون چيره ، از رطوبت زياد بلغمى سست كنندهء برانگيزنده ، زبان كلفت مىشود . گاهى چندان كلفت شود كه در دهن نمىگنجد و از دهن بيرون مىآيد ، كه در باب اورام چسبندگى بحثش آمده .\r\n\r\nعلاج :\r\nاگر از مادهء خونى و گرم است ، بايد وسيلهء داروهاى ترش قطع‌كننده و گيرنده مانند ريواس و ترنج مداوا شود .\r\nاگر از رطوبتها است ، بعد از پاكسازى لازم زبان را نشادر و نمك با آب دوغ چكيده و سركه يا زنجفيل و فلفل و دار فلفل و نمك سنگ بلورى نرم كوبيده شوند و بر زبان مالند ، به حجم طبيعى بازگردد و بيرون آمده به داخل مىرود .\r\nاگر بچه به سستى زبان مبتلا شد تنها كافى است كه پرهيز دهند و غذايش گنجشك و جوجه‌هاى تازه پر درآورده باشد .\r\nشخصى در حجامت گرفتن نشتر به ليف عصب كنارهء غشاء زبانش خورد ، زبان به بيمارى سست حركتى مبتلا شد .\r\n\r\nفصل هفتم كوتاهى زبان\r\nزردپى زير زبان به سر و اطراف زبان مىپيوندد و نمىگذارد زبان پهن شود و گاهى از تشنج رخ دهد .\r\n\r\nعلاج :\r\nراجع به تشنج گفتيم . اگر از زردپى است بايد كمى از آن را از طرف نزديك زبان قطع كرد و فورا با زاج ساييده خون‌ريزى را متوقف كنند و تا اندازه‌اى قطع كنند كه زبان به آزادى به سقف دهان ( سق ) برسد و از دهان بيرون آيد . اگر جسارت نكردى كه با نشتر ببرى ! و ترسيدى كه خون زياد\r\n\r\n","description":"","footnote":"","page_name":" 327 ","page_number":361},
  {"content":"\r\n\r\nبرجهد ، سوزنى را با نخ زبر زير زردپى فرو كن كه آن را شيار كند و نبرد ، آنگاه داروى مانع چسبيدن بگذار ، كه عبارت از داروهاى داغ‌گذار تند است . اگر مىتوانى به آهستگى زردپى را ببر و دقت كن . رگهاى زير زبان بريده نشوند و خون‌ريزى سيلان نكند .\r\n\r\nفصل هشتم ورمهاى زبان\r\nورمهاى زبان چند قسم است :\r\nورمهاى گرم ، بلغمى ، بادى ، ورم سخت ، سرطان . كه علامات همهء آنها ذكر شده و ممكن است از اثر قارچ سمى و افيون ، زبان ورم كند .\r\n\r\nمعالجه :\r\nاگر آماس زبان از ورم گرم است ، خون‌گيرى و تخليهء اسهالى كه از قى سلامت‌تر است استعمال كن ! شايد نياز مبرم به زدن رگ زير زبان باشد كه بايد بعد از آن فورا افشرهء كاسنى و به‌ويژه افشرهء كاهو ، افشرهء تاج‌ريزى ، ماست ، گلاب و گلابى كه گل در آن پخته ، افشرهء هفت‌بند ، پوست انار ، و اگر با شفتالوى تر ماساژ دهند بسيار مفيد است .\r\nاگر ورم تحليل نرفت و باز نشد ، بايد غرغره‌هاى رساننده مانند عسل با شير ، آب‌پز بيخ شيرين‌بيان ، آب‌پز انجير ، آب‌پز شنبليله ، آب‌پز مويز و رازيانه استعمال شود . معجون فيقرا بخورند كه مادهء غليظ را از دهانهء معده بيرون راند . غذاى بيمار رساننده و تحليل‌برنده باشد مانند :\r\nآش كلم ، آش سلمك با روغن كنجد .\r\nاگر زبان چرك داشت ، گيرنده‌هاى مانند آب‌پز سماق ، آس ، عدس ، برگ زيتون ، شراب گس ، مرهم افشرهء تاج‌ريزى و روغن گل و عدس پوست كنده و گل خوب است .\r\nاگر ورم سست و بلغمى است ، يا ورم بسيار گرم است ، بيخ رازيانه را بسوزانند و بر زبان چسبانند .\r\nدر برخى از ورمهاى گرم غليظ اين دارو مفيد است :\r\nنسخه : زعفران ، معجون فيقرا هريك يك جزء ، كافور ، مشك از هريك يك‌سوم جزء ، نبات يك جزء و نيم . از همهء اينها به وزن دو دانگ در شير پستان زن ريزند و در بينى كشند .\r\nجالينوس گويد : زبان شخصى بسيار ورم كرده بود ، عمرش شصت سال بود ، هيچ‌وقت رگ نزده بود ، من هم رگ نزدم . داروى صمغ صنوبر به خوردش دادم و خواستم كه زبانش را در ضمادهاى گرم بپيچم . وقت شب بود ، طبيبى مانع اين كار شد ، همان شب در خواب ديد كه افشرهء كاهو در دهان نگه دارد . از اين علاج تماما خوب شد و اين عمل را با مشورت من انجام داد .\r\nبايد خلطهاى غليظ را وسيلهء معجونهاى بزرگ - كه ذكر شده‌اند - تخليه كرد . غرغره‌هاى\r\n\r\n","description":"","footnote":"","page_name":" 328 ","page_number":362},
  {"content":"\r\n\r\nنرم‌كننده خوب است ، خيس شده و آب‌پز شنبليله با انجير ، ثمر برگ بو با مويز از دانه تهى شده و دنبالچه كنده ، شير پستان زن يا بز و يا الاغ در دهن نگه دارد . آب‌پز خرما و انجير با نبيذ شيرين يا با مرباى انگور يا با « عسل خيارچنبر » مفيد است . بر تناول معجونهاى كوچك يا خيارچنبر دوام كند كه ليونت بخشند .\r\n\r\nفصل نهم نارسايى در حرف زدن\r\nدر بحث سستى زبان چيزهايى گفتيم و اكنون مىگوييم : لال شدن و غيره كه آسيب زبانند چندين سبب دارد :\r\n1 - آسيب از مغز و در جاى بيرون آمدن عصبى كه به زبان آيد و زبان را به حركت درآورد ، يا در حوالى آن رخ داده .\r\n2 - شايد آسيب به ماهيچه‌ها رسيده .\r\nچگونگى آسيب يا تشنج ، يا كشيدگى ، يا سفتى ، يا سستى ، يا كوتاهى زردپى ، يا گره‌خوردگى از زخم بهبود يافته ، يا ورم سخت كه اين حالت - چنان كه مىدانى - اكثرا از رطوبت است و گاهى از يبوست مىباشد ، يا شايد سبب از ورم و قرحه‌هايى باشد كه در زبان و اطراف آن روى مىدهد .\r\nيا بعد از سرسام آيد كه ماهيچه‌ها از مغز به سوى پيها مىآيند .\r\nتبهاى گرم به شدت خشكاننده‌اند و زبان را پژمرده و متشنج مىسازند ، كه اين حالت غير اصلى و روىآورى است موقتى .\r\nيا آسيب از ماهيچهء حنجره است كه مبتلا به تمدد و سستى شود . شايد انسان به زحمت بتواند صدا بيرون دهد چنان فشار بر ماهيچه‌هاى سينه و حنجره مىآورد كه ماهيچه تحمل نمىكند و عصيان مىنمايد .\r\nاگر در تلفظ اولين كلمه عاجز ماند و بعدا توانست به سخن ادامه دهد ، بايد چنين شخصى با صداى بلند و نفس بلند حرف نزند ، يواشكى شروع كند و بعد از عادت گرفتن به روانى سخن مىگويد . سببهاى ديگرى را اگر داشته باشد ، علاج آنها را هريك در باب ويژه ذكر كرده‌ايم .\r\nاگر بعد از سرسام باشد ، زدن دو رگ زير زبان بسيار خوب است .\r\n\r\n","description":"","footnote":"","page_name":" 329 ","page_number":363},
  {"content":"\r\n\r\n\r\nفصل دهم قورباغه\r\nغده مانندى سخت است و در زير زبان پديد آيد كه رنگش آميزه‌اى از رنگ رويهء زبان و رگهاى داخل زبان است و به رنگ قورباغه شبيه است كه سبب ، رطوبت چسبنده است .\r\n\r\nعلاج :\r\nداروى خورندهء تقطيع كنندهء تحليل‌برنده و آنچه بسيار خشكاننده است مانند نشادر و سركه و نمك را بر آن بيازماى ، با زنگار و زاج ماساژ بده ، اگر بهره نداد ، داروهاى تند مانند داروى « ابيرون » ( هميشه بهار ) و « اسفاريون ؟ » و داروى « سفيد نمناك » - كه در اقرابادين آمده است - مفيدند . زدن رگ زير زبان ، داروى زخم زبان كه قوى باشند اگر همهء اينها مفيد واقع نشد ، بايد عمل شود .\r\nبراى معالجهء قورباغهء زبان كودكان : مرزهء فارسى ، پوست انار و نمك بر زبان مالند خوب مىشود .\r\nسوختهء زاج ، سورنجان با سپيدهء تخم مخلوط شوند و در زير زبان بگذارند از داروهاى مجرب است .\r\n\r\nفصل يازدهم سوزش زبان\r\nممكن است از حرارت در دهانهء معده يا مغز كه هنوز به حالت تب نرسيده‌اند ، يا از خوردن تندمزه يا بسيار شور ، يا تلخ ، يا شيرين ، يا از تشنگى زياد ، يا شايد از سبب بزرگتر مانند تبهاى شديد ، ورمهاى درونى باشد .\r\n\r\nعلاج :\r\nكسى كه اين بيمارى را دارد ، نبايد بر پشت بخوابد ؛ نبايد زياد دهان را باز نگه دارد ؛ قرصهاى ساخته از : تخم خربزه ، تخم خيارچنبر خوردنى و خيار و كدو و ترنجبين و نشاسته و امثال آن استعمال كند . هستهء گلابى و تمر هندى ، شكر حجاز ، لعابيهاى شناخته و افشره‌هاى رطوبى و سردىبخش را در دهان نگه دارد . اگر خلط چسبنده هست ، اين داروها را بر زبان بمالد و زبان را چرب كند .\r\nچرب كردن زبان و در دهان گردانيدن اين داروها با روغنها و شمع و چكيدهء لبنيات ، افشره‌ها ، لعابها ، پيه پرنده خوب است . و كسانى هستند وسيلهء نعناع زبان را مالش مىدهند .\r\n\r\n","description":"","footnote":"","page_name":" 330 ","page_number":364},
  {"content":"\r\n\r\n\r\nفصل دوازدهم تركهاى زبان علاجش :\r\nلعاب اسفرزه در دهان نگه داشتن و فرو دادن ، خوردن پاچه و تخم‌مرغ نيم‌بند ، كف پارچهء دنبالهء خيار و سپستان است .\r\n\r\nفصل سيزدهم زبان بيرون آمدن\r\nاز اثر ورمهاى بزرگ ، يا در خفگيهاست ، كه طبيعت زبان را وادار به بيرون آمدن مىكند كه مجراى تنفس گشاد گردد .\r\n\r\nفصل چهاردهم جوش دهان\r\nجوش دهان اكثرا از حرارت اطراف معده و سر و بخارها ناشى مىشود ، گاهى در تب هم پديد آيد .\r\nگويند اگر در تب شديد جوشهاى سياه بر زبان بود بيمار در روز دوم مىميرد .\r\nداروهاى ساده در ابتداى جوش دهان ، كه نياز به سرد گردانيدن و خشكانيدن باشد عبارتند از :\r\nآمله ، مازوج ، بزر گل ، نشاسته ، ثمر درخت گز ، شياف خشخاش مقرن ، گلنار ، كتيرا ، هر دو نوع صندل ، گل ، تباشير ، سماق ، عدس ، گل ارمنى ، چشم انار ، جفت بلوط ، « قليميا » ( قيموليا - گل اندلسى : نسخه ) جوش كوره ، تانبول ، افشره‌هاى سرد ، از قبيل افشرهء كاهو ، تاج‌ريزى ، هفت‌بند ، خرفه ، شاخهء تاك ، كافور و نبات براى جوش دهان كودكان مفيد است .\r\nاگر جوش گرم است در مرحلهء بعد از اول نياز به : ماميران و به ويژه دارشيشعان ( قندول ) ، پوست جوزبوا ، مشك زمين ، زعفران ، ثمر سرو ، گاو زبان ، عاقرقرحا ، ميخك ، پونه ، سك ، و از داروهاى پليد : مدفوع سگ .\r\nاگر جوش چرك داشت زرنيخ ، براى جوش غليظ آب‌پز قندول يك اوقيه ، عروق ( زردچوبه ) نيم اوقيه ، ماميران يك‌چهارم اوقيه ، الوا دو درهم ، زعفران يك مثقال ، .\r\nآبى كه ميخك و جوزبوا و قندول به‌طور مساوى در آن پخته باشند يا وزن قريب به يكديگر داشته باشند .\r\nهرگاه جوشها ريم كردند ، لعابها ، بزركتان ، بزر مرو ، بزر ريحان ، بزر خطمى كه با آرد جو باشد ، شير الاغ تنها يا با چيزى از اين بزرها ، آب‌پز بزر كتان با انجير و روغن و آرد گندم و نعناع و شنبليله .\r\n\r\n","description":"","footnote":"","page_name":" 331 ","page_number":365},
  {"content":"\r\n\r\nبعضى از پژوهشگران طب گويند : براى جوش دهان روغن ولرم گورگياه در دهن نگه داشتن بهترين علاج است .\r\n\r\nفصل پانزدهم زخم و قرحه‌هاى بدخيم\r\nزخم دهان در پوست دهان و زبان پديد آيد و منتشر مىشود . اكثرا كودكان را مبتلا مىسازد كه سبب شير تباه يا خوب هضم نشدن شير در معده است .\r\nاز هر خلطى باشد از رنگش مىتوان شناخت . سفيد : بلغمى است و اكثرا از بلغم شورمزه است ، زرد صفرايى و التهابش شديدتر از ساير جوشهاست ، سرخ تمام عيار و خالص خونى است و بدتر از همه جوش سودايى است .\r\nبعضى انواع آن بسيار خورنده و قسمتى آرام‌ترند . گاهى ورم همراه زخم است و گاهى بدون ورم است .\r\nهر قرحه‌اى در دهان باشد به سرعت انتشار مىيابد زيرا حرارت از آن دست بردار نيست و پوست دهان نرم و رطوبى است .\r\nجالينوس فرمايد : زخم دهان را تا در رويه است و آشكار است زخم « قلاع » گويند ، اگر گنديد و به عمق سرايت كرد ، قرحهء پليد مىنامند كه نياز به داروهاى داغ‌گذار دارد .\r\nزخم دهان در مواسم بارانهاى زياد و در تبهاى وبايى زياد رخ مىدهد .\r\n\r\nعلاج :\r\nبايد اول خلط سبب زخم را از كليهء بدن تخليه نمود ، اگر بر بدن چيره شده باشد ؛ بعدا خلط رگهاى زير چانه و به ويژه « جهارك « 1 » » را پاكسازى كرد ، كه زدن اين رگ در همه زخمهاى گرم ماده مفيد است ، بعدا داروهاى جوش ذكر شده استعمال شود ، كه به تناسب زخم بسيار رطوبى و چرك و ريم‌دار را با داروى قوى و ميانه را با ميانه و ناتوان را با داروى كم‌توان معالجه بايد كرد .\r\nاگر قرحه به استخوان نزديك شد داروى بسيار قوى مانند : فلفلمويه با اندازهء زياد از صمغ قرط مىخواهد . هيچ روغنى حتى روغن زيتون هم نمالند .\r\nداروهاى جوشهاى سرد و گرم - كه در باب اول ذكر شده است - براى قرحهء دهان هم خوبند .\r\nاگر سرخ‌رنگ خونى است ، بايد در ابتدا داروى كمى گيرنده و سردكننده و بعدا تحليل‌برنده به كار برد .\r\nاگر سرخ مايل به زردى يا زرد مايل به سرخى است ، بايد داروى سردكننده بيشتر باشد .\r\n\r\n\r\n","description":"","footnote":"\r\n( 1 ) - چهار رگ كه در هريك از دو لب زوجى از آنهاست .\r\n","page_name":" 332 ","page_number":366},
  {"content":"\r\n\r\nدر ساير حالات اولا داروهاى خشكاننده و صاف‌كننده به اعتدال ، و بعدا خشكاننده و تحليل‌برندهء قوى لازم است . در معالجات بايد عمر بيمار را در نظر داشت .\r\nبراى كودكان بايد دارو كم‌توان‌تر باشد و شير مكيدنى را اصلاح كرد ، كه براى بزرگتران بايد دارو قوىتر باشد . شايد كودكان از نوع غذا شفا يابند . اگر كودك غذا نمىخورد بايد شيرده كودك بخورد .\r\nبراى زخم گرم دهان ، داروهايى مانند : برگ تمشك ، عدس با سركه ، هر نوع مخ اگر با ميوهء به مخلوط باشد ، و به ويژه مخ بز نر كوهى و مخ گوساله ، سيب و گلابى گيرنده ، زالزالك ، به ، عناب ، شاخهء تاك ، پنيرك كاشتنى خشك‌شده ، آرد عدس ، آرد برنج و از اينها قوىتر : گردهاى پاشيدنى ، مازوج ، تباشير ، گل ، صمغ قرط ، و غيره مفيد است . ماميران با داروهاى گيرنده خاصيت عجيب دارد ، كافور هم بسيار خوب است .\r\nاگر زخمها سردند و به ويژه اگر بلغمى باشند ، داروهاى زداينده و اگر سودايى باشند تحليل‌برنده‌هاى قوى و خشكاننده مانند آرد گاودانه ، عسل با مازوج ، زهرهء لاك‌پشت داروى بسيار خوبى است و به ويژه براى كودكان كه با زاج و سركه مخلوط باشند .\r\nاگر زخم و قرحه خورنده و بدخيم باشند ، حتما بايد زنگار و زاج زرد ، مازوج در شراب سيكى يا مازوج و شب و گلنار به اندازهء مساوى باشند .\r\nقرص « موشاس ؟ » ( موساربين . نسخه ) يا سرمهء « طرخماطيقون » با افشرهء گيرنده مانند آب غوره هم خوب است .\r\nدارويى كه شب و مازوج ساييده در آن باشد و گرد آن را آهسته به دهان بمالند ، مفيد است .\r\nمازوج براى هر نوع از زخم پليد مفيد است و به ويژه اگر با سركه و نمك بپزد ، كه كودك در دهان گرداند .\r\nخاكستر خامالاون ( هفت برگ ) در زخمهاى بدخيم خوب است و ضمن داروهاى زخم دهان است ، بستان‌افروز با آب معدنى مسى و دردى سوخته هم از اين قبيل است .\r\nزخم دهان سودايى سياه ، مويز تهى شده از هسته و رازيانهء شامى در عسل بسرشند و در دهن گذارند . اگر با زخم ورم باشد ، اين مرهم خوب است : آب ريحان كوهى يك سكرجه ، روغن گل نيم سكرجه ، عدس نيم سكرجه ، زعفران دو مثقال مرهم مىشود .\r\n\r\nفصل شانزدهم آب دهن و لعاب كه در خواب سيلان مىكند\r\nسبب حرارت و رطوبت و به ويژه در معده است . يا سبب تنها حرارت چنان‌كه براى روزه‌دار اتفاق افتد ، يا از غذاى كم ، يا كسى كه غذا گير نمىآورد ، آب دهن هميشه پيداست و تا غذا نخورد فروكش نمىكند ، گاهى از بلغم يا از سرماست .\r\n\r\n","description":"","footnote":"","page_name":" 333 ","page_number":367},
  {"content":"\r\n\r\n\r\nعلاج :\r\nاگر از گرما است ، بايد نخست از شاهرگ دست خون گرفت ، سپس مرباهاى ترش مزه و ميوه‌هاى سرد و گيرنده و نبيذ تازه ساخته را با آب زياد مخلوط بخورند . غذا : ماهى و گوشت سبك از قبيل گوشت بزغاله و پرندگان باشد . آب‌پزهاى گيرنده از قبيل آب‌پز عدس و سماق و غيره را در دهن گرداند .\r\nاگر از سردى و بلغم است ، هر هفته دوبار يا سه بار - چنان‌كه مىدانى - بيمار را وادار به قى كردن كن .\r\nهر هفته يك‌بار اين دارو را تناول نمايد :\r\nنسخه : ايارج فيقرا ( معجون مسهل تلخ ) دو درهم ، نمك هندى دو دانگ ، رازيانهء شامى ، نانخواه هريك يك دانگ با اسكنجبين عسلى يا اسكنجبين بزورى بخورد و بعدا ترياق و گوارشيهاى گرم استعمال كند . غذايش جوجهء با ادويه پخته ، سير ، خردل ، و شام : كعك و آبكامهء معمولى و بعد از آن آب گرم بنوشد و قبل از خواب مسواك كند .\r\nاگر هر روزه يك درهم نمك كوبيده با كاسنى سبز بخورد ، سپس « اطريفل صغير » استعمال كند و زياد مسواك كند مفيد است . موش برشته را هم تجربه كرده‌اند خوب است و به ويژه براى كودكان .\r\n\r\nفصل هفدهم علاج بوى بد دهان كه از خوراك باشد\r\nجويدن برگ فيجن ، برگ تمشك ، و مضمضه كردن به سركهء پيازدشتى ، خوب است . مشك زمين و زنجفيل بيابانى را در دهان نگه دارند .\r\n\r\nفصل هيجدهم خون‌ريزى دهان\r\nاگر از گوهر دهان و پوست دهان باشد ، علاجش داروهاى گيرنده است كه در باب جوشهاى دهان و غيره ذكر شد . آب‌پز شاخه‌هاى تاك و جوانه‌هاى نازك تاك بسيار مفيد است ؛ اگر خون از ديگر جاى بود آن را در باب ويژه‌اى ذكر خواهيم كرد .\r\n\r\n","description":"","footnote":"","page_name":" 334 ","page_number":368},
  {"content":"\r\n\r\n\r\nفصل نوزدهم گند دهان\r\nيا از عفونت لثه يا سست شدن لثه يا عفونت بيخ دندان است كه آسيب به دندان رسانيده .\r\nيا اينكه از سوء مزاج پوست دهان است و بدون رطوبت است اكثرا چنين سوء مزاج گرم است .\r\nيا سبب از دهانهء معده است كه خلطى گنديده در دهانهء معده قرار دارد ، كه آن خلط صفرايى يا بلغمى است .\r\nيا از اطراف ريه مىباشد چنان‌كه در مسلولين ديده مىشود .\r\n\r\nعلاج :\r\nاگر از لثه و گوشت وسط دندانهاست بايد در پاكسازى دندانها كوشش كرد ، با سركه و آب بشويند ، اگر بهره نداد و عفونت زياد بود بعد از شستن با آب و سركه ، ثمر گز و عاقرقرحا و فيجن و ساذج ( درخت هندى ) و عود و مصطكى و پوست برنج و ميخك بجاوند . الوا و مرّ و امثال آن را بر لثه گذارند ، سركهء پياز دشتى مضمضه كنند . رازيانهء شامى و شراب غليظ يا نبيذ شيرين بر لثه مالند ، اگر علاج نشد مويزك را بخايند و تف بيرون اندازند . اگر باز فايده نداد و گند دهان آشكارتر بود :\r\nنسخه : سوختهء زاج يك جزء ، بيخ سوسن و زعفران هريك نيم جزء ، با عسل عجين شود و قرص گردد و استعمال شود و سپس با سركهء خالص يا مخلوط با گلاب مضمضه كنند .\r\nداروى قوىتر از اينها : سوختهء كاغذ سه درهم ، زرنيخ دو درهم و نيم ، سك ، سماق .\r\nنسخه : زنجفيل ، فلفل سوخته ، قرصهاى « فلدفيون ؟ » از هريك دو درهم كه بر دندان و لثه مالند و بچسبانند و پارچهء كتان بر آن نهند . شخار ( قلى ) به تنهايى بر گوشت گنديدهء دهان نهند . آن را برمىكند و مىاندازد و گوشت تازه مىروياند .\r\nنسخه : صمغ خرنوب مصرى ، زرنيخ سرخ ، زرنيخ زرد ، آهك ، شب با سركه قرص سازند و در عسلاب يا آب‌پز ثمر سرو كوهى مىسايند و بر لثه و دندان مالند .\r\nاگر عفونت در خود دندان باشد و در طرف قرار گرفته وسيلهء سوهان حك كنند .\r\nاگر عفونت بيخ دندان را فراگرفته بايد كشيده شود .\r\nاگر سستى در گوشت لثه است و سبب عفونت شده ، با داروى بندآور كه در باب سستى لثه خواهيم گفت معالجه شود .\r\nاگر خلط صفرايى و در معده يا در پوست دهان عفونت يافته بهترين دارو : زردآلوى تازهء نخشكيده است كه ناشتا تناول كنند ، خربزه و خيار و شفتالو هم ناشتا بخورند خوب است .\r\nاگر زردآلو يا خوخ تازه گير نيامد ، خيسيدهء خشك آنها را و به ويژه زردآلو خشكه را ناشتا بخورند . قاوت و شكر و برفآب مفيد است ، « حبوب الوا » - كه در اقرابادين آمده است - خوب است .\r\n\r\n","description":"","footnote":"","page_name":" 335 ","page_number":369},
  {"content":"\r\n\r\nبايد غذا خوراكهاى سردىبخش باشد كه صفرا توليد نكند .\r\nاگر خلط بلغمى است : اولا قى ، آنگاه استعمال ايارجها ( معجونهاى مسهل ) كه تخليهء دهانهء معده كنند - كه در باب معده ذكر شده - و « اطريفل كوچك » ( معجون هليله‌اى ) ، زنجفيل پرورده شده ، ماهيابه ، غذا سرخ شده‌ها در تابه باشد ، كم‌آب بنوشد ، از ميوه و سبزى تازه پرهيز كند ، مسواك دهان از درختهاى تلخ قطع‌كننده مانند اراك و زيتون باشد .\r\nاگر هر روز صبح برگ آس و مويز از دانه تهىشده را به اندازهء يك گردو ؛ يا به اين اندازه ثمر سرو و ثمر سرو كوهى و مويز تناول كند خوب است . ثمر صنوبر ، حب تانبول هم خوب است .\r\nنسخه‌اش اين است : تانبول ، ميخك ، خولنجان ، هريك نيم درهم ، مشك ، كافور ، هريك يك دانگ ، عاقرقرحا يك درهم ، الوا سه درهم ، خردل يك درهم با شراب سياه غليظ .\r\nداروهاى مفردهء تجربه شده عبارتند از : كندر ، عود هندى ، قرفه ، پوست ترنج ، گل ، كافور ، صندل ، ميخك ، كبابه ، مصطكى ، چارگون ، جوزبوا ، بيخ گورگياه ، ارمال ، اشنه ، ناخن پريان ، هل بويا ، پلنگ مشك ، برگ ترنج ، سنبل ، نارمشك ، زنجفيل و بقيهء داروهاى مفرده كه در لوحها بود .\r\nآنچه بايد داروها را با آن معجون كرد ، شراب سيكى ، شراب سوسن ، افشرهء ترنج است .\r\n\r\nفصل بيستم گشاد ماندن دهان\r\nدهان باز ماندن ، يا از نياز مبرم به تنفس زياد است ، يا از التهاب شديد ، يا از تنگ نفسى و خفگى ، يا ناتوانى ماهيچهء دهان كه در وقت خواب وظيفهء خود را انجام نمىدهد ، كه در بيماريهاى سخت روى مىدهد .\r\nراجع به رنگهاى زبان ، در بحث از بيماريهاى سخت سخن خواهيم گفت .\r\n\r\n","description":"","footnote":"","page_name":" 336 ","page_number":370},
  {"content":"\r\n\r\n\r\nفن هفتم دندان - در يك گفتار\r\n\r\n","description":"","footnote":"","page_name":" 337 ","page_number":371},
  {"content":"\r\n\r\n\r\nفصل اول گفتارى دربارهء دندانها\r\nدانستى كه ما دربارهء دندان و تشريح و فايدهء آن سخن رانديم ، بايد بدان رجوع كنى ! و بدانى كه دندانها جزو استخوانهايى هستند كه هرچه از عصب نرم مغز بر آنها وارد آيد حس مىكنند . هرگاه به درد آمد ، احساس تپش و پريدگى و گاهى خارش و غلغلك مىكند . گاهى سستى ، بىآرامى ، بركندگى ، برآمدگى و تغيير رنگ در خود دندان يا در ميناى دندان و درد ، تآكل ، تعفن ، شكستگى وجود دارد .\r\nگاهى درد بسيار شديد ، خارش ، كندى كه نتواند شيرين يا ترش‌مزه را بجود ، از گرم يا سرد يا از هر دو باهم آزار بيند ، در اندازه تغيير يابد : درازتر ، بزرگتر ، يا ساييده و كوچكتر مىشود . گاهى به ورمهايى مبتلا مىشود و اين چيزى طبيعى است كه هرچه وسيلهء غذاى نمودهنده تمدد يابد كشيدگى ماهيچه‌ها را هم پذير است . اگر مواد زائد از نياز را در خود نفوذ نمىداد ، رنگش به سبزى و سياهى تبديل نمىشد ، كه اين تبديل رنگ از مواد زائد از نياز است . دندان هميشه قابليت رشد و افزايش را داراست كه جاى ساييدگى را پر كند ، به‌طورى كه دندان مقابل با دندان افتاده يا كشيده درازتر از حالت اولى مىشود ، به شرطى كه ساييدگى از دراز شدن پيشگيرى نكند .\r\nو بدان ! كه از لثه مىتوان مزاج دندان را شناخت ، آيا زرد مرارى ، يا سفيد بلغمى ، يا سرخ خونى ، يا سياه بدرنگ سودايى است .\r\n\r\nفصل دوم بهداشت دندان\r\nكسى كه بخواهد دندانش سالم بماند ، بايد هشت چيز را رعايت كند :\r\n1 - از زياد استعمال كردن خوراك و نوشابه‌هايى كه به سرعت در معده فاسد مىشوند مانند شير ،\r\n\r\n","description":"","footnote":"","page_name":" 338 ","page_number":372},
  {"content":"\r\n\r\nماهى نمك‌سود ، ماهيابه ، يا از رعايت نكردن اصول بهداشتى در خوراك - كه در جاى خويش بيان شده - بپرهيزد .\r\n2 - خود را زوركى قى ندهد و به‌ويژه اگر قى شده ترش باشد بيشتر زيان به دندان مىرساند .\r\n3 - از هر نوع جاويدنى و به‌ويژه اگر شيرين‌مزه باشد مانند : حلوا مغزى و انجير جاويدنى بپرهيزد .\r\n4 - چيزهاى سخت را با دندان نشكند .\r\n5 - از كندىبخشها به دندان دورى جويد .\r\n6 - از بسيار سرد و به‌ويژه سرد بر گرم ، و بسيار گرم و به‌ويژه گرم بر سرد دور باشد .\r\n7 - هميشه وسيلهء خلال دندان را پاك كند اما نه به حدى كه زيان به گوشت ميان دندانها برساند و گوشت را بيرون بياورد و دندان را لق نمايد .\r\n8 - از چيزهايى كه خاصيت آزاردهنده براى دندان دارند مانند : تره كه براى دندان و لثه بسيار بد است و امثال آنكه در داروهاى ساده آمده‌اند بپرهيزد .\r\nدر مسواك كردن بايد ميانه باشد ، كارى نشود كه درخشندگى و ميناى دندان را از بين ببرد ، كه آنگاه از مواد سرازير و بخارهاى بالارو از معده تأثير پذيرد و سبب خطر گردد . اگر مسواك به اعتدال باشد ، دندان را جلا دهد و تقويت مىكند و گوشت ميان دندانها را سفت مىكند و مانع بركندگى مىشود و دهان خوشبوى گردد . بهترين چوب مسواك آن است كه گيرندگى و تلخى در آن باشد .\r\nاگر نياز به سردى بخشيدن به دندان باشد بايد هنگام خواب روغن گل ، اگر نياز به گرمى باشد روغن بان و سنبل رومى بر دندان مالد . گاهى نياز به هر دو مىباشد ، بهتر آن است اگر به سردى نياز بود اولا با عسل دندانها را ماساژ داد و اگر كمى سردى بود يا گرمى كم بود با شكر ماساژ دهند .\r\nعسل و شكر هر دو براى جلا و پوشش و گرم كردن و پاكسازى دندان بسيار خوبند و شكر از عسل بهتر است .\r\nاگر نبات ساييده با عسل آميزند و بر دندان مالند دندان را جلا دهد و پاك كند و لثه را سفت نمايد . سپس بايد روغن نامبردهء ويژهء دندان را استعمال كنند .\r\nدر ماه دوبار مضمضه با شرابى كه بيخ لبانه در آن پخته شده بسيار مفيد است و شخص به درد دندان مبتلا نمىشود . سوختهء سر خرگوش بر دندان سايند ، نمك سوخته يا ناسوخته با عسل معجون شده - كه سوخته بهتر است - به اندازهء يك فندق در پارچه بپيچند و بر دندان مالند . لوبيا گرگى ، شب يمانى ، با مقدارى از مرّ و به‌ويژه شب سوخته با سركه بر دندان ماليدن مفيد است . بعد از ماساژ دندان با اين داروها بايد با عسل يا با شكر دندان را ماساژ دهند و بعدا روغنهايى را كه ذكر كرديم به كار برند . اگر مواد ناباب بر دندانها آيد ، بايد آب‌پز گيرنده‌ها را به مدت زياد در دهان نگه داشت و پيوسته گرد شب و نمك سوخته را بر دندان پاشيد .\r\n\r\n","description":"","footnote":"","page_name":" 339 ","page_number":373},
  {"content":"\r\n\r\n\r\nفصل سوم گفتارى كلى دربارهء علاج و داروهاى دندان\r\nداروهاى علاج دندان دو بهرند : يا نگه دارنده يا علاج‌كننده .\r\nگوهر دندان خشك است ؛ داروهاى بهداشت دندان و شفاى درد دندان اكثرا بايد خشكىدهنده باشند و اگر مزاج دندانها به سردى يا گرمى زياد از حد روى آورد ، بهترين داروى دندانها خشكانندهء به اعتدال است . هر دارويى كه خشك كنندهء مزاج دندان است ، نه براى اين است كه ويژهء دندان باشد ، بلكه براى دفع رويدادى است كه بر دندان روى آورده .\r\nدر درجهء دوم خشكاننده‌هاى سرد و خشك ، و گرم و خشك آيد . بهترين داروى دندان آن است كه با خشكانيدن و برچيدن ترى ، جلابخش هم باشد و مواد زائده را - كه بر دندان آيد - به اعتدال تحليل برد و بازدارندهء مواد ناباب شود كه به سوى دندان آيند .\r\nخشكاننده‌هاى سرد يا مايل به سردى ، آنها هستند كه از ترش‌مزگى يا گس‌مزگى - مانند : غوره و ترشى - ترنج دندان را كند نمىكنند ؛ كه عبارتند از :\r\nسك ، كافور ، صندل ، گل ، بزر گل ، گلنار ، خون سياوشان ، ثمر گز ، مازوج ، كهربا ، مرواريد ، تانبول ، آرد جو ، ليف درخت توت ، برگ درخت گز ، بيخ ترشك .\r\nداروهاى گرم و مايل به گرمى دو نوعند : يا در گوهر گرمند يا گرمى را كسب كرده‌اند .\r\nآنچه در گوهر گرم است مانند : نمك سوخته ، درمنهء سوخته ، مشك زمين سوخته و ناسوخته ، دارچين ، حسل ، شكوفهء گورگياه ، ثمر كبر ، كه از آن قوىتر پوست ريشهء كبر است ، عود ، مشك ، پر سياوشان درست يا سوخته ، برگ سرو ، برگ سرو كوهى ، برگ ساذج ، شاخ بز كوهى سوخته و ناسوخته ، پونه و خاكستر پونه ، مصطكى ، سوختهء شيشه ، خاكستر بورك ، زراوند ماده ، خاكستر پوست درخت تاك ، خاكستر سر خرگوش ، خرماى سوخته .\r\nآنچه گرمى اكتسابى دارد ، مانند : خاكستر مازوج - كه اگر با سركه خاموش شده باشد به اعتدال نزديك‌تر است - ، خاكستر شاخهء تاك ، خاكستر نى و امثال اينها نيز همين خاصيت را دارند .\r\nداروى معتدل مانند : سوختهء شسته شاخ بز نر كوهى ، ثمر درخت چنار ، الياف درخت صنوبر و داروهاى تركيبى از قبيل : آرد جو كه با نمك و شراب سوسن عجين شود و آن را بسوزانند ، خرماى عجين شده در قطران بسوزد يا اخگر شود و با شراب سوسن خاموش كنند .\r\nاز داروهاى مجرب دندان يكى اين است :\r\nنسخه : شاخ سوختهء بز نر كوهى ده درهم ، برگ سرو ده درهم ، ثمر چنار پنج درهم ، بيخ « قيطايلون ؟ » ( قيطافون - لوبيا گرگى . نسخه ) ده درهم ، سوختهء پر سياوشان پنج درهم ، گل بدون پايك سه درهم ، سنبل سه درهم ؛ نرم بكوبند و گرد دندان كنند .\r\nنسخهء خوب ديگر : تركيب سوختهء شاخ بز نر كوهى ، گز مازوج كه ثمر گز است ، مشك زمين ، گل ، سنبل الطيب از هريك يك درهم ، نمك اندرانى يك‌چهارم درهم ، گرد دندان خوبى است .\r\nباز هم در اقرابادين گردهاى ديگرى را ذكر مىكنيم .\r\nباز سخن را از سر مىگيريم و گوييم علاج مناسب دندان خشك‌كننده است ؛ و درحالىكه از\r\n\r\n","description":"","footnote":"","page_name":" 340 ","page_number":374},
  {"content":"\r\n\r\nاعتدال بسيار كنار گرفته باشد گرمى و سردىبخشها را بايد استعمال كرد .\r\nداروى دندان اقسام دارد : گرد دندان ، جويدنيها ، پاشيدنيها و ماليدنيها بر دندان يا بر آرواره ، مضمضه‌ها ، ماساژيها ، پر كردنيهاى دندان ، كمادها ، داغ‌گذار ، بركنها ، بخورات ، به بينى كشيدنيها ، قطره‌هاى چكيدنى در گوش ، تخليهء مواد از راه خون‌گيرى يا حجامت بر نزديكترين جاى از دندان .\r\nداروهاى تحليل‌برنده ، سردىبخش ، تخديركننده ، اگر داروى مخدر در دندان استعمال كنند بسيار دور از خطر است ، اما زياد استعمال كردن ممكن است گوهر دندان را فاسد كند . نبايد داروهايى را كه به شدت تحليل مىبرند و گرمىبخش هستند مانند هندوانهء ابو جهل ، سيماهنگ ، و غيره را استعمال كرد مگر در حالت ناچارى . و نبايد چيزى از اينها و از مخدرات به شكم بيمار راه يابد . شايد نياز افتد كه به وسيلهء سنبهء باريك دندان را سوراخ كرد و مادهء آزاردهنده را از آن راند و دارو را به ته دندان رسانيد .\r\nسركه هرچند براى دندان خوب نيست ليكن گاهى در داروهاى سردىبخش و گرمىبخش دندان بايد وارد باشد .\r\nزيرا سركه داروها را - گرمىبخش يا سردىبخش باشند - به سرمنزل مقصود مىرساند . يا داروهاى گرمىبخش علاوه بر بدرقهء دارو ، در پاره كردن و گداختن مادهء آزاردهنده تأثيربخش است ، كه در اين صورت بايد آسيب سركه را با داروهاى ديگر كه ويژهء دندانند از بين برد .\r\n\r\nفصل چهارم درد دندان\r\nدرد دندان يا از به درد آمدن گوهر دندان است - چنان‌كه سابقا گفتيم - يا از دردى است كه عصب بيخ دندان را دربرگرفته است ، يا اينكه از ورم و زيادى گوشت لثه است كه پذيراى مادّه مىباشد ، يا از سستى لثه و فروهشتگى آن است كه مواد بد را مىپذيرد و در آن تعفن يابد و سبب درد دندان شود و آرامش دندان را به هم زند .\r\nاكثر كسانى كه درد دندان دارند ، ميان سببها فرقى نمىدانند .\r\nسبب درد دندان :\r\n1 - يا سوء مزاج ساده از سردى يا گرمى است .\r\n2 - يا خشكى از دريافت نكردن غذاى لازم است - چنان‌كه در سالخوردگان كم‌رطوبت رخ مىدهد - كه در جاى خود بحث شد .\r\n3 - يا سوء مزاج همراه ماده يا باد است ، ماده يا از بسيارى يا از غلظت يا از تندمزاجى ، دردآور است . گاهى ماده سبب ورم دندان مىشود ، يا مىخورد يا كرم پديد آرد .\r\nمنشأ ماده يا از معده يا از سر ، يا از هر دوى آنهاست . اگر همهء بدن پر از اين ماده بود ، مجراهايى\r\n\r\n","description":"","footnote":"","page_name":" 341 ","page_number":375},
  {"content":"\r\n\r\nكه از راه معده و سر به دندان مىرسند ، تأثير مىگذارند .\r\nگاهى در تبهاى سخت دندان به درد مىآيد كه در سوء مزاج تن شريك مىباشد .\r\nاگر خوره به زير دندان راه يافته و درد و تپش احساس شد ، معلوم است كه در بيخ دندان مواد زائده وجود دارد كه نارسيده است . بايد درد و آماس را علاج كرد و آنگاه كشيد .\r\n\r\nعلامتها :\r\nبايد دقت كرد كه اگر همراه درد دندان بيمارى در لثه يا اطراف لثه هست ، مىتوانى حدس بزنى كه شايد درد در خود دندان نباشد . هم‌چنين اگر با فشار انگشت لثه به درد آمد و ورمى در لثه نبود ؛ يا سبب در خود دندان ، يا اينكه در عصب بيخ دندان است . اگر احساس ورم در دندان كردى ، يا تآكلى بود سبب در گوهر دندان است و همچنين است اگر درد همهء دندان را دربرگرفته بود .\r\nاگر تنها درد در ته دندان احساس شد ، سبب از عصب بيخ دندان است و به‌ويژه اگر گوشت ميان دندانها به درد آمده بودند ، يا درد در آرواره باشد و كندى مانندى احساس شود .\r\nمزاج گرم و سرد را مىشناسى ، علامت مزاج خشك را از پژمردگى و بىآرامى دندان بشناس ! اگر درد در حال انتقال و انتشار است ، دليل باد است . اگر درد ثابت و بدون حرارت ، و سردى آشكار است از خلط غليظ خبر مىدهد . اگر آزار سريع است و از فشار انگشت به درد آيد ، از خلط گرم خونى يا صفرايى است . مىتوان از تغيير رنگ و حرارت زياد در بساوايى ، چگونگى خلط را تشخيص داد . درحالىكه مغز يا معده پر باشند مىتوان منشأ ماده را به مغز يا معده نسبت داد .\r\nاگر سبب درد در لثه باشد ، نياز به كشيدن دندان نيست ، اما اگر درد دندان باشد كشيدن لازم است .\r\nاگر در عصب دندان باشد ، ممكن است از كشيدن دندان درد ساكن شود و ممكن است نشود .\r\nوقتى درد به كلى بر طرف گردد ، كه طبيعت يا دارو مادهء سببى را كه در دندان خفه شده يا بند آمده است تحليل ببرد و بيرون براند .\r\n\r\nعلاج :\r\nاگر درد از اشتراك عضوى است ، آن عضو را وسيلهء خون‌گيرى يا اسهال با معجونها و پيه حنظل يا محموده يا داروهاى خيس شدهء تخليه‌كننده ، يا با غرغره‌هاى پاك كنندهء سر - اگر در سر باشد - پاكسازى كن .\r\nاگر ورمى محسوس در لثه و گوشت ميان دندانها بود ، بايد اول برحسب نيرومندى و چگونگى آن خون‌گيرى و تخليه استعمال كرد .\r\nدر معالجهء هر نوع درد دندان بايد اول افشره‌ها و آب‌پزهاى سردىبخش را كه با كافور تقويت شده‌اند ، در دهان نگه دارند و داروهاى گيرنده را زياد از حد نگذارند . اكثرا تنها روغن گل و مصطكى ، يا روغن زيتون نارسيده ، يا روغن آس كافى است .\r\n\r\n","description":"","footnote":"","page_name":" 342 ","page_number":376},
  {"content":"\r\n\r\nشراب كهنهء مويز ، روغن خام گل ، در شراب مويز خوب بجوشد و در دهن نگه دارند ، بعدا به تدريج تحليل‌برنده‌هاى رساننده به كار برند و برحذر باشند كه چيزى به درون راه نيابد . سپس به تدريج عضو را تخليه كنند . به‌طورى كه زالو بر پايينهاى دندان گذارند يا رگ زير زبان زده شود ، يا حجامت بر استخوان رويشگاه دندان گذارند و تيغ بزنند . اگر درد شديد شد ، عاقرقرحا با كافور بر بيخ دندان بچسبانند و تا باز شد ، آن را باز بچسبانند . اگر درد بسيار شديد باشد ، شايد نياز باشد كه افيون با روغن گل بگذارند ، اما تا مىتوان بايد آن را ترك نمود ، بلكه تنها بايد براى رسانيدن ماده استعمال كرد .\r\nاگر سبب درد در خود دندان يا عصب است و ماده نيست و تنها سوء مزاج است ، ضد آن را از داروهاى دندان كه مىشناسى به كار ببر !\r\nاگر دندان از گزيدن چيزى گرم به سوء مزاج و ناتوانى مبتلا شده ، با روغنى سردمزاج ولرم مضمضه كند و بعدا آن را به سردى مايل گردان !\r\nاگر از گزش چيزى سرد است ، روغنهاى گرم مانند روغن سنبل رومى ، روغن بان ، گزيدن زردهء تخم‌مرغ برشتهء داغ يا نان داغ . و در هر سوء مزاجى سرد يا گرم ضد آن را استعمال كن ! كه مفيد فايده است .\r\nاگر سبب ساده و خشك است ، كره و پيه اردك بر دندان و لثه ماليدن خوب است .\r\nاگر سبب همراه ماده است ، كه گرم يا غليظ يا بسيار است ، بايد تخليه شود و چگونگى تخليه را مناسب حال قرار ده ! بايد اول سردىبخش و بازدارنده به كار رود .\r\nاگر مادهء گرم بيشتر بود ، دوا را افزايش ده ! در مادهء غليظ دوا كاهش يابد .\r\nداروهاى بازدارندهء بسيار نيرومند و به‌ويژه در مواد سرد ، شب سوختهء با سركه خاموش شده ، با همان اندازه نمك ساييده مىشوند و بر دندان گذارند و سپس با شراب مضمضه مىكنند .\r\nمازوج با سركه هم بازدارندهء خوبى است .\r\nاگر ماده گرم است ، با افشره‌هاى سردىبخش مزاج گرم را تعديل بنما ! كه ماده تحليل برود يا ريزش كند .\r\nاگر ماده غليظ يا بسيار است ، همان علاجى را كه در ابتدا گفتيم و تحليل‌برنده است به كار ببر !\r\nاگر با سركه مضمضه مىكنند ، بهتر آن است كه روغن گل در آن باشد . زيرا سركه ممكن است رطوبتهاى اصلى را همراه مادهء زائد بركشد .\r\nگاهى بايد با داروهاى تحليل‌برنده داروى گيرنده هم باشد . زيرا اندام مورد بحث خشك مزاج است .\r\nاگر سبب باد است ، تحليل‌برنده‌هاى باد - كه ذكر خواهد شد - به‌ويژه سكبنيه و دانهء سپند و بارزد خوب است .\r\n\r\n","description":"","footnote":"","page_name":" 343 ","page_number":377},
  {"content":"\r\n\r\n\r\nفصل پنجم داروى تحليل‌برندهء مادهء درد در دندان\r\nمضمضه‌هايى هست كه بايد مدتى زياد در دهان نگه‌دارند ، مانند سركه كه پوست انداختنى مار را در آن پزند . سركه كه حنظل در آن پزند ، بسيار نافع است .\r\nاگر سردى آشكار است ، شراب يا زنجفيل بيابانى ، يا عاقرقرحا ، يا صمغ انگدان با خردل ، پوست كبر ، پوست درخت صنوبر ، پونه ، برگ چنار ، گل اربه و پوستهء آن با سركه يا اب ، برگ غار ، شلمك ، علاج آن است .\r\nساقه‌هاى سير با عاقرقرحا ، سركه و كندس ، عاقرقرحا و ثمر گز در سركه ، مرزنگوش خشك ، بيخ سيماهنگ يا افشره‌اش در سركه ، سيماهنگ و اسپند پخته در سركه ، كبيكهء پخته در سركه ، هم بسيار خوبند .\r\nبراى درد همراه تپش : آب‌پز مازوج نارسيده با سركه ، تاج‌ريزى و سركه ، بنگ با سركه پخته ، شاخ بز نر كوهى سوخته و با سركهء پياز دشتى پخته ، يا ساييده‌اش با اسكنجبين مخلوط شده ، علاج است .\r\nغرغره‌ها هم همانند مضمضه‌هاست كه ذكر شد . و يكى از اينها : مويزك و سير در آب بجوشد و غرغره كنند و دهان را باز نگه دارند تا لعاب زياد بريزد .\r\nجويدنيها را نيز از داروهاى نامبرده و امثال آنها درست كنند . مثلا پونهء وحشى و عاقرقرحا و فلفل سفيد و مرّ ، با مويز عجين شود و قرصهاى گرد و مدور به اندازهء فندق بسازند و بجاوند .\r\nپاشيدنيها ، ليسيدنيها ، خيس كردنيها ، ضمادهايى از داروهاى تحليل‌برنده را با چيزهايى كه قوام دارند مانند عسل ، قطران يا چيزى از آن را در آب حل كنند . يا با آب عجين كنند ، يا كلم را با فيلزهره بر دندان مالند . خردل ساييده بر بيخ دندان گذارند تپش را از بين مىبرد .\r\nدانهء ميان هستهء شفتالو ، با نيم آن فلفل با قطران معجون شود و بر دندان مالند يا بچسبانند . يا تنها دندان را با ترياق ، يا صمغ انگدان تنها يا « شجرنيا » يا « اراسطخان » ( ارسطيفان - نسخه ) « سورطخان » ( سورطيخان - نسخه ) يا سياه دانهء ساييده با روغن زيتون بيندايند .\r\nمرّ ، فلفل ، عاقرقرحا ، مويزك ، زنجفيل هريك يك جزء ، بورك ارمنى يك جزء و نيم باهم خرد شوند و بر دندان و لثه مالند ، بسيار مفيد است .\r\nداروهاى ضماد كه از خارج بر آرواره گذارند ، مانند : خطمى ، بابونه ، شبت ، شنبليله ، بزر كتان با آب‌پز شبيت و روغن شبيت .\r\nجالينوس پنداشته است كه اگر زهرهء « سام‌ابرص » را بر دندان گذارند درد فورا تسكين يابد .\r\nكمادهايى هست كه بر خارج گذارند و بايد دو ساعت قبل از غذا يا چهار ساعت بعد از غذا گذارند ، كماد در حالى لازم است كه درد شديد باشد . كماد نمك و گاورس با روغن زيتون گرم يا با شمع گداخته باشد . كماد بعد از كماد بگذارند تا ماده را به سوى خود كشد . هرگاه آرواره ورم كرد ، درد تسكين يابد ، به‌ويژه اگر دندان را وسيلهء روغن جوشان بر آتش داغ گذارند .\r\n\r\n","description":"","footnote":"","page_name":" 344 ","page_number":378},
  {"content":"\r\n\r\nداغ گذاشتن بر دندان چند طريقه دارد :\r\nروغن زيتون با داروهاى تحليل‌برندهء مذكور بجوشد ، يا روغن زيتون جوشيده به تنها ، جوال‌دوزى را در آتش سرخ كنند و در آن روغن فرو برند و در سوراخى كه بر سر دندان كرده‌اند فرو كنند تا آن را داغ كند . بايد اطراف سوراخ را اعم از دندان و گوشت دندان با شمع يا خمير يا چيزى ديگر بپوشانند كه نسوزند .\r\nگاهى روغن داغ را با احتياط نامبرده به وسيلهء انبوبى در دندان ريزند ، روغن زيتون از هر روغنى بهتر است . در عمل داغ گذاشتن بايد با سنبهء بسيار باريك و نازك ، دندان را سوراخ كرد كه نيروى داغ‌گذار در آن نفوذ كند . اگر از اينها بهره نديد ، وسيلهء جوال‌دوز در آتش سرخ‌شده چندين بار داغ كنند تا درد زايل شود و دندان از هم مىپاشد .\r\nبر دندان ماليدنيها از داروهاى ذكرشده و زنجفيل و عسل هم خوب است . سركه و نمك ، سركه و پيه حنظل با عاقرقرحا خوبند .\r\nدود و بخورات ؛ بهتر آن است وسيلهء قيف باشد .\r\nتحليل‌برنده‌ها : ريشهء حنظل ، يا دانهء حنظل ، دانهء خردل ، سم خر ، بزر پياز - و به‌ويژه براى كرم‌زدگى - برگ آس ، اربه ، برگ فيجن ، عاقرقرحا .\r\nانفيه‌هاى تحليل‌برنده ، آب سيماهنگ ، افشرهء بيخ سلق ، افشرهء يونجه ، با آب مرزنگوش .\r\nقطره‌هايى كه در گوش طرف آزار دندان كنند : انفيه‌هاى نامبرده را آب كنند و در گوش چكانند ، افشرهء كبر سبز .\r\nپركردنيهاى دندان خورده شده : اگر درد از تآكل باشد ، بايد به آرامى نه با شدت پر شود و درد را شدت بخشد ؛ مانند سك با مشك زمين ، يا مصطكى ، قوى ترش صمغ انگدان با كبيكج ، يا سياه دانهء ساييده در روغن زيتون يا فلفل ، سوختهء لايهء شراب ، عاقرقرحا ، شيرهء گياه شير سگ « داروى هستهء شفتالو » بايد گرم را با داروى سرد و سرد را با داروى گرم پر كنند .\r\nبراى بحث از بركشيدن دندان بابى ويژه داريم ، كه نبايد كشيد مگر اينكه درد در خود دندان باشد .\r\n\r\nفصل ششم داروهاى مخدّر\r\nهمچنان‌كه داروى تحليلى استعمال مىشود ، مخدرات را هم مىتوان استعمال كرد ؛ ليكن بهتر است كه داروى اندايشى يا چسبان يا پر كردنى به كار برند و جايز است كه مضمضه و بخور كنند .\r\nبزر بنگ ، افيون ، صمغ كاج ، بارزد ، از هريك دو درهم ؛ فلفل ، صمغ انگدان شامى ، هريك يك درهم با آب انگور منعقد شده شياف كنند و بر دندان گذارند .\r\nافيون ، گندبيدستر هريك يك جزء در روغن گل يك قطره يا دو قطره در گوش طرف دندان\r\n\r\n","description":"","footnote":"","page_name":" 345 ","page_number":379},
  {"content":"\r\n\r\nدردمند چكانند . بيخ مهرگياه با آب قوام گيرد بر دندان بچسبانند .\r\nبزر بنگ ، يا آب‌پز بيخ مهرگياه تنها يا با بنگ و شراب بخور كنند يا در دهان نگه‌دارند .\r\nيا كسى كه درد دندان دارد « فلونيا » بخورد و در دهان نگه دارد و بخوابد بيمارى به پختگى رسد و درد تسكين يابد .\r\nبرفآب بسيار سرد را چندين بار پياپى در دهان گردانند ، دندان را سرد مىكند و درد تسكين مىيابد كه شايد در ابتدا درد را زياد كند .\r\n\r\nفصل هفتم لق شدن دندان\r\nممكن است از ضربت خوردن يا افتادن باشد ؛ يا رطوبتى عصب دندان را سست كرده ، با اينكه دندان به حالت طبيعى است لق شده باشد ، يا خوره رويشگاه دندان را گشاد كرده ، يا دندان نازك‌تر از حال طبيعى گشته ، يا خللى در رويشگاه دندان ايجاد شده باشد ؛ يا از خشكى چيره رويشگاه دندان پژمرده شود ، چنان‌كه براى نوبرخاستگان از بيمارى و پيران و كسانى كه بسيار گرسنگى كشيده و به غذا نرسيده‌اند ، پيش مىآيد ؛ و يا از كوتاهى گوشت ميان دندانها است .\r\n\r\nعلاج :\r\nنبايد با آن چيزى جويد ، نبايد زياد حرف زد ، از دست و زبان زدن به دندان لق پرهيز كنند و تا ممكن است اصلا چيزى را نخايند و تا ممكن است سوپ بنوشند . اگر سبب لق شدن تآكل باشد ، با علاج تآكل داروهاى محكم‌كننده از داروهاى دندان به‌طور مضمضه و ماليدنى و غيره استعمال كنند . اگر از پژمردگى و ضعف است ، با غذا معالجه مىشود . هرچند زحمتى در آن هست ، بعدا استفاده از داروهاى رطوبت‌بخش اعم از چسبيدنى ، ماليدنى ، و قطرهء در گوش ريختنى ، از قبيل :\r\nروغن گل ، روغن بيد ، افشرهء برگ تاج‌ريزى و داروهاى گيرنده لازم است . اما اگر از پژمردگى و ضعف دندان باشد ، غذا فايده ندارد و به سرعت دندان را سرحال نمىآورد ، بايد داروهاى گيرندهء سرد استعمال كرد ، و همچنين است اگر از ضربت باشد .\r\nاگر از رطوبت سست‌كننده است ، بايد گيرنده‌هاى گرمىبخش مانند : مضمضه با آب‌پز سدر ، برگ سرو ، يا شراب غليظ مويز و دو جزء شب و يك جزء نمك در آن پخته باشد ، يا آب‌پز سكبينه استعمال شود .\r\nبر دندان چسبيدنيها : شب دو درهم ، نمك يك درهم ، بر بيخ دندان چسبانند . پوستهء نازك مس با روغن زيتون و بيخ سوسن ، پوست سرو هريك چهار درهم ، شب كمكى .\r\nخاكستر درخت گز و نمك به‌طور مساوى ، شاخ بز نر كوهى و نمك با عسل سوخته معجون شده ، سوختهء خرما هريك ده دهم ، مرّ ، زعفران ، سنبل ، مصطكى از هريك دو درهم ، فيجن خشك ،\r\n\r\n","description":"","footnote":"","page_name":" 346 ","page_number":380},
  {"content":"\r\n\r\nسماق ، گلنار ، هريك سه درهم گرد شوند و بر دندان مالند يا بچسبانند . داروهاى گيرنده مخلوط با الوا و زاج زرد و جوش كوره خوبند .\r\n\r\nنسخهء دارويى كه هميشه براى دندان خوب است :\r\nمشك زمين ، گل ، سنبل الطيب ( علف گربه ) ، نمك بلورى ، كزمازو ، سوختهء شاخ بز نر كوهى ( قرن الايل ) به‌طور تساوى .\r\nاگر از كاهش گوشت ميان دندانها باشد ، علاجش شب يمانى ( زاج سفيد ) سوختهء عود ، مشك زمين ، گلنار و سماق است .\r\n\r\nفصل هشتم سوراخ شدن و تآكل\r\nكه از رطوبت ناپسند است و در دندان متعفن شده است .\r\n\r\nعلاج :\r\nمنظور از معالجهء تآكل آن است كه تآكل را از افزايش بازداريم ، كه بايد گوهر مادهء بدخيم را زدود و مادهء منشأ آن را از بين برد و نگذاشت به دندان برسد ، كه اگر نياز باشد بايد پاك‌سازيها را استعمال نمود .\r\nداروى بازدارندهء تآكل ، داروهاى خشك‌كننده است ، كه تا علت قوى باشد بايد داروى بسيار خشكىبخش و گرم‌كننده به كار برد ، و اگر قوى نباشد دارويى كه خشكىبخش و گيرنده است ، از قبيل : آس ، صمغ فيلزهره ، سنبل رومى ، كافى است كه به صورت گوناگون ذكر شده استعمال شود .\r\nاكثرا داروهاى دندان آگندن مفيد است از قبيل : مشك ، مشك زمين ، يا سك مشك‌آلوده به تنها ، كه مانع تآكل و مسكن درد است ، يا آگنهء مصطكى و مشك زمين ، يا مرّ ، يا صمغ كاج ، يا مازوج و صمغ فيلزهره ، يا صمغ كاج و افيون ، يا بارزد و گوگرد زرد و صمغ كاج ، يا سقز و فلفل ، يا سك و سقز و پونه ، يا كوبيده و ساييدهء سياه دانه معجون با سركه و عسل ، دندان خوره زده را با گوگرد پر كنند و بمالند .\r\nزنجفيل جوشيده با عسل و سركه كه بسيار خوب است ، صمغ انگدان و قطران ، صمغ انگدان و درمنه ، صمغ انگدان تنها در موم بجوشد كه تحليل نرود ، مسكن درد خوبى است . قير تنها يا همراه داروهاى ديگر . صمغ فيلزهره و زاج ، كافور هم براى آگنهء دندان استعمال شده ، بسيار مفيد است كه تآكل را منع مىكند و درد را تسكين دهد و بايد از داروهاى مسكن كه در باب درد دندان آمده‌اند استفاده كرد .\r\nآبكيهاى ماليدنى ساخته از گندبيدستر و عاقرقرحا و افيون و بارزد ، هريك يك جزء مفيدند .\r\n\r\n","description":"","footnote":"","page_name":" 347 ","page_number":381},
  {"content":"\r\n\r\nفلفل ، هل بويا ، با عسل ، عاقرقرحا و مرّ با عسل ، ثمر درخت بنه با عسل ، يا خاك پاك كه سركهء جوشيده بر آن ريزند ، جگر چلپاسه ، گوگرد زنده با هم‌وزن آن صمغ فيلزهره ، فلفل و شيرهء لبانه ، بورك و عاقرقرحا ، بارزد و بزر بنگ ، صمغ كاج و افيون .\r\nنسخهء خوب : بورك و بنگ هريك دو جزء ، عاقرقرحا و فلفل هريك يك جزء ، افيون سه جزء ، بر دندان گذارند .\r\nنسخهء خوب ديگر : شيرهء انار ( ميعة الّرمان ) ، فلفل ، ثمر سرو كوهى ، هريك يك جزء ، مويزك ، بزر گزنه ، افيون هريك نيم جزء ، كه براى مالش و آگنه خوب است .\r\n« فلفنديون قوى » ( فلوفيون - نسخه ) يا سورنجان ، يا آهك دو جزء ، نشادر ، شب ، مر ، مازوج ، صمغ قرط ، زنبق ، هريك يك جزء ، برجاى درد گذارند .\r\nسوختهء مرزهء كوهى ، كف دريا تنها يا با بارزد ، بيخ كبر با سركه كه بجوشد تا سركه به نصف برسد ، در دهن نگه دارند ، بسيار نافع است ، زرنيخ حل‌شده در زيت جوشان را در دندان خوره زده چكانند . روغن بادام هم در اين‌باره مفيد است .\r\n\r\nفصل نهم شكستن و از هم پاشيدن دندان\r\nاكثر سبب سوء مزاج دندان ، رطوبى يا خشكى زياد است . از پژمردگى و ضد پژمردگى مىتوان علت را تشخيص داد و اگر تغيير رنگ يا تآكل بود ، دليل سوء مزاج از ترى همراه ماده است . اگر سوء مزاج رطوبى است ، بايد ماده را منع كرد و به وسيلهء داروهاى گيرندهء قوى - كه ذكر شده - دندان را تقويت كرد ؛ كه شب ، و نشادر در اين مورد خوبند . اگر علاوه بر آن گرمى زياد هم بود ، معجون خربق سياه و عسل و اگر از خشكى بود با داروهاى ضد خشكى نامبرده علاج شود .\r\n\r\nفصل دهم تغيير رنگ دندان\r\nشايد بر تاج دندان زنگار مانندى روى دهد ؛ يا ماده‌اى در بيخ دندان تحجر كند كه بركندنش دشوار باشد ؛ يا مادهء بد كه در گوهر دندان نفوذ كرده و رنگ دندان را به بادمجانى و غيره تغيير داده ، و زنگارى بر دندان نيست . اگر زنگارى رنگ است ، علاجش داروهاى جلادهندهء پاك‌كننده از قبيل :\r\nكف دريا و نمك و بزر ترتيزك ساييده و خاكستر صدف ، خاكستر بيخ نى و زراوند ماده ، سوختهء مرزهء كوهى ، نمك بلورى ، به‌طور تساوى و اگر خواستى سوختهء صدف حلزون بر آن ريزى مفيد است .\r\nسوختهء سنگ پا يك جزء ، فلفل يك جزء ، هل سه جزء ، ساذج دو جزء ، سوختهء گچ ده جزء ؛ بكوبند و استعمال كنند .\r\n\r\n","description":"","footnote":"","page_name":" 348 ","page_number":382},
  {"content":"\r\n\r\nساييدهء پارچهء شكستهء چينى ، ساييدهء شيشه ، كف شيشهء گداخته ، ساييدهء سنگ سنباده و سنگ الماس ، دندان را بسيار سفيد مىكنند .\r\nاگر از مادهء بد داخل دندان باشد ، بايد داروى تحليل‌برنده و بيرون‌انداز ماده و جلادهنده مانند :\r\nفلفل ، پونه ، كوشنه ، زراوند ماده ، صمغ انگدان مخلوط با جلادهندهء نامبرده يا گرد دندانهاى ذكرشده در اين باب استفاده كرد .\r\nدارو دندانى خوب : بيخ زراوند يك جزء ، سوختهء شاخ گوزن دو جزء ، مصطكى سه جزء ، روغن گل پنج جزء باهم ساييده شوند .\r\nداروى ديگر : سنگ پا ، نمك برشته ، سوسن ، هريك چهار جزء ، مشك زمين پنج جزء ، سنبل يك جزء ، فلفل شش جزء ؛ گرد دندان شوند .\r\nداروى ديگر : نمكى كه در سوختن مانند اخگر شده سه جزء ، ساذج دو جزء ، سنبل يك جزء .\r\nداروى ديگر : خاكستر صدف چهار جزء ، گل خشكيده پنج جزء ، مشك زمين سه جزء ، شكوفهء گورگياه يك جزء .\r\n\r\nفصل يازدهم تسريع در رويش دندانها\r\nبعضى از كودكان به زحمت دندان درمىآورند و آزار بينند . گاهى به اسهال هم مبتلا مىشوند كه بايد پاشيدنيها بر شكم پاشند و افشره‌هاى بازدارندهء اسهال بخورند و شيافهايى برجاى دندان مالند كه در بحث كلى كتاب آمده است .\r\nآنچه رويش دندان را سرعت دهد ماليدن پيه و مغزها و به‌ويژه مغز پختهء خرگوش كه آن را بعد از پختن سر خرگوش بيرون آرند . حنّا ، روغن حيوانى ، روغن سوسن ، و گويند شيردله سگ بسيار خاصيت دارد .\r\nاگر درد زياد است ، افشرهء تاج‌ريزى با روغن گل داغ شده بمالند و نبايد چيزى جويدنى را جويد .\r\nبايد زن شيرده همين‌كه حس كرد كه بچه درد دارد ، انگشت به دهانش فرو برد و لثه‌اش را تند ماساژ دهد تا رطوبت از آن سيلان كند ، آنگاه داروهاى نامبرده را بر آن بمالد . هرگاه دندان كمى آشكار شد ، با پشم كه در روغن ولرم فروشده سر و گردن و آرواره‌هاى بچه را بپوشانند . روغنهاى مناسب در گوش بچه چكانند كه در اين باب از آنها سخن رانديم .\r\n\r\n","description":"","footnote":"","page_name":" 349 ","page_number":383},
  {"content":"\r\n\r\n\r\nفصل دوازدهم كشيدن دندان\r\nگاهى درد دندان علاج‌پذير نيست ، يا تسكين مىيابد اما از كمترين آسيبى باز به درد آيد ، و شايد براى دندانهاى ديگر هم زيان‌رسان باشد ، كه در اين حالت تنها علاجش كشيدن است .\r\nبايد دندان را از گوشتها و پيرامون لخت كرد ، و دقت كرد كه آيا درد در خود دندان است ، در اين صورت دندان را با گاز بكش ! اگر درد در خود دندان نبود ، نبايد كشيد ، ممكن است درد راجع به لثه يا عصب زير دندان باشد ، در اين حال اگر درد كمى تخفيف يابد به كلى از بين نمىرود ، بازمىگردد .\r\nتخفيف درد به وسيلهء داروهاى تحليل‌برندهء مادهء دردآور صورت پذيرد .\r\nدندانى كه لق نيست اكثرا كشيدنش خطر در بر دارد ، كه ممكن است آرواره آشكار شود و گوهرش متعفّن گردد و درد شديد در پى داشته باشد و شايد چشم‌درد و تب به بار آورد .\r\nاگر دانستى كه كشيدن موجب زحمت است و بيمار تحمل نمىكند ، خوب نيست كه دندان را به شدت بجنبانى ، كه درد بيشتر مىشود . ممكن است درد در خود دندان نباشد ، هرگاه دندان را حركت دادى مادهء دردآور كه در پايين دندان است فروريزد و درد تسكين يابد . و ممكن است وسيلهء دارو دندان را كشيد .\r\nبهتر آن است با نيشتر پيرامون دندان را بريد و دارو بر آن نهاد ، مثلا : پوست ريشهء توت و عاقرقرحا را زير آفتاب با سركهء غليظ ساييد تا عسل آسا مىشود و سه بار در روز به بيخ دندان ماليد . يا عاقرقرحا ساييده و در آفتاب گذاشته چهل روز در سركه بماند و برجاى بريده شده نهند و يك ساعت يا دو ساعت بماند . اما بايد موم بر قسمت سالم گذاشت و آنگاه دندان را كشيد .\r\nيا به جاى عاقرقرحا ، بيخ سيماهنگ ، يا زرنيخ پرورده در سركه بمالند كه سست‌كننده است .\r\nيا بزر گزنه و بارزد به‌طور مساوى ، يا بزر گزنه و دوچندان كندر ، در بيخ دندان گذاشت ، اگر بزر گزنه با برگ انجير پخته باشد سست‌كننده است و دندان به آسانى كشيده مىشود ، لايهء سركه بسيار عجيب است .\r\nزردچوبه ، پوست درخت توت هريك يك جزء ، زرنيخ زرد دو جزء ، با عسل معجون شود و مدتى بر پيرامون دندان بماند ، دندان كنده مىشود . بيخ مشك چوپان ، شيرهء لبانه هريك يك جزء ، بيخ لبانه دو جزء ، بر دندان گذارند . اگر دندان ناتوان است ، شمع گداخته از آفتاب را با عسل بياميز ! و روغن زيتون بر آن بريزد و وادارش كن كه بجود .\r\n\r\nفصل سيزدهم از هم پاشيدن دندان خوره زده كه دندان از بين مىرود و درد ندارد\r\nآرد با شيرهء لبانه خمير شود ، چند ساعتى بر دندان بماند دندان را از هم مىپاشد . برگ لبلاب بزرگ تند مزاج و پيه قورباغهء درختى دندان را مىبرد و خرد مىكند . قورباغهء درختى قورباغه ايست سبز\r\n\r\n","description":"","footnote":"","page_name":" 350 ","page_number":384},
  {"content":"\r\n\r\nرنگ كه در ميان گياه و درختان است و از شاخه‌اى به شاخه‌اى مىپرد . پيه اين جانور دندان را مىبرد و از هم مىپاشد .\r\n\r\nفصل چهاردهم كرم دندان\r\nبزر بنگ ، بزر تره هريك چهار جزء ، بزر پياز دو جزء و نيم ؛ بكوبند و با پيه بز عجين شود و از هر يكدرهم آن قرصى بسازند ، سر را بپوشانند و بخور يك قرص را وسيلهء قيف به دندان رسانند .\r\n\r\nفصل پانزدهم به هم سايش دندان\r\nبه هم سودن دندان در وقت خواب از ضعف ماهيچه‌هاى آرواره است و تشنج‌مانند است . كودكان زياد به اين درد مبتلا مىشوند و چون بزرگ شدند از بين مىرود .\r\nاگر به هم سودن دندانها در خواب زياده از حد بود ، آژير سكته ، يا صرع يا تشنج يا دليل كرم شكم است . اگر از كرم باشد ، هميشگى نيست و گاه‌گاهى آيد ، بايد سر را پاكسازى كرد و روغنهاى گرم خوش‌بو كه نيروى گيرندگى در آن باشد بر گردن بيمار بمالند .\r\n\r\nفصل شانزدهم دندانى كه از ساير دندانها درازتر مىشود\r\nبايد با دو انگشت يا با ابزارى گيرنده گرفت و سوهان زد ، سپس ثمر غار و شب و زراوند نر به دندان بمالند .\r\n\r\nفصل هفدهم كندى دندان\r\nكندى نوعى سر شدن است كه از سببى زبركننده پديد آيد و آن سبب يا گيرنده و يا گس است ؛ يا سبب از خارج بر دندان وارد آمده ، يا نتيجهء قى كردن است و اگر خلط ترش‌مزه باشد سبب از معده است ؛ و گاهى از نگاه كردن كسى كه پياپى چيزى ترش را گاز مىگيرد ، كندى دندان روى دهد كه اين را مىتوان تأثير خيال و تصور ناميد .\r\n\r\nعلاج :\r\nجاويدن خرفه بسيار نافع است ، جاويدن ريحان كوهى ، بزر خرفهء كوبيدهء با آب خيس‌شده و سقز درخت بنه ، « جوز ملكى » ، نارگيل يا فندق يا روغن زيتون نارسيده ماليدن - يا دردى غليظ\r\n\r\n","description":"","footnote":"","page_name":" 351 ","page_number":385},
  {"content":"\r\n\r\nروغن زيتون ، در ظرف مسين در آفتاب بگذارند و يا بر آتش نهند تا مانند عسل منعقد مىشود .\r\nمضمضه با شير الاغ و روغن ولرم ، قير اندايش مشك شراب ، ثمر غار ، زراوند نر ، صمغ انگدان ، شيرهء لبانه ، پياز دشتى و نمك كه ضد ترشيدن هستند ، در علاج كندى دندان مفيد است .\r\n\r\nفصل هيجدهم رفتن ميناى دندان\r\nدندان بدون مينا تحمل چيز سرد يا گرم يا سخت را ندارد و اكثرا مقدمهء درد دندان است .\r\n\r\nعلاج :\r\nاگر سبب سردى بود ، ثمر غار ، شب ، زراوند نر ، و بر دوام كماد از زردهء تخم گذارند ؛ اگر تسكين نيافت ، با ايارج فيقرا مالش دهند ؛ اگر بهره نداد ، ترياق و روغن خردل بسيار نافع است .\r\nاگر چندين بار با قطران مسح كنند مفيد است .\r\nاگر سبب مزاج گرم است و كم ، از رنگ لثه و دست زدن به لثه و دندان تشخيص داده مىشود ؛ بايد بر دوام روغن گل را با كافور و صندل بر آن ماليد و لعاب اسفرزه با گلاب را بر آن ريخت و خرفه يا بزر خرفه را - كه ويژگى دارد - بجاوند .\r\n\r\nفصل نوزدهم ناتوانى دندان\r\nعلاجش داروهاى گيرندهء نامبرده است ، مازوج سوختهء با سركه خاموش شده ، ثمر آس سفيد ، نمك بلورى سوختهء با سركه خاموش شده ، رامك .\r\n1 - داروى دندانى خوب : مشك زمين سه درهم ، هليلهء زرد بدون هسته پنج درهم ، قرفه ( پوست درختى شبيه دارچين ) پانزده درهم ، دارچين سه درهم ، شب دو درهم ، عاقرقرحا هفت درهم ، نشادر يك درهم ، فلفل دراز يك درهم ، سك يك درهم ، زعفران يك درهم ، نمك پنج درهم ، سماق دو درهم ، ثمر درخت گز سه درهم ، هل بويا چهار درهم ، زنجفيل بيابانى شانزده درهم ، گلنار چهار درهم ؛ همه باهم ساييده و استعمال شوند .\r\n2 - داروى ديگر : صندل سرخ ، كبابه ، تانبول ، هريك پنج درهم ، قرفه پنج درهم ، دارچين يك درهم ، دانهء گياه چشم خروس چهار درهم ، با نشاستهء گندم عجين شود و بر دندان مالند .\r\n3 - داروى ديگر : آب جو غليظ ، با عسل و كمى قطران به هم مىزنند و قرص سازند و در كاغذ پيچند و بر آجرى در ته تنور گذارند تا سياه مىشود جزئى از آن را با جزئى از هريك از خاكهء ريزهء عود و گلنار و مشك زمين و پوست انار و نمك مىسايند و گرد دندان كنند .\r\n4 - سوختهء جو كه بحث شد بيست جزء ، مشك زمين ، تانبول ، گزمازوج از هريك چهار جزء ، زنجفيل يك جزء ، را گرد دندان كنند .\r\n\r\n","description":"","footnote":"","page_name":" 352 ","page_number":386},
  {"content":"\r\n\r\n\r\nفن هشتم لثه و لب در يك گفتار\r\n\r\n","description":"","footnote":"","page_name":" 353 ","page_number":387},
  {"content":"\r\n\r\n\r\nفصل اول بيماريهاى لثه\r\nورمهاى لثه اكثرا از ماده‌اى است كه از سر به سوى لثه مىآيد . گاهى معده نيز مشاركت دارد . گاهى در اوايل بيمارى استسقا پيدا مىشود ، يا از نقص در خلقت است كه بخارهاى فاسد به لثه مىرسد ؛ از رنگ و لمس كردن لثه مىتوان درد را تشخيص داد .\r\nسبب ورم لثه شايد آشكار باشد و شايد پديدار نباشد و در اندرون لثه جايگير شده باشد . اگر پيداست علاجش آسان‌تر از ناپيدا مىباشد ، و گاهى لثه از اثر تب بيمار مىشود .\r\n\r\nعلاج :\r\nاگر از مادهء ريختنى گرم است ، تخليه و خون‌گيرى از « جهارك » ( چهار رگ كه بر هريكى از لبان زوجى از آنها موجود است ) لازم است . در ابتدا در دهان گرداندنيهاى سردىبخش و گيرنده مانند : گلاب ، ماست ، آب آس ، آب برگهاى گيرنده ، آب‌پز گلنار ، آب بارهنگ ، آب بلوط خيسيده ، افشرهء خرفه مصرف شود ، سپس مضمضه با روغن زيتون نارسيده و روغن درخت مصطكى ، روغن آس كه در هر اوقيه سه درهم مصطكى باشد ، روغن گل كه سنبل در آن جوشيده ، گل خشكيده و مصطكى - روغن درخت مصطكى ، در تسكين درد ورم لثه خاصيت عجيب و بسيار قوى دارد و به‌ويژه اگر تازه باشد كه درد ورم را به كلى از بين مىبرد - و بعد از آن افشرهء زنبق سبز ناخشكيده استعمال شود كه خون را جريان دهد و آرام‌بخش است ، يا افشرهء برگ زيتون يا دردى غليظ شراب يا افشرهء فيجن ، يا روغن ثمر درخت بنه كه با آبى بجوشد و برگ درخت بنه با آن باشد ، يا آب‌پز زراوند دراز .\r\nاگر ورم پديدار نبود و در ته بود - كه « باروليسر » نامند - و با دارو تحليل نرفت و چرك كرد ، شايد نياز به نيشتر باشد . و ممكن است گوشت تازه بروياند ، اگر چرك كرد ، يا زنگار و مازوج يا پوستهء مس ساييده در سركه كه چند روزى مانده باشد ، يا زاج سرخ ( سورى ) سوخته با مازوج ، استفاده\r\n\r\n","description":"","footnote":"","page_name":" 354 ","page_number":388},
  {"content":"\r\n\r\nشود .\r\nاگر لثه باد كرد و آماسيد و علاج‌پذير نبود ، بايد داغ كرد . و بهترين عمل اين است : پشم بر ميل بپيچند و در روغن زيتون جوشان نهند و چندين بار بر لثه مالند تا ورم فرو نشيند و سپيد رنگ گردد .\r\nاگر ورم از رطوبت زائده بود ، اول با روغنهاى گرم و عسل و روغن زيتون و خرما و رب ميوه‌هاى گرمىبخش مضمضه كند و بعدا تحليل‌برنده‌هاى بسيار قوى كه ذكر شده است استعمال كند .\r\n\r\nفصل دوم خونريزى لثه\r\nسوختهء شب با سركه خاموش شده با دوچندان نمك و يك و نيم آن زاج سرخ ( زاج سورى ) بر آن بپاشند .\r\nشاه ماهى نمك‌سود را بسوزانند تا مانند اخگر شود ، يك جزء از خاكستر آن و دو جزء از گل محمدى خشكيده ، آس و سوختهء عدس هريك يك جزء ، سماق ، زاج سرخ دو جزء ، شكوفهء گورگياه سه جزء مخلوط شود و به كار برند .\r\n\r\nفصل سوم تركهاى لثه\r\nكه با تركهاى لب يك علاج دارد و ذكر خواهد شد .\r\n\r\nفصل چهارم قرحه و ناسور و خوره در لثه\r\nقرحه‌هاى لثه سه حالت دارند : ساده ، متعفن ، خوره‌اى .\r\nعلاج قرحهء ساده ضمن علاج زخم دهان است ، اگر شروع به تعفن كرده با ثمر سرو كوهى و گياه سه كوهه مداوا شود ، اگر بهره نداد ، مازوج يك جزء ، مرّ نيم جزء ، با روغن گل مخلوط كنند .\r\nمضمضه با سركهء پياز دشتى ، شير الاغ ، آب‌پز برگ زيتون ، گل ، عدس ، مازوج ، چشم انار ، مفيد است .\r\nقرحهء خوره‌اى اگر شديد است ، بايد « فلفنديون » ويژهء علاج اين بيمارى - كه در اقرابادين آمده - استعمال گردد . ناصور هم همين‌طور ؛ سپس داروهاى گيرنده بر آن نهند كه در اين‌باره :\r\nثمر گز ، عاقرقرحا هريك سه درهم ، ماميران يك درهم ، هليلهء زرد دو درهم ، گل خشكيده دو درهم ،\r\n\r\n","description":"","footnote":"","page_name":" 355 ","page_number":389},
  {"content":"\r\n\r\nباقلى و نشادر و كبابه و كف دريا هريك نيم درهم ، گلنار و زعفران ( مازوج - نسخه ) هريك يك درهم ، كافور يك‌چهارم درهم ؛ بر لثه‌ها مالند . زراوند ، زاج زرد ، سونشها ، زرنيخها نيز مفيدند .\r\nاگر قرحه يا ناصور در شدت ميانه باشد ؛ عاقرقرحا ، بيخ سوسن ، هريك يك جزء ، گلنار ، سماق ، مازوج بدون سوراخ ، شب از هريك دو درهم ؛ همه را باهم بسايند و گرد كنند و بر لثه‌ها مالند . گلنار ، ريم آهن ، بر لثه چسبانند و بعدا با سركهء پياز دشتى يا سركه‌اى كه برگ زيتون در آن پخته است مضمضه كنند . معجون « فلونيا » را در جاى متآكل گذارند بسيار نافع است . معجون « پونه‌اى » و معجون « سپندى » و ساير معجونهاى تحليل‌برنده خوب است . اگر علاج نشد بايد « فلفنديون » استعمال شود . داروى ذيل به فلفنديون نزديك است :\r\nشب ، آهك ، مازوج ، زرنيخ زرد و قرمز به تساوى خوب ساييده شوند و يك دانگ از آن را بر لثه مالند و يك ساعت صبر كنند ، بعدا با روغن گل تنها يا با كمى صمغ قرط مضمضه كنند . و از اين دارو مىتوان قرص ساخت و خشك كرد و براى حاجت نگه داشت .\r\nتنها هر دو نوع زرنيخ و آهك و صمغ قرط را قرص كنند كافى است . داغ گذاشتن - چنان‌كه ذكر كرديم - مفيد است ، كه تآكل را براندازد و گوشت سالم مىروياند . بعد از داغ گذاشتن گرد مازوج با سه برابرش مرّ مخلوط كرده ، بر لثه بمالند كه گوشت مىروياند و لثه را محكم كند .\r\nخون‌گيرى از « جهارك » نيز نافع است .\r\nعلاج بوى گند لثه در گنديدگى دهان آمد .\r\n\r\nفصل پنجم كاهش گوشت لثه علاج آن :\r\nكندر نر ، زراوند ماده ، خون سياوشان ، آرد گاودانه ، بيخ سوسن به تساوى باهم سايند و با عسل و سركهء پياز دشتى معجون شود و بر لثه مالند . آرد گاودانه ده درهم با عسل عجين شود و قرص گردد و بر آجر يا بر سفال گذارند و در ته تنور نهند ، يا در تنور چنان برشته شود كه بتوان ساييد ؛ يعنى نسوزد اما به سوختگى نزديك باشد . آنگاه بسايند ، چهار درهم خون سياوشان و چهار درهم كندر نر بدان بيفزايند و از زراوند ماده و زنبق هريك دو درهم نيز در آن مخلوط كنند و بر لثه مالند .\r\n\r\nفصل ششم سستى لثه\r\nاگر سستى اندك است ، مضمضه با آب‌پز داروهاى گرم يا سرد برحسب مزاج لثه كافى است ، شب در سركه جوشيده نيز بسيار خوب است .\r\n\r\n","description":"","footnote":"","page_name":" 356 ","page_number":390},
  {"content":"\r\n\r\nاگر سستى زياد باشد ، بهتر آن است نشتر زده شود و خون بيايد و خون را تف كنند ، سپس با آب‌پز گيرنده‌ها - چنان‌كه گفته شد - مضمضه كنند . آب‌پزهاى مناسب اين بيمارى از اين قرارند :\r\n1 - كوبيدهء ثمر گز سه درهم ، برگ حنا دو درهم ، زراوند دو درهم ، به حالت ولرم در دهان گردانند .\r\n2 - گلنار و پوست انار هريك شش درهم ، زرنيخ زرد و قرمز و شب يمانى ، هريك سه درهم كه بر لثه چسبانند . زدن رگ « جهارك » هم مفيد است .\r\n3 - گل با كاسبرگ و دنباله هفت درهم ، فلفل هفت درهم ، جفت بلوط ، گلنار ، ثمر آس سبز هريك چهار درهم ، خرنوب نبطى ، گرد سماق ، ارماك ( پوست درخت كادى ) ، هريك پنج درهم ، يا به جاى آرماك هشت درهم آس كه بعد از مضمضه بر لثه مالند . ايارج كوچك بر سق ماليدن هم مفيد است كه بعد از آن با سركهء پياز دشتى و سركهء حنظل مضمضه كنند و گرد دندانهاى قوى بر لثه مالند .\r\n\r\nفصل هفتم گوشت زائد\r\nعلاجش « قلقنت » و مرّ است كه مىگدازد و براندازد .\r\n\r\nفصل هشتم تشريح لب\r\nلبها از گوشت و عصبهايى كه پارچه‌هايى از ماهيچه‌هاى پيرامون است خلق شده‌اند ، پوشش دهان و دندان و بازدارندهء لعاب دهن و مددكار سخن گفتن و مايهء زيبايى هستند .\r\n\r\nفصل نهم تركهاى لب\r\nداروى ترك لب بايد گيرندگى ، خشكانندگى و نرم‌كنندگى داشته باشد . كتيرا در دهن گذاشتن و با زبان حركت دادن خوب است ؛ ناف و معقد را روغن ماليدن خوب است . كف بريدهء سر خيار بر ترك لب ماليدن نيز مفيد است . آب سپستان ، آب جو ، لعاب اسفرزه ، بر لب مالند مفيد است . كره ، مخ ، پيه گوساله و غاز با عسل و روغن ، ثمر درخت بنه ، روغن گل مخلوط با سپيدهء تخم و آرد و به‌ويژه آرد گاودانه ، معجون قيروطى با روغن گل و گاهى همراه مردار سنگ خوب است .\r\nمازوج ساييده ، سفيداب ، ارزيز ، نشاسته و كتيرا و پيه مرغ ، مازوج ساييده در سركه ، مصطكى و سقز ، حسل با عسل معجون مىشود و پماد شود .\r\n\r\n","description":"","footnote":"","page_name":" 357 ","page_number":391},
  {"content":"\r\n\r\nمردار سنگ ، شادنه ( حجر الدم ) ، رگهاى تاك از هريك نيم جزء ، ساييدهء سم بز ، زعفران ، هريك يك‌سوم جزء ، كافور يك‌ششم جزء ، شمع شش جزء ، روغن گل شانزده جزء ، باهم معجون كنند .\r\nعنبر حل شده در روغن بان يا روغن ترنج يك‌چهارم جزء ، به‌طورى كه روغن سه برابر عنبر باشد مرهم شود . غذاى بيمار پاچه و نيمبرشت باشد .\r\n\r\nفصل دهم علاج ورم و قرحهء لب\r\nبايد اول خلط چيره را بيرون راند و دارو گذاشت .\r\nورم لب با ورم لثه چندان فرقى ندارد و داروى آن بايد كمى قوىتر از داروى ورم لثه باشد .\r\nداروى قرحهء لب بايد گيرنده باشد ؛ از قبيل : هليله ، صمغ فيلزهره ، بزر گل ، ثمر سرو ، بيخ كركم ، ( زردچوبه ) و اگر زاج سبز و سوختهء سم بز ، سوختهء مرزه ، دودهء جمع شده ، و دوال باشد بهتر است .\r\nروغنهاى ماليدنى : روغن زردآلو ، روغن نارگيل براى لب ورمى و قرحه‌دار خوب است كه لب را بدان چرب كنند .\r\n\r\nفصل يازدهم بواسير لب\r\nداروى بواسير لب ، ريم آهن ، مردار سنگ ، سفيداب ، زعفران ، شب ، در يك اندازه . با موم و روغن نارگيل يا روغن بادام پماد شود .\r\n\r\nفصل دوازدهم پريدن لب\r\nاكثرا از مشاركت دهانهء معده - و به‌ويژه اگر دل به هم خوردن و برآوردن ( تهوع ) داشته باشد - رخ مىدهد كه در بيماريهاى سخت و بحرانى زياد است . گاهى به مشاركت عصبى است كه از مغز و نخاع همكار مغز به سوى لب آمده .\r\n\r\n","description":"","footnote":"","page_name":" 358 ","page_number":392},
  {"content":"\r\n\r\n\r\nفن نهم گلو - در يك گفتار\r\n\r\n","description":"","footnote":"","page_name":" 359 ","page_number":393},
  {"content":"\r\n\r\n\r\nفصل اول تشريح گلو\r\nگلو عبارت از فضايى است كه نفس و غذا از آن در جريانند . و چند زائده دارد كه عبارتند از : زبان كوچك ، لوزتين ، غلصمه ( گوشت ميان سر و گردن ) . و تو تشريح مرى و حنجره را دانستى !\r\nزبان كوچك : گوشتى معلق در قسمت بالايى حنجره و پرده مانند است كه هوا را به تدريج وامىدارد تا سردى هوا يكباره و يكهو ريه را نكوبد ، و دود و گرد را بازدارد . و زبان كوچك مانند درى است بر مخرج صوت و دركوبه‌اى است كه به وسيلهء آن صدا تقويت شود و بلند گردد و ازاين‌رو اگر زبان كوچك قطع شود به صدا آسيب مىرسد . زبان كوچك ريه را براى پذيرش سرما و آزار ديدن از سرما و سرفه آماده مىسازد .\r\nلوزتين : دو گوشت برآمده بالاى بيخ زبان و تو گويى دو گوش كوچكند ، اين دو پارچه گوشت ، پى آلوده و غده مانند خلق شده‌اند تا نيرومند باشند ، و در عين حال همانند دو بيخ آن گوشند ، راه به سوى مرى از ميان آنها مىگذرد .\r\nوظيفهء لوزتين جمع كردن و كنترل كردن هوا در سر قصبة الريه است كه هرگاه قلب هوا را بركشد هوا همگى يك دفعه وارد نشود و روان را بيرون نراند .\r\nغلصمه : پرده‌اى گوشتى است كه در زير زبان كوچك به سق چسبيده و فروهشته و بر سر قصبه آمده است و در بالاى غلصمه استخوانكى است چهار ضلع ؛ دو تا رو به بالا و دو تا رو به پايين و آن را قايق گويند . قصبه و مرى را بعدا شناسايى مىكنيم .\r\n\r\nفصل دوم بيماريهاى گلو\r\nگاهى از سوء مزاج يا ورم يا بيماريهاى ساده يا از بين رفتن يك عصب گلو آسيب مىبيند .\r\nگفتار اول حاسهء بويايى ، آسيبهاى وارده بر بينى ، سيلان مواد از بينى\r\n\r\n","description":"","footnote":"","page_name":" 360 ","page_number":394},
  {"content":"\r\n\r\nدر گلو گير كرده‌ها :\r\nاگر چيزى از خوراك يا هرچه در گلو گير كرد ، دستور معالجه اين است :\r\n1 - بايد با مشت بر پشت گردن و ميان دو شانهء بيمار بارها بكوبند .\r\n2 - اگر با كوبيدن دست بيرون نيامد ، حتما بايد قى كنند .\r\nاگر خار يا همانند خار در گلو خليده است ، مثلا تراشهء نازك چوب يا استخوان نازك و از اين قبيل ، دقت كن ! اگر خليده ديده مىشود و بسيار ژرفارو نيست و در حالتى است كه پر يا چوبك سر كج شدهء خيزران يا زه كمان دولايه شده بدان مىرسد ، آن را با يكى از اين وسيله‌ها يا هول بده پايين برود يا بيرون بياور .\r\nاما اگر پيدا نيست و در ژرفا قرار گرفته است ، بايد سوپى را بخورد كه خليده را به سوى پايين سوق دهد . اگر وسيلهء سوپ نلغزيد ، كارى كن كه به وسيلهء سكسكه يا قى كردن وسيلهء انگشت يا پر يا دارو بيرون آيد . داروى آزمون شده در اين‌باره اين است كه هر روزه به وزن يك درهم ترتيزك ساييدهء گرد شده را با آب گرم بنوشد و بعدا وسيلهء پر يا انگشت قى كند .\r\nبهتر است بعد از سير شدن از غذا قى كند . يا نخى محكم به پارچهء گوشت تنك بريده ببند و بيمار گوشت را ببلعد ، سپس نخ را بكش ! خليده را با خود مىآورد .\r\nيا نخ را به انجير خشك ببند و بگذار كمى آن را بخايد و ببلعد و بلعيده را بركش كه خليده را بيرون آورد . « 1 »\r\nرب انگور را كه انجير در آن پخته است در گلو گردانند ؛ خليده از جاى خود تكان مىخورد و دور مىشود .\r\nشايد داروهاى گذاردنى كه رساننده و بازكننده باشند و از خارج بر گلو گذارند آهسته‌آهسته خليده را بلغزاند ، زيرا داروى ضمادى جاى خليده را بازتر مىنمايد و خليده مىافتد ، ضمادى كه براى اين حالت مفيد است عبارت است از :\r\nآرد جو با روغن زيتون و آب نيم گرم ، ضماد شود و از خارج بر گلو گذارند .\r\n\r\nفصل سوم زالو\r\nدر بعضى از آبها ممكن است زالوهاى بسيار ريز كه با چشم ديده نمىشوند باشند و انسان كه آب مىنوشد ، به گلو راه يابند و به آن بچسبند .\r\nشايد زالو به قسمتى از گلو كه پديدار است و ممكن است آن را ديد ، بچسبد و احتمال دارد از ديد نهان باشد . چنين زالو كه بسيار ريز است همين‌كه مدتى در گلو ماند و خون مكيد چاق‌وچله\r\n\r\n\r\n","description":"","footnote":"\r\n( 1 ) - اگر استخوان ماهى در گلو گير كند ، نيم استكان سركه بخورند ، آن را مىگدازد . در كردستان آزموده شده است . م\r\n","page_name":" 361 ","page_number":395},
  {"content":"\r\n\r\nمىشود و مىتوان حجمش را درك نمود .\r\nاحتمال دارد كه در درون مرى چنگ اندازند و احتمال دارد به معده بچسبند .\r\nنشانيهاى زالو در درون بودن :\r\nانسان پژمرده و پكر است ، خون از دهان برمىآورد .\r\nاگر انسانى تندرست و سالم را ديدى كه خون تف مىكند يا خون برمىآورد ، قبل از هر چيز گلو را معاينه كن كه شايد زالو سبب اين خرابكارى شده باشد .\r\n\r\nعلاج :\r\nاگر زالو ديده مىشود ، بايد گرفت و بركند چنان‌كه شرح خواهيم داد ؛ و اگر نزديك گلو است ، داروهاى غرغره و بخور استعمال كن ! اگر گرايش به سوى بينى دارد وسيلهء به بينى كشيدنيها و اگر در ژرفا قرار دارد و در معده جايگير است وسيلهء قىآورها و داروهاى ضد كرم و امثال آنها بايد گزند آن را دفع كرد ، و يا وسايلى ديگر را به كار ببر ! از قبيل : بيمار در آب گرم فرو رود ، يا در حمام گرم بنشيند و به‌ويژه كه قبلا سير غذا بخورد و پياپى آب بسيار سرد يخى در دهان گرداند تا زالو از شدت گرما مىگريزد و به سوى سردى مىآيد ، اگر گرماى حمام چندان نبود كه بيم غش كردن برود بايد بمانند و صبر كنند كه اين علاج بسيار مفيد است . گاهى فقط خوردن سير و با دهن باز در آفتاب نشستن و در مقابل برفآب بودن اين كار را مىكند . بعضى از پزشكان ساس و نوعى پشهء سرخ خونى - كه به كنه شبيه است و پوست بسيار نازك دارد كه دست بزنى از هم مىپاشد - به خورد بيمار مىدهند ؛ كه گاهى اين پشه را با سركه يا با شراب مخلوط كنند يا بخور كنند و وسيلهء قيف وارد مىنمايند . شايد اين همان جانور باشد كه در مملكت ما « انجل » ( انگل ) نام دارد . اگر تنها سركه بنوشند ممكن است زالو را بيرون راند و به‌ويژه اگر با نمك باشد .\r\nغرغره‌ها : سركه و صمغ انگدان تنها يا با نمك ، غرغره با خردل و دو برابرش بورك ، يا خردل و يك برابر نشادر ، يا درمنه و يك‌دوم گوگرد ، خاراگوش و سياه دانه به تساوى ، سركهء شراب كه سير و درمنه و لوبيا گرگى و حنظل و سرخس در آن پخته باشد . سركهء شراب دو اوقيه ، بورك سه درهم ، دو دانه سير . غرغره با افشرهء برگ غرب ( ترنگوت ) ويژگى دارد . سركه و صمغ انگدان يا زاج زرد و آب .\r\nاگر زالو به معده سرايت كند دارويش اين است :\r\nنسخه : درمنه ، مشك چوپان ، خاراگوش ، سياه دانه ، لوبيا گرگى ، كوشنه ، دانهء برنگ كابلى ، سرخس ، از هريك دو درهم با سركه درهم آميزند و بخورند .\r\nبايد بيمار سير و پياز ، يا كلم ، يا پونهء سبز و خردل خوش‌بو شده بخورد . هر تندمزه‌اى خوب است ؛ سپس اگر توانست قى كند و اگر قى آسان نبود ، تند مزهء شور بخورد . اگر زالو به بينى چسبيده ، سركه و سياه دانه و افشرهء سيماهنگ و خربق به بينى كشد .\r\nاگر زالو پاره شد ، بايد بيمار از فرياد بلند و حرف زدن خوددارى كند .\r\n\r\n","description":"","footnote":"","page_name":" 362 ","page_number":396},
  {"content":"\r\n\r\nاگر خون از گلو جارى شد يا خون تف كرد يا نزيف روى داد ، علاج آنها را در جاى خود ياد گرفتى ! سورنجان در بند آمدن خون ويژگى دارد .\r\nبيرون آوردن زالو به وسيلهء قالب : كسى كه زالو قورت داده ، زير آفتاب بماند و دهان باز كند ، زبان را به سوى پايين به سر ميلى بچسباند كه به ملاغه مىماند ، هر وقت زالو را ديدى قالب را بر بيخ گردن زالو بگذار كه قطع نشود . اين همان قالب است كه بواسير را بدان برمىكنند .\r\n\r\nفصل چهارم خفگيها و ذبحه\r\nاختناق ( خفگى ) عبارت از حالتى است كه جريان نفس را به سوى ريه و قلب بازمىدارد و آن را چندين سبب هست :\r\nخوردن داروهاى خفگىآور ، داروهاى سمّى ، منعقد شدن شير در بعضى اعضاى درونى .\r\nليكن ما دربارهء حالتى سخن مىگوييم كه اختلال در جهاز تنفس نزديك حنجره روى مىدهد .\r\nاين اختلال از ورم يا برهم آمدگى يا كم‌نيرويى كه نتواند ابزار نفس كشيدن را چنان‌كه لازم است حركت دهد ، ايجاد مىشود ؛ و تو مىدانى كه ورم سبب راه‌بندان در نفس مىشود و اگر از عضوى بر عضو همسايه‌اش فشار آمد ، منفذهاى همسايه را مىبندد و تو مىدانى كه ماهيچه‌هاى اعضاى متحرك كه هوا را جذب مىكنند و عبارتند از ماهيچه‌هاى حنجره - چنان‌كه در بحث از تنفس شرح خواهيم داد - هرگاه از كار خود بازمانند و سبب ناتوانى ، يبوست باشد كه بر ماهيچه‌هاى داخل حنجره و پيرامون آن است ، يا سبب سستى يا تشنج يا آسيبى ديگر باشد ، روان نمىتواند نفس بكشد با اينكه مجرا باز باشد .\r\nبرهم آمدگى به سبب فشار آوردن همسايه شايد سببش زايل شدن فقرات نخستين گردن به سوى داخل باشد ، كه از ضربت خوردن يا افتادن رخ داده و علاج‌پذير نيست .\r\nيا خفگى از ورم در ماهيچه‌هاى « مهرهء گردن » يا زردپيهاى آن ، يا ماهيچه‌ها و زردپيهاى مرى مشتركا مىباشد يا از سببى است كه ماهيچه‌ها را به سوى داخل كشانده ، يا تشنجى در ماهيچه‌ها روى داده و آنها را كش داده است . بدترين حالت آن است كه از يبوست يا آسيبهاى ديگر باشد كه بر زردپيها وارد آمده است كه اكثرا كودكان كه زردپيهاى نرم دارند به بيمارى خفگى ( خناق ) گرفتار آيند . از همه خطرناك‌تر آن است كه در مهرهء دوم و بالاتر از آن باشد ؛ اگر پايين‌تر باشد سالم‌تر است كه شديدترش آن است كه در مهرهء اول روى دهد .\r\nخفگى اگر از همسايگى عضو باشد از نوع وجود كرمهاست كه در باب دشوارى بلعيدن ذكر شده است .\r\nورمهاى سبب اختناق چهار دسته‌اند :\r\n1 - ورم در ماهيچه‌هاى از حنجره بيرون آمده كه متمايل به سوى جلو يا پايين باشند ، كه ورم\r\n\r\n","description":"","footnote":"","page_name":" 363 ","page_number":397},
  {"content":"\r\n\r\nبه صورتى سرخرنگ در قسمت جلو گردن ، يا سينه ، يا زائدهء خنجرى ديده مىشود .\r\n2 - ورم در ماهيچه‌هاى حنجرهء متمايل به سوى عقب و ماهيچه‌هاى مرى كه ورم و رنگ ورم در داخل دهان نمايان است . گاهى به فقرات و نخاع به‌طور مشترك مىرسد .\r\n3 - يا در ماهيچه‌هاى داخلى و ناپيداى مرى و اطراف آن آيد و راه تنفس را به سبب همسايگى تنگ مىنمايد و ديده نمىشود .\r\n4 - در ماهيچه‌هاى داخلى حنجره و در آبشامهء آستر حنجره - كه از ساير حالات سه‌گانه خطرناك‌تر است - كه آن هم ديده نمىشود .\r\nگاهى چند تا . دوتا يا سه تا از اين ورمها روى مىدهد ، كه سبب اين ورمها همان سبب ساير ورمهاست و شايد گاهى از نوع خوراك به وجود آيند ، از قبيل شبدر كه گويند پادزهرش كاهو يا كاسنى است .\r\nممكن است خناق از امتلاء كليه بدن نباشد ، بدن پاكيزه باشد اما زوائدى در اعضاى اطراف گلو ماندگار و سبب ورم شده باشند .\r\nورم گلو چند قسم است : 1 - در رويه و آشكار است . 2 - در داخل گلو است اما ديده مىشود . 3 - در داخل است و ديده نمىشود كه يا در مرى ، يا در حنجره است كه بايد بيمار زبانش را بيرون آورد و دهان را كاملا باز كند و زبان را به سوى پايين بچسباند كه بتوان ورم را معاينه كرد .\r\nشايد ورم از خون يا از صفراى مرارى يا از بلغم باشد .\r\nاكثرا خفگى از برهم آمدن ماهيچه‌هاى سست است ، ورم بلغمى علاجش آسان و سلامت است و شايد چهل روز دوام كند .\r\nورم بلغمى از بلغم غليظ و لزج و سرد ، يا از بلغم آبكى و گرم به وجود آيد كه بلغم رقيق و گرم اكثرا از سوى سر پايين آمده و در ماهيچه‌هاى پايينى حنجره قرار گرفته است .\r\nآنچه از بلغم غليظ است ، در ماهيچه‌هاى بالاى حنجره مىباشد ، كه سنگين است و كمتر نفوذ مىكند .\r\nكمتر ورم خناق از مادهء سودايى است ؛ حتى كسانى گويند كه هرگز از سودا نمىباشد زيرا كمتر اتفاق مىافتد كه سودايى يكباره از عضوى به عضوى ديگر منتقل شود ؛ اما با اين همه نه دور است كه اتفاق افتد و يكباره يا اندك‌اندك به هم آيد و سبب خفگى شود .\r\nشايد مادهء خناق از ورم گرم منتقل شده باشد ، در هر صورت ورم خناقى بدخيم است و اكثرا يا كشنده است يا ماده‌اش جابه‌جا مىشود ، يا جمع گردد و چرك و ريم كند .\r\nگاهى ورم در داخل قصبه پديد آيد ، اما سر به خفگى نمىزند .\r\nخفگى بدخيمى كه بيمار هميشه زبان را بيرون مىآورد و دهان را باز نگه مىدارد ، آن را « كلبى » ( سگى ) نامند . اين نوع از خناق يا در ماهيچه‌هاى داخل حنجره است ، يا در هر دو قسم ماهيچه‌هاست . يا از زايل شدن مهره‌ها است . اگر مادهء خناق به ريه برسد ، ذات الريه در پى دارد ، اگر ماده به سوى پيها آيد تشنج روى دهد . اگر به قلب رسد كشنده است ، و ممكن است به معده\r\n\r\n","description":"","footnote":"","page_name":" 364 ","page_number":398},
  {"content":"\r\n\r\nبريزد .\r\nعلامت خناق كشنده آن است كه بيمار اولا متشنج مىشود .\r\nخناق سگى در ميان روز اول تا چهارم مىميراند .\r\nدر موسم بهار نزديك به فصل زمستان خناق زياد است .\r\nاگر خناق شدت يافت ، نفس از سوراخ بينى آيد و از حركت دادن ماهيچهء كنارهء بينى مدد مىطلبد ، عضو تنفسى به دشوارى حركت مىكند و سينه همراه عضو نفس‌كش مىجنبد . بيمار كه براى نفس كشيدن فشار بر خود مىآورد ، نفس سريع‌تر و ميانه‌بر مىشود در تبهاى دائمى ( شب و روزى ) گاهى خناق ، يا آبله ، يا گلودرد بدون خناق پديد آيد . در تبهاى شديد كه بيمار نياز مبرم به نفس كشيدن دارد ، خناق بسيار بدخيم است . اگر در روز بحرانى خناق عارض شود ، بيمناك و كشنده است . بحران به وسيلهء ورم خناقى حتما بيمار را مىكشد .\r\n\r\nعلامت :\r\nعلامت خناق از هر نوعى باشد : نفس‌تنگى ، بسته نشدن دهان ، دشوارى بلعيدن است . گاهى بيمار خناق آب كه مىنوشد از سوراخ بينىاش بيرون آيد . بر آمدن چشم ، در خناق شديد ، بيرون آمدن زبان و سست حركتى زبان كه ممكن است به طول بينجامد و حرف زدنش طورى باشد كه گويى از راه بينى حرف مىزند ؛ هرچند در حقيقت سوراخ بينى مسدود مىشود و سخن از بينى نمىآيد .\r\nدر ورم بلغمى و سخت درد شديد نيست ، در ورم گرم درد زياد است و هرگاه درد شدت يافت ، شايد كليهء گردن و رخساره باد كند و زبان فروهلد . ذبحه كه همراه دشوارى نفس كشيدن نباشد ، بىخطرست .\r\nنبض بيمار خناق در ابتدا مشوش و مختلف است ، بعدا كوچك و متفاوت .\r\nهر ورم خناقى را مىتوان يا با چشم ديد يا با لمس حس كرد ، آن‌چنان‌كه حس شود اندامان حنجره خشك و كشيده شده‌اند و بيمار مىخواهد قى كند .\r\nاگر خناق از تكان خوردن مهره باشد ، كه مهره به‌سوى داخلى گردن متمايل شده باشد ، سستى در جاى تكان خوردن مهره حس مىشود . اگر با دست لمس كنى به درد آيد و اگر بر پشت بخوابد نتواند چيزى را به آسانى ببلعد .\r\nفرق ميان تنگ نفسى از ذبحه و تنگ‌نفسى از ذات الريه اين است كه : آنچه از ذات الريه است يك دفعه خفگى ندارد و اگر از ذبحه است ممكن است بيمار را خفه كند .\r\nفرق ميان ورم در حنجره و ورم در مرى اين است : اگر بلعيدن ممكن باشد و نفس دشوار ، ورم در حنجره است . اگر برعكس ، ورم در مرى است . شايد حنجره چندان ورمش بزرگ باشد كه مانع بلعيدن شود يا ورم مرى به حدى برسد كه مانع نفس كشيدن باشد .\r\nورم اگر در قسمت بالايى مرى است ، نفس‌تنگى مىآورد ؛ اگر پايين‌تر است ، مانع نفس\r\n\r\n","description":"","footnote":"","page_name":" 365 ","page_number":399},
  {"content":"\r\n\r\nكشيدن نمىشود هرچند ممكن است نفس دشوار يا تنگ آيد . زيرا مزاحم قصبه و اطراف قصبه نيست كه نگذارد هوا در آن وارد شود . اگر ورم در مرى و ماهيچه‌هاى داخلى باشد ، ديده نمىشود و زبان به شدت بر سق مىچسبد .\r\nفرق ميان ورم بدخيم كه خوب نمىشود با ورمى كه چندان جاى بيم نيست اين است : ورم هرچند در آخر ماهيچه‌هاى مرى باشد و ديده نشود ، نفس‌تنگى نمىآورد ؛ مگر در وقت بلعيدن .\r\nبدترين نوع آن است كه در داخل حنجره باشد و هرچند معاينه كنى نه از خارج نه از داخل ديده نمىشود و ته رفته است . اگر ورم از داخل ديده نمىشود اما از خارج پديدار است ، بد است ، اما بدترين نيست . خناق بدخيم به سرعت مانع نفس كشيدن مىشود و اگر بيمار بر پشت دراز بكشد اصلا نفسش در نمىآيد و اگر بر پشت هم نباشد ، نفس دشوار است و بايد گردن بكشد تا نفس به سرعت بكشد . مىخواهد هميشه راست بنشيند و راست بايستد و دراز نكشد هرچند بتواند كه دراز بكشد .\r\nاگر تنگ‌نفسى به حدى رسيد كه نياز به بيرون راندن بخار دودى بود و نيروى نفس‌كش رطوبتها را به خارج فرستاد و كف بر دهان ظاهر شد ، اميدى بر شفا نيست و معالجه بىفايده است .\r\nممكن است كه خناق گاهى شدت يابد ولى بيمار نيرومند و داراى اشتهاى خوب باشد ، كه در اين حالت اميد بهبود هست ؛ اما اگر رخساره سبز و گرداگرد چشم سياه باشد ، آژير مرگ است .\r\nاگر نبض كوچك و دست و پا سرد و زبان غليظ و سياه شد ، علامت بدخيمى خناق است .\r\nاگر همراه خناق بدخيم تب باشد ، مرگ زودرس است ، زيرا تب نياز به نفس كشيدن زياد دارد .\r\nگويند اگر كسى كه خناق دارد پشت گردنش - كه عادتا سرخ‌رنگى دارد - به سپيدى يا سبزى تبديل شد و كنارهء بينى و زير بغلش عرق سرد كرد ، در مدت دو روز مىميرد .\r\n\r\nعلامت بهبود :\r\nاگر سرخى به رويهء خارجى گردن بازگشت ، اكثرا بيمار چشم باز مىكند و به هوش مىآيد ، اگر نفس كشيدن تغيير يافت و توانست نفس كوتاه بكشد اميد بهبود هست و دليل است كه اعضاى نفس‌كش به حال اعتيادى بازگشته‌اند ، زيرا در اثناى شدت بيمارى ، بيمار نفس بلند مىكشد كه به تدريج وارد ريه شود و اگر ورمى در جانب مقابل ورم خناق پيدا شد ، اميد تحليل رفتن هست چنان كه ياد گرفتى !\r\n\r\nانتقال خناق\r\nاگر در ورم خناقى ، پژمردگى و تحليل رفتن بدون منفجر شدن به سوى خارج احساس شد و تا اندازه‌اى بيمار استراحت كرد ، نبض موجى و بزرگ بود ، سرفه همراه داشت ، علامت اين است كه به ذات الريه منتقل مىشود .\r\nاگر نبض متشنج بود ، تشنج پديد آيد . اگر نبض بسيار ناتوان و كوچك و متفاوت و تپش هيجانى\r\n\r\n","description":"","footnote":"","page_name":" 366 ","page_number":400},
  {"content":"\r\n\r\nبود و نيروى غريزى تحليل يافت و بيمار غش كرد ، علامت اين است كه ماده به سوى قلب آمده است .\r\nاگر معده به درد آمد و دل به هم آمدن همراه بود ، دليل آن است كه ماده به معده وارد شده است .\r\nجمع شدن ماده : اگر بعد از روز چهارم اندكى نرمى در ورم حس شد ، علامت جمع‌شدگى است .\r\nگاهى مىشود كه از اثر خناق گردن و سينه سرخ رنگ گردد ، هرگاه اين سرخ‌رنگى ناپديد شد ، دو حالت دارد : 1 - ماده به سوى داخل بازگشته ، 2 - بيرون آمده .\r\nاگر به سبب تخليه شدن ماده باشد ، اميد شفا مىرود ، كه نفس كشيدن هم از دشوارى تخفيف يابد . در غير اين صورت حال بد است .\r\nعلامت ورم خناقى خونى همان علامات ساير ورمهاى خونى است كه مىشناسى ! سرخى زبان و رخساره و چشم و احساس مزهء خون شيرين يا مزهء مانند مزهء شراب غليظ ، درد شديد ، كشيدگى ( تمدد ) و تنگى نفس در پى دارد .\r\nعلامت ورم صفرايى : التهاب ، حرارت ، اندوه شديد ، درد شديد تمددى و سوزناكى ، نفس‌تنگى ، احساس تلخ‌مزگى در دهان ، خشكى دهان و بىخوابى است . نفس‌تنگى صفرايى ، به شدت نفس‌تنگى خونى نمىرسد .\r\nاز رنگ زبان و سوزش موضعى و شدت آن - كه تو گويى چيزى تندمزه و سوزناك در آن جاى گرفته است - مىتوان نوع ورم را شناسايى كرد . درد ورم صفرايى كمتر از درد ورم خونى است .\r\nعلامت ورم بلغمى : شورمزگى يا بوركى همراه حرارت و لزجى ، زيرا چنين بلغمى فاسد و متعفن شده ، رنگ زبان و رخساره سفيد ، عطسه و التهاب كم ، گاهى زبان از دهان بيرون آيد و فروهلد . با خناق بلغمى كمتر ورم در غده‌ها پيدا مىشود ، درد يا نيست يا بسيار كم است ، تب همراه ندارد ، ممكن است چهل روز دوام يابد ، اگر بيمار سعى كند مىتواند ببلعد ، كه بلعيده به سستى نفوذ مىكند .\r\nعلامت خناق سودايى : سختى ورم ، احساس ترش‌مزگى و گس‌مزگى اندك‌اندك روىآور است و گاهى از ورم گرم منتقل شده است . اگر خناق از خشكى اندامان نفس‌كش - هركدام - باشد ، موجب كم بودن رطوبت در دهان است كه بايد از آب گرم بهره يابد كه هم سست‌كننده و هم رطوبت‌بخش است .\r\nو بدان ! كه گاهى انسانى مدت يك سال يا دو سال احساس درد در گلو مىكند ؛ دليلش اين است كه زائده‌اى در اطراف گلويش متحجر شده .\r\n\r\n","description":"","footnote":"","page_name":" 367 ","page_number":401},
  {"content":"\r\n\r\n\r\nفصل پنجم در معالجهء كلى ورمهاى اطراف گلو ، حنجره و غده‌هاى پيرامون حنجره و گلو ، زبان كوچك ، شراع الحنك و لوزتين\r\nبايد قبل از هر چيز مادهء بيمارى را به وسيلهء خون‌گيرى و اسهال بيرون راند ، و آن را به سوى مخالف كشيد حتى اگر با حجامت باشد كه بر جاهاى دور برابر مادهء ورمى گذارند . دست و پاها را تند ببندند كه شخص را به درد آرد ، و از داروهاى گيرنده مخلوط با داروهاى كمى جلادهندهء بيرون آورنده ، مانند عسل شروع كنند ، كه بهترين اين داروها پوستهء گردو ، و در درجهء دوم رب توت است .\r\nو بدان ! كه در ابتداى بيمارى زبان كوچك يا خناق ، غرغره كردن با سركه مفيد است كه بازدارنده است و رطوبت زياد مىكشد و مانع از رويدادى مىشود كه نزديك است روى دهد .\r\nهم از اين قبيل داروهاست : شب ، مازوج ، گلنار ، انار ترش و انار شيرين كه در آب بجوشند تا از هم مىپاشن و انگشت پيچ سازند و بليسند ، بىبهره نيست . اگر موى جان‌دانه را بتراشند و افشرهء اقاقيا بر آن مالند ، خارج از فايده نيست . بعد از مراحل اوليه به تدريج داروهاى رساننده استعمال شود ، بعدا به بازكننده‌هاى قوى برسد كه در قوت نشادر و عاقرقرحا و غيره باشد كه ذكر خواهند شد .\r\nعطسه كردن وسيلهء كندس ، كوشنه ، برگ خرزهره ، مرزنگوش نافع است .\r\nبراى علاج خناق و زبان كوچك و لوزتين و ساير اعضاى گلو داروى مجرب هست كه از اين قرار است :\r\nبا نخى و به‌ويژه نخى كه با ارغوان بستانى و آبى نه ديمى رنگ شود ، مارى خفه كنند و نخ را بر گردن بيمار ببندند ؛ اثر مثبت بسيار عجيب دارد . شير هم از داروهاى خوب است .\r\nدر اواخر بيمارى داروهاى نرم‌كننده و بازدارنده بايد كه درد را تسكين بخشند . بايد در استعمال داروهاى گيرنده و تحليل‌برنده و رساننده دقت كرد ، و دقت كرد كه آيا بدن بيمار نرم يا سفت است .\r\nاگر سفت است داروى قوىتر داد ، اگر نرم است دارو كم‌توان‌تر باشد .\r\nلازم است كه عمر و مزاج و زمان و عادات بيمار را مراعات كرد .\r\nگاهى اقتضا مىكند كه ورم زبان كوچكه و لوزتين و سستى و فروهشتگى آن را بريد ، كه در باب ويژه‌اى بحث خواهد شد .\r\nيكى از اسلوب علاج ، با فشار انگشت برجاى ورم است ، كه آن را در سه حالت به كار مىبرند :\r\n1 - وقتى مهره از جاى مىلغزد . 2 - در ورم زبان كوچكه و لوزتين كه فروهشته را به سوى بالا بركشند . 3 - در ورم بلغمى كه منفذ هر دو ( حنجره و قصبه ) تنگ مىشود ، با فشار انگشت منفذ را پاك كنند و نرمى بخشند .\r\n\r\n","description":"","footnote":"","page_name":" 368 ","page_number":402},
  {"content":"\r\n\r\n\r\nفصل ششم علاج خناق و ذبحه\r\nاگر ماده سبب خناق و ذبحه گرم است ، بايد خون‌گيرى كنى ! اما نبايد يك‌دفعه خون زياد بيرون آورى ، و به‌ويژه اگر احساس كردى كه بيمار از اثر خون‌گيرى نيروى جسمانيش كاهش مىيابد و ناتوان مىشود ، در اول بار تا مدت سه روز در هريك ساعت ده قطره خون بگير !\r\nاگر نيروى بيمار سرحال بود و ناتوانى رخ نداد ، بايد خون‌گيرى را همچنان ادامه دهى ، تا هنگامى كه احساس مىكنى ممكن است بيمار از اثر خون‌گيرى غش كند ؛ آنگاه دست بردار !\r\nنكند به فكر اين بيفتى كه اگر فاصلهء هنگام خونريزى را بيشتر كنى ممكن است بيمار نيرو را از دست ندهد ؛ زيرا ما گفتيم اگر ديدى كه ممكن است غش كند دست بردار ، چون‌كه اگر غش كند ديگر كار از كار گذشته و نيروى بدن به كلى نابود شده است و همراه نيرو از دست دادن نفس‌تنگى هم هست و به‌ويژه كه بيمار به اختيار خود يا اجبارا غذا را كمتر كرده است .\r\nبايد در خون‌گيرى چيزى را زير نظر داشته باشى ، مثلا ورم هست و ورم خناقى است و سبب بند آمدن خون شده است و به‌ويژه در كسانى كه عادتا خونريزى دارند مانند خون حيض و خون بواسير ، كه در اين حالات بايد خون را از طرفى بگيرى كه خون در آن بند آمده است . و حتما بايد رگ صافن ( وريد پايين ساق ) را بزنى و حجامت بر ساق بگذارى ، هرگاه خون زياد ريزش كرد ، ممكن است بىدرنگ سبب دفع شود و اگر به كلى دفع و رفع نشد ، فرداى آن روز رگ‌زنى و حجامت را دوباره كن !\r\nراستش اين است اگر بيمار تحمل خون‌گيرى داشته باشد و مادهء بيمارى رسيده و پخته گشته است ، رگ زدن بهترين راه علاج است كه هم نيروى بيمار باقى مىماند و هم خود مادهء بيمارى مستقيما تخليه مىشود . خونى را كه مىگيرى اگر در مدت بيست روز هر روزه ، ده وزنه ، يا پنج وزنه ، و بدون تأخير در نوبت باشد خوب است كه علاوه بر نيرو باقى ماندن و خلط برانداختن نفس كشيدن بيمار نيز به سهلى و آسانى مىانجامد .\r\nاگر خواستى كه داروى در گلو گردانيدنى به كار ببرى ، بايد اول بدانى كه پرشدگى از خون وجود دارد يا نه ، اگر پرشدنى هست داروى در گلو گردانيدنى را به تأخير انداز ! كه احتمال مىرود مادهء غرغره‌اى جذب شود و سبب درد و آزار زياد گردد .\r\nپس بايد بعد از تخليهء ماده ، داروهاى در گلو گردانيدن استعمال شود .\r\nنوعى ديگر از حالت ذبحه هست كه در دورترين طرف « غلصمه [ ( گوشت ميان مرز مشترك سر و گردن ) [ شراع الحنك 
  ] پديد آيد ، بايد منتظر بود تا از شدتش كاسته شود و پايين آيد ، آنگاه رگ‌زنى را استعمال كن ! پايين آمدن را از حالت بلعيدن بيمار مىفهمى . شايد بيمار در حين شدت ذبحه بسيار دشوار بتواند خوراك ببلعد ، يا ذبحه مدتى به حالت ركود مىماند و آنگاه به پايين آمدن مىانجامد و تا تشخيص دادى كه ذبحهء كذايى رو به پايين آمدن و از بين رفتن نيست ، رگ مزن ! و اگر تشخيص دادى كه پايين آمده است باز چندان خون مگير كه زياده از حد باشد ، و همان قدر كه\r\n\r\n","description":"","footnote":"","page_name":" 369 ","page_number":403},
  {"content":"\r\n\r\nسابقا گفتيم كافى است .\r\nاگر خناق سببش از پرشدگى ( امتلاء ) سراسر بدن نيست و فقط زائده‌ايست در طرفهاى گلو ، بيم آن هم نرود كه كمك از اندامى ديگر به وى برسد ، ممكن است نيازى به رگ زدن نباشد .\r\nشايد به وسيلهء دارو كارى بشود كرد كه گداختهء زياد را - كه نياز به تعويض داشته باشد - بازدارد .\r\nبايد بيمار از غذا خوردن امتناع ورزد تا بدن از خون خود تغذيه نمايد و خونى را كه به ورم مىرسد به سوى خود برگرداند و خون راه ورم را از دست بدهد ؛ مثل اينكه بدن خون را از ورم غصب مىنمايد . آنگاه به تحليل بردن و رسانيدن ورم بپرداز !\r\nزيرا اگر رگ بزنى ممكن است بيمار تحمل نكند و اگر رگ بزنى حتما بيمار بايد غذا بخورد و هرگاه غذا خورد و به‌ويژه اگر غذا بخورد و سير نشود ، به شكنجه و آزار گرفتار آيد .\r\nاما در هر حال اگر تشخيص دادى كه بايد رگ زير زبان زده شود ، كار را به تأخير مينداز و روز اول بزن و حتى در حالت خون‌گيرى نوبتى يك ساعته در زدن رگ زير زبان درنگ مكن ! به‌ويژه هرگاه ديدى كه رگهاى زير زبان كشيدگى يافته‌اند .\r\nاحتمال دارد در بيمارى ذبحه نياز باشد كه رگ گردن ( وداج ) را بزنى .\r\nيا زبان را با لبهء تيغ خراش دهى و شيار نمايى .\r\nحجامت بر ساق نهادن نيز مفيد است .\r\nكسانى كه اكثرا به بيمارى خناق گرفتار آيند بايد احتياط كنند ، همين‌كه حس كردند كه حالت خفگى در راه است خون‌گيرى به عمل آورند . منظور اين است كه هرگاه احساس پرى كردند يا در سرآغاز موسم بهار خون‌گيرى از آنها به عمل آيد خوب است .\r\nاگر بيمار خناق با تب شديد روبه‌رو نيست و تب مانع تخليه نباشد ، اماله وسيلهء داروهاى تند مزاج و نيرومند بسيار مفيد است . و اگر تب هست به وسيلهء داروهاى سبك و نيروبخش حقنه شوند .\r\nدر هر حال حقنه وسيلهء داروهاى بسيار تأثيربخش در تخليه و شياف از آنها در بيمارى خناق بسيار بهره‌رسان است .\r\nبايد دست‌وپاى بيمار را ببندند ، پشم و به‌ويژه پشم آلوده به پشكل ميش را در روغن زيتون يا .\r\nروغن بابونه فروكنند و پيرامون گردن بندند كه هم آرام‌بخش درد است و هم نرم كنندهء ورم خناقى است و در آخر كار كه ديدى پشم كذايى بهره نداد ، آن پشم گردن‌پيچ را با داروهايى بياميز كه مادهء ورم را جذب مىكنند ؛ كه عبارتند از : بورك ، خردل ، كوشنه ، گندبيدستر ، گوگرد و مرهمهاى سرخ گردانندهء پوست بسيار تأثيربخش ، كه مرهمها با عسل بلاذر درست مىشوند . و هر داروى تاول‌آور در اين‌باره مفيد است .\r\nبايد بيمار تا روز سوم فقط اسكنجبين و عسلاب بخورد و غذاى ديگر نخورد ، آنگاه به تدريج شروع به خوردن آب جو همراه با شربتهاى خوش‌مزه بكند ، بعد از آن زردهء تخم‌مرغ بخورد .\r\n\r\n","description":"","footnote":"","page_name":" 370 ","page_number":404},
  {"content":"\r\n\r\nاگر ديدى كه خوراك را به آسانى مىبلعد ، سوپ بلال بخورد ، در اواخر بيمارى سوپهاى رساننده و گدازندهء مادهء ورم بخورد .\r\nاگر بلعيدن را به دشوارى انجام مىدهد ، حجامتهايى وسيلهء مكيدن يا وسيلهء آتش ، بر مهرهء دوم گردنش بگذار ! تا گدار بلع به تدريج گشاد و گشادتر گردد و بتواند به آسانى هر چيزى را ببلعد .\r\nهرگاه دشوارى در بلعيدن نماند ابزار حجامت را بردار و اگر ابزار حجامت وسيلهء آتش چسبيده است خودبه‌خود مىافتد .\r\nاگر جاى حجامت گذاشتن را با لبهء تيغ بخراشى مانعى ندارد و شايد مفيد باشد كه در جاى خراش خون بيرون آيد . به وسيلهء خراشيدن با لبهء تيغ خون از جاى مهرهء دوم و خون از دو « اخدع » ( رگ گردن ) آيد مفيد است .\r\nتنها حجامتى را بر سر بيمار بگذار ! اگر بادكشها را زير زنخ بر گلوى بيمار قرار دهى خوب است .\r\nو اين حجامت‌گذارى زير زنخ را بايد بعد از پارچه پارچه شدن ماده انجام دهى كه حجامت همگى ماده را به سوى مخالف جذب مىكنند و كاهش مىدهند . حجامت بر گردن گذاشتن نيز همين كار را انجام مىدهد .\r\nهمچنين حجامت زير پستان و بر ميان دو شانه گذاشتن بىفايده نيست و بهره‌رسان است .\r\nاگر چوبك خيزران و امثال آن را در پنبه بپيچى و به گلوى بيمار خناق فروبرى شايد بىفايده نباشد كه گلو را از خلط و چرك مىروبد .\r\nيا اينكه ابزار باريك توخالى از طلا و نقره و امثال آنها را به گلو فرو برى كه در آسان نفس كشيدن كمك كنند خوب است .\r\nاگر بيمار خناقى و ذبحه به تنگ‌نفسى شديد مبتلا شد ، حتما بايد حجامت بر گردنش بگذارى .\r\nاگر شانه‌هاى بيمار را با فشار بچلانى ، شايد گدار بلع و گدار نفس كشيدن گشادتر شوند .\r\n\r\nداروهاى معالج :\r\nدر مراحل نخستين بيمارى بايد داروهاى گيرنده به كار برى و به‌ويژه اگر ورم خونى باشد .\r\nبهتر آن است كه داروى گيرنده براى علاج ورم خناق و ذبحه داراى گوهر لطيف باشد كه زود پايين برود و زود تأثير بخشد .\r\nنتيجهء آزمايشات چنين نشان داده است كه داروهاى گيرندهء تركيب شده از چند دارو ، تأثيربخش‌تر از داروى سادهء گيرنده‌اند .\r\nممكن است در اوايل بيمارى درد شديد روى دهد ، در اين حالت داروى گيرنده را با داروى مسكن درد قاطى كن ! كه در عين حال نرم‌كننده باشد . و اين داروها عبارتند از :\r\nشربت بنفشه ، پانيد ، شير گرم ، لعاب بزر كتان ، شراب سيكى .\r\nاحتمال دارد كه مادهء بدجنس ريزش‌كننده زياد باشد ، كه در اين حالت حتما بايد داروى\r\n\r\n","description":"","footnote":"","page_name":" 371 ","page_number":405},
  {"content":"\r\n\r\nتحليل‌برنده را همراه داروى گيرنده نمود . يا شايد ماده به حد زياد ريزش مىكند اما ورم سفت و نيرومند نيست ؛ در اين حالت تداوى را وسيلهء نشادر و مازوج شروع كن كه در بازدارندگى و تحليل بردن ورم بسيار تأثيربخش است .\r\nدر خناق صفرايى ، بايد بر داروى سردىبخش و گيرنده اعتماد كرد و بعضى ماليدنيها لازم است . در خناق صفرايى و در هر حالت گرم ، غرغره‌ها ، پف كردنيها به وسيلهء ابزار و پاشيدنيها ، استعمال مىشود .\r\nغرغره با اسكنجبين و آب ، سركه و آب ، كه در اول خناق گرم و سرد بسيار مفيد است . همچنين غرغره با مرباى توت و به‌ويژه توت بيابانى و در درجهء دوم هرچه در آن شكر يا عسل باشد .\r\nعسل را در ابتدا خالص استعمال مىكنند . مادهء غرغره را با گيرنده‌هايى از قبيل آب سماق خشكيده و غورهء خشكيده تقويت كنند ، يا تنها آنها را بدون فشردن تناول كنند . گلنار با يك برابر عسل مخلوط كنند ، كه براى پاكسازى خوب است ولى نيروبخش نيست . آب‌پز خرماى قسب با عسل ، آب‌پز سماق ، آب منعقد انگور و از اينها قوىتر : افشرهء گردوى تر و ناخشكيده كه در اين مورد بهترين است . افشرهء گل شاداب ، رب خشخاش كه با گيرنده‌ها مخلوط باشد ، در ابتدا بسيار نافع است . آب‌پز آس و بلوط و سماق و آب گشنيز با سماق ، آب پوست گردو ، آب آس ، آبى كه عدس يا ميوهء به در آن بسيار جوشيده باشد ، كه بسيار گيرنده است . زالزالك هم در اين‌باره ويژگى دارد . شب يمانى هم خوب است .\r\nدر گلو دميدنيها : بزر گل ، سماق ، گلنار ، به اجزاء متساوى ، اندكى كافور .\r\nدر علاج ورم خناق صفرايى افشرهء گياهان سرد مخلوط با كمى گيرندگى و افشرهء هفت‌بند ، افشرهء تاج‌ريزى ، افشرهء جوانه‌هاى تاك مؤثرند . داروهاى مشترك براى گيرندگى و سردىبخشى در ابتدا ، بزر گل ، بزر پنيرك ، لعاب اسفرزه ، نشاسته ، تباشير ، سماق ، كتيرا ، كافور ، كه حب پهن آن را در زير زبان نهند .\r\nهرگاه ريزش از ماده قطع شد ، بايد مرّ و زعفران را با رب توت مخلوط و استعمال كنند . كه مرّ از گيرندگى كه دارد ژرفارو است و تحليل‌برنده است . زعفران نفوذكننده است . هرگاه باهم باشند مىتوانند ورم را به پختگى برسانند .\r\nاگر ديدى كه ورم تا اندازه‌اى سختى دارد ، كمى بورك با توت مخلوط كن ! اگر از انتها نزديك شد يا شروع به تحليل رفتن كرد ، بايد مسكن و سردىبخش به كار برد . مانند : شير كه فلوس خيارچنبر در آن حل شده ، زفت در رب توت ، يا آب‌پز انجير و شنبليله ، يا رب آس با شراب سيكى ، يا آب كلم با عسل يا سيكى . مقل عربى حل‌شده در رب انگور ، بسيار مفيد است .\r\nهم‌چنين آب « اصول » ( بيخهاى چهارگانه ) كه مويز در آن پخته باشد . شنبليله و خرما و انجير و مرّ و زعفران و دارچين ، غرغره با اسكنجبين يا عسلاب .\r\n\r\n","description":"","footnote":"","page_name":" 372 ","page_number":406},
  {"content":"\r\n\r\nضمادهايى هم براى رسانيدن ورم استعمال مىشود ، مانند : ضماد گياه ساهر « 1 » ( شاهتره - نسخه ) . چكانيدن روغن بادام در گوش نيز مفيد است .\r\nاگر ديدى كه ورم نمىرسد و سفت است ، بايد گوگرد با دارو مخلوط كنى !\r\nاگر ورم رسيد كوشش كن كه بتركد . براى اين منظور غرغره‌هايى را تجويز كن كه هم تر كننده و هم نرم‌كننده باشند ، از قبيل داروهاى تندمزاج ، با شير .\r\nاگر ورم آشكار است و تركيدنش به درازا كشيد مىتوان نشتر استعمال كرد .\r\nداروهاى معتدل و تركانندهء ورم : آب‌پز انجير و شنبليله ، خرما ، آب‌پز عدس با گل ، رب سوسن ، بزر گياه مرو ، و بعدا به تدريج داروهاى قوىتر مانند : رب توت آميخته با بورك و كتيرا ، بزر گياه مرو حل‌شده در شير بز ، روغنهاى گرمىبخش ، و به‌ويژه با عسل و سك . غرغره با عسلاب كه انجير و پونه و مرزنگوش و شبيت و نعناع و شيرين‌بيان و نمّام به‌طور مجموع يا انفرادى در آن جوشيده‌اند ، كوشنه به‌ويژه كوشنهء آبى بسيار نافع است .\r\nدر مرحلهء نهايى ، براى پاكسازى و تركيدن : نطرون ( بورهء قرمز ) ، بورك ، صمغ انگدان ، مرّ ، فلفل ، گندبيدستر ، چلغوز پرستو ، چلغوز خروس ، با رب توت مادهء غرغره باشند . يا نشادر و عاقرقرحا و بزر اسپند ، خردل ، بزر ترب با آب و اسكنجبين . و همين داروها براى دميدن به گلو نيز استعمال مىشوند . پف كردن نشادر ، مايهء آسايش بيمار مىشود . اگر علت تماما پايين آمد ، شراب و حمام و پاشيدنيها را تجويز كن !\r\n\r\nنسخهء مفيد براى مرحلهء نهايى :\r\nبيخ سوسن ( شيرين‌بيان - نسخه ) چهار جزء ، صمغ انگدان نيم جزء با افشرهء كلم ، يا آب غليظ انگور جمع شوند .\r\nعلاج ورم بلغمى : چوبك مانندى سركج شده را كه پارچه بر آن پيچيده به گلو فرو كند و بر ورم بمالد كه رطوبت را از آن بركشد ، اگر ورم كهنه شده است ، صمغ انگدان و دارچين ، يا صمغ صنوبر و ايارج ( معجون مسهل و امثال آن ) استعمال شود ، حقنهء بسيار شديد مفيد است .\r\nداروى مفيد در هر وقت براى ورم خناق سودايى ، عبارت است از : مدفوع سفيد سگ و گرگ ، سگ را گرسنه كنند و فقط استخوان به وى مىدهند كه مدفوعش سفيد مىشود و زياد بوى گند ندارد .\r\nمدفوع انسان و به‌ويژه مدفوع كودك نيز در اين‌باره علاجى خوب است ، كه بايد كوشش كرد خوراك كودك يا بزرگسالان آن‌قدر باشد كه هضم مىشود . بهتر است كمى نان و لوبيا گرگى به وى داد و شراب كهنه بنوشد ، آنگاه مدفوعش را خشك كنند كه كمتر بوى بد مىدهد . اگر آرزو كرد كه چيز ديگرى با نان بخورد ، خوراك خوب كيموس گرم‌مزاج و معتدل مانند : گوشت مرغ و كبك و پاچهء بز باشد كه مدفوع حاصل از اين خوراكها زياد بدبو نيست .\r\n\r\n\r\n","description":"","footnote":"\r\n( 1 ) - ساهر : گياهى است كه بيشتر در گندم‌زارها رويد ، كوپك قره‌يروغى ( تحفه )\r\n","page_name":" 373 ","page_number":407},
  {"content":"\r\n\r\nپرستو را سر مىبرند خونش بر بالها مىريزد ، نمك‌سود مىشود ، در سبويى نهند و سر آن را با گل مىبندند و در تنور مىگذارند تا مىسوزد ، كه به عقيدهء من اگر در شيشه گذارند و سر شيشه را با گل حكمتى ببندند بهتر است .\r\nسوختهء چلغوز پرستو هم خوب است ، اگر سق بيمار خناق را با نمك و عسل و سركه و زيت بيندايند مفيد است ؛ همين دارو براى ورم زبان كوچكه هم نافع است .\r\nزهرهء گاو نر با عسل ، زهرهء لاك‌پشت ، زهر مس ، سر ماهيهاى كوچك نمك‌سود ، به‌ويژه براى زبان كوچكه . غرغره با اسكنجبين كه بزر ترب در آن پخته باشد .\r\n« قلقطار » ( زاج زرد ) و « قلقدس » ( زاج سفيد ) هر دو در ورم « نغانغ » ( گوشت ميان كام و بناگوش ) داروى خوبى هستند .\r\nداروى توت با مرّ و زعفران ، داروى « خطاطيف » ( پرستوها ) داروى « سپند » ، داروى « پوست گردوى سبز » ، « قرص اندراوس » از داروهاى خوب تركيبى براى ورم خناق هستند . همچنين داروى زير :\r\nمدفوع سفيد سگ ، كه در سفال سوخته ، يا ناسوخته يك اوقيه . فلفل دو درهم ، سوختهء مازوج ، پوست انار ، استخوان آروارهء خوك يا بوزينه يا كفتار ، از هريك نصف اوقيه ، مرّ ، كوشنه هريك نصف اوقيه . در گلو دمند يا بر ورم مالند .\r\nدر مرحلهء اخير اگر در نهايت شدت باشد ، مدفوع كودك كه نان و لوبيا گرگى خورده يا سوختهء مدفوع سگ و چلغوز پرستو با نشادر را روزى چند بار استعمال كنند .\r\nشايد زبان بيمار ورم كند كه معالجهء ورم زبان را شرح داديم ، بايد بدان رجوع شود . علاوه بر آن بايد بعد از خون‌گيرى مواد را به سوى پايين كشانيد ، كه ايارج فيقرا در اين زمينه بسيار اثر دارد ، كه در جذب مواد به سوى بالاييهاى گلو ، بالاى معده و مرى ويژگى دارد . بعدا سردىبخش‌هاى بازدارنده استعمال مىشود ، مانند افشرهء كاهو كه مفيد است . سپس اگر نياز به تحليلى لطيف داشت ، داروى تحليلى لطيف زيانى ندارد .\r\nاگر از در رفتن مهره است بايد با انگشت يا با ابزار به آرامى بر آن فشار آورد و به سوى عقب كشاند . شايد به جاى خود برگردد كه بيمار آسودگى حس مىكند . ابزار اين كار چيزى است مانند لگام در گلو داخل كنند .\r\nدر ورمها فشار دادن بسيار زيان‌آور است . اگر خناق شديد بود و از دارو علاج نشد و بيم مرگ رفت ، بايد قصبه را از وسط پاره كرد ، يعنى زردپيهاى ميان دو حلقه از حلقه‌هاى قصبه را شق كرد بدون اينكه به كركره بخورد . تا از آنجا نفس بكشد . بعدا كه ورم معالجه شد شق شده را با بخيه بايد دوخت و به وسيلهء دارو معالجه كرد و شفا داد .\r\n\r\nطرز معالجه :\r\nسر را به سوى عقب بكش و بگير و پوست را بگير و شق كن ! بهتر آن است كه پوست را با قلاب\r\n\r\n","description":"","footnote":"","page_name":" 374 ","page_number":408},
  {"content":"\r\n\r\nگرفته دور كرد تا قصبه ظاهر شود . و ميان دو حلقهء وسطى را كه در برابر پوست شق شده قرار دارد ببر و بعدا بدوز و گرد زرد بر آن پاش ! بايد هر دو لبهء پوست شق‌شده را پيچيد و به تنها دوخته شود ؛ بدون اينكه به كركره و آبشامه‌ها بخورد . اين است دستور شق كردن .\r\nاگر حدس زدى كه زردپيها ورمى يا آفتى دارند شق كردن را انجام مده !\r\nاگر بيمار غش كرد و ترسيدى كه خفه شود فورا حقنهء قوى استعمال كن و رگ زير زبان و رگ پيشانى را بزن ! حجامت بر مهره‌ها و زير زنخ بگذار ، با تيغ زدن يا بدون تيغ زدن .\r\nاگر خفگى و بيهوشى از غرق شدن در آب است ، سرش را پايين نگه مىدارى تا آب فرو ريزد ، بعدا به وسيلهء دود خوش‌بوى قوى او را به هوش مىآرى .\r\nكسى كه تازه از خناق شديد رهايى يافته ، بايد خون‌گيرى شود و حقنه استعمال كند و چند روزى سوپ آرد نخود و شير يا آب گوشت كه نان در آن حل شده و زردهء تخم‌مرغ بخورد . و بدان ! كه هركسى درد گلو دارد - هر دردى باشد - بهتر آن است كه از سخن گفتن دورى جويد .\r\n\r\nفصل هفتم زبان كوچك و لوزتين\r\nگاهى مىشود كه نزله‌هايى روى دهد و به سبب آنها زبان كوچك و لوزتين آماس مىكنند و به حدى مىرسند كه نفس كشيدن دشوار مىشود و ممكن است كه زبان كوچك ورم نكند اما فروهلد .\r\nبايد با داروهاى خشك‌كننده و گيرنده ورم گرم و سرد را معالجه كرد ، و ممكن است احتياج به جراحى داشته باشد . معالجهء زبان كوچك و لوزتين به علاج خناق نزديك است ، بايد در مراحل اوليه داروهاى ماليدنى به وسيلهء پر استعمال كرد ، نه با انگشت كه انگشت اين نرمش و پاكى پر را ندارد و ممكن است درد را دشوارتر كند . اگر ورم بزرگ است و التهاب كم ، بايد داروهاى گس‌مزه استعمال كرد و اگر التهابى است ، داروهاى بسيار سردىبخش لازم است . از قبيل : آب تاج‌ريزى ، بزر گل ، برگ گل ، كه بزر و برگ گل بسيار فعالند و از آنها قوىتر : صمغ عربى ، كتيرا ، انزروت با بسپايك . و هم‌چنين گلنار دو جزء ، شب يمانى يك جزء ، با پارچهء حريرى بيخته شود . مازوج ساييده در سركه كه به وسيلهء پر بر آن مالند . آب انار ترش با گيرنده‌ها ، سنگ سادنه ( فروخيوس - نسخه ) ، سنگ « فروهبوس » ( فروخيوس - نسخه ) سوخته كه آن را « اخراطيوس » ( اخراطوس - نسخه ) گويند ، سنگ « افروجى » ، ( افروخى - نسخه ) تباشير ، گل مختوم ، گل ارمنى ، رب غوره ، ثمر شوكه مصريه ( خار مصرى ) ، شب يمانى ، بزر گل ، همه براى ماليدنى مفيدند . بخور وسيلهء ساقه‌هاى شبت براى ترنجيدگى دادن به زبان كوچك بسيار مفيد است . افشرهء انار شيرين كه با پوست كوبيده همراه يك‌ششم آن عسل غليظ ، از ماليدنيهاى مفيد است و بايد پيوسته بعد از غرغره‌هاى گيرنده ، با آب گرم غرغره كنند ، كه سختى را نرمى دهد و نمىگذارد كه از گيرنده‌ها سفت شود .\r\nاگر از داروهاى گيرنده سفتى و فشردگى و ترنجيدگى آزاردهنده روى داد ، بايد لعابها و صمغ\r\n\r\n","description":"","footnote":"","page_name":" 375 ","page_number":409},
  {"content":"\r\n\r\nكتيرا و نشاسته و انزروت و بزر خطمى ، و آب سپوس ، آب‌جو ، و يا افشرهء شاخه‌هاى نازك سفيد خار ، با يك‌پنجم آن عسل يا روغن زيتون ، آب‌پز گل و سماق با يك‌ششم آن عسل بپزد و منعقد شود و از خارج بر آن بمالند كه خشكندگى و گيرندگى را به اندازهء مازوج و زاج بلورى و نمك در بر دارد .\r\nكه مازوج و زاج بلورى و نمك از همه قوىتر است . اگر ورم سودايى است ، مازوج كال يك جزء ، زاج سرخ و سماق هريك سه جزء و يك‌سوم جزء ، نمك برشته بيست جزء .\r\nداروى خوب براى هر وقت و حالتى : شب يمانى سه جزء ، بزر گل دو جزء ، كوشنه يك جزء ، به وسيلهء پر يا آلت بالابرندهء زبان كوچك ضماد كنند .\r\nافشرهء انار با پوست با يك‌پنجم آن عسل معجون شود و بمالند .\r\nشب يك جزء ، نوشادر نيم جزء ، مازوج كال دوسوم جزء ، زاج سه جزء .\r\nهرگاه علت به دوران نهايى رسيد يا نزديك به نهايت بود ، مرّ و زعفران و مشك زمين و امثال آنها را استعمال كنند . قندول هم مفيد است . شكوفهء گورگياه ، ساقهء بلسان ، دوال ، داروهاى ماليدنى مفيد و غرغره با آب آنها نيز خوب است . و به‌ويژه غرغره با آب‌پز بيخ شيرين‌بيان و بزر گل با عسل باشد .\r\nپيوسته روغن زيتون در گوش چكانيدن مفيد است . اگر هر دو لوزه و اطراف آن دردمند باشند ، در آب جوشيده‌هاى ذكر شده در خناق استعمال شود . اگر درد تسكين نيافت ، اسهال را اعاده كن ! اگر بهره نداد ، داروهاى زياد تحليل‌برنده مانند : سيماهنگ ، كلم ، لوفا ، بورهء قرمز ، تنها يا با عسل استعمال كن ! اگر ورم سخت شد و دوام يافت ، صمغ انگدان بهترين داروست . اگر ورم در جايى باريك بود و در جايى ستبر ، تا ممكن است با ماساژ دادن آن را چاره‌سازى كن و الّا بايد بريده شود ، اما بايد قبلا به وسيلهء قاشقى كه به لگام مىماند نشادر بر آن ريزى كه بپژمرد ، و تا بيخ ورم كرده پژمرده نشود نبايد ببرى كه خطر زياد در بر دارد .\r\nدارويى كه قرحه و آماس « نغانغ » ( گوشت پاره ميان كام و زير بناگوش ) را خشك و پاكسازى مىكند : عدس ، گلنار هريك پنج جزء ، شياف خشخاش شاخدار ، زعفران ، كوشنه هريك يك جزء ، در آب بجوشد و از آب جوشيده آن جزئى يا نيم جزء رب توت و يك‌چهارم جزء عسل ، غرغره كنند .\r\n\r\nفصل هشتم افتادن زبان كوچكه\r\nگاهى از تب و شايد بدون تب زبان كوچكه برافتد . افتادن يعنى كشيده شدن به سوى پايين و به جاى خود برنگشتن . در بعضى حالات انسان نمىتواند بدون فشار انگشت لقمه را ببلعد .\r\n\r\nعلاج :\r\nاگر حرارت و سرخ‌رنگى هست ، خون بگير و بعدا غرغره‌هاى نامبرده در فصلهاى گذشته را\r\n\r\n","description":"","footnote":"","page_name":" 376 ","page_number":410},
  {"content":"\r\n\r\nتجويز كن ! از قبيل : سركه و گلاب ، و بعدا با داروهايى از قبيل گل ، صندل ، گلنار ، كافور ، به‌ويژه رب توت ، در ابزارى كه شبيه لگام است مىريزى و به وسيلهء آن برافتاده را بلند مىكنى ، و تا ممكن است بايد عمل به آرامى صورت گيرد .\r\nاگر حرارت و سرخى نيست ، غرغره با اسكنجبين و خردل يا آبكامهء معمولى ايرانى استعمال كن و با ابزار نامبرده آن را بلند كن ! مازوج و نشادر نيز جزء داروهاى بلند كردن زبان كوچك هستند كه ساييده استعمال شوند .\r\nبهترين علاج آن است كه به وسيلهء ابزار نامبرده زبان كوچك را به سوى خارج كشيد و داروهاى گيرنده و مخلوط با تحليل‌برنده‌ها در آن جاى داد و ممكن است انگشت را با دارويى از قبيل رب توت و گردو و غيره آلود و بر زبان كوچك فشار آورد و براى نگه داشتن از افتادن : گلنار ، شب و كافور مفيدند . براى بلند كردن : سك ، نشادر ، مازوج با گلنار ، كه سك از همه لطيف‌تر است .\r\nبعد از آنكه ورم و امتلايى در ميان نباشد ، هرگاه در جاى اصلى خود جايگير شد ، چندين بار پياپى با برفآب غرغره كند .\r\nاز داروهاى مجرب در اين‌باره يكى اين است : بزر گل نيم رطل ، افشرهء گياه شنگ سه اوقيه با عسل يا با شراب سياه انگور بجوشد ، كه با شراب قوىتر است . و براى بجا آوردن زبان كوچكهء كودكان : مازوج ساييده با سركه ، و به‌ويژه كه بر جان‌دانه مالند .\r\n\r\nفصل نهم بريدن زبان كوچك و لوزتين\r\nبايد دقت كرد كه زبان كوچكه و به‌ويژه در طرف پايين باريك و پژمرده شده و اين در حالتى كه آن سرش ستبر شده و چرك و ريم مانندى از آن مىآيد ، آنگاه وقت بريدن است كه بايد با نشتر يا داروهاى داغ‌گذار آن را بريد . بايد بيمار شكمش يبوست داشته باشد ، بدن از امتلاء خالى باشد ، خواه مادهء امتلايى خون يا غير خون باشد .\r\nدر حال امتلاء بريدن خطرناك است . زبان كوچك كه باريك و مستطيل مانند دم موش و بر زبان سوار باشد و امتلاء و سرخى يا سياهى نداشته باشد ، در بريدنش خطر اندك است .\r\n\r\nطرز عمل :\r\nزبان را به پايين بكش ! با قالب مخصوص زبان كوچك را بگير و به سوى پايين ببر ! اما به كلى ريشه‌كن مكن ، بلكه قسمتى را باقى بگذار ! اگر بريدگى به حنك نزديك باشد ، خون بند نمىآيد .\r\nاما نبايد اندك بريد و علت را به حال خود گذاشت ، بايد آن‌قدر را كه از حال طبيعى بيشتر شده است ، بريد . اما اگر ورم كردهء سرخ رنگ است ، در بريدنش خطر هست و ممكن است به هيچ وسيله خون‌ريزى قطع نشود .\r\nمىتوان آن را وسيلهء دارو قطع كرد ، صمغ انگدان و شب را بر بن زبان كوچك بگذار تا آن را قطع كند .\r\n\r\n","description":"","footnote":"","page_name":" 377 ","page_number":411},
  {"content":"\r\n\r\nداروهاى داغ‌گذار كه در اين زمينه مفيدند : نوشادر با صمغ انگدان و زاجها است كه بايد اين داروها را وسيلهء ابزار ويژه بر زبان كوچك نهاد و يك ساعت زمان بماند تا تأثير كند و باز تكرار شود ، تا سياه مىگردد و هرگاه سياه شد ، بعد از سه روز مىافتد . بايد بيمار دمرو باشد تا لعاب دهانش فرو ريزد و در دهان باقى نماند .\r\nدر عمل لوزتين : بايد لوزتين را با قلاب بلند كرد و به سوى خارج كشيد ، چندان‌كه ممكن است و رعايت كرد كه پرده‌هاى نازك « صفاق » كشيده نشوند . و به‌طور مستدير بالاى بيخ لوزتين و يك‌چهارم طول يكى از لوزتين را با ابزار جراحى مىبرى و ابزار را برمىگردانى و ديگرى را مىبرى ، اما بايد شروط ذكرشده در رنگ و حجم را ملاحظه كنى .\r\nاگر قطع انجام شد بگذار به اندازهء لازم خون بيايد و بيمار دمرو بخوابد كه خون به گلويش نرسد . بعد از آن سركه و آب سرد در دهان گرداند و قى كند و سرفه كند كه داخل پاكسازى شود ، آنگاه داروى خون بند آمدن از قبيل : زاج زرد ، شب ، زاج ، بر آن نه ! و با آب‌پز تمشك و آب برگ آس ولرم غرغره كند .\r\n\r\nفصل دهم آسيب ناشى از بريدن زبان كوچكه و لوزتين\r\nممكن است صدا زيان بيند ، يا ريه از سرما و گرما گزند بيند ، از هر سرما و گرمايى سرفه كند ، شكيبايى تشنگى را نداشته باشد ، ممكن است از باد و گرما و امثال آن سوء مزاج به معده برسد .\r\nاكثر عمل شدگان حتى از هواى معتدل احساس سرما مىكنند . بسيارى بوده‌اند كه سرما به سينه و ريهء آنها به اندازه‌اى نفوذ كرده كه سبب مرگ شده است .\r\nو ممكن است نزيف خونى رخ دهد كه بند نيايد .\r\n\r\nعلاج خونريزى از عمل لهاة و لوزتين :\r\nبايد حجامت بر گردن و پستانها گذاشت و رگهاى پايينى مشترك را مانند رگ زير بغل و غيره را زد كه خون را جذب كند .\r\nداروهاى سادهء بندآور خون مانند : زاج كه بر آن مالند ، يا زاج را گرد كنند و بر آن پاشند ، سردىبخشهايى مانند برفآب ، افشره‌هاى سرد و گيرندهء مشهور مانند : آب‌غوره ، آب جوانه‌هاى تاك ، ريواس ، تاج‌ريزى ، آب به ترش‌مزه .\r\nداروى مجرب و با خاصيت كه بايد فورا استعمال شود ، دارويى است كه ديوجانس كه از دانشمندان نامى است تجويز كرده است و به ديوجانس مشهور است و آن را كوهسارك نيز نامند .\r\nهمچنين افشرهء بارهنگ ، و به‌ويژه اگر با قرص كهربا و گل مختوم باشد ، داروى خوبى است .\r\nنبايد داروى گرم استعمال شود ، بايد سردىبخش باشد ، زيرا گرمى كه جذب‌كننده است ، اثر دارو را از بين مىبرد .\r\n\r\n","description":"","footnote":"","page_name":" 378 ","page_number":412},
  {"content":"\r\n\r\n\r\nفن دهم ريه و سينه - كه در پنج گفتار آمده است\r\n\r\n","description":"","footnote":"","page_name":" 379 ","page_number":413},
  {"content":"\r\n\r\n\r\nگفتار اول صدا و نفس\r\n\r\nفصل يكم تشريح حنجره و قصبه و ريه\r\nقصبهء ريه اندامى است مركب از كركركهاى زياد دايره مانند و اجزاء دايره مانند ، كه باهم پيوسته‌اند . هرآنچه در قسمت عقبى گدار خوراك قرار دارد كه آن را مرى مىناميم ، دايره مانند كامل نيست و نزديك به شكل نيم دايره است . و پارچه‌هاى آن به سوى مرى آمده‌اند و با مرى تماس دارند ، آن قسمتى كه از قصبه به مرى مىپيوندد كركركى نيست ، بلكه گوهر كركركى است كه در جلو قصبه است و اين قسمت جلوى است كه با مرى در تماس است .\r\nاين كركركها به وسيلهء زردپيها پيچيده شده‌اند و غشايى آنها را پوشيده است .\r\nو بر كليهء آنها در داخل غشايى صاف و مايل به خشكى و تا اندازه‌اى سفتى گستريده است .\r\nهمچنين از رويه و بر سر قسمت بالايى قصبه در جايى كه به دهان و حنجره سر مىزند ، زير پوشش غشايى قرار گرفته‌اند .\r\nطرف پايينى قصبه نخست به دو قسمت تقسيم مىشود ، و سپس چندين بخش از آن جدا مىگردد و در ريه نفوذ كرده و در همسايگى ، رگهاى تپنده و ساكن در جريان مىباشند و توزيع مىشوند تا به دهانهء بسيار تنگ - تنگ‌تر از رگهاى همجوارش مىرسند و آنها را همراهى مىكنند .\r\n\r\nچرا قصبه كركركى است ؟\r\n1 - آمادهء بادكردگى داشته باشد .\r\n2 - چندان نرم نباشد كه برهم آيد و برهم چسبد و سختى كركركى نگهدارش باشد زيرا در قسمت جلو قرار دارد و بيشتر در معرض آسيب است .\r\n3 - سفتى قصبه - كه كركركى است - سبب پيدايش صدا يا كمك كنندهء صدا باشد .\r\n\r\nچرا قصبه از كركركهاى زياد تركيب يافته و چرا با غشاء پيوستگى دارد ؟\r\n1 - تا بتواند كشيده شود و جمع گردد .\r\n\r\n","description":"","footnote":"","page_name":" 380 ","page_number":414},
  {"content":"\r\n\r\n2 - در بركشيدن و پس دادن نفس از هر آسيبى در امان باشد ، كه از بالا و پايين به وى روى آورند .\r\n3 - از كشيدنيهاى جانبى محفوظ باشد و به اطراف كشيده نشود .\r\n4 - اگر احيانا آسيبى بر او روى آورد ، همهء جرم را در بر نگيرد و پراكنده نشود .\r\n\r\nچرا مستدير است ؟\r\nتا فراگيرنده‌تر و در درامان‌تر باشد .\r\n\r\nچرا دايره در جايى كه با مرى در تماس است دايرهء كامل نيست و نيم‌دايره شده است ؟\r\nتا مزاحم لقمهء فروداده نشود و گدار لقمه را بازگذارد ، زيرا هرگاه مرى براى گشاد شدن كشيدگى يافت مثل اين است كه تجويف قصبه به‌طور امانى به كمك مرى مىآيد ، مرى به سوى تجويف گسترده مىشود و در آن نفوذ مىكند . به‌ويژه كه معلوم است بلعيدن خوراك و نفس كشيدن در يك آن باهم نمىباشند .\r\nدر بلعيدن ، گدار قصبه از بالا برهم آيد تا خوراكى كه از بالاى آن مىگذرد به داخل راه نيابد ، كه در اين حالت كركركى كه بر گدار قصبه و بر اندامى است كه نام ندارد برهم مىآيد .\r\nاگر در حال بلعيدن و قى كردن بايد دهانهء اين گدار برهم آيد ، اين برهم آمدن در حال نفس كشيدن امكان ندارد و حتما بايد باز و گشاده باشد .\r\nچيزى هست تنك و كم‌حجم كه آن را زبانهء مزمار ناميده‌اند ، براى صدا آفريده شده است ، سر زبانه در جايى كه به قصبه مىرسد قصبه تنگ مىگردد پس از آن در نزديكى حنجره گشاد مىشود ، و باز از گشادى به تنگى روى مىآورد و به فضايى گشاده منتهى مىشود ، چنان‌كه در سرنا اين حالت را ملاحظه مىنمايى ، زيرا براى صدا دادن مجراى تنگ لازم است و اين جرم كه به زبانهء مزمار بسيار شبيه است براى اينكه صدا از آن برخيزد باز و بسته مىشود .\r\n\r\nچرا غشاء داخلى قصبه سفت است ؟\r\nتا در برابر نزله‌هاى شديد و تف كردنيهاى بد و ناباب و بخارهاى دودى كه از قلب بازمىگردند و از كوبش صدا سست نشود .\r\n\r\nچرا قصبه به دو قسمت مىشود ؟\r\nزيرا ريه كه قصبه با او سروكار دارد خود به دو قسمت تقسيم شده است .\r\n\r\nچرا شاخه‌هايى از قصبه با رگهاى ناجهنده همراه است ؟\r\nتا از اين رگها غذا دريافت كند .\r\n\r\nچرا دهانه‌هاى اين شاخه‌ها تنگ شده‌اند ؟\r\nتا در حدى بماند كه فقط راه نسيم‌رسانى از شريانها به قلب باشد ؛ و خونى كه غذاست ، در اين گدارهاى نسيم بر نفوذ نكند . اگر خون در آنها نفوذ كند ، خون برآوردن رخ مىدهد . اين بود تصويرى از قصبه .\r\n\r\n","description":"","footnote":"","page_name":" 381 ","page_number":415},
  {"content":"\r\n\r\n\r\nحنجره :\r\nحنجره ابزارى است براى تكميل شدن صدا و بند آوردن نفس كه جرم شبيه زبانهء سرنا در داخل آن قرار دارد . و چنان‌كه ذكر شد اين زبانه در برابر سق قرار گرفته و زبانهء سرنا گفته مىشود و به وسيلهء آن است كه صدا تكوين مىيابد . در حالت بلعيدن لقمه ، مرى به سوى پايين مىگرايد و لقمه را به سوى خود مىكشد ، در آن هنگام حنجره به حالت برهم آمدگى رو به بالا بلند مىشود و برخى از كركركهايش به هم تكيه مىدهند و در نتيجه غشاء و ماهيچه كشيده مىشوند . همين‌كه خوراك به گدار مرى رسيد ، دهانهء قصبه و حنجره از طرف بالا به كام مىچسبند و چيزى كه بايد به مرى راه يابد به حنجره و قصبه راه ندارد .\r\nخوراك يا نوشيدنى بدون اينكه چيزى از آنها به قصبه وارد شود از راه مرى مىگذرند مگر اين كه در بلعيدن شتاب غير عادى به خرج داده شود ، كه آنگاه طبيعت به وسيلهء سرفه آن را بيرون مىدهد .\r\nدر كتاب اول قانون ، تشريح كركركها و ماهيچه‌هاى حنجره را بيان نموده‌ايم .\r\n\r\nريه :\r\nاز چند جزء تشكيل شده است :\r\n1 - شاخه رگهاى قصبه .\r\n2 - شاخه رگهاى شريان وريدى .\r\n3 - شاخه رگهاى وريد شريانى .\r\nكه همهء آنها به وسيلهء گوشتى سست و متخلخل هوايى كه از رقيق‌ترين و لطيف‌ترين خون آفريده شده است به هم پيونده داده شده‌اند ؛ و ريه از همين خون تغذيه مىنمايد .\r\nريه داراى منفذهاى بسيار است ، رنگش به سپيدى مايل است و به‌ويژه ريه‌اى كه در آفريده شدن بىكم‌وكاستى است .\r\n\r\nچرا متخلخل است ؟\r\nتا براى دربرگيرى هوا گشادگى كافى داشته باشد و هوا در آن بپزد و بتواند چيزهاى زائد را از خود دور سازد . ريه براى هوا چنان است كه كبد براى غذا .\r\nريه دو قسمت دارد : يكى به‌طرف راست و ديگرى به‌طرف چپ . قسمت چپ داراى دو بخش است و قسمت راست سه بخش .\r\nبركشيدن هوا به عهدهء ريه مىباشد ، ريه عهده‌دار است كه هواى بايستهء قلب را آماده و ذخيره كند ، زيرا قلب هرچند از هر تپش مقدارى هوا دريافت مىنمايد باز نياز به هواى اضافى دارد كه تأمين اين هواى اضافى به عهدهء ريه مىباشد .\r\nدر اين هواى آماده و ذخيره شده براى قلب بهرهء ديگرى نيز هست ، جاندارى كه در آب غوطه مىخورد يا بدون انقطاع فرياد مىكشد و نمىتواند نفس را تازه كند ، يا اينكه به سبب گنديدن هوا\r\n\r\n","description":"","footnote":"","page_name":" 382 ","page_number":416},
  {"content":"\r\n\r\nيا غير آن از نفس كشيدن متنفر است ، اين هواى ذخيره شدهء ريه در اين اوقات به كمك قلب مىآيد و تلافى نفس كشيدن را مىكند .\r\nهوايى كه در ريه ذخيره شده است ، از نسيم خويش حرارت قلب را تعديل مىنمايد و گوهرى كه در مزاج آن چيرگى دارد به كمك روان زندگى مىرود و بهره به روان مىرساند .\r\nبرخى پندارند كه هواى ذخيره در ريه هواى ساده است و گوهرى ندارد كه بر آن چيره باشد و تنها هواست كه به روان تبديل مىشود ؛ چنان‌كه برخى پندارند كه آن به تنهايى غذاى اندامان را آماده مىسازد ، كه اين هر دو نظريه درست نيستند .\r\nاما هريك از هوا و آب يا جزئى از غذا دهندهء اندامان يا بدرقه كنندهء غذا هستند و غذا را به سر منزل مطلوب مىرسانند ، آب براى غذاى جسم در كار است و هوا براى تغذيهء روان و هريك از غذاهاى بدن و روان جسم مركب هستند نه ساده .\r\nمنظور از بيرون راندن زائدهء سوخته از روان ، پاكسازى مادهء دودى از ريه و داخل شدن هواى تازه‌نفس خنك است . زيرا نفس بركشيده ديرى نمىپايد كه گرم مىشود و براى كمك به روان كارى از دستش برنمىآيد و بايد عوض شود .\r\n\r\nرگها و قصبه در داخل ريه چه كارى را انجام مىدهند ؟\r\nقصبه و شريان وريدى در تكميل شدن نفس كشيدن سهيم هستند ، و شريان وريدى و وريد شريانى از خون پخته و صاف شده‌اى كه از قلب مىآيد ريه را تغذيه مىكنند .\r\nگوشت ريه براى اين است كه راه بر هر خللى ببندد و شاخه رگها را به هم پيوند دهد و جمع نمايد .\r\nتخلخل ريه ازاين‌رو است كه براى بركشيدن هوا آمادگى داشته باشد و در تخلخل بودن ريه چندين بهره هست :\r\nهوا به قصبه وارد مىشود و از آنجا به جرم ريه مىرسد ، كه بهرهء تخلخل دوچندان گردد ، يعنى هوا كه در دو مرحله آيد بيشتر مىشود . در متخلخل بودن مىتواند به آسانى بترنجد و باز شود ، هوا را وارد كند و بيرون براند و اگر متخلخل نبود براى بادكردگى آمادگى نداشت .\r\nسپيدمانى رنگ ريه از آن است كه هوا بر مادهء تغذيه‌اش چيرگى دارد و زياد در ريه آمدوشد مىكند .\r\n\r\nچرا ريه دو بخش است ؟\r\nتا اگر بخشى از آن گزندى ديد ، بخش ديگر كار را انجام دهد و علاوه بر كار خويش عضو على البدل هم باشد .\r\nهر قسمت از اين دو بخش دو قسمت مىشود ، قسمتى كه در طرف راست است زيرانداز رگى است كه آن را اجوف ( كاوكى ) نامند ، كه اين رگ در كار نفس بركشيدن و پس دادن بهرهء چندانى ندارد .\r\nچون قلب كمى به سوى چپ ريه گرايش دارد و فضاى سينه در طرف چپ است و در طرف\r\n\r\n","description":"","footnote":"","page_name":" 383 ","page_number":417},
  {"content":"\r\n\r\nراست نيست ، لازم بود كه در طرف راست ريه ، زياديهايى باشند كه زيرانداز رگها شوند و به زيرانداز نياز داشتند ، كه چنين هم شده است .\r\nغشايى پىآلود ، پوشش ريه شده است تا واجب خود را انجام دهد ، كه اين را ياد گرفته‌اى !\r\nريه خودبه‌خود زيراندازى براى قلب شده است كه براى قلب فرشى است نرم و از قلب نگهدارى مىكند .\r\n\r\nسينه :\r\nداراى دو تجويف است ؛ غشايى است كه آنها را به دو بخش كرده است و آن غشاء از برابر نيمهء استخوان سينه ( قص ) منشأ دارد .\r\nهيچ‌يك از اين دو تجويف منفذى به يكديگر ندارند و اگر راست خواهى ! همين غشاء تقسيم كنندهء دو تجويف نامبرده ، يك غشاء نيست بلكه دو غشاء است ، كه از عقب به مهره‌هاى پشت و از بالا به جاى به هم رسيدن دو استخوان چنبر پيوسته است .\r\nاين دو غشاء براى اين آفريده شده‌اند كه دو آستر سينه باشند اگر به يكى از آنها آسيبى رسيد ديگرى كار نفس كشيدن را روبه‌راه كند .\r\nو همين غشاء است كه مرى و ريه و اندامان سينه را به هم پيوند داده است .\r\n\r\nحجاب :\r\nچگونگى شكل و بهره‌رسانى حجاب را در تشريح ماهيچه‌ها بيان كرديم كه در حقيقت حجاب يكى از ماهيچه‌هاست و از سه لايه تشكيل شده است ، لايهء ميانه در حقيقت وترى است كه انجام دادن كارهاى غشاء به عهدهء اوست .\r\nلايهء بالايى شالوده مانندى است و زيربناى غشاهاى سينه است و آسترى براى سينه است .\r\nلايهء زيرين براى غشاهاى « صفاق » ( پردهء نازك و پوشش روده و شكم ) همانند لايهء بالايى منشأ است .\r\nحجاب داراى دو سوراخ است ، مرى و شريان بزرگ از سوراخ بزرگ حجاب مىگذرند ، سوراخ ديگر كه كوچك است گدار وريد « ابهر » است ( رگ جان - رگ پشت كه به قلب پيوسته است ) و با اين وريد جوش خورده و به هم چنگ اندر زده‌اند .\r\n\r\nفصل دوم چگونگى مزاج ريه و چاره‌جويى\r\nاگر سوء مزاج ريه از گرمى بود ، نشانه‌هايى دارد از اين قرار :\r\nگشادى سينه ، بلندى نفس كه شايد دوچندان نفس معمولى گردد ، صدا همراه نفس ، سنگينى\r\n\r\n","description":"","footnote":"","page_name":" 384 ","page_number":418},
  {"content":"\r\n\r\nصدا و نوع آن ، كمتر از هواى سرد زيان ديدن و از هواى گرم زياد آسيب رسيدن ، نوعى حالت تشنگى كه اكثرا از هواى سرد فرونشيند و نياز مبرم به آب خوردن ندارد . در بسيارى از حالات سوء مزاج گرم ريه ، التهاب و سرفه پديد آيند .\r\nاگر سوء مزاج ريه سرد است ، آن هم علامتهاى ويژه دارد از قبيل :\r\nتنگ شدن سينه ، كوچك شدن نفس ، نازك و ناتوان آمدن صدا ، حدّت نفس و صدا ، از هر چيز سرد آزار ديدن و بلغم زياد . و بسا روى مىدهد كه نفس دوچندان شود و ربو و سرفه هم هست .\r\nاگر سوء مزاج ريه رطوبى است ، علامتش :\r\nبسيارى ريختنىها ، در رگه شدن صدا ، خرخر سينه ، و به‌ويژه اگر سوء مزاج گرم همراه ماده باشد و ماده تمايل به سوى بالا داشته باشد ، بدون ناتوان شدن بدن از فرياد و صداى بلند عاجز مىمانند .\r\n\r\nسوء مزاج خشك ريه :\r\nبيرون دادنيهاى اندك ، صداى زبر كه به صداى پرندهء كلنگ مىماند ، و ممكن است از شدّت بر هم انباشته شدن ماده ، سوء مزاج رطوبى به بيمارى آسم ( ربو ) تبديل شود .\r\nهريك از اين مزاجهاى گرم و سرد و تر و خشك كه بر ريه آيند ممكن است طبيعى و دخالتى از غير نداشته باشد و ممكن است طبيعى نباشد و روآورى ، ريه را تغيير مزاج داده باشد ، زيرا سوء مزاج طبيعى با سوء مزاج روىآور در برخى از علامات مشتركند و در برخى از هم جدا .\r\nممكن است در علامتهاى ذكرشده سوء مزاج طبيعى و سوء مزاج روىآور هر دو شريك باشند مگر آنچه بعدا استثنا مىكنيم .\r\nدر آنچه از هم جدا هستند دو چيز است :\r\n1 - اگر مزاج طبيعى است علامت را بايد در خود مزاج بررسى كرد .\r\n2 - اگر مزاج از روىآورى اعتدال را از دست داده ، علامتش نيز روىآور و عارضى است و بر او وارد شده است ، مگر اينكه علامت سوء مزاج از آن علامتها باشد كه فقط در خود مزاج پديد آيد .\r\nبراى مثال بزرگى و كوچكى سينه علامت سوء مزاج طبيعى ريه مىباشد و هيچ روىآورى در آن دخلى ندارد .\r\nو بدان ! كه مىتوان از نفس و صدا ، روشن‌ترين و قاطع‌ترين دليل چگونگى مزاج ريه و سينه را دريافت .\r\nگرمى و سردى و بزرگى و كوچكى نفس ، آسان يا دشوار برآمدن نفس ، بدبويى يا خوشبويى نفس ، و غيره همگى گواه راستين بر چگونگى مزاجند .\r\nچنان‌كه نفس كشيدن كسى كه به بيمارى خفگى ( خناق ) مبتلاست نشان از گسترش غير عادى ماهيچه‌ها دارد ؛ همچنان نفس كسى كه صدايش زبر و غليظ است درصورتىكه ماهيچه‌ها آسيب ديده باشند نشان از ترنجيدگى ماهيچه‌ها مىدهد .\r\nسرفه ، انداختن مواد ناباب از راه دهان ، نبض ، خبر از چگونگى حال ريه مىدهند .\r\n\r\n","description":"","footnote":"","page_name":" 385 ","page_number":419},
  {"content":"\r\n\r\nو تو چگونگى نفس ، چگونگى صدا ، چگونگى علامتهاى تف كردنيهاى ناباب و ارتباط نبض را با چگونگى مزاجهاى گوناگون ياد گرفته‌اى !\r\nريه همسايهء قلب است و مىتوان به آسانى از راه همسايه حال همسايه را دانست .\r\nنبض در شناسايى حالت شعبه رگهايى كه از قصبه به ريه مىآيند رهنماى خوبى است .\r\nمىتوان از سرفه هرآنچه را كه از قصبه آيد شناخت ، هم از سرفه مىتوان به چگونگى حالت مادهء گوشتين ريه پى برد .\r\nاگر سنگينى احساس شد ، خبر از بودن ماده در ريه مىباشد . اگر درد گزنده و درد خليدن سوزن مانند احساس شد ، علامت اين است كه ماده در غشاء ماهيچه‌ها جاى خوش كرده است .\r\nاگر سرفه سبك است و بيرون انداختنى از راه دهان را همراه دارد ، دليل آن است كه ماده به قسمت بالايى قصبه نزديك است .\r\nاگر بدون سرفهء تند و شديد ، بيرون انداختن مادهء ناباب از راه دهان نبود معلوم مىشود كه ماده پايين‌رو است و در ژرفاى دور قرار دارد .\r\nگاهى علاماتى در اندامان دور از سينه پديد آيند كه آسيب‌ديدگى اندامان سينه را بازگو مىكنند ، همانند سرگيجه كه نشان از ورم حجاب دارد و سرخى رنگ رخسار كه حكايت از ورم ريه مىكند .\r\n\r\nفصل سوم بيماريهاى ريه\r\nبيماريهاى ريه را مىتوان به چند قسمت كرد :\r\n1 - بيماريهايى كه در جزئيات به هم شبيه‌اند .\r\n2 - بيماريهاى ابزارى و به‌ويژه بند آمدن مجراى رگها و اجزاء قصبهء ريه ؛ كه بند آمدن مجراى رگهاى درشت ويژگى دارند .\r\n3 - بيمارى در جرم متخلخل ريه .\r\n4 - بيمارى از بند آمدن مجراى رگهاى ريز و درشت و حتى برهم آمدن رگها را نيز كه مايهء بند آمدن مجرا مىشوند بايد به حساب آورد .\r\n5 - بيماريهاى مشترك ، يعنى اندامان ديگر در بيمارى ريه سهمى داشته باشند .\r\n\r\nموسم بيمارى ريه :\r\nدر فصل پاييز و زمستان كه تراوش ماده از سر زياد است بيمارى ريه بسيار رخ مىدهد ، و به‌ويژه در پاييز پربارش كه به دنبال تابستان خشك و شمالى آمده باشد .\r\nبه‌طور كلّى هواى سرد به زيان ريه مىباشد ، مگر اينكه ريه از گرماى زياد آسيب ديده باشد .\r\n\r\n","description":"","footnote":"","page_name":" 386 ","page_number":420},
  {"content":"\r\n\r\n\r\nجابه‌جا شدن بيمارى ريه :\r\nدر اكثر حالات بيماريهاى ريه به بيماريهاى كبد تبديل مىشود ، چنان‌كه سرماى زياد و گرماى زياد بيمارى استسقا را در پى دارند ، و گاهى بيمارى ريه جاى خود را به بيمارى حجاب واگذار مىكند .\r\n\r\nفصل چهارم معالجهء بيماريهاى ريه\r\nدقت كن ! كه در باب آسم ( ربو ) و در باب تنفس چه گفتيم ، و بنگر كه كدامين انگيزهء از كدامين بيمارى در آن موجود است كه در اين بيمارى سهيم باشند .\r\nورزش دادن ريه وسيلهء فرياد بلند ، و به قوّت پف كردن مفيد است كه زائده‌هاى ريختنى را نرم مىنمايند .\r\nبه كار بردن داروهاى علاج بيماريهاى سينه ويژگيهايى دارند ، قرصها و انگشت پيچهايى هست كه اكثرا بايد بيمار در دهان نگه دارد و هرآنچه كم‌كم و به تدريج از دارو آب مىشود آن را ببلعد ؛ و اين در دهن نگه داشتن و به تدريج بلعيدن آب دارو بدين جهت است كه مرور لعاب‌دار و در نزديكى قصبه به طول انجامد و از آنجا به راه ادامه دهد و به قصبه و ريه برسد .\r\nبه‌ويژه اگر در هنگام دارو در دهان نگه داشتن بيمار بر پشت دراز كشد و ماهيچه‌هايى كه بر ريه و قصبه هستند سست شده باشند .\r\nبايد كوشش كنى كه مادهء ناباب را به نزديك‌ترين جانب ريه كه همانا مرى است ، متمايل كنى و اگر مانعى در قى كردن نباشد در عمل بيرون راندن مادهء ريختنى ، قى از هر وسيلهء ديگرى بهتر و مفيدتر است .\r\n\r\nفصل پنجم موادى كه به ريه چنگ زده‌اند و چارهء آنها\r\nماده‌اى كه به ريه چسبيده است ممكن است :\r\n1 - مادهء رطوبى باشد .\r\n2 - مادهء مركب از ريم باشد .\r\n3 - مادهء خونى باشد .\r\n4 - ماده‌هاى گرم و رقيق ( كم‌حجم و آبكى ) باشند .\r\n5 - مواّد غليظ باشند .\r\nممكن است ماده آن‌قدر غليظ و لزج باشد كه بركندن و بيرون دادنش به دشوارى صورت\r\n\r\n","description":"","footnote":"","page_name":" 387 ","page_number":421},
  {"content":"\r\n\r\nگيرد . ممكن است آن‌قدر رقيق و آبكى باشد ، از بادى كه از سرفهء بيمار برخيزد تكان نخورد و رطوبت از باد سرفه منعقد شود و آنگاه باد آن را دور مىسازد اما نمىتواند بركند .\r\n6 - يا ماده بسيار برهم انباشته است .\r\nاگر خلط داخل سينه غليظ است ، در خشكانيدن آن زياد كوشش مكن ! كوشش كن كه خلط غليظ نرم گردد و پاره‌پاره شود و به آرامى و به تدريج تحليل برود .\r\nپاره كردن خلط غليظ بسيار داراى اهميت است و از تحليل بردن آن مهمتر است .\r\nدر همهء داروهاى ريه ، عسل را به كار بر ! كه عسل دارو را به مقصد مىرساند ؛ زداينده است و نرم‌كننده ، و تو خودت طرز به كار بردن و تهيهء عسلاب را مىدانى !\r\n\r\nفصل ششم داروهاى ساده و تركيبى سينه و دستور به كار بردن آنها\r\nداروهاى پاك‌ساز سينه از خلط انواع دارد و براى هر حالتى داروهايى هست .\r\n1 - آرد باقلى ، عسلاب ، بزر كتان بوداده ، بادام ، شراب شيرين‌مزه ، كه شراب شيرين‌مزه براى باز كردن بندآمدنيهاى ريه بسيار كارى است اما گاهى در كبد راه‌بندانهايى به وجود مىآورد و سبب اين تناقض را در باب راجع به كبد مىفهمى !\r\nاز داروهاى سرد : تخم خيار و خيارچنبر و خربزه و كدو حلوايى را بشناس !\r\nاگر تنها روغن معمولى ( روغن حيوانى ) را به كار برند ، بيش از آنكه خلط را پاكسازى كند به پخته شدن خلط كمك مىنمايد ، اما اگر روغن حيوانى را با عسل و بادام تلخ مخلوط كنند پخته كنندگى كمتر و پاكسازى بيشتر دارد .\r\nداروى قوىتر : روغن و عسل و سقز درخت بنه و بادام تلخ و اسكنجبين پياز دشتى و شنبليله و كندر است .\r\nخرماى هيرون ( نوعى از خرما ) دراين‌باره تأثير به سزا دارد .\r\nقوىتر از خرماى هيرون : زيره و گاودانه و بيخ سوسن و بيخ جواشير و گندبيدستر همراه عسل است ، پياز دشتى پرورده‌شده و اصلاح‌شده را بسايند و با عسل قاطى كنند و معجون شود ، داروى خوبى است .\r\nلوفاى بزرگ و زراوند ماده ( زراوند غلتان ) ، سياه‌دانه ، كرم زير سبوى آب كه بر سفال بر اخگر يا در تنور خشك گردد و سفيدرنگ شود و با عسل مخلوط كنند .\r\nزنجفيل شامى همراه ادويهء ديگ ابزار ، نيز آب زنجفيل شامى بسيار مفيد است . بيخ ريواس در آسان بيرون دادن تف كردنيها تأثيربخش است . كاشن هم بهره‌رسان است . موسير و به‌ويژه موسير خام و در درجهء دوم موسيرى كه يك‌بار در آب جوشيده يك غلت خورده است ، مفيد است .\r\nزعفران در نيرو بخشيدن به اندامان نفس‌كش بسيار مؤثر است ، و نفس كشيدن را آسان\r\n\r\n","description":"","footnote":"","page_name":" 388 ","page_number":422},
  {"content":"\r\n\r\nمىكند . داروهايى را كه ذكر كرديم ، چه تناول شوند و چه ضماد گردند و بر سينه گذارند بهره رسانند .\r\nاز داروهاى تركيبى : « حب افلاطون » كه عبارت از حب استرك است و « شربت حسل » كه در نسخه‌هاى مختلف آمده است دراين‌باره بهرهء زياد دارند .\r\nداروى « اندروماخس » ، داروى « سقلنيادوس » ، داروى « جالينوس » ، شربتهاى خشخاش به نسخه‌هاى گوناگون ، داروى « مغناوس » ، داروى « بلادر » همراه با داروهاى « هليله‌اى » هم خوب و تأثير بخشند .\r\nبراى بيرون راندن خلط غليظ و ريم اين دارو خوب است :\r\nنسخه : سكبينه و مرّ هريك يك مثقال ، شاه زيره دو مثقال ، افيون يك مثقال ، گندبيدستر يك مثقال ، با شراب شيرين بسرشند و هر دفعه نيم مثقال از آن تناول شود .\r\nداروهاى آزمودهء خوب ديگر : كندر چهار جزء ، مرّ دو جزء ، شراب سيكى سه اوقيه ، همه باهم بپزند تا همچون عسل منعقد مىشود ، انگشت پيچ كنند و بليسند .\r\nداروى ديگر : افشرهء كلم با يك برابر آن عسل ، يا اينكه آب‌پز كلم با عسل بر اخگر بپزند تا منعقد مىشوند و انگشت پيچ آن را بليسند .\r\nداروى ديگر : مرّ ، فلفل ، بزر گزنه ، سكبينه ، خردل ، را باهم آميزند و از آن حب سازند و بام و شام هنگام خواب آن را تناول نمايند .\r\nداروى ديگر : خردل يك درهم ، بوره نه قيراط ، افشرهء سيماهنگ و رازيانهء شامى هريك يك قيراط و نيم ، همه را باهم شربت كنند ؛ ريختنىهاى زياد را بيرون راند و در پاكسازى خلط بىآزار است .\r\nداروى ديگر : بيخ انگدان ، خردل ، بزر گزنه ، افشرهء سيماهنگ ، رازيانهء شامى ، همه باهم با عسل معجون شوند .\r\nبراى چارهء خلط متمايل به گرمى اين دارو خوب است : شنبليله دو اوقيه ، بزر كتان يك اوقيه و نيم ، گاودانه نيم اوقيه ، مغز پنبه‌دانه نيم اوقيه ، رب شيرين‌بيان دو اوقيه ، همه را مىكوبند و در روغن بادام مىريزند و مىسايند و با عسل قاطى مىكنند و معجون مىشود .\r\nنسخهء ديگر : ميوهء سپستان انجير سفيد ، مويز تهى شده از دانه ، ريشه‌هاى سوسن ، پر سياوشان ؛ همه باهم در آب مىپزند تا به خوبى نرم مىشوند و از آن تناول نمايند و اگر آب بسپايك و تربد هم با آنها باشد بهتر است .\r\nو بدان ! كه گاهى روى دهد چيزى در سينه گير مىكند و مىتوان آن را بيرون داد . اما بدان ! اگر ناتوان باشد ، ناى بيرون راندن آن را ندارد كه در اين حالت بايد كمك از عطسه گرفت .\r\n\r\n","description":"","footnote":"","page_name":" 389 ","page_number":423},
  {"content":"\r\n\r\n\r\nفصل هفتم گفتارى كلّى دربارهء نفس\r\nچنان‌كه در بحث از نبض بيان نموديم ، نفس هم همانند نبض با دو حركت و دو سكون صورت مىپذيرد ، فرقى كه ميان اين دو هست ، آن است كه : نفس تابع اراده است و مىتوان آن را از گدار طبيعى منحرف ساخت ، اما نبض صددرصد طبيعى و خارج از ارادهء ماست .\r\n\r\nنفس چه كارى را انجام مىدهد ؟\r\nنفس عهده‌دار است كه ريه را از نسيمى خنك پر كند تا تپشهاى قلب را آماده سازد . قلب مرتبا از ريه هواى خنك دريافت مىنمايد و بخار دودى را به سوى ريه گسيل مىدارد .\r\nتوضيح مىدهم ، قلب از ريه هواى خنك دريافت مىنمايد كه اين هواى خنك ريه از راه نفس آمده است ، تا هواى به قلب رسيده خنك است و بىآلايش ، براى كمك به تپش قلب آمادگى دارد .\r\nاما وقتى از مجاورت گرم گوهرى ، گرم شد ، يا از آميزش با بخار دودى صفاى خود را از دست داد ، ديگر نمىتواند به نبض كمك كند و قلب به هواى تازه نفس احتياج دارد ، ناچارا هواى كهنه و بخارآلوده بايد بيرون رود و هواى تازه نفس خنك و بىآلايش كه بايستهء كمك كردن به نبض است ، درآيد كه آن تازه‌وارد از راه بركشيدن نفس مىآيد و اين گرم بخارآلوده از راه نفس پس دادن از قلب بيرون مىرود ، در ميان نفس كشيدن و نفس پس دادن دو ايستگاه موجود است .\r\nفرو رفتن نفس كه همان بركشيدن هواى خنك است با گسترش ريه صورت‌پذير است و اگر احيانا ريه در كار نفس كشيدن با اشكالاتى روبه‌رو شود ، جرمهايى كه در پيرامون ريه مىباشند كار ريه را انجام مىدهند و نفس را روبه‌راه مىنمايند .\r\nو هم‌چنين است كه بيرون دادن يا بهتر بگوييم پس دادن نفس به وسيلهء ترنجيدن ريه انجام مىشود كه اين ترنجيدن نيز پيرو جرمهاى پيرامون ريه مىباشد .\r\nكلمهء نفس در نزد تودهء مردم به معنى بيرون دادن نفس ( بازدم ) است كه در اصطلاح طبيبان گاهى بر پس دادن نفس اطلاق مىشود و گاهى بر بركشيدن و پس دادن نفس ، كه اتفاقا معنى كردن نبض هم سرنوشت معنى كردن نفس را دارد . تودهء مردم تنها گستردگى تپش قلب را نبض گويند اما در اصطلاح طبيبان همهء حالات تپيدن قلب را مىرساند . جنبش بدون عيب و كاهش نفس ، بسته به حركت حجاب است ، و اگر احيانا حجاب به نوعى ناتوانى برخورد كند به‌طورى كه نفس به آسانى آمدوشد نكند ، ماهيچه‌هاى سينه همگى به كمك حجاب مىشتابند و اگر نياز به مدد بيشتر بود ماهيچه‌هاى بالايى سينه نيز از كمك كردن حجاب دريغ نخواهند كرد ؛ يا اقلا برخى از ماهيچه‌هاى پايينى سينه به يارى حجاب مىآيند .\r\nهرگاه به بيرون دادن صدا نياز باشد ، حتما بايد ماهيچه‌هاى حنجره دست به كار شوند ؛ و هر گاه نياز به پارچه‌پارچه نمودن صدا بود ، كه صدا به حروف تبديل شود و حروف گفتار را تشكيل دهد ، بايد ماهيچه‌هاى زبان را به كار وادار كرد كه ماهيچه‌هاى لب نيز در اين پاره‌پاره كردن صدا و برون دادن حروف و تبديل حروف به سخن سهيم مىباشند .\r\n\r\n","description":"","footnote":"","page_name":" 390 ","page_number":424},
  {"content":"\r\n\r\nتو راجع به نبض فهميدى ! كه نبض درشت ، ريز ، دراز ، كوتاه ، سريع ، كند ، گرم ، سرد ، مرتب ، مختلف ، نامرتب ، نيرومند ، ناتوان ، بريدگى نبض ، پيوستگى نبض ، نبض تشنجى ، نبض لرزان ، هريك دليل بر حالتى معيّن در انسان است .\r\nهمچنان‌كه رگهاى پر از اگنه ، كم اگنه ، حالات پسنديده ، حالات ناپسند ، هريكى از آنها ، نشان از حالتى معيّن دارد .\r\nو چنان‌كه در هركسى برحسب مزاج در عمر ، نژاد و نوعيّت نژادى ، روىآورها بر بدن و روىآورهاى روانى تفاوتهايى هست و هر حالتى رهنمونى است براى تشخيص سلامت و بيمارى انسان ، در نفس و نوعيت آن نيز تفاوتهايى هست و مىتوان از راه نفس ، چگونگى حالت انسان را تشخيص داد . نفس بزرگ ، كوچك ، سريع ، كند ، جدا از هم ، نامرتب ، تنگ ، گشاد ، آسان ، دشوار ، نيرومند ، ناتوان ، گرم ، سرد ، درست و مرتب ، نامرتب مىشود و هريك از اين حالات نفس ، رهنمون تشخيص بدن انسانند .\r\nبرخى از انواع نفس نام ويژه به خود دارند مانند نفس بريده ، نفس دوچندان ، نفس راست ايستادگى ( نفس الانتصاب ) ، نفس خفگى ، نفس زوركى و داراى فاصله‌هاى زمانى مانند نفسى كه در بيمارى سكته و امثال آن پديد آيد .\r\n\r\nآسيب‌ديدگى نفس و انگيزهء آن\r\nهرگاه خللى بر نفس وارد آمد انگيزه‌اش يكى از سببهاى زير است :\r\n1 - اندامان نفس‌كش آسيب ديده‌اند و خلل در نفس پيدا شده است . منظور از اندامان نفس‌كش حنجره ، ريه ، قصبه ، رگهاى زبر ( كلفت ) ، شرايين ، حجاب ، ماهيچه‌هاى سينه و خود سينه است كه شايد سينه تنگ و كوچك باشد و از اين تنگى و كوچكى نفس به كوچكى و تنگى بينجامد .\r\n2 - منشأ و مبدأ : منشأ و مبدأ در اينجا مغز است و نخاع ، كه نخاع منشأ حجاب است قسمت اعظم حجاب از زوج چهارم عصب نخاع روييده و همچنان شاخه‌اى از زوج پنجم و ششم و عصبى كه به سوى شعبهء زوج پنجم و ششم آيد به نخاع پيوسته‌اند .\r\n3 - آيا آسيب‌ديدگى نفس از اندامان همجوار است و در گزندى كه به نفس رسيده است اين اندامان همسايه سهيم مىباشند ، منظور از اندامان همجوار : معده ، كبد ، زهدان ، روده و ساير احشاء است .\r\n\r\nچگونگى آسيب نفس :\r\n1 - يا سوء مزاج ، ناتوان‌كننده گرم است .\r\n2 - يا سوء مزاج سرد .\r\n3 - يا سوء مزاج تر .\r\n4 - يا سوء مزاج خشك .\r\n\r\n","description":"","footnote":"","page_name":" 391 ","page_number":425},
  {"content":"\r\n\r\nاين انواع از سوء مزاجها يا مزاج ساده است و بدون ماده يا اينكه با ماده‌اى خلطى است و آن خلط همراه سوء مزاج يا خلطى است حبس شده و بيرون نمىآيد ، يا در آوندى كه در آن است در اندازه‌اى زياد ريخته و لزج است ، يا غليظ ، كه ريم و چرك زخم را مىتوان در اين رده به شمار آورد ، يا ماده باد است يا بخار .\r\n1 - يا آسيب‌ديدگى نفس از بيمارى ابزارى است مانند فالج و تشنّج .\r\n2 - يا از ترك بردن و از بين رفتن تك است ( انحلال فرد ) .\r\n3 - يا از ورم سرد يا ورم گرم يا ورم سخت كه تعفّن كرده يا چرك آلود است ، يا خورده شده است .\r\n4 - يا از درد و آزار است .\r\nو تو از آنكه ما برايت بيان مىكنيم مىدانى كه نفس خودبه‌خود گواه بر نوع بيمارى است و حالش دراين‌باره حال نبض است . همچنان‌كه حالت نبض را بررسى مىكردى و نبض طبيعى را الگوى شناسايى سلامت و بيمارى انسان قرار مىدادى از نفس هم همين استفاده را بكن و در نفس انسان سالم دقت كن و آن را الگو قرار ده !\r\n\r\nفصل هشتم نفس بزرگ و نفس كوچك ، انگيزهء چگونگى نفس و بر چه حالى دلالت دارد\r\nمنظور از نفس بزرگ نفسى است كه بيش از حد اعتدال هوا را بسيار بسيار دريافت مىنمايد و نفسى را بزرگ مىناميم كه در بركشيدن آن ، اندامان نفس‌كش در هر طرف بسيار گستردگى يابند كه آن هواى زياد از حد را روبه‌راه كنند .\r\nنفس كوچك و تنگ كاملا مخالف نفس بزرگ است ، هواكش كوچك مىشوند و هوا كمتر از حد اعتدال از آنها مىگذرد .\r\nانگيزهء نفس بزرگ همان انگيزه‌هاى نبض درشت است ، يعنى يكى از انگيزه‌هاى سه‌گانه است كه بيان كرديم ( آسيب از بيمارى ابزارى ، ترك بردن اندام نفس‌كش ، ورم ) .\r\nكسانى پندارند كه نفس كوچك تنها به وسيلهء حجاب صورت مىگيرد ، كه اصلا اين پندار صحيح نيست . چرا ؟\r\nزيرا نفسى كه تنها به جنبش حجاب نيازمند است ، همانا نفس معتدل است ؛ حتى اگر كوچك باشد بايد كوچكى معتدل باشد . آرى درحالىكه حجاب كاملا سالم و نيرومند باشد در روبه‌راه كردن نفس معتدل نيازى به غير خود ندارد ، اما وقتى كه براى نفس كوچك اندامان سينه همگى به حركت درمىآيند و اندامان سينه هم ناتوان شده‌اند و نيروى لازم در اختيار ندارند ، چگونه حجاب به تنهاى تنها مىتواند نياز انسان را در نفس كشيدن برآورد .\r\nحتى در نفس معتدل - چنان‌كه شرح داديم - اندامان نفس‌كش به كمك حجاب مىآيند و اين در صورتى است كه حجاب نيرومند و سالم باشد . اما اندامان نفس‌كش ديگر كه بايد به كمك حجاب\r\n\r\n","description":"","footnote":"","page_name":" 392 ","page_number":426},
  {"content":"\r\n\r\nبيايند ، اگر ناتوان باشند كه حجاب هرچند سالم و سرحال باشد به تنهايى نمىتواند به حدّ كافى و لازم گسترش يابد و حتى اگر همهء اندامان ديگر نفس‌كش حجاب را كمك رسانند به اندازهء لازم نمىتوانند گسترش ريه را تأمين كنند كه از انگيزه‌اى ناتوان شده‌اند و از سوى ديگر گدارهاى نفس‌كش تنگ شده‌اند ، چنان‌كه در بيمارى ذات الرّيه اين حالت براى نفس رخ مىدهد .\r\nاما در نفس بزرگ ، قياس و اعتماد بر اندازهء هواى بركشيده و پس داده است بايد هر دو حالت را بررسى كرد ، در نفس بزرگ ماهيچه‌هاى سينه همگى به حركت درمىآيند ، در بركشيدن نفس همهء اين ماهيچه‌ها گشاد مىشوند و گسترش يابند .\r\nدر پس دادن نفس ، همهء ماهيچه‌هاى سينه مىترنجند و در هر دو حالت ماهيچه‌ها در حركتند . در نفس بزرگ كه ماهيچه‌ها همه به حركت درمىآيند براى اين است كه در هوا به حدى زياد تصرّف كنند ما اين را نفس بزرگ گوييم .\r\nنفس كوچك كاملا در برابر نفس بزرگ قرار گرفته و برعكس نفس بزرگ است .\r\nگاهى رخ مىدهد كه در هنگام بركشيدن نفس بزرگ ، اندامان ابزار نفس‌كش چنان به حركت شديد درمىآيند كه گسترش آنها از جلو به دو استخوان چنبر ، و از عقب به استخوان هر دو شانه و از دو جانب به قسمت اعظم گوشت كتف مىرسد .\r\nو گاهى شدّت حركت به حدّى مىرسد كه سوراخهاى بينى نيز به بركشيدن نفس كمك مىكنند .\r\nدر برخى از حالات ، در حال نفس بزرگ يا نفس كوچك گسترش و ترنجيدگى تفاوت دارد و هم‌آهنگ نيستند . گاهى گسترش بر ترنجيدگى مىچربد و گاهى برعكس ترنجيدن از گسترش بيشتر است . و اين تفاوت و ناهماهنگى برحسب نياز و چگونگى حالت ريه و چگونگى مادهء بيمارى است كه آيا در نفس گسترش بيشتر مورد نياز است يا ترنجيدن اندامان نفس‌كش .\r\nمثلا اگر مادهء بخار دودى به حدّى زياد در ريه باشد ، يا مادهء بخار دودى در چگونگى تند و بد باشد ، نياز به ترنجيدن اندامان نفس‌كش بيشتر از گسترش آن است كه بتوانند مادهء بخار دودى را پاكسازى كنند و براى چنين حالتى پس دادن نفس بزرگ پف مانند لازم است . پس در اينجا نياز به ترنجيدگى اندام بيشتر از گسترش آن است .\r\nاما اگر التهابى موجود است و لازم است كه فرونشيند و خاموش گردد نياز بيشتر به گسترش اندامان نفس‌كش است . اگر شخصى در نفس بركشيدن اندك هوا را صرف مىكند و در پس دادن نفس هواى زياد بيرون مىدهد ، دليل آن است كه اين شخص حرارت غريزى ( طبيعى ) اش كاهش يافته و حرارتى بيگانه در اندازهء زياد به سوى او روى آورده است .\r\nگفتيم كه در بركشيدن و پس دادن نفس بزرگ ، كليهء اندامان نفس‌كش به حركت شديد درمىآيند ؛ اين به حركت درآمدن شديد ، يكى از چهار انگيزهء زيرا را دارد كه بدين قرارند :\r\n1 - هرگاه حرارت شعله‌ور ( التهابى ) در پيرامون قلب و ريه باشد ، بر اندامان نفس‌كش است كه بيشتر از حد معمولى هواى خنك بركشند و حرارت را فرو نشانند و آن را به حالت معتدل در\r\n\r\n","description":"","footnote":"","page_name":" 393 ","page_number":427},
  {"content":"\r\n\r\nبياورند ، كه براى انجام اين كار ناچار بايد جنبش زياد و خسته‌كننده از خود بروز دهند .\r\n2 - هرگاه ماهيچه‌هاى جنبانندهء هواى بايستهء نفس ، ضعيف و ناتوان شوند و از عهدهء جنباندن هواى مورد نياز كاملا برنيايند . كه اين ناتوانى ماهيچه‌هاى جنبانندهء هوا ، زادهء يكى از سببهاى زير است :\r\nالف - سبب ناتوانى در خود ماهيچه‌ها .\r\nب - سبب از اندامان منشأ .\r\nج - ناتوان شدن ماهيچه‌ها از اثر بيماريهاى مانند دق ، سل و جمع شدن ريم .\r\nد - ابتلاى ابزار نفس‌كش به نوعى بيمارى كه آن هم دو حالت دارد ؛ يا بيمارى ويژهء اندامان نفس‌كش است ، يا از شراكت اندامان ديگر است كه بيمارى شراكتى را ذكر كرده‌ايم ؛ كه مثلا تشنّج ، يا فالج ، يا سوء مزاج ، يا ورم و درد و آزار است .\r\nه - عاملى از عوامل كه بر ماهيچه‌ها روى آورده ، مانع گسترش ماهيچه‌ها شده است . مثلا معده از غذا يا باد چنان آگنده شده است كه برآمدگى معده بر حجاب فشار آورده و حجاب ياراى آن را ندارد چنان‌كه لازم است گسترش يابد .\r\n3 - تنگى يا تنگ شدن اندامان نفس‌كش كه عبارتند از : حنجره ، جويرگهاى قصبه ، شريانها و آنچه با اين اندامان در تماس است ، مانند : تخلخل ريه ، كه هرگاه ريه پر از خلط بود و بندآمدنيهاى زياد روى داد يا ورم در ريه پيدا شد و ريم بسيار جمع آمد ، كه اين حالات را مىتوان از بيماران مبتلا به آسم و بيماران ذات الرّيه دريافت .\r\n4 - اهمال و غفلت ورزيدن در نفس كشيدن كه زياد و كم و بزرگى و كوچكى مطرح نيست و اينك چند مثال :\r\nالف - شخصى نفس را در سينه حبس مىكند ، مدتى مىگذرد ، آنگاه يكهو نفس بزرگ مىكشد تا تلافى مدت تأخير نفس كشيدن را درآرد .\r\nب - عقل درهم شده‌اى كه در حالتى نيست مزاج قلبش بسيار سرد باشد ، ممكن است از نفس كشيدن در وقت خود غفلت ورزد و بعدا به تلافى اين تأخير در نفس كشيدن نفسى بزرگ بكشد .\r\nج - شخصى خوابيده است ، بخار دودى زياد جمع شده است ، روان خوابيده از بيرون راندن آن بخار دودى غفلت ورزيده است ، همين‌كه بخار گرد آمده بيش از حدّ زياد شد و نياز مبرم به بيرون راندن آن بود ، شخص خوابيده حتما نفس بزرگ مىكشد كه اين بلا را دفع كند .\r\nد - كسى هست مزاج قلبش به اين حد از اعتدال خارج نشده است كه نياز مبرم به نفس كشيدن پياپى داشته باشد ، پس نفس بزرگ كشيدن را براى وقت لازم‌تر نگاه داشته است و هرگاه خواست نفس بكشد با نفسى بزرگ تلافى اين پس‌اندازى را درمىآورد .\r\n\r\nنشانه‌هايى كه از حركات سينه به دست خواهد آمد :\r\nاگر نيرو بر مرام است و كاهش نيافته است ، و نياز به نفس بزرگ داراى صداى پف‌مانندى هست و نفس در برخورد با پوست ، گرم و التهابى است و نبض درشت مىزند ، دليل بر گرم‌مزاجى\r\n\r\n","description":"","footnote":"","page_name":" 394 ","page_number":428},
  {"content":"\r\n\r\nاست و علامات التهاب مزاج از سينه و رخساره و چشم و زبان نمايان است ، كه به تغيير رنگ و زبرى و غيره جلوه مىكنند .\r\nاما اگر التهاب همراه حرارت نيست و نيرو همچنان به حالت خود باقى است ولى اندامان سينه چنان‌كه شايد و بايد گسترش نمىيابند ، دليل بر تنگى در ابزار سينه است كه آنها را ذكر كرديم .\r\nاگر لازم است كه اندامان سينه همه باهم به حركت درآيند ، اما چنان حركتى را از خود نشان نمىدهند كه به حساب آيد و چنان‌كه بايسته است كاملا گسترش نمىيابند و در حين نفس برآوردن اعتماد كلّى بر دو سوراخ بينى باشد و در پس دادن نفس صداى پف‌مانندى نيست ، نشان از آن دارد كه نيروى حركت‌دهندهء ماهيچه‌ها آسيب ديده است .\r\nاگر تنگى سينه از رطوبى بودن قصبه و اطراف قصبه است و به همراه نشانه‌هاى ذكر شده خرخر هست و شخص نياز به « تنحنح » ( صداى سينه صاف كردن ) دارد ، نشان از آن دارد كه تنگى در كليهء سينه است .\r\nو در غير اين صورت يعنى وقتى تنحنح نبود ، سبب سينه تنگى ژرفاروتر است ، اگر سينه تنگى به همراه خرخر سينه يكباره روى آورد ، دليل آن است كه مادهء نزله‌ها از بالا به ريه ريزش كرده‌اند ، يا اينكه ريم و چرك از اندامى ديگر به‌طور ناگهانى جارى شده و به ريه ريخته يا ريم و چرك اول به ريه و بعدا به قصبه سرازير شده است .\r\n\r\nفصل نهم نفس تند ( شديد )\r\nمنظور از نفس شديد نفسى است كه باوجود بزرگى ، در بركشيدن آن بايد زحمت كشيد و انسان را پكر مىكند و در پس دادن ( بازدم ) صداى پف از آن شنيده مىشود كه مىتوان نفس شديد را نفسى بزرگ و همراه نيرو و كوشش زياد ناميد .\r\n\r\nفصل دهم نفس بلندبلند\r\nگونه‌اى از نفس را بلندبلند مىگوييم كه از نوع نفس بزرگ است و تنها به حركت دادن بالاييهاى سينه صورت مىگيرد و نيازى به حركت دادن حجاب و قسمتهاى پايينى ماهيچه‌هاى سينه ندارد .\r\nاكثرا چنين نفسى را در اشخاص مبتلا به تبهاى وبايى مشاهده مىكنى !\r\n\r\n","description":"","footnote":"","page_name":" 395 ","page_number":429},
  {"content":"\r\n\r\n\r\nفصل يازدهم نفس كوچك\r\nنفس كوچك آن است كه در مقابل نفس بزرگ قرار دارد و انگيزه‌اش برعكس انگيزه‌هاى نفس بزرگ است .\r\nاگر دردى چنان اندامان نفس‌كش را دربرگيرد كه آن اندامان از حركت طبيعى كوتاهى ورزند ، نفس كوچك است .\r\nگاهى تنگى سينه سبب كوچكى نفس است .\r\nاگر با نفس كوچك خميازه همراه باشد ، آژير مرگ طبيعت است .\r\nاگر نفس كوچك بر خلاف عادت پياپى آيد ، نشان از وجود دردى در اندامان تنفّس و درد در اندامان نزديك به اندامان نفس‌كش است كه منظور معده است و درد شايد از قرحه و ورم در معده باشد .\r\n\r\nنشان انگيزه‌هاى نفس كوچك :\r\n1 - چنان‌كه ذكر شد ، در برابرى كردن انگيزه‌هاى نفس بزرگ و نفس كوچك عكس انگيزه‌هاى نفس بزرگ ، انگيزه‌هاى نفس كوچك هستند .\r\n2 - نفسى كه از درد كوچك است و كوچكى از تنگى سينه نيست ، بودن درد آن را معلوم مىنمايد و اگر شخص دردمند ، كه از درد به نفس كوچكى مبتلاست ، بر آزارى كه مىبيند شكيبا باشد و درد را تحمّل كند مىتواند نفس را بزرگ گرداند .\r\nبا اينكه نفس چنين شخصى كوچك است ، باز گاهگاهى نفس بزرگ برحسب نياز و برحسب اندازهء تحمّل درد پا در ميان مىگذارد ، يا اينكه فرصت مىآرد كه هرگاه درد آرامش نسبى يافت ، نفس بزرگ بركشد .\r\n3 - اما اگر كوچكى نفس ، از تنگى سينه است كاملا خلاف مورد فوق است .\r\n\r\nفصل دوازدهم نفس دراز ( عميق )\r\nنفسى است كه زمان حركت هوا در دم و بازدم به طول مىانجامد تا نيروى بدن بتواند هواى بسيار به مصرف برساند . شايد دردى يا تنگى سينه از بركشيدن و پس دادن نفس بزرگ سريع جلوگيرى كند ، نفس عميق در بركشيدن هوا جاى نفس بزرگ سريع را بگيرد .\r\n\r\n","description":"","footnote":"","page_name":" 396 ","page_number":430},
  {"content":"\r\n\r\n\r\nفصل سيزدهم نفس كوتاه\r\nنفس كوتاه برعكس نفس عميق است . اگر نفس كوتاه بر خلاف عادت پياپى آمد ، انگيزهء درد در ابزار نفس‌كش و اطراف آن است . اگر نفس كوتاه مختلف بود آژير مرگ غريزه است .\r\n\r\nفصل چهاردهم نفس سريع\r\nنفس سريع نفسى است كه در مدتى كوتاه نياز برآورد ، كه نه مانند نفس كوتاه است و نه مانند نفس كوچك .\r\n\r\nانگيزهء نفس سريع :\r\n1 - در وقتى كه نفس بزرگ نياز برآور نباشد .\r\n2 - از نفس بزرگ بيشتر نياز به نفس باشد .\r\n3 - مانعى در راه نفس بزرگ باشد - چنان‌كه در نبض گفتيم - و آن مانع يا در ابزار پديد آمده باشد يا در نيرو . گاهى حركت بركشيدن و پس دادن نفس سريع جدا از هم مىباشند ؛ يا در بر كشيدن سرعت بيشتر از پس دادن نفس است و يا بالعكس ؛ چنان‌كه راجع به نفس بزرگ شرح داديم .\r\n\r\nفصل پانزدهم نفس كند\r\nنفس كند كاملا برعكس نفس سريع است و سببهاى هر دو كاملا باهم مخالفند . هرگاه اندام نفس‌كش نيازمند آن باشد كه يواشكى و به آهستگى حركت كند ، دردى را كه در اندام است و سبب نفس كند شده است ، نوعى آرامش مىدهد .\r\n\r\nفصل شانزدهم نفس پياپى\r\nنفس پياپى نفسى است كه فاصلهء زمانى ميان يكى و بعدى بسيار كوتاه است . انگيزه‌اش همانا نيازمندى به نفس پياپى است ، هرگاه نفس بزرگ و نفس سريع نتوانستند چنان‌كه شايد و بايد عمل كنند و اين كوتاه آمدن نفس بزرگ و سريع يكى از انگيزه‌هاى زير را داشته باشد :\r\n1 - ورم مانع باشد ؛ 2 - درد مانع باشد ؛ 3 - تنگى گدار نفس از جمع شدن مواد ، در اندازهء زياد ؛ 4 - زير فشار قرار گرفتن مانع گردد ؛ 5 - ريزش چرك زخم در فضاى سينه ؛ 6 - يا چيزى ديگر از انگيزه‌هاى تنگى .\r\n\r\n","description":"","footnote":"","page_name":" 397 ","page_number":431},
  {"content":"\r\n\r\nدر هريك از اين شرايط نفس پياپى مورد نياز است و بيشتر از هر دو نفس ( بزرگ و سريع ) كار را انجام مىدهد .\r\nو تو ياد گرفتى ! كه ميان حالت مورد نياز و حالتى كه از درد ناشى است ، فرق است . بقراط دربارهء نفس پياپى مىفرمايد :\r\nنفس پياپى بلايى است كه خشكيدن ريه و خسته شدن اندامان نفس‌كش نزديك ريه را به دنبال دارد .\r\n\r\nفصل هفدهم نفس سرد\r\nنفس سرد نشان از مرگ نيرو و خاموش شدن حرارت غريزى دارد و سرد شدن مزاج قلب را مىرساند . نفس سرد در بيماريهاى شديد ( حاد ) و به‌ويژه اگر نمناك باشد ، گواهى راستين بر از بين رفتن غريزه است .\r\n\r\nفصل هجدهم نفس بدبو\r\nنفس بدبو از نوع گند دهان به شمار مىآيد ؛ تنها فرقى كه با ساير حالات گند دهان دارد اين است كه بدبويى وقتى احساس مىشود كه نفس برمىآيد ، كه دلالت بر اين دارد كه خلط گنديده يا ورم متعفّن ، در اندامان نفس‌كش يا در قصبه يا در ريه جاى خوش كرده است .\r\n\r\nفصل نوزدهم جابه‌جا شدن نفس بزرگ و نفس سريع و نفس پياپى و آنچه بر خلاف آنهاست .\r\nاين را دانستى كه هرگاه نياز بود و مانعى در راه نبود ، نفس بزرگ است . اگر نياز به نفس بيشتر شد ، نفس سريع آيد ؛ اگر باز نياز بيشتر و بيشتر شد ، نفس پياپى مىآيد . اگر نياز به نفس كمتر شد ، و اگر مانع و حايل از ميان برداشته شد ، نفس رو به كاهش برمىگردد . در مرحلهء اول پياپى آمدن كاهش يابد ، در مرحلهء دوم سرعت كم مىشود ، در مرحلهء سوم بزرگى نفس به كاستى مىگرايد . و در اين بازگشت حالات نفس پياپى زدن به نسبت كند شدن نفس بيشتر است و كند آمدن از كوچك شدن بيشتر مىشود . پس خارج شدن از حالت طبيعى نفس به سوى كوچكى كمتر از خارج شدن نفس از حالت طبيعى كند است و خارج شدن از حالت طبيعى در كند و كوچك بيشتر از حالت نفس پياپى است و اين بالا رفتن و پايين آمدن در هر دو حالت گسترش و ترنجيدن به اعتبار آيد ، كه در هر دو حالت نياز به بيشى و كمى حكم‌فرماست .\r\n\r\n","description":"","footnote":"","page_name":" 398 ","page_number":432},
  {"content":"\r\n\r\nهرگاه نياز بود كه گسترش بيشتر از ترنجيدن باشد ، زمان پيش از گسترش كوتاه‌تر است . اما اگر نياز به ترنجيدگى بيش بود ، زمان پيش از ترنجيدن كوتاه‌تر است .\r\nاگر نفس پياپى و سريع آيد بدان ! كه دنباله‌رو ورمى گرم و تنگى گدار نفس از بندآمدنى است .\r\n\r\nفصل بيستم نفس در حركت ( منظورم نفسى است كه ريه را به حركت درمىآورد )\r\nچنين نفسى نشانهء آن است كه نيرو به سستى گراييده ، يا اينكه در اثر بيمارى ذبحه ، تنگى شديد و خفه‌كننده روى آورده ؛ يا ريم جمع آمده و به ريه ريخته است يا اينكه خلط در ريه گرد آمده است .\r\n\r\nفصل بيست و يكم بدى نفس كشيدن ، به‌طور كلّى ( سوء التّنفّس )\r\nمقصود از سوء نفس : نفس كشيدنى است كه از حالت طبيعى خارج باشد ، كه تابع يكى از بيماريهاست و آن بيمارى :\r\n1 - يا ابزارى است ؛ همانند دشوارى شاشيدن ( عسر البول ) ، تنگ‌نفسى ، دوچندان شدن نفس ، بريده شدن نفس ، نفس راست ايستادن ، ( انتصاب النّفس ) .\r\n2 - يا از سوء مزاج ، پر شدن ( امتلاء ) ، راه‌بندانها ، همسايگى فشارآورها ، ورمها ، درد ، چيزهايى كه مانع حركت مىشوند ، پيدا شدن قرحه در حجاب و اطراف سينه .\r\n3 - بيماريهايى خستگىآور و ناتوان كنندهء نيرو .\r\n4 - تبهاى وبايى شديد .\r\n5 - مسموم شدن .\r\nهر نوع بدنفسى و تنگ نفسى و دشوار برآمدن نفس كه از ماده باشد ، وقتى كه آدم بر پشت خوابيده است بيشتر مىشود ، وقتى كه بر پهلو دراز كشيده حالت ميانه دارد و اگر راست بنشيند و اگر راست بايستد تخفيف يابد .\r\nاما اگر خفگيهاى درونى بود ، انسان بر پشت دراز بكشد اصلا نفس نمىآيد .\r\n\r\nفصل بيست و دوم تنگ‌نفسى ( ضيق النّفس )\r\nمنظور از تنگ‌نفسى آن است كه مقدار هوايى كه در نفس كشيدن بايد به مصرف برسد ، گدار كافى\r\n\r\n","description":"","footnote":"","page_name":" 399 ","page_number":433},
  {"content":"\r\n\r\nكافى ندارد و ناچار از گدار تنگ عبور مىكند و كم‌كم مىآيد .\r\n\r\nانگيزهء نفس‌تنگى :\r\n1 - ورم كه در رهگذر نفس ، يا در ابزار نفس‌كش كه عبارتند از : حنجره ، قصبه ، شاخه رگها ، شريانها ، گوشت متخلخل ريه ، جرم ريه باشد .\r\nبدترين و شديدترين ورمى كه در ريه پيدا مىشود و نفس تنگى شديد با خود مىآورد ، ورم سخت است .\r\n2 - يا اينكه خلط غليظ و لزج در اندازهء زياد در ريه گرد آمده است ؛ يا خلط آبكى و رقيق است و در مقدار زياد .\r\n3 - فشار آوردن اندام ، همجوار ريه بر ريه كه از اثر فشار ، ريه برهم آمده است و اين در حالى است كه ورم گرم در كبد يا معده يا طحال باشد .\r\n4 - يا از بيماريهاى استسقايى و غيره مثلا ورم در فراغ پايينى ريه پديد آمده و تركيده و خلطهايى از آن در ريه ريخته و مانع گسترش ريه شده است .\r\n5 - يا ريه از اثر خشكيدن يا ترنجيدن سفت و ستبر شده است .\r\n6 - يا از سرما كه اثر بر ريه و حجاب گذاشته .\r\n7 - يا سبب نفس‌تنگى در عصب و حجاب است كه سزاوار است آن را دشوار نفسى ( عسر النّفس ) ناميم .\r\n8 - يا از بخارهاى دودى است كه مدخل نفس را در جاهاى تنگ ، تنگ‌تر كرده است .\r\n9 - يا از تنگى سينه است ، كه اندامان جاى گسترش كافى براى بركشيدن نفس ندارند .\r\n10 - يا از بحران بيمارى است . هرگاه موادى از ورمهاى درونى به سوى بالا بگرايند ، نفس تنگى پديد آيد و مىتوان آن را علامت بحران بيمارى دانست .\r\n11 - شايد تنگ‌نفسى يا دشوار نفسى ، از اثر سيلان كردن مواد ناباب از ورمهاى درونى به سوى سر باشد ، و اين نوع از سيلان مواد - كه از ورم درونى بالارو است - فقط به سر برسد اگر سلامت‌تر است ، آژير پيدا شدن ورم در پشت گوشهاست ، اما اگر بدخيم‌تر باشد آژير ورم در مغز است كه بسيار وخيم است .\r\n\r\nچگونه به نوعيّت انگيزه‌ها پى ببريم ؟ :\r\nاگر انگيزهء نفس‌تنگى ورم خفگى ( خناقى ) باشد ، برايت شرح داده‌ام و مىشناسى !\r\nاگر ورم در خود ريه موجود است ، درد سنگين ، آن را معرفى مىكند .\r\nاگر ورم در ماهيچه‌ها و پرده‌هاى سينه است ، دردى مانند خليدن سوزن احساس مىشود . اگر اين درد از داخل آيد ، شديد است و قوىتر ، اما اگر از رويهء ماهيچه‌ها يا پرده‌هاى سينه آيد كمتر است و به اين شدت نيست .\r\nاگر ورم در كركركهاى تابع ريه باشد ، دردى احساس مىشود كه طاقت‌فرسا است ( درد نخى ،\r\n\r\n","description":"","footnote":"","page_name":" 400 ","page_number":434},
  {"content":"\r\n\r\nنخ ماننده احساس مىشود . نسخه ) و شايد به سرفه كردن بينجامد .\r\nاگر ورم گرم هست ، نشانه‌اش را از تب جوى !\r\nنشانه‌هاى خفگى را دانسته‌اى و ناشناس نيستند ، كه در وقت بر پشت دراز كشيدن نفس‌تنگى شديد است .\r\nاگر سبب نفس‌تنگى از پرى از خلطها باشد چند جهت دارد :\r\nالف - اگر خلط در قصبه است ، در برآوردن و تف كردن خلط هست و انسان در آرزوى سرفه كردن است . هرگاه خلط را تف كرد - كه از حد اقل سرفه و با خرخر سينه بيرون مىآيد - تنگ نفس مىآسايد و بهره بيند .\r\nب - اگر خلط در ريه باشد ، باز حال بدين منوال است ؛ تنها فرقى كه با خلط جمع شده در قصبه دارد اين است كه خلط از جاى ژرفاتر به سوى دهان آيد و خرخر سينه در همان اندازه است كه راه خلط مىپيمايد . اگر راه خلط برآمدن دشوار باشد خرخر سينه زياد است و اگر آن دشوارى كمتر باشد ، اين هم كمتر پديد آيد .\r\nج - اگر خلط در فضاى خالى سينه است ، در پهلوبه‌پهلو شدن ، انسان نفس تنگ احساس مىكند كه سنگينى جابه‌جا مىشود و از پهلويى به پهلويى انتقال مىيابد ، و بعد از آن بيرون دادن مادهء تف كردنى از راه دهان شروع مىشود ؛ و با اينكه تنگ نفس است چنان سرفه‌اى ندارد كه به حساب آيد .\r\n\r\nفصل بيست و سوم نفس مختلف ( گونه‌گونه شدن حالت نفس )\r\nگاهى نفس مرتب آيد و گاهى نامرتب . مىتوان قياس آن را با حالات نبض بكنى و از نبض نامرتب و نبض مرتب ، حالت و دلالت نفس را دريابى .\r\n\r\nفصل بيست و چهارم نفس دومرحله‌اى ( متضاعف )\r\nنفس دوچندان را بايد از ردهء نفس مختلف به شمار آورد كه عبارت از گونه نفسى است كه با گسترش اندامان نفس صورت گيرد ، يا به سبب ترنجيدن است . يعنى نوعى نفس است كه داراى دو حركت و در ميان هر دو حركت ايستى هست ، درست همانند گريهء كودك كه در اثناى گريه يكهو از گريه بازايستد و دوباره گريه را از سر مىگيرد . پس تغييرى در گسترش و ترنجيدن ابزار نفس رخ مىدهد .\r\nانگيزهء نفس دومرحله‌اى چند احتمال دارد :\r\n1 - حرارت زياد باشد و اندازهء نفسى را كه برمىكشد كفايت نمىكند و به حدّ كافى بهره‌رسان\r\n\r\n","description":"","footnote":"","page_name":" 401 ","page_number":435},
  {"content":"\r\n\r\nنيست ، پس بايد حد اقل هواى بركشيده بيشتر شود .\r\n2 - ابزار نفس - كه آنها را شناخته‌اى ! - ناتوان شده‌اند و نياز به آسودن دارند و اين ايست نفس ، همان آسودن ابزار نفس است .\r\n3 - شايد از سوء مزاج باشد ، چنان سوء مزاجى كه نيرو برانداز يا خشكاننده يا سفت كنندهء ابزار نفس است كه اكثرا سفت شدن ابزار نفس سبب نفس دومرحله‌اى مىشود .\r\n4 - ابزار نفس به درد آمده يا اندام همجوار ابزار نفس آزار ديده است .\r\n5 - ورم در ابزار نفس است ، يا اندامان همجوار ابزار نفس ورم كرده‌اند ؛ از قبيل : حجاب ، كبد ، طحال ، كه كبد ورم كرده بيشتر از طحال ورم كرده بر اندامان ابزارى نفس‌كش تأثير دارد .\r\n6 - از نوعى بيمارى است كه ابزار نفس‌كش را دربرگرفته و بارها ابزار نفس‌كش را گفته‌ايم كه چه هستند و كدامند .\r\n7 - تشنّجى زياد روى داده است يا در راه رخ دادن است . كه اين نوع از نفس تشنّجى در بيماريهاى سخت و تبهاى شديد خوش‌خبر نيست و نشانى از بدى دارد\r\n8 - يا اثر سرماست كه در اين حالت از تب شفا يابد .\r\n\r\nفصل بيست و پنجم نفس نيمه به نيمه\r\nنفسى را نيمه به نيمه گوييم كه شخص نيمى از ريه‌اش سالم است و نيمى ناسالم و آسيب ديده ، پس نفسش نيم به نيم مىشود و مركب از نفس سالم و ناسالم مىباشد .\r\n\r\nفصل بيست و ششم نفس دشوار ( عسر )\r\nنفسى را دشوار مىناميم كه خواه گدار نفس تنگ باشد يا فراخ ، نفس به زحمت كشيده مىشود .\r\nانگيزهء آن نيز چند جهت دارد :\r\n1 - آسيب‌ديدگى اندامان نفس ، چنان‌كه در بحث از غير اين نوع نفس هم آمده است .\r\n2 - حرارتى آلا و مانند آتشين بر قلب چيره شده است .\r\n3 - سرمايى كه نيروى حركت دهندهء اندامان نفس را از بين برده است ، يا به چنين نيرويى گزندى رسانيده است ، چنان‌كه اتفاق مىافتد كه از داروى سردىبخش آبكى ماليدنى يا غير ماليدنى سردى بر حجاب تأثير گذاشته باشد .\r\n4 - سوء مزاجى كه از هواى سرد يا از ضماد سردىبخش ، كه بر بالاييهاى حجاب مىگذارند تا آسيبى را از حجاب دور كند يا معده و كبد را چاره‌ساز باشد ، حجاب كه بسيار به ضماد نامبرده نزديك است از ضماد متأثر شود و به خوبى نتواند گسترش يابد .\r\n\r\n","description":"","footnote":"","page_name":" 402 ","page_number":436},
  {"content":"\r\n\r\n5 - از نوعى بندآمدنى در گدار نفس كه راه را بر هواى بركشيده مىبندد ، و نياز به كوشش زياد دارد تا راه‌بندان را از راه برداشت ، اين نوع از نفس بر خلاف نفس‌تنگى است .\r\n6 - ممكن است راه‌بندآور ورمى باشد .\r\n7 - از اثر داروى مسهل كه كار نكرده و نفس را برانگيخته است .\r\n8 - از اثر حقنه‌اى تند باشد كه عمل نكرده باشد .\r\n9 - در بيمارى ذات الجنب رگ‌زنى شده و بهره‌اى نداده است .\r\nو بر توست كه هرآنچه در اين كتاب - چه در همين موضوع نفس چه در آخر - دربارهء تنگ‌نفسى نوشته‌ايم ، بخوانى !\r\n\r\nفصل بيست و هفتم نفس درست ايستادن ( انتصاب ) راستا\r\nنفسى را نفس انتصاب مىناميم كه تا انسان در نشستن و ايستادن راست نباشد و گردن را به سوى بالا نكشد گدار هواى نفس باز نمىشود .\r\nاگر كسى گردنش را به سوى جلو يا عقب خم كند يا سينه را پس‌وپيش ببرد ، نفسش تنگ مىشود .\r\nهرگاه راست نشستن يا راست ايستادن نبود و به‌ويژه اگر دارندهء نفس بر پشت دراز كشيد اجزاء ريه برهم مىآيند و گدارها را مىبندند . اين را هم بايد يادآورى كنم كه در حالت بر پشت خوابيدن اجزاء ريه خودبه‌خود برهم مىآيند و تنها گدارى كوچك و تنگ مىماند كه در حالت نفس‌تنگى بر پشت خوابيدن ، آن مجراى كوچك نيز بسته مىشود .\r\nممكن است اين بند آمدن گدار نفس در تبها و امثال تب روى دهد كه بخارهاى آبى و رطوبتهاى تراوش‌كننده زياد است .\r\nممكن است مجراى نفس از خلط پر شده باشد يا از خلط بند آمده باشد و يا ورم اين راه‌بندان را ايجاد كرده است . يا اينكه ماهيچه‌ها سست شده‌اند ؛ كه در اين حالت اگر به سوى پاها فروهشته نشوند و به سوى پشت و سينه فروهلند ، فشار بر گدار نفس وارد آيد .\r\n\r\nفصل بيست و هشتم نفس طبيعى نسبت به سن و سال و حالات گوناگون انسان\r\n1 . كودكان : انسان در كودكى هضم خوراكش بيشتر و بادوام‌تر است ، زائده‌هاى مادهء دودى در آنها بيشتر از بزرگان است و حرارت هم دارند . پس نياز به نوعى نفس دارند كه بتوانند از عهدهء بيرون راندن مادهء دودى و فرونشاندن حرارت خارج از طبيعى برآيند . كودكان نيروى زياد ندارند و هنوز\r\n\r\n","description":"","footnote":"","page_name":" 403 ","page_number":437},
  {"content":"\r\n\r\nبدنشان به حد كافى نمو ننموده است ، پس حتما در چنين حالتى ، سرعت و پياپى آمدن و بزرگى نفس - امّا نه بسيار بزرگ - در كودك حس مىشود .\r\n2 - نفس جوانان : بزرگ‌تر از نفس كودكان است ، ليكن سرعت نفس و پياپى آمدن نفس در جوانان كمتر از آن است كه در كودكان است ، زيرا تنها نفس بزرگ نياز آنها را برمىآورد .\r\n3 - نوپيران ( از چهل ساله تا شصت ساله كهل ) : نفس نوپيران از حيث زيادى از نفس جوانان كمتر و از حيث كاهش به نفس پيران نمىرسد .\r\n4 - پيران ( از شصت سال به بالا ) : نفس پيران از نفس نوپيران و جوانان كوچك‌تر و كندروتر است و بيشتر مختلف مىباشد و سبب بر تو پوشيده نيست !\r\n\r\nفصل بيست و نهم نفس فشارى\r\nنفس كسانى كه معده‌شان زيادتر از لازم پر باشد ، نفس زنان باردار كه شكم برآمده دارند ، نفس بيماران استسقايى و هرچه از هر سببى شكم برآمده است ؛ اگر نيروى كافى ندارند نفس به كوچكى گرايد ، زيرا فشار بر حجاب وارد آمده و حجاب از گسترش مىكاهد . نفس چنين كسانى تا نيرو دارند تنها كوچك است و سرعت و پياپى زدن ندارد ، امّا اگر نيرو كاهش يافته است تنها نفس پياپى هست .\r\n\r\nفصل سىام نفس حمّاميان\r\nكسى كه با آب گرم خود را مىشويد ، از آنجا كه ابزار نفس‌كش نرم مىشوند ، برحسب حالت گرمى حمّام و آب آب‌تنى ، نفس بزرگ ، سريع يا پياپى مىشود .\r\nكسى كه با آب سرد آب‌تنى مىكند ، حالش برعكس حالت حمامى است .\r\n\r\nفصل سى و يكم نفس در خواب\r\nاگر شخص داراى نيروى كافى است ، نفس بزرگ و مختلف مىكشد و سبب همان است كه در بحث نبض بيان شد . ترنجيدن ابزار نفس در خواب بيشتر و سريع‌تر از گسترش آن است ؛ زيرا در هنگام خواب هضم كردن خوراك بيشتر است .\r\n\r\n","description":"","footnote":"","page_name":" 404 ","page_number":438},
  {"content":"\r\n\r\n\r\nفصل سى و دوم نفس در سينه‌درد\r\nنفس سينه‌درد - چنان‌كه قبلا برايت شرح داده‌ايم - به كوچكى و كوتاهى گرايش دارد و امكان دارد كه نفس دومرحله‌اى ، و شايد نفس دشوار باشد و اگر التهابى اندامان سينه را دربرگرفته است ؛ ممكن است نفس كند و پياپى باشد - چنان‌كه ياد گرفته‌اى ! - اكثرا كوچك و كوتاه است و احتمال كندنفسى كمتر است ؛ زيرا احتمال بند آمدن راه نفس و كم گستردن ابزار نفس بيش از آن است كه نياز به نرمش و كندروى باشد .\r\nآزار ديدن ابزار نفس از گسترش ، بسيار بيشتر از آزارى است كه از سرعت نفس احساس مىكنند و هرگاه قلب گرم التهابى شد ، چاره‌اى جز اين نيست كه نفس سريع به ميان آيد هرچند آزاردهنده هم باشد .\r\n\r\nفصل سى و سيّم نفسى كه از هر انگيزه‌اى تنگ مىشود و نفس بيماران آسم\r\nكسانى هستند كه از بسيارى از رويدادها نفسشان تنگ مىشود ، و بايد با نفس سريع نفس‌تنگى را جبران كنند ، همچنين چنين كسانى از كمترين سبب - هرچه باشد - نفس پياپى مىكشند ، اضافه بر اينكه به تنگ‌نفسى دچار شده‌اند .\r\nپس در نتيجه نفس آنها ، هم كوچك ، هم تنگ و هم پياپى آيد .\r\nاما نفس بيماران آسم ( ربو ) در باب ويژه به بيمارى آسم بحث خواهد شد .\r\n\r\nفصل سى و چهارم نفس دارندگان ريم\r\nچنين كسانى كه ريم در ابزار نفس‌كش دارند ، بايد سينه را با زحمت زياد كاملا گسترش دهند ، نفس آنها گرم و پف‌ماننده است . نفس بزرگ به ميان نمىآيد و چيزى نيست كه انگيزهء نيرو باشد زيرا چنين بيمارانى در ناتوانى به غايت و منتهى رسيده‌اند ، درصورتىكه نيرو در بيماران ذات الرّيه و بيماران آسم به كلّى از بين نمىرود .\r\n\r\nفصل سى و پنجم نفس بيماران ذبحه و خفگى\r\nنفس كسانى كه با بيمارى ذبحه و خفگى دست به گريبانند ، همراه گسترش بزرگ است و\r\n\r\n","description":"","footnote":"","page_name":" 405 ","page_number":439},
  {"content":"\r\n\r\nگاهى كه نياز باشد سريع و پياپى مىشود ، اين در حالى است كه ماده در ژرفا باشد . نفس چنين كسانى صداى پف‌مانند ندارد .\r\n\r\nفصل سى و ششم گفتارى به‌طور خلاصه دربارهء ربو ( آسم )\r\nربو يكى از بيماريهاى ريوى است ، كسى كه به اين بيمارى مبتلاست ناچار است كه نفسش پياپى باشد ، همانند كسى كه دارد خفه مىشود يا كسى كه بسيار خسته است و به هن‌هن مىافتد .\r\nبيمارى آسم كه به سراغ جوانان رود ، علاجش دشوار است تا چه رسد به پيران كه به زحمت شفا يابند و مادهء بيمارى در پيران به پختگى نمىرسد .\r\nاكثرا در هنگام بر پشت دراز كشيدن درد آسم شدّت مىيابد .\r\nاين بيمارى از بيماريهايى است كه به درازا مىكشد و به زودى دست‌بردار نيست ، و با اينكه به درازا مىكشد ، نوبتهاى شديد هم همراه دارد ، نوبتهاى همانند صرع و تشنج .\r\nسبب بيمارى ربو چندين احتمال دارد :\r\n1 - خود ريه و آنچه با ريه پيوند نزديك دارد ، آسيب ديده باشند ، به‌طورى كه خلط غليظ در شريانها و شاخه رگهاى ريز شريانها و پرزه رگهايى كه از شريانها مىمكند خزيده و بيرون نمىآيد .\r\n2 - خلط - كه مايهء بيمارى است - در خود قصبه باشد .\r\n3 - خلط در قسمت گوشتين متخلخل ريه و مكانهاى خالى باشد .\r\n4 - رطوبتهاى ناباب از سوى سر آمده و به ريه ريزش كرده است ، كه اين نوع بيمارى آسم در كشورهاى جنوبى و در هنگام وزيدن بادهاى جنوبى زياد روى مىدهد .\r\n5 - يا اينكه مادهء بيمارى از جاهاى ديگر - نه از سر - به ريه ريزش كرده است .\r\n6 - سردمزاجى ريه ، خلط مايهء بيمارى را در خود ريه به وجود آورده است كه كم‌كم شروع مىكند .\r\n7 - يا سبب در ريه و شريانهاى ريه نيست ، در معده است كه يا خلط در معده به وجود آمده يا اين كه از سوى سر و كبد آمده و به معده ريخته است .\r\n8 - منقطع شدن نفس از خستگى در هنگامى كه نفس برمىكشند ، سببش اين است كه معده بر حجاب فشار مىآورد و حجاب بنوبهء خود مزاحم ريه مىشود .\r\n9 - اگر ريه سرد گردد يا غليظ و ستبر شود ، به بيمارى ربو كمك مىنمايد . خلطهايى كه سبب بيمارى آسم مىشوند گاهى از چگونگى آزار مىرسانند و گاهى از چندى ، كه در اندازه زياد باشند .\r\n10 - گاهى - امّا به‌ندرت - روى مىدهد كه ربو از خشكى و خشكيدن ريه و ترنجيدن و برهم\r\n\r\n","description":"","footnote":"","page_name":" 406 ","page_number":440},
  {"content":"\r\n\r\nآمدن ريه روى مىدهد .\r\n11 - شايد از سردمزاجى ريه پيدا شود .\r\n12 - آسيبى به منشأ اندامان نفس‌كش رسيده باشد كه خلط مايهء بيمارى از عصب و نخاع و مغز بر آنها تأثير گذاشته باشد .\r\n13 - مايهء بيمارى به صورت نزله ( مادهء آبكى ) از منشأ آمده و اندامان نفس‌كش را دربرگرفته است .\r\n14 - از اندامان همجوار اندامان نفس‌كش است كه براى اندامان نفس‌كش مزاحمت ايجاد كرده‌اند و از گسترش بازمىمانند . مانند معده كه مزاحمت براى حجاب ايجاد مىكند .\r\n15 - شايد از جمع شدن و بند آمدن بخار دودى در ريه باشد ، يا بخار دودى به ريه رسيده باشد .\r\n16 - شايد از حبس شدن باد در اندامان نفس‌كش باشد و مزاحم نفس‌كشيدن شود .\r\n17 - يا از كوچكى سينه باشد كه نمىتواند نياز را از نفس برآورد .\r\n18 - آسيبى سرشتى و در خلقت براى نفس ايجاد شده است ، همچنان‌كه از كوچكى معده آسيب بر غذا وارد آيد .\r\nگاهى بيمارى ربو شدت مىيابد و بيمارى نفس انتصابى ( نفس راست ) مىشود و بسيار روى مىدهد كه ربو تبديل به ذات الرّيه شود .\r\nنشان از چگونگى حالت بيمارى ربو :\r\n1 - اگر سبب ربو خلط و رطوبتهايى است كه در قصبه هستند ، در اوايل نفس كشيدن نفس تنگ است ، سرفه كم است ، صداى سينه صاف كردن ( تنحنح ) ، خرناسه از بينى شنيده مىشود ، تو گويى چيزى در راه نفس گير كرده است .\r\nتا اندازه‌اى گرانى در سينه حس مىشود ، تف كردن خلط هست كه از جاى نزديك برمىآيد .\r\n2 - اگر سبب خلطى است كه از بالا ريزش كرده است نشانش اين است كه ربو يك دفعه روى آورد ، و گرنه ربو به تدريج و اندك‌اندك پديد آيد .\r\n3 - اگر سبب موجود بودن خلط در رگهاى درشت باشد ، نبض بيمار مختلف و خفقانى است و اگر اين حالت خفقانى نبض ، ريشه دواند و محكم گردد ، به مرگ بيمار مىانجامد . در اكثر حالات نبض بيمار ربو خفقانى است .\r\n4 - اگر خلط انگيزهء ربو در خارج از جاهاى تهى باشد ، هر كيفيتى داشته باشد فرقى نمىكند ، نشانه‌اش اين است كه سرفه در كار نيست .\r\n5 - اگر بيمارى ربو از شراكت اندامان منشأ گرفته است ، سابقا علامتها را برايت گفته‌ايم !\r\n6 - اگر در شراكت ، اندامان همجوار ابزار نفس هستند ، نشانه‌اش برانگيختگى مادهء بيمارى است از سوى آنها و پر شدن ابزار نفس از ماده است .\r\n7 - اگر سبب از نزله‌هاست ، چگونگى نزله‌ها نوعيت خود را مىنمايانند .\r\n8 - اگر از تركيدن ورم ريم و چرك يكباره هجوم آورده و در جايى در ابزار نفس جمع شده است ،\r\n\r\n","description":"","footnote":"","page_name":" 407 ","page_number":441},
  {"content":"\r\n\r\nسابقا بحث شده است و همچنين حالت بعد از ورم را شرح داده‌ايم .\r\n9 - اگر سبب سرايت خشكى به ابزار نفس است ، تشنگى و نبودن تف كردهء ناباب نشان آن است كه در اين حالت بيمار از خوردن چيزهاى رطوبى و به كار بردن نمين‌ها احساس سبك شدن و كاهش در بيمارى مىكند .\r\n10 - اگر سبب بيمارى ربو باد است ، نشانش را در سبك شدن سينه بجوى ! گاه‌به‌گاهى سينه تنگ مىشود و اين برحسب چيزى است كه بيمار تناول كرده است . مثلا چيزهاى بادزا ، يا چيزهايى كه سبب باد نمىشوند .\r\n11 - اگر سبب ربو سردمزاجى ريوى است - چنان‌كه پيران را مبتلا سازد - ربو كم‌كم و به تدريج آيد و در نتيجه محكم مىشود .\r\n\r\nمعالجهء ربو ، تنگ‌نفسى و ساير اقسام آن :\r\n1 - اگر سبب ربو رطوبت است ، بايد به نرمى و يواشكى رطوبتىها را از ريه برچيد .\r\nاگر دانستى كه آسيب وارد بر ريه سببش گرد آمدن مادهء زياد است ، همگى بدن را پاكسازى كن و مسهل به كار ببر ! داروهاى نرمش‌آور و پخته گرداننده مورد نياز است ، اما دقت كن دارو آن‌قدر گرمىآور نباشد كه ماده را در ريه غليظ نمايد و بخشكاند و ازاين‌روست كه پيشينيان در چنين حالتى افيون ، بنگ ، مهرگياه را با داروهاى معالج قاطى نمىكردند . مگر در حالتى كه مادهء نزله‌اى زياد ريزش مىكرده و مىخواسته‌اند آن را از ريزش بازدارند و حتى اسفرزه را به كار نمىگرفتند مگر در صورت بسيار لازم و از روى ناچارى .\r\nپس بايد مادهء غليظ يا لزج را نمناك‌تر كرد و كوشش كنى كه برسد و آمادگى بيرون دادن داشته باشد ، نبايد تنها به نرم كردن يا پارچه پارچه كردن ماده به سادگى اكتفا نمايى ؛ زيرا ممكن است ماده به حالتى درآيد كه از بيرون آمدن سرپيچى كند و شدّت يابد و زخم ريه را سبب گردد .\r\nنبايد داروهاى ادرارآور به كار ببرى ! زيرا تنها مادهء رقيق را بيرون مىريزند و با غليظ برنمىآيند . اگر تشخيص دادى كه همراه بيمارى ربو غلظتى در كبد پيدا شده است ، داروهايى از قبيل : مشكانيه ، خاراگوش ، داروهايى كه براى هر دو حالت آسم و غلظت كبد مفيدند از قبيل :\r\nروناس و زرآوند را استعمال كن !\r\n2 - اگر بيمار مبتلا به ربو ، كودك باشد بايد دارو را با شير مادر قاطى نمود و داروها معتدل باشند مثلا رازيانهء سبز را با شير مادر مخلوط كن !\r\nغذايى كه در پخته گردانيدن ماده و بيرون دادن آن از راه دهان كمك كند : آبگوشت خروس پير است .\r\n3 - اگر در بيمارى ربو نفس انتصاب ( نفس راستا ) هست ، تا ممكن است به وسيلهء پارچه قماش زبر و گرنه با دست بدون پارچهء زبر ، سينه و نزديكيهاى سينه را به اعتدال ماساژ ده ! و ماساژ بدون روغن باشد مگر اينكه خستگى زياد را در بيمار احساس كنى . اگر ديدى كه خستگى زياد روى\r\n\r\n","description":"","footnote":"","page_name":" 408 ","page_number":442},
  {"content":"\r\n\r\nآور است ، روغن را در ماساژ به كار ببر !\r\nدر بعضى حالات ماساژ را وسيلهء مشك چوپان و بورهء قرمز بايد انجام داد و ماساژ تند باشد .\r\n4 - اگر ديدى كه مادهء سبب بيمارى ربو زياد است ، حتما بايد آن را وسيلهء مسهلى كه از بزر گزنه .\r\nبسپايك ، سيماهنگ ، پيه حنظل درست مىكنند ، ماده را پاكسازى كنى .\r\nبهتر آن است كه بعد از پاكسازى وسيلهء اسهال و قى ، بيمار ورزش صدا انجام دهد ، به تدريج صداى بلند سر دهد تا به صداى قوى و دراز مىرسد .\r\nيكى ديگر از معالجات ربو ، قى كردن پياپى است و به‌ويژه بعد از خوردن ترب قى كند .\r\nاگر بيمارى شدت يافت و معالجه به اشكال برخورد ، چهار درهم بورك را با پنج اوقيه شربت عسل تناول كند . خربق سفيد نيز در علاج ربو بسيار مفيد است . استفاده از خربق در بيماريهاى سينه هيچ جاى بيم نيست و نبايد گمان بد دربارهء آن داشته باشى ! طرز استعمال خربق براى معالجهء ربو آن است كه پارچه‌هايى از خربق را در ترب جاى دهند و يك شبانه‌روز بماند و آنگاه خربق را از ترب بيرون آورند و ترب را بخورند .\r\nاينك داروى ديگر : خردل و نمك هريك يك درهم ، بورك ارمنى نيم درهم ، بورهء قرمز يك دانگ با پنج استار آب و عسل مخلوط كنند و تناول نمايند ، و بايد عسل در اين دارو يك اوقيه باشد .\r\nنرمى شكم بيمار در طول بيمارى ، يكى از بايسته‌هاى علاج است و بدين منظور بهتر آن است كه بيمار قبل از غذا خوردن كبر نمك‌سود بخورد . گوشت شاه‌ماهى كهنه ( تازه از آب بيرون نكشيده ) ، آبگوشت خروس پير با مغز دانهء كاجيره ، لبلاب و سلق در نرمى شكم كمك مىنمايند .\r\nاگر از اين معالجه شكم نرم نشد ، آب جو بسيار جوشيده را با كمى فربيون ( گياه شير سگ ) و سس صغير بخورند . اگر با آبى كه سس صغير در آن پخته است عسلاب درست كنند و بنوشند بسيار فايده بينند .\r\nاگر مقدار يك مثقال از سس صغير را با شراب سيكى بخورند خوب است .\r\nآب‌پز انجير و پونه و سداب را با عسل مخلوط كنند و بنوشند داروى خوبى است .\r\nآب‌پز شنبليله را با انجير چاق‌وچله همراه عسل زياد بارها قبل از غذا بخورند و مدت خوردن دارو قبل از غذا زياد باشد . آب‌پز مويز و شنبليله با آب باران قاطى كنند يكى از داروهاى مفيد مىباشد .\r\nيك نوع معالجهء ربو ورزش است . از ورزش سبك شروع كنند و به تدريج آن را سرعت بخشند ، كه مبادا شتاب در سرعت بخشيدن به ورزش به شدّت ماده را به حركت درآورد و خفگى در ابزار نفس روى دهد .\r\nغذاى بيماران ربو : بايد غذا را هم‌چنان‌كه دربارهء ورزش گفتيم از كم و سبك شروع كنند و به تدريج به غذاى نيروبخش‌تر برسند . نان برشتهء با ديگ ابزار خوش‌بو شده كه از خمير برآمده باشد ، آجيل ( نقل ) ، از آن نرمىبخشها باشد كه بزر ترتيزك ، حسل ، مرزهء كوهى ، پونه در آن داخل باشد .\r\n\r\n","description":"","footnote":"","page_name":" 409 ","page_number":443},
  {"content":"\r\n\r\nچربى كه در غذاى بيمار به كار مىرود ، بايد از قبيل پيه خرگوش ، گوزن ، و آهو باشد ، كه پيه روباه در اين‌باره ويژگى دارد . بيمار از خوردن ريهء روباه بايد استفاده ببيند . ريهء روباه داروى بيمارى ربو است . اگر ريهء روباه را خشك كنند و بيمار ربو به وزن دو درهم از آن بخورد ، بسيار بهره بيند .\r\nهمچنين ريهء جوجه‌تيغى بيابانى از داروهاى بسيار مفيد براى معالجهء ربو به حساب مىآيد .\r\nگوشتى كه خوردنش براى بيماران ربو خوب است عبارت است از : ماهى سنگلاخى كه در رودخانه زندگى مىكند ، نه ماهى باتلاقها . گوشت گنجشك ، كبك ، دراج ، آبگوشت خروس ، گاهى زبان بره « 1 » را هم بايد جزء غذاى بيمار به حساب آورد .\r\nمشروبات مناسب بيماران ربو : شراب ريحانى كهنه شده و آبكى بنوشند اما زياد ننوشند .\r\nاگر نياز بدين بود كه ماده را پخته گرداند ، مانعى ندارد كه زياد بنوشند ، اما بايد بسيار آبكى و كم‌نيرو گردانند ، شربت عسل نيز بهره‌رسان است .\r\nشرابهاى تخميرشدهء شيرين كه با داروهاى نرمىبخش قاطى باشند در معالجهء اين بيمارى مفيدند زيرا زدايندگى ، نرمىبخشى و گرمىبخشى به اعتدال دارند .\r\nبيمار ربو بايد ميان غذا خوردن و مشروب نوشيدن فاصله اندازد و نزديك به همديگر نباشند .\r\nبيمار ربو نبايد آب خوردنى را يك دفعه سر كشد ، بايد جرعه‌جرعه و در چندين بار بنوشد .\r\nپرهيز بيماران ربو : تا حدّى كه ممكن است از حمّام رفتن دورى جويند و به ويژه بعد از غذا خوردن فورا به حمّام نبايد بروند . خواب زياد زيان‌آور است و به ويژه خوابيدن در روز ، خوابيدن بعد از غذا بدون فاصلهء زمانى زيان‌آورترين چيز براى بيمار ربو است .\r\nاگر بيمار ربو احساس سستى كرد يا بسيار خسته شد ، و از گرما پكر گشت بخوابد اما خواب كم و سبك .\r\nاز هر تخمه‌اى كه بادزا باشد دورى كنند .\r\nهرگز بر غذا آب ننوشند ، شراب ننوشند .\r\nداروهاى مسهل كه براى بيماران ربو بهره‌رسان است و در اسهال دادن قوى هستند از اين قرار است :\r\n1 - جواشير ، پيه حنظل ، هريك يك درهم با عسلاب تناول كنند .\r\n2 - گندبيدستر ، اندران .\r\n3 - و هرگاه بيمارى شدّت يافت ، حتما بايد در ماه دوبار « حب غاريقون » تناول نمايند كه نسخه‌اش اين است :\r\nقارچ چمنى سه جزء ، پيه حنظل نيم مثقال ( يك درهم : نسخه ) ، ريشهء سوسن ( شيرين‌بيان :\r\n\r\n\r\n","description":"","footnote":"\r\n( 1 ) - لسان الحمل : زبان بره ، گياه بارهنگ ، در اينجا كه غذاى گوشت براى بيمار مطرح است ، گمان مىكنم كه زبان بره مقصود باشد نه گياه بارهنگ . م .\r\n","page_name":" 410 ","page_number":444},
  {"content":"\r\n\r\nنسخه ) يك جزء ، گندناى بيابانى يك جزء ، تربد پنج جزء ، معجون تلخ مسهل ( ايارج فيقرا ) چهار جزء ، انزروت يك درهم ، مرّ يك درهم ؛ همهء اينها را به وسيلهء شراب سيكى درهم بسرشند و هرباره به وزن دو درهم از آن تناول شود .\r\nنسخه ديگر : پيه حنظل نيم مثقال ، رازيانهء شامى يك‌ششم مثقال ، با آب درهم بسرشند و حب گردد . بيمار يك روز قبل از آنكه حب را به كار ببرد بايد حقنه شود . مادهء حقنه : آب سلق ، روغن كنجد ، بورك و امثال آنها باشد . آنگاه حب را تناول نمايد .\r\nنسخهء ديگر : پيه حنظل دودانگ ، بزر گزنه يك درهم ، سس صغير نيم درهم در عسلاب به هم زده مىشوند و معجون مانندى گردد بعد از تناول آن بايد سه ساعت صبر كنند و آنگاه يك يا سه اوقيه عسلاب بر آن بنوشند .\r\nنسخهء ديگر : پيه حنظل ، درمنه در اجزاء برابر ، بورك نيم جزء ، ريشهء سوسن ( شيرين‌بيان :\r\nنسخه ) ، يك جزء ، جواشير يك جزء ؛ از آنها حب سازند و مقدار تناولى هرباره از نيم درهم تا دو درهم است ، بعد از تناول حب يك ساعت صبر كنند و آنگاه نيم قوطولى عسلاب بنوشند .\r\nنسخهء ديگر : خردل يك مثقال ، نمك طعام نيم مثقال ، افشرهء گياه سيماهنگ نيم مثقال ، هشت عدد قرص شود و يك روز در ميان قرص را تناول كنند ، قرص را به وسيلهء عسلاب ببلعند كه هم شكم را نرم مىكند و هم در آسان بيرون دادن مادهء ناباب از راه دهان كمك مىنمايد .\r\nهرگز نبايد يك نوع دارو را براى هميشه در علاج به كار ببرى ! نوع دارو را تغيير ده ، زيرا اگر دارويى هميشه به كار رفت ، طبيعت با آن خو گيرد و از آن تأثير نمىپذيرد .\r\nبايد بدانى كه بدن كسى با بدن ديگرى فرق دارد . هر بدنى با نوعى دوا علاج‌پذير است و اين مناسبت دارو با بدن را بايد از راه آزمايش به دست آورد ؛ وقتى از آزمايش نتيجه گرفتى ، در دارو دقت كن كدام بيشتر بهره‌رسان است آن را تجويز كن ! بايد راه ريزش ماده را پيدا كنى ، اگر ماده از سر سرازير شده است ، داروى بازدارندهء نزله‌ها را - كه ياد گرفته‌اى - به كار انداز و در پاكسازى خلط مايهء بيمارى كوشش كن !\r\nشايد در معالجهء سرازير شده‌ها از سر ، نياز به داروهاى مخدّر باشد ، گل ارمنى در بازداشتن نزله‌ها اثر شگفت‌آور دارد .\r\nبراى معالجهء ربو داروهاى متفرقهء ديگر نيز هست ، از قبيل :\r\n1 - داروى « ديسقوريدوس » .\r\n2 - زراوند غلتان ، كه هر روزه نيم درهم از آن را با آب تناول نمايند .\r\n3 - سكبينه همراه شراب .\r\n4 - ثمر سرو كوهى يا ثمر سرو .\r\n5 - ثمر سرو بستانى .\r\n6 - هزارگوشان .\r\n7 - هزارچشان كه به وزن چهار دانگ و نيم با آب رگهاى چهارگانه ( اصول اربعه ) باشد .\r\n\r\n","description":"","footnote":"","page_name":" 411 ","page_number":445},
  {"content":"\r\n\r\n8 - سركه‌اى كه بزر گزنه در آن بارها خيس شده است .\r\n9 - بزر ترتيزك كه روغن بادام شيرين بر آن پاشند .\r\n10 - ريشهء روناس به وزن سه چهارم درهم ، همراه اسكنجبين پياز دشتى .\r\n11 - اسكنجبين پياز دشتى خودبه‌خود در علاج بيمارى ربو مفيد است .\r\n12 - پياز دشتى برشته به تنهايى و به ويژه اگر با عسل و زراوند غلتان باشد بسيار بهره‌رسان است .\r\n13 - داروى پونه‌اى ( فوتنجين ) .\r\n14 - درمنه .\r\n15 - سوسن .\r\n16 - گندبيدستر .\r\n17 - ماش دارو .\r\n18 - آب‌پز لوفا ، لوفاى بزرگ و كوچك هر دو براى هر دو حالت بيمارى ربو يعنى مادهء بيمارى غليظ و در حركت باشد ، يا اينكه ماده هنوز در مرحلهء نخستين است و آبكى و آرام گرفته است و به حركت درنيامده است ، داروى بسيار خوبى است . در آخرين مرحله‌هاى بيمارى از لوفا ، انگشت پيچ سازند كه عسل با آن باشد و بليسند ، بسيار خوب است .\r\n19 - شيرهء درخت بنه به تنهايى يا با اندكى عاقرقرحا .\r\n20 - بارزد .\r\n21 - جواشير نيز در اين بيمارى بسيار مؤثر است ، ليكن بايد با احتياط به كار برد و بايد بيم آن داشته باشى كه نكند به عصب زيان برساند .\r\n22 - « داروى گوگرد » نيز براى علاج اين بيمارى خوب است .\r\n\r\nو اينك يك نسخهء تركيبى از داروها :\r\nترتيزك ، كنجد هريك به وزن سه درهم ، حسل خشكيده هفت درهم ، باهم قاطى شوند و برحسب تشخيص مقدار خوراكى را تجويز كن !\r\nنسخهء ديگر : ريهء خشك شدهء روباه پنج جزء ، پونهء كوهى چهار جزء ، بزر كرفس و ساذج هريك هشت جزء ، هل و فلفل هريك چهار جزء ، بزر بنگ دو جزء ، آب پياز دشتى با هم‌وزنش عسل بر آتش زغال نهند بجوشد تا منعقد مىشود ، داروهاى نامبرده را در آن قاطى كنند و مقدار يك « مسطرون » قبل از غذا و يك مسطرون بعد از غذا تناول نمايند .\r\nنسخهء ديگر : پونه ، آويشم ، زنبق ، فلفل ، رازيانهء شامى ، در عسل بسرشند و هر صبح و شام به اندازهء يك فندق از آن تناول كنند .\r\nنسخهء ديگر : نخود مريم كوهى ، درمنهء رومى ، ماش دارو ، گندبيدستر ، كندر ، حسل ، هريك يك مثقال با شراب سيكى بسرشند و شبانه‌روز دوبار و هربار يك باقلا ( نيم درهم ) با عسلاب تناول نمايند .\r\n\r\n","description":"","footnote":"","page_name":" 412 ","page_number":446},
  {"content":"\r\n\r\nنسخهء ديگر : گندبيدستر ، زراوند غلتان ، اندران ، از هريك يك درهم ، ده دانه فلفل با مرباى انگور مخلوط شود ، هرباره يك باقلا ( نيم درهم ) در اسكنجبين تناول شود .\r\nنسخهء ديگر : بورك چهار جزء ، فلفل سفيد دو جزء ، انجدان سه جزء ، اندران دو جزء ، با شراب سيكى به هم زده شوند و هرباره با آب عسل به اندازهء نيم درهم تناول شود .\r\nنسخهء ديگر : گندناى بيابانى ، كوشنه ، صمغ درخت كاج ، دانهء ثمر صنوبر ، از هريك يك مثقال .\r\nاربه ( مريم نخودى كوهى ) ، گندبيدستر هريك يك مثقال ، فلفل سفيد ، افشرهء سيماهنگ هريك نيم مثقال با عسل سرشته شود و هرباره نيم درهم از آن را با عسلاب گرم بخورند .\r\nنسخهء ديگر : بورك ، خردل ، از هريك دو جزء ، پونهء كنار رودخانه‌ها ، افشرهء سيماهنگ هريك يك جزء با سركهء پياز دشتى معجون شود و در هربار به اندازهء يك دانه از گاودانه در ناشتا با عسلاب ببلعند .\r\nنسخهء ديگر : درمنه ، خاراگوش ، سداب با عسل آميخته يا با عسل بپزند يا اين داروها در آب بجوشند و منعقد شوند و با عسل تناول كنند . اگر با عسل آميخته شده‌اند بايد با اسكنجبين بنوشند .\r\nنسخهء ديگر : آب‌پز پونه با شير خوب دارويى است ، براى بيمارى ربو و به‌ويژه اگر بيمار حرارت داشته باشد .\r\nو بدان ! كه زنجفيل شامى ، براى اين درد دواست .\r\nزرنيخ با صمغ صنوبر باهم حب شوند داروى خوبى است .\r\nزرنيخ با عسلاب ، گوگرد با نيمبرشت نيز از داروهاى بيمارى ربو است .\r\nزيرهء با سركه آميخته ، دوايى است به اعتدال و خوب ، و براى نفس انتصاب ( نفس راستا ) بسيار بهره‌رسان است .\r\nلعاب خردل سفيد با يك برابرش عسل انگشت پيچ شود و بليسند ، بيماران ربو فايده ببينند .\r\nاينك داروى خوب كه براى علاج خفگى و تنگ‌نفسى و حتى براى علاج عرق النسا هم مفيد است :\r\nنسخه : بورك چهار درهم ، بذر ترتيزك دو درهم ، همراه پنج اوقيه آب و عسل كه به فوريت فايده‌رسان است .\r\n\r\nروغنهاى خوردنى براى بيمارى ربو :\r\nروغنهايى كه بيمار ربو در خوراك مىريزد عبارتند از : روغن بادام شيرين ، روغن بادام تلخ ، روغن صنوبر .\r\nروغنهاى ماليدنى بر جسم : روغن سوسن ، روغن غار ، روغن شبت كه بر سينه مالند .\r\nبخوريها :\r\n1 - زرنيخ ، گوگرد ، با پيه گردهء بز بر آتش نهند و بخور كنند .\r\n2 - مرّ ، كوشنه ، دارچين خطايى ، زعفران باهم بخور شوند .\r\n\r\n","description":"","footnote":"","page_name":" 413 ","page_number":447},
  {"content":"\r\n\r\n3 - صمغ درخت كاج منعقد نشده ، بارزد ( قنه ) ، الواى اسقوطرى .\r\n4 - زرنيخ ، زراوند نر ، كوبيده و ساييده باهم آنگاه با پيه گاو ماده بسرشند و قرصهايى به اندازهء فندق از آن سازند و تا ده روز هرروزه سه بار يك درهم از اين قرصها را بر آتش نهند و بخور كنند .\r\nهرگاه تشخيص دادى كه مادهء بخار دودى سبب آسم و نفس تنگى شده است و بخار دودى بر قلب مستولى است ، يا اينكه معلوم شد كه اخلاط در شريانها جمع است و سبب بيمارى آسم و نفس‌تنگى شده است ، در هر دو حالت آسم يا تنگ‌نفسى ، رگ زدن بهره مىدهد و بهتر آن است كه از جانب چپ رگ‌زنى كنى .\r\nاگر سبب بيمارى ربو باد است ، دو راه دارد :\r\nالف - بايد وسيلهء داروهاى لطافت‌بخش - كه آنها را مىشناسى ! - به نرمى و يواشكى باد را از ميان بردارى .\r\nب - كارى كنى كه راه‌بندانها باز شوند تا آنچه از بيرون آمدن سرپيچى مىكند گدارى را بيابد و از آن بگذرد .\r\nدر اين‌باره مالش دادن سينه با روغن سنبل رومى ، روغن غار ، روغن سداب خوب است .\r\nضمادها : ضماد شبت ، بابونه ، مرزنگوش ، كه هر سه در آب جوشيده بپزند و آنگاه بر سينه و هر دو پهلو گذارند .\r\nداروهاى نوشيدنى : 1 - شجرينا . 2 - امروسيا . 3 - سكبينه . 4 - جواشير . كه مقدار تناولى از سكبينه و جواشير هركدام يك مثقال است .\r\nاگر سبب بيمارى آسم و تنگ‌نفسى نزله است ، بايد نخست به بازداشتن نزله از سيلان بپردازى و در مرحلهء دوم مادهء جمع شده از نزله را از هم بپاشى .\r\nاگر پنداشتى كه تنگ‌نفسى را سبب اعصاب است - اگر راست خواهى بخشى از دشوار نفسى است و از ردهء سوء تنفس به شمار مىآيد و البته نبايد آن را تنگ‌نفسى گفت - علاج آن در باب راجع به نفس دشوار آورده‌ايم .\r\nاگر سبب بيمارى ربو از خشكى و خشكيدن است ، علاجش :\r\nنوشيدن شير الاغ و شير بز ، نوشيدن افشره‌هاى سرد ، روغنهاى سرد رطوبت‌بخش ، استعمال كردن روغن بادام در سوپهاى رطوبىبخش ، شراب آبكى آميزه با آب .\r\nدورى جستن از چيزهايى كه خاصيت گرمى دارند ، دورى كردن از تحليل‌برنده‌ها و خشكىآورها ، چنان‌كه خودت مىدانى !\r\nآنچه براى چنين بيمارانى ملايم و سازگار است ، داروهاى پاشيدنى رطوبت‌بخش ، مرهمها و ماليدنيهاى نرم هستند .\r\nاگر سبب نفس‌تنگى حرارت بود و همراه حرارت التهاب هم بود ، بايد براى معالجه ، مرهمهاى سردىآور ، قيروطيهاى سردىبخش به كار برى ! چنين حالت تنگ‌نفسى - كه در حقيقت - بخشى از بدنفسى ( سوء نفس ) است نه نفس‌تنگى كه بحثش آمد .\r\n\r\n","description":"","footnote":"","page_name":" 414 ","page_number":448},
  {"content":"\r\n\r\nشربت بنفشه ، آب جو ، در اين حالت بهره رسانند .\r\nاگر سبب سردى بود ، بايد در علاجش گرمىبخشهاى نوشيدنى ، پاشيدنيهاى گرمىبخش به كار گرفت . شنبليلهء پخته با روغن زيتون مفيد است .\r\n\r\nفصل سى و هفتم انواع سوء نفس ، نفس تباه\r\nاگر سبب تباهى نفس حرارت قلب بود ، داروهاى ماليدنى و تناول شدنى سردىآور استعمال كن !\r\nاگر سبب افزونى بخارها در خود قلب است ، يا بخارهاى زياد از جاهاى ديگر به ريه وارد شده است ، شاهرگ دست را بزن ! بيمار را وسيلهء داروى مسهل كه از آب پنير و اسكنجبين و معجون تلخ ( ايارج فيقرا ) تركيب شده است پاكسازى كن !\r\nهر دو دست و هر دو پاى بيمار را ماساژ ده !\r\nاگر سبب رطوبت است و رطوبت زياد از حد نيست و در اندازهء ميانگين است ، اما رطوبتى است بندآورندهء گدار نفس ، داروهاى زداينده از قبيل : دانهء صنوبر ، گردو ، مويز استعمال كن !\r\nهمچنين براى علاج تباه‌نفسى رطوبى ، يك سكرجه آب ريحان كوهى يا آب فيجن بهره‌رسان است .\r\nاگر سوء نفس از رطوبت غليظ است ، داروهاى پاك‌ساز و زداينده - كه قبلا شرح داده‌ايم - خوبند . مانند : پياز دشتى ، حسل و غيره . و بدانچه در علاج ربو و به آنچه دربارهء بيماريهاى سينه گفته شده است رجوع كن !\r\nاگر سبب سوء نفس بخار و موادى باشند كه از جاهاى ديگر به ابزار نفس‌كش منتقل شده‌اند ، دقت كن ! اگر از مغز سرازير شده‌اند ، داروى علاج نزله را به كار ببر و سر را از مواد ناباب پاكسازى كن ! و اين در صورتى است كه گوهر مغز ناتوان نشده باشد ؛ كه اگر گوهر مغز نيرو را از دست داده باشد ، علاج‌پذير نيست . اگر بخارها و رطوبتها از جاهاى ديگر غير مغز آمده‌اند و در ابزار تنفس جاى خوش كرده‌اند ، نخست رگ بزن ، بعدا پاكسازى به عمل آور ! سينه را با داروهاى از قبيل : زراوند ، سير صحرايى ، گياه اسطوخودوس تقويت كن ! شربت كوكنار ساده يا شربت كوكنار آميزه با داروى تقويتى در تقويت سر بسيار مفيدند .\r\nاگر سبب نفس تباه در اعصاب است ، بايد داروهاى نيروبخش اعصاب و داروهاى نيروبخش روان از قبيل روغنهاى خوشبوى دارويى را استعمال كنى .\r\nاگر سوء نفس از ورم مرى ، يا از سوء مزاج است ، علاجش را مىدانى و گفته شده است .\r\nاگر سوء نفس از شراكت معده است ، معده را بعد از پاكسازى تقويت كن ! كه داروى تقويت معده را بعدا ذكر خواهيم كرد .\r\nاگر سبب سوء نفس سردى بود ، در علاجش « شجرينا » ، « امروسيا » ، « انقرديا » ( داروى بلادر )\r\n\r\n","description":"","footnote":"","page_name":" 415 ","page_number":449},
  {"content":"\r\n\r\nبه كار ببر !\r\nاگر سبب سوء نفس خشكى است ، پانيد و شير تجويز كن و داروهاى علاج خشكى را سابقا ذكر كرده‌ايم از آنها استفاده كن !\r\nاگر سبب سوء نفس باد است ، در علاجش كمادهايى را استعمال كن كه در بحث ربو آمده‌اند .\r\nضمادهايى بگذار كه در بحث از ربو ذكر شده‌اند و ساير داروهاى بادزا را به كار ببر !\r\nاين را بدان ! كه زعفران در علاج نفس تباه و در علاج نفس دشوار بسيار مفيد است ؛ زيرا ابزارهاى نفس‌كش را تقويت مىكند و نفس كشيدن را چنان‌كه لازم است آسان مىنمايد .\r\n\r\nفصل سى و هشتم علاج دشوارى نفس كشيدن كه آن هم از ردهء نفس تباه است .\r\nاگر سبب دشوارى نفس رطوبت است ، علاج را از جالينوس بشنو كه مىفرمايد :\r\n« كسى كه نفس به دشوارى مىكشد ، چاره‌اش پياز دشتى در عسل است كه هر ماه دوبار تناول نمايد و اندازهء تناولى سى و شش قيراط باشد .\r\nدر روزى كه دارو مىخورد ، حرف نزند . دو روز قبل از تناول دارو حركت نكند .\r\nخوراكش در ساعت هفت نان و شراب آميزه با آب باشد ، وقت شام زردهء تخم‌مرغ را با مغز نان بخورد و فرداى آن روز جوجه مرغ كوچولو را آبگوشت كند و بخورد ، شب فرداى آن روز حمّام ( آب‌تنى ) كند » .\r\nاگر از اين داروى جالينوس كاملا بهبود نيافت ، « معجون بدل مرجان » ، داروى « اندروماخس » ، به كار انداز ! و به ويژه اگر ديدى كه بيمارى درازمدت شده است حتما از اين داروها استفاده كن !\r\nاگر تشخيص دادى كه سبب دشوار نفسى در سر نهفته است ، بيمار را وادار كن كه هر هفته دوبار سر را با صابون و بورك بشويد . داروهاى عطسه‌آور را زياد به كار ببرد . با ربّ توت‌آميزه با الوا و مرّ غرغره كند . پشت بيمار را با دستماليدن ورزش ده ؛ ساق پايش را از بالا به پايين باندپيچى كن ؛ پاك‌سازهاى ذكر شده را به كار ببر ! حبّى را تناول كند كه تركيبش بدين منوال است :\r\n1 - نسخه : درمنه ، ساقهء فيجن ، خشكهء گياه خاراگوش را باهم قاطى كنند و از آن حب سازند و هريكى از اين حبها به اندازهء يك دانه نخود باشد ، بيمار هرروزه دو حب از آنها را ببلعد و اسكنجبين بعد از تناول حب بنوشد ؛ اگر اسكنجبين پياز دشتى باشد چه بهتر .\r\n2 - نسخهء ديگر : گندبيدستر ، درمنه ، هريك يك جزء ، خاراگوش ، زيره ، هريك نيم جزء ، همه با هم درهم شوند و حب گردند و حب به اندازهء دانهء نخود باشد .\r\n3 - انگشت پيچ ساخته از كلم در علاج دشوار نفسى مفيد است كه بيمار آن را بليسد .\r\nنسخهء ديگر : آهك چسبيده ( كلس العلق ) به زير سبو را در ظرفى سفالين بسوزانند تا خاكستر\r\n\r\n","description":"","footnote":"","page_name":" 416 ","page_number":450},
  {"content":"\r\n\r\nمىشود ، خاكستر را با عسل مخلوط كنند ، بيمار روزانه يك ملعقه - قاشق بخورد .\r\nداروهاى نامبرده در بالا ، براى معالجهء دشوار نفسى كه از اعصاب سرچشمه گرفته باشد نيز مفيدند .\r\nاگر سبب دشوار نفسى حرارت باشد ، حبّى كه ذكرش آيد بسيار بهره‌رسان است :\r\nنسخه : گل محمدى شش جزء ، ريشهء سوسن ( شيرين‌بيان . نسخه ) چهارده جزء ، زرشك دو جزء ، لاك ، راوند ، مصطكى ، صمغ عربى ، كتيرا ، رب شيرين‌بيان ، بزر پنيرك ، هريك يك درهم ، افشرهء مشكانيه ، افشرهء خاراگوش ، سنبل ، رازيانهء شامى ، بزر رازيانه هريك سه درهم ، زعفران نيم درهم ، بزر خيار ، بزر خيارچنبر خوردنى ، بزر كدو حلوايى ، بزر خربزه هريك يك درهم ، كه از همهء اينها باهم حب سازند ، بيمار استعمال كند .\r\nبايد داروى پاكسازى چنان را در پاكسازى به كار گيرى كه خلط گرم را پاكسازى مىنمايد .\r\nاگر سبب دشوار نفسى از ناتوانى رويشگاههاى عصب يا آسيب وارد آمده است ، علاجش :\r\n1 - داروهايى است كه روان داخل عصبها را تقويت كند .\r\n2 - روغنهاى گرم خوش‌بو از قبيل روغن نرگس ، روغن سوسن ، روغن رازقى .\r\n3 - روغنهاى آميخته با ادويهء ديگ ابزار .\r\n4 - مرهمهاى ساخته از روغنهاى نامبرده .\r\n5 - روغن زعفران و خود زعفران دراين‌باره بسيار بهره‌رسان است .\r\nاگر سبب نفس دشوار ، ضربت خوردن رويشگاه اين عصبها باشد ، بايد داروى بازدارندهء ورم را به كار برد .\r\n\r\n","description":"","footnote":"","page_name":" 417 ","page_number":451},
  {"content":"\r\n\r\n\r\nگفتار دوم صدا\r\n\r\nفصل اوّل پيدايش صدا و آسيبهاى آن\r\nبه وجود آورندهء صدا ، ماهيچه‌هايى هستند كه در حنجره جاى دارند ، اين ماهيچه‌ها در اندازهء معين و بايسته باز مىشوند و صدا را بيرون مىدهند و صدا را مىكوبند .\r\nپس ابزار صداساز حنجره و جرمى است شبيه به زبانهء سرنا كه مىتوان در حقيقت همين زبانهء سرنا مانند را اولين ابزار راستين خلق صدا دانست . ساير ابزارهاى صداساز مددكار اين زبانه به شمار مىآيند .\r\nفرستندهء اصلى براى مادهء صدا ، ريه است . حجاب و ماهيچه‌هاى سينه برانگيزندهء مادهء صدا هستند . مادهء صدا عبارت از هوايى است كه در حنجره شروع به موج زدن مىنمايد .\r\nپس بايد دانست كه هرگاه آسيبى صدا را در بر گرفت ، سبب يا از خود حنجره است يا از آسيب‌ديدگى برانگيزندهء مادهء صداست كه همانا حجاب و ماهيچه‌هاى سينه مىباشند .\r\nآسيب‌ديدگى صدا ممكن است چندين حالت داشته باشد :\r\n1 - از كار افتادن صدا به كلّى .\r\n2 - كاهش يافتن صدا .\r\n3 - دگرگون شدن صدا ، كه اين دگرگون شدن صدا نيز چندگونه است :\r\nالف - صدا كلفت دورگه مىشود .\r\nب - صدا غليظ مىآيد .\r\nج - صدا حدّت و شدّت دارد .\r\nد - صدا سنگين و به تأنّى بيرون آيد .\r\nه - صدا زبر است .\r\nو - صدا مىلرزد و غير اينها .\r\nانگيزه‌هاى آسيب‌رسان به صدا ، چند جهت دارد :\r\n\r\n","description":"","footnote":"","page_name":" 418 ","page_number":452},
  {"content":"\r\n\r\n1 - سوء مزاج ساده و تنها بدون ماده .\r\n2 - سوء مزاج همراه ماده .\r\n3 - ريزش مادهء نزله‌اى به حنجره .\r\n4 - از بين رفتن تك‌عصب .\r\n5 - بريدگى در عصب .\r\n6 - ورم .\r\n7 - درد و آزار .\r\n8 - ضربت خوردن .\r\n9 - بر زمين افتادن .\r\nهمچنين سبب آسيب ديدن صدا چندين احتمال دارد :\r\n1 - آسيب در خود ابزار صدا آفرين است .\r\n2 - آسيب از شراكت منشأى باشد ، كه عصبهاى پراكنده در ماهيچه‌هاى صداساز به آن نزديكند .\r\n3 - آسيب از شراكت منشأى باشد ، كه دور از عصبهاى پراكنده در ماهيچه‌هاى صداآفرين مىباشد ، كه منظورم مثلا مغز است .\r\n4 - اندامان همسايهء ابزار صداساز آسيب ديده‌اند و آنها را در اين آسيب شركت داده‌اند .\r\nاندامان همسايه عبارتند از :\r\nالف - اندامان تغذيه .\r\nب - اندامان نفس‌كش .\r\nج - اندامانى كه فراگيرندهء تغذيه و اندامان نفس‌كش هستند ، كه عبارتند از : شكم ، سينه ، آنچه با شكم و سينه پيوند محكم دارد ، مانند مهرهء پشت .\r\n5 - يا كام آسيب‌ديده و اندامان صداساز را شريك خود گردانيده است ؛ كه هرگاه كام به سوى رطوبت غير عادى يا خشكى خارج از معمول يا زبرى فوق العاده گرايش پيدا كرد ، صدا نيز دگرگون مىشود .\r\n6 - بريده شدن زبان كوچكه و لوزتين ، كه در چنين حالتى اگر انسان بخواهد صدا بيرون دهد احساس مىكند كه او را غلغلك مىدهند . غلغلك چنان قوى است كه ناچار است صداى صاف كردن سينه را ( تنحنح ) سر دهد . يا اينكه در هر فرياد كشيدنى گلو بند آيد .\r\n7 - منشأ آسيب‌ديدگى صدا ، فرستندهء صدا باشد كه آسيب ديده است و فرستندهء صدا را گفتيم كه ريه مىباشد . هرگاه ريه با گرمى شديد برخورد يا سردى بر آن تأثير گذاشت ، يا رطوبت ريه از اعتدال خارج شد ، يا از سوى ورمها چرك آمد و به ريه ريخت ، يا نزله‌ها از بالا به ريه سرازير شدند ، يا ريه به خشكيدگى مبتلا آمد ، صدا تغيير مىيابد كه تفصيل آن از اين قرار است :\r\n- از حرارت ريه ، صدا كلفت و بزرگ شود .\r\n\r\n","description":"","footnote":"","page_name":" 419 ","page_number":453},
  {"content":"\r\n\r\n- از سردى ريه صدا تخدير مىشود و كوچك و نازك گردد .\r\n- اگر ريه خشك است ، صدا زبر است و به صداى پرندهء كلنگ مىماند .\r\n- اگر ريه رطوبت خارج از اعتدال دارد ، صدا زمخت و غليظ است .\r\n- اگر صاف است ، صدا صاف و هموار و معتدل است .\r\n- اگر ريه پر از خلط رطوبى باشد و قصبه از آلايش پاك نباشد ، انسان نمىتواند صداى بلند يا صاف خارج كند ؛ زيرا بلندى و صافى صدا به صافى ريه و حنجره بستگى دارد و اگر ريه و حنجره آلوده باشند ، صدا نيز آلوده و ناصاف است .\r\nصدا گاهى سنگين و گاهى سبك‌تر از آنچه معمول است از گلو برآيد ؛ كه اين سنگينى و سبكى به گشادى و تنگى قصبه مربوط است .\r\nهرگاه اندامان برانگيزنده و فرستندهء صدا آسيب ديدند و آسيب شدت يافت ، صدا از ميان مىرود و اين بدان معنى نيست كه انسان از سخن گفتن بازمىماند ، زيرا با نفس ميانه‌رو ( معتدل ) مىتوان سخن گفت .\r\nبراى مثال : شخصى عصب برگردان صدايش آسيب‌ديده بود و نياز بدان افتاد كه به وسيلهء نشتر آن را معاينه كنند ، در نتيجه چون پوشش عصب را وسيلهء نشتر برداشتند ، سرما بر عصب اثر گذاشت و صدا از كار افتاد .\r\nشخص ديگرى كه داشتند خنازيرش را معالجه مىكردند ، يكى از دو عصب صدا برگردانش پاره شد و نيمى از صدا را از دست داد .\r\n- اگر آسيب ماهيچهء دولايه را دربرگرفته باشد ، صدا غليظ و زمخت است .\r\n- اگر آسيب به ماهيچه‌هاى حركت‌دهنده و گيرندهء صدا رسيده است ، صدا همراه باد است « 1 » .\r\nاگر ماهيچه‌هاى حركت‌دهنده و گيرنده به كلّى از كار افتادند ، صدا نيز از كار مىافتد .\r\nاگر در ماهيچه‌هاى حركت‌دهنده و گيرندهء صدا سستى روى داد - ليكن نه سستى تمام عيار - و به حالتى از لرزش دچار شدند ، صدا مىلرزد .\r\nاگر رطوبت ناباب به اين اندازه نبود كه ماهيچه‌هاى جنباننده و گيرندهء صدا را سست كند ، صدا غليظ مىشود كه غلظت صدا سببش رطوبت است و هرگاه رطوبت كمى فزونى يافت صدا لرزان مىشود . اما اگر فزونى رطوبت بسيار زياد بود صدا از بين مىرود .\r\nگاهى از گشاد شدن غير معمولى ابزار صداساز ، صدا غليظ و زمخت مىشود ، كه از اين گشاد شدن ، با خستگى دست به گريبان مىشوند .\r\nيا از اثر گشاد شدن ، ابزار صدا به ورم يا پيچيدگى مىانجامند ، كه بدترين حالات كه از اثر گشاد شدن ابزار صدا به وجود مىآيد آن است كه در اثناى غذا خوردن روى مىدهد .\r\nشايد سبب غلظت صدا ، گرماى شديد يا سرماى شديد ، بىخوابى زياد و خوردن غذاهاى\r\n\r\n\r\n","description":"","footnote":"\r\n( 1 ) - پف كردن مانندى با صداست . م .\r\n","page_name":" 420 ","page_number":454},
  {"content":"\r\n\r\nزبرىبخش باشد ، زيرا خشكى مزاج به بار آرند .\r\nممكن است سبب غلظت صدا زياد جيغ كشيدن و فرياد زدن باشد ، كه از فرياد و جيغ ، پردهء پوشندهء گلو و حنجره نمناك مىشود .\r\n- اگر صداى پيران به غلظت انجاميد ، علاجى ندارد .\r\n- اگر بعد از تابستان شمالى و خشك ، پاييز جنوبى و پربارش باشد ، مبتلا شدن به زمختى صدا زياد است . اما اگر تابستان و پاييز از حيث هوا و بارش جابه‌جا شوند يعنى تابستان جنوبى و پربارش و پاييزش شمالى و خشك باشد اكثرا به نفع صداست و صدا اصلاح مىشود .\r\nو بدان ! كه تازه از بيمارى برخاستگان ، كسانى كه تن ناتوان دارند و كسانى كه پژمرده و زبونند و به تن ناتوانان مىمانند و در واقع كم‌نيرو هستند ، تو پندارى كه از به مصرف رسانيدن هواى زياد درمانده‌اند ، حنجره را در تنگنا مىگذارند و فشار مىآورند كه صداى تيز ( حاد ) بيرون دهند .\r\nچنين ناتوانانى كه كوشش مىكنند حنجره را گشادتر كنند و صدا را سنگين گردانند طورى مىشوند كه اصلا صداشان شنيده نمىشود .\r\n\r\nعلاج منقطع شدن صدا :\r\nاگر سبب قطع شدن صدا سوء مزاج واقع در ماهيچه‌هاست ، يا سبب آسيبى است كه ماهيچه‌هاى صداساز را دربرگرفته است ، علاج آنها را قبلا بيان كرده‌ايم و ياد گرفته‌اى !\r\nكسى كه احساس كرد صدايش دارد قطع مىشود ، حتما بايد علاج واقعه را قبل از وقوع كند و فرصت ندهد كه علّت قوىتر گردد . دستور معالجه به شرح زير است :\r\nنسخه : زردهء تخم‌مرغ در آب پخته ، كنجد پوست‌كنده ، شير حيوان ، در مدت سه روز هر روزه يك قاشق ( يك درهم ) ، از هريك از آنها با آب تناول نمايد ؛ و بايد انار شيرين صاف پوست را در زير خاكستر گرم بكفاند ، همين‌كه انار در زير خاكستر گرم نرم شد ، طرف بالايى انار را بركند ، با چوبكى محتواى آن را به هم زند و در ظرفى بريزد ، كمى شكراب در آن قاطى كند و بنوشد .\r\nاگر بريدگى صدا انگيزه‌اش مادهء رطوبى در ماهيچه‌هاى نزديك حنجره است ، يا حنجره بيش از حد معمول فروهشته است و با اين‌همه درد و آزارى حس نمىشود اما صدا تا اندازه‌اى ناصاف و سنگين مىشود بايد داروى زير را استعمال كند :\r\nنسخه : انجير خشك با پونه پخته شود ، صمغ عربى را بسايند و با آب انجير و پونه بياميزند تا مانند عسل به قوام آيد ، انگشت‌پيچ كنند و بليسند .\r\nنسخهء ديگر : مرّ ، زعفران در آب انگور منعقد شده ، انگشت‌پيچ سازند و بليسند .\r\nنسخهء ديگر : زعفران سه درهم و نيم ، رب شيرين‌بيان و كندر هريك يك درهم با مرباى انگور ، يا با عسل مخلوط كنند و بليسند .\r\nنسخهء ديگر : زعفران يك جزء ، انگژده نيم جزء ، عسل سه جزء ، باهم بجوشند تا منعقد مىشود ، حب از آن سازند و زير زبان گذارند .\r\n\r\n","description":"","footnote":"","page_name":" 421 ","page_number":455},
  {"content":"\r\n\r\nنسخهء ديگر : انگشت‌پيچى كه از كلم قمرى مىسازند در اين‌باره مفيد است و همچنين جويدن قسمتهاى نسبتا سفت كلم سبز و مكيدن آب آنكه به تدريج و كم‌كم وارد گلو شود نيز مفيد است .\r\nاگر انگشت‌پيچ كلم بهرهء لازم نداد ، كمى انگژده بر آن اضافه كن !\r\nآرد گاودانه ، شنبليله ، گندناى شامى ، ترهء معمولى ، پياز ، آب پياز ، سير ، پسته ، انگور شيرين زمستانى جزو داروهاى علاج منقطع شدن صدا هستند و همچنين اين دارو :\r\nنسخه : زنجفيل كه بسيار در شير خيسيده باشد ، بكوبند در قوام هماهنگ زردهء تخم‌مرغ ( مخ - نسخه ) شود ، يك‌دوم آن زنجفيل ، فلفل دراز بسايند تا مانند سرمه گرد شود و بر زنجفيل در شير پروريده ريزند ؛ يك‌چهارم زنجفيل زعفران و به اندازهء همهء آنها يعنى زنجفيل و فلفل دراز و زعفران ، نشاسته اضافه كنند ؛ همه را باهم بسايند و با آبى كه نبات در آن حل شده و غليظ شده يا با عسل بسرشند ؛ دارويى است بسيار پاك‌ساز سينه .\r\nبراى تقويت بخشيدن هر دو تهيگاه ، خوردن پاچه خوب است و به‌ويژه پاچهء گاو ماده ؛ و بيمار تنها پيهاى داخل پاچه را بخورد . اگر آن را با عسل بخورد يا پاچهء گاو در عسل بپزد بهتر است .\r\nاگر سبب قطع صدا از خشكى باشد يا خشكى ابزار صدا و مرى را دربرگرفته باشد ، كه علامت آن همراه غلظت صدا ، بزرگى صدا نيست ، صدا باريك است و تا اندازه‌اى نيمه‌صاف و نيمه‌زبر و آزار هم احساس مىشود ، دستور دارويى به قرار زير است :\r\nنسخه : يك قاشق روغن بنفشه كه روغن را از بنفشهء سبز گرفته باشند به وسيلهء نبات شيرين كنند و هنگام خواب بخورند .\r\nلعاب اسفرزه با شكراب زياد در اين‌باره مفيد است .\r\nغذاهاى رطوبتى و نرمىبخش از قبيل آبگوشت مرغ ، شورباى ساده ، سوپ سبزيهاى شناخته كه رطوبىبخش و نرم‌كننده‌اند ، خوبند .\r\nاگر سبب صدا افتادگى رطوبت يا خشكى باشد ، خوردن انجير مفيد است و به‌ويژه دارويى كه از انجير و پونه سازند .\r\nبر پشت دراز كشيدن در علاج غلظت صدا و ناتوانى صدا بهره‌رسان است .\r\n\r\nفصل دوم زمختى و زبرى صدا\r\nسابقا انگيزه‌هاى زمختى صدا را شرح داديم و ياد گرفتى !\r\nپس بدان ! كسى كه صدايش غليظ ( زمخت ) شده است بايد از هر چيز ترش‌مزه ، شورمزه ، زبر ، تند و تيزمزه بپرهيزد مگر اينكه براى علاج كه در پاره‌پاره كردن خلط اثر دارد به كار ببرد ؛ و درصورتىكه نياز به استعمال يكى از اينها بود ، بايد آن را با داروهاى نرم قاطى كرد .\r\n\r\n","description":"","footnote":"","page_name":" 422 ","page_number":456},
  {"content":"\r\n\r\nاگر غلظت صدا سببش جيغ و داد كشيدن و فرياد برآوردن زياد است ، علاجش داروى زير است :\r\nنسخه : انجير ، نعناع ، الوا در اجزاى متساوى با شراب سيكى معجون نمايند و تناول كنند مفيد است .\r\nاز سوپ مغز گندم ، آب جو جوشيده ، روغن بادام و نشاسته تغذيه كنند . شراب سياه انگورى بخورند نيز بهره‌رسان است .\r\nهرآنچه دربارهء علاج افتادن صدا بيان كرديم ، در علاج زمختى صدا نيز مفيد است ؛ به‌ويژه داروى صمغ انگدان كه با زعفران سازند ، در علاج اين علت بسيار مؤثر است .\r\nاگر سبب حرارت است ، اين دارو را به كار ببرند :\r\nنسخه : سوپ از گياه سلمه ، خيار ، آب جو ، تخم خيارچنبر خوردنى ، بادام ، نشاسته همه مفيدند .\r\nاگر سبب سردى است : باز داروى انگژده و زعفران - كه ذكر شد - بهره‌رسان است . و اين دارو هم خوب است :\r\nنسخه : خردل بوداده سه درهم ، فلفل يك درهم ، گاودانه ، « لبنى » « 1 » ، بارزد ، از هريك چهار درهم ، از اين مجموعه حب سازند و حب را زير زبان گذارند .\r\nنسخه ديگر : مرّ دو درهم ، لبانه ( سينه‌پيچ ) ده درهم ، در شراب سياه انگورى حل كنند و تناول نمايند .\r\nاگر سبب فرياد زياد و خسته شدن است ، همانند ساير انواع خستگيها از حمام رفتن بهره بيند و بهتر آن است كه غذاى نرمىبخش و چسبان از قبيل شير ، زردهء تخم‌مرغ نيم بند بدون نمك ، آش رشته ، سوپهاى معمولى ، شورباى سلمه و پنيرك و امثال آنها را بخورد .\r\nحبهايى كه از نشاسته و كتيرا و رب شيرين‌بيان و صمغ عربى سازند در اين علت علاج هستند .\r\nحبوب نرم رسانندهء ماده نيز خوب است كه اگر حتى ورم مانندى در ميان باشد ، آن را تحليل مىبرد . غرغره‌ها و انگشت‌پيچهاى نرم ، كه ضمن داروهاى علاج بيمارى خفگى گرم هستند در اينجا هم مفيدند .\r\nهر سوپى كه هم چسبان و هم زدايندهء بدون گزش باشد ، خوب است ؛ مانند : سوپهايى كه از آرد باقلى ، بزر كتان سازند كه از آنها كارى تر شيرهء درخت بنه است .\r\nكسى كه صدايش غليظ شده است ، به هيچ وجه شراب نخورد و به‌ويژه در شروع بيمارى اصلا نبايد به شراب نزديك شود .\r\nاگر سبب غلظت صدا ، ورم است و ورم ديرپا و كهنه شده است ، از نوشيدن شراب شيرين ، ترب پخته و آبكامه خوردن بهره بيند .\r\n\r\n\r\n","description":"","footnote":"\r\n( 1 ) - لبنى : 1 - صمغ درخت كاج ؛ 2 - گوش موش بستانى .\r\n","page_name":" 423 ","page_number":457},
  {"content":"\r\n\r\nاگر سبب غلظت صدا رطوبت است علاجش :\r\n1 - داروهاى زداينده است كه در علاج قطع شدن صدا ذكر كرديم .\r\n2 - داروهاى منقطع شدن صدا همگى در علاج غلظت صدا مفيدند .\r\n3 - سوپ آرد باقلى كه با آرد گاودانه بياميزد ، در اين‌باره نفع رسان است .\r\n4 - آرد گاودانه خودبه‌خود يكى از داروهاى علاج غلظت صداست .\r\n5 - چيزهايى كه زدايندهء درجه اول هستند .\r\n6 - رشته ، شير ، روغن حيوانى ، آب انگور منعقد شده ، ريشهء شيرين‌بيان ، رب شيرين‌بيان ، باقلى با عسل ، انجير پخته ، مرّ ، پياز دشتى و امثال آنها همگى در علاج غلظت صدا واردند .\r\nاگر سبب غلظت صدا ، مادهء ريزش كردهء رطوبى از نزله‌هاست ، بايد بيمار خشخاش و رب خشخاش بخورد .\r\nصداى زبر و ناصاف علاجش خاييدن كبابه ( فلنجه ) در دهان است .\r\nآب انار شيرين جوشيده بر آتش كه روغن بنفشه را با آن قاطى كنند و قوام گيرد ، براى بردن غلظت صدا خوب دارويى است .\r\n\r\nگفتارى دربارهء صاف نگهداشتن و خوش نمودن صدا .\r\nدر اين‌باره داروهايى هست كه عبارتند از : باقلى ، دانهء صنوبر ، مويز ، انجير ، صمغ عربى ، شنبليله ، بزر كتان ، خرما ، ريشهء شيرين‌بيان ، بادام و به‌ويژه بادام تلخ ، نيشكر ، سپستان ، داروى شربت عسل با شراب سيكى كه در آينده آن را شرح خواهيم داد .\r\nداروهاى مزاج گرم : مرّ ، انگژده ، فلفل ، بارزد ، لبانه .\r\nاگر ناصافى صدا نه از حرارت باشد نه از خشكى علاجش داروهاى زير است :\r\nسقز درخت بنه ، پونه ، صمغ درخت كاج ، صمغ صنوبر ، سركهء پياز دشتى ، ريشهء جواشير .\r\nداروهاى سرد در علاج ناصافى صدا عبارتند از :\r\nتخم خيارچنبر خوردنى ، تخم كدو حلوايى ، نشاسته ، كتيرا ، صمغ عربى ، لعاب اسفرزه ، گلاب قند ( جلاب ) ، رب شيرين‌بيان .\r\nزردهء تخم‌مرغ و شير بهترين ماده هستند كه در تركيب داروها استعمال شوند .\r\n\r\nفصل سوم صداى زبر و علاج آن\r\nسبب زبر شدن صدا چندين احتمال دارد :\r\n1 - سرما\r\n2 - پيچش ماهيچه‌هاى صداساز .\r\n\r\n","description":"","footnote":"","page_name":" 424 ","page_number":458},
  {"content":"\r\n\r\n3 - حالتى تشنّج مانند كه بر ماهيچه‌ها مىآيد .\r\n4 - خشكيدن رطوبتى كه در ماهيچه‌ها موجود است .\r\n5 - از آوازخوانى بسيار .\r\n6 - از بريده شدن زبان كوچكه .\r\n7 - از جماع .\r\n8 - از بيدارى كشيدن زياد .\r\n\r\nعلاج :\r\nپرهيز كردن از سببهايى ( از چيزهايى . نسخه ) كه چندين بار تكرار كرده‌ايم ، آوازه‌خوان از ترانه‌خوانى دورى جويد .\r\nنرمىبخشهايى را به كار برند كه در بحث از غلظت صدا بيان كرديم .\r\nانجير تر يا انجير خشك ، مويز و به‌ويژه مويزى كه در روغن بادام خيس شده ، بسيار بهره‌رسان است ، كسانى كه از بريدن زبان كوچكه صداشان زبر مىشود ، اگر داروى زير را به كار برند خوب است :\r\nنسخه : آب انگور منعقدشده را با عسل بر آتش بجوشانند تا كف بر طرف مىشود ، آنگاه جوشيدهء كف گرفته را با آب گرم قاطى كنند و بيمار از آن غرغره كند و از آن تناول نمايد ، اگر بگذارند اين دارو كهنه شود از تازه ساخته‌اش تأثيربخش‌تر است .\r\n\r\nفصل چهارم صداى كوتاه\r\nسبب صداى كوتاه كوتاهى نفس است ؛ پس بايد كوتاه نفسى را علاج كنيم . شخصى كه نفسش كوتاه است بايد :\r\n1 - خود را عادت دهد كه نفس را در سينه حبس نمايد و آنگاه نفس دراز بكشد تا كم‌كم به نفس كشيدن دراز عادت مىگيرد .\r\n2 - ورزش كند ؛ از تپه‌ها بالا رود و پايين بيايد ، از پلكانها بالا و پايين بيايد ، خلاصه كارى كند كه بتواند به تدريج نفس را دراز كند ؛ مثلا زياد ماندن در حمام گرم انسان را به نفس دراز مجبور مىكند .\r\nهر چيزى و هر كارى كه نياز به نفس زياد و سرعت دادن نفس دارد بكند و چنان‌كه گفتيم نفس را حبس كند ، از ورزش دريغ نورزد ، در حمام گرم زياد بماند .\r\n3 - هرگاه از حمام بيرون آمد ، بايد شراب بنوشد به‌طورى كه مقدار زياد از شراب يك دفعه و لاجرعه با يك نفس بنوشد .\r\n4 - خوابيدن براى صدا كوتاهان بهره‌رسان است .\r\n\r\n","description":"","footnote":"","page_name":" 425 ","page_number":459},
  {"content":"\r\n\r\n\r\nفصل پنجم صداى زمخت دورگه\r\nصداى زمخت دورگه ، سببش همان غلظت صداست به‌طورى كه گدارهاى صوتى را سست و گشاد مىگرداند و ممكن است سبب فرياد و جيغ كشيدن باشد كه علاجش از اولى دشوارتر است .\r\nگاهى كسانى كه بسيار در بوق و سرنا مىدمند به صداى دورگهء زمخت مبتلا مىشوند . زيرا چنين اشخاصى در هنگام دميدن بوق يا سرنا يا چيزى همانند آنها نفس را در چند مرحله و جداجدا بيرون مىدهند و گدارهاى صوتى گشاد مىشوند .\r\n\r\nفصل ششم صداى باريك ( نازك )\r\nصداى باريك كاملا در برابر و بر ضد صداى ناصاف قرار دارد و سببها نيز بر ضد همند . صداى باريك ممكن است از چند چيز باشد :\r\nشب بيدارى زياد ، خستگى ، آوازخوانى و به‌ويژه آواز خواندن بعد از غذا ، ورزش خسته‌كننده ، پاك‌سازيها .\r\n\r\nعلاج صداى باريك :\r\nآواز نخواند يا اگر آواز مىخواند صدا بسيار آرام باشد ، ورزش ميانگين و چاق‌كن بكند ، غذاهاى ميانه و به اعتدال بخورد ، هر صبح زود به حمام برود ، از خوراكيهاى گيرنده و خشكاننده و از جماع دورى كند .\r\n\r\nفصل هفتم صداى تيره و ناصاف\r\nمنظور از صداى تيره و ناصاف نوعى صداست كه به صداى برهم زدن و به هم ساييدن ارزيز مىماند . سبب چنين صدايى رطوبت بسيار بسيار غليظ است .\r\n\r\nعلاج آن :\r\nورزش ، كشتىگيرى ، حبس كردن نفس ، ماساژ به وسيلهء پارچهء كتانى ، حمام رفتن ، خوردن غذاهاى نرمىبخش و پاره كنندهء مادهء خلط ، از قبيل : ماهى نمك‌سود و شراب كهنه .\r\n\r\n","description":"","footnote":"","page_name":" 426 ","page_number":460},
  {"content":"\r\n\r\n\r\nفصل هشتم صداى لرزان\r\nكسى كه صدايش مىلرزد علاجش آن است :\r\n1 - فرياد و جيغ نكشد .\r\n2 - در مدت يك ماه بلند صدا نكند و تا امكان دارد از سخن گفتن با صداى بلند و از هرهر خنديدن بپرهيزد .\r\n3 - نبايد بدود .\r\n4 - نبايد زياد حركت كند .\r\n5 - از بالا رفتن و پايين آمدن از بلنديها دورى جويد .\r\n6 - از خشم و قهر كردن دور باشد .\r\n7 - تا مىتواند دستها را خسته نكند تا بياسايند .\r\n8 - بعد از آن بر پشت دراز بكشد و خود را به حرف زدن وادارد .\r\n9 - چيزى سنگين مثلا آلياژى ارزيزى را بر سينه گذارد ، چندان‌كه تحمل مىكند .\r\n10 - غذايش كه در اين حالت بسيار مفيد است ، غذايى است كه تهيگاه را تقويت بخشد ؛ كه عبارت از ماهيچه‌ها و پاچه است . هر خوراكى كه چسبندگى و گيرندگى در آن باشد براى بيمار داراى صداى لرزان بهره‌رسان است .\r\n\r\n","description":"","footnote":"","page_name":" 427 ","page_number":461},
  {"content":"\r\n\r\n\r\nگفتار سوّم سرفه و خون برآوردن\r\n\r\nفصل اول سرفه\r\nسرفه از جمله حركتهايى است كه طبيعت به وسيلهء آن آزارى را از اندامى دفع مىنمايد . سرفه بر عهده دارد كه آزار وارد به ريه را تخفيف دهد و آزار را از اندامان همسايه و پيوسته با ريه دفع نمايد .\r\nسرفه براى سينه چنان است كه عطسه براى مغز .\r\nسرفه از باز شدن و ترنجيدن سينه و جنبش حجاب ، به وجود مىآيد .\r\nسبب سرفه دو وجهه دارد :\r\n1 - سبب سرفه در خود ريه و ويژه به ريه مىباشد .\r\n2 - سبب شراكتى است و اندامان ديگر در به وجود آوردن سرفه سهيم هستند .\r\n\r\nحالات سرفه :\r\n1 - يك دفعه روىآور است و ناگهانى پيدا مىشود .\r\n2 - سرفه بدون مهلت آيد و قطع نمىشود .\r\n3 - يا سرفهء سابقه‌دار است و مدتهاست كه شروع كرده است .\r\nسرفهء ناگهانى و بدون سابقه چندين جهت دارد :\r\n- سبب شروع كردن سرفه كه ناگاه آيد ، از چند حالت خارج نيست .\r\n1 - اندامان سينه گزند ديده‌اند و اين گزند يا به مزاج اندامان سينه رسيده است و به درد آورده يا بر هيأت اندامان سينه اثر گذاشته است .\r\nمثلا سرما بر ريه اثر گذاشته است ، يا ماهيچه‌هاى سينه را دربرگرفته است و غيره مانند : هواى سرد يا نوشيدنى سرد ناباب بر ريه آيد ، طبيعت مىجنبد كه آزاررسان را از خود دفع نمايد .\r\n2 - چيزى از آن سببهاى فجائى است كه بر ريه مىآيد و ريه را افسرده و پژمرده مىسازد .\r\n3 - چيزى خشكاننده ، يا زبرىآور از قبيل گرد و غبار ، دود ، يا مزهء خوراك ترش ، يا گس ، يا تند ،\r\n\r\n","description":"","footnote":"","page_name":" 428 ","page_number":462},
  {"content":"\r\n\r\nيا چيزى بيگانه در گدار نفس‌گير كرده كه تنها مىتواند نفس بكشد و چيزى ديگرى را گدار نمىدهد . چنان‌كه گاهى ناخودآگاه چيزى از خوراك يا نوشيدنى در اين گدار گير مىكند و سبب آن يا غفلت ورزيدن انسان است يا انسان به سخن سرگرم است و توجه به خوراك بلعيدن ندارد .\r\nسببهاى سرفهء پياپى و نامنقطع :\r\n1 - سبب همان سببهاى علّت‌پذير شدن بدن است كه عبارتند از : مزاج گرم ، مزاج سرد ، مزاج رطوبى ، مزاج خشك ، يعنى مزاجى بر ريه آيد كه گرم كنندهء ريه ، يا سردكننده ، يا رطوبت‌بخش ، يا خشكانندهء ريه مىباشد و اين سوء مزاج ريه بر قياس سوء مزاج بدن يا سوء مزاج ساده و بدون ماده است يا سوء مزاج همراه ماده . اگر ماده همراه سوء مزاج است يا مادهء خونى يا صفرايى يا بلغمى آبكى و تنك يا غليظ يا مادهء سودايى است كه سبب سرفه شده است ، كه اين حالت اخير يعنى بودن مادهء سودايى در ريه همراه سوء مزاج ، به‌ندرت اتفاق مىافتد .\r\nحالا بايد دقت كرد :\r\n1 - آيا مادهء همراه سوء مزاج از طرف بالايى آمده است يا نه ؟\r\nاگر از بالا ريزش كرده به كجا رسيده است ؟\r\nاگر مادهء ريزش كرده تنها بر ديوارهء خارجى قصبه آمده است ، مايهء برانگيختن سرفهء زياد نمىشود و سرفه كم است .\r\nاما اگر ماده در فضاى داخل قصبه ريخته است ، سرفه را برانگيزد .\r\nاگر ماده گزندهء قصبه باشد سرفه را تحريك مىكند .\r\nاگر مادهء ريزش كرده از بالا به ريه وارد شود و در آنجا ماندگار باشد و طبيعت بخواهد آن را بيرون كند ، سرفه برانگيخته خواهد شد .\r\nو يا از بالاييها نيامده است و ماده از معده يا از كبد يا از برخى از اندامان سينه به يكديگر تحويل داده شده و سرانجام به ريه سر زده است ؛ يا اينكه ماده در خود ريه به وجود آمده است .\r\n2 - سبب سرفهء مداوم از بين رفتن تك عصب است ( انحلال فرد ) .\r\n3 - ورم و راه‌بندان در حجاب يا ريه يا گلو ، يا هرجايى از اندامان بدن كه چنين مواد نابابى را مىپذيرند ، از قبيل ريه ، حجاب حاجز ، حجاب ميان قلب و ريه ، ايجاد مىشود .\r\n\r\nانگيزه‌هاى سرفهء سابقه‌دار :\r\n1 - مالامال شدن ( امتلاء ) معده يا رگها .\r\n2 - سببهاى سوء مزاج بدنى ، كه در بحث از سببهاى سرفهء پياپى ذكر شد .\r\nسبب سرفهء مشاركتى ، كه اندامان در برانگيختن سرفه با ريه سهيم باشند .\r\n1 - مشاركت تمامى بدن ، چنان‌كه در مبتلا شدن به تب مشاهده مىشود و به‌ويژه اگر تب آتشين ( محرقه ) ، يا تب روزانهء خسته‌كننده و امثال آن باشد و يا تب وبائى در ميان باشد .\r\n2 - مشاركت بدن بدون تب ، كه در برانگيختن سرفه سهيم باشد .\r\n\r\n","description":"","footnote":"","page_name":" 429 ","page_number":463},
  {"content":"\r\n\r\nسرفه انواع دارد :\r\nالف - سرفهء تر .\r\nب - سرفهء خشك ؛ سرفه خشك آن است كه تف كردن مادهء ناباب در آن نيست .\r\nسبب سرفهء خشك از سوء مزاج گرم يا سوء مزاج سرد يا سوء مزاج خشك ساده و بدون ماده است .\r\nشايد سبب سرفه كردن ، پيدا شدن ورمهاى گرم در اطراف سينه باشد و تا ورم پخته مىگردد و مىرسد سرفه هست و ممكن است با ورم سخت ناپخته و نارسيده سرفه باشد ، امّا سرفهء بسيار خشك .\r\nامكان دارد سبب سرفه ، ورم كبد باشد ؛ كه ورم در طرف اندامان آويزه پديد آمده باشد .\r\nگاهى سبب سرفه ورمهاى سپرز است .\r\nو ممكن است ريم و چرك زخم ، فضاى سينه را بياگند و بدون سرفه بيرون نيايد .\r\nو بدان ! كه گاهى ممكن است همراه سرفه چيزى سخت سنگ مانند به اندازهء دانهء نخود يا تگرگ بيرون آيد كه عبارت از خلط غليظ است و از حرارت زياد سخت شده است .\r\nاسكندر و پولس اين تگرگ مانند سنگ‌آسا را ديده‌اند و پولس گويد « ديدم كه چنين چيزى با تف كردنى همراه بود » . ما خودمان هم ديده‌ايم .\r\nسرفهء لجوج و دست‌برندار . اكثرا به خون از راه دهان برآمدن مىانجامد .\r\nسرفه در زمستان و در بهار زمستانى زياد است و ممكن است در بهار ميانه در گرما و سرما هم زياد باشد .\r\nوزش باد شمالى سرفهء زياد به بار آرد .\r\nاگر تابستان شمالى و كم‌بارش و پاييز جنوبى و پربارش باشد ، در زمستان آن سال سرفه زياد است .\r\n\r\nنشانه‌ها : علامت سرفهء سرد :\r\n1 - تا سردى زياد باشد سرفه فزونى يابد و هرچند سرما كاهش يابد از سرفه نيز مىكاهد و در گرما اندك است .\r\n2 - رنگ رخساره در سرفهء سرد به رنگ سرب درمىآيد .\r\n3 - تشنگى كم است .\r\n4 - اگر همراه سرفهء سرد نزله هم باشد ، سرفه‌كننده احساس مىكند كه چيزى از بالا به سوى سينه مىريزد و از گلو مىگذرد ، و هرگاه ماده را از راه نفس به بينى بركشد اين احساس اندك مىشود و آنچه با نزله آمده است به وسيلهء سرفهء نرم كه براى سينه صاف كردن است به گلو مىريزد .\r\n\r\n","description":"","footnote":"","page_name":" 430 ","page_number":464},
  {"content":"\r\n\r\n\r\nعلامات اينكه نزله هست چند جهت دارد :\r\nالف - احساس غلغلك در گدارهاى نزله .\r\nب - كشيدگى در پوست اطراف پيشانى .\r\nج - بند آمدن سوراخهاى بينى و غيره .\r\nد - در نخستين مرحلهء ريزش نزله ، ماده‌اى را تف نمىكند . بعد از آن مادهء بلغمى خام را تف مىكند كه رنگ تف كرده به زردى و گاهى به سبزى مىزند . اگر مادهء تف كرده گرايش به سبز رنگى داشت ، شايد تب همراه داشته باشد .\r\n\r\nعلامات سرفهء گرم :\r\n1 - برافروختن - تشنگى شديد التهابى - كه از اثر هواى سرد بيشتر از نوشيدن آب سرد فرو نشيند .\r\n2 - سرخى رنگ رخساره .\r\n3 - بزرگى و درشتى نبض .\r\n\r\nعلامت سرفهء تر :\r\n1 - ترى گوهر ريه .\r\n2 - مبتلا شدن كسانى كه سالخورده‌اند . يعنى سرفهء پيران اكثرا تر است .\r\n3 - كسانى كه اندام مرطوب دارند سرفه‌شان تر است .\r\n4 - خرناسهء زياد و به‌ويژه در هنگام خواب و در هنگام بيدار شدن از خواب .\r\n\r\nعلامت سرفهء خشك :\r\nسرفهء خشك آن است كه در حال جنبش و گرسنگى فزونى يابد ، در آرامش و سيرى شكم سبك مىشود ، از اثر آب‌تنى كردن و نوشيدن رطوبت‌بخشها سرفه اندك است .\r\n\r\nعلامت سرفهء سادهء بدون ماده ، در همهء حالات :\r\nهمراه سرفه تف كردن ماده اصلا نيست .\r\n\r\nعلامت سرفهء همراه ماده :\r\nتف كردن ماده . از نوعيت تف كرده مىتوانى چگونگى و جنس ماده را تشخيص دهى !\r\n\r\nعلامت سرفه‌اى كه سببش ورم و امثال ورم است :\r\nبودن نشانه‌هاى ذات الجنب گرم و ذات الريهء گرم و ذات الجنب و ذات الريهء سرد است ؛ كه هر كدام از اين نشانه‌ها را در جاى ويژه به ذات الجنب و ذات الريه ذكر مىكنيم .\r\n\r\nعلامت سرفه كه از اثر جمع شدن چرك زخم باشد :\r\n1 - نشانه‌هاى چركين شدن ورم است كه ذكر خواهيم كرد .\r\n2 - احساس درد .\r\n3 - خشكى سرفه و بسيار اتفاق افتد كه سرفهء تر باشد .\r\nعلامت سرفه‌اى كه سببش زخم چرك كرده باشد ، آن را در بحث دربارهء قرحه‌هاى ريه خواهيم\r\n\r\n","description":"","footnote":"","page_name":" 431 ","page_number":465},
  {"content":"\r\n\r\nآورد كه عبارت است از تف كردن كبره ، يا تف كردن چرك زخم ، يا تف كردن پاره‌هايى از قصبه . و اگر سرفه بعد از ريزش كردن مواد نزله‌هاى خورنده آيد ، يا سرفه در دنبال خون تف كردن باشد يا سرفه از اثر ورمها باشد .\r\nاگر سرفه خشك باشد ، بايد بدانى كه اكثرا از آن است كه نيروى رانندهء مادهء سرفه ناتوان است و از عهدهء بيرون راندن ماده برنمىآيد . كه اين بحث را در باب ويژه‌اى ياد مىگيرى !\r\nسرفه‌اى كه از شراكت اندامان ديگر با ريه مىباشد از اين قرار است :\r\nعلامت آنچه معده در آن سهيم است ؛ كه آن را از تشخيص دادن بيمارى معده مىتوان شناخت .\r\nآيا بيمارى معده از پرى است يا از گرسنگى ، يا از نوع غذاها بيمار شده است ؟ سرفه برحسب حال معده در فزونى و كاهش است . اما اكثرا در چنين حالتى هرگاه معده پر باشد ، سرفه برانگيخته مىشود و در وقت هضم خوراك سرفه فزونى مىيابد .\r\nاگر سرفه از مشاركت كبد با ريه است ، علامتهاى چگونگى كبد خود رهنماى آن هستند .\r\nاگر ورم گرم سبب سرفه شده است ، حتما تب همراه دارد .\r\nاگر ورم گرم نيست حتما احساس سنگينى مىشود .\r\nعلاوه بر اين علامات ، بقيهء علاماتى را راهنما قرار داده كه آنها را خودت مىدانى !\r\nو اين را بدان ! كه حرارت دارو يا هر چيز ديگر ، ماده را رقيق مىكند كه براى بيرون آمدن آمادگى داشته باشد .\r\nاما اگر حرارت زياد از حد بود و بسيار شديد ، ماده را مىخشكاند و نتوان از راه دهان آن را بيرون راند .\r\nحكايت چيزهاى سرد هم تا حدى شبيه به چيزهاى گرم است ، داروى سردى مانند : خشخاش ، آش حريره « 1 » ، ماده را گرد هم آورد و آماده مىسازد كه بيرون رود ، اما اگر زياد بخورند ماده را مىبندند .\r\nشربت حسل اگر منظور از نوشيدنش زدودن مادهء غليظ سرفه‌آور باشد ، بهترين زداينده است . اما اگر مادهء سرفه‌آور آبكى و رقيق است ، كارى از شربت حسل برنمىآيد .\r\nاگر تف كردن نه رقيق است و نه غليظ ( يعنى ميانهء رقيق و غليظ است ) ؛ بايد بدانى كه سبب سرفه زبرى سينه است و آن را با انگشت‌پيچها مداوا كن !\r\nگاهى شخص تب‌دار در اثناى تب شروع به سرفه كردن مىكند . كارى كن كه سرفه آرام گردد ؛ چه اگر آرام نشود تب برمىگردد و از نو شروع مىشود .\r\nدارو يا خوراكيهاى بسيار گيرنده ، گدار ماده را كه بايد با تف برآيد تنگ مىنمايند .\r\nآب جو بهترين گردآورندهء مادهء تف كردنى است .\r\n\r\n\r\n","description":"","footnote":"\r\n( 1 ) - حريره : آش آرد و روغن ، يا آرد و شير ( المنجد ) . حريره : حلوا از آرد و مغز بادام و برنج و شكر . معين ) .\r\n","page_name":" 432 ","page_number":466},
  {"content":"\r\n\r\nاگر مادهء سزاوار راندن با تف بيرون دادن بند آمد و بيرون نيامد و شخص سرفه‌دار را تب فرا گرفت ، بدان كه ماده گنديده است و تبى كه روى آورده تب عفونى يا تب دق است .\r\n\r\nعلاج :\r\nاگر تشخيص دادى كه سبب سرفه مزاج سرد ريه است ، سرفه را بررسى كن !\r\nاگر سرفه زياد نيست و اندك است ، علاجش حبس نمودن نفس در سينه است ، كه نفس حبس شده در سينه بدون درنگ و به آسانى ريه را گرم مىنمايد . اگر نياز به داروى كارىتر افتاد ، دارويى كه براى اين حالت سردمزاجى ريه و ساير حالات سردمزاجى به كار آيد و بهره‌رسان باشد ، شرحش به قرار زير است :\r\n1 - مرّ با عسل به اندازهء يك فندق زير زبان گذارند .\r\n2 - استرك با عسل به اندازهء يك فندق زير زبان گذارند .\r\n3 - ته‌نشين قطران يك درهم تناول نمايند .\r\n4 - سقّز درخت بنه همراه عسل به اندازهء وزن يك درهم بخورند .\r\n5 - روغن بلسان با سكبينه به اندازهء يك مثقال يا قريب به يك مثقال بخورند .\r\n6 - تخم نيم‌بند آميزه با گوگرد ، به همان اندازهء روغن بلسان و عسل .\r\n7 - انگشت‌پيچهاى ساخته‌شده از لعابهاى گرم‌مزاج .\r\n8 - گاودانه با عسل .\r\n9 - آب انار شيرين به حالت ولرم كه عسل يا پانيد بر آن ريزند .\r\n\r\nماليدنيها بر سينه :\r\n1 - روغن سوسن با موم قرمز و كتيرا .\r\n2 - روغن نرگس با موم قرمز و كتيرا .\r\n\r\nداروهاى ديگر كه در اين علّت بهره رسانند :\r\n1 - گلنگبين عسلى يا خوشاب انجير و مويز .\r\n2 - آب حسل با حسل .\r\n3 - بر باله و انجير .\r\n4 - ريشهء شيرين‌بيان و پر سياوشان .\r\n5 - يك مثقال « قوفى » ( نوعى صمغ صنوبر ) كه در روغن بادام حل شده باشد و غير اينها .\r\n\r\nغذاى بيمار سرفهء سرد :\r\nالف - سوپ گندم همراه شنبليله .\r\nب - روغن حيوانى .\r\nج - انجير و خرما .\r\nد - بيخ گندناى شامى .\r\n\r\n","description":"","footnote":"","page_name":" 433 ","page_number":467},
  {"content":"\r\n\r\n\r\nداروها و روغنهاى متفرقه :\r\nروغن پسته ، دانهء صنوبر ، آش رشته با پانيد ، براى چنين بيمارانى بهره رسانند .\r\n\r\nگوشت غذاى بيمار :\r\nگوشت جوجه و خروس ، شورباى سادهء جوجه و خروس ، شيشك يك ساله .\r\n\r\nآجيل - نقل :\r\nپسته ، دانهء صنوبر ، مويز با شنبليله ، نيشكر ، انجير ، زردآلو ، موز .\r\nخوردن انجير خشك با بادام و گردو ، سرفهء سرد كهنه و دست‌برندار را از بين مىبرد .\r\n\r\nمشروبات :\r\nشراب آبكى ريحانى ، عسلاب در اين‌باره بهره رسانند .\r\n\r\nعلاج سرفهء گرم :\r\nعلاج سرفه‌اى كه از مزاج گرم ريه منشأ دارد ، از داروها و دستورات زير معالجه مىشود :\r\n1 - داروهاى فرونشاندن گرمى ( نرم‌كننده - نسخه ) ، كه آنها را مىشناسى و شناخته شده‌اند و عبارتند از افشره‌ها ، روغنها ، پاشيدنيهاى آبكى ، ماليدنيهاى گرمى فرونشان .\r\n2 - گلاب قند نيز در اين‌باره بىفايده نيست .\r\n3 - انگشت‌پيچ خشخاش كه بليسند ، مفيد است .\r\n4 - شربت سادهء خشخاش ، چنان‌كه نسخه‌اش را مىنويسيم بسيار خوب است .\r\nنسخه : خشخاش كه بسيار تازه و شاداب نباشد يازده عدد ، در يك قسط « 1 » آب و اگر آب باران باشد . بهتر است خيس نمايند و يك شبانه‌روز در آب بماند ، آنگاه آب و خشخاش را بر آتش نهند بجوشد تا خشخاشها به كلّى از هم مىپاشند ، آنگاه بپالايند و در مقابل هر جزئى از پاليده نيم جزء عسل يا شكر اضافه كنند تا قوام گيرد و انگشت‌پيچ مىشود ، شبانه يك « 2 » درهم تناول شود .\r\n5 - آب جو كه با سپستان باشد .\r\n6 - شربت بنفشه و مرباى بنفشه .\r\n7 - آب‌پز حسل كه سرد شود و به‌ويژه در وقتىكه ماده رسيده است ، يا رسيدن ماده در مرحلهء نهايى باشد .\r\n8 - آب انار غليظ شده و به قوام آمده كه نبات در آن ريخته‌اند .\r\n9 - نيشكر نيز مفيد است .\r\n10 - انگشت‌پيچهاى ليسيدنى ساخته از : اسفرزه و به‌دانه و نشاسته و صمغ عربى ، مفيدند .\r\n11 - قرصهاى دارويى كه در باب ويژه به حبهاى سرفه مىآوريم و در بعضى از آنها مخدّر هم به كار رفته است .\r\n12 - مغز ميوه‌هاى تابستانى كه سردمزاجند .\r\n\r\n\r\n","description":"","footnote":"\r\n( 1 ) - قسط : هشتاد رطل .\r\n( 2 ) - ملعقه : يك درهم از دارو ، چهار مثقال عسل .\r\n","page_name":" 434 ","page_number":468},
  {"content":"\r\n\r\n\r\nغذاى بيمار :\r\n1 - سبزيهاى سردمزاج .\r\n2 - مغز خيارچنبر خوردنى ، كدو حلوايى ، مغز خيار با روغن بادام .\r\n3 - باقلى در آب پخته و از هم پاشيده را بكوبند و با روغن بادام بخورند .\r\n4 - روغن كدوحلوايى .\r\n5 - آب جو .\r\n6 - سوپى كه در آن جو ، باقلى ، سبزيجات باشد .\r\n7 - نشاسته .\r\n8 - سوپ سپوس آرد .\r\nاگر ديدى كه بيمار دارد اسهال مىشود ، آرد جو با شكر و رشته بخورد . اگر اسهال بيشتر بود و فشار آورد ، خرچنگ دست و پا كنده را تميز با خاكستر آب شور شده با نمك بشويد و با آب جو بپزد و بخورد .\r\n\r\nنسخهء شربت خشخاش سردمزاج :\r\nخشخاش سبز ناخشكيده را در آب بجوشان تا از هم مىپاشد ، آن را بپالاى و شكر در آن بريز تا گلاب قندسان به قوام آيد .\r\nاگر خشخاش سبز گير نيايد ، بزر خشخاش بكوب و يك شبانه‌روز در آب خيس شود ، آنگاه آن را بر آتش بپز ! اگر نياز به داروى قوىتر از آن بود ، بزر و پوست خشخاش را باهم مورد استفاده قرار ده !\r\nاگر پوستهء خشخاش سياه باشد بهتر است .\r\nاگر باز نياز به داروى تأثيربخش‌تر بود ، چيز كمى از بزر بنگ را بر آن اضافه كن و كمكى افيون در آن حل نماى !\r\n\r\nعلاج تر مزاجى ريه و رطوبت در خود ريه :\r\nبايد داروهاى خشك و خشكانندهء آميخته با داروهاى زداينده به كار برى ، دارويى تركيب‌شده هست كه نسخه‌اش اين است :\r\nنسخه : گل ارمنى ، كتيرا ، صمغ عربى از هريك يك جزء ، پونه ، حسل ، آويشم ، دارچين ، پر سياوشان ، از هركدام نيم جزء ، باهم بسرشند و استعمال شود .\r\n\r\nعلاج مزاج خشك ريه :\r\nحال از دو احتمال خارج نيست : يا تب هست يا مزاج خشك بدون تب است .\r\nاگر تب نيست بهترين علاج شير الاغ ، شير بز و شير حيوانات ديگر است ، كه بقيهء معالجات سوء مزاج خشك را بايد مراعات كنى .\r\nاگر تب همراه مزاج خشك ريه هست :\r\n1 - نوشابه‌هاى سردمزاج .\r\n\r\n","description":"","footnote":"","page_name":" 435 ","page_number":469},
  {"content":"\r\n\r\n2 - مرهمهاى سردىبخش كه آنها را مىشناسى .\r\n3 - آب جو .\r\n4 - بايد همواره غذا را به وسيلهء روغنهاى رطوبت‌بخش رطوبى گردانى !\r\n5 - سوپهاى بادامى رطوبت‌بخش بخورد .\r\nاگر سوء مزاج ريه تركيبى از دو نوع سوء مزاج است ، تو هم بايد داروى تركيبى عليه هر دو مزاج به كار ببرى !\r\nاگر مادهء بيمارى نازك و آبكى است ، آن را وسيلهء شربت سادهء خشخاش ، وسيلهء انگشت‌پيچهاى ساخته از خشخاش ، انگشت‌پيچهاى درست‌شده از لعابها - كه در اقرابادين شرح داده‌ايم - به پختگى برسان !\r\nاگر ماده نه رقيق ، بلكه غيظ است :\r\nوسيلهء تحليل بردن و زدودن آن را سابقا بيان كرده‌ايم دستور ذكر شده را اجرا كن ، كه نبايد گرمى زياد بدهى . گرمىبخش به مادهء غليظ ميانه باشد ، كوشش كن كه ماده را نرم كنى و پاره‌پاره شود و آمادهء لغزيدن گردد .\r\nقىآورهايى را كه قبلا ذكر كرده‌ايم به كار گير !\r\nداروهايى كه در اين حالت بسيار اثر بخشند و ويژگى دارند ، عبارتند از :\r\n1 - سقّز درخت بنه با عسل .\r\n2 - كاجيره با عسل .\r\n3 - مشك چوپان با يك برابر عسل .\r\n4 - رب شيرين‌بيان و كتيرا به يك اندازه .\r\n5 - بارزد و بادام شيرين در اندازهء برابر .\r\n6 - الوا را با عسل زير زبان نهند مفيد است و بسيار بهره‌رسان .\r\n7 - سه عدد تخم‌مرغ كامل ، دوچندان آن عسل ، به اندازهء نيمى از سه تخم مذكور روغن حيوانى ، چهل دانه فلفل را بسايند و در اين تركيب بسرشند ، و بدون اينكه تمام بپزد آن را منعقد شده بخورند .\r\n8 - پياز گندناى شامى هفت عدد در سه رطل آب بجوشد تا يك‌سوم از آب باقى مىماند ، آنگاه بپالاى و بعدا آب پوست گندناى شامى و عسل را بر آن اضافه كن و بر آتش نه كه بپزد .\r\n9 - پر گل محمدى شاداب هشت جزء ، صنوبر دانه يك جزء ، انگم درخت بنه يك جزء ، مويز چهار جزء ، عسل به اندازهء كافى ، از اينها همه باهم انگشت‌پيچ بساز و بگذار بيمار بليسد .\r\nو اينك دارويى خوب :\r\n10 - نسخه : پونه‌اى كه در كنار رودخانه رويد پنج اوقيه ، صنوبر دانه و بزر گزنه هريك يك اوقيه ، بزر كتان و فلفل از هركدام سه اوقيه ، با عسل بسرشند و به كار برند .\r\n11 - نسخهء ديگر : خرماى پرگوشت و چاق پنج جزء ، سوسن هشت جزء ، زعفران و فلفل هر\r\n\r\n","description":"","footnote":"","page_name":" 436 ","page_number":470},
  {"content":"\r\n\r\nيك‌يك جزء ، گاودانه بيست جزء ، با عسل كف برچيده بسرشند .\r\n12 - نسخهء ديگر : زعفران ، علف گربه ، فلفل ، هريك يك جزء ، گندناى بيابانى ، حسل هريك سه جزء ، مرّ ، سوسن از هريك دو جزء ، با عسل موم گرفته و صاف شده بسرشند .\r\n13 - عسل و قطران را انگشت‌پيچ كنند و بليسند بهره‌رسان است .\r\n14 - كوشنهء هندى در آب شبيت بپزند ، به اندازهء يك درهم ( سكرجه - نسخه . ) از آن را با يك درهم ( ملعقه ) سركه بياميزند .\r\n15 - بزر كتان بوداده تنها با عسل ، يا بزر كتان بوداده با فلفل ، كه فلفل يك دهم عسل باشد ، يا پونه به جاى فلفل باشد .\r\n16 - عسل لبنى ( ميعه سائله : صمغ درختى است خوش‌بو ) با عسل معمولى انگشت‌پيچ شود و بليسند .\r\n17 - جواشير با عسل انگشت‌پيچ شود .\r\n18 - خردل .\r\n19 - بادام تلخ .\r\n20 - معجون ميترادات ( نوعى ترياق ) ، همگى در علاج اين بيمارى واردند .\r\nاگر بيمار مبتلا به سرفه ، بچه بود ، كافى است كه پونهء بيابانى را در شير پستان زن ريزند و بجوشانند كه عسل ماننده قوام گيرد . يا اينكه پونهء بيابانى را با آب رازيانهء سبز بپزند و به بچه بدهند .\r\nاگر سبب سرفه مادهء سرازير شده از بالاييهاست علاج نزله را به كار بر !\r\nاگر براى بازداشتن نزله از سيلان نياز باشد ضماد بگذارى ، ضماد انجير را بر سر بيمار گذار !\r\nقرص نشاسته را همواره - و به‌ويژه شبانگاهان - در زير زبان نگه دارد ، با داروهاى گيرنده كه نه ترش‌مزه باشند و نه گس‌مزه ، غرغره كند .\r\nاگر مادهء گرم‌مزاج است با شربت سادهء خشخاش غرغره كند .\r\nاما اگر مادهء بيمارى سرد است ، مرّ و زعفران و غيره را با شربت خشخاش مخلوط نماى !\r\nاگر سبب سرفه ، ورم ريه يا قرحهء ريه و سينه هستند ، علاج را در بحث از علاج ذات الريه و ذات الكبد و بيمارى سل خواهيم آورد ، بدانها رجوع شود .\r\n\r\nحبها در علاج انواع سرفه :\r\nبرخى از حبهاى سرفه را بايد در دهان نگه داشت .\r\nحبهايى كه ويژهء علاج سرفهء گرم هستند بدين قرارند :\r\n1 - حب سرفه كه مشهور است و نياز به شرح نيست .\r\n2 - حبهايى كه از داروهاى زير سازند :\r\nرب شيرين‌بيان ، صمغ ، كتيرا ، نشاسته ، لعاب اسفرزه ، به‌دانه ، مغز دانه‌ها تخم خيارچنبر خوردنى ، تخم كدو حلوايى ، تخم خيار ، پنيرك ، تباشير ، بزر خشخاش و غيره همه در علاج سرفهء\r\n\r\n","description":"","footnote":"","page_name":" 437 ","page_number":471},
  {"content":"\r\n\r\nگرم بهره رسانند .\r\n3 - نشاسته و كتيرا و رب شيرين‌بيان را با آب كاهو قاطى مىكنند و حب مىسازند .\r\n\r\nحبهاى ويژهء علاج سرفهء سرد :\r\n1 - حبهاى ساخته از : رب شيرين‌بيان ، تمر هندى پاك و صاف شده ، مغز دانهء گندم ، زعفران ، كتيرا ، دانهء صنوبر ، پنبه دانه ، ثمر آس ، بزر خشخاش ، پوستهء خشخاش ، رازيانهء شامى ، شبت ، مرّ ، زعفران و پانيد در علاج سرفهء سرد بهره رسانند .\r\n2 - برخى از حبوب دارويى هستند كه مادّه تخديركننده و خواب‌آور در آنها قاطى شده است و اعتماد زياد بر مادهء مخدّر است .\r\nگاهى داروهاى پادزهرى گرم‌مزاج را در حب داخل مىكنند .\r\nحبّى كه آزمايش شده است و در علاج سرفهء كهنه شده و آزاردهنده آرام‌بخش است « حب اصطرك » است . و اين حب تركيبى نيز بسيار خوب است :\r\nنسخه : اصطرك ، گندبيدستر ، برباله ، افيون ، در اجزاى متساوى ؛ از اين چهار دارو حب مىسازند و بيمار در دهان نگه مىدارد .\r\nنسخهء ديگر : بزر بنگ ، شب ، صنوبر دانه ، هريك سه جزء ، زعفران يك جزء با شراب سيكى بسرشند و حب سازند .\r\nنسخهء ديگر : مرّ ، افيون ، از هريك به وزن نيم اوقيه ، روغن بلسان ، زعفران از هريك به وزن دو درخمى ، حبهاى به اندازهء يك گاودانه سازند .\r\n\r\nبخور :\r\nاگر سرفه كهنه و ديرينه است و رطوبتى ، ماده‌هاى بخورى - كه در باب ربو ذكر شده‌اند - استعمال شود . اگر رطوبت در سرفه زياد باشد ، با مادهء بخور تركيب شده از :\r\nزرنيخ قرمز ، پشك خرگوش ، آرد جو ، پوستهء پستهء سرشته در زردهء تخم است و از آن قرص ساخته‌اند و هريك از قرصها يك درهم وزن دارد و در آفتاب خشك شده‌اند ، روزى سه بار بخور كنند .\r\nبخورى ديگر : زراوند ، مرّ ، اصطرك ، بادآورد ، در اجزاى متساوى ، زرنيخ به اندازهء همگى ، در روغن گاوى بسرشند و قرصهاى به اندازهء فندق از آن سازند و يك عدد از آن قرصها را در بخور استعمال كنند .\r\nعلاج سرفه‌اى را كه در تبها به وجود آيد ، در بحث از روىآورده‌هاى تبها ، ذكر خواهيم كرد .\r\n\r\n","description":"","footnote":"","page_name":" 438 ","page_number":472},
  {"content":"\r\n\r\n\r\nفصل دوم خون تف كردن\r\nخون تف كردن ، حالتهايى دارد :\r\n1 - گاهى يكباره و بىمقدمه خون با تف آيد ، كه اين از داخل دهان است و از اجزاى دهان تراويده است .\r\n2 - گاهى با فن‌فن بينى و نوعى نفس تنگ بيرون آيد كه معلوم مىشود از گلو آمده است .\r\n3 - گاهى همراه با سرفهء نرم سينه صاف كردن آيد ، كه دليل بر بودن خون در قصبه است .\r\n4 - گاهى به صورت قى كردن خون برآورند كه اين‌چنين خونى يا از مرى و دهانهء معده يا از معده يا از كبد آمده است .\r\n5 - گاهى همراه سرفه مىباشد كه دليل بر آن است از اطراف سينه و ريه مىآيد .\r\nخون تف كرده كه از سينه آيد ، از خونى كه از ريه مىآيد كمتر خطر دارد ، خونى كه از سينه آيد علاجش آسان است و به سرعت چاره مىشود . حتى اگر به كلّى شفا نيابد باز به اندازهء خونى كه از قرحهء ريه آيد خطرناك نيست و هرگاه قرحهء ريه به ناسور بينجامد ، تف كردن خون براى بيمار عادتى هميشگى مىشود .\r\nنزديك به همهء اين حالات ، نوعى خون تف كردن است كه از زخمى سرچشمه گرفته است و زخم سبب خون تف كردن از اثر ضربت خوردن يا دمرو بر سينه افتادن است ، كه بر كبد و حجاب اثر گذاشته ، يا بر چيزى تيز و برنده افتادن است .\r\nيا اينكه از اثر سرفهء سمج و دست‌بردار يا فرياد و جيغ كشيدن عارض مىشود . يا شخص بيمار خواسته است كه يكهو صداى خود را تيزتر كند و مراعات آن نكرده است كه به تدريج صدا را از آهستگى به تيزى برساند .\r\nيا حالت پكرى به حدّى رسيده است كه خون با تف مىآيد . ازاين‌رو است كه مىبينى ديوانگان و كسانى كه از هر چيزى بيزار و پكر مىشوند خون تف مىكنند .\r\nگاهى از اثر قى كردن شديد ، خون تف مىكنند و به‌ويژه كسانى كه براى خون تف كردن بدنشان آمادگى دارد .\r\nانگيزه‌هاى ديگرى نيز هست كه خون تف كردن را به همراه مىآورند ، كه از اين قرارند :\r\n1 - خوردن مسهلى كه سبب اسهال شديد مىشود .\r\n2 - خوردن غذاهاى تندمزه از قبيل سير و پياز .\r\n3 - ترس زياد .\r\n4 - غم و اندوه زياد كه سبب برانگيختگى خون شود .\r\n5 - خوابيدن بدون زيرانداز .\r\n6 - زالو كه به داخل گلو بچسبد .\r\nانگيزهء خون تف كردن ممكن است از دخالت اشياى خارج نباشد ، بلكه در خود بدن باشد . مثلا\r\n\r\n","description":"","footnote":"","page_name":" 439 ","page_number":473},
  {"content":"\r\n\r\nسبب از رگها و غير رگها باشد .\r\nاگر سبب از رگ باشد چند حالت دارد :\r\n1 - بريدگى در رگ به وجود آمده .\r\n2 - رگى ترك برداشته .\r\n3 - رگ يا از تند شدن يا از سست شدن گشاد گرديده .\r\n4 - خلطى خورنده هست ، رگ را خورده است .\r\n5 - رگ از اثر ناتوانى و زبونى تنك و نازك شده و اين اثر زبونى پابرجا است .\r\n6 - بسيار روى مىدهد كه گدارهاى اجزاى قصبه و شريانها بيش از حالت طبيعى گشاد مىشوند و خون به قصبه مىتراود .\r\nاگر سبب خون از راه دهان برآمده از رگ نباشد ، چندين احتمال دارد :\r\n1 - زخمى در ريه موجود است .\r\n2 - چركى است كه از زخم ريه تراوش كرده است .\r\n3 - خونى است كه از زخم خوره‌اى مىچكد .\r\n4 - چيزى از اندامى بركنده شده و اندام عفونت كرده .\r\n5 - ورم خونى در ريه است كه خون مىتراود . كه خون تراويده از ورم خونى ريه جاى بيم نيست ، زيرا ورم خونى در ريه مادهء بيرون راندنى را در خود نگه نمىدارد و نمىگذارد غليظ گردد .\r\n6 - همهء سببهايى كه در خود اندام باشند و سبب خون برآوردن شوند شايد در ريه به وجود آيند ، مگر چسبيدن زالو و اين سببهاى درونى نيز انگيزه‌هاى پيشينه دارند كه از اين قرارند :\r\nالف - مادهء بيمارى زياد است و اين بسيارى ماده يا از زياده‌خورى به بار آمده و انسان ترك ورزش كرده است ، يا ماده بيشتر از آن است كه طبيعت آن را لازم دارد و ما زاد بر احتياج است ، چنان‌كه در كتاب كلّى دربارهء ترك ورزش ، يا بند آمدن خون حيض يا بند آمدن خون بواسير يا گسستگى اندامى شرح داده‌ايم .\r\nب - از بسيار جذب شدن ماده .\r\nج - از شدت حركت و جنبش ماده .\r\n7 - از بادهايى كه در رگها جاى گرفته و به‌ويژه كسانى كه عادت به سينه صاف كردن وسيله سرفهء نرم دارند ، خون تف كردن به سبب رگهاى بادكرده زياد روى مىدهد .\r\n8 - ابزارى كه ماده را دربرگرفته است براى خون تراويدن آمادگى دارد و اين آمادگى يكى از سببهاى زير را دارد :\r\nالف - از سرما ترنجيده است و به دشوارى مىگسترد ، نيروى انجام دهندهء كار نمىتواند ابزار سرمازده را كشش دهد ، ناچار ابزار در اين گيرودار مىتركد و خون از او مىتراود .\r\nب - حرارت خارجى يا حرارت درونى ابزار را سفت گردانيده به حدّى كه آمادگى ترك برداشتن داشته باشد .\r\n\r\n","description":"","footnote":"","page_name":" 440 ","page_number":474},
  {"content":"\r\n\r\nج - از خشكى كه بر ابزار چنين اثرى گذاشته است كه از كمترين سبب ترك برمىدارد در هر دو حالت حرارت و خشكى كه سبب ترك برداشتن ابزار دربرگيرندهء مادهء خونى هستند خون از ترك مىتراود .\r\nد - رطوبتى ابزار دربرگيرندهء مادهء خون را سست كرده ، مسامها ( سوراخهاى ريز ) گشاد شده‌اند و خون تراوش مىكند .\r\nه - ابزار به چيزهايى سوراخ‌كننده ، يا خورنده ، يا گسلنده ، يا گنداننده برخورد كرده است .\r\n9 - اگر پرشدگى از خون روى داد ، طبيعت مادهء خونى ما زاد بر احتياج را به هرجايى كه آمادهء پذيرش آن باشد مىريزد ، يا به نزديك‌ترين اشغالدان زائد بر لازم مىاندازد ، كه خون بيرون ريخته از راه خيو از دهان برآيد .\r\n10 - خون از اثر بواسير ، يا در حال حيض ، يا خون‌ريزى بينى ، سيلان مىكند و از راه دهان بيرون آيد . اگر رگها به حد كافى نيرومند باشند خود را آن‌قدر از خون تهى نمىكنند كه سبب مرگ ناگهانى شوند ، زيرا رگ سالم و سرحال خون را در كاوكهاى داخل نگه مىدارد و خون زياد از اندازهء لازم بيرون نمىآيد .\r\nكسى كه خون تف مىكند ممكن است كه قرحه در ريه‌اش پديد آيد ، زيرا اكثرا خون تف كردنى از زخم است و زخم گرايش به قرحه شدن دارد .\r\nاگر خون برآوردن بند آمد ، بعدا از نو شروع كرد ، بيم آن مىرود اين خونى كه بدنبال خون اولى آمده است ، از قرحه‌اى آيد كه زخم اولى بدان تبديل شده است .\r\nبسيار ممكن است كه خون همراه تف نوعى خون سر باشد كه به ريه رسيده است و ريه آن را به دهان تحويل داده است .\r\nاگر خونى كه از راه دهان برآيد از جانب ريه منشأ گرفته باشد ، دو احتمال بيمناك دارد :\r\n1 - خون زياد از اندازه و به افراط موجود بودن خون .\r\n2 - ممكن است زخمى در ريه پيدا شده و قرحه گرديده است .\r\nهر خون برآوردنى از راه دهان ، جاى نگرانى نيست ، در حالتى جاى نگرانى است كه بند نيايد و دوام يابد .\r\nخون برآوردنى نگران‌كننده است كه همراه تب باشد .\r\n11 - بسيار اتفاق افتد كه سرما سبب خون برآوردن باشد .\r\n12 - سبب خون برآمده از راه دهان ورم در كبد يا سپرز باشد .\r\n\r\nنشانيها :\r\nاگر خون با سرفهء سبك بيرون آمد ، بدان ! كه خون از جاى نزديك حنجره آيد .\r\nاگر با سرفهء زياد خون تف شود ، بدان ! كه منشأ خون برآمده در جاى دور از حنجره است . و تا دور تر و دور تر باشد سرفهء تندتر و بيشتر مىخواهد تا بيرون آيد .\r\n\r\n","description":"","footnote":"","page_name":" 441 ","page_number":475},
  {"content":"\r\n\r\nاگر خواستى بدانى كه خون از كدام طرف بدن مىآيد ، بيمار را بر هر دو پهلو بخوابان ! طرفى كه سبب خون برآوردن در آن نهفته است تشخيص داده مىشود ، زيرا هرگاه بيمار بر طرف خون برآوردنى بخوابد خون بيشتر آيد .\r\nبايد دقت كنى كه نكند خونريزى بينى به خون تف كردنى انجاميده باشد ، بايد نوعيت خون را تشخيص دهى و اين تشخيص دادن از چند جهت ممكن است :\r\n1 - بيمار به خونريزى بينى عادت دارد ؟\r\n2 - روىآورهاى خونريزى بينى پديدارند ؟\r\n3 - آيا از خون برآوردن سنگينى سر سبك شده است ؟\r\nروىآورهاى خونريزى بينى از اين قرارند :\r\nالف - رنگ رخسار و چشم سرخ مىشود .\r\nب - بيمار چيزهاى ريز درخشنده مىبيند كه وجود خارجى ندارند .\r\nج - خونى كه از بينى مىريزد كف ندارد .\r\nد - خون بينى يك دفعه مىريزد .\r\nخونى كه از راه دهان و از گوهر گوشت برآيد ، كه گوهر گوشت در اين حالت با زخم روبه‌رو است و زخم به قرحه تبديل شده است ؛ پس خونى كه برمىآيد و از راه دهان انداخته مىشود ، كف‌آلود است .\r\nخونى است كه درآمدنش فاصله هست ، خونى است كه درد همراه ندارد .\r\nخونى كه از قرحهء ريه سرچشمه گرفته است ، كمتر از خونى است كه از رگ مىتراود ، اما خطرش بيشتر و سرنوشت بدترى را از خون برآمده از رگ در بر دارد .\r\nبيماران ذات الجنب و ذات الريه اگر حرارت آتشين و جوشان در ريه داشته باشند ، خون كف‌آلود بيرون مىدهند . گاهى خونى كه از قصبه مىجهد كف‌آلود است ، ليكن چنين خون كف‌آلوده كه از قصبه آيد ، نياز به نفس تنگ كردن و سرفهء سينه صاف كردن دارد و با اين‌همه خونى كه از قصبه آيد اكثرا اندك است و تا اندازه‌اى درد همراه دارد .\r\nخونى كه از رگها آيد كف‌آلود نيست و از خونى كه از ريه مىآيد گرم‌تر و قوام گرفته‌تر است و بيشتر از خونى كه از ريه آيد شباهت به خون طبيعى دارد ؛ اما در غلظت به خونى نمىرسد كه در سينه است .\r\nخونى كه از راه دهان برآيد و از سينه تراويده است ، سياه‌رنگ و غليظ است ، و از آنكه فاصله زياد است تا اندازه‌اى جامد شده و داراى كف و كفك است . دردى در سينه احساس مىشود كه جاى درد را مىنماياند و هرگاه بر سينه بخوابد درد بيشتر مىشود . انگيزهء چنين دردى در سينه پىآلودگى اندامان سينه است . خونى كه از سينه به دهان راه مىيابد كم‌كم آيد نه يك دفعه و بسيار .\r\nاگر خون برآمده از راه دهان بسيار است ، علامت آن است كه گسستگى در رگ روى داده است .\r\n\r\n","description":"","footnote":"","page_name":" 442 ","page_number":476},
  {"content":"\r\n\r\nاگر سبب خون برآمده از دهان خوره است ، انگيزه‌هاى خورگى را ذكر كرده‌ايم كه عبارت بودند از :\r\nالف - خوردن چيزهاى تندمزه .\r\nب - سرازير شدن مادهء تند و تيز از بالا .\r\nج - بايد تب باشد .\r\nد - همراه تف كرده چرك زخم يا كبرهء زخم يا پاره‌اى از ريه باشد .\r\nه - تف كرده به آبى شبيه است كه گوشت در آن شسته‌اند .\r\nو - اول كم‌كم خون آيد و شايد بعدا يكهو بريزد و چيزى را تف كند كه خوب است ولى بدرنگ و زشت است .\r\nعلامت خونى كه از باز شدن دهانه‌هاى رگ - به سبب پر شدن از خون - تراويده و به دهان رسيده و با تف بيرون داده مىشود ، به قرار زير است :\r\n1 - هيچ آزارى احساس نمىشود .\r\n2 - بيمار از خون برآوردن مىآسايد و احساس لذت مىكند .\r\n3 - در اول كمتر از خونى است كه از گسستگى و ترك برداشتگى رگها بيرون مىآيد و اكثرا بيشتر از خونى مىباشد كه از اثر خورهء درونى است .\r\nخونى كه از ورم مىتراود ، چند علامت دارد :\r\n1 - خونى كه با تف آيد كم است .\r\n2 - نشانيهاى ذات الريه و غيره را داراست .\r\n\r\nعلاج :\r\nكسى كه به خون از دهان آمدن مبتلا است ، بايد هميشه امتلاء ( پر شدن ) رگها را از خون در نظر داشته باشد و خود را معاينه كند ، همين‌كه احساس كرد كه امتلاء روى داده است بايد هرچه زودتر رگ بزند .\r\nبه‌ويژه كسانى كه در خلقت ، سينهء تنگ دارند و كسانى كه سرفهء سمج و دست‌برندار دارند .\r\nدر رگ‌زنى بهتر آن است كه خون رو به پايين رود و از زدن رگ صافن ( وريد پايينى ساق ) شروع كنند و بعد از صافن شاهرگ دست زده شود .\r\nاگر زن خون حيض را در موعد مقررّ ريخت و به تأخير نيفتاد و به حد كافى و بدون كاهش آمد ، خون تف كردنى مىايستد . اما اگر خون حيض بند آمد و بيرون نريخت ، خون از راه دهان برآيد .\r\nكسى كه به تف كردن خون مبتلا است ، بايد از هر چيزى كه تحريك كنندهء خون است دورى جويد . غذاى گرمىبخش نخورد ، برنجهد ، پرش نكند ، فرياد نكشد ، از اشياء پكركننده ( آزار دهنده - نسخه ) دورى جويد ، جماع نكند ، نفس بلند نكشد ، زياد حرف نزند ، به چيزهاى سرخ‌رنگ نگاه ندوزد ، زياد شراب ننوشد ، زياد آب‌تنى نكند . از داروهاى بازكننده از قبيل\r\n\r\n","description":"","footnote":"","page_name":" 443 ","page_number":477},
  {"content":"\r\n\r\nكرفس ، الوا ، كنجد ، شراب ، پنير كهنه بپرهيزد كه برايش زيان‌رسان است . اما پنير تازه بهره‌رسان است . غذايى كه با حال آنان سازگار است ، خوراكهايى است كه چسبان ، بندآورنده ، جوش‌دهنده باشد . غذايى كه گرماى خون را فرونشاند و نگذارد به جوش آيد شير جوشيده است ، كه در اين‌باره تأثير به سزا دارد زيرا كه چسبنده است . دوغ از ماست گاو خوب است كه داراى نيروى گيرندگى است .\r\nكره خوب است ، پنير تازهء بىنمك خوب است ، ميوه‌هاى گيرنده خوب هستند ، نوعى آلوى ريز هست كه قبوضيت‌آور است ، بسيار خوب است ، روغنى كه از زيتون نارسيده و گس‌مزه باشد و تازه فشرده باشند كه براى چربى در غذا ريزند ، خوب است ، آبهاى شب‌زارها بسيار بهره‌رسان است .\r\nاگر خونى كه همراه تف آيد خونى است كه از جرم ريه نشان دارد ، بايد داروهاى تناولى كه جوش دادن و خشكى در بر دارند به بيمار داد . اين داروها از قبيل : گل ، شادنه با آب گياه بارهنگ ، سركهء آميزه با آب .\r\nعلاوه بر تهيهء غذاى سازگار با بيمارى ، بايد شاهرگ دست را بزنى ! شاهرگ دستى را بزن كه حدس مىزنى خون از آن سوى آيد و از بين رفتن تك‌عصب در آن طرف روى داده است . بايد رگ را نازك و باريك زد . در چندين بار خون مورد نظر را بگيرى ، فاصلهء ميان خون‌گيرى تا خون‌گيرى بعدى سه ساعت يا تقريبا سه ساعت باشد . بايد نيروى جسمى بيمار را در نظر داشته باشى از رگ زدن ، خون به خلاف راهى كه دارد منحرف مىشود ، رگ زدن نمىگذارد كه زخم به ورم انجامد .\r\nدست‌وپاى بيمار را اول ماساژ ده و بعدا از بالا به پايين محكم باندپيچى كن ! بايد پرهيز را نگه دارد ، بايد هوايى كه در آن زندگى مىكند معتدل باشد .\r\nبايد بر پهلو به چيزى تكيه دهد كه به نشستن راست شبيه باشد ، تا برخى از اجزاء سينه بر برخى نيفتد .\r\nسركهء آميزهء با آب بنوشند كه دو فايده دارد :\r\n1 - نزيف خون را بازمىدارد .\r\n2 - اطراف سينه و ريه را اگر خونى در آنها بند آمده باشد پاكسازى مىنمايد ، و خون بند آمده جامد نمىشود . داروهاى سرد و چسبان بخورد ، كه در اين حالت چسبان از سرد مهم‌تر است .\r\nو اگر دارو همراه چسبناكى پاك‌ساز هم باشد چه بهتر .\r\nاگر بيمار زياد تشنه گردد ، اسفرزه را تجويز كن ! كه سردىبخش است و علاوه بر تأثير دارويى تشنگى را فرونشاند .\r\nشايد نياز باشد كه داروى مخدّر با اسفرزه قاطى شود ، كه دو فايده در بر دارد :\r\n1 - خون را آرام و رقيق گرداند .\r\n2 - خواب‌آور است و بيمار حركت نمىكند .\r\nبراى هر نوع از خون برآوردن از راه دهان ، داروهاى تركيبى است كه در آخر اين گفتار ذكر\r\n\r\n","description":"","footnote":"","page_name":" 444 ","page_number":478},
  {"content":"\r\n\r\nخواهند شد .\r\nاگر خون تف‌كردنى از نزله است و نزله تيزمزهء صفرايى نيست . بايد بىدرنگ رگ بزنى . بيمار را وسيلهء روغن زيتون گرم يا روغن سيماهنگ و غيره - كه گرم باشند - ماساژ ده ! اما به هيچ وجه سر بيمار را روغن‌مالى مكن ، دست و پاهاى بيمار را از بالا به پايين تند باندپيچى كن !\r\nغذاى بيمار سوپ گندم با چيزى از گس‌مزه‌ها قاطى باشد ، گس‌مزهء قاطى شده با سوپ ثمر درخت و غيره باشد . اگر ديدى كه بيمار توانايى كافى ندارد ، بگذار نان را در سركهء آميزه با آب سرد خيس كند و بخورد . او را با مادهء تند حقنه كن ! كه مادهء خونريزى را از بالا به پايين بكشانى و به‌ويژه اگر مانعى در راه رگ زدن باشد حقنه بسيار بايسته است .\r\nتا مىتوانى كارى كن كه سر بيمار را سرد گردانى و در اين‌باره بسيار كوشش كن ! رطوبى گردانيدن سر بيمار نيز مفيد است ولى به اندازهء سرد گردانيدن سر مهم نيست .\r\nدر چنين حالتى قرصهاى ساخته از كهربا شايد مفيد باشند .\r\nاگر آنچه ذكر كرديم كار را انجام نداد ، تنها چاره اين است كه نزله را بندآورى ، كه براى بند آوردن نزله دستور زير را به كار ببر !\r\n1 - سر بيمار را بتراش .\r\n2 - ضماد ساخته از چلغوز كبوتر بر سرش بگذار و هرگاه نياز بود بردارى ، بردار !\r\nجالينوس داستانى در اين‌باره دارد و فرمايد :\r\n« زنى از اثر نزله به نزيف خون دچار شده بود ، و از آنجا كه چهار روز بود خون از دهان مىانداخت چنان ناتوان شده بود كه نمىشد وى را رگ زد ، او را حقنه كردم و مادهء تند در حقنه به كار بردم ، به جاى غذا حريره و ميوه‌هاى گيرنده دادم زيرا مدتى زياد بود غذا نخورده بود .\r\nضماد چلغوز كبوتر بر سرش گذاشتم ، اجازه دادم كه به حمام برود كه منظورم جزيى از تداوى بود ، سرش را روغن نماليدم تا رطوبتى نشود .\r\nترياق تازه و شاداب به خوردش دادم كه بخوابد ، زيرا در اين ترياق نيروى افيون موجود است و خواب‌آور است و از غلغلك دادن سرفه جلوگيرى مىكند و مادهء نزله را غليظ مىكند كه سيلان نكند .\r\nدر روز دوم كارى نكردم كه حركت كند و چون نياز بود كه ريه را پاكسازى كند ، او را در آرامش و سكون گذاشتم ، تنها كارى را كه با وى انجام دادم آن بود كه دست و پايش را ماساژ دادم و به اندازهء يك دانه باقلى ترياق تازه - كه از اندازهء ديروز كمتر بود - به وى خوراندم . منظورم اين بود كه به تدريج به خوردن عسل عادت كند كه به وسيلهء عسل ريه پاكسازى شود . بعد از آن مدت يك ساعت از تداوى دست كشيدم و بعد از آن باز دست و پاهايش را ماساژ دادم . آب جو را با كمى نان به وى دادم كه بخورد و نيرو را از سر گيرد .\r\nدر روز چهارم ترياق كهنه همراه عسل بسيار به وى دادم تا ريه به كلّى پاكسازى شود ، و در روزهاى ديگر غذاى لازم تجويز كردم و با او همانند تازه از بيمارى برخاستگان رفتار نمودم . و گاه\r\n\r\n","description":"","footnote":"","page_name":" 445 ","page_number":479},
  {"content":"\r\n\r\nگاهى مرهم « ثافسيا » بر سرش مىگذاشتم و آب‌تنى را از او منع كردم .\r\nاين طرز معالجهء جالينوس خوب و پسنديده است .\r\nبايد ترياقى را كه به چنين بيمارى دهند ، دوماهه تا چهار ماهه باشد ؛ كه هم خواب‌آور است و هم نزله را از سيلان بازمىدارد . نبايد سر چنين بيمارانى را روغن ماليد ، و حتما بايد سر آنها را تراشيد تا اين‌گونه خون به زير پوست‌كشها تأثيربخش باشند ، حتى اگر بيمار زن باشد سر تراشيدن حتمى است .\r\nاگر مادهء بيمارى زياد است حتما بايد به وسيلهء دارو اسهال شود و اگر داروى اسهالى حب صمغ صنوبر باشد بهتر است . اسهال بايد بعد از رگ زدن باشد ، بعد از رگ‌زنى و اسهال داروهاى سرخ گردانندهء پوست بگذارند .\r\nاگر مادهء خون برآمده از راه دهان ، سببش ترك‌برداشتگى رگ يا گسستگى رگ باشد و سبب ترك يا گسستن پرى رگ از خون باشد ، بايد بيمار را سه روز گرسنه نگاه دارى ، و تا ممكن است نبايد غذا بخورد . در مدّت سه روز غذايش بسيار كم و آن هم از غذاهاى لزج باشد .\r\nاگر ديدى كه از اثر گرسنگى نيرو از دست نداده است مدّت گرسنه نگهداشتن را به چهار روز برسان !\r\nاما اگر احساس كردى كه بيمار از گرسنگى كشيدن نيرو را به كلّى از دست مىدهد ، بايد ناچارا غذاهايى به وى بدهى و دقت كنى كه غذا از نوعى باشد كه خلط معتدل به وجود مىآورد ، يا غذايى مايل به سردى باشد و همراه سردى پوشنده و چسبان و لزجى و گيرندگى در آن باشد .\r\nغذاهايى كه خوب هستند و ويژگى دارند كه خون را غليظ گردانند ، از قبيل :\r\nحليم با پاچه ، كلهء پخته حيوان ، نيمرو ، آش رشته و به‌ويژه رشته‌اى كه با عدس پخته باشد ، آش عدس ، عناب مىباشند .\r\nو اگر امكان بود كه غذاى نيرومند نخورد ، نخورد . بگذار خوراكش آب جو باشد . و اگر آب جو با عدس يا با عناب يا به بپزد بهتر است .\r\nنان خيس‌شده در آب سرد ، يا در چيزى ترش‌مزه كه سرد گرداننده و منحرف‌كنندهء ماده به سوى مخالف هستند مفيد است . دوغ از ماست گاو در جلوگيرى از به درازا كشيدن بيمارى علاج خوبى است ، زيرا هم گيرنده است و هم سردىبخش .\r\nشير جوشيده بر آتش بهره رساند ؛ زيرا شير هم پوشنده و هم چسبان است ، اما شير نجوشيده خوب نيست زيرا خون را فزونى دهد و زيان به بيمار مىرسد .\r\nماهى « رضراضى » « 1 » بسيار مفيد است .\r\nبايد غذاى اين نوع از بيماران و غذاى بيمارانى كه بيماريشان يك درجه كمتر است ، سردىبخش باشد ، پنير تازهء نمك نزده بسيار بسيار بهره مىرساند .\r\n\r\n\r\n","description":"","footnote":"\r\n( 1 ) - نوعى ماهى فلس ريز ، استخوان درشت ، پشت منقط ، شكم سفيد ، نقطه‌هايش به سياهى مايل به سبزى مىزند - م .\r\n","page_name":" 446 ","page_number":480},
  {"content":"\r\n\r\nاگر چنين بيمارى و بيماران امثال او را از گوشت تغذيه مىكنى ، گوشتى را برگزين كه كم خون ، خشك ، سبك باشد . از قبيل : گوشت سنگ خوارك ، گوشت شفنين « 1 » ( نوعى كبوتر دشتى ) گوشت دراج كه گوشت مورد تغذيه در چيزهاى گيرنده و گس‌مزه بپزد .\r\nبراى قطع شدن خون كه از راه دهان بيرون آيد ، خرفه چاره‌سازى است كه آزموده شده است .\r\nخرفه را در دهان بگذارند و بخايند و آبش را ببلعند . ممكن است فورا خون بند آيد .\r\nاز ميوه‌ها : به گيرا و گس‌مزه ، سيب گيرا و گس‌مزه ، عناب تر ، دانهء آس ، خرنوب شامى و امثال آنها ، دربند آوردن خون تف كردنى مفيدند .\r\nو اگر به‌جاى آجيل ( نقل ) گل مهر زده ، گل ارمنى با صمغ عربى و كمى كافور ، بخورند بهره‌رسان است .\r\nهرگاه خون بند آمد و اين بند آمدن تا چهار روز دوام يافت ، بايد بيمار را وسيلهء غذا تقويت كنى ، نخست نان خيس‌شده در آب به وى بده و بعد از آن حليم و كله پاچه و مخ بخورد .\r\nاگر تشخيص دادى كه خون تف كردنى از ترك بردن يا گسستن رگ است و ترك و گسستگى رگ از فشار آوردن خون زياد است ، كوشش كن خون را به سوى مخالف جهت موجود يا به سوى دست و پا منحرف سازى . صفرا را پاكسازى كن ! بعدا كارى كن كه سردى شديد دست به كار شود و بيمار را رطوبت‌بخش ! غذاها و داروهاى گيرنده و چسبان بخورد ؛ آب جو ، خرچنگ ، كدو حلوايى ، داروى « اندروماخس » و داروى « جالينوس » در اين‌باره بهره رسانند .\r\nاگر خون تف كردنى از گشاده شدن رگها است ، علاجش : داروها و غذاهاى گيرنده و گس‌مزه همراه پوشندگى است و داروهايى كه سابقا گفتيم در اين‌باره مورد نياز است و بايد پوشنده و جوش‌دهنده همراه گيرندگى باشند از قبيل : گلنار ، چشم انار ، سماق ، افشرهء سماروغ « 2 » ، افشرهء جوانه‌هاى تاك ، برگ سفيد خار ، برگ بلوط ، كهربا ، اقاقيا ، شيرهء فيلزهره ، افشرهء گل محمدى ، افشرهء گياه هفت‌بند ، گياه چرخه : كنگر خر ، آب غوره ، قارچك انگل گياه شنگ ، كه اين قارچك تقويت‌كننده است و گاهى با شب و مازوج و الوا و خاراگوش مخلوط مىكنند و داروى تركيبى از آن مىسازند و قرصهاى متعدد و گوناگون كه در اين‌باره تأثير داشته باشند از آن درست مىكنند .\r\nمىشود كه داروهاى نامبرده را با آب ساده يا با برخى از افشره‌ها بپزند و آب‌پز را بخورند . يا اين كه از آنها ضماد سازند يا با داروى گذاردنى ( ضماد ) قاطى كنند . يا داروهاى ذكر شده را با همه داروهاى علاج خون تف كردنى و داروهاى علاج سينه گرد آورند و به كار برند .\r\nمنظور از داروهاى نامبرده براى خون برآوردن و داروهاى سينه داروهايى هستند از قبيل :\r\nكرفس ، نانخواه ( ننه حوا ) ، رازيانهء شامى ، سنبل ، رامك ، كه گاهى داروهاى مخدّر هم با آنها\r\n\r\n\r\n","description":"","footnote":"\r\n( 1 ) - شفنين : غم‌خورك ( معين ) شفنين : نوعى كبوتر دشتى داراى پرهاى طلايى بر گردن ( لاروس عربى ) در لاروس تصوير شفنين هم هست .\r\n( 2 ) - نوعى از قارچ كه در مزارع و جاهاى نمناك و ديوارهء چاه و ميان درختان رويد .\r\n","page_name":" 447 ","page_number":481},
  {"content":"\r\n\r\nمىآميزند ؛ مانند پوست بيخ مهرگياه ، بنگ ، خشخاش ، و گاهى پوشنده‌ها و چسبانهاى از قبيل :\r\nصمغ عربى ، پوستهء كندر ، گل شاموس ، تباشير ، بزر بارهنگ ، لعاب اسفرزه ، بزر خرفه ، لعاب به‌دانه با آنها به كار مىروند .\r\nاگر خون تف‌كردنى از ورم تراوش كرده است علاجش :\r\n1 - رگ زدن .\r\n2 - پاكسازى ورم از تراوشيها .\r\n3 - بعد از رگ زدن و پاكسازى كوشش كن كه ورم را پخته گردانى و برانى !\r\nنكند داروهاى گيرنده در معالجهء چنين حالتى به كار برى كه خطر بزرگ در پى دارد ، بايد طرز معالجهء ذات الكبد را در پيش گيرى .\r\nاگر خون تف‌كردنى از نتيجهء خوره است ، به زحمت چاره مىشود و تقريبا بايد از مداوايش نوميد شد . زيرا حالت خوره بر طرف نمىشود و خوره‌زده جوش نمىخورد مگر اينكه سوء مزاج به كلّى بر طرف گردد و اين بر طرف كردن و برداشتن سوء مزاج مدّت زياد مىخواهد كه در اين مدت ممكن است قرحه سخت گردد يا بگندد . ليكن اگر بتوانى كارى كنى كه خوره محكم نشود به نفع بيمار است ، به‌طورى كه خلط گرم را بيرون برانى . و شايد بتوانى مادهء صفرايى و مادهء غليظ را هر دو باهم اسهال دهى كه براى اين منظور قرص ساخته از قارچ چمنى خوب است .\r\nاگر نياز به داروى قوىتر بود ، دوا را قوىتر كن و كارى كن كه به هر وسيله باشد غلغلك دادن سرفه آرامش يابد كه اگر داروى « بزرها » را به كار ببرى ممكن است فايدهء زياد بينى .\r\n\r\nخلاصه و روىهم‌رفته علاج اين‌گونه از بيماران :\r\n1 - پاكسازى كردن است ، پاكسازى وسيلهء رگ زدن يا غير رگ زدن .\r\n2 - تغذيه از غذاهاى خوب كيموس .\r\nاگر خون از راه دهان برآمده در نتيجهء خوره است ، داروهاى زير استعمال شود :\r\n1 - لبانه .\r\n2 - مرّ .\r\n3 - بارهنگ بزرگ .\r\n4 - بزر خرفه .\r\n5 - بيخ خطمى .\r\n6 - قرص كوكب كه يك‌دوم آن افيون باشد .\r\n7 - داروهاى تركيبى ، مانند : « داروى پولس » كه آن را در كتاب اقرابادين ذكر خواهيم كرد .\r\n8 - داروهاى تركيبى كه در اين حالت نفع رسانند عبارتند از داروهايى كه شادنه ، خون سياوشان ، كهربا ، سندروس ، گل مهرزده ، در آنها باشند .\r\n9 - داروهايى كه خاصيت خشكاندن ، پوشندگى ، و جوش‌دهندگى داشته باشند به‌طور عموم\r\n\r\n","description":"","footnote":"","page_name":" 448 ","page_number":482},
  {"content":"\r\n\r\nبهره رسانند .\r\nاگر خون تف كردنى از سينه آمده است ، علاجش با داروها و ضمادهايى است كه در گوهر لطيف هستند يا اينكه با چيزى كه داراى گوهر لطيف است آميخته شده‌اند - كه آنها را نام برده‌ايم - تا دارو بتواند به سينه برسد .\r\nآب ريحان كوهى در اين‌باره مىتواند هر دو كار را انجام دهد ( چه گذاشتنى باشد و چه نوشيدنى . م )\r\nاگر سبب خون تف كردن گرما بود ، علاجش را از داروهايى كه ذكر كرده‌ايم بجوى !\r\nاگر سبب خون تف كردن سرما بود - چنان‌كه سابقا بحثش آمد - علاجش آن است كه جالينوس فرموده است . مىفرمايد :\r\n« جوانى از سرما به خون برآوردن از راه دهان مبتلا شده بود ، او را چنين معالجه كردم : روز اول رگ زدم و همان روز رگ زدن را دوباره كردم ، دست و پاهايش را ماساژ دادم و چنان‌كه در هر حالتى كه بخواهيم ريزش خون را بند آوريم ، دست و پاهايش را بستم ، دستور دادم كه سوپ بخورد قيروطى « ثافسيا » بر سينه‌اش گذاشتم و شبانگاه قيروطى را برداشتم كه مبادا بيش از حد لازم سينه را گرم نمايد ؛ اين‌باره هم دستور دادم كه از سوپ تغذيه كند ، بعد از سوپ خوردن داروى « بزرها » را تجويز كردم كه تناول نمايد .\r\nدر سومين روز باز همان قيروطى ( ثافسيا ) را براى مدت سه ساعت بر سينه‌اش گذاشتم و آنگاه برداشتم ، براى غذايش آب جو ، شورباى سادهء گوشت اردك تجويز كردم .\r\nوقتى احساس كردم كه مزاج ريهء جوان به اعتدال برگشته و جوان سرحال آمده است و ديگر بيمى نمىرود كه ورمى در ريه روى دهد ، به وسيلهء ترياق كهنه و تمام عيار ريه‌اش را پاكسازى كردم .\r\nبه تدريج جوان را وادار كردم كه شير الاغ بنوشد ، و داروهاى علاج خون برآوردن بخورد . » .\r\nهمو ( جالينوس ) مىفرمايد : « هركسى كه براى اين حالت خونريزى از راه دهان در روز اول بيمارى به من مراجعت كرده است شفا يافته است ، و كسانى را كه حالت بيماريشان بر خلاف اين حالت بوده به گونه‌هاى مختلف معالجه كرده‌ام » .\r\nما خودمان فايدهء اين علاج جالينوس را ديده‌ايم و بيمارانى را كه به همان حالت بيمار سرمازدهء جالينوس بوده‌اند از اين طرز علاج يا علاج نزديك به آن معالجه كرده‌ايم .\r\nاگر تشخيص دادى كه خون برآمده از راه دهان از اثر رطوبت و سست شدن است ،\r\nداروهايى در علاج بيمار به كار بر كه خشكانيدن و گرم كردن و گيرندگى داشته باشند . از قبيل :\r\nبيخ گورگياه . مصطكى ، زيرهء بوداده ، پونهء كوهى ، زاج سفيد ، گندبيدستر ، زعفران كه حب بلعيدنى شوند ؛ و گاهى برحسب نياز داروهاى دارندهء گيرندگى ميانه با اين داروها قاطى مىشود ، مانند شاه بلوط .\r\nمن از اين داروها داروهاى تركيبى ايجاد كرده‌ام كه در اقرابادين ذكر شده‌اند .\r\nاگر تشخيص دادى كه سبب خون از دهان آمدن خشكى است - كه اين حالت كمتر روى\r\n\r\n","description":"","footnote":"","page_name":" 449 ","page_number":483},
  {"content":"\r\n\r\nمىدهد - رطوبت‌بخشهايى را كه شناسايى شده‌اند ، از قبيل : انواع شير ، روغنها ، افشره‌ها را به كار ببر ! اما بايد شروع به تجويز چنين رطوبتيها بعد از معالجهء مشترك باشد . منظورم اين است كه بايد ماده را قبلا به سوى مخالف منحرف سازى .\r\nبايد يادآورى كنم كه در چنين حالتى يعنى اگر خشكى سبب خون برآمدن شده است ، نياز به رگ‌زنى و غير رگ‌زنى كمتر از آن است كه براى حالات ديگر از خون تف كردن لازم است .\r\nاگر سبب خون برآمدن از راه دهان ، صدمه ديدن كبد است ، اين گرد داروئى علاج آن است .\r\n\r\nنسخه :\r\nراوند چينى ده جزء ، لاك پنج جزء ، گل ارمنى پنج جزء ، گرد همه را باهم قاطى كن ، بيمار هرباره به وزن يك درهم بخورد .\r\nداروهايى هستند كه براى چند حالت خون برآوردن مفيدند و اين داروها هركدام كه ساده و تكى هستند در كتاب دوم آمده‌اند و رجوع به جدولها شود .\r\nو آنچه در علاج سزاوار اين حالت ( برآمدن خون از دهان در اثر صدمه ديدن كبد ) است ، سنگ شادنه مىباشد . شادنه را اين اندازه خرد كن و بساى كه گرد مانند شود ، آن گرد شادنه را در چيزى گيرنده يا در افشرهء گيرنده بريز و بيمار به وزن يك درهم از آن تناول كند ، بسيار بسيار بهره بيند .\r\n\r\nنسخه‌هاى ديگر :\r\n1 - اگر خرفه را بجاود و آبش را قورت دهد ممكن است فورا خون بند آيد و ديگر خون نيايد .\r\n2 - آب خيار ؛ افشرهء خيار در اين‌باره مفيد است ، اما اگر آب يا افشرهء خيار را با چيزهاى بسيار گيرنده قاطى كنى و بيمار كم‌كم و جرعه‌جرعه از آن بنوشد ، فايده دوچندان گردد .\r\n3 - سوختهء شاخ گوزن ، اگر داروهاى ديگر در آن باشد بسيار بهره‌رسان است .\r\n4 - آب نعناع .\r\n5 - ثمر درخت ترنگوت ، مقدار تناولى به وزن يك درهم .\r\n6 - شكوفهء گشنيز سه درهم ، بامداد و شام با آب سرد تناول شود .\r\n7 - مرجان ( بدل مرجان ) هم در اين‌باره اثربخش و بهره‌رسان است .\r\n8 - گل شاموس كه گويند به زبان يونانى ستارهء زمين ( كوكب الارض ) ناميده شده است - و من گمان مىكنم كه غير از آن چيزى باشد كه آن را « طلق » نامند - در داروهاى اين بيمارى وارد است .\r\n9 - خون بزغاله قبل از آنكه منعقد شود به اندازهء نيم اوقيه از آن را در مدت سه روز بنوشند .\r\n10 - دانهء آس و بزر بارهنگ به وزن دو درهم در آب بارهنگ ريزند و بخورند مفيد است .\r\n11 - افشرهء گل محمّدى بسيار بهره‌رسان است .\r\n12 - به نيز در اين‌باره مفيد است و به‌ويژه كفيده در خاكستر گرم يا بريان شده .\r\n13 - پنير مايهء خرگوش با گلاب ، يا پنير مايهء غير خرگوش كه پنير مايهء خرگوش نيز مستثنى نيست با چيزى گس‌مزه بجوشد يا با آب ريحان كوهى بپزد مفيد است و به‌ويژه براى بيمارى كه خون برآمده از راه دهانش از سينه تراويده باشد .\r\n\r\n","description":"","footnote":"","page_name":" 450 ","page_number":484},
  {"content":"\r\n\r\n14 - گل مهرزده ، اگر نبود گل شاموس ، با كمى سركه مخلوط گردد .\r\n15 - سوموقطون كه نامش هميشه بهار است ، در اين داروها وارد است .\r\nمردى مىگفت من گياهان را جمع مىكنم ، سوموقطون نوعى از پونه است در ميان سنگلاخها رويد ، آن را در دست مچاله مىكنند و با نمك مىخورند . و در موصل دو نام دارد ، يكى يبروج بيابانى ، دومى : سيب بيابانى ، كه در اينجا علامت سؤالى پيدا مىشود .\r\nدر هر حال سوموقطون هميشه بهار باشد يا آنچه مرد موصلى مىگفت باشد ، با يك برابر نشاسته تناول مىشود .\r\n16 - شب يمانى ( زاج بلورى ) را تناول كنند فايده بينند و اگر با زردهء تخم نيمه‌گرم بند نيامده باشد بسيار تأثيربخش‌تر است .\r\n17 - اگر از سريش ماهى چيزى تناول كنند نفع بينند .\r\n18 - اگر علاج با اشكال برخورد و كار دشوار شد ، به وزن يك‌چهارم درهم بزر بنگ در عسل مخلوط كنند و بخورند .\r\nبايد داروهاى بندآور خون برآمده از راه دهان را با شراب گس‌مزه قاطى كنند تا دارو نفوذ كند و به مقصد برسد ، اما اگر بيمار تب دارد نبايد شراب بخورد ، دارو را با افشرهء ديگرى بخورند .\r\n\r\nعلاج سرفهء ديرينه و كهنه‌شده :\r\n1 - بزر ترهء كاشتنى ، دانهء آس ، هريك يك جزء متساوى ، مقدار تناولى دو درهم است كه با آب گياه هفت‌بند تناول نمايند .\r\n2 - افشرهء گندناى شامى يك اوقيه ، سركه نيم اوقيه ، بامدادان مىنوشند .\r\n3 - سوختهء ابر مرده با اندكى از شراب انگورى ( نبيذ ) تناول شود .\r\nجالينوس خونريزى را وسيلهء ترياق ، معجون ميترادات ، داروهاى خوشبوى معالجه مىكرده است . داروهاى خوشبوى كه جالينوس از آنها استفاده كرده است ، طبيعت را چنان نيرو بخشد كه در خون دادن خسيس باشند و در جوش دادن زخم اثر به‌سزا داشته باشند .\r\n4 - قرص ساخته از كوكب ، داروى « اندزوماخس » ، لوفا ، خون تف كردنى را بند آورند و پاك‌ساز هم هستند . بيمار هريك از اين داروها را مىتواند مورد استفاده قرار دهد . اگر بيمار تب دارد ، دارو را با آب تناول كند ، اگر تب ندارد با شراب تناول نمايد .\r\nطبيبان‌نژاد اسلاوى براى معالجهء خون تف كردنى ريشهء لوفاى بزرگ را مىپزند و به بيمار مىدهند .\r\n\r\nداروهاى نوشيدنى :\r\n1 - افشرهء بارهنگ به وزن يك درهم .\r\n2 - آب گل گاو زبان به وزن دو درهم .\r\n3 - افشرهء خرفه به وزن دو درهم .\r\n4 - افشرهء شاخه‌هاى گل تازه و شاداب يك اوقيه ، بايد گل را بكوبند و آبى بر آن نپاشند . آب گل\r\n\r\n","description":"","footnote":"","page_name":" 451 ","page_number":485},
  {"content":"\r\n\r\nكه بدون پاشيدن آب به دست آمده است ، پاليده شود . نبايد بر آتش بجوشد ، مقدارى كم گل مهرزده را در آن حل كنند و بيمار بنوشد .\r\n5 - افشرهء شاخه‌هاى گل ، شيرهء بيخ شنگ را در آن حل كنند .\r\n6 - شادنه و سوختهء شاخ گوزن .\r\n\r\nقرصها :\r\n1 - قرصى است به نسخهء زيرين :\r\n\r\n1 - نسخه :\r\nاقاقيا ، گلنار ، گل سورى ، افشرهء شنگ ، جفت بلوط ، پوستهء كندر ، همه باهم در اجزاء برابر .\r\n\r\n2 - نسخهء ديگر :\r\nزرنيخ ، بيخ مهرگياه ، گل درياچه ، كندر ، اقاقيا ، بزر خرفه ، بزر ريحان كوهى ، گلنار ، كافور ، همه را باهم مىسرشند و از آن قرص سازند و هرباره به وزن دو درهم از آن قرص با نيم اوقيه آب يا شراب گس‌مزه ، يا آب ريحان كوهى تناول نمايند .\r\n\r\n3 - نسخهء ديگر :\r\nبزر خشخاش ، گل مهرزده ، شيرهء شنگ ، كندر ، كافور ، قرص شود و با آب ريحان كوهى تناول نمايند .\r\n\r\n4 - نسخهء ديگر :\r\nقرصى كه با انگم درخت بادام مىسازند و « ابن سرافين » ذكر كرده است .\r\n\r\n5 - نسخهء خوب ديگر :\r\nگل درياچه ، بدل مرجان ، گل شاموس ، گل خشكيده ، از هريك دو جزء ، كهربا ، صمغ عربى ، نشاسته ، از هريك يك جزء ؛ باهم قاطى مىشوند و از آنها قرص سازند . اگر بيمار تب داشت چهار مثقال از اين قرصها را با افشرهء گيرنده ببلعد ، و اگر تب نداشت با شراب كه شراب گيرنده خوب‌تر است .\r\n\r\nروغنهاى بر سينه ماليدنى :\r\nاگر وقت تابستان باشد ، روغن ميوهء به خوب است و اگر وقت زمستان بود ، روغن سنبل مناسب است .\r\n\r\nضمادها :\r\nضمادى كه براى بند آوردن خون تف‌كردنى در چندين حالت مفيد است ، بدين قرار است :\r\nنسخه : آرد جو ، خاكهء كوبيدهء كندر ، اقاقيا با سپيدهء تخم‌مرغ بسرشد و ضماد گردد . و هرگاه خون بند آمد ، كوشش كن كه زخم را جوش دهى و ورم را بازدارى !\r\nجوش دادن زخم را مىدانى و ياد گرفته‌اى ، كه بايد داروهاى پوشان و چسبان و گيرنده به كار گيرى ! بازداشتن ورم كه نگذارى سر برآرد ، بايد با منع كردن بيمار از غذا باشد و كارى كنى كه مادهء بيمارى را به سوى دست و پا هدايت كنى و سينه را سرد گردانى . بايد بيمار سركهء آميزه با آب\r\n\r\n","description":"","footnote":"","page_name":" 452 ","page_number":486},
  {"content":"\r\n\r\nرا چندين بار جرعه‌جرعه بنوشد . بايد بيمار هنگامى كه خون از راه دهان برآيد و هنگامى كه خون بند آمده است ، از چيزهايى كه گفتيم زيان دارند بپرهيزد .\r\n\r\nآبى كه بيمار مىنوشد :\r\nيا آب باران باشد ، يا آبى كه با گل ارمنى و گل آميخته است ، و آبى كه آهن سرخ شده را در آن خاموش كرده‌اند بسيار مفيد است زيرا گيرنده است .\r\nاگر بيم آن رفت كه خون در ريه جامد شود ، بايد در وهلهء اول سركهء آميخته با آب بنوشند ، مگر اينكه سرفه موجود باشد . درحالىكه سرفه هست و بيم لخته شدن خون در ريه مىرود ، نبايد سركه بنوشد . اگر خون در ريه بسته شده است ، علاجش اين است :\r\n1 - گرچك هندى نيم درهم ، زردچوبه با كمى آب تره به وزن يك درهم ( ملعقه ) اسكنجبين .\r\n2 - شنبليله ، آب‌پز شده دو درهم ، زراوند يك درهم ، مرّ سه درهم ، روغن سوسن يك درهم ، فلفل يك درهم ، بنگ يك درهم ، گل دو درهم ، همه را باهم مىسرشند و قرص از آن سازند و در سايه خشك مىكنند و با آب رازيانه و كرفس تناول نمايند .\r\n3 - پنير مايهء خرگوش يا آب خاكستر درخت انجير با آويشم .\r\n4 - مرزهء كوهى با عسل .\r\nبايد پاكسازى وسيلهء داروهاى پاك‌ساز ساده - كه در كتاب دوم نام آنها را ذكر كرده‌ايم - و يا به وسيلهء داروهاى تركيبى - كه در اقرابادين شرح داده‌ايم - انجام پذيرد .\r\nو تو در كتاب چهارم ما ، بحث راجع به گدازيدن خون بسته‌شده را بخوان !\r\n\r\n","description":"","footnote":"","page_name":" 453 ","page_number":487},
  {"content":"\r\n\r\n\r\nگفتار چهارم قرحه و ورمهاى اندامان اطراف سينه كه قلب از آنها مستثنى است .\r\n\r\nفصل اول احساس درد در اطراف سينه و پهلو به‌طور عموم\r\nگاهى اتفاق افتد كه حجابهاى درونى ، پرده‌هاى نازك پوشش اندامهاى درونى ، ماهيچه‌هاى سينه ، ماهيچه‌هاى اطراف سينه ، دنده‌ها ، به ورمهاى خونى بسيار آزارمند مبتلا مىشوند ، كه اين ورمهاى خونى را به نامهاى شوصه ، برسام ، ذات الجنب ، نامگذارى كرده‌اند .\r\nگاهى ممكن است همان درد ورم خونى احساس شود ، و فكر كنند كه از اثر ورم است در حالى كه ورمى نيست و درد و آزار از اثر بادهاى غليظ شده و انبوه است .\r\n\r\nذات الجنب :\r\nذات الجنب ورمى است گرم كه در يكى از اندامهاى زير پيدا مىشود :\r\n1 - در اطراف سينه و آنچه در اطراف سينه است كه عبارت است از :\r\nالف - ماهيچه‌هاى آستر سينه .\r\nب - حجاب آستر سينه .\r\nج - حجاب حاجز . كه اين ورم را ذات الجنب خالص گويند و از هر حالت ديگرى سخت‌تر و دشوارتر است .\r\nد - ماهيچه‌هاى رويهء خارجى .\r\nه - حجاب خارجى با مشاركت پوست يا بدون مشاركت پوست .\r\nاگر ورم گرم در خود حجاب حاجز باشد ، از همه حالات ورم كردن اندامان نامبردهء ديگر خطرناك‌تر است و علاجش دشوارتر . مادهء اين ورم اكثرا مرارى يا خون پليد است ، زيرا اندامان صفاقى به جز مادهء لطيف مرارى را در خود راه نمىدهند و بعد از مادهء مرارى خون خالص و بىآلايش در آنها مىتواند نفوذ كند و بس . ازاين‌رو اكثرا در شدت بيمارى به تب نوبه مبتلا مىشوند .\r\nكسانى كه آروغ ترش دارند ، كمتر به ذات الجنب مبتلا مىشوند ؛ زيرا چنين كسانى بلغمى\r\n\r\n","description":"","footnote":"","page_name":" 454 ","page_number":488},
  {"content":"\r\n\r\nمزاج هستند و با اينكه بلغمى مزاج از ذات الجنب تا اندازه‌اى در امان است گاهى ممكن است ذات الجنب از خون سوخته ، يا از بلغم گنديده باشد .\r\nبه‌ندرت اتفاق افتد كه ذات الجنب از مادهء سودايى گنديدهء التهابى باشد .\r\nما سابقا در كتاب كلّى بيان نموديم كه ورم گرم شرط نيست كه حتما زادهء بلغم و مادهء سودايى نباشد ؛ بلكه ممكن است از بلغم و سوداء هم ذات الجنب روى دهد ، ليكن نشانهء ويژه دارد .\r\nاگر ذات الجنب از مادهء مرارى يا خون باشد ، داراى شدّت و حدّت است . اما اگر ورم ذات الجنب از مادهء غير مادهء مرارى و خون باشد ، آن را ورم ديرينه گوييم و زياد مىپايد و اين حالت اخير را در اكثر بيماران ذات الجنب كمتر توان يافت .\r\nاز آنجا كه هر ورمى از سه حالت تجاوز نمىكند : يا تحليل مىرود ، يا جمع آيد ، يا به سختى گرايد ؛ ورم ذات الجنب هم از اين حالات سه‌گانه جدا نيست .\r\nتنها فرقى كه دارد آن است كه ورم ذات الجنب به آن سختى و سفتى نمىرسد كه براى ورمهاى ديگر پيش مىآيد ، پس دانستيم كه ورم ذات الجنب در اكثر حالات يا تحليل مىرود ، يا جمع مىشود .\r\nهرگاه ورم ذات الجنب شروع به تحليل رفتن كرد ، مادهء تحليل شده را تحويل ريه مىدهد و ريه مادهء تحليل رفتهء تحويل گرفته را از راه گلو به سوى خارج بدرقه مىكند و سرانجام از راه دهان بيرون مىرود .\r\nامكان دارد كه مادهء تحليل‌رفته از ورم ذات الجنب به جايى ديگر غير از ريه منتقل شود .\r\nتا اينجا راجع به تحليل رفتن ورم ذات الجنب بحث كرديم حال ببينيم در جمع شدنش چه سرنوشتى دارد .\r\nاگر ريم ورم جمع آمد و تحليل نرفت ، بايد كوشش كرد كه ورم برسد تا بتركد ، و اگر تركيد ريمى كه از ورم سيلان كرده امكان دارد به ريه وارد آيد و ريه آن را از راه دهان بيرون راند .\r\nممكن است رگ توخالى آن را بپذيرد و از راه بول آن را به خارج گسيل دارد .\r\nيا شايد به گدارهاى مدفوع وارد شود و در حالت اسهال بودن شكم فروريزد و به خارج راه يابد .\r\nگاهى رخ مىدهد كه مادهء تركيدهء ورم در فراغها و گوشتهاى غدّه‌اى بخزد ، كه در اين حالت به ورمهايى تبديل مىشود و از اطراف بينى ، پيچ و خمهاى پوست ، پشت گوشها سر برمىآرد .\r\nممكن است مادهء چكيده از ورم ذات الجنب راهى مغز و اندامان ديگر شود - كه اين را نيز بحث خواهيم كرد - و خطرى به بار آرد و بيمار را هلاك گرداند .\r\nممكن است مادهء چكيده از ورم رسيدهء ذات الجنب كه به ريه رسيده است ، به حدّى زياد باشد كه ريه را غرقه در خود نمايد و گدار نفس كشيدن ريه را ببندد .\r\nشايد مادهء چكيده از ورم به اين حدّ از زيادى نباشد كه ريه را در خود غرق نمايد و راه نفس كشيدن ريه را ببندد ، تنها همان اندازه باشد كه به‌طور عادى از ورم مىتراود ، و سزاوار است كه با تف بيرون داده شود . امّا بيمار از نا افتاده است و ريه‌اش ياراى آن را ندارد كه ماده را از راه دهان\r\n\r\n","description":"","footnote":"","page_name":" 455 ","page_number":489},
  {"content":"\r\n\r\nبيرون دهد . در اين حالت بايد كوشش كرد كه ريه را تقويت بخشيد كه به حالتى از نيرومندى درآيد و بتواند چنان‌كه لازم است ترنجيده شود . و بتواند با سرفهء تند ماده را به سوى دهان و به خارج پرت كند .\r\nبيرون راندن چنين ماده‌اى از راه دهان به دو نيرو نيازمند است :\r\nيكى نيروى طبيعى است كه ورم را مىرساند و مادهء حاصل از رسيدگى ورم را هول مىدهد .\r\nنيروى دومى ، نيرويى است كه حاصل از اراده و دفع‌كننده است .\r\nاگر هر دو نيرو باهم همكارى نكنند ، ممكن است پاكسازى ماده صورت نپذيرد .\r\nو بدان ! كه هرگاه بيرون انداختن مادهء ناباب از راه دهان با دشوارى روبه‌رو شد ، يكى از انگيزه‌هاى ذيل را دارد :\r\n1 - نيرو به كاستى گراييده و به زحمت افتادن ، تف كردن ماده از راه دهان از كم نيرويى است .\r\n2 - تاوان از ابزار است ، و اين در حالى است كه ابزار از حركتى كه بكند آزار بيند يا اينكه از حركتى كه همسايه‌اش مىكند آزار بيند .\r\n3 - ممكن است سبب دشوار برآمدن ماده در خود ماده نهفته باشد ، مثلا مادهء انداختنى از راه دهان بسيار رقيق يا بسيار غليظ و لزج باشد . كه در هر سه حالت ممكن است مادهء ريختنى در ريه بماند و با هوا بياميزد و به جوشش بينجامد و اين وقتى روى مىدهد كه ماده به ريه و عصب ريه ريخته باشد و از بيرون آمدن ابا كند .\r\nاگر مادهء ورم ذات الجنب تا مدت چهارده روز از راه تف انداختن پاكسازى نشود ، بدان كه ماده جمع شده است و اگر چرك ورم ذات الجنب تا مدت چهل روز پاكسازى نشود ، ممكن است ذات الجنب به ذات الريه يا به بيمارى سل تبديل شود .\r\nعادتا بايد چرك حاصل از ورم ذات الجنب تا روز هفتم پاك شود . و حدّاكثرش بايد تا بيست روز پاك گردد ، و ممكن است به چهل روز و شصت روز برسد .\r\nگاهى اتفاق افتد كه ورم قبل از آنكه برسد مىتركد و اين تركيدن بدون پختگى و قبل از پخته شدن در چند حالت اتفاق افتد :\r\n1 - مادهء آزاردهنده بسيار باشد و بسيار بيشتر از حدّ عادى در ورم گرد آيد .\r\n2 - مادهء آزاردهندهء بسيار تند و تيز باشد كه طبيعت ناگزير آن را بيرون مىراند .\r\n3 - از حرارت زياد مزاج .\r\n4 - شايد از اندازهء عمر انسان سرچشمه گيرد .\r\n5 - ممكن است چگونگى آب‌وهواى فصل سال سبب تركيدن ورم هنوز نارسيده گردد .\r\n6 - ممكن است محيط زيست در اين كار تأثير داشته باشد .\r\n7 - يا از اشتباه پزشك معالج باشد كه داروهاى تركانندهء ورم به بيمار داده قبل از رسيدن ورم به ورم رسيده است ؛ و ما در آينده اين داروهاى تركانندهء ورم را ذكر مىنماييم .\r\n8 - از طرز حركات بيمار باشد كه زياد از اندازهء لازم بجنبد و بسيار خسته شود .\r\n\r\n","description":"","footnote":"","page_name":" 456 ","page_number":490},
  {"content":"\r\n\r\n9 - فرياد و جيغ و داد بلند بيمار كه واقعا خطرناك است .\r\nممكن است ذات الجنب جاى خود را به ذات الريه بدهد و اين در حالى رخ مىدهد كه مادهء ورم در ريه جمع شده باشد و ريه توان آن را نداشته باشد كه ماده را از خود براند و از راه دهان به خارجش روانه كند ، مادهء جمع شده در ريه به ورم تبديل شود و ذات الريه پديد آيد .\r\nممكن است ذات الجنب به بيمارى سل تبديل شود ، كه اين هم از دو راه ممكن است :\r\n1 - ذات الجنب ذات الريه شده است ، چنان‌كه بيان كرديم و ذات الريه به سل تبديل شده است كه اين را نيز شرح خواهيم داد .\r\n2 - بدون پادرميانى ذات الريه ، ذات الجنب جاى خود را به بيمارى سل داده است ، به‌طورى كه ماده يا ريم ورم تحليل رفته بسيار بدگوهر و تند است و راه به ريه يافته است و سبب قرحه در گوهر ريه شده است .\r\nممكن است ذات الجنب به تشنّج و كزاز منتقل شود و اين در حالتى است كه مادهء ورم ذات الجنب در عصبهاى پيوسته با ورم و اعصابى كه ورم در آنها روى داده بخزد ؛ كه اين اثر گذاشتن مادهء ورم بر عصبها بسيار وخيم است و بيمار از اثر آن ممكن است بميرد و حتى با داروهاى خوب نتوان آن را چاره كرد .\r\nگاهى از اثر ذات الريه و ذات الجنب در بازوى بيمار از سر تا پايين يعنى از اول بازو كه به كتف پيوسته است هر دو طرفش چه خارجى چه رو به داخل تا سر انگشتان دست نوعى تخدير ( سرى ) احساس مىشود .\r\nممكن است اثر ذات الجنب و ذات الريه به سوى قلب روى آورد ، كه مايهء تپش و پريدن قلب مىشود و غش كردن به دنبال آيد\r\nممكن است مادهء ذات الجنب و ذات الريه در حال تحليل رفتن از ورم قبل از جمع آمدن ، يا در حال جمع شدن به سوى مغز آيد و بر مغز تأثير گذارد .\r\nشايد مادهء ورم ذات الجنب و ذات الريه - كه تحليل مىرود - به گوهر عصب برسد يا در استخوان نفوذ كند و سبب شود كه در رويهء تن پديد آيد و خراجهايى بر پوست پيدا شوند .\r\nشايد مادهء ورم ذات الجنب و ذات الريه - رو به پايين سرازير شود و در جايى باز شود كه در اين حالت بيمار نجات يافته و اين باز شدن نويد بهبود از بيمارى است . ليكن بايد دانست كه مادهء كذايى در هرجا از پايينها باز شده است در آنجا ناسور سر برمىدارد ، و چنين ناسورى كه زادهء چنين ماده‌ايست ناسورى است ناپسند و واگيردار هم هست .\r\nشايد مادهء تحليل رفته و چكيده از ورم ذات الجنب و ذات الريه ، در بندهاى تن جاىگير شود ؛ مثلا بند استخوانها كه باز نويد رهايى بيمار از بيمارى ذات الجنب و ذات الريه مىباشد . ليكن احتمال دارد كه مادهء تحليل رفتهء ورم كه در بندها وارد شده است ناسورى گردد دست برندار و ديرپا .\r\nدر هر حال درصورتىكه مادهء ورم بعد از تحليل رفتن از ورم با پاك‌سازيهاى ديگرى روبه‌رو شده\r\n\r\n","description":"","footnote":"","page_name":" 457 ","page_number":491},
  {"content":"\r\n\r\nباشد ، مثلا به گدارهاى مدفوع رسيده باشد ، يا قسمتى از آن با بول بياميزد و به صورت ته‌نشين بول درآمده باشد ، يا در حال رسيدن ورم مادهء پخته و رسيده از راه دهان بيرون رفته باشد ، خطر ولگردى ماده بسيار كمتر است و كمتر جاى نگرانى است ، زيرا ماده‌اى كه باقىمانده است و در جايى سبب خراج شده است كم است و خراج حاصل از آن اندك مايه را مىتوان وسيلهء پخته گردانيدن از بين برد .\r\nاما اگر چنين خراجهاى حاصل از مادهء تحليل رفتهء ورم پديدار نباشند و ناديده و ژرفانشين باشند ، نشانهء روى دادن آسيب و آژير برگشتن بيمارى است و به‌ويژه اگر مادهء خراج به ريه راه يابد .\r\nگاهى روى مىدهد كه از شدت تب ناشى از ذات الجنب نفس پياپى آيد و از پياپى آمدن نفس تف‌كردنى از راه دهان لزج گردد ، كه عادتا از نفس پياپى كشيدن آب از دهان انداختن گرم مىشود .\r\nو هرگاه مادهء تف‌كردنى لزج شد بيمارى نيز شدت يافته است و التهاب در افزايش است .\r\nهرگاه التهاب افزايش يافت ، نفس پياپى آيد و از پياپى آمدن نفس ، لزجى مادهء تف كردنى زايد .\r\nكه در اين دور و تسلسل بيمار گير كرده ( نفس پياپى سبب لزجى ماده ، لزجى ماده سبب التهاب ، التهاب سبب لزجى ماده شده است ) و هر دو حالت به ضرر بيمار است ، و هر دو حالت در وخيم كردن بيمارى باهم همكارى مىكنند .\r\nاكنون سؤالى پيش مىآيد ؛ ذات الريه وخيم‌تر است يا ذات الجنب ؟ يا كدام‌يك از آن ديگرى سلامت‌تر است ؟ آيا آنچه در طرف چپ و نزديك قلب است ، يا آنچه در طرف راست و دور از قلب است ؟\r\nبرخى گويند اين و برخى آن را بدتر دانسته‌اند .\r\nو در حقيقت راست‌گرايان از چپ‌گرايان بيشتر راه صواب پيموده‌اند .\r\nآنچه نزديك قلب است و در طرف چپ قرار دارد ، بدتر از آن ديگر است كه در طرف راست است ؛ زيرا قلب كه اشرف اندامان است ممكن است از اين همسايهء ناپسند دچار مزاحمت و آسيب شود . اما بيمارى طرف چپ حسنهايى هم دارد ؛ زودتر از آنچه در طرف راست است به پختگى مىرسد و تحليل‌پذيرتر است و اين در شرايطى است كه ورم از آن ورمهاى تحليل‌پذير باشد . و آنچه دور از قلب است و در طرف راست واقع شده است ، از ورم چپ‌گرا سلامت‌تر است . ليكن بيمارى راست‌گرا ورمش از آن ديگرى كه در سمت چپ است كمتر به پختگى و تحليل رفتن مىرسد و از آن ديگرى سرسخت‌تر است .\r\nگاهى ممكن است از اثر بيمارى ذات الجنب ، پرى غير عادى از خلط در طرف سر يا سينه يا در رگهايى كه اطراف سينه هستند روى دهد ، كه اكثرا اين پرشدگى از خلط ، از اثر چند چيز باشد :\r\n1 - آب بسيار سرد نوشيدن كه ماده را بند آورد و از حركت بازدارد و جمع آورد .\r\n2 - سرماى زياد .\r\n3 - حرارت و گرماى زياد .\r\n\r\n","description":"","footnote":"","page_name":" 458 ","page_number":492},
  {"content":"\r\n\r\n4 - نوشيدن شراب ناب بدون آب كه خلط را برانگيزد و به حركت درمىآورد .\r\nكمتر اتفاق افتد كه ذات الريه جاى خود را به ذات الجنب بدهد ، اما عكسش زياد رخ مىدهد . و باوجود اين كم و بيشى باز ممكن است كه ذات الريه ، ذات الجنب شود كه در اين حالت نفس‌تنگى تا اندازه‌اى سبك مىشود .\r\n\r\nتأثير فصل و هوا در پيدايش ذات الجنب :\r\nاكثرا بيمارى ذات الجنب در پاييز و زمستان فراوان است و به‌ويژه كه آن پاييز و زمستان به دنبال بهارى زمستانى آمده باشند .\r\nدر بهار زمستانى نيز زياد روىآور است .\r\nهنگام وزيدن باد شمال - كه باد شمالى مادهء ناباب و ريختنى را افزايش بخشد يا ماده را از حركت بازمىدارد و بند آورد - پهلودرد ، به درد آمدن دنده‌ها زياد مىشود و به‌ويژه اگر باد شمالى به دنبال باد جنوبى وزيدن آغاز كرده باشد .\r\nدر تابستان و در هنگام وزيدن باد جنوب ، بيمارى ذات الجنب بسيار كم است ، اما اگر تابستان جنوبى و پربارش باشد ، ذات الجنب فراوان است .\r\nدر پاييز پربارش نيز همچون تابستان پربارش ذات الجنب زياد است .\r\nاكثرا در آخر فصل پاييز كسانى كه صفرا دارند به ذات الجنب مبتلا مىشوند .\r\nعلاوه بر آنچه گفتيم ، ذات الجنب روىهم‌رفته در هواى جنوبى ، در محيط زيست جنوبى در حين وزيدن بادهاى جنوبى ، كم است .\r\nزنانى كه عادت ماهانه دارند زمانى كه حيضشان جارى است كمتر به ذات الجنب مبتلا مىشوند . زيرا مزاج مايل به رطوبتى دارند و مزاج مرارى ندارند .\r\nاگر زن باردار به ذات الجنب مبتلا گردد ، هلاك مىشود .\r\nسالخوردگان كمتر به ذات الجنب مبتلا مىشوند ، اما اگر مبتلا شدند مىميرند ، زيرا نيروى بدنى آنها - كه كاهش يافته است - ناى آن را ندارد كه مادهء تحليل رفتهء ورم را از راه دهان برآرد و ورم را پاكسازى كند .\r\nگاهى رخ مىدهد كه ذات الجنب را اشتباها ذات الكبد مىدانند كه بايد فرق اين دو حالت را بدانى !\r\nهرگاه از اثر ورم كبد آويزه‌ها ( معاليق ) كشيدگى يافتند ، كشيدگى به حجاب و غشاء مىرسد و درد احساس مىشود و به نفس‌تنگى مىانجامد .\r\nگاهى ممكن است ذات الجنب را سرسام بدانند .\r\nبيمارى ذات الجنب در حالتهاى زير بيمار را مىكشد :\r\n1 - اگر روىآورهاى بيمارى بيشتر از متوقع باشد .\r\n2 - گاهى كه به خفگى مىانجامد و بيمار خفه مىشود .\r\n3 - هرگاه ذات الجنب به ذات الريه ، سل ، غش كردن و غيره - كه ذكرشان آمده است - منتهى\r\n\r\n","description":"","footnote":"","page_name":" 459 ","page_number":493},
  {"content":"\r\n\r\nشد ، ممكن است به مرگ بينجامد .\r\nو اين را بدان !\r\nهرگاه ذات الجنب با تف كردن مادهء ورمى همراه بود ، داستانش داستان بيمارى استسقا است ، منظورم اين است كه تب همراه دارد .\r\nعلاج حالت اولى - كه منظورم ذات الجنب است - دو چيز است ، يا داروى داراى دو خاصيت است :\r\n1 - گيرنده ؛ تا خون از راه دهان برآمده را بند آرد .\r\n2 - داروى نرم‌كننده ؛ كه با ذات الجنب سازگار است .\r\nدرصورتىكه علاج استسقا بايد گرمىبخش و خشكاننده ، يا خشكانندهء معتدلى باشد كه داروى استسقاست . علاج سردىبخش و رطوبى نيز لازم است كه تب را چاره كند .\r\nزياد رخ مىدهد كه انگيزهء بيمارى ذات الجنب و ذات الريه ، خوردن غذاهاى غليظ باشد كه گوهر غذايى غليظ دارند و خون را غليظ گردانند ؛ مثلا حلوا مغزى .\r\nچنين غذايى بر اطراف پستان و پهلو اثر مىگذارد ، علاج اين حالت آن است :\r\n1 - به حمام روند تا مادهء بيمارى رقيق گردد .\r\n2 - وقتى از حمام بيرون آمدند اسكنجبين بنوشند .\r\n3 - نبايد روغن بر تن بمالند ، زيرا روغن بركشندهء ماده است .\r\n4 - رگ زدن كه ممكن است به جاى همهء اين علاجها كافى باشد .\r\n\r\nنشانيهاى ذات الجنب :\r\nنشانيهاى ويژهء ذات الجنب عبارتند از پنج نشانى :\r\n1 - از آنجا كه همسايهء قلب است ، تب ، هميشگى موجود است .\r\n2 - درد سوزنى كه به خليدن سوزن در بدن مىماند در زير دنده‌ها احساس مىشود ؛ چرا ؟ زيرا اندام دردمند غشايى است و اكثرا درد نامبرده احساس نمىشود مگر در حين نفس كشيدن .\r\nممكن است با احساس درد سوزنى ، احساس كشيدگى اندام هم باشد ، و شايد احساس به كشيدگى اندام بيش از احساس به درد سوزنى باشد كه كشيدگى اندام دردمند در بيمارى ذات الجنب نشان از بسيارى ماده دارد .\r\nاحساس درد سوزنى نشان آن است كه درد در نفوذ كردن و گزيدن عضو بيمارشده نيرومند است .\r\n3 - تنگ‌نفسى از فشار ورم ، كه با تنگى نفس كوچك است و پياپى آيد .\r\n4 - نبض اره‌اى ؛ زيرا از اثر بيمارى نبض مختلف مىشود و اين اختلاف به كلّى از تنظيم و ترتيب خارج مىشود در هنگامى بيمارى به حدّ منتهى مىرسد ، كه در حين به حدّ نهايى رسيدن بيمارى نيرو ناتوان شده و ماده به حدّ زيادى جمع آمده است .\r\n5 - سرفه . در ابتداى بيمارى ذات الجنب سرفهء خشك پيدا مىشود ، بعد از آن مادهء ناباب را تف\r\n\r\n","description":"","footnote":"","page_name":" 460 ","page_number":494},
  {"content":"\r\n\r\nمىكنند و ممكن است از همان ابتداى بيمارى سرفه و انداختنى از راه دهان همراه باشند ، كه اگر چنين باشد بسيار خوب است .\r\nسرفه چرا ؟\r\nريه كه در مجاورت عضو دردمند قرار دارد از آزارش متأثر مىشود و به نوبهء خود آزار بيند .\r\nعلاوه بر اين مادهء تراويده از ورم ذات الجنب به ريه - كه همسايه است - سرمىزند ، ريه مىخواهد آن را بيرون اندازد ، سرفه را تحريك مىكند كه ماده را تا راه دهان و خارج دهان بدرقه نمايد .\r\nهرگاه مادهء ورم به كلّى تحليل رفت و ريه از تراوش آن بىنصيب نماند و ريه نيز پر شد و ماده در آن جمع آمد ، وسيلهء سرفه ، خانه‌تكانى مىكند و پاكسازى ماده ، سرفه لازم دارد .\r\nاگر ذات الجنب در حجاب حاجز است - كه آن را ذات الجنب راستين و خالص ناميديم - تپش احساس نمىشود ؛ زيرا شريانهاى زياد در حجاب حاجز نيستند .\r\nاز آنجا كه در چگونگى سرفه و تب و تنگ‌نفسى و كشيدگى آويزه‌ها و آزار رسيدن به غشاء آسترى تقريبا شباهت زياد بين ذات الجنب و ذات الكبد موجود است .\r\nبايد دقت كرد و آنها را هر دو از هم‌ديگر جدا سازى ! و خصوصيات هركدام را خوب بشناسى !\r\nهمچنين ذات الجنب و ذات الرّيه در اين سببها و در بيرون انداختن از راه دهان به هم شبيه هستند ، بايد فرق ميان آنها را بدانى كه از اين قرار است :\r\n\r\nاولا - فرق ميان ذات الجنب و ذات الكبد :\r\nدر بيمارى ذات الكبد نبض موجى است ، درد سنگين است اما سوزنى نيست ، رخسارهء بيمار ذات الكبد زرد رنگى است زشت ، سرفه همراه تف كردنى مواد ناباب نيست ، سرفه در ذات الكبد خشك است و بسيار است و به سستى آيد .\r\nزبان بيمار ذات الكبد اول زرد مىشود و از زردى به سياهى انجامد .\r\nبول بيمار ذات الكبد غليظ است و به بول بيمار استسقايى مىماند .\r\nمدفوع بيمار ذات الكبد به رنگ جگر است .\r\nبيمار ذات الكبد در طرف راست خود احساس سنگينى مىكند ، همين‌كه دست به جاى سنگين زدى به درد آيد .\r\nگاهى روى مىدهد كه مدفوع اسهالى بيمار ذات الكبد به آبى مىماند كه گوشت تازه در آن شسته‌اند ، و اين دليل ناتوانى بيمار است و نيرو كاهش يافته است .\r\nاگر ورم بيمارى ذات الكبد در كوژى كبد باشد ، با دست زدن بسيار محسوس است .\r\nو اگر ورم مادهء بيمارى ذات الكبد در قسمت گود كبد ( تقعيره ) باشد ، نشانش را از نفس عاصى شده بجوى ! كه هرگاه نفس عاصى شد ، دلالت بر آن دارد كه چيزى سنگين و آويزان در سر راه خود دارد و بدان كه ورم در آنجا قرار گرفته است .\r\nنفس‌تنگ در بسيارى از اوقات در بيمارى ذات الكبد هماهنگ است و كمتر كاستى و فزونى يابد و نفس‌تنگى شديد نيست .\r\n\r\n","description":"","footnote":"","page_name":" 461 ","page_number":495},
  {"content":"\r\n\r\nاما اگر ورم كبد در ذات الكبد در لايه‌هاى كبد خزيده باشد ، دليل وجودش را از نشانه‌هاى زير بجوى :\r\n1 - سرفه با مادهء تف‌كردنى همراه است .\r\n2 - درد سوزنى احساس مىشود .\r\n3 - بول بيمار قوامش بهتر است .\r\n4 - رنگ رخسارهء بيمار از اين بهتر نمىشود و بسيار خوب است .\r\n5 - تنگ‌نفسى از تنگ‌نفسىهاى ساير حالات ذات الكبد شديدتر است و پيوسته شديدتر مىشود و بيمار به حالى مىرسد كه حس مىكند در مدّت هر شش ساعت تنگ‌نفسيش بيشتر مىشود .\r\n\r\nثانيا . فرق ميان ذات الجنب و ذات الريه :\r\nاكنون ببينيم كه فرق ميان ذات الجنب و ذات الرّيه چيست .\r\nدر ذات الرّيه : نبض موجى است ، درد سنگين است ، نفس‌تنگى از نفس‌تنگى ذات الجنب شديدتر است . نفس بيمار ذات الريه از بيمار ذات الجنب گرم‌تر است و نشانيهاى ديگر هم كه هستند\r\nگاهى روىآورهايى در ذات الجنب روى مىدهند كه به روىآورهاى « سرسام » ناخوش آيند منفور مىمانند . از قبيل :\r\nدرهم شدن هوش ، هذيان گفتن ، نفس پياپى ، تپش زياد ، غش كردن و چيزهايى بد كه به درجهء غش كردن نمىرسند ، اندوه زياد ، بيزارى زياد از هر چيز ، تشنگى شديد ، تغيير رنگ رخساره به رنگهاى گوناگون ، شدت تب ، قى كردن مادهء مرارى ؛ كه اين روىآورها از شركت سينه با اندامان رئيس و مجاورت آنهاست .\r\nو بايد بين دو حالت فرق بگذاريم ، منظورم سرسام و برسام است .\r\nدر بيمارى سرسام اولا و قبل از هر چيز هوش درهم مىشود ، و آنگاه بقيهء روىآورها به دنبال آيند . نفس كشيدن بيمار سرسام سلامت‌تر از نفس بيمار برسام است . تباهى نفس از درهم شدن هوش ديرتر روى مىدهد . سرسام روىآورهاى ويژه به خويش دارد از قبيل :\r\nسرخى رنگ چشمان و برآمدن چشمان به سوى بالا .\r\nليكن در بيمارى برسام تا ديرگاه هوش درهم نمىشود و شايد تا نزديك به مرگ هوش و حواس اختلال نيابد ، بيمار داراى عقل سليم است ، اما از ابتداى برسام ، نفس تغيير يابد و به نفس بد - ناپسند - تبديل مىشود . هم از ابتدا مراقها به سوى بالا كشيده مىشوند ، تو گويى آنها را به سوى ورم مىكشند . بعلاوه درد سوزنى موجود است .\r\nبايد يادآورى كنم كه نبض در سرسام درشت است و تفاوت دارد ، اما در بيمارى ذات الجنب نبض كوچك و مايل به پياپى زدن است تا كوچكى را تلافى نمايد .\r\nبايد بدانى كه هرگاه ذات الجنب شدت يافت ، روىآورهايى كه براى ذات الجنب ذكر كرديم\r\n\r\n","description":"","footnote":"","page_name":" 462 ","page_number":496},
  {"content":"\r\n\r\nنيز شدت مىيابند . علاوه بر آنها زبان خشك و زبر مىشود ، اگر باز شدت بيشترى يافت ، سرخرنگى در رخساره و چشم ديده مىشود . بيمار به دلهرهء شديد مبتلا مىشود ، نفس تباه و هوش درهم است ، بيمار گاه‌گاهى عرق مىكند و ممكن است كار به وخامت بينجامد .\r\n\r\nنشانيهاى ذات الجنب ناخالص و فرق آنها با خالص :\r\nاگر ورم ذات الجنب در پردهء پوشش دنده‌ها است ؛ احساس درد و آزار تا حدّى هست اما نه به شدت .\r\nاگر در پردهء پوشش خارجى است ، مىتوان آن را با دست لمس كرد .\r\nاگر ورم ذات الجنب اضافه بر آنچه غشاء خارجى را گرفته است به پوست هم سرايت كرده باشد مىتوان ديد . و چنين ورمى شايد بدون اينكه سبب تف كردن ماده گردد بتركد و خارج گردد .\r\nممكن است تركيدن ورم خودبه‌خود و طبيعى صورت گيرد ، يا مىتوان آن را با نيشتر تركانيد .\r\nاگر ورم در ماهيچه‌هاى خارجى است تپيدن دارد .\r\nاگر در حال بركشيدن نفس احساس تپش شد ، بدان كه ورم در ماهيچه‌هاى گسترده است .\r\nاگر در حال پس دادن نفس تپش احساس شد ، نشان آن است كه ورم در ماهيچه‌هاى ترنجيده است .\r\nو تو دانستى كه ماهيچه‌هاى گسترده و ترنجيده همگى در طبقهء خارجى يا داخلى هستند .\r\nذات الجنب را كه از نوع خالص نيست با انگشت زدن مىتوان درك كرد .\r\nدر نوع ذات الجنبى ناخالص : درد سوزنى ، تنگ‌نفسى ، سرفه ، سختى نبض ، نبض اره‌اى .\r\nشدّت تب و روىآورهاى تب به آن اندازه نيست كه در ذات الجنب خالص رخ مىدهد .\r\nممكن است در ذات الجنب ناخالص نبض نرم باشد ، و شايد تب رخ دهد كه سببش ورمى باشد كه خارج از جاهايى است كه ذكر شده‌اند ، يا اينكه سبب تب ، تف كردن مادهء زياد از اندازه باشد ، يا سببى ديگر ؛ در هر حال سبب تب از ذات الجنب نيست ، زيرا اگر ذات الجنب بود درد سوزنى ، نبض اره‌اى و غيره موجود بود .\r\nاكثرا در ذات الجنب ناخالص ، احساس آزار در پايين كتف است .\r\nاما در ذات الجنب خالص - كه در حجاب حاجز است - درد تا سر دنده‌هاى نزديك شكم مىرسد .\r\nدر ذات الجنب خالص درهم شدن عقل بيش از آن است كه در ذات الجنب ناخالص روى دهد .\r\nروىآورهاى بيمارى شدت مىيابند ، درد و دشوار نفسى شديدترند ، در ذات الجنب خالص تب به سرعت شدّت نمىيابد ، چنان‌كه در ناخالص چنين است ، شايد شدت تب به تأخير افتد تا ماهيچه‌ها متعفّن مىشوند آنگاه تب شديد گردد و فوق العاده شدّت يابد .\r\nاگر ورم ذات الجنب در غشاى آستر سينه باشد احساس درد تا استخوان چنبر ادامه يابد ، اما ممكن است احساس درد مختلف باشد ، در جايى كم و در جايى زيادتر احساس شود زيرا تماس اجزاء غشاء با استخوان چنبر فرق دارد و اجزاء غشاء در احساساتى بودن نيز فرق دارند .\r\n\r\n","description":"","footnote":"","page_name":" 463 ","page_number":497},
  {"content":"\r\n\r\nبا چنين ورمى كه در غشاى آستر سينه هست تپشى نيست .\r\nگفتيم دردى كه تا نزديكيهاى سر دنده‌هاى شكم احساس مىشود ، سببش ورم ذات الجنب در حجاب حاجز است ؛ اما امكان دارد كه احساس چنين دردى كه تا سر دنده‌هاى شكم را دربرگيرد سببش ورم ذات الجنب در اندامان گوشتى داخل دنده‌ها باشد ، كه در چنين حالتى جاى نگرانى نيست و خطر زياد در بر ندارد .\r\n\r\nنشانيهاى بدى و خوبى ذات الجنب\r\n\r\nالف - نشانيهاى نويدبخش سلامت :\r\n1 - تف كرده به سرعت و آسانى آيد و پخته گشته باشد ، كه منظور از آن خيوى سفيد صاف و درست است .\r\n2 - نبض نه بسيار سخت است و نه بسيار اره‌اى .\r\n3 - احساس درد و آزار اندك است .\r\n4 - ساير روىآورهاى ذات الجنب شدّت كمتر دارند .\r\n5 - خواب بيمار معمولى است .\r\n6 - نفس كشيدن طبيعى است .\r\n7 - بيمارى در حالتى علاج‌پذير است ، و بيمار آن را تحمّل مىكند .\r\n8 - حرارت بدن بر وفق مرام است .\r\n9 - بدن بيمار نرم است و سخت نشده است .\r\n10 - تشنگى كم است .\r\n11 - غم و اندوه و افسردگى اندك مىباشد .\r\n12 - بيمار عرق سرد مىكند .\r\n13 - بول و مدفوع در حالت خوب و پسنديده است . بول رسيده و پخته شده نشان از خوبى حالت بيمار است .\r\n14 - بينى خون‌ريزى دارد .\r\n15 - در اوايل بيمارى جابه‌جا شدن درد احساس مىشود .\r\n\r\nب - نشانيهاى بد و ناپسنديده :\r\n1 - بول نارسيده و ناپسنديده است ، كه نشان از بدحالى شديد بيمار دارد .\r\n2 - روىآورهاى بيمارى بسيار شديد و نيرومندند .\r\n3 - انداختنيها از راه دهان‌بند آمده باشند و بيرون نيايند ، يا به كندى بيرون آيند ، و اگر بيرون مىآيند نارسيده هستند و به رنگ سرخ خالص ، يا سياه مىباشند ، يا بدرنگ ( زرد مات ) و دم‌به‌دم بر لزجى و به زحمت بيرون آمدن و خفه شدن آنها افزوده مىگردد . روىهم تف كردنيها برعكس آنها باشد كه در علامات خوبى بيمارى ذكر شده‌اند .\r\n4 - بول تيره‌رنگ و ناهموار از نشانه‌اى بد بيمارى است ، زيرا از چنين بولى مىفهميم كه\r\n\r\n","description":"","footnote":"","page_name":" 464 ","page_number":498},
  {"content":"\r\n\r\nخونى است و دليل آن است كه در جاى به هم پيوند شدن استخوانهاى سر التهاب هست .\r\n5 - حرارت شديد بدن ، و به‌ويژه اگر با اين حرارت شديد دست‌وپاى بيمار سرد باشد .\r\n6 - درد و آزارى كه تا طرفهاى پشت كشيده شود هرگاه بيمار بر طرف ورم‌زده بخوابد درد بيشتر شود . هرگاه بيمار ذات الريّه يا بيمار ذات الكبد در مراحل اخير بيمارى احساس كرد كه درد جابه‌جا مىشود و اختلاف در جاى دردمند رخ مىدهد ، علامت ناپسنديدگى بيمارى است و دليل بر آن است كه كبد بيمار ناتوان شده است . پيدايش اختلاف درد و مراحل اخير بيمارى - اگر بيمارى از دشوارى نفس رنج مىبرد و افسردگى پابرجاست - ممكن است در روز چهارم بميرد يا به چهار روز نرسد .\r\n7 - پريدن زير سر دنده‌هاى نزديك شكم در بيمارى ذات الجنب در اكثر موارد دليل بر درهم شدن عقل بيمار است و از درهم شدن عقل نشانى دارد ؛ زيرا در چنين حالتى حجاب سر را شريك خود كرده است ، چنان‌كه حجاب و مواد حجاب به سوى بالا حركت مىكنند كه اين حركت كردن حجاب و مواد حجاب به سوى بالا در بيمارى ذات الجنب اكثريت دارد .\r\n8 - فرو شدن خراجهاى برآمده از نتيجهء ذات الجنب كه تب هنوز آرام نشده است و ناپسندى بيرون انداختنىها از راه دهان نشانهء مرگ بيمار است ، كه نشان مىدهد مادهء بيمارى حتما رجوع كرده و در ژرفا قرار گرفته است .\r\nبراى نشانيهاى بد و خوب ذات الجنب - كه بعد از چركين شدن ورم آن را تشخيص مىدهيم - باب ويژه‌اى را اختصاص داده‌ايم .\r\nو بدان ! كه هرگاه تف انداختنى مواد ناباب در بيمارى ذات الجنب نبود ، دو احتمال دارد :\r\n1 - يا بيمارى كم و ناتوان است .\r\n2 - يا بسيار بد و ناپسند و پليد است .\r\nزيرا يا ماده به اين اندازه نيست كه بيرون آمدنش اهميّت زيادى داشته باشد ، يا اينكه ماده‌ايست پليد و از بيرون آمدن سرپيچى مىكند .\r\nبقراط فرمايد :\r\n« اكثرا مىبينيم كه در بيمارى ذات الجنب بيرون انداختنى از راه دهان خوب و آسان است ، نفس طبيعى و آسان برآيد . علامات ديگرى نيز هست كه بسيار بدند و آژير مرگ بيمارند .\r\nمثلا اگر درد به سوى پشت كشيده شود ، بيمار چنان احساس مىكند كه گويى پشتش را كتك‌كارى كرده‌اند . بول بيمار همراه خون و چرك زخم است . بيمارى كه به اين مرحله از بيمارى برسد ، در ميان روز پنجم تا روز هفتم مىميرد ، به‌ندرت واقع شده كه تا روز چهاردهم زنده باشد .\r\nو بسيار واقع شده كه چنين بيمارى در چنين حالتى هرگاه تا روز هفتم نمرده ، و از روز هفتم تجاوز كرده ، نجات يافته است » .\r\nبسيار رخ مىدهد كه در ميان هر دو كتف بيمار سرخى پيدا مىشود ، هر دو كتفش گرم گردند ، نمىتواند بنشيند ، اگر گرمى به شكم رسيد و مدفوع زردرنگ بيرون آمد بيمار مىميرد مگر اينكه\r\n\r\n","description":"","footnote":"","page_name":" 465 ","page_number":499},
  {"content":"\r\n\r\nهفت روزه را پشت سر گذارد .\r\nبيمار در چنين حالتى اگر بيرون انداختنيهاى ناباب زياد و گوناگون را از راه دهان به سرعت بيرون دهد ، درد و آزار شدت يابد ، در روز سوم مىميرد ، اگر در سوم روز نمرد شفا مىيابد .\r\nنوعى ديگر از بيمارى ذات الجنب هست كه بيمار احساس مىكند درد از استخوان چنبر تا ساق پا را دربرگرفته است ، تف كردنى بيمار پاك و بىآلايش است و ته‌نشين ندارد ، آب دهان بيمار پاك و بىآلايش است .\r\nاين حالت نشان از آن دارد كه مادهء بيمارى به سوى سر گراييده است ، چنين بيمارى نيز اگر از هفت روز بيشتر زنده ماند ، نجات مىيابد و ممكن است تا هفت روز بميرد .\r\n\r\nمراحل بيمارى ذات الجنب و نشانه‌هايش :\r\nاگر مادهء تف‌كردنى نيست ، يا هست اما آبكى است ، يا اندك است ، يا تف كردنى همان است كه ما آن را بزاق ( تف معمولى ) ناميديم ، مرحلهء نخستين بيمارى را نشان مىدهند .\r\nاگر روىآورهاى بيمارى رو به افزايش بود ، مادهء تف‌كردنى زياد ، و در اوايل آبكى و رقيق و بعدا به تدريج به لخته شدن رسيد و به آسانى بيرون آمد و رنگ تف كرده مايل به سرخى بود يا سرخى رنگ تف كرده مايل به زردرنگى بود ، دليل بر آن است كه بيمارى رو به افزايش است .\r\nاگر بيرون انداختنى از راه دهان رسيده است و به آسانى بيرون مىآيد - كه نشانه رسيدن را گفته‌ايم - و در عين حال در اندازه زياد است و درد كمتر احساس مىشود ؛ دليل بر نهايت بدايت و بدايت نهايت بيمارى است ، يعنى مرحلهء اولى بيمار پايان يافته و مرحلهء آخر بيمارى شروع شده است و مىنماياند كه مادهء تف كردنى كاملا به حالت پختگى رسيده است .\r\nاگر انداختنى از راه دهان با همان قوام اولى بود اما كاهش يافت و به همان آسانى بيرون آمد و احساس درد نبود و روىآورها رو به كاهش بودند ، نشان از آن دارد كه بيمارى پايين آمده است و رو به تمام شدن است .\r\nاگر روىدادها از بين رفتند و تف كردنى در ميان نماند نشان آن است كه بيمارى رخت بربسته است .\r\n\r\nانواع انگيزه‌هاى بيمارى در انواع بيمارى ذات الجنب\r\nانگيزه‌ها را مىتوان از راه رنگ تف كردنى تشخيص داد :\r\n1 - رنگ تف كرده ساده و معمولى است .\r\n2 - رنگ تف كرده با رنگهاى مختلف آميخته است .\r\n3 - كجاى بيمار درد مىكند ؟\r\n4 - تب چگونه است ، شديد است يا سبك ، نوبتى است يا نه ؟\r\nاگر رنگ تف كرده به سرخ رنگى زد ، نشان از خون دارد .\r\nاگر مايل به زردرنگى بود ، صفرا را نشان مىدهد .\r\nاگر رنگ تف كرده به زردى و سرخى آميزه مىزند ، دليل بر آن است كه مادهء ورم ، خونى و\r\n\r\n","description":"","footnote":"","page_name":" 466 ","page_number":500},
  {"content":"\r\n\r\nصفرايى باهم است .\r\nاگر رنگ تف كرده به سپيدى مىزند و سپيدرنگى از اثر پخته شدن ماده نيست ، نشان از مادهء بلغمى دارد .\r\nاگر رنگ تف كرده مايل به سياهى و بدرنگى ( زرد مايل به سياهى ) بود ، درصورتىكه اين سياه فامى و بدرنگى مايل به سياهى سببش از دود و غير دود كه از خارج تأثير گذارند نباشد ، دليل بر سودايى بودن مادهء ورم است .\r\nعلاوه بر اين دليلها ، اگر ورم بلغمى يا سودايى باشد ، اكثرا دردى كه بيمار احساس مىكند در پايينهاست و دردى است نه شديد .\r\nچه اگر در حالاتى ديگر درد آيد ، درد بالانشين است و شعله‌ور ( التهابى ) .\r\nاگر تب شديد باشد ، مادهء تف كردنى از مواد گرم‌مزاج سرچشمه گرفته است ؛ اما اگر تب سبك بود ، تف كردنى حاصلهء مواد سر است .\r\nشايد بتوان از نوع نوبهء تب دليل قاطع از چگونگى بيمارى به دست آورد .\r\n\r\nعلامات جابه‌جا شدن بيمارى ذات الجنب :\r\nاگر بيمار مبتلا به ذات الجنب تف كردهء خوب و پسنديده و سريع ندارد و اين حالت مدّت چهارده روز دوام يافت و خبرى از پاكسازى ورم نبود ، دليل آن است كه مادهء ورم در حال جمع شدن است .\r\nبراى اينكه بدانيم كه بيمارى در مرحلهء اول است ، علاماتىست كه از قرار زيرند :\r\n1 - درد شديد است و دم‌به‌دم رو به افزايش دارد .\r\n2 - نفس دشوار و تنگ است و نفس‌تنگى در حال نفس بركشيدن دوچندان گردد و كوچك است .\r\n3 - تب شدت يابد .\r\n4 - زبان زبر است كه زبرى زبان ويژگى دارد .\r\n5 - سرفه خشك است ؛ كه خشكى سرفه از لزجى ماده و پرپشتى حجاب مىباشد .\r\n6 - كاهش نيرو .\r\n7 - بىاشتهايى .\r\n8 - درهم شدن هوش و عقل .\r\n9 - بىخوابى و شب بيدار ماندن .\r\n10 - اندك بودن درد سوزنى در جايى كه ورم هست .\r\nاما هرگاه ورم شروع به جمع شدن كرد و مرحلهء جمع شدن را كامل كرد ، اين علامتها را نشان مىدهد :\r\n1 - تب فرونشيند .\r\n2 - درد كاهش يابد و جابه‌جا مىشود .\r\n\r\n","description":"","footnote":"","page_name":" 467 ","page_number":501},
  {"content":"\r\n\r\nاگر ورم تركيد علامتهايى دارد :\r\n1 - تب لرزهء نامرتب در نوبتى بودن روى دهد .\r\n2 - نبض پهن مىزند و جداجدا مىزند . ( مختلف است ) .\r\n3 - نيرو از بين رفته است .\r\n4 - نفس پژمرده است .\r\n5 - و اكثرا تب شديد بر بيمار آيد كه بسيار گزنده است و سبب اين گزندگى ريمى است كه اندامان را كشش مىدهد و گزشى است كه ورم به بار آرد .\r\nهرگاه ورم ذات الجنب تركيد و از روز تركيدن تا چهل روز پاكسازى نشد ، ذات الجنب به سل تبديل مىشود .\r\nتركيدن ورم چرك كرده ، حد اقل بايد در روز هفتم و كمى بيش از روز هفتم انجام پذيرد و گاهى تركيدن ورم به بيست روز تا چهل روز مىكشد و ممكن است تا دو ماه درنگ كند .\r\nتا رويدادهاى نشانهء جمع شدن مادهء ورم بيشتر نمايان شود و شديدتر باشد ، تركيدن ورم زودتر صورت‌پذير است . هرچند روىآورهاى نشانهء جمع شدن ماده ، نرم‌تر و بىآزارتر باشند ، تركيدن ورم نيز بر همين قياس به كندى گرايد . براى نمونه تب را ذكر مىكنيم كه در اين حالت ويژگى دارد .\r\nاگر تب بسيار شديد بود و در ظاهر جاى بيم بود ، اما در مادهء تف كرده و غيره نشان خوبى ديدى نگران مباش ، زيرا روىآورهاى تب به جز جمع شدن مادهء ورم سببى ديگر ندارد . هر ذات الجنب در هر حالتى باشد ، اگر درد و آزارش به وسيلهء تف كردنى ماده ، يا رگ‌زنى ، يا اسهال شدن بيمار يا به وسايل ديگر آرام نيافت ، متوقع باش كه يا چرك ورم در راه است ، يا قبل از چركين شدن ورم ، بيمار مىميرد و اين توقع برحسب دليلهاى ديگر است .\r\nاگر ديدى كه نبض به كشيده شدن زياد برخورد و در همان حالت پياپى زدن نبض شدت يافت ، درصورتىكه بيمار داراى نيروى كافى است آژير منتقل شدن ذات الجنب به ذات الرّيه ، منتقل شدن ورم ذات الجنب به چركين شدن ، انتقال ذات الجنب به بيمارى سل مىباشد .\r\nروىهم‌رفته اگر نشانه‌هاى نيرومندى و سلامت در دست است ، اما به وسيلهء تف كردن ماده يا اسهال دادن بيمار ، يا رگ‌زنى و كماد گذاشتن ، درد و آزار تسكين نيافت ، بدان كه ورم بيمارى به چركين شدن انجاميده است .\r\nاما اگر نيرو را پابرجا نديدى و اشتها بر مرام نبود و غير اينها كه دليل بر عدم سلامت هستند ، بدان كه زنگ خطر به صدا درآمده و بيمار اول غش مىكند و بعد از غش كردن مىميرد .\r\nهنگامى كه دم تركيدن ورم سر مىرسد ، اكثر اشتها نمىماند ، بخارها از مادهء تراوش كرده از ورم تركيده برمىخيزند و به سوى بالا مىگرايند و از اثر بخارها هر دوگونه ( لپ ) سرخ‌رنگ مىشوند و هم از اثر بخار برخاسته از مادهء ورم تركيده ، انگشتان گرم مىشوند .\r\nهرگاه ورم تركيد و مادهء تركيده به فضاى سينه ريخت ، چند روزى بيمار احساس مىكند كه سبك شده است ليكن بعدا حالش تباه مىشود .\r\n\r\n","description":"","footnote":"","page_name":" 468 ","page_number":502},
  {"content":"\r\n\r\nهرگاه ورم مايهء ذات الجنب تركيد - چنان‌كه قبلا گفتيم - نبض بيمار ناتوان ، پهن ، كند و مختلف مىشود . سبب اين است كه از اثر پاكسازى نيرو تحليل رفته و حرارت طبيعى فرو نشسته است .\r\nهمچنان‌كه قبلا گفتيم ، تب‌لرزه به دنبال تركيدن ورم آيد كه سبب آن آزار گزندگى خلط است .\r\nاگر ماده‌اى كه از ورم تركيده آيد در اندازه بسيار زياد باشد و نيروى بيمار كاسته شده باشد ، بيمار مىميرد .\r\nو اين را نيز بدان ! كه اگر نيرو ناتوان است و كشيدگى نبض و پياپى زدن نبض شدت يافت - چنان‌كه سابقا گفتيم - آژير غش كردن بيمار است .\r\nاما اگر پياپى زدن نبض به اين شدت نبود و كمتر از آن بود كه نفس كشيدن بيمار به آن نياز دارد ، ممكن است مرگ دروغين ( خواب بدون اراده ) يا تشنج روى آورد ، يا پخته شدن ورم به تأخير افتد .\r\nخواب بدون اراده سببش بخارهايى است رطوبى ، اما نه چندان شديد كه به مغز درآمده‌اند و پياپى زدن نبض به حدى نيست كه به كمك مغز بشتابد و مغز كه ناتوان شده است ياراى آن را ندارد بخارهاى ناخوانده را دك كند و به سوى عصبها براند .\r\nاما تشنّج وقتى روى مىدهد كه بخارها مىخواهند در مغز جاى خوش كنند و مهمان مغز باشند و مغز نيروى كافى دارد كه بخارها را به پيها داخل نمايد و از شرّ آنها بياسايد .\r\nاگر ورم بيمارى ذات الجنب درنگ كرد و به كندى چركين شد ، بدان كه :\r\n1 - ماده غليظ است .\r\n2 - ماده از ورم منتقل نمىشود كه به جاى ديگر برود .\r\n3 - مغز و پيها مادهء ورم را نمىپذيرند .\r\nكه در اين حالت يعنى به كندى گراييدن رسيدن و چركين شدن ماده ، ممكن است تشنّج رخ دهد ، و اين در شرايطى به وقوع مىپيوندد كه نفس بسيار تنگ مىشود و شدت نفس تنگى زياد است و در عين حال تب زياد سخت نيست .\r\nاگر ديدى كه علّت كمى تسكين يافته است ، بيمار سبك شده اما تف كردنى مادهء ورم نيست ؛ ممكن است مادهء ريزش كرده از ورم از راه بول يا مدفوع به خارج راه يافته باشد و اگر چنين است اختلاف خلط مرارى آبكى در مدفوع ديده مىشود ، يا بول غليظتر شده است . اگر خلط گوناگون مرارى را در مدفوع بيمار نديدى ! يا نديدى كه بول غليظ شده باشد ، بدان كه خراجى سر برمىدارد .\r\nاگر ديدى كه در مراق و سر دنده‌هاى نزديك شكم كشيدگى روى داده و حرارت و احساس سنگينى در بيمار هست ، خراج در پره‌هاى كنارهء بينى يا در ساق بيمار پيدا شود و اگر خراج از هر دو ساق بيمار برآيد نويد شفاى بيمار است .\r\nدر چنين حالتى بقراط دستور داده است كه بيمار را بايد وسيلهء خربق اسهال نمود .\r\nاگر علاوه بر علامتهاى فوق الذكر ديدى كه نفس بيمار دشوار است و سينه تنگ است و سر درد هست و احساس سنگينى در استخوان چنبر و پستان و زند دست هست و حرارت دارد به سوى\r\n\r\n","description":"","footnote":"","page_name":" 469 ","page_number":503},
  {"content":"\r\n\r\nبالا مىگرايد ، بدان كه مادهء ريزش كرده از ورم ذات الجنب راه هر دو گوش و طرف سر را در پيش گرفته است .\r\nاگر اين مادهء راهى به سوى سر و گوشها ، در راه خود ورمى يا خراجى به جا نگذاشت ، بدان كه ماده مستقيما راه مغز را در پيش گرفته و همين‌كه به مغز برسد بيمار مىميرد .\r\n\r\nفصل دوم بحثى دربارهء خيو ، كه از مرحلهء دوم و سوم شروع مىشود\r\nدرجات بيرون انداختنى از راه دهان به ترتيب اولوّيت :\r\n1 - بهترين و پسنديده‌ترين خيو آن است كه سريع‌تر ، آسان‌تر ، در اندازهء بيشتر ، پخته و رسيده‌تر و به رنگ سپيد و صاف و درست است و لزجى همراه ندارد و قوامش به اعتدال است .\r\n2 - در درجهء دوم خيويى كه به اوّلى نزديك و رسيده است امّا كمتر از اوّلى و اگر قبلا خلطى بوده است ، چيزى از آن با خود دارد ؛ يا از اثر بىخوابى زياد يا از روىآور ناپسند ديگرى به صفا و درستى اولى نيست .\r\n3 - در درجهء سوم خيويى آيد كه در روز اول رنگش مايل به سرخى است .\r\n4 - خيويى كه رنگش مايل به زردى است .\r\n5 - تف كرده‌اى كه كفالود است و سبب كفالود شدن آن است كه در خلط تف كرده چيزى آبكى و رقيق در اندازهء كم با هواى زياد مخلوط شده است و اين آميزه بسيار درهم آميخته است .\r\nتف كردهء كفالود را نشايد از ردهء تف كرده‌هاى پسنديده به شمار آورد ، مىتوان آن را تف كردهء مايل به تف كردهء ناپسند دانست .\r\n\r\nتف كرده‌هاى ناپسنديده و بد :\r\n1 - در ناپسندى تفى از همه سبقت مىبرد كه سرخ خالص باشد .\r\n2 - تفى كه زرد خالص و آتشين باشد .\r\n3 - سفيد لزج و مدوّر .\r\n4 - تف سياه‌رنگ و به‌ويژه اگر سياه و بدبو باشد .\r\n5 - تف كردهء غليظ مدوّر غلتان ، كه آن را عادتا بلغم نامند .\r\n6 - زرد خورنده و سوزناك .\r\n7 - تف كردهء مايل به سبزرنگى .\r\n8 - آب دهان شورمزه در تف كردن .\r\n9 - خيوى مايل به سبزرنگى .\r\nخيوى زردرنگ بهتر از خيوى سياه رنگ است ، و از خيوى غلتان مدوّر نيز بهتر است . خيوى غلتان مدوّر اگر معتدل باشد و زياده‌روى نكرده باشد از تف كردهء سرخ‌رنگ سالم‌تر است . هر\r\n\r\n","description":"","footnote":"","page_name":" 470 ","page_number":504},
  {"content":"\r\n\r\nچند عموما بلغم غلتان و مدوّر از ردهء خيوهاى ناپسند است كه زادهء مادهء غليظ است و نشان از چيرگى حرارت دارد . از به درازا كشيدن مدّت بيمارى خبر مىدهد و امكان دارد كه نتيجه‌اش به بيمارى سل و پژمردگى بيمار بينجامد .\r\nخيوى سرخ‌رنگ ، در گوهر بهتر از خيوى زردرنگ است ؛ زيرا هم رنگ خون طبيعى يا خود خون طبيعى است . بلغم معتدل از خيوى زرد خورنده و سوزناك بهتر و سالم‌تر است .\r\nخيوى سبزرنگ دليل بر حركت نكردن مادهء بيمارى يا دليل بر سوختگى شديد ماده است .\r\nروىهم‌رفته و به‌طور عموم :\r\nهر تف كرده‌اى كه بدبو باشد بد است .\r\nهر تف كرده‌اى كه درد را آرامش نبخشد ، بد است .\r\nو نشايد هر تف كرده‌اى كه به آسانى بيرون مىآيد آن را خيوى خوب بدانيم .\r\nاكثرا بيرون آمدن اين نوع از خيوهاى بدگوهر از پخته شدن ماده نيست بلكه از بسيارى ماده است كه آوند ماده لبريز شده است .\r\nديگران - غير از ما - هر خيويى را كه ساده است و از پختگى نشان دارد و با چيزى بيگانه نياميخته است « بزاق » ( تف ) نامند و آن را « نفث » ( برآورده از راه دهان ) نمىگويند .\r\nچنين تف كرده‌اى كه ديگران آن را بزاق گويند و ما آن را نفث ناميده‌ايم ، اگر در حال بيمارى همچنان باقى ماند و به حدّى نرسيد كه نشان از خلط معيّنى داشته باشد و خبر ندهد كه خلط در راه رسيدن است و دارد مىرسيد ، دليل بر آن است كه بيمارى به درازا مىكشد .\r\nاما اگر همين نوع از تف كرده بدبو هم بود ، آژير مرگ بيمار است .\r\nبه‌طور عموم مىتوان نوع و جنس خيو را از رنگ و از هيأت تشخيص داد كه :\r\nآيا تف كرده رقيق و آبكى است ؟\r\nآيا غليظ و پرمايه است ؟\r\nآيا تف كردنى به حالت مدوّر بيرون آيد يا نامدوّر است ؟\r\nآيا مزهء شور دارد ؟ كه اگر شورمزه بود نشان از نزله دارد كه ماده‌اش خورنده است .\r\nاگر تف كرده ، خلط غليظ است ، يا تف كرده همراه چرك و ريم است ، ممكن است كه از قرحهء ريه نباشد ، بلكه از رطوبتى است كه با چرك و ريم آميخته است و از بدن تراوش شده است كه عادتا اين مادهء تراوش ، در بدن كسانى كه عمرشان از سى سال گذشته و از پنجاه سال تجاوز نكرده پديد آيد .\r\nيا شايد از ترك ورزش عادتى باشد كه ماده در فضاى سينه جمع آيد و از راه دهان بيرون جهد .\r\nكسانى كه اين مادهء تراوش بدن را به صورت خلط پرمايه يا آميخته با چرك و ريم بيرون دهند ، ممكن است در مدت چهل روز به بيمارى استسقا مبتلا شوند و استسقاى از اين نوع جاى نگرانى زياد نيست .\r\n\r\n","description":"","footnote":"","page_name":" 471 ","page_number":505},
  {"content":"\r\n\r\n\r\nفصل سوم حالات بحرانى در بيمارى ذات الجنب\r\nاگر بيمارى ذات الجنب در روز اول ابتلا به بيمارى چيزى آبكى و نارسيده را تف كرد ، توقع مىرود كه ورم ذات الجنب در روز چهارم پخته گردد و برسد و در روز هفتم بحران بيمارى شروع شود .\r\nاگر ورم بيمارى در روز چهارم به پختگى نرسيد ، يا بيمار از روز اول تف كردهء آبكى و نارسيده نداشت ، بحران به روز يازدهم يا چهاردهم موكول مىشود .\r\nاگر تا بعد از چهار روز چيزى را از مادهء آبكى نامبرده تف نكرد و آنگاه شروع به بيرون انداختن ماده از راه دهان نمود و مادهء تف كرده تا اندازه‌اى نزديك به مادهء پخته گشته بود ، بايد حالت ميانهء دو بحران نامبرده را در نظر داشت .\r\nاگر نشانه‌هاى خوب و پسنديده در بيمار مشاهده شد ، مثلا نيرو بر مرام ، اشتها تمام و نبض سرحال بود اما خبرى از پخته شدن مادهء بيمارى نبود ، بيمارى به درازا مىكشد اما اميد بهبود هست .\r\nاگر ديدى كه بيمار ناتوان شده است و تا روز هفتم از تف كردنى ماده خبرى نبود ، يا تف كردنى بود ليكن مادهء نارسيده - كه حتما چنين ماده‌اى نارسيده است - بلكه خلط ساده است ؛ بدان كه ماده به اين زوديها به پختگى نمىرسد و مدت زياد مىخواهد تا برسد ؛ و تا زمان پخته شدن ماده سر مىرسد ، بيمار - كه تا اندازه‌اى توانايى خود را از دست داده است - ياراى تحمّل را از دست مىدهد و شايد تا چهارده روز بميرد و از چهارده روز بيشتر باقى نمىماند . بحران اين حالت شايد از چهل روز به بعد شروع شود و ممكن است شروع بحران در روز شصتم باشد كه تن ناتوان در اين مدت چهل يا شصت روز به كلّى از نا مىافتد .\r\nاگر ديدى كه بيمار به حدّ كافى نيرومند است ، اشتهاى خوراك و نوشيدنى كامل است و پسنديده ، خوابيدن و نفس كشيدنش بر مرام است و بول بيمار پسنديده و رسيده است ، اميد مىرود كه بيمار از چهارده روز تجاوز كند و زنده بماند ولى اكثرا بعد از چهارده روز مىميرد .\r\nامّا همهء اين نظريه‌ها وقتى با واقع مطابقت مىكند كه مادهء ورم بيمارى ذات الجنب از نوع تند و شديد باشد .\r\nروىهم‌رفته دراز مدّت‌ترين بحران سبك در بيمارى ذات الجنب چهارده روز طول مىكشد و ممكن است به بيست روز برسد .\r\nجالينوس فرمايد : « شايد تا سى روز از راه تف انداختنى ماده ورم پاكسازى شود و آنگاه بحران كامل شروع كند . »\r\nو ما مىگوييم : بيرون انداختنى از راه دهان كه ساده باشد و از آن نوع باشد كه ديگران آن را « بزاق » گويند ، نشان آن است كه بيمارى به درازا مىكشد .\r\nشايد متوقّع بود كه هنگام شروع بحران در روز چهاردهم باشد ، اگر در روز بعد از روز هفتم تف انداختنى سياه‌رنگ باشد و به‌ويژه اين تف كردهء سياه‌رنگ مثلا در روز هشتم باشد ، نشان آن است\r\n\r\n","description":"","footnote":"","page_name":" 472 ","page_number":506},
  {"content":"\r\n\r\nكه بحران ناپسند و بد در راه است .\r\nاما اگر به جاى اين نشانى ناپسند ، برآورده سياه‌رنگ نباشد و نشان از خوبى و پختگى ماده داشته باشد دليل آن است كه حالت بد بحرانى به تأخير افتاده و حالت بحرانى خوب پيش مىآيد .\r\n\r\nفصل چهارم ذات الرّيه\r\nذات الرّيه عبارت است از ورم گرم كه در ريه پديد آيد .\r\nسبب پيدايش ورم گرم در ريه چندين احتمال دارد :\r\n1 - مادهء ورم خودبه‌خود در ريه ايجاد شده است .\r\n2 - ريزش كرده‌ها از بالا ( نزله ) به ريه رسيده‌اند و سبب ورم شده‌اند .\r\n3 - مادهء خفگىآور ، تحليل رفته و در ريه ورم به بار آورده است .\r\n4 - بيمارى ذات الجنب جاى خود را به بيمارى ذات الريه داده است ، كه اين حالت در صورتى كه نيروى رانندهء مادهء ورم به اندازهء كافى نباشد و مادهء ورم را از راه دهان بيرون نيندازد ، تا مدت هفت روز بيمار را مىكشد .\r\nاما اگر نيرو به حدّى باشد كه بتواند ماده را از ريه به سوى دهان و بيرون از دهان براند ، شايد خطر مرگ نباشد اما اكثرا به بيمارى سل مىانجامد .\r\nمادهء ورم ذات الرّيه خلط است ، و اكثرا اين خلط بلغم است ، زيرا آوند ماده - كه ريه مىباشد - شل و كم تاروپود است و كمتر اتفاق مىفتد كه خلط آبكى در آن گير كند .\r\nيعنى حالت ذات الريه درست برعكس حالت ذات الجنب است ، زيرا در ذات الجنب آوند ورم غشايى و سفت پرپشت است و هر خلطى كه بسيار لطيف است و تندمزاج ، مىتواند در آن نفوذ كند و خلط غليظ به هيچ وجه نفوذ نمىكند .\r\nممكن است مادهء ورم ذات الرّيه خون باشد يا از جنس مادهء باد سرخى باشد كه در اين حالت كشنده است ، زيرا ماده تند مزاج است و ريه همسايهء قلب است ، داروى خوردنى و نوشيدنى و گذاشتنى ( ضماد ) كمتر مىتوانند بهره‌رسان باشند .\r\nداروى تناولى كه عادتا بايد سرد و سردىبخش باشد ، تا به ريه مىرسد و اين راه دور را مىپيمايد نيروى سردىبخش را چندان در خود باقى نمىگذارد كه با گرمى ورم ريه برابرى كند .\r\nداروى گذاشتنى هم همين‌طور ياراى آن را ندارد كه نيروى سردىبخش بايسته را آن‌قدر برساند كه در مقابل گرمى ورم قد علم كند .\r\nممكن است ورم ذات الريّه به‌وسيلهء تحليل‌برنده تحليل رود ؛ و ممكن است به چركين شدن بينجامد ؛ و ممكن است ورمى سخت گردد .\r\nبسيار اتفاق افتد كه مادهء ورم ذات الرّيه خراج گردد و از رويهء بدن خودنمايى كند .\r\n\r\n","description":"","footnote":"","page_name":" 473 ","page_number":507},
  {"content":"\r\n\r\nممكن است ذات الريه به بيمارى قرانيطس ( ورم جرم مغز ) تبديل شود . كه در اين حالت وخيم است .\r\nگاهى ممكن است - آن هم به‌ندرت - كه ذات الريه به ذات الجنب تبديل شود .\r\nممكن است تخدير شدن به دنبال ذات الريه آيد چنان‌كه در بحث از ذات الجنب بيان كرديم ، كه تخدير ذات الريه از تخدير دنباله‌رو ذات الجنب پايدارتر و ديرپاتر است .\r\nخون‌ريزى بينى در بيمارى ذات الريه بهره‌اش به بهرهء خون‌ريزى بينى كه در ذات الجنب رخ دهد نمىرسد . زيرا مادهء ورم ذات الريه و مادهء ورم ذات الجنب يكى نيستند بلكه از هم جدا هستند .\r\nگذشته از اين جذب كردن خون از ريه راهى دور تر از آن را مىپيمايد كه خون از حجاب و غشاهاى پوشندهء سينه و ماهيچه‌هاى سينه بيايد كه نزديك‌ترند .\r\n\r\nچگونه بيمارى ذات الرّيه را بشناسيم ؟\r\nعلامتهايى كه ذات الرّيه را دست نشان مىكنند از اين قرارند :\r\n1 - از آنجا كه ورم گرم است و در احشاء قرار دارد ، تب سخت بيمار را در بر مىگيرد .\r\n2 - تنگ‌نفسى بسيار شديد كه به خفه شدن مىماند ، بيمار كه نفس مىكشد چون نفس از ريه ورم كرده آيد بايد راست بنشيند يا راست بايستد زيرا گدارهاى نفس تنگ شده‌اند .\r\n3 - نفس بسيار گرم است .\r\n4 - احساس سنگينى زياد است ، زيرا آوند مادهء ورم گوهر حسّاس ندارد و در غشاى پيچيده شده است كه حسّاسيت دارد .\r\n5 - حالت كشيدگى در سراسر سينه وجود دارد .\r\n6 - آزار و درد كه از سينه كشيده مىشود و از ژرفاى سينه به اطراف دندهء پهلوى استخوان چنبر و تا پشت مىرسد و ممكن است در ميان هر دو شانه نيز درد احساس شود .\r\n7 - ممكن است در زير شانه و زير استخوان چنبر و زير پستان احساس تپيدن شود و تپش يا بدون انقطاع است و پيوسته احساس مىشود يا فقط در هنگام سرفه كردن .\r\n8 - بيمار ذات الرّيه تنها مىتواند بر پشت دراز بكشد ، نمىتواند بر پهلو دراز بكشد كه اگر بر پهلو بخوابد خفه مىشود .\r\n9 - زبان بيمار ذات الرّيه اول سرخ و سپس سياه مىگردد . زبانش به گونه‌اى است كه اگر دست بر آن زنى ، دست مىچسبد و غلظتى را حس مىكند .\r\n10 - شايد در كشيدگى و امتلاء ( پرشدنى ) رخسارهء بيمار نيز شركت داشته باشد كه رخساره سرخ‌رنگ مىشود و باد مىكند ( مىآماسد ) زيرا بخار به سوى دو گونه بالا رفته است . گونه‌ها اندامى هستند گوشتين و متخلخل و پوست سر گونه‌ها در سفتى به پوست پيشانى نمىرسند .\r\nممكن است گونه‌ها به حدّى سرخ شوند كه گويى آنها را رنگ قرمز زده‌اند . و شايد در بالا آمدن بخار چنان حس كنند كه آتش بر گونه روشن كرده‌اند .\r\n11 - از شدّت تب و آسيب حاصله از تب نفس بلند است و سريع .\r\n\r\n","description":"","footnote":"","page_name":" 474 ","page_number":508},
  {"content":"\r\n\r\n12 - برانگيختگى هر دو چشم و گران حركتى آنها محسوس است ؛ زيرا رگهاى مربوط به چشم پر مىشوند .\r\n13 - سنگينى در پلكهاى چشم - كه سبب آن نيز بخار است - وجود دارد .\r\n14 - در قرنيهء چشم آماس مانندى ديده مىشود .\r\n15 - در حدقهء چشم نوعى برآمدگى به چشم مىخورد ، كه همراه نوعى از چربى است و تو گويى چاق‌تر شده‌اند .\r\n16 - گردن ستبر مىشود ، چنين مىنمايد كه كلفت‌تر از سابق است .\r\n17 - شايد خواب بدون اراده ( مرگ دروغين ) روىآور باشد كه از بسيارى بخار مرطوب است .\r\n18 - شايد دست‌وپاى بيمار سرد شوند .\r\n19 - نبض بيمار ذات الرّيه موجى و نرم است ، زيرا ورم در اندامى نرم مىباشد و مادهء ورم ، رطوبى است ؛ و اين نبض موجى در هر نفس كشيدنى و در هر گسترده شدن ريه - كه براى نفس كشيدن لازم است - تفاوت دارد و ممكن است نبض منقطع بزند و ممكن است در هر يك‌بار از گسترش ريه ، تفاوت دوگانه باشد . يا اينكه اين تفاوت نبض موجى در چندين باره گسترش ريه صورت پذيرد ، و در ميان يك دفعه گسترش با گسترش بعدى توقّفى باشد .\r\nاگر ورم در وسط ريه واقع شده است ، باز ممكن است موجى بودن نبض به همان حال نامبرده باشد ؛ اما در اين حالت نبض اكثرا درشت مىزند زيرا نياز به درشتى نبض بيشتر مىشود و ابزار دربرگيرندهء ورم نرم‌تر است .\r\nاين در حالى است كه نيرو بسيار كاهش يافته باشد .\r\nپياپى زدن نبض برحسب چگونگى تب تغيير مىكند اگر تب سخت باشد پياپى زدن نبض بسيار است و اگر تب شديد نباشد پياپى زدن نبض نيز آرام‌تر است . البته بايد نيروى بيمار را نيز در نظر داشت ، كه آيا در حالى از نيرومندى است كه نياز به نبض درشت باشد ، يا نيروى كافى ندارد و سزاوار نبض درشت نيست ؟\r\nبقراط مىفرمايد : « اگر بيمار ذات الرّيه با خراجهايى در نزديكى پستان و اطراف پستان روبه‌رو شد و خراج‌ها ناسور شدند ، بيمار از بيمارى رهايى يافته است . »\r\nسبب در اين فرمودهء بقراط آشكار است كه چيست .\r\nو اگر خراج از ساق سر برآوردند ، نويد بهبود هستند .\r\nاگر ذات الرّيه احيانا - كه به‌ندرت اتفاق مىافتد - به ذات الجنب تبديل شود :\r\n1 - تنگى نفس سبك مىشود .\r\n2 - درد سوزنى احساس مىشود .\r\n3 - ممكن است تف كردنيها رنگ‌به‌رنگ باشند و به تف كردنيهاى ذات الجنب شبيه باشند .\r\nو اكثرا مادهء تف كردنى در بيمارى ذات‌الرّيه‌اى كه به ذات الجنب تبديل شده است ، مادهء بلغمى\r\n\r\n","description":"","footnote":"","page_name":" 475 ","page_number":509},
  {"content":"\r\n\r\nاست .\r\nحال برگرديم به ذات الرّيه .\r\nاگر مادهء ورم ذات الرّيه از جنس مادهء باد سرخ است ، از اين نشانه‌ها شناخته مىشود :\r\nالف - نفس‌تنگى .\r\nب - احساس سنگينى در سينه كمتر است ، ليكن التهاب به حدّ نهايت مىرسد و بسيار شديد است .\r\nاگر ورم ذات الرّيه چركين شود ، نشانه‌هايش تقريبا همان نشانه‌هاى ذات الجنب است در وقتىكه ورم مايهء ذات الجنب چركين مىشود ، كه در آن حالت :\r\n1 - تب هست و كاهش نمىيابد .\r\n2 - درد همچنان موجود است .\r\n3 - از اثر تف كردن ماده ، يا بول غليظ داراى ته‌نشين ، يا مدفوع ، بيمارى چندان كاهشى نمىيابد كه به حساب آيد .\r\nاگر ديدى كه بيمار باوجود اين نشانيها باز نيرومند و سرحال و سالم به نظر مىآيد ، بدان كه ورم به چرك كردن رسيده يا تبديل به خراج شده است ؛ و خراج در بالاييها يا پايينيها باشد فرقى نمىكند و اين برحسب علامتهاى بيمارى ذات الجنب - كه ذكر شده‌اند - بايد قياس شود .\r\nاگر باوجود علامتهاى فوق الذكر ، بيمار نيرويى ندارد ، توقع داشته باش كه بميرد .\r\nهرگاه بيمار ذات الرّيه تف كردهء شيرين‌مزه را بيرون داد ، بدان كه ورم چرك كرده است . اگر ورم چرك كرده در مدّت چهل روز پاكسازى شد ، چه خوب و گرنه بيمارى به درازا مىكشد .\r\nاگر بيمارى ذات الرّيه به درازا كشيد پيامدهاى زير را دارد :\r\n1 - نيروى غذا دهنده ناتوان مىشود و پاها برانگيخته خواهند شد .\r\n2 - شايد دست و پا باهم به هيجان بيايند .\r\n3 - اگر مادهء ورم چرك كرده در ذات الرّيه به سوى آبدان گرايش يابد ، اميد بهبود مىرود .\r\n\r\nفصل پنجم ورم سخت در ريه\r\nگاهى ورمى سخت در ريه پيدا مىشود ، نشانى چنين ورمى از اين قرار است :\r\n1 - نفس‌تنگى كه روز به روز بيشتر شدّت يابد .\r\n2 - احساس سنگينى مىشود .\r\n3 - تف كردنى كمتر است .\r\n4 - سرفه بسيار خشك است و پياپى آيد ، و شايد گاه‌گاهى سبك‌تر شود .\r\n5 - حرارت در سينه كم احساس مىشود .\r\n\r\n","description":"","footnote":"","page_name":" 476 ","page_number":510},
  {"content":"\r\n\r\n\r\nفصل ششم ورم سست ريه\r\nگاهى ورم سست در ريه پيدا مىشود ، نشانيهاى ورم سست در ريه به قرار زير است :\r\n1 - تنگ‌نفسى همراه تف كردهء بسيار .\r\n2 - بدون اينكه حرارت زياد در سينه باشد ، احساس رطوبى بودن سينه مىشود .\r\n3 - رخساره سرخ‌رنگ نمىشود ، بلكه در اين حالت به رنگ سرب درمىآيد .\r\n\r\nفصل هفتم جوش در ريه\r\nگاهى ريه را جوشهايى در بر مىگيرد ، كه علامات جوش ريه بدين قرارند :\r\n1 - احساس سنگينى .\r\n2 - تنگ‌نفسى همراه سرعت و پياپى آمدن نفس .\r\n3 - احساس حرارت در سينه .\r\n4 - التهاب سينه بدون اينكه تب فراگير در بدن باشد .\r\n\r\nفصل هشتم آب داخل ريه\r\nگاهى رخ مىدهد كه ماده‌اى آب‌آسا در ريه گرد آيد ، و اين حالت نشانيهايى دارد :\r\n1 - عرق كردن شبيه به عرق كردن از اثر تب .\r\n2 - تب نرم و غير شديد .\r\n3 - آماس كردن دست و پاها .\r\n4 - تباهى و ناپسنديدگى نفس .\r\n5 - تف كردنى آبكى .\r\n6 - حالتى كه به حالت استسقا مىماند .\r\n\r\nفصل نهم ورم يا زخمى كه بر قصبه آيد\r\nعلامت ورم يا زخم قصبه از اين قرار است :\r\n1 - تب سبك و ناتوان .\r\n\r\n","description":"","footnote":"","page_name":" 477 ","page_number":511},
  {"content":"\r\n\r\n2 - احساس تپش در وسطهاى پشت .\r\n3 - احساس درد در قصبه ، زيرا قصبه همچون ريه نيست كه حساسيت نداشته باشد ، اما دردى كه در قصبه احساس مىشود زياد نيست و سبك است .\r\n4 - خارش در بدن پيدا شود .\r\n5 - صدا غليظ مىشود .\r\n6 - هرگاه زخم يا ورم قصبه به قرحه تبديل شد و چرك كرد ، بويى احساس مىشود كه به بوى ماهى مىماند .\r\n7 - تف كردنى كم است .\r\n\r\nفصل دهم دربارهء چرك ورم و جمع شدن ريم\r\nكلمهء قيح ( چرك ) در اصطلاح طبيبان دو معنى دارد :\r\nدر معنى اول مراد از قيح همگانى است ، چرك در هرجايى از هر ورمى كه ريم در آن جمع باشد ، آن را قيح نامند .\r\nمراد از معنى دوم كه در اصطلاح اطبا آمده است ، چركى است ويژهء بيماريهاى سينه و شامل چكيدهء ورم غير سينه نمىباشد ؛ و در اينجا مراد ماده‌ايست كه فضاى ميان ريه و سينه را پر كرده است و اين ماده يا از دو سو به فضاى مذكور رسيده است يا از يك‌سو آمده .\r\nماده‌اى كه فضاى سينه را پر كرده است از كجا منشأ گرفته است ؟ سه احتمال دارد :\r\n1 - از بالاييها ريزش كرده و يك دفعه آمده است و فضاى ميان سينه و ريه را پر كرده است .\r\n2 - قرحه در ريه موجود است و چكيدهء آن را بيرون زده و فضاى مورد نظر را پر كرده است . اما اگر مادهء پر كنندهء فضاى ميان سينه از چكيدهء قرحهء داخل ريه باشد ، نه يكباره بلكه به تدريج مىآيد .\r\nورم يا قرحهء ريه عادتا و اكثرا بيست روز مىكشد تا باز مىشود و شايد قبل از بيست روز باز شود ، چكيدهء قرحهء ريه ، مادهء چرك آميخته با خون است .\r\nهنگامى كه قرحه سر باز كرد آن‌وقت است كه به تدريج چرك و ريم از ريه بيرون آيد .\r\n3 - ورمى در اطراف سينه تركيده است و مادهء چكيده از آن ورم است كه در فضاى نامبرده جمع آمده ؛ كه اين حالت و اين احتمال اكثريت دارد .\r\nماده‌اى كه از ورم اطراف سينه آمده و فضاى ميان سينه و ريه را پر كرده است از دو حالت خارج نيست :\r\nالف - ريمى است پخته و رسيده .\r\nب - چيزى است كه به دردى ( تفل ) مىماند .\r\nچنين مادهء چكيده از ورم رسيدهء اطراف سينه چهار حالت دارد :\r\n\r\n","description":"","footnote":"","page_name":" 478 ","page_number":512},
  {"content":"\r\n\r\n1 - يا در اندازه به حدّى زياد است كه خفه‌كننده مىشود و بيمار را مىكشد ، و نشانيهاى اين حالت كشنده به قرار زير است :\r\nالف - نفس‌تنگى شروع مىشود .\r\nب - مادهء تف كردنى نيست .\r\n2 - يا ريه تعفن كرده است و بيمارى سل در انتظار بيمار است .\r\n3 - مادهء جمع آمده كه فضاى مذكور را پر كرده است به وسيلهء تف كردنى آسان و پياپى پاكسازى مىشود .\r\n4 - يا به وسيلهء رگ بزرگ و شريان بزرگ به سوى آبدان روانه مىشود و با بولى غليظ بيرون مىريزد .\r\nاگر اين حالت چهار مىبود ، وقتى كه رگ بزرگ و شريان بزرگ آن را به پايين هول مىدهند ، مادهء نامبرده در سر راه خود اول از وريد به كبد سرمىزند و از كبد به گرده مىآيد و از آنجا به مثانه داخل مىشود و همراه بول بيرون مىريزد و گاهى مىشود كه راه را كج مىكند و به روده‌ها وارد شود و با مدفوع بيرون آيد . كه در هر دو حالت چه با بول فروريزد چه با مدفوع خارج گردد نويد بهبود است .\r\nما سابقا راجع به مدّت تركيدن ورم شرحى بيان كرديم ، كه ورم كى مىرسد و كى ريم از آن مىتراود ، مىخواهيم در اين‌باره بيشتر توضيح دهيم :\r\n\r\nمدّت سر وقت تركيدن ورم برحسب دلايلى آشكار مىشود كه از اين قرارند :\r\n1 - علامتهاى رسيدن ورم آشكارا خودنمايى كنند .\r\n2 - ورم در اشخاص برحسب عمر حدس زده مىشود .\r\n3 - فصل و موسم سال نيز دخالتى در زود رسيدن و دير رسيدن ورم دارد .\r\n4 - چگونگى مزاج شخص مبتلا به ورم نيز مهم است .\r\nهرگاه كه ورم رسيده باشد و چرك از آن بچكد ، براى پيران خطرناك‌تر از جوانان است زيرا سالخوردگان قلب ناتوان دارند . اما از درد ناشى از ورم ، جوانان بيشتر از پيران مىميرند زيرا حسّاسيّت جوانان بيشتر از حسّاسيّت سالخوردگان است .\r\nراجع به نشانيهاى چرك كردن ورم ، در بحث از نشانيهاى واكنش ذات الجنب توضيحى داديم و دربارهء نشانيهاى تركيدن ورم نيز بياناتى داشتيم .\r\nحال ببينيم كه پر شدن فضاى سينه از چرك را از چه نشانيهايى بجوييم :\r\n1 - احساس سنگينى .\r\n2 - سرفهء خشك همراه با به هن‌هن افتادن و احساس درد .\r\n3 - گاهى روى مىدهد كه سرفه تر است و از اثر تف كردن ماده سرفه سبك‌تر مىشود .\r\n4 - نفس پياپى آيد و ازاين‌رو با شتاب حرف مىزنند .\r\n5 - در حال نفس كشيدن پرده‌هاى بينى به هم نزديك‌تر مىشوند .\r\n\r\n","description":"","footnote":"","page_name":" 479 ","page_number":513},
  {"content":"\r\n\r\n6 - بيمار به تب دق گرفتار آيد و ممكن است تب استسقايى بگيرد .\r\nبگذار ببينيم كه جاى جمع شدن ريم را چگونه تشخيص دهيم :\r\nبيمار را وادار كن كه پهلو به پهلو شود ، يعنى بر طرفى بخوابد و بعدا آن را عوض كند و بر طرف ديگر دراز كشد . در پهلويى كه احساس سنگينى فشار مىآورد ، طرف مقابلش جاى جمع شدن ريم است .\r\nاز صداى به هم خوردن و لرزش ريم - كه احساس مىشود - مىتوان جاى ريم را تشخيص داد .\r\nكسانى هستند كه پارچهء كتانى را در آبى كه گل قرمز در آن حل شده است خيس مىكنند و بر سينه و اطراف سينهء بيمار مىگذارند ، هرجايى از كتان خيس‌شده زودتر خشك شد آنجا را جاى ريم جمع شده مىداند .\r\n\r\nنشانى تركيدن بىخطر و سلامت ورم از اين قرار است :\r\n1 - همين‌كه ورم تركيد تب بر طرف مىشود .\r\n2 - اشتهاى خوراك برمىانگيزد .\r\n3 - تف كردنى و نفس كشيدن آسان مىشود .\r\n4 - ورمى كه سبب خراجهايى در پهلو يا اطراف پهلو مىشود و به ناسور مىانجامند .\r\n5 - ورمى كه اگر داغ‌گذارى يا وسيلهء نشتر شق كنى ريمى پاك و بىآلايش و سفيدرنگ از آن مىآيد .\r\n\r\nنشانى تركيدن ورم بد و ناپسند :\r\n1 - پيدايش نشانيهاى خفه شدن و غش كردن .\r\n2 - تف كردهء بدگوهر .\r\n3 - پيدا شدن علامت بيمارى سل .\r\n4 - اگر داغ كردى يا آن را وسيلهء نشتر شق كردى ، ريمى سياه‌رنگ به رنگ گل سياه و بدبو از آن مىآيد .\r\n\r\nحال ببينيم كه فرق ميان ريم و بلغم چيست :\r\nريم و بلغم هر دو با تف كردنى مىآيند ، هرآنچه ريم است اگر در آب اندازى ته‌نشين مىشود و اگر بر آتش نهى بوى گند مىدهد .\r\nبلغم را كه در آب اندازى شناور است و اگر بر آتش افگنى بوى گند ندارد .\r\nو بايد يادآورى كنم كه در غير بيمارى سل هم مىشود ريم را تف كنند ، چنان‌كه سابقا اين را در جاى ديگرى گفته‌ايم .\r\nممكن است بيمارى كه ورم مايهء بيمارى در آن به چرك آمده است و چرك را از راه دهان بيرون مىدهد ، چرك بيش از اندازه و بسيار بيرون دهد .\r\nمن خودم كسى را ديدم كه در مدّت يك ساعت تقريبا دو من يا يك من و نيم بيشتر تف چرك‌آلود انداخت .\r\n\r\n","description":"","footnote":"","page_name":" 480 ","page_number":514},
  {"content":"\r\n\r\nجالينوس مىفرمايد : « ممكن است بيمارى كه ورم چرك كرده دارد هرروزه تقريبا پنجاه اوقيه - كه برابر است با نه قوطول - تقريبا ، از راه دهان بيرون اندازد . »\r\nدر شناسايى ريم با ساير مواد رطوبى كه از راه دهان برمىآيند ، همين مقايسهء ريم با بلغم را الگو قرار ده ! گفتيم ريم در حين تف كردن و وقتى كه بر آتش اندازى بوى گند مىدهد ، در آب اندازى ته‌نشين است و شناور نيست .\r\n\r\nچگونه بدانيم كه ورم چرك كرده سر به بيمارى سل كشيده است ؟ نشانيها از اين قرارند :\r\n1 - رنگ رخساره زرد مايل به سياهى ، بدرنگ .\r\n2 - كشيدگى در پوست پيشانى .\r\n3 - كشيدگى گردن .\r\n4 - گرم شدن همهء انگشتان به‌طورى كه حتى در كسانى كه عادتا در وقت تب دست و پايشان سرد مىشود ، گرمى انگشتان دست‌بردار نيست .\r\n5 - تب موجود است و شبانگاهان كه شام بخورند حرارت تب افزايش يابد .\r\n6 - ناخنهاى بيمار كج مىشوند ، زيرا گوشت زير ناخنها گداخته و آب شده‌اند .\r\n7 - نوعى از چربى بر چشمان بيمار ديده مىشود و سفيدى چشم به سفيد مايل به زردى پيش چشم آيد .\r\nديگر نشانيهايى نيز هست كه آن را به بحث دربارهء سل موكول مىكنيم .\r\n\r\nفصل يازدهم قرحه‌هاى سينه و ريه كه سل را نيز شامل است\r\nقرحه‌هايى كه در اين فصل مورد بحث ماست از اين قرارند :\r\n1 - قرحهء سينه .\r\n2 - قرحهء حجاب .\r\n3 - قرحهء ريه . اين قرحه را سل مىناميم .\r\n4 - قرحه در قصبه ريه . شرح قرحهء قصبه را قبلا گفته‌ايم .\r\nكم‌خطرتر از همه قرحهء سينه است ؛ زيرا رگهاى سينه ريزتر و اجزاء سينه سخت‌ترند ، پس خطر زياد در بر ندارد علاوه بر اين ريم و خونابه ( صديد ) در اجزاء سينه ماندگار نيست و به سوى فضاى سينه سيلان مىكند .\r\nاما ريه در اين حالات با سينه اختلاف دارد .\r\nحركت سينه چندان نيست كه همانند حركت ريه احساس شود ، سينه حركت دارد اما تو گويى حركتى ندارد و در سكون است .\r\nسينه گوشتين است و گوشتين زودتر از غير گوشتى جوش مىخورد .\r\n\r\n","description":"","footnote":"","page_name":" 481 ","page_number":515},
  {"content":"\r\n\r\nممكن است از اثر خراجهاى متعفن قرحه‌هاى سينه پديد آيند و استخوانها را به تباهى بكشانند .\r\nكه در اين حالت حتما بايد مادهء تعفّنى را قطع كرد تا اندامان همجوار سلامت بمانند .\r\nممكن است تعفّن به اجزايى از غشاء كه از خراج متعفّن نزديكند ، سرايت كند .\r\n\r\nقرحهء حجاب\r\nقرحه كه در حجاب داخل شود كار را دشوار مىكند و حجاب به هيچ وجه ديگر جوش نمىخورد . اما اگر قرحه در حجاب نفوذ نكرده باشد دو حالت دارد :\r\n1 - اگر قرحه در حجاب نفوذ نكرده ولى در اجزاء پىآلود حجاب است ، باز قابل جوش خوردن نيست .\r\n2 - اگر در اجزاى گوشتين است ، مىتوان آن را جوش داد و پذيراى جوش خوردن است به شرطى كه در اولين مرحله به دادش برسند و نگذارند ورم كند .\r\nامّا اگر ورم كرد يا كهنه شد ، علاج‌پذير نيست .\r\n\r\nقرحهء ريه\r\nدربارهء جوش خوردن و جوش نخوردن قرحهء ريه طبيبان اختلاف رأى دارند . آيا قرحهء ريه خوب مىشود يا نه ؟ برخى بر اين عقيده‌اند كه هيچ‌وقت خوب نمىشود ، زيرا احتياج به جوش خوردن دارد و جوش خوردن بدون آرامش و در حركت ممكن نيست ؛ و در ريه هيچ آرامشى موجود نيست .\r\nجالينوس مخالف اين عقيده است ، مىفرمايد : « اگر موانع ديگرى در پيش نباشد تنها حركت مانع جوش خوردن نيست ، حجاب را نمونه مىآورد و مىگويد : حجاب نيز در حركت است و قرحه‌هايش جوش مىخورند و خوب مىشوند . »\r\nمقصود جالينوس از اين فرموده اين بوده است كه اگر قرحهء ريه از ورم يا خلط خورنده نيست ، بلكه از انحلال فرد ( گسستگى پيوندى ) يا سببى ديگر است تا زخم است و چرك نكرده و به ورم نينجاميده است قابل معالجه است و خوب مىشود .\r\nهمچنين اگر قرحهء ريه در حالتى باشد كه مادهء تف كردنى بيرون دهد ( كه سوراخ نشده . نسخه ) و هنوز چرك نكرده است قابل خوب شدن است ، امّا اگر از ورم كردن يا از خوره باشد ، علاج‌پذير نيست ، زيرا قرحهء رسيده و چرك كرده تنها علاجش سرفه است كه به وسيلهء سرفه پاكسازى شود ، و سرفه قرحه را گشادتر مىكند و قرحه را مىدرد ( سوراخ مىكند ) . اضافه بر آن غلغلك سرفه احساس آزار را افزايش دهد ، درد و آزار مواد ناباب را به سوى قرحه مىكشاند . داروهاى خشكاننده مانع راه تف كردهء ماده هستند . داروهايى كه تف كرده را برمىانگيزند رطوبت بخشند و قرحه را نرم مىكنند پس چنين نتيجه‌گيرى مىكنيم كه در هر دو حالت سرفه و دارو به جاى كمك كردن ، درد را افزايش مىدهند .\r\nاگر قرحهء ريه سببش خلط خورنده است . بايد آن را معالجه كرد و معالجهء چنين قرحه‌اى كه\r\n\r\n","description":"","footnote":"","page_name":" 482 ","page_number":516},
  {"content":"\r\n\r\nخلط خورنده آن را خورده است مدّت زياد مىخواهد و در اين مدت زياد يا قرحه سوراخ ( دريده ) مىشود و ناسورى گردد كه اصلا جوش نمىخورد ؛ يا اينكه در اين مدّت زياد كه براى معالجه لازم است خوره گسترش مىيابد و به درجه‌اى مىرسد كه بخشى از ريه را بخورد ، در هر دو حالت علاج بسيار صعب است .\r\nاگر قرحه بعد از ورم روى داده ، ممكن است با حالتهاى ذكر شده روبه‌رو شود .\r\nدر حركت بودن ريه ، به جوش نخوردن قرحهء ريه كمك مىنمايد .\r\nهمچنين رگهاى بزرگ و گشاد و سخت ريه ، به هم جوش خوردن ترك برده را به زحمت مىاندازند و جوش خوردن را دشوار گردانند .\r\n\r\nتأثير دارو در جوش دادن ترك قرحه\r\nاز جايى كه دارو وارد بدن مىشود تا ريه مسافت زياد و طولانى است ؛ تا دارو اين مسافت را مىپيمايد ، قسمتهايى از نيروى تأثيربخش خود را از دست مىدهد كه اين دورى مسافت و اين كاهش نيروى دارو يكى از سببهاى جوش نخوردن ترك قرحهء ريه مىباشد .\r\nاگر دارو سرد است ، كندرو است و نمىتواند نفوذ كند .\r\nاگر دارو گرم است ، حالت تبى را كه در قرحهء ريه به وجود آمده افزايش دهد و گرمى را بيشتر از پيش مىكند .\r\nاگر دارو خشكاننده است ، در حالت دقى كه ريه را دربرگرفته است بسيار زيان‌رسان است .\r\nاگر دارو رطوبت‌بخش است ، قرحه كه رطوبى باشد جوش نمىخورد .\r\nپس ناچاريم كه هرچه باشد علاج قرحهء ريه را به داروى خشكاننده بسپاريم . و به‌ويژه چنين قرحه‌اى در چنين جايى كه رطوبت‌ها از بالا به پايين به سوى او روى آورند .\r\nاگر قرحهء خورنده بر غشاى پوشندهء قصبه باشد يا در داخل غشاء قصبه پيدا شود و در گوهر گوشتى نفوذ نكرده باشد ، به آسانى معالجه مىشود .\r\nو اگر قرحهء خورنده در كركركها باشد علاج‌پذير نيست .\r\n\r\nسل نسبت به عمر انسان\r\nكودكان مسلول از هركس ديگرى كه از كودكى گذشته است علاج‌پذيرترند .\r\n\r\nحال قرحهء ريه\r\nاگر قرحهء ريه از قرحه‌هاى كبره گرفته باشد ، و سبب كبره در مزاج يا در خود خلط نباشد كه قرحهء خشك را اكزيمايى ( قوبائى ) كند ، از هر نوع قرحهء ديگر ريه بهتر و سلامت‌تر است .\r\nممكن است بيمارى سل مسلول را زود نكشد ، مدت زمانى مهلت دهد ، و حتى امكان دارد كه جوان مسلول به نوپيرى برسد و از سل نميرد .\r\nمن خودم زنى را ديدم بيست و سه سال يا كمى بيشتر با بيمارى سل زندگى كرد .\r\nفصل پاييز براى مسلولين بسيار زيان‌بخش است .\r\n\r\n","description":"","footnote":"","page_name":" 483 ","page_number":517},
  {"content":"\r\n\r\nاگر تشخيص سل دشوار بود ، مسلول را در پاييز معاينه كن !\r\nگاهى نوعى بيمارى ديگر غير از اين بيمارى را سل نامند ، كه آن نوع از بيمارى تب همراه ندارد ؛ اما ريهء بيمار خلط غليظ از بالا ريزش كرده را كه هميشه در ريزشند در خود مىپذيرد ، گدارهاى نفس‌كش تنگ مىشوند بيمار به تنگ‌نفسى و سرفهء لجوج و بىامان مبتلا مىشود . از اين نفس‌تنگى و سرفهء هميشگى بسيار خسته مىشوند و نيروشان كاهش مىيابد و بدن آنها مىگدازد .\r\nليكن در حقيقت بيمار اين نوع از بيمارى - كه آن را سل هم گويند - تقريبا هم حال بيماران آسم هستند . اگر ديدى كه حرارت آنها كم است بايد داروى معالجهء آسم را به كار ببرى !\r\n\r\nسبب قرحهء ريه\r\nانگيزه‌هاى قرحهء ريه گوناگون است و از اين قرارند :\r\n1 - مادهء گزنده و خوره‌اى از بالا به پايين ريزش كرده و به ريه درآمده است و سبب قرحه شده است .\r\n2 - مادهء تعفّن‌آور در اندام همجوار ريه موجود است و تا ورم عفونى نرسيده و پاك نشده تأثير بر ريه مىگذارد و از اثر مادهء عفونى كه از همجوارى به ريه رسيده است ، قرحه ايجاد شده است .\r\n3 - يا چنين مادهء عفونتى از عضوى ديگر دور تر از همجوار سيلان كرده و به ريه وارد شده است .\r\n4 - يا ذات الرّيه قبلا چرك كرده و به قرحه انجاميده است .\r\n5 - يا ورم ذات الجنب تركيده و چكيدهء تركيده به ريه رسيده است و سبب قرحه شده است .\r\n6 - يا يكى از سببهاى خون تف كردن است - كه شرح داده‌ايم - رگى را باز كرده يا رگى را بريده ، يا ترك در رگى به وجود آورده است و سبب قرحهء ريه از داخل مثلا به جوش آمدن خون است .\r\n7 - يا غير از اينها ، سببى ديگر هست كه سابقا گفته‌ايم .\r\n8 - يا سبب از خارج است مثلا بر زمين افتادن ، ضربت خوردن .\r\n9 - يا شايد سبب قرحهء ريه خلط عفونى در خود ريه ، يا خلط خورنده در خود ريه باشد ، چنان‌كه چنين حالتى براى اندامان ديگر غير ريه نيز روى مىدهد .\r\n10 - پاييز جنوبى پربارش كه به دنبال تابستان شمالى و خشك و بىبارش آيد ، كه در چنين پاييزى بيمارى سل فراوان است .\r\n\r\nفصل دوازدهم كسانى كه برحسب هيأت و سيما و عمر و محيط زيست و مزاج ، آمادگى مسلول شدن دارند\r\nكج قامتان سينه تنگ كه هر دو شانه‌شان و به‌ويژه قسمت عقبى شانه‌هاشان تهى از گوشت\r\n\r\n","description":"","footnote":"","page_name":" 484 ","page_number":518},
  {"content":"\r\n\r\nاست و شانه‌ها بلند و مايل به جلو هستند تو گويى دو بال دارند ، چنان پندارى كه هر دو شانه در قسمت جلوى و عقبى از بازو بريده شده‌اند .\r\nگردن درازان كه گردن گرايش به سوى جلو دارند ، گره گلو برجسته مىنمايد .\r\nچنين كسانى با اين ريخت و قيافه كه بحث شد ، از آنجا كه سينهء كوچك دارند باد زياد در سينه و اطراف سينه‌شان جمع مىشود و سينه باد مىكند .\r\nاگر علاوه بر كوچكى سينه مغز ناتوان داشته باشند ، مغزشان زائده‌هاى ناباب را مىپذيرد و توان پخته گردانيدن مادهء غذايى ندارد . اگر اين شروط در هركسى بود بدان كه آمادگى كامل براى مسلول شدن دارد و به‌ويژه كه داراى خلط مرارى باشد .\r\n\r\nسيماى آمادهء مسلول شدن\r\nكسانى كه كم‌موى هستند و سپيد پوستند و سپيد پوست مايل به زردى يا سرخى است بال ماننده‌هاى نامبرده هم دارند ؛ به سرعت به سل مبتلا مىشوند . كسانى كه بدن سخت و سفت دارند ، شايد از به هم ساييدن رگها به سل گرفتار آيند .\r\n\r\nمزاج آمادهء پذيرش سل\r\nكسانى كه سردمزاج‌تر از ديگرانند براى مسلول شدن آمادگى بيشتر دارند .\r\n\r\nعمر آمادهء مسلول شدن\r\nاكثرا كسانى كه از هجده تا سى سال عمر دارند براى سل آمادگى بيشتر دارند .\r\n\r\nمحيط زيست\r\nدر مناطق سرد بيمارى سل زياد است ، زيرا در چنين مناطق سردسيرى شكاف برداشتن رگها و خون تف كردن بيشتر از مناطق گرمسير است .\r\n\r\nفصل\r\nفصلى كه در آن بيمارى سل بيشتر از فصول ديگر منتشر است ، همانا فصل پاييز است .\r\n\r\nپرهيز\r\nكسانى كه برحسب آنچه بيان كرديم آمادگى مسلول شدن دارند ، بايد از غذاها و داروهاى تند و تيزمزه دورى جويند . از هرچه اندامان سينه را به تمدّد وادار مىنمايد ، مانند : فرياد بلند و جيغ كشيدن و پكرى زياد و جهش بپرهيزند .\r\n\r\nنشانيهاى سل\r\n1 - نوع مادهء تف كردنى از انواعى باشد كه سابقا شرح داديم كه رنگ و بوى و غيره بودند .\r\n2 - تب دقى دست‌برندار و هميشگى ، و سبب تب دق آن است كه قلب همجوار جاى دردمند است و اين حرارت تب با غذا خوردن شدت يابد ، همچنان‌كه شبانه تب دق شدت مىيابد . اگر شبانه غذا بخورد و رطوبت غذا به بدن برسد درد در جاى دردمند بيشتر و بيشتر شدت مىيابد و\r\n\r\n","description":"","footnote":"","page_name":" 485 ","page_number":519},
  {"content":"\r\n\r\nسبب اين افزايش درد از رطوبت است كه از غذا وارد بدن شده است كه اين بحث را در جاى ديگرى به تفصيل شرح خواهيم داد .\r\n3 - و شايد تبهاى ديگر با تب دق تركيب شوند از قبيل : تب نوبه - يك اندر ميان - تب چهار روز يك‌بار ، تب خمس ( پنج روز يك بار ) ، كه از همه بدتر تب خمس است و بعد از تب خمس در بدى و تباهى « شطر الغب » : تبى كه همراه تب يك روز در ميان آيد و تب يك اندر ميان در تباهى درجهء سوم را داراست .\r\nو هرگاه سل پديدار شد ، دليلهاى ديگرى نيز كه آنها را در بحث چرك كردن زخم گفته‌ايم ، آشكار مىشود .\r\n4 - سل‌دار هميشه عرق مىكند ، زيرا توان گرفتن غذا و روبه‌راه كردنش را از دست داده است و حرارت مىگدازد و سيلان يابد .\r\nاگر مسلول كبرهء زخم را با تف كردنى بيرون آورد ، ديگر شبهه نمىماند و حتما بيمارى سل روى آورده است و به‌ويژه اگر سببهاى پيش‌درآمد سل را - كه بيان كرديم - احساس نماييم . ديديم كه تن بيمار شروع به پژمردگى و گدازيدن كرده و دست و پا كج شده‌اند و مو در حال ريزش است - زيرا مو غذا را دريافت نمىكند - و زائده‌هاى ريختنى نيز تباه باشند ، دليلى ديگرى نمىخواهد و بر وجود سل صحّه بگذار !\r\nدر مرحلهء نخستين بيمارى سل ، رنگ بيمار زرد مايل به سياهى است اما در مرحله‌هاى بعدى ، وقتى كه بخارها بالا رفتند رخسار بيمار سرخ‌رنگ مىشود .\r\nگردن درازتر ديده مىشود ، پوست پيشانى كشيدگى يابد و به‌ويژه در وقتى كه سل استقرار يافته و ريشه دوانيده است ؛ و در روزهاى اخير دست و پا و به‌ويژه پاها باد مىكنند و چاق مىنمايند كه سبب ، تباهى خلطهاست .\r\nاز بدحالى مزاج ، نيروى غريزى ، در جاهاى دور بدن مىميرد .\r\nمسلولينى كه سبب بيمارى سل در آنها از خلط خورنده است ، تفى را از دهان مىاندازند كه مزهء آب دريا را دارد و بسيار شور است .\r\nنبض مسلولين كوچك و ثابت و در سرعت ميانه است .\r\nگاهى ممكن است مسلول به هر دو طرف ميلان كند و از آن به بعد شكم به قرقر مىافتد ، سر دنده‌هاى نزديك شكم به سوى بالا كج مىشود ، تشنگى زياد است و اشتهاى غذا نمىماند ، زيرا نيروى طبيعى ناتوان است .\r\nممكن است مسلول به اسهال مبتلا شود ، كه سبب از بين رفتن نيرو است .\r\nممكن است تف كردنى مسلول ، خلط با پاره‌هايى از رگها باشد و اين‌چنين خلطى تف كردنى وقتى است كه مسلول به مرگ نزديك شده است .\r\nقطعه رگهايى كه با خلط از دهان مسلول انداخته مىشود ، اگر قطعه‌هايى كوچك باشند از قصبه آمده‌اند و اگر پارچه رگهاى تف كردنى بزرگ باشند از ريه آمده‌اند .\r\n\r\n","description":"","footnote":"","page_name":" 486 ","page_number":520},
  {"content":"\r\n\r\nبسيار اتفاق افتد كه چيزى گچ مانند با تف كردنى مسلول باشد .\r\nتا قرحهء ريه بسيار بزرگ نباشد ، حلقه‌هاى قصبه را با تف كرده بيرون نمىدهند .\r\nدر روزهاى اخير ، تف كردنى ماده و تف معمولى غليظ است ؛ آنگاه قطع مىشود كه سبب كم نيرويى است . ممكن است بيمار مسلول از خفگى بميرد .\r\nامكان دارد چنين تف كردنى غليظ به تأخير نيفتد و از اوايل ابتلا به بيمارى پيدا شود و اين در حالى امكان دارد كه در اوايل رخ دهد كه سل از جنس سل بدجنس باشد و از مادهء غليظ - كه هضم نمىشود - به بار آمده باشد .\r\nاگر تف كردنى مادهء ناباب قطع شد و سل در مرحله‌هاى اخير بحرانى بود ، ممكن است بيمار بيش از چهار روز زندگى نكند .\r\nشايد قطع شدن تف كردنى ماده ، از ناتوانى بيمار باشد كه در اين حالت ممكن است نفس‌تنگى بيمار به حدّى برسد كه تقريبا نفس كشيدنش احساس نشود .\r\nزياد روى مىدهد كه سرفه در مسلول شديد باشد و با سرفه خون از راه تف كردنى برآيد و خونى كه تف مىشود پياپى و بدون وقفه آيد .\r\nاگر داروهاى مانع سرفه به بيمار دادند ؛ با اينكه بيمار سرفه‌اش قطع و تا اندازه‌اى سبك مىشود ، اما از مادهء تف كردنى كه بيرون نمىآيد مىميرد .\r\nاگر بيمار را به حال خود گذاشتند كه سرفه كند ، از خونريزى زياد بىدرنگ مىميرد .\r\nكسى كه بيمارى سل دارد و بر دو كف دستش دانهء باقلى مانندى پيدا شد ، بعد از پنجاه و دو روز مىميرد .\r\n\r\n","description":"","footnote":"","page_name":" 487 ","page_number":521},
  {"content":"\r\n\r\n\r\nگفتار پنجم چاره‌جويى سل\r\n\r\nفصل اول معالجهء ورم اطراف سينه و ورم ريه\r\nعموما رگ‌زنى در هر حالتى از اين حالات مفيد است .\r\nتا بيمارى در مرحلهء اولى است ، بايد اولا رگ صافن را آنچه برابر اندام دردمند است به درازا بزنى ! و بعد از آن - در پهنا - شاهرگ دست برابر را زد . و بعد از شاهرگ دست - در پهنا - وريد ميان بازو را بزن ! اگر خون بيرون نيامد شريان سباتى را بزن ! هرچند بهره‌اش كمتر و ديررس‌تر است .\r\nبعد از چند روز رگهاى طرف دردمند را - از پهنا - بزن !\r\nگاهى لازم مىشود كه حجامت بر سينه نهى يا به وسيلهء نك نشتر سينه را خون‌گيرى كنى تا ماده را به خارج بكشد و از ماده كم شود و به‌ويژه اگر رگ‌زنى قبلا به عمل آمده باشد .\r\nجالينوس فرمايد : « اگر تب بيمار سل بسيار شديد بود ، به هيچ وجه مسهل به بيمار مده فقط به رگ‌زنى اكتفا كن كه رگ‌زنى خطرى در بر ندارد يا اقلا خطرش از اسهال كمتر است . »\r\nدر اسهال خطر بزرگ نهفته است ، شايد داروى مسهل كار كند و ممكن است كار نكند و احتمال دارد بيش از حد لازم اسهال دهد .\r\nنبايد داروى مخدّر يا هر مخدّرى را به بيماران سل نزديك كرد ، مگر اينكه هيچ امكان نباشد .\r\nداروى مخدّر هم مانع پخته شدن ماده مىشود و هم مانع تف كردن مواد ناباب است .\r\n\r\nغذاى مسلول\r\nآب جو ، آب گندم پخته ، آب‌پز پنيرك ، بقله يمانيه ( اشكنى ) ، پنيرك بستانى ، كدو حلوايى ، آب باقلى ، كشميش است .\r\nاگر حرارت بسيار بسيار نباشد ، در مرحله‌هاى اخير مويز ويژگى دارد .\r\nغذايش نوعى باشد كه خاصيت داروها را داشته باشد .\r\nهر چيزى كه پاكسازى مىكند و زبرى را بر طرف مىنمايد و نرم مىكند در درجهء اول قرار دارد ، از قبيل : آب عناب ، بنفشه ، خشخاش ، بيخ شيرين‌بيان ، مغز خيار ، مغز خيارچنبر خوردنى و غيره .\r\n\r\n","description":"","footnote":"","page_name":" 488 ","page_number":522},
  {"content":"\r\n\r\nهم از اين قبيل است : بزر كاسنى ، بزر سپستان و اگر با بزر سپستان مغز به دانه باشد بهتر است ، صمغ عربى ، كتيرا ، بزر خشخاش .\r\nاينها همه داروى قبل از تركيدن ورم هستند .\r\nعسلاب بهترين داروى زداينده و پاك‌ساز است ، اما اگر در اندرون احشاء دانستى كه ورم هست ، عسلاب را چنان آبكى به بيمار بده كه تقريبا همانند آب باشد . منظور اين است آب زياد با عسل كم قاطى كن و در صورت موجود بودن ورم در احشاء ، گلاب قند و شكراب از عسلاب بهتر است و در درجهء بعدى آب‌جو خوب است . پس از آب جو ، شراب شيرين مزه بد نيست . شراب شيرين‌مزه براى چنين حالتى از هر نوع شرابى بهتر است و به‌ويژه اگر شراب شيرين‌مزه سفيد رنگ باشد به بيرون راندن مادهء همراه تف كرده بيشتر كمك مىكند .\r\nگفتيم شراب شيرين براى بيماران سل مفيد است ؛ اما كسى كه بيمارى ذات الجنب دارد يا كسى كه به ذات الرّيه مبتلاست بايد صبر كند تا ورم مايهء بيمارى مىرسد آنگاه اگر شراب سفيد شيرين بخورد مفيد است ، كه چنان‌كه گفته‌اند تشنگى و حرارت را فرونشاند .\r\nاما نبايد كسى كه سپرز يا كبدش بيمار است شراب بخورد .\r\nبعد از شراب شيرين - در بهره‌رسانى - شراب ( خمر ) بسيار آبكى است كه براى نيروبخشى به معده از آب بهتر است . شراب آن‌چنانى هم نرم‌كننده است و هم خلط را قطعه‌قطعه مىكند . اگر اسكنجبين ساخته از عسل يا از شكر كه سركه‌اش كم باشد ، آب در آن قاطى كنند ، خوب است ؛ كه هم خاموش كنندهء حرارت است و هم پاك‌ساز . اما اگر زياد ترش‌مزه باشد دو احتمال دارد ، يا سبب تف كردنى بسيار مىشود ، يا بسيار سردىآور براى خلط و لزج كنندهء خلط مىباشد و بلايى سر بيمار مىآورد ، حتى اگر خلط را قطعه‌قطعه كند ، باز نياز به نيروى زياد است كه تكه خلط را از راه دهان بيرون دهد .\r\nاگر نياز مبرم به ترش‌مزه بود ، بايد ولرم يا آميخته با آب گرم باشد و بيمار كم‌كم و جرعه‌جرعه از آن بنوشد ليكن اگر ترش‌مزگى اسكنجبين ميانه باشد ، نگرانى را از بين مىبرد و حالت تشنگى را - كه از شيرينى دست دهد - بر طرف مىنمايد و مانع برانگيختگى خلط مرارى مىشود و نمىگذارد خلط مرارى توليد شود .\r\nعسلاب در رطوبت بخشيدن بيشتر از نوشابه‌هاى نامبرده اثربخش است . آب جو در تقويت نمودن خوب است .\r\nشايد اگر نياز به ميانه بودن حالت روانى و قبوضيّت باشد ، گياه ترشك با روغن بادام مناسب باشد . اگر در زمستان آب مىنوشند ، آب گرم ، شكر آب ، عسلاب شل و آبكى بنوشند .\r\nدر تابستان آب ميانه بين سرد و گرم بنوشند ، آب سرد خوب نيست .\r\nاگر بيمار زياد تشنه بود و به آب سرد نياز داشت ، بايد كم بنوشد ، يا آب سرد را با گلاب قند و اسكنجبين سرد شده بنوشد ، اسكنجبين به سرعت راهى درون مىشود و زيان آب سرد را تلافى مىكند .\r\n\r\n","description":"","footnote":"","page_name":" 489 ","page_number":523},
  {"content":"\r\n\r\nدر وقتىكه بيمارى در حال پايين آمدن از شدت است ، آب نوشيدنى را با شراب سيكى قاطى كنند و بنوشند .\r\nچيزهايى را كه در وقت جمع شدن ورم و رسيدن ورم و تركيدن ورم و بعد از تركيدن ورم مورد نياز است ، در باب ويژه‌اى ذكر خواهيم كرد .\r\n\r\nفصل دوم در علاج ذات الجنب\r\nعموما بايد كوشش كرد ماده‌اى را كه به سوى ورم در راه است ، بازداشت و به وسيلهء پاكسازى از راه منحرف ساخت . بايد كارى كرد كه ماده به سوى مقابل و عقب ورم بگرايد .\r\nچيزهايى را كه در باب سابق نوشته‌ايم برخوان ! و ممكن است باز به ذكر آنها بپردازيم .\r\nمىگوييم : هرگاه خون چيرگى يافته بود ، رگ زدن لازم است - كه در باب قبلى اين را به تفصيل گفتيم - آن اندازه خون بيرون آيد تا رنگ خون عوض مىشود و اين تبديل شدن رنگ خون نشان از آن دارد كه خون ناپسند و آزاردهنده پاكسازى شده است .\r\nو بدان ! كه سياه رنگ‌ترين خون بدن خونى است كه به چنين ورمى نزديك است .\r\nبايد نيروى بيمار را نيز در نظر داشته باشى ؛ ممكن است با نيرويى كه بيمار دارد خون‌گيرى تا اين اندازه روا نباشد كه رنگ خون عوض شود .\r\nاگر چيره شده خون نيست و خلط ديگرى است ، پاكسازى لازم است اما نه اينكه امثال « هليله‌اى » و داروى گيرنده را به كار ببرى ، بايد دارويى به بيمار بدهى كه با اسهال نرمش شكم نيز در بر داشته باشد . مانند : داروهايى كه از بنفشه ، ترنجبين ، شير خشت ، شكر حجاز ساخته باشند .\r\nبايد داروى اسهالى را شب بخورند .\r\nگروهى از دانشوران بر اين عقيده‌اند كه ممكن است از خوردن داروى مسهل ، تشويش و اضطرابى رخ دهد و براى جلوگيرى از اين اثر تشويش‌آور بهتر است رگ بزنند و ما اين را ذكر كرديم .\r\nبه‌ويژه اگر تف كردنى بسيار از خلط مرارى در بر داشت ، رگ زدن بهتر از اسهال شدن است .\r\nو به‌ويژه چنان‌كه جالينوس فرموده است : « اگر تب بسيار شديد باشد ، رگ زدن از اسهال دادن بهتر است . »\r\nجالينوس بر ضد استعمال محموده ( سقمونيا ) است ، به عقيدهء او بايد ايارج ( معجون تلخ اسهالى ) با خربق مخلوط به بيمار بدهند و اين در حالى است كه داروى اسهالى به كار برده شود .\r\nجالينوس عمل كرد آب جو را مىستايد كه بعد از مسهل خوردن و اسهال شدن و پاكسازى معده به‌طور كامل آب جو بخورند ، ليكن اگر همراه داروى مسهل آب جو بخورند كارى از دست مسهل برنمىآيد و اثر دارو از بين مىرود .\r\n\r\n","description":"","footnote":"","page_name":" 490 ","page_number":524},
  {"content":"\r\n\r\nدقت كن ! كه رگ زدن مناسب است يا داروى اسهالى خوردن ؟\r\nاگر احساس درد در بالاييهاست و تا چنبر و استخوان سينه و بالاتر رسيده است ، بايد رگ بزنى ؛ و اگر درد رو به پايينهاى بدن است و سردنده‌هاى رو به شكم را دربرگرفته است ، ممكن است اسهال شدن بيمار كافى باشد و اين بسته به تشخيص طبيب است كه ممكن است نياز به مسهل و به رگ زدن باهم باشد .\r\nو اين بدان سبب است كه شاهرگ دست زدن آن اندازه خون بيرون نمىدهد كه به حساب آيد و اگر ديدى كه نه ضماد و نه كماد درد را تسكين ندادند ، يا درد از اثر ضماد و كماد افزايش يافت ، دليل بر آن است كه در همهء بدن حالت پر شدن غير عادى ( امتلاء ) موجود است ، كه حتما به پاكسازى نياز است و رگ زدن دراين‌باره ويژگى دارد .\r\nاگر رگ زدى و بيمار را پاكسازى هم كردى امّا روىآور بيمارى آرام نشد ، بدان ! دستيابى به آنچه پى آن مىگردى و مىخواهى بدان وسيله درد را تسكين دهى ، و ميسّر نيست ؟\r\nپس رگ زدن را دوباره مكن ! مبادا ماده‌اى كه دارد جمع مىشود ، به هم بچسبد و از جمع شدن سرپيچى كند . زيرا رگ زدن اولا نيروى بدن را كاهش مىدهد و ثانيا مادهء خونى كه بايد به پختگى برسد از بين مىرود . هرگاه ماده به پختگى رسيد بايد كوشش كرد كه ريم چكيده از رسيده جمع نشود و قبل از آنكه جمع شود از راه تف‌كردنى بيرون بريزد .\r\nروىهم‌رفته ، اگر بدون رگ زدن ورم پخته گرديد ، تف كردهء بيمار رسيده و خوب بود و ديدى كه بيمار تا حدى ناتوان شده است ، به هيچ وجه نبايد رگ بزنى .\r\nاگر بيمار تا اين اندازه نيرو را از دست داده است كه تحمّل رگ زدن و تحمّل پاكسازى به وسيلهء داروى مسهل ندارد ، به حقنه متوسّل شو ! حقنه هم برحسب تشخيص خودت ميانه باشد يا تند مانعى ندارد .\r\nليكن اگر درد به سردنده‌هاى نزديك شكم رسيده است ، پاكسازى بيمارى كه تحمّل رگ زدن و مسهل خوردن ندارد به وسيلهء حقنه بسيار لازم است .\r\nبقراط مىفرمايد : « اگر در بيمارى ذات الجنب درد فقط تمايل به سردنده‌هاى نزديك شكم داشته باشد ، بايد داروى اسهالى كه به بيمار مىدهند ، خربق سياه يا فليون باشد . و در نسخهء ديگرى آمده است كه داروى اسهالى در چنين حالتى بقلهء بيابانى - كه گياهى است شيره‌دار و شكلش به خرفه شبيه است - استعمال كنند . اگر پاكسازى تمام شد و ديدى كه درد تخفيف يافته است ، تنها شكراب يا آب جوى كه از جو پوست‌كنده و بسيار جوشيده در آب درست كرده باشند به بيمار بده ! آب آب‌پز بلال نيز خوب است .\r\nو اگر نياز به تقويت علاج بود ، اضافه بر شكراب و آب جو يا آب‌پز بلال ، هندوانه ، رب عناب ، آب سپستان ، رب بنفشه ، بزر خشخاش ، روغن معمولى ، يا اندكى روغن بادام با روغن حيوانى باشد ، بيمار را نيرو بخشد . »\r\nگروهى از پزشكان انار را كه سردىبخش است نمىپسندند و در چنين حالتى از بيمار\r\n\r\n","description":"","footnote":"","page_name":" 491 ","page_number":525},
  {"content":"\r\n\r\nذات الجنب انار را منع مىكنند . و به عقيدهء من انار شيرين بد نيست .\r\nگاهى برخى از اين داروها را مىپزند و براى معالجهء حالت نفس كشيدن به كار مىبرند كه نفس آسانتر برآيد و اين داروها عبارتند از :\r\nجو پوست‌كنده ، عناب ، سپستان ، بنفشهء پروريده ، بزر خشخاش ، شربت بنفشه ، شربت نيلوفر . شربت بنفشه و شربت نيلوفر هر دو از گلاب قند بهترند .\r\nجالينوس فرمايد : « در مرحلهء نخستين بيمارى بهتر آن است بيمار از شربت خشخاش - كه انواع دارد - بنوشد كه شربت خشخاش سه فايده دارد :\r\n1 - ماده را بازمىدارد .\r\n2 - ورم را پخته گرداند .\r\n3 - خواب‌آور است . »\r\nو من مىگويم آرى شربتهاى خشخاش خوبند به شرطى كه نياز زياد به رفع بىخوابى كشيدن بيمار باشد . اگر اين هم نباشد ممكن است خشخاش سبب برهم چسبيدن ماده گردد و از بيرون آمدن با تف سرپيچى كند مگر اينكه شكرى را كه با شربت خشخاش قاطى مىكنند زبان خشخاش را خنثى نمايد .\r\nاگر نياز به استعمال خشخاش باشد پندارم كه شربت از بزر خشخاش بهتر از شربت از پوستهء خشخاش است . بايد كوشش كرد كه مادهء بند آمده را با تف كردن بيرون دهى ، رژيم غذايى براى بيمار تعيين كن !\r\nغذا نبايد زياد از اندازهء لازم باشد . بيمار بايد غذاى لطيف بخورد .\r\nدر ترتيب دادن رژيم غذايى ، شدت بيمارى ، سبكى بيمارى ، روىآورهاى بيمارى را در نظر داشته باش !\r\nاگر حالت بيمارى از درد و ساير روىآورها آرام و سبك و دور از دشوارى است ، آب جو پوست كندهء بسيار جوشيده بخورد و اگر آن را شيرين كنى با شكر يا عسل شيرين كن !\r\nاگر حالش پريشان است تنها آب جو كافى است بدون شيرين كردن ، تا سرحال مىآيد و به ويژه آب جو براى تف كردنى ماده ملايم است ، اگر آب جو زياد بخورد مىبينى كه مادهء بيرون انداختنى از راه دهان فزونى يافته و اگر خواستى بيمار نيرو از سر گيرد ، باز از آب جو پوست‌كنده تغذيه كند كه تقويت‌كننده است .\r\nو اگر مادهء همراه تف‌كردنى بند آمد ، غذا را لطيف‌تر گردان و تا مىتوانى فقط آب جو يا شربتهاى ديگر به وى بده كه تأثير آب جو داشته باشند .\r\nاگر در اثناى بيمارى ذات الجنب بيمار به اسهال مبتلا شد ، ببين اگر قبلا بيمار ذبحهء سينه داشته است و ذبحه به ذات الجنب تبديل شده است ، فكر رگ زدن و نرم كردن شكم را از سر به‌در كن ! علاج تنها آن است كه از قاوت جو تغذيه نمايد .\r\nاگر چگونگى حالت بيمار ذات الجنب چنان است كه حتما بايد رگ را بزنى خونى را كه بايد\r\n\r\n","description":"","footnote":"","page_name":" 492 ","page_number":526},
  {"content":"\r\n\r\nوسيلهء رگ زدن بيرون بكشى به دو سوم كاهش ده ! آنگاه نمك و روغن زيتون بر زخم بگذار و براى بار دوم آماده باش ! يعنى در دو دفعه خون بايسته را بكش ؛ دفعهء اوّل دو سوم و دفعهء دوم يك‌سوم . اما - اكثرا - اگر بيمار روزانه يك‌بار يا دوبار شكمش كار كند نياز به رگ زدن نمىباشد .\r\nاگر بيمار بعد از رگ زدن دلش به هم آمد يا زياد ناراحت شد و نفس‌تنگى برايش دست داد ، بدان كه مادهء ورم از رگ زدن خوب پاكسازى نشده است .\r\nدر علاج درد سينه ( انواع آن ) تا درد در مرحلهء اولى است ، براى نرمش دادن شكم بيمار به جز حقنهء سبك و شياف سبك چيزى ديگرى را استعمال مكن !\r\nنوشيدن و خوردن چيزهاى بسيار سردىآور ، يا سردىآورهاى قبوضيت‌آور از قبيل : آش عدس با چيزهاى ترش‌مزه و غيره براى بيمار ذات الجنب خطر بزرگ دربردارد مگر اينكه ورم صفرايى داشته باشد .\r\nو بدان ! كه نوشيدن آب سرد براى بيماران ذات الجنب و براى هركسى كه ورم در اندرون تن دارد سازگار نيست ، تا مىتوانى كارى كن كه كمتر آب سرد بخورند .\r\nاگر ديدى كه تشنگى به حدّى است كه بدون آب سرد كارى نمىشود كرد ، آب سرد را با اسكنجبين قاطى كن كه زيان حاصل از آب سرد را از بين ببرد . اسكنجبين نمىگذارد آب زياد در راه بماند و زودگذر نباشد ، آب را بدرقه مىكند و به بدن مىرساند . اسكنجبين مادهء ورم را پاره‌پاره مىكند و نرم مىسازد .\r\nاين را هم بدان ! هرگاه بيمار ذات الجنب التهابى شد و با گرمى بسيار برخورد و لازم بود كه التهاب را فرونشانى ، چيزى را به وى بده كه هم زداينده و هم رطوبت‌بخش باشد . از قبيل : آب خيار و آب هندوانه . اما آب كدو حلوايى هرچند از طرفى فايده دارد اما از طرفى ديگر زيان‌آور است ، زيرا ادرارآور است و از ادرار زياد ، بيمار ناتوان مىشود .\r\nبايد بيمار ذات الجنب از آب خرفه و آب كاسنى و هرچه سردكننده و سفت‌كننده است دورى جويد . بايد منتهاى كوششت در اين باشد كه بيمار به آسانى بتواند مادهء ورم را از راه دهان بيرون اندازد .\r\nبيمار ذات الجنب اگر بر پهلوى دردمند بخوابد ، تف كردنيها بيشتر مىشوند ؛ و اگر بيمار بر پهلوى دردمند خوابيده را يواشكى بجنبانند و آب ولرم مايل به گرم را جرعه‌جرعه و پياپى بنوشد بسيار فايده بيند .\r\nاگر تف كردن ماده بند آمد و با بند آمدن تف كردنى نفس هم تنگ شد ، بگذار بيمار به وزن يك ملعقه ( چهار مثقال ) عسل با زنگار آميخته را بليسد .\r\nاگر درد شدت بسيار يافت به اندازهء يك دانه باقلى ، صمغ انگدان را با عسل و سركه و آب بخورد .\r\nاگر در بيمارى ذات الجنب نفس به حالتى افتاد كه در نفس كشيدن صداى خرخر سينه و بالا و پايين آمدن سينه احساس شد ، اين دوا را تجويز كن !\r\n\r\n","description":"","footnote":"","page_name":" 493 ","page_number":527},
  {"content":"\r\n\r\nنسخهء 1 - بورهء قرمز بوداده به اندازه‌اى كه با سر سه انگشت توان برداشت .\r\n2 - زنگار به اندازهء يك دانهء باقلى .\r\n3 - اندكى روغن زيتون .\r\n4 - آب ولرم .\r\n5 - اندكى عسل ؛ همه را باهم بپزند و تناول نمايند .\r\nاگر ديدى كه اين دارو چاره‌ساز نبود ، داروهاى زير را كه عبارتند از :\r\nشكوفهء تاك با فلفل و روغن كنجد - كه همه در حالت ولرمى باشند - يا حسل و خردل و ترتيزك با آب و عسل كه ولرم باشند بر داروى فوق الذكر اضافه كن كه نيرومندتر مىشود .\r\nهرگاه بيمار ماده را تف كرد ، بايد زردهء تخم‌مرغ را سر كشد كه زيان دوا را از بين ببرد .\r\nهرگاه ديدى كه بيمار ذات الجنب به غذاى تقويت‌بخش‌تر نياز دارد ، در صورتى كه تب پايين آمد ، ماهى « رضراضى » بخورد .\r\nنان با كره و شكر خوب است كه به رسيدن ورم و بيرون دادن ورم از راه تف كردن كمك مىكند .\r\nماهى نيز كه با تره و شبت و نمك در آب بپزد ، خوب است .\r\nكوشش كن كه شكم بيمار در حالى باشد كه مزاحم طرفهاى سينه نشود ؛ منظور اين است كه شكم نرم باشد تا مادهء غذايى زياد در معده گير نكند و سر وقت بيرون رود و دفع گردد .\r\nاگر بيمار قبوضيّت داشت ، حقنهء نرمىآور كه مثلا آب‌جو جوشيده با كمى آب سلق مايهء حقنه باشد به كار ببر !\r\nمگذار شكم باد كند .\r\nو بدان ! كه بخار مدفوع و باد شكم در اين بيمارى بسيار زيان رسانند .\r\nبايد با اهتمام هرچه بيشتر كوشش كنى كه ورم را قبل از آنكه ريم گردد برسانى ، و اگر ورم به ريم تبديل شد كوشش كن كه قبل از آنكه مادهء خوره‌اى شود آن را پاكسازى كنى .\r\nحتما به رطوبت بخشيدنى نياز دارى تا راه بيرون انداختن ماده را از راه دهان آسان كنى تا سريع بيرون آيد . هرگاه ديدى كه تف كردنى قوس صعودى را مىپيمايد و دم‌به‌دم در افزايش است و از مدت چهار روز گذشت ، پخته شده‌اى را كه گفتيم ( ماهى و تره و شبت و نمك ) با ريشهء شيرين‌بيان و پر سياوشان تقويت كن !\r\nاگر مادهء ورم ذات الجنب غليظ است و بيمار نيروى كافى دارد و اعصابش آسيب نديده است ، بگذار اسكنجبين بنوشد كه ماده را تكه‌تكه مىكند .\r\nاگر خواستى كه شكم بيمار نرم باشد ( ملين باشد ) خيارچنبر با شكر يا ترنگبين يا شير خشت بدهى خوب است . ( خيارچنبر و شكر و ترنگبين و شير خشت . نسخه ) .\r\nگاهى براى بيمار ذات الجنب ضمادها يا ماليدنيها لازم مىباشد . اولين چيزى كه بايد به كار ببرى مرهمى است كه از روغن بنفشه و موم صاف‌شده سازند ؛ بعدا به تدريج پيه‌ها و لعابها و گرد آسياب را استعمال كن !\r\n\r\n","description":"","footnote":"","page_name":" 494 ","page_number":528},
  {"content":"\r\n\r\nبعد از آن هم به تدريج و يواش‌يواش به داروى نيرومند متوسّل شو ! از قبيل : ضماد ، بابونه ، ريشهء خطمى ، بيخ شيرين‌بيان ، آب‌پز پنيرك بستانى .\r\nاگر نياز به داروى قوىتر بود ، ضماد كلم در آب جوشيده ، ضماد رازيانهء پخته در آب ، ضمادى كه از خاراگوش و ريشهء شيرين‌بيان ( بيخ سوسن . نسخه ) با چيزى از عسل همراه روغن سنبل رومى سازند خوب است .\r\nو بدان ! كه اگر مادهء ورم زياد باشد ، داروهاى گذاشتنى ( ضماد ) و پاشيدنى زيان دارند ، و اگر ماده اندك است زيانى نمىرسانند .\r\nهمچنين هرگاه ورم تحليل رفت اما بقايايى از آن مانده بود ، يا اگر رگ‌زنى بهره رسانيد و ماده پاكسازى شد ، استعمال داروى پاشيدنى زيانى ندارد .\r\nو اينك ضمادى خوب ( نسخه ) :\r\nبرگ بنفشه و خطمى هريك يك جزء ، ريشهء شيرين‌بيان دو جزء ، آرد باقلى ، آرد جو هريك يك جزء و نيم ، بابونه ، كتيرا هريك يك جزء ، باهم ضماد شوند .\r\nاگر مادهء ورم غليظ بود و نياز بود كه بيشتر تحليل رود ، بزر كتان بر ضماد فوق اضافه كن و همه را با شراب سيكى و موم و روغن بنفشه بسرش !\r\nاگر حرارت بخشى ضماد كمتر از حدّ لازم بود ، به جاى روغن بنفشه روغن سوسن يا روغن نرگس با ضماد قاطى كن ! اما اگر حرارت‌بخشى ضماد كامل بود و نقصى نداشت ، تو به جاى روغنهاى گرم - كه بر نسخه اضافه كرديم - برگ نيلوفر و گل و كدو حلوايى اضافه كن !\r\nاينك داروى ماليدنى خوب ( نسخه ) :\r\nموم ، پيه اردك ، پيه مرغ خانگى ، روغن گوسفندى ، سنگل ميشى ، را باهم قاطى كن كه از داروهاى ماليدنى بسيار خوب است .\r\nضماد ديگرى هست كه رسانندهء ورم است و درد را نيز تسكين دهد و تركيبش چنين است ( نسخه ) :\r\nآرد جو ، شاه افسر ، پوستهء خشخاش ، باهم ضماد شوند .\r\nو گاهى در معالجهء ذات الجنب كمادهاى رطوبى و كمادهاى خشك به كار مىرود .\r\nاگر مادهء ورم گرايش به باد سرخ شدن دارد ، كماد تر بهره‌رسان است .\r\nو اگر مادهء بيمارى گرايش به « فلغمونى » ( التهاب نسج مخاطى و زير پوست ) دارد ، كماد خشك خوب است .\r\nكماد تر اگر بهره نرساند ، زيانى هم ندارد ؛ اما كماد خشك اگر بهره نبخشيد و زيان آورد زيانش بسيار خطرناك است ، و بهتر آن است كه اسفنج ( ابر مرده ) را با آب گرم تر كنند و بگذارند . البته بهتر از آب گرم آب دريا و آب شور است .\r\nهرگاه نياز به كماد بود ، بعد از گذاشتن ابر مردهء ذكر شده ، كماد بخار بگذار ، يا كماد از زفت و آب گرم باشد و از آن بهتر و تأثيربخش‌تر كمادى است كه با سركه و گاودانه ( روغن كنجد و\r\n\r\n","description":"","footnote":"","page_name":" 495 ","page_number":529},
  {"content":"\r\n\r\nگاودانه . نسخه ) و كمادى كه با كلم بر پشم سير شده از روغن سازند .\r\nكمادهاى خشك نرمىبخش :\r\nسپوس آرد ، بعدا گاورس ، بعدا نمك است .\r\nبا كمادگذارى و خون‌گيرى مىتوانى هر دردى را كه بيمار در بالاييها و پايينيهاى بدن احساس مىكند ، از بين ببرى . اما اگر امتلاء بود كماد نبايد گذاشت زيرا مادهء امتلايى را جذب مىكند .\r\nرگ‌زنى بيشتر دردهاى بالاتنى را از بين مىبرد .\r\nهرگاه ضماد يا كماد گذاشتى ، كوشش كن كه مبادا بخار آنها به رخسارهء بيمار برسد ، كه رنگ باختن و نفس‌تنگى را سبب شود .\r\nممكن است سبب بيمارى ، خشكى بسيار شديد باشد ؛ كه در اين حالت اگر بخار ضماد و كماد تر به اعتدال ( يعنى ميانه بين سرد و گرم ) را بيمار به رخسار بزند ، يا بخار را از راه نفس بركشد ، خالى از فايده نيست .\r\nگاهى در معالجهء ذات الجنب انگشت‌پيچهاى ليسيدنى استعمال مىكنند .\r\nبهترين آنها - درصورتىكه درد بسيار شديد باشد و بيمار تب داشته باشد - انگشت پيچى است كه از موم سفيد صاف شدهء با روغن بنفشهء شسته مىسازند .\r\nگاهى بعد از رگ زدن و پاكسازى به وسيلهء خون‌گيرى - يا به هر وسيله‌اى - و بعد از آنكه كاملا معلوم باشد كه پاكسازى بر مرام است ، حجامت مىگذارند .\r\nاگر حجامت را برجاى دردمند گذارند بسيار بهره‌رسان است و شايد درد را به كلّى بر طرف كند يا ممكن است درد را به اطراف خارجى بدن گسيل دارد .\r\nاگر برجاى درد خردل بگذارند در بركشيدن مادهء درد كار حجامت را مىكند .\r\nوقتىكه بيمار هفت روز را پشت سر گذاشت ، پيشينيان انگشت‌پيچى را تجويز مىكردند كه از بادام ، ثمر گزنه ، عسل ، روغن حيوانى مىساختند ، يا اينكه انگشت‌پيچى ساخته از روغن حيوانى و سقّز درخت بنه را تجويز مىكردند .\r\nگاهى معجونهاى بزرگ مانند معجون « انام ناسيا » ( آثاناسيا . نسخه ) را به كار مىبردند كه اين اسلوب درمانى اسلوبى خوب است . پژوهش‌گرانى كه در اين صنعت مهارت دارند و اعتماد كافى به علم خود دارند اين اسلوب پيشينيان را در معالجهء ذات الجنب ارج مىنهند و مىدانند كه اگر احيانا زيانى وارد كرد ، مىتوانند آن را تلافى كنند و زيان را باز دارند .\r\nاز اين معالجهء پيشينيان پاكسازى كامل صورت مىپذيرد .\r\nاما طبيبان تازه به دنيا آمدهء بزدل كه اعتمادى بر علم خود ندارند از عسل بيمناكند و به جاى عسل شكر با معجون مىآميزند .\r\nهمچنين اطباء پيشين سفارش كرده‌اند كه داروهاى پاك‌ساز بسيار تأثيربخش را با عسل درست كنند و حب سازند و حب را زير زبان گذارند .\r\nهمچنين ضمادى را سفارش كرده‌اند كه نامش « ذات الرايحه » ( خوشبوى ) است ، كه از\r\n\r\n","description":"","footnote":"","page_name":" 496 ","page_number":530},
  {"content":"\r\n\r\nمرزنگوش و « مرهم فيجن » مىساختند .\r\nدر هر حال هركسى مىخواهد در معالجهء ذات الجنب راه پيشينيان را دربرگيرد ، بايد با كمال احتياط عمل كند كه مبادا خطا كند و ورمى را كه هنوز وقت تركيدنش نيست بتركاند ، يا حرارتى زياد به بيمار يورش آورد .\r\nهرگاه با احتياط كار پيشينيان را - چنان‌كه سفارش كرده‌اند - انجام داد ، بايد خاطر جمع باشد كه صددرصد شفاى زودرس براى بيمار در راه است .\r\nاگر بيمار تا روز چهاردهم باقى ماند ، حتما بايد حجامت بگذارى و معالجه را لطيف گردانى .\r\nاگر بىخوابى زياد بر بيمار فشار آورد و نمىتوانست بخوابد ، چاره در نوشيدن شربت خشخاش است . اگر نفس پياپى آمد و طبيعى نبود ، داروى رطوبت‌بخش از قبيل لعاب اسفرزه به بيمار بده كه جرعه به دنبال جرعه بنوشد و گلاب قند با لعاب اسفرزه باشد خوب است . يا تنها گلاب قند بنوشد . علاج پياپى آمدن نفس و درد را مىتوان با پاشيدن آب نيم سرد بر پهلوى بيمار انجام داد زيرا - چنان‌كه ياد گرفتى - پياپى آمدن نفس به زيان بيمار است .\r\nاگر پايين آمدن بيمارى آشكارا تشخيص داده شد ، بيمار به حمام برود و خود را از سردىآورهاى شديد پرهيز دهد ، مگر درحالىكه مادهء بيمارى از جنس باد سرخ باشد . بايد از غذاها و نوشابه‌هاى غليظ و غلظت‌آور دورى جويد ، تنها نرمىبخشها را برگزيند . در مرحله‌هاى اخير بيمارى ، تره و پونه را با آش و نوشيدنيها بپزد ؛ غذا و نوشيدنيهايى را كه در اين بيمارى سازگار است - و آنها را ذكر كرده‌ايم - به كار برد ، انگشت‌پيچ بزر گزنه با عسل را بليسد .\r\nاگر ورم سرسختى كرد و داشت جمع مىشد ، معالجهء آن را در بابى ويژه به اين حالت خواهيم آورد .\r\nبيماران ذات الجنب در وقتى كه دور نقاهت را مىگذرانند ( نوبرخاستگان از بيمارى ) بايد پرهيز را رعايت كنند ، شورمزه‌ها و تيزمزه‌ها را نخورند ؛ پر كردن معده از غذا ، سير شدن ، زير آفتاب ماندن ، در مسير باد قرار گرفتن ، دود خوردن ، بلند فرياد كشيدن ، پف كردن ، جماع ، همگى زيان بخشند . اگر بيمار ذات الجنب تازه شفا يافته پرهيز را رعايت نكند و باز به بيمارى دچار شود ، مىميرد ؛ ما اين را مىگوييم .\r\nاگر ذات الجنب خالص است و گرم ، يا اگر خالص نيست و حرارت به شدّت نيست بايد به وسيلهء شنبليله او را ماساژ دهى و ضماد زفت بگذارى و حجامت به كار ببرى . اينك ضمادى خوب ( نسخه ) :\r\nخاكستر بيخ كلم با پيه بسرشند و ضماد گردد .\r\nاگر بيمار ذات الجنب ورم بلغمى دارد ، نبايد رگ بزنى ! در پاكسازى ، حقنه و اسهال را وسيله قرار ده ! ضمادهاى تحليل‌برنده و كمادهاى تحليل‌برنده - كه اثر بخشند و آنها را ذكر كرده‌ايم - براى اين حالت خوب است . سلق و آب كلم و نخود آب و روغن زيتون يا روغن بادام شيرين يا روغن بادام تلخ بخورد . ضماد و كمادش گرم باشند ، « يوسف الساهر » را بپزد و با روغن كرچك\r\n\r\n","description":"","footnote":"","page_name":" 497 ","page_number":531},
  {"content":"\r\n\r\nبخورد .\r\nاگر مادهء ورم بيمار ذات الجنب مادهء سودايى است ، سوپ گندم كوبيده ، با عسل و روغن بادام بخورد ، انگشت‌پيچهاى نرمىآور را بليسد ، روغنهاى نرمىآور بخورد از قبيل روغن بادام ، سوپ نرمش‌آور بخورد كه از باقلى و كمى شنبليله و شير درست مىشود . شير الاغ از شير معمولى بهتر است ، كه بسيار بهره‌رسان است .\r\nداروى ديگر كه هم براى معالجهء بيمارى ، هم براى معالجهء سرفهء بد و ناپسند خوب است از اين قرار است :\r\nكوشنه يك درهم با يك درهم آب كه شبت در آن پخته است با روغن بلسان يا با شربت عسل بخورند .\r\nاگر آب در ريه جمع شود ، علاجش از علاجى كه براى ورم چركين شدگان ذكر خواهيم كرد آسان‌تر است ، و اگر كار به جايى رسيد كه بايد با نشتر ورم را دريد ، خطر در پى دارد .\r\n\r\nفصل سوم علاج ذات الرّيه\r\nطرز علاج ذات الرّيه با علاج ذات الجنب يكى است و بسيار كم فرق دارد .\r\nدر علاج ذات الرّيه ، بايد ضماد از ضمادى كه در ذات الجنب به عمل مىآمد نيرومندتر باشد و داروهاى ژرفارو در آن داخل باشد .\r\nدر علاج ذات الرّيه بايد به بيرون راندن ماده از راه تف كردنى و پاكسازى ورم از اين راه بسيار اهميت دهى !\r\nدر بيمارى ذات الرّيه بيمار به جاى اينكه بر طرفى بخوابد كه مادهء بيرون دادنى از راه دهان در آن طرف مقابل جاى دارد ، بر پشت دراز كشد و تمايلى به آن طرف جاى ماده داشته باشد .\r\nاگر بيمار ذات الرّيه قبوضيت دارد و شكمش كار نمىكند ، هر دو روز يك‌بار اين شربت را بنوشد :\r\nنسخه : خيارچنبر ، مويز از دانه تهى شده هريك سه استار ، با چهار سكرجه آب بجوشد تا نيمى از آب مىماند ، آنگاه يك سكرجه آب تاج‌ريزى بر آن اضافه كن ! اين شربت براى بيمار نيرومند و بيمار ناتوان هر دو مفيد است و ما توصيه مىكنيم كه اين شربت را استعمال كنند .\r\nاگر بيمار ذات الرّيه شكمش نرم است و از اين شكم نرمى ناتوان مىشود ، رب آس ، به شيرين‌مزهء كفيده در خاكستر گرم و انار شيرين بخورد .\r\nاگر ورم بيمارى ذات الرّيه خونى صفرايى است ، يا از جنس باد سرخ است ، - سابقا هم گفتيم - چاره‌اش دشوار است تنها چيزى كه فايده دهد آن است كه به وسيلهء افشره‌هاى بسيار سردىبخش از سبزيجات و گياهان خشك و ثمر درختان و گياهانى كه آنها را مىشناسى و در\r\n\r\n","description":"","footnote":"","page_name":" 498 ","page_number":532},
  {"content":"\r\n\r\nفرونشاندن حرارت دست بالا دارند معالجه شود .\r\nنوشيدنيهاى سردىبخش نرمىآور از قبيل : افشرهء كاسنى و امثال آن خوب است .\r\nو شايد بتوانى كه مادهء صفرايى ورم را با داروهايى مانند شير خشت ، تمر هندى ، ترنگبين و امثال آنها پاكسازى كنى و اگر امتلايى باشد ، ممكن است نياز به رگ زدن باشد .\r\n\r\nگفتارى دربارهء چرك ورم\r\nهرگاه نشانيهاى جمع شدن را - كه سابقا ذكر كرده‌ايم - در ورم ذات الجنب يا ورم ذات الرّيه ديدى و ديدى كه رو به ازدياد است ؛ بايد اول بدن را پاكسازى كنى ، بعد از آن به رسانيدن ورم بپردازى ، ضمادها و كمادهايى را به كار اندازى كه در رسانيدن ورم تأثير به سزا دارند .\r\nمثلا مادهء ضماد يا كماد از آرد جو ، سقّز درخت بنه ، شراب سفيد و شيرين ، خرما ، انجير خشك ، اما اگر ضماد يا كماد از چلغوز كبوتر و بورهء قرمز باشد اثربخش‌تر است .\r\nضماد يا كماد چلغوز كبوتر و بورهء قرمز ، براى ورم تركيده نيز داروى خوبى است .\r\nبايد قبل از تركيدن ورم بيمار بر طرف دردمند دراز بكشد كه اين دراز كشيدن بر پهلوى دردمند به بيرون دادن مادهء تف كردنى و به تركيدن ورم كمك مىكند .\r\nاگر بيمار حرارت زياد دارد ، عسلاب را آميخته با آب جو بنوشد ، يا عسلاب آبكى و شل را تنها بدون آميزه بنوشد .\r\nاگر حرارت زياد شدّت ندارد و بيمار به حدّ كافى نيرومند است ، بايد حسل پخته كه گياه آويشم و گندناى بيابانى و انجير و عسل با حسل پخته باشد بخورد .\r\nآب جو كه با ريشهء شيرين‌بيان ( ريشهء سوسن . نسخه ) پخته است ، بنوشد .\r\nممكن است نياز به معجون ميترادات و ترياق باشد كه ورم به پختگى برسد .\r\nبهترين وقت براى تناول معجون ميترادات و ترياق آن است كه بعد از پخته شدن ورم باشد ؛ كه هم ورم را بتركاند و هم نيروى طبيعت ( غريزه ) را حفظ نمايد .\r\nخرما در وقت رسيدن ورم و بعد از آن هم بسيار خوب است ، شربت گندناى بيابانى نيز بسيار بهره رسان است .\r\nو اينك قرصى كه در اين‌باره بسيار خوب است :\r\nنسخه : بزر خطمى ، بزر پنيرك ، بزر خيار ، بزر خربزه ، تخم كدو حلوايى ، رب شيرين‌بيان ، شكوفهء شاه افسر ، بنفشه ، كتيرا ، همه را با لعاب بزر كتان بياميز و از آن قرص بساز و بيمار قرص را با آب انجير ببلعد .\r\nگاهى كه بيمارى در افزايش است بايد غذايش نان تر شده با آب ، يا نان خيس‌شده در عسلاب ، تخم‌مرغ نيم‌بند و امثال آنها باشد . آجيل بيمار شامل : دانهء صنوبر بزرگ ، يا دانهء صنوبر كوچك و بادام شيرين باشد .\r\nسوپى را بخورد كه از آرد جو ، آرد نخود ، آرد باقلا با روغن بادام و شكر و عسل باشد . هرگاه\r\n\r\n","description":"","footnote":"","page_name":" 499 ","page_number":533},
  {"content":"\r\n\r\nورم كاملا پخته شد و هنگام تركيدن فرارسيد ، بايد در تركانيدن ورم كمك نمايى ، اگر بيمار را به حال خويش گذارى و كمك ننمايى ، شايد بيمارى به سختى دچار آيد و كارى دست بيمار دهد .\r\nبايد بخور ميعهء سايله را بخور كرد و به گلوى بيمار وارد نمود . بيمار شربت نيرومند حسل بنوشد - كه آن را ذكر كرده‌ايم - ضمادهاى قوى و اثربخش به كار ببرد ؛ كه آنها را نيز بيان كرده‌ايم .\r\nدر اين وقت كه ورم نزديك به تركيدن است ، معجون ميترادات و ترياق بسيار بهره رسانند ، مشروط بر اينكه بيمار تب نداشته باشد و لاغر و بىنا نشده باشد ، كه در چنين حالتى نبايد معجون نامبرده و ترياق به كار رود .\r\nبيمار در چنين اوقاتى ماهى شورمزه بخورد ، هنگام خواب حبّى را در دهن نگاه دارد كه از ايارج ( معجون تلخ ) مسهل و پيه هندوانهء ابو جهل سازند . حبّى كه از صمغ صنوبر سازند در هنگام خواب تناول نمايند . اگر بيمار بر صندلى نشيند و او را بجنبانند شايد بهره‌اى بدهد .\r\nخردل آميزه با عسلاب بخورد خوب است ، همچنين صمغ انگدان با شير بخورد بهره مىبيند .\r\nاگر مىخواهى ورم رسيده بتركد ، بيمار را وادار كن كه بر پهلوى سالم دراز بكشد . برخى گويند بايد بيمار در اين اوقات بعد از شام قى كند ؛ كه به عقيدهء من اين قى كردن بعد از شام در چنين وقتى كه ورم دارد مىتركد بسيار خطرناك است و ممكن است بر اثر قى ، تركيدن ورم يك‌دفعه و بسيار بزرگ باشد و شايد بيمار خفه شود .\r\nاما اگر ورم نتركيد ناچار بايد داغ گذاشت . آنگاه نگاه كن ! اگر از ورم داغ گذاشته ريم سفيد و بىآلايش بيرون آمد ، اميدى هست و گرنه هيچ اميدى نيست .\r\nاگر ورم تركيد و ريم تركيده به جريان افتاد و حدس زدى كه در اندازه كمتر از حدّ لازم است يا اندازه ميانه است ( بسيار كم نيست ) و حدس زدى كه اين ريم ورم تركيده در مدّت چهل روز به وسيلهء تف كردنى پاك مىشود و نمىماند ؛ همين‌كه تف كردنى مادهء ريم ورم تركيده شروع شد ، از اين داروهاى زداينده و پاك‌ساز و شست‌وشو دهنده به بيمار بده كه تناول كند .\r\nداروها مانند :\r\n1 - حسل آب‌پز شده با ريشهء شيرين‌بيان .\r\n2 - سوسن آسمانگون با شربت عسل .\r\n3 - كلم .\r\n4 - سوپهايى كه نام برديم كه با آرد نخود و امثال آنها از داروها تناول مىشود .\r\n5 - و اگر آرد گاودانه با سوپ باشد خوب است .\r\n6 - انگشت‌پيچ پياز دشتى خوب است .\r\n7 - انگشت‌پيچ گاودانه بهره‌رسان است .\r\nداروهاى ساده و تك ، كه مادر داروهاى اين حالت هستند ! عبارتند از :\r\n1 - آرد گاودانه .\r\n2 - سوسن خرد شده و ساييده مانند گرد .\r\n\r\n","description":"","footnote":"","page_name":" 500 ","page_number":534},
  {"content":"\r\n\r\n3 - بيخ سوسن .\r\n4 - زراوند نر و ماده .\r\n5 - فلفل هر سه نوع سياه و سفيد و فلفل دراز .\r\n6 - خردل .\r\n7 - ترتيزك .\r\n8 - دانهء جواشير .\r\n9 - كوشنه .\r\n10 - دارچين خطايى .\r\n11 - سنبل .\r\n12 - سير بيابانى كه در چنين حالتى بسيار مفيد است .\r\nممكن است گاهى نياز باشد كه چيزى از مخدّرات را همراه دارو كنى !\r\nاز اين داروهاى ساده كه گفتيم مادر داروها هستند ، مىتوانى شربتها ، داروهاى پاشيدنى ، ضمادها كه با ابر مرده باشند ، درست كنى و به كار برى !\r\nمىتوانيم از داروهاى ساده ، روغنهايى بگيريم كه اثر دارو را به بيمار مىرسانند و اين داروها كه روغن معالج اين حالت از بيماريها را از آن استخراج مىكنيم ، عبارتند از :\r\nسوسن ، نرگس ، بابونه ، حنا ، سنبل رومى ، غار ، كه روغن آنها بسيار اثربخش است و به‌ويژه در وقتى كه بيمارى شروع به پايين آمدن كرده است .\r\nگاهى بايد داروهايى را با روغنهاى نامبرده بياميزى كه تأثير دارو بيشتر باشد . داروهاى آميزشى با روغنهاى مانند : صمغ صنوبر ، انواع پيه ، بارزد ، شكوفهء گورگياه ، سنگل ميشى ، شنبليله ، غار ، مقل ، و امثال آنها .\r\nاگر بيمار زياد تب دارد داروى بسيار گرمىآور تجويز مكن ! كه بيمار از سوء مزاجى كه دارد ناتوان مىشود و نيرو چندان نمىماند كه بتواند ماده را از راه دهان بيرون راند .\r\nبعد از تركيدن ورم و در روزهايى كه بيمار خود را سبك‌بال پندارد ، تو كوشش كن كه چرك چكيده از تركيدهء ورم را به سوى سينه برانى !\r\nاگر حدس زدى كه بيمار ذات الجنب داراى ماده‌اى بسيار است و در مدّت چهل روز و دوروبرهاى چهل روز پاكسازى نمىشود و به سل مبتلا مىگردد ، حتما بايد داغ بگذارى . و اينك شرح چگونگى داغ‌گذارى :\r\nابزار بسيار باريك داغ‌گذارى را در سينه فرومىكنى كه ماده را بركشد و كم‌كم و به تدريج آن را بيرون بياورد ، و بايد ابزار داغ‌گذارى را با عسلاب بشويى و در حال خارج ساختن آن از سينه بايد احتياط كنى و يواشكى بيرون بياورى ، هرگاه ديدى كه چرك نمانده و كاملا پاكسازى شده است ، بايد توسط ابزار و داروى جوش‌دهنده زخمى را كه از اثر ابزار داغ‌گذار ايجاد كرده‌اى ، جوش دهى ! بايد داغ را بر جايى فرو كنى كه آشكارا مىدانى چرك ورم در آنجا جمع شده است و اين را به\r\n\r\n","description":"","footnote":"","page_name":" 501 ","page_number":535},
  {"content":"\r\n\r\nتو ياد داديم كه بايد از حركت و صداى چرك جاى چرك را بشناسى !\r\nبرخى از پزشكان براى شناسايى جاى جمع آمدن چرك زخم ، پارچه‌اى قماش سفيد در گل سرخ خيس شدهء رنگ گرفته را بر سينه بيمار مىگذارند ، منتظر مىمانند هرجا از پارچه زودتر خشك شد مىدانند كه چرك در آنجاست . داغ بر آنجا مىگذارند ، يا اينكه وسيلهء نشتر آنجا را مىدرند و به‌طورى نشتر را به جاى چرك مىرسانند و نگه مىدارند كه چرك همراه نشتر كه نشتر را بيرون مىآورند بيرون بيايد . و اين بيرون آوردن چرك نشايد يك دفعه صورت گيرد ، بايد كم‌كم و به تدريج باشد و هر روزه كمى از آن را بيرون كشند . بايد در چنين حالتى در نيروبخشى به بيمار كوشش كنى ، بيمار گوشت غذاى معتدل بخورد . از بابت تب بيمار نگران مباش ، به كار خودت ادامه بده ! زيرا تا چيزى از ريم ورم در اندرون باقى است تب همچنان باقى است . هرگاه ماده پاكسازى شد ، تب خودبه‌خود دست برمىدارد .\r\nهرگاه بيمار نيروى چنان گرفت كه ماده را از راه تف كردنيها پاكسازى كند ، يا به وسيلهء داغ‌گذارى ماده پاكسازى شد ، نماندن تب حتمى است .\r\nبارها اتفاق افتد كه ورم قبل از آنكه برسد مىتركد و چكيدهء حاصل از تركيدن ، خون است ؛ كه در اين حالت رگ زدن حتما بايد باشد .\r\n\r\nضمادهاى مفيد :\r\nضمادهايى كه براى دفع بيمارى هستند و تركيبى مىباشند از اين قرارند :\r\n1 - ضماد از مرهم كلم و عسلاب ؛ مطابق نسخه‌اى كه « اهرن » گفته است .\r\n2 - ضماد ديگرى كه نسخه‌اش اين است :\r\nفلفل ، پر سياوشان ، حسل خشكيده ، گزنه ، زراوند غلتان ، با عسل ضماد شود مفيد است .\r\n\r\nفصل چهارم علاج قرحهء اطراف سينه و علاج سل\r\nقرحه اگر در قصبهء ريه باشد ، علاجش آسان است زيرا دارو زود بدان مىرسد . بايد بيمار بر پشت بخوابد ، دارو را در دهان گذارد و نگه دارد ، كم‌كم لعاب داور را ببلعد ، كارى نكند كه يكباره و زياد ببلعد كه سرفه را برانگيزد .\r\nبايد ماهيچه‌هاى سينه را شل و سست نگه دارد تا دارو به گلو سرازير شود بدون اينكه مايهء سرفه زياد شود .\r\nداروى علاج قرحهء قصبه ريه ، داروهاى پوشان و چسبان و خشكاننده‌اند كه در بحث از معالجهء سل نيز واردند .\r\nاگر قرحه در سينه و ريه باشد - كه سابقا ذكر كرديم - بايد داروهاى شست‌وشو دهنده و زداينده را به داخل رساند . بيمار بر پهلوى دردمند دراز كشد ، سرفه كند ، خود را بجنباند يا كسى يواشكى و\r\n\r\n","description":"","footnote":"","page_name":" 502 ","page_number":536},
  {"content":"\r\n\r\nبه نرمى او را بجنباند .\r\nاگر به وسيلهء ابزار بركشندهء چرك ورم بتوانى عسلاب را به داخل قرحه برسانى ، ممكن است چرك بيرون آيد و پاكسازى شود .\r\nهرگاه چنين عملى انجام شد و حدس زدى كه چيزى از چرك باقى نمانده است ، آنگاه داروهاى جوش‌دهنده را به كار ببر كه دهانهء قرحه را به هم آرند .\r\nدر ميان داروهاى پاك‌ساز و زداينده ، چيزى همانند عسل نيست ؛ عسل پاك‌ساز است و در عين حال بسيار لذيذ و طبيعت‌خواهان آن است و عسل هيچ‌گاه به قرحه زيان نمىرساند .\r\nاگر قرحه در ريه باشد ، علاجش دو راه دارد :\r\n1 - علاج واقعى و راستين .\r\n2 - علاج مدارا كردن و وقت گذراندن .\r\nعلاج واقعى را شرح مىدهيم ؛ علاج راستين آن است كه بدانى بيمارى در حالتى است كه قابل علاج است و ممكن است از تداوى كردن خوب شود ، كه سابقا در اين‌باره چيزهايى گفتيم .\r\nمثلا : پاكسازى قرحه ، خشكانيدن قرحه ، نگذارى مادهء خارجى به قرحه راه يابد ، راه ريزش كرده‌هاى بالايى را ببندى كه به قرحه نيايند ، كارى كنى كه قرحه برهم جوش بخورد .\r\nبازداشتن نزله‌ها و مادهء ريزش كرده از بالا را سابقا بيان كرديم و برايت شرح داديم كه چگونه سر را تقويت كنى كه زائده‌هاى ناباب در آن جمع نشوند .\r\nو گفتيم كه چگونه مىتوانى ماده‌اى كه از سر سرازير است نگذارى به ريه بريزد و آن را به سوى ديگرى برانى . و بايد پاكسازى وسيلهء رگ زدن و داروهايى باشد كه مادهء سزاوار پاكسازى كردن را بيرون آورى ، مثلا شربت خشخاش و به‌ويژه شربت خشخاشى كه مقل و صمغ عربى همراه داشته باشد .\r\nاگر خلط سودايى سبب قرحهء ريه شده است ، از گياهان مانند : سس صغير و همانند آن استفاده كن تا خلط سودايى پاكسازى مىشود .\r\nاگر خواستى به وسيلهء پاك‌سازيها زائده‌هاى ناپسند را كاهش دهى و آنها را بيرون رانى ، بعد از آنكه داروى پاك‌ساز به بيمار دادى ، رگ بزن و بگذار مدّتى استراحت كند ، آنگاه رگ زدن را دوباره كن ! تكرار كردن رگ‌زنى براى كسانى كه به حدّ كافى نيرومند هستند خوب است .\r\nبراى خنثى كردن زيان ماده‌هايى كه از بالاييها در ريزشند ، شربت خشخاش خوب است و به ويژه آن نوع از شربت خشخاش كه در كتاب اقرابادين آمده است ، و داروهايى كه به آن مىمانند .\r\nاگر بيمار به مكانهايى منتقل شود كه هواى خشك دارند و در آنجا شير بنوشد بيمارى بيشتر علاج‌پذير مىشود . بايد بيمار اكثرا راست بنشيند و راست بايستد و گردن رو به بالا و جلو بكشد تا اجزاء ريه به درستى برهم قرار گيرند و اجزاء قرحه كه به حالت طبيعى برهم آمده‌اند از هم جدا نشوند .\r\nنبايد بيمار را به خوردن داروهايى وادار كرد كه تف كرده را از بيرون آمدن بازدارد و منظور از آن\r\n\r\n","description":"","footnote":"","page_name":" 503 ","page_number":537},
  {"content":"\r\n\r\nتسكين سرفه باشد ؛ هرچند ممكن است بيمار تا حدّى خود را سبك‌بال بيند ، ليكن بدان كه خطر بزرگ در بر دارد .\r\n\r\nعلاج مدارايى :\r\nمنظور از علاج مدارا كردن اين است كه سعى كنى قرحه سخت گردد و خشكيده شود تا بيشتر انتشار نيابد و گشاد نشود ؛ هرچند اميدى نيست كه قرحه جوش بخورد و به كلّى خوب شود .\r\nدر اين علاج مدارايى ، مهلت دادن بيمار است و اوقاتى بيشتر در زندگى ماندن است ، هرچند بيمار حتما از زندگى ناراضى است و از كمترين اشتباهى كه در معالجه‌اش روى دهد بسيار آزار بيند .\r\nداروهاى خشكانندهء ويژهء اين بيمارى ، ريه را مىترنجانند ، ريه را مىخشكانند و در نتيجه دهانهء قرحه تنگ مىشود ، اگر چه چنان‌كه لازم است برهم نمىآيد و خوب نمىشود .\r\nدر مداواى چنين حالتى كه علاج مدارا به كار مىرود ، به هيچ وجه نبايد شير نوشيدن را تجويز كنى !\r\nعسل كه با داروهاى بيمارى سل قاطى باشد زيانى ندارد .\r\nدر پاكسازى قرحهء ريه ، پاك‌سازهايى را ذكر كرديم ، از آنها استفاده كن !\r\nحسل پخته را كه براى سل درست مىشود - كه در اقرابادين ذكر شده است استعمال كن !\r\nتأثيربخش‌تر از حسل پخته انگشت‌پيچ پياز دشتى است كه با شير الاغ سازند .\r\nشايد نياز باشد كه داروهاى چسبان و پوشنده با داروهاى علاجى قاطى باشند .\r\nگاهى رواست كه به منظور بازداشتن سرفه كمك از داروهاى تخديرى بگيرى ، كه هم بازدارندهء سرفه هستند و هم در تأثير بخشيدن دارو مددكارند و درصورتىكه داروى مخدّر استعمال كردى ، بايد همزمان داروى نشاطبخش و نيرومند را نيز به كار برى !\r\nداروهاى پاك‌ساز قرحه را در اوّلين باب از اين بحثهاى قرحه بيان كرده‌ايم كه در باب چرك كردن ورم نيز ذكرشان آمده است .\r\nو آنچه در اين‌باره معمول و عادتى است ، سوپ از گاودانه ، سوپى كه در آن گندناى شامى است و خود سوپ از آرد نخود و آرد بلال است . همين گندناى شامى در آب بپزد خودبه‌خود بسيار داروى خوبى است .\r\nعسلابى كه داروهاى پاك‌ساز و جوش دهندهء قرحه در آن پخته باشد خوب است ؛ و اينها را همه براى تو گفته‌ايم .\r\n\r\nمعجونهاى خشكانندهء قرحه :\r\nمعجون زيره‌اى ، معجون « اثاناسيا » ، انگشت‌پيچ بزر كتان .\r\nمعجون ميترادات و ترياق كه در ابتداى بيمارى و در حالتى كه بيمار بسيار لاغر نشده است و درصورتىكه تب به آن حدّ از شدّت نيست كه تن بيمار را بگدازد ، بىفايده نيستند .\r\n\r\n","description":"","footnote":"","page_name":" 504 ","page_number":538},
  {"content":"\r\n\r\nگل مهرزده و گل ارمنى در هر وقت و هر حالتى بسيار مفيدند .\r\nو مىتوانى از همه ضماد و كماد و ماليدنيهاى پاك‌ساز - كه سابقا ذكر كرده‌ايم - استفاده كنى !\r\nاگر قرحه در سينه و ريه كهنه شد ، يك قاشق كوچك از قطران در بامداد به بيمار بده كه بليسد ؛ منظور اينكه يك‌بار باشد و تكرار نشود .\r\nيا اينكه قطران را با عسل بياميز و بليسد .\r\nيا اندكى از ميعهء سايله با عسل باشد و بليسد .\r\nاگر بيمار حرارت دارد و از چيزهاى سرد بهره نمىبيند ، اين دارو را به كار ببر !\r\nنسخه : ريهء روباه ، بزر رازيانه ، رب شيرين‌بيان پاك شده ، افشرهء پر سياوشان ، همه را با شكراب غليظ بياميز ، كه در بهره‌رسانى كم‌نظير است .\r\n\r\nبخور\r\nانواع بخور كه در اين بيمارى چاره سازند و خشكاننده و پاك‌ساز هستند و بايد وسيلهء قيف دودشان به اندرون برسد به قرار زيرند :\r\n1 - زرنيخ و فلفل را با سپيدهء تخم‌مرغ به هم مىزنند و از آن دانه‌هايى به اندازهء فندق مىسازند .\r\n2 - برگ زيتون شيرين و سرگين گاو كوهى .\r\n3 - پيه گردهء گاو ماده ( پيه گردهء بز نر - نسخه ) ، با زرنيخ .\r\n4 - پيه گردهء بز نر با روغن گوسفندى .\r\n5 - زرنيخ باز راوند و پوستهء بيخ كبر كه در اجزاء مساوى باشند و با عسل و روغن حيوانى آميخته شوند .\r\n6 - صنوبرى كه ته‌نشين قطران در آن است .\r\n7 - زرنيخ زرد ، با روغن كنجد .\r\nهرگاه ديدى كه مزاج بيمار بيش از متوقّع گرم است ، چند روزى قرص كافور برايش تجويز كن و آنگاه خشكانيدن را از سر بگير !\r\n\r\nغذاى بيمار :\r\nگوشت درّاج كه با ديگ ابزار خوش‌بو شده است .\r\nاگر در اوايل بيمارى شراب سفيد و ناب بنوشد ، مانعى نيست .\r\nبايد هميشه گياهان خوش‌بو را بو كند .\r\nبخوابد ، آرامش و حركت نكردن براى بيمار لازم است .\r\nنبايد خشمگين شود .\r\nنبايد از چيزى بيزار و پكر شود .\r\nبا چيزى برخورد نكند كه غم‌آور باشد .\r\nمن خودم بارها آزموده‌ام و در مناطق جداگانه و در بدنهاى مختلف ديده‌ام كه اگر براى مدّت يك سال هر روزه بيمار چندان‌كه مىتواند گلنگبين شكرى تازه ساخته را تناول كند و تا مىتواند\r\n\r\n","description":"","footnote":"","page_name":" 505 ","page_number":539},
  {"content":"\r\n\r\nاندازهء تناولى زياد باشد ، وقتى با نان هم گلنگبين شكرى بخورد و زير نظر پزشك باشد ، بسيار فايده بيند و اگر احيانا از اثر گل محمّدى - كه در گلنگبين است - خشكيدگى روى آورد و بيمار را بيزار كرد ، به اندازهء نياز شربت حسل بنوشد .\r\nاگر حالت تب بيمار شعله‌ور بود و التهاب تب شدّت يافت ، بگذار قرصهاى كافور تناول كند ؛ امّا از اين علاج دست برندارد كه حتما شفا مىيابد .\r\nاگر بيم آن نداشتم كه مرا دروغگو پندارند چيزهاى گفتنى شگفت‌آور در اين‌باره و راجع به تأثير اين علاج بسيار دارم كه بازگو مىكردم و اثراتى را كه از اين علاج ديده‌ام برمىشمردم .\r\nاز جمله : زنى كه به بيمارى سل گرفتار بود ، بيمارى بسيار طول كشيده بود و به حدّى رسيده بود كه در رختخواب افتاده و ياراى حركت نداشت ، مىخواست كسى را پيدا كند كه اسباب بعد از مرگ از قبيل كفن و تابوت و غيره برايش آماده سازد . برادر آن زن بيمار به معالجه‌اش همت گماشت ، مدّتى زياد همين علاج گلنگبين را به كار برد زن به زندگى برگشت ، كاملا شفا يافت و چاق شده بود .\r\nبه ياد ندارم كه چه اندازه از گلنگبين را خورده بود .\r\nاگر خشكى و پژمردگى زياد روى آورد ، شير و دوغ تناول كردن خوب است ، كه هم تغذيه و هم رطوبت‌بخشى در شير و دوغ هست و هم خلط تباه را به تعديل وامىدارند . از مادهء پنيرى كه در آنها هست ، پوشش و چسبندگى بر قرحه روى آورد ، و از آنكه مادهء آبى در شير زدايندهء چرك خونالود و ريم هست پاكسازى نيز صورت مىگيرد .\r\nبارها رخ داده كه همين علاج تناول شير و دوغ قرحهء ريه را خوب كرده است ، به شرطى كه نياز به آن نبوده باشد كه قرحه سخت شود .\r\nبهترين شير علاج بيمارى سل ، به ترتيب اولويّت :\r\n1 - شير پستان زن ، كه اگر مستقيما از پستان بمكند . بهتر است .\r\n2 - شير الاغ .\r\n3 - شير بز و به‌ويژه اگر منظور از تداوى با شير قبوضيّت باشد .\r\n4 - شير ماديان نيز خوب است كه هم پاك‌ساز است و هم تف كردن ماده را آسان كند ، اما به عقيدهء من شير ماديان چسبندگى لازم را ندارد .\r\n5 - شير گاو و شير گوسفند در يك درجه هستند . غلظت دارند و اگر ممكن باشد كه مستقيما از پستان مكيده شوند بهتر است .\r\nبايد حيوانى را كه از آن شير براى معالجهء بيمار مىدوشند از گياهانى تغذيه كند كه در بيمارى تأثير دارند ، گياهانى كه شير حاصل از آنها براى به هم آوردن قرحه خوبند عبارتند از :\r\nهفت‌بند ، سفيد خار ، لبلاب ، و امثال آنها .\r\nگياهانى كه تأثير پاكسازى و تف كردنى زياد را در شير سبب مىشوند ، مانند : آويشم ، برگ جوانهء تازه برآمدهء درخت خرما ، شبدر ، گياهان شيردار .\r\n\r\n","description":"","footnote":"","page_name":" 506 ","page_number":540},
  {"content":"\r\n\r\nكسى كه براى معالجهء بيمارى شير مىنوشد ، بايد دستورات بهداشتى و علاجى را تماما مراعات كند و همين‌كه دست از پا خطا كند و كمترين چيزى را به دست اهمال بسپارد ، كار دست خودش مىدهد و از بد بدتر مىشود .\r\nيكى از شاگردان مدرسهء علم طب كه به تحصيل مشغول است ، براى شير خوردن علاجى و چگونگى خوردن شير دستوراتى نوشته است و ما آن را دست‌كارى كرده‌ايم ، خلاصه‌اش اين است :\r\nبهتر اين است كه بيمار سل وقتى براى مداوا شير مىنوشد ، شير ماچه‌خرى را بنوشد كه چهار يا پنج ماه است كرّه آورده است .\r\nظرفى كه شير در آن دوشند با آب شسته شود . اگر قبلا در همين ظرف شير دوشيده‌اند ، بايد ظرف را با آب گرم شست ، آنگاه ظرف را پر از آب گرم كنند و بگذارند تا از نتيجهء گرمى آب چيزى كه در ظرف هست تحليل برود ، باز از نو ظرف را با آب گرم بشويند ، بعد از آن باز ظرف را با آب گرم و سرد بشويند ، آنگاه ظرف را در آب گرم بگذارند و به اندازهء نيم سكرجه شير در آن دوشند كه بيمار نياز به اين اندازه دارد .\r\nدر روز اول شير نوشيدن ، نيم سكرجه بنوشد ؛ اين نيم سكرجه نوشيدن در صورتى است كه علّت جاى نگرانى نيست و حال بيمار خوب است و در غير اين صورت مىتواند به اندازه‌اى كه سزاوار تحمل معده است و خوب است ، بنوشد و از نيم سكرجه بيشتر باشد رواست .\r\nدر روز دوم دو برابر از آن بنوشد كه در روز اول نوشيده است .\r\nاگر بيمار در روز اول از اثر شير قبض شده بود ، شير روز دوم را با چيزى از شكر بياميزد .\r\nروز سوم همان قدر بنوشد كه روز اول نوشيده است .\r\nاگر در روز سوم شكم بيمار نرم نشد ( قبوضيت بر طرف نشد ) و تا روز سوم چيزى از نرم شكمى را نديده بود ، دو سكرجه شير را با دو دانگ نمك هندى و به وزن يك درهم و نيم تا يك درهم نشاسته بخورد .\r\nاز آن به بعد ، هرروزه نيم سكرجه بر شير نوشيدنى اضافه كند .\r\nاگر تا روز ششم شكم همچنان قبض بود و نرم نگشت ، سه سكرجه شير را با شكر و نمك و روغن بادام و نشاسته قاطى كند و بنوشد .\r\nاگر شكم بيمار نرم شد و بيشتر از سه بار كار كرد ، ديگر نبايد چيزى را با شير قاطى كنند ؛ بلكه بايد از اندازهء شير نوشيدنى روزانه كم كنند .\r\nروىهم نبايد بيمار - كه شكمش به كار افتاد - در شبانه‌روز شكمش بيش از سه بار كار كند و نبايد از دوبار كمتر باشد ، اگر از اين دستور فايده ديد ، بگذار تا سه هفته بر اين روند دوام كند .\r\nيكى ديگر از شاگردان علم طب در اين‌باره گويد :\r\nبهترين شيرى كه به قصد مداوا از ماچه‌خر گيرند ، بايد از ماچه خرى برگزينند كه در سبزه‌زارهاى داراى گياهان نرمىبخش و پاك‌ساز و كمى همراه گيرندگى چريده باشد و اين گياهان\r\n\r\n","description":"","footnote":"","page_name":" 507 ","page_number":541},
  {"content":"\r\n\r\nتأثير خشكانيدن داشته باشند . مانند : خاراگوش و امثال آن ، درمنه ، مشك چوپان ، مريم نخودى كوهى ، تمشك .\r\nاما شير بز : اگر بيمار شير بز بايد بخورد ، شير را با كمى آب قاطى كن ! سنگ بر آتش گرم شده را بارها در آن بينداز تا شير از تأثير سنگ گرم شده مىجوشد و مادهء آبى را از دست مىدهد .\r\nاين‌طور ، بهتر از شير بزى هضم مىشود كه مستقيما بر آتش بجوشانند .\r\nبايد هميشه و در هر وقتى كه بيمار براى معالجه شير مىنوشد به ليونت مزاج بيمار اهميت بدهى !\r\nاگر بيمار با معدهء تباه روبه‌رو نيست ، قارچ چمنى را با شيرى كه مىنوشد مخلوط كن !\r\nو اگر سرفه زياد دارد ، وزن يك درهم كتيرا با شير نوشيدنى بيمار بياميز !\r\nاگر بيمار معدهء ناتوان دارد ، زيره و شاه زيره را با شير مخلوط كن !\r\nاگر بيمار شير جوشيده بر آتش را هضم كند ، تغذيهء كافى دارد .\r\nاگر در اوان شير خوردن بيمار به تب مبتلا شد ، بايد از شير خوردن دست بردارد .\r\nاگر بيمار تب شديد داشته باشد يا اسهال گردد ، بايد چاره را از دوغ خواست دوغ در علاج تب و اسهال بسيار بهره‌رسان است .\r\nبهترين نوع دوغ در معالجهء چنين احوالى دوغى است كه ماست آن يك شب بماند و كره‌اش را به كلّى بگيرند و در جايى نگهدارى شود كه هواى معتدل داشته باشد . آنگاه ماست را در مشك ريزند و آن‌قدر به هم زنند تا همهء جزئيات ماست باهم مخلوط شوند ؛ آنگاه چند قرص نان كه از آرد گندم پوست‌كنده باشد و خوب برشته باشد و خال‌خال گردد - نانى باشد كه در فارسى آن را برازده « 1 » » گويند - به وزن ده درهم از چنين نانى را بياورند به وزن سى درهم از آن دوغ كذايى را بر آن پاشند و نان را بليسند ، كه اين دستور براى روز اول بود .\r\nدر روز دوم ، دوغ چهل درهم و نان به وزن نه درهم باشد ، به همين دستور عمل كند و هر روز بر دوغ بيفزايد و نان را كاهش دهد تا تنها دوغ مىماند .\r\nو هرگاه بهبود در بيمار نمايان شد شدت بيمارى و بيمارى پايين آمد ، داستان دوغ و نان وارونه جلوه مىكند ؛ يعنى آن‌وقت روز به روز بر حجم و وزن نان بيفزاى و دوغ را كاهش ده تا دوغ نمىماند و نان بدون دوغ مىباشد .\r\nاگر بيمار معدهء تباه دارد ، آهن سرخ شده در آتش را چندين بار در دوغ فرو كنى مانعى ندارد .\r\nبهتر آن است كه از اينجا برگرديم و به اقرابادين رجوع كنيم ؛ در آنجا نيز چيزهايى هست .\r\n\r\nغذاى بيمار\r\n1 - چسبناك باشد ، از قبيل : نان مغز گندم ، رشته ، آش گاورس ، آش برنج كه برنج هم پاك‌ساز\r\n\r\n\r\n","description":"","footnote":"\r\n( 1 ) - كلمهء برازده را در فرهنگهاى فارسى نيافتم ، در زبان كردى نان خوب برشته و مشتهى را نان « بژارده » يا نان براژته گويند .\r\n","page_name":" 508 ","page_number":542},
  {"content":"\r\n\r\nاست هم رويانندهء گوشت است .\r\n2 - آب جو جوشيده بر آتش و خوب پخته كه چسبان و پاك‌ساز است در شدّت تب فايده‌رسان است .\r\n3 - خرچنگ دست و پا كنده كه بسيار با آب و خاكستر شسته شود .\r\n4 - سبزيهاى سرد .\r\n5 - عدس .\r\n6 - هرچه نشاسته در آن باشد .\r\n7 - خيار .\r\n8 - خربزه كه در آسان برآمدن ماده از راه دهان كمك مىكند .\r\n9 - اگر بيمار تب سبك دارد كلم و مارچوبه بسيار خوب است .\r\n10 - هر خوراكى كه پاك‌ساز باشد .\r\n11 - ماهى شورمزه را اگر يك‌بار يا دوبار بخورند در پاكسازى كمك‌رسان است . اما اگر قرحه از جنس قرحهء پليد است ، نبايد ماهى شور بخورند و بلكه نبايد هيچ شورمزه‌اى را بخورند .\r\n12 - گوشت مورد تغذيهء بيمار ، از قبيل : گوشت تيهو ، گوشت مرغ ، گوشت چكاوك و گنجشك همه انواع گنجشك ، كه چاق‌كننده نيست ، بهتر آن است كه گوشت برشته بخورد تا خشكىآورتر باشد و در جوش دادن قرحه تأثير بيشتر داشته باشد .\r\n13 - كلّه پاچه بسيار خوب است كه خوراكى لزج است .\r\n14 - ماهى بريان‌شده .\r\n15 - اگر بيمار اشتهاى شوربا كرد ، عسل با شوربا قاطى كن !\r\nدرصورتىكه بندآمدنيهايى در كبد نداشته باشند ، رواست كه قبل از غذا و بعد از غذا به حمام بروند ، كه حمام از چاق شدن مانع است و نيروبخش هم هست .\r\nبراى نوشيدن بيماران سل آب باران خوب است .\r\nبارها رخ مىدهد كه شخص مسلول خون تف مىكند - چنان‌كه سابقا ذكر كرديم - دارويى كه براى خون تف كردن بيمار سل خوب است اين قرص است :\r\nنسخه : گل مهرزده سه درهم ، نشاسته ، گل ارمنى ، گل سرخ از هريك چهار درهم ، كهربا ، دانهء آس هريك شش درهم ، سوختهء خرچنگ ، بزر بنفشه هريك ده درهم ، بدل مرجان ، كتيرا ، تباشير ، شادنه هريك پنج درهم ، صمغ كرمى ، افشرهء سوسن ، از هريك هفت درهم ، همه را با آب خرفه يا آب گل شاداب درهم بسرشند و قرصها از آن سازند و با آب خيارچنبر خوردنى يا با آب باران قرص را ببلعند .\r\nبارها رخ مىدهد كه زبان كوچكهء بيمار مسلول مىافتد و به خرناسه كردن و خرخر گرفتار آيد كه ممكن است نياز به بريدن آن باشد . اين را به ياد داشته باش !\r\nاگر صندل سرخ يا سفيد با گلاب حك شود و با كمى گل مهر زده قاطى گردد و بر اطراف سينه و طرف راست بيمار پاشند ، بسيار بهره‌رسان است و دارويى است كه آزمايش شده است .\r\n\r\n","description":"","footnote":"","page_name":" 509 ","page_number":543},
  {"content":"\r\n . \r\n","description":"","footnote":"","page_name":" 510 ","page_number":544},
  {"content":"\r\n\r\n\r\nفن يازدهم دربارهء قلب كه در دو گفتار مىآيد\r\n\r\n","description":"","footnote":"","page_name":" 511 ","page_number":545},
  {"content":"\r\n\r\n\r\nگفتار اول شناسايى قلب\r\n\r\nفصل اول تشريح قلب\r\nقلب از گوشتى سفت و نيرومند آفريده شده تا از گزندها در امان باشد . انواع و اقسام پرزه رگهاى گوناگون در اين مادهء سفت گوشتى روييده‌اند و باهم اختلاف چشمگير دارند .\r\nبرخى از آن پرزه رگها در درازايند ؛ كه براى جذب كردن آماده‌اند .\r\nبرخى پهن و گسترده‌اند كه دفع كنند و هول دهند .\r\nقسمتى اريبى و كج روند كه گيرنده هستند و قلب را براى هر نوع حركتى مددكارند .\r\nاندازهء قلب - در حجم - درست برابر نياز زندگى است ؛ نه بزرگتر از حدّ لازم است و نه كوچكتر .\r\nرويشگاه شريانها قلب است ، آنچه زردپيها را به هم ربط مىدهد قلب است . پهنا جايى در قلب قرار دارد كه هرآنچه از آن رويد در امان باشد و اين جزء پهن آزاد است تا از تماس با استخوانهاى سينه دور باشد و از استخوانهاى سينه آزار نبيند .\r\nآن سوى قلب - كه در قسمت اخير قلب است - باريك آفريده شده و تو گويى خود را در يك نقطه جمع كرده است تا هرآنچه با استخوان تماس دارد كمترين جزء قلب باشد .\r\nاين نك باريك پايين قلب ، بسيار سخت و سفت است تا اگر با استخوان برخورد كند قابليت تحمّل و برابرى را داشته باشد .\r\nشكل هيأت قلب صنوبرى و به تدريج صنوبرى شده است ؛ تا شكل آن از بالا و پايين مناسب و مرتب باشد و زائده‌اى در ميان نباشد .\r\nقلب در نيامى بسيار سفت جاى داده شده و اين نيام قلب هرچند از جنس غشايى است ، اما هيچ غشاى ديگرى به كلفتى آن نمىرسد و اين نيام كلفت براى اين است كه سپرى براى قلب باشد و قلب را از گزند حفظ نمايد .\r\nجرم قلب از اين غشاء نيام به يك اندازه ديده مىشود مگر در طرفى كه بيخ قلب به حساب مىآيد و همچنين در طرفى اين يكسانى در اندازه رعايت نشده است كه جاى رويش شريانهاست ،\r\n\r\n","description":"","footnote":"","page_name":" 512 ","page_number":546},
  {"content":"\r\n\r\nتا قلب بتواند در آنجا گسترش يابد و خفه نشود .\r\nدر نزديكى بيخ قلب ، اندامى است شالوده آسا ، اندكى شبيه كركرك است تا پايگاه محكمى براى گلوى قلب باشد .\r\nدر قلب سه بطن موجود است ، دو بطن نسبتا بزرگند و بطنى كه به بطن ميانه مىنمايد ، تا اين بطن وسطى انبار غذاى قلب باشد غذايى پرمايه و پرنيرو كه با گوهر قلب و با معدن روان كه از خون لطيف ايجاد مىشود هماهنگ و هم گوهر است و تا اين بطن وسطى علاوه بر مخزن بودن براى غذاى قلب مجرايى باشد ميان دو بطن قلب نسبتا بزرگ ، و اين مجرا در جايى كه قلب پهن‌تر مىشود ، گشادتر است و در جايى كه قلب مستطيل مىشود به هم مىآيد .\r\nپايگاه بطن چپ بلندتر است و پايگاه بطن راست بسيار پايين‌تر واقع شده است .\r\nشريانها - كه رگهاى جهنده هستند - همگى به جز يكى از آنها ، داراى دو پردهء پوشش چربى ( صفاق ) مىباشند . از اين دو پردهء پوششى آنچه آستر شريان شده است سخت‌تر از ديگرى است ، زيرا با تپش قلب و با گوهر روان نيرومند برخورد مىكند تا بتواند از عهدهء نگهدارى و خوب حفاظت كردن و تقويت قلب برآيد .\r\nشريانها از تجويف چپ قلب روييده‌اند .\r\nچرا در تجويف راست نروييده‌اند ؟\r\nزيرا تجويف راست قلب به كبد نزديك است و جذب غذاى قلب و صرف نمودن آن به تجويف راست واگذار شده است و سرگرم روبه‌راه كردن كار تغذيهء قلب است .\r\nبطن راست قلب دربرگيرندهء مادهء نسبتا غليظ سنگينى است ؛ درصورتىكه بطن چپ دربرگيرندهء مادهء سبك رقيق است ، و براى آنكه يكى از ديگرى سنگين‌تر نباشد عدالتى اجرا شده است .\r\nبطنى كه دربرگيرندهء مادهء غليظ است - كه همان بطن راست باشد ، - از آنجا كه مجراى غليظ دارد ، از تحليل رفتن ماده ، از تراوش كردن يا پراكنده شدن ماده در امان است ! نازك ( رقيق ) آفريده شده است .\r\nبطنى كه دربرگيرندهء مادهء رقيق و سبك است كه همان بطن چپ مىباشد - براى تلافى سنگينى ، غليظ آفريده شده است و اگر غليظ نبود از تحليل رفتن ماده‌اى كه در بر دارد - كه امكان داشت از ترشّح كردن يا پراكنده شدن تحليل برود - در امان نمىبود .\r\nعلاوه بر اينكه بطن چپ آوند نازك‌تر از بطن راست است ، بطن چپ تنگ‌تر از بطن راست آفريده شده است كه در اين وسط عدالت و برابرى كاملا برقرار است .\r\nقلب دو زائده دارد كه به دو گوش مىمانند ؛ اين دو زائدهء گوش مانند بر دو دهانهء در ورودى خون و نسيم كه به قلب مىآيند قرار دارند . اين دو زائده پى آلودند و تا وقتىكه قلب در انقباض است ، دو زائده چين‌خورده‌اند و سست شده‌اند .\r\nهمين‌كه قلب به حال انبساط ( گستردگى ) درآمد ، اين دو زائده تند و سفت - به سفتى زه كمان -\r\n\r\n","description":"","footnote":"","page_name":" 513 ","page_number":547},
  {"content":"\r\n\r\nمىشوند و چيزى را كه مىخواهد به قلب راه يابد در خود محصور مىنمايند . در واقع اين دو زائده همانند دو مخزن ( دو انبار ) هستند كه مادهء لازمه قلب را از آوندها دريافت مىكنند و آن اندازه كه قلب به آن نياز دارد ، به قلب گسيل مىدارند .\r\nاين دو زائده باريكند و دقيق ، تا براى در بر گرفتن مادهء مورد نياز قلب و براى ترنجيدن آمادگى كامل داشته باشند . دو زائدهء مورد بحث سخت هم هستند تا از واكنش در برابر تأثيرات خارجى دور باشند .\r\nقلب با نيروى طبيعى خود غذا را در حالت باز شدن ( انبساط ) دريافت مىنمايد . گاهى كه باز مىشود ، خون را به داخل جذب مىكند و هواى لازم را نيز به خود راه مىدهد .\r\nقلب در وسط سينه قرار دارد . زيرا هموارترين و سزاوارترين جايى است براى قلب ، اندكى به طرف چپ ميلان دارد تا از كبد دور باشد و جاى كبد گشاد باشد .\r\nطحال پايين‌تر از قلب واقع شده است و دور از قلب است و در اين پايين بودن حكمتى هست كه بعدا ذكر خواهيم كرد . اضافه بر آن قلب كه جاى براى كبد گشاد گذارد بهتر از آن است كه جاى گشاد را به طحال بدهد . زيرا كبد ارزنده‌تر از طحال است و سزاوار اهميت بيشتر است .\r\nچرا قلب از كبد دور شده است و ميل به‌طرف چپ دارد ؟\r\nاين فاصله گرفتن قلب از كبد به چندين منظور است :\r\n1 - تا حرارت همگى در يك طرف جمع نشود .\r\n2 - گرمى بايستهء طرف چپ تعديل شود ؛ زيرا طحال خودبه‌خود بسيار گرم نيست .\r\n3 - راهى - هرچند تنگ راه باشد - براى رگ توخالى ، خالى كند و فشار قلب بر آن نيايد و رگ توخالى از مزاحمت قلب در امان باشد .\r\nهرجا نورى را كه قلب بزرگ دارد و مىبينى كه هميشه برحذر و ترسو است ، مثلا خرگوش و گوزن . سبب آن است كه حرارت قلبشان كمتر از اندازهء لازم است با اينكه بسيار نفس مىكشند باز قلب را چنان‌كه بايسته است گرمى نمىبخشند .\r\nو جانورى كه قلب كوچك دارد و پردل و نترس است . سببش اين است كه قلبش بسيار گرمى دار است و گرما در قلب مىماند و شدت مىيابد .\r\nليكن اكثرا جانور داراى قلب بزرگ از جانور داراى قلب كوچك جرى و پردل‌تر است .\r\nقلب به هيچ وجه هيچ آزار و ورمى را تحمل نمىكند و ازاين‌رو هرگز حيوان سربريده‌اى ديده نمىشود كه گزندى و آسيبى در قلبش رخ داده باشد . چنان‌كه در ساير اندامان تن . اين امر ديده مىشود و رخ مىدهد .\r\nدر قلب برخى از حيوانات درشت و بزرگ جثّه ، استخوان هست و به‌ويژه در قلب گاو نر .\r\nاستخوانى كه در قلب مىباشد به سختى استخوان ديگر نيست . تمايل به كركركى دارد .\r\nدرشت‌تر و بزرگ‌تر و سخت‌تر استخوانى كه در قلب ديده شده در قلب فيل است .\r\nگاهى در قلب برخى از ميمونها استخوان دو سر پيدا مىشود .\r\n\r\n","description":"","footnote":"","page_name":" 514 ","page_number":548},
  {"content":"\r\n\r\nدليل قاطع بر نيروى زندگى در قلب آن است كه ، وقتى قلب را از لاش حيوان سربريده بيرون مىكشى ، تا مدتى از تپش نمىافتد .\r\nهركسى كه مىگويد قلب ماهيچه است اشتباه مىكند ؛ هرچند قلب شباهت بسيار به ماهيچه دارد ، اما ماهيچه نيست زيرا حركت ماهيچه غير ارادى مىباشد .\r\n\r\nفصل دوم بيماريهاى قلب\r\nقلب بيماريهاى از هر نوع ويژه به خود دارد ، مانند :\r\n1 - انواع سوء مزاج و آن سوء مزاج يا با ماده همراه است ، يا ساده و بدون ماده مىباشد .\r\nاگر سوء مزاج همراه ماده است ، ماده يا در رگهاى قلب جايگزين است ، يا در ميان جرم قلب و آبشامهء نيام قلب است ؛ به‌ويژه اگر مادهء سبب سوء مزاج قلب رطوبت باشد - كه اكثرا آنچه به ميان نيام و جرم قلب راه مىيابد مادهء رطوبتى است - آشكار است كه هرگاه مادهء رطوبتى بسيار بود ، فشار بر قلب وارد آيد و قلب از گسترش ( باز شدن ) بازمىماند .\r\n2 - آماس و راه‌بندانهايى در قلب رخ مىدهد .\r\n3 - رطوبتى مزاحم براى قلب رخ دهد كه سبب خفگى شود و قلب را از باز شدن بازدارد و قلب به جاى باز شدن پيچ بخورد .\r\n4 - از بين رفتن تك ( انحلال الفرد ) رخ دهد و اين انحلال فرد يا در نيام قلب يا در خود قلب باشد .\r\nاگر سوء مزاج در قلب استحكام يافت ، به آسانى علاج‌پذير نيست .\r\nاگر ورم گرم در قلب پيدا شود ، فورا بيمار مىميرد .\r\nاگر ورم قلب سرد باشد نه گرم ، مرگ بيمار فورى نيست .\r\nبه‌ندرت اتفاق مىافتد كه ورم سخت يا ورم سست در خود قلب پيدا شود ، اكثرا ورم در نيام قلب پديد آيد .\r\nاگر احيانا ورم سخت يا سست در خود قلب باشد ، باز به اندازهء ورم گرم كشنده نيست - كه فورا مرگ را ارمغان آورد - اما آن هم كشنده است .\r\nشايد بتوان خلط غليظ را از ورم سخت نيام قلب پاكسازى كرد .\r\nممكن است خلط آبكى را - كه ريم از آن مىچكد - از ورم قلب كه سخت نباشد - پاكسازى نمود . آن‌چنان ورمى در قلب ميمونى بوده و جالينوس حكايتش را بازگو كرده است .\r\nميمون كذايى چندين سال زندگى كرده بود ، بعد از مرگش تشريح از جثه‌اش به عمل آمد آنگاه معلوم شد كه در زندگى با چگونه ورمى زيسته است ، مىزيست ولى پيوسته لاغرتر و ناتوان‌تر مىشد .\r\nگفتيم قلب به هيچ وجه تحمّل ورم نمىكند ؛ پس چگونه تحمل مىكند كه ورم در آن جمع آيد و\r\n\r\n","description":"","footnote":"","page_name":" 515 ","page_number":549},
  {"content":"\r\n\r\nچركين گردد ؟ ! اگر فرضا قرحه در قلب پديد آيد - چنان‌كه گفته‌اند - خونى سياه از بينى مىريزد و دارندهء قلب مىميرد .\r\nممكن است در رگهاى قلب راه‌بندانهاى زيان‌آور روى دهد و كنشهاى قلب به كاستى گرايند .\r\nگفتيم ممكن است يكى از بيماريهاى قلب از بين رفتن تكى ( انحلال فرد ) باشد . اما بايد بدانى ! كه اين احتمال دور تر از احتمال وجود ورم در قلب است و از بين رفتن تك براى قلب هرگز قابل تحمل نيست .\r\nاگر احيانا از بين رفتن تك در جرم قلب رخ دهد و به بطن قلب برسد ، انسان فورا مىميرد ؛ و اگر در بطن قلب نفوذ نكرد ، ممكن است بيمار نه حالا بلكه تا روز دوم مرگش به تأخير افتد .\r\n5 - ممكن است بيمارى قلب از بيمارى نيام قلب باشد كه نيام قلب در بيمارى با اندامان ديگر مانند : مغز ، پهلو ، ريه ، كبد ، روده‌ها ، و بقيهء اندامان درونى و به‌ويژه معده شريك و سهيم باشد .\r\nيا اين شراكت در بيمارى با اندامان ديگرى باشد يا كليهء بدن در آن شريك باشد ، چنان‌كه در وقت تب بيمار مشاهده مىشود كه در اوان نوبهء تب و اوقات بحرانى تب چگونه قلب به تپش و اضطراب مىافتد .\r\nمشاركت قلب در بيمارى با اندامان ديگر غير از قلب به چندين وجه است :\r\nالف - چيزى از ما يحتاج قلب كاهش يافته باشد ؛ مثلا كبد ناتوان شده باشد و نتواند غذاى كافى را به قلب بفرستد .\r\nب - مغز ناتوان باشد . از ناتوانى مغز ماهيچه‌هاى نفس‌كش ناتوان شوند و در نفس كشيدن و پس دادن دريغ ورزند .\r\nج - خلط سودايى به اندازهء زياد در مغز جاى گرفته و بر گوهر مغز اثر گذاشته است و از گوهر مغز و از راه شريانها سرازير شده و به قلب ريخته است و تپش غير عادى قلب را برانگيخته است و نيروى قلب را كاهش داده و سبب غم و اندوه و افكار بد و تباه در دارندهء قلب شده است .\r\nد - خلط رطوبى از همين راه ( از گوهر مغز و از طريق راه شريانها ) به قلب رسيده و از اثر آن كند فهمى ، تنبلى و بىنشاطى به انسان روى آورده است .\r\nه - ممكن است كبد در حالى باشد كه خون ناپسند ، يا خون گرم زياد از اندازهء لازم يا خون سردتر از حدّ لازم ، يا خون غليظتر از مقدار لازم را به قلب تحويل دهد .\r\nو - يا اندام همسايه قلب آزار ديده است و آزار همسايه به همسايه‌اش - كه قلب است - رسيده است .\r\nز - ورم گرم يا ورم سرد در آبشامهء نيام قلب يا در اندام ديگر درونى هست ، كه آزارش به قلب نيز سرايت كرده است .\r\nح - دهانهء معده و معده از خلط لزج ، يا خلط گزنده ، يا از كرم و كرم كدو ، يا از قى كردن مادهء گزنده آزار ديده‌اند و سبب خفقان و تپش غير عادى قلب شده‌اند .\r\nط - از سبب آزار شديد باشد ، به حدّى كه قلب را نيز در بر گيرد . كه اكثرا سبب مرگ مىشود .\r\n\r\n","description":"","footnote":"","page_name":" 516 ","page_number":550},
  {"content":"\r\n\r\nى - مادهء بيمارى خفگى ، يا مادهء ورم بيمارى ذات الجنب ، يا مادهء ورم بيمارى ذات الريه و . . . سر به قلب زده است . كه در چنين حالتى مايهء خفگى مىشود و دارندهء قلب را مىكشد .\r\nك - اگر در بيمارى روى آورده ، قلب و نيام قلب سهيمند ، مثلا اگر ورم گرم در اين ما بين رخ داده باشد ، بىدرنگ مىكشد و اگر ورم سرد باشد ، باز كشنده است اما به تدريج نه فورى .\r\nل - گاهى دهانهء معده مىپرد و به اختلاج گرفتار آيد ؛ اين پريدن دهانهء معده زيان به قلب مىرساند .\r\n\r\nفصل سوم نشانيهاى شناسايى حالت قلب كه عبارتند از هشت نشانى\r\n1 - نفس در چه حالى است ؟\r\n2 - نفس چگونه است ؟\r\n3 - هيأت و حجم سينه كوچك است يا بزرگ ؟\r\n4 - پوست بدن در لمس كردن با دست چگونه است ؟\r\n5 - روىآورها بر قلب .\r\n6 - اخلاق و رفتار دارندهء قلب .\r\n7 - نيروى بدنى و ناتوانى آن .\r\n8 - پندار و گمان دارندهء قلب .\r\nو اينك به تفصيل و ترتيب : شرح هريك از نشانيهاى هشتگانه :\r\n\r\nالف - نبض :\r\nنبض سريع ، نبض بزرگ و نبض پياپى ، دليل بر حرارت قلب است و از عكس آنها عكس آنها را بگير !\r\nيعنى آنچه كه در مقابل آنها قرار دارد ، اگر در نبض پيدا بود ، دليل بر سردمزاجى قلب است .\r\nنبض نرم نشانى از مزاج رطوبى قلب با خود دارد .\r\nنبض اگر سخت بود ، دليل بر خشك‌مزاجى قلب است .\r\nنبض نيرومند و راست و درست و منظّم و مرتّب ، دليل بر سلامت و سرحال بودن قلب است .\r\nيعنى اگر خلاف آنها را مشاهده نمودى ، معلوم مىشود كه قلب كاملا صحيح و سالم نيست .\r\n\r\nب - نفس :\r\nنفس بزرگ ، نفس سريع و نفس پياپى دليل بر حرارت قلب است ؛ ضد ان را بر ضد حرارت قلب حساب كن ! يعنى دليل سردمزاجى قلب است .\r\n\r\n","description":"","footnote":"","page_name":" 517 ","page_number":551},
  {"content":"\r\n\r\n\r\nج - سينه :\r\nسينهء پهن و گشاد ، درصورتىكه سبب پهنى و گشادى سينه ، بزرگى جرم مغز نباشد - كه سر بزرگ نشانهء حجم بزرگ مغز است ، و هرجا سر بزرگ هست بايد از مغز پر باشد و مغز زياد را در برگيرد ، و اگر مغز زياد بود ، سبب بزرگى نخاع مىشود ؛ نخاع پرمايه و بزرگ حجم ، سبب رويش مهره‌ها مىشود و دنده‌ها از مهره‌ها مىرويند - نشانهء حرارت مزاج قلب است .\r\nپس منظور سينهء گشاد و پهن كسى بود كه سرش كوچك يا ميانه است و نبضش نيرومند است كه اين دليل بر حرارت مزاج قلب است .\r\nنتيجه اين بود كه اگر سينه پهن و گشاد است و سر صاحب سينه بسيار بزرگ نيست و نبض نيرومند است دليل بر حرارت قلب است .\r\nضد آن دليل بر سرد مزاجى است ، مشروط بر اينكه سر كوچك - كه مغز كم دارد - سبب كوچكى سينه نشده باشد .\r\nيعنى اگر سينه در خلقت كوچك بود سر كوچك باشد يا نباشد امّا نبض تند و نيرومند بزند ، دليل بر سردمزاجى قلب است .\r\n\r\nد - پوست در لمس :\r\nاگر بر پوست سينه موى زياد هست و به‌ويژه اگر مو فرفرى است ( مجعّد ) است ، دليل بر حرارت قلب است .\r\nكم‌مويى و بىمويى پوست سينه دليل بر سردمزاجى قلب است ، مشروط بر اينكه كم‌مويى يا بىمويى سينه سببش زياد رطوبى بودن بدن يا از اثر هوا و محيط زيست يا از اثر مراحل عمر نباشد .\r\nاگر اين شروط كه ذكر كرديم موجود نباشد - كه سبب بىمويى يا كم‌مويى سينه شده باشند - بايد دانست مادهء دودى - كه سبب پرمويى سينه مىشود - چندان نيست كه كار را چنان‌كه بايسته است انجام دهد ؛ اين در حالى است كه مو بر سينه كم روييده باشد .\r\nاما اگر اصلا سينه مو ندارد ، دليل بر خشكى مزاج قلب است و معلوم مىشود كه مادهء دودى - كه سبب رويش موى بر سينه است - اصلا در بدن شخص وجود ندارد .\r\n\r\nه - روىآورها و اثر آنها بر قلب :\r\nاگر سراپاى بدن بدون استثنا حرارت غير عادى داشت ، دليل بر حرارت مزاج قلب است و اين دليل هنگامى كاملا درست است كه طحال و كبد از برودتى كه دارند به قلب كمك نكرده باشند و حرارت قلب را تعديل ننموده باشند .\r\nاگر كلّيهء بدن بدون استثنا سرد است ، دليل بر سردمزاجى قلب است و اين هنگامى مستند است كه كبد در مقابل سردمزاجى قلب به نوعى مقاومت نكرده باشد و سردمزاجى آن را تعديل ننموده\r\n\r\n","description":"","footnote":"","page_name":" 518 ","page_number":552},
  {"content":"\r\n\r\nباشد .\r\nنرمى بدن دليل بر رطوبت مزاج قلب است و آن هم مشروط بر اينكه كبد كمترين مقاومتى در برابر اين رطوبت از خود نشان نداده باشد و قلب رطوبتى را تعديل ننموده باشد .\r\nسختى بدن دليل بر خشك مزاجى قلب است ، باز مشروط بر اينكه كبد هيچ دخالت نكرده باشد كه مزاج قلب را به تعديل برساند .\r\nدر حال مبتلا شدن انسان به تبهاى عفونى ، مشروط بر اينكه كبد سالم باشد ، بايد دانست كه مزاج قلب ، گرم رطوبى است .\r\n\r\nو - اخلاق و رفتار :\r\nكسى كه در نهاد و سرشت خارج از حالت خشم طبيعى ، خشمناك است ، و از سببى عمدى خشم را بر خود هموار نكرده است و اگر جرأت و اقدام دارد و چابك است ، دليل آن است كه قلبش گرم‌مزاج است .\r\nاگر صاحبدل طبيعتا خشمگين نيست و داراى جرأت اقدام نيست و سنگين مىجنبد ، مشروط بر اينكه اين حالات زادهء عادت گرفتن و زادهء اوهام و خيالات نباشد ، دليل بر سردمزاجى قلب است .\r\n\r\nز - نيروى بدنى :\r\nاگر نيروى بدنى انسان كم است و انسان ناتوان است ، درصورتىكه اين ناتوانى سببش آسيبى از سوى مغز يا اعصاب نباشد ، دليل آن است كه قلب ناتوان است ؛ و اگر قلب ناتوان بود ، معلوم مىشود كه سوء مزاج روى به قلب آورده است .\r\nاگر بدن نيرومند است دليل آن است كه قلب نيز داراى نيروى كافى است ؛ علاوه بر اين دليل آن است كه مزاج قلب معتدل است يعنى حرارت سرشتى ( غريزى ) و روان زندگى در قلب زياد است و به هيچ وجه شعله‌ور نشده‌اند و مادهء دودى از آنها برنخاسته است بلكه هم حرارت غريزى هم روان زندگى در قلب صاف و نورانى هستند .\r\nاما اگر بدن التهابى و انسان پكر و بيزار باشد و احتمالا نفسش به آسيبى برخورد كرده باشد ، دليل بر آن است كه حرارت قلب غريزى نيست و روىآور است و بر قلب تحميل شده است .\r\n\r\nح - پندار و گمان :\r\nاگر خيال انسانى گرايش به شادى و سرور دارد و به سوى خوش‌بينى و آرزوهاى پسنديده مايل است ، دليل بر آن است كه قلبش نيرومند است و نيز دليل بر مزاج معتدل قلب است كه حرارت و رطوبت در آن برابر و برحسب مرامند .\r\nاگر خيال و پندار انسان ، انسان را به سوى دورى جستن از اجتماع و آزار دادن ديگران بكشد ،\r\n\r\n","description":"","footnote":"","page_name":" 519 ","page_number":553},
  {"content":"\r\n\r\nدليل بر حرارت قلب است ، يعنى قلب سوء مزاج گرم دارد .\r\nاگر پندار و خيال انسان گرايش به بزدلى و اندوهگينى دارد ، دليل بر خشك مزاجى قلب است .\r\nتا اينجا ما نشانى حالات قلب را از خارج قلب ذكر كرديم ؛ اكنون ببينيم كه حالات خود قلب چگونه ما را بر چگونگى قلب آگاه مىسازند .\r\nاگر قلب التهابى بود ، خودبه‌خود دليل بر مزاج حرارى شديد قلب است و قرينه‌اى نمىخواهد .\r\nاگر قلب تپش غير عادى داشت ، تپش قلب تنها دليل بر يك حالت مخصوص در قلب نيست ، بلكه تپش قلب ممكن است در چندين حالت رخ دهد ؛ پس حالت قلب را بايد از قراين جست :\r\n1 - اگر قلب ناتوان گردد .\r\n2 - اگر قلب سوء مزاج داشته باشد .\r\n3 - و ممكن است از احساسات زياد قلب - زياد حساس بودن قلب - تپش قلب روى آورد ، كه قلب بسيار حساس از كمترين پندارى كه به قلب آيد ، يا از كمترين اندازهء بخارى - يا امثال آن - كه به قلب راه يابد قلب با تپش غير عادى روبه‌رو مىشود .\r\n\r\nبيماريهاى اشتراكى قلب\r\nممكن است قلب بيمار شود و بيمارى را از غير خود كسب كرده باشد و اندامى ديگر در اين بيمارى - كه بر قلب آمده است - سهيم باشد ، كه در اين شراكت سر و دهانهء معده ويژگى داشته و اكثرا در بيمارى قلب دست دارند .\r\nدر پيدايش دو بيمارى ماليخوليا و صرع - كه از بيماريهاى مغزند - همواره مغز و قلب باهم شريكند . اتفاق مىافتد ماده‌اى از ورم بيمارى ذات الجنب يا ورم ذات الريه به قلب منتقل شود ؛ كه در اين صورت قلب از كار مىافتد و مرگ سر مىرسد .\r\nهرگاه خلط بدن از اندازهء لازم كاهش يابد ، اولين زيان به قلب مىرسد ، زيرا كه مزاج قلب دگرگون مىشود .\r\nاگر تنها حرارت خالص ، يا سردى خالص به قلب درآيند ، شخص مىميرد . امكان دارد سرمازده‌اى را ببينى كه دارد حرف مىزند و عرق كرده يا عرق نكرده بميرد .\r\n\r\nنشانيهاى مزاج گرم طبيعى قلب\r\nنشانيهايى كه مزاج گرم طبيعى قلب را مىنمايانند از اين قرارند :\r\n1 - گشادى سينه ؛ جز درصورتىكه - چنان‌كه گفتيم - گشادى سينه سببش مغز باشد . منظور در اينجا گشادى سرشتى سينه است بدون تداخل مغز .\r\n2 - بزرگى نبض طبيعى كه گرايش به پياپى زدن و به سرعت زدن داشته باشد .\r\n3 - نفس طبيعى و بزرگ كه گرايش به پياپى آمدن و سرعت داشته باشد .\r\n4 - زياد بودن مو بر سينه و به‌ويژه آن قسمت از سينه كه كمى به‌طرف چپ است ؛ مشروط بر اين\r\n\r\n","description":"","footnote":"","page_name":" 520 ","page_number":554},
  {"content":"\r\n\r\nكه بسيارى مو از اثر رطوبتى نباشد كه از اندامى ديگر به سينه سر زده باشد و نيز مادهء رطوبى زياد باشد و محيط زيست و هوا در آن تداخل نكرده باشند .\r\n5 - خشم بسيار .\r\n6 - روح اقدام كه به معنى بىپروا و فورى دست به كار مورد علاقه زدن است .\r\n7 - حس خوش‌بينى در دارندهء دل .\r\n8 - اميدوارى زياد .\r\n9 - و چنان‌كه گفته شد بزرگى سينه اگر مغز در آن دخالت نداشته باشد « 1 » .\r\n\r\nنشانيهاى مزاج سرد طبيعى قلب از اين قرارند :\r\n1 - تنگى سينه ؛ مشروط بر اينكه شرط نامبرده در ميان نباشد ، يعنى كوچكى سينه از كم مغزى سر نباشد و در آفرينش كوچك به وجود آمده باشد بدون تداخل هيچ سببى ديگر .\r\n2 - كوچك بودن نبض طبيعى كه گرايش به كندى و تفاوت داشته باشد ، مگر اينكه سببى در كار باشد كه سرعت و كوچكى نبض را تقاضا مىكند .\r\n3 - ناتوانى دارندهء دل .\r\n4 - تنبلى صاحب دل .\r\n5 - بردبارى دارندهء دل ، مشروط بر اينكه ناتوانى و تنبلى و بردبارى سرشتى باشند و شخص آن را بر خود نياورده باشد و در كسب آنها جدّ و جهدى به كار نبرده باشد .\r\n6 - شخص دارندهء قلب در رفتار و گفتار زنانه بنمايد . « 2 »\r\n7 - سراسيمگى دارندهء قلب و سرگردانى .\r\n8 - كندفهمى .\r\n9 - از چيزهاى بسيار بىارزش واكنش نشان دادن .\r\n10 - سردى بدن دارندهء دل .\r\n\r\nنشانيهاى مزاج تر طبيعى براى قلب\r\n1 - نرمى نبض .\r\n2 - به سرعت واكنش نشان دادن دارندهء دل در برخورد با امورى كه دلتنگى يا شادى مىآورد و به سرعت پشيمان شدن .\r\n3 - رطوبى بودن پوست بدن ، مشروط بر اينكه مقاومتى با رطوبت مزاج قلب در ميان نباشد ؛ كه سابقا هم ذكر شده است .\r\n\r\n\r\n","description":"","footnote":"\r\n( 1 ) - همين عبارت شماره 9 در شمارهء يك هم آمده است و تكرارى است ، اما شگفت‌آور است كه در دو نسخهء مختلف اين تكرار آمده است .\r\n( 2 ) - مردى كه تقليد از زنان كند مزاج طبيعى قلبش سرد است ؛ آيا مزاج طبيعى قلب زنان به‌طور عموم سرد است ؟ و آيا زنى كه مردانه مىنمايد چطور ؟\r\n","page_name":" 521 ","page_number":555},
  {"content":"\r\n\r\n\r\nنشانيهاى مزاج خشك طبيعى قلب\r\n1 - سختى نبض .\r\n2 - درنگ واكنش نشان دادن با برخوردها .\r\n3 - كم‌آرامى .\r\n4 - اخلاق ددمنشانه .\r\n5 - خشكى بدن ، مشروط بر شرطى كه گفتيم ، كه : كبد در تعديل رطوبت دخالت نكرده باشد .\r\n\r\nنشانيهاى مزاج گرم و خشك طبيعى قلب\r\n1 - نبض بزرگ - تا اندازه‌اى نه كاملا بزرگ - به بزرگى نبض مزاج گرم خالص قلب ، كه اين كاستن از بزرگى سببش حالت خشكى است كه بر ابزار نبض روى آورده است .\r\n2 - نبض - كه گفتيم تا اندازه‌اى بزرگ است - سريع هم هست و تمايل به ترنجيدگى ( انقباض ) و پياپى زدن داشته باشد .\r\n3 - نفس بزرگ و سريع و پياپى و به‌ويژه در هنگام پس دادن هواى بركشيده .\r\n4 - بداخلاقى و تندخويى .\r\n5 - بىشرمى و حيا نكردن از كار ناپسند .\r\n6 - سبك جنبى .\r\n7 - سخت‌كوشى و پشتكارى .\r\n8 - زودرنجى كه سببش گرماى مزاج است .\r\n9 - دير آشتى كردن كه از خشكى مزاج سرچشمه مىگيرد .\r\n10 - موى زياد و پرپشت بر سينه و فرفرى بودن مو كه سبب خشكى ماده است و خشكى ماده از خشكى مزاج است .\r\n11 - پوست شخص دارندهء قلب در بسايى با دست ، گرم و خشك است .\r\n\r\nنشانيهاى مزاج گرم و تر طبيعى قلب :\r\n- اگر گرم مزاجى طبيعى قلب ، هم‌اندازهء مزاج خشك طبيعى قلب باشد ؛ و روآوردهاى هر دو حالت را در بودن مزاج گرم و تر طبيعى قلب باهم بسنجيم :\r\n1 - موى سينه كمتر است .\r\n2 - سينه گشادتر است .\r\n3 - نبض بزرگ‌تر اما نرم‌تر است .\r\n4 - سرعت و پياپى زدن نبض كم‌تر است .\r\n5 - دارندهء قلب زود خشمگين مىشود اما نه به شدت .\r\n6 - بدن در بسايى گرم و تر است ، باز به همان شرط كه كبد به شدّت - با سردى كه دارد - به مقابله نپرداخته باشد و در تعديل مزاج گرم قلب دخلى نداشته باشد و همچنين كبد در برابر رطوبت قلب ايستادگى نكرده باشد ؛ هرچند اين مقاومت با رطوبت مزاج طبيعى قلب خيلى شديد نباشد .\r\n\r\n","description":"","footnote":"","page_name":" 522 ","page_number":556},
  {"content":"\r\n\r\n7 - دارندهء قلب گرم و تر مزاج طبيعى اكثرا به بيماريهاى عفونى مبتلا مىشود .\r\n\r\nنشانيهاى مزاج سرد و تر طبيعى قلب :\r\n1 - نبض كاملا بزرگ نيست بلكه گرايش به كوچكى دارد .\r\n2 - نبض نرم است سريع و پياپى نمىزند ، بلكه برحسب درجات مزاج به ضد سرعت و پياپى زدن گرايش مىنمايد .\r\n3 - شخصى كه قلبش مزاج سرد و تر طبيعى دارد ، تنبل است .\r\n4 - صاحب چنين قلبى بزدل و ترسو است .\r\n5 - از اقدام به كارى درمىماند .\r\n6 - نشاط و سرحالى در او مرده است .\r\n7 - كينه‌توز نيست .\r\n8 - بسيار خشمگين نمىشود .\r\n9 - بدن در بسايى سرد و تر است ، مشروط بر آنكه كبد در گرم نمودن و خشكانيدن مزاج سرد و تر طبيعى قلب تأثير به‌سزا نداشته باشد ؛ يعنى مقاومت نكرده باشد ، هرچند اين مقاومت كم بوده و به شدّت نبوده باشد .\r\n\r\nنشانيهاى مزاج سرد خشك طبيعى قلب :\r\n1 - نبض كند است ، اما نه كاملا .\r\n2 - دارندهء قلب دير مىرنجد و خشمگين مىشود .\r\n3 - خشم گرفتنش زودگذر نيست و زياد مىماند .\r\n4 - كينه‌توز است ، كينه را در دل نگه مىدارد .\r\n5 - موى بر بدن ندارد .\r\n6 - بدنش در بسايى سرد و خشك است ، مشروط بر اينكه كبد با گرم نمودن زياد و ترى بخشيدن تا اندازه‌اى - هرچند كم - به داد قلب سرد خشك مزاج نرسيده باشد و آن را تعديل ننموده باشد .\r\n\r\nفصل چهارم نشانى گرفتن از بيماريهاى قلب\r\nدليل بيمارى قلب و نوع بيمارى قلب را بايد از مزاج غير طبيعى قلب جستجو كرد .\r\nاگر بيمارى از ناتوانى و از بين رفتن نيروى بدن و گدازيدن و آب شدن بدن شكايت دارد ، بايد حال او را بررسى كنى ! اگر سببى تازه‌وارد يا سببى پيشينه را پيدا نكردى و اشتراك اندام ديگرى را در به وجود آوردن اين حالت نديدى ، بايد حدس بزنى كه قلب با سوء مزاج روبه‌رو است و اگر تپش و پريدن قلب نيز در كشف سوء مزاج قلب كمك مىنمايد ، برهان قاطع است و دليل روشن . اگر سوء\r\n\r\n","description":"","footnote":"","page_name":" 523 ","page_number":557},
  {"content":"\r\n\r\nمزاج قلب به درجه‌اى برسد كه دارندهء قلب غش كند . بايد بدنى كه سوء مزاج قلب ريشه دوانيده و محكم شده است .\r\nاگر سوء مزاج سرد يا گرم ، يا خشك و يا بدون ماده بر قلب چيرگى يابد ، تن دارندهء قلب راه سل و گداخته شدن در بر مىگيرد .\r\nاگر سوء مزاج قلب از گرمى است و ماده همراه ندارد ، پىآمدش دق فراگير است كه همهء بدن را در بر مىگيرد .\r\nاگر قلب به سوء مزاج سرد برخورده ، نوعى از بيمارى دق را براى دارندهء قلب به ارمغان آورده است . دقى كه آن را دق پيران و دق كهن‌سالان مىنامند .\r\nاگر سوء مزاج خشك به قلب روى آورده ، آن هم نوعى از دق و نوعى بيمارى سل به دنبال دارد .\r\nاما بايد بدانى كه اين نوع از سل - كه از سوء مزاج خشك قلب سرچشمه مىگيرد - نه آن سل است كه از ورم ريه پديد آيد . در مبتلا شدن به اين‌چنين سل كه از سوء مزاج خشك قلب است ، ريه آزارى در خود حس نمىكند .\r\nدارندهء قلب در حال ابتلا به اين نوع از سل - كه از سوء مزاج خشك بدون مادهء قلب بروز كرده است - سرفه ندارد . دق اين حالت بر خلاف حالت دق گرم است ؛ كه دق ناشى از سوء مزاج خشك قلب سبب حرارت نمىشود .\r\n\r\nنشانيهاى سوء مزاج گرم قلب از اين قرارند :\r\n1 - سرعت و پياپى زدن نبض بيش از حالت طبيعى است .\r\n2 - سرعت و پياپى آمدن نفس ( بزرگى و سرعت از پياپى آمدن نفس - نسخه ) بيش از حالت طبيعى است .\r\n3 - تشنگى شديد ، كه دارندهء قلب از هواى سرد تشنگيش آرامش يابد ، و از چيزهاى سرد مىآسايد .\r\n4 - روىهم‌رفته لاغر شدن تن و گدازيدن بدون اينكه انگيزهء ديگرى در ميان باشد .\r\n5 - غم و اندوه بر صاحب‌دل مستولى است به حدّى كه غم و اندوه همراه التهاب مىباشد .\r\n\r\nنشانيهاى سوء مزاج سرد قلب :\r\n1 - نبض كوچكتر و كندتر و متفاوت‌تر از آن است كه بايد در حال طبيعى حس شود ؛ مگر اينكه نيرو از بين رفته باشد و نبض صاحب‌دل براى تلافى كردن ما يحتاج از نبض - كه از كوچكى و كندى كاهش يافته است - پياپى آمدن را بيفزايد .\r\n2 - نفس ناتوان است .\r\n3 - نيرو دارد مىگدازد .\r\n4 - از هر چيز گرم از قبيل : غذاى گرم ، بساييدن گرم ، بو كردن چيز گرم مىآسايد .\r\n5 - دارندهء قلب هراسناك و ترسو است .\r\n6 - بسيار دل‌نرم و مهربان است .\r\n\r\n","description":"","footnote":"","page_name":" 524 ","page_number":558},
  {"content":"\r\n\r\n\r\nنشانيهاى سوء مزاج تر قلب :\r\n1 - نبض نرم‌تر از نبض طبيعى مىزند .\r\n2 - دارندهء قلب از امورى كه بر روحيه تأثير مىگذارند زود واكنش نشان مىدهد و به زودى آن را به فراموشى مىسپارد .\r\n3 - دارندهء قلب داراى سوء مزاج تر ، اكثرا با تبهاى عفونى سروكار دارد .\r\n\r\nنشانيهاى سوء مزاج خشك قلب :\r\n1 - نبض ، در مقايسه با نبض طبيعى گرايش به خشكى دارد .\r\n2 - دارندهء قلب از چيزهايى كه كم يا زياد بر روحيه تأثير گذارند ، به زحمت واكنش نشان مىدهد اما واكنش ديرپا و ماندگار است .\r\n3 - بدن مىگدازد .\r\n\r\nفصل پنجم نشان از ورمهاى قلب\r\nاگر قلب در حالى است كه امكان ابتلا به ورم گرم داشته باشد ، مقدماتى دارد كه از اين قرارند :\r\n1 - اختلافى چنان شگفت‌آور و باورنكردنى در نبض پيدا مىشود كه سابقه ندارد .\r\n2 - بدن دارندهء قلب ، شعله‌ور به شدّت التهابى است و به‌ويژه شدّت التهاب در اطراف اندامان نفس‌كش بيشتر است .\r\n3 - دارندهء قلب در حال نفس كشيدن ، هرچند بيشترين مقدار از هوا را بركشد و سردترين هوا را ببلعد ، مثل آن است كه اصلا نفس نكشيده است .\r\n4 - غش كردن بر اثر از بين رفتن نفس عارض شود .\r\nروا نيست توقّع داشته باشى كه ورم قلب را نيز از سخت شدن نبض همچون ورم‌هايى كه در ساير اندامان پيدا مىشود بشناسى ؛ زيرا اين مهلت را نمىدهد كه نبض به سختى بينجامد و قبل از آنكه نبض سخت شود دارندهء قلب مرده است .\r\n\r\nقرحه در قلب :\r\nبرخى از اطباء گفته‌اند اگر قرحه در قلب پديد آيد از سوراخ چپ بينى دارندهء قلب خون مىآيد و بعدا مىميرد . نشانهء روى آوردن قرحه به قلب را بايد از آزارى كه در جاى پستان چپ حس مىشود جست .\r\n\r\nاز بين رفتن تك ( انحلال فرد ) در قلب :\r\nاين حالت تنها بستگى به سببى دارد كه تازه وارد باشد .\r\n\r\n","description":"","footnote":"","page_name":" 525 ","page_number":559},
  {"content":"\r\n\r\n\r\nفصل ششم سببهاى تأثيرگذار بر قلب\r\nانگيزه‌هايى كه بر قلب تأثير مىگذارند و قلب را از حالت طبيعى منحرف مىسازند به دو بخش تقسيم مىشوند :\r\nالف - انگيزه‌هايى كه ويژهء قلب هستند .\r\nب - انگيزه‌هايى كه قلب در پيدايش آنها با غير خود شريك است ، يا شركت چند جانبه است .\r\n\r\nسببهاى ويژهء قلب :\r\n1 - شايد چگونگى حالت نفس كشيدن باشد .\r\n2 - روىآورهايى كه سبب واكنشهاى روانى است .\r\n\r\nشرح سببهاى ويژه به قلب :\r\nالف - اگر نفس تنگ شد و يا بسيار گرم يا بسيار سرد بود ، حتما گزندى به قلب مىرسد .\r\nب - اگر سبب آسيب رسيده به قلب واكنشهاى روانى است ، بايد به گفتار ما كه در كليّات آورده‌ايم رجوع شود ؛ و بيان كرديم كه واكنشهاى روانى از راه روان تأثير بر قلب مىگذارند .\r\n1 - گاهى واكنشهاى روانى به حدّى فشار مىآورند و بيش از حد تأثيرگذار مىشوند كه گرماى غريزى قلب را به داخل سوق مىدهند و خفه مىكنند ، يا گرماى غريزى را بالا مىرانند و در خارج پراكنده مىنمايند .\r\n2 - گاهى تأثير واكنش روانى ، سر به غش كردن دارندهء قلب مىكشد .\r\n3 - و ممكن است دارندهء قلب را بميراند .\r\n4 - خشمگين شدن - كه از واكنشهاى روانى است - در ميان ساير واكنشها از همه بر قلب كمتر تأثير مىگذارد و كمتر رخ مىدهد كه انسان از اثر خشمگينى بميرد .\r\n5 - بىخوابى كشيدن زياد ، ورزش كردن بيش از حدّ لازم و امثال آنها ، قلب را تحليل مىبرند و سبب ناتوانى قلب مىشوند .\r\n\r\nفصل هفتم دستورات همگانى در معالجهء قلب\r\nما دربارهء داروهاى علاج قلب گفتارى جداگانه داريم . اگر كسى هم در علم طبابت و هم در عمل اصولى طبابت - كه عمومىتر از تنها طبابت است - معلومات كافى داشته باشد ، از گفتار ذكر شده استفاده خواهد كرد .\r\nليكن ما در اينجا به چيزهايى اشاره خواهيم كرد كه بايد در كتابهاى طبى ساده و بدون اشكال نوشته شود .\r\nقلب اندامى است ارزشمند ، ارزنده‌تر از هر اندامى كه در ردهء سر اندامها قرار گرفته‌اند . پس\r\n\r\n","description":"","footnote":"","page_name":" 526 ","page_number":560},
  {"content":"\r\n\r\nبايد هنگامى كه قلب را به وسيلهء دارو معالجه مىكنيم ، با اعتماد بر خويش به تداوى و معالجه بپردازيم ؛ حال اين معالجه پاكسازى قلب از خلط باشد ، يا مرام از معالجه تبديل مزاج قلب به سوى حالت طبيعى باشد . اگر براى پاكسازى خلط از قلب به رگ‌زنى اقدام نكرديم و داروى پاك‌ساز به جاى رگ زدن به كار برديم ، نبايد چندين وسيله را باهم در يك آن واحد به كار اندازيم و دليل آن باشد كه همه پاك‌سازند .\r\nآنچه در اين‌باره بيشتر جاى اهميت است آن است كه كارى نكنيم وسيلهء پاكسازى از اندازهء لازم بيشتر باشد و در نتيجهء آن نيروى دارندهء قلب از بين برود .\r\nبايد علاجى را تجويز كنيم كه هرگاه حس كرديم نيرو اندكى به سستى گراييده است ، نيرو را به حال توانايى بازگرداند و نيروى كاهش يافته را به وسيلهء علاج دريابيم و كارى شود كه دارندهء قلب اين كاهش را جبران كند .\r\nمثلا از اثر مزاج گرم قلب يا از اثر مزاج سرد قلب ، قلب ممكن است ضعيف و ناتوان شود . ما بايد سوء مزاج را از بين ببريم تا قلب نيروى خود را از سر بگيرد ؛ كه سرحال بودن قلب سرحالى دارندهء قلب نيز هست .\r\nآرى پاكسازى قلب از خلط مايهء بيمارى قلب ، تنها يك راه ندارد كه آن هم پاكسازى وسيلهء خون‌گيرى باشد ، مىتوانيم از هر نوع ديگر از انواع پاك‌سازىكننده‌ها استفاده كنيم .\r\nاما بايد يادآورى كنيم كه پاكسازى خلط مايهء بيمارى از قلب ، بهتر آن است كه از راه خون گرفتن صورت پذيرد ، كه خون‌گيرى به احتياطى كه بايد مراعات شود نزديك‌تر است .\r\nسبب در اينكه رگ زدن را در پاكسازى خلط مايهء بيمارى قلب ، بر ساير وسايل پاك‌سازيها ترجيح مىدهم اين است كه بيرون كشيدن خون از بدن مانند دارو نيست كه بر قلب وارد آيد .\r\nدوم اينكه اكثرا بيمارى قلب سببش پر شدن قلب از خون و بخار است ؛ رگ زدن زيان هر دو را خنثى مىنمايد .\r\nاگر تشخيص دادى كه بيمارى قلب سببش پر شدن قلب از خون است ، شاهرگ دست راست را بزن ! و اگر تشخيص دادى كه سبب بيمارى قلب جمع آمدن بخار در قلب است ، شاهرگ دست چپ را بزن !\r\nاگر نخواستى از رگ‌زنى استفاده كنى و در نظر داشتى كه پاكسازى خلط از قلب وسيلهء دارو باشد ، بايد داروهايى را كه براى پاكسازى خلط ذكر شده‌اند با علاجهاى ديگر همراه كنى ؛ زيرا داروهاى پاك‌ساز اكثرا با بدن ناسازگارند ، پس بايد داروهاى قلبى را با داروى پاك‌ساز بياميزى كه خاصيت نيروبخشى به قلب دارند .\r\nممكن است در پاكسازى خلط از قلب داروهاى ترياقى و پادزهرى كه با قلب سازگار باشند با داروى پاك‌ساز مخلوط نمايى و بهره‌رسان باشند .\r\nچنين داروهاى نيروبخش به قلب - كه گفتيم با داروى پاكسازى آميخته شوند - علاوه بر نيرو بخشيدن به قلب فايدهء ديگرى نيز در بر دارند و آن اينكه داروى پاك‌ساز را تا به قلب مىرسد\r\n\r\n","description":"","footnote":"","page_name":" 527 ","page_number":561},
  {"content":"\r\n\r\nبدرقه مىكنند و نمىگذارند راه را كج كند و به جاى ديگرى غير از قلب سر بزند .\r\n\r\nتبديل مزاج ناسازگار قلب\r\nمزاج ناسازگار قلب كه بايد تبديل شود ، در يكى از حالات زير است :\r\n1 - مزاج سرد قلب .\r\n2 - مزاج گرم قلب .\r\n3 - مزاج تر قلب .\r\n4 - مزاج خشك قلب .\r\nاگر خواستيم كه مزاج سرد ناسازگار قلب را به احسن تبديل نمائيم ، بدون پروا و با جرأت داروى گرم را مخلوط با داروى تقويت قلب تجويز مىكنيم و احتياط مىنماييم كه داروى تجويز شده چنان باشد كه خلط مايهء بيمارى در قلب را چندان به حركت تند و شديد درنياورد كه جرم قلب از اثر حركت مادهء خلط كشيده شود . اين كشيدگى خواه سببش باد باشد يا سببش مادهء ورم‌آور باشد يا غيره فرقى نمىكند .\r\nاما اگر خواستيم كه مزاج گرم ناسازگار با قلب را به احسن تبديل كنيم ، اين جسارت را در خود نمىبينيم كه تنها و تنها داروى سردىبخش را به كار ببريم ؛ زيرا گوهرى كه قلب به خاطر آن آفريده شده است روان زندگى است ، و گوهر گرم در روان جاى داده شده است . گرمى روان گرمى سرشتى است و از آن گرميها نيست كه به بدن زيان مىرساند .\r\nدر حالتى كه سوء مزاج گرم رخ مىدهد گرماى غريزى روان را كاهش مىدهد و تحليل مىبرد و دودآلود مىنمايد و تيره مىگرداند .\r\nاگر داروى سردىبخش به جرم قلب آيد و منظور از آن فرو نشاندن گرماى قلب باشد و آن داروى سردىبخش با داروى تقويت كنندهء حرارت سرشتى همراه نباشد ؛ منظور اين است كه خاصيت گرمى بخشيدن همراه گرمى موجود در دارو باشد ، ممكن است جرم قلب از آن بهره بيند اما ممكن است روان زندگى - كه اصل و مادر قلب است - زيان بيند .\r\nليكن اگر داروى سردىبخش را همراه دارويى كه در خاصيت ، گرماى غريزى را تقويت مىنمايد ، براى روبه‌راه كردن مزاج گرم قلب به بيمار بدهيم كه دارو دوطرفه بهره‌رسان باشد ؛ از طرفى داروى سردىبخش گرماى بيگانه را - كه سبب سوء مزاج قلب شده است - كاهش مىدهد و تحليل مىبرد و از سوى ديگر داروى همراه - كه خاصيت تقويت گرماى غريزى دارد - گرماى غريزى قلب را تقويت مىبخشد و ما در قلب ، كه منظورم روان زندگى است ، از آن بهره بيند .\r\nهم ازاين‌رو بود كه دانشمندان پيشين در معالجهء سوء مزاج گرم قلب و روىآورهاى آن هميشه داروهاى سردىبخش را با داروهاى گرم سازگار با قلب مىآميختند و بر اين باور بودند كه اگر طبيعت نيروى كافى داشته باشد سردىبخش و گرمىبخش را از هم جدا مىسازد ، سردىبخش را بر قلب مىگذارد و داروى گرمىبخش سازگار با قلب را به روان زندگى تحويل مىدهد و تعادل در ميان اين و آن برقرار مىشود .\r\n\r\n","description":"","footnote":"","page_name":" 528 ","page_number":562},
  {"content":"\r\n\r\nهمان دانشمندان پيشين اگر دارويى را پيدا مىكردند كه خاصيت تعديل روان زندگى را در بر داشت ، يا روان را نزديك به اعتدال مىگردانيد - مثلا داروى گاو زبان - آن را بىدرنگ به كار مىگرفتند .\r\nاين طرح معالجه كه داروى سردىآور را براى قلب داراى سوء مزاج گرم با داروى تقويت كنندهء گرماى غريزى و طبيعى قلب به بيمار بدهند در صورتى بهره‌رسان است كه طبيعت - چنان‌كه اشاره كرديم - نيرومند باشد ، اما اگر طبيعت نيرومند نيست و ناتوان است از معالجه بهره‌اى حاصل نمىشود .\r\nگاهى دانشمندان قديم ، براى رسانيدن دواى گرم سازگار با قلب كارى مىكردند . چنان كه :\r\nاز دردى گوهر اكثر داروهاى سردىبخش ( از گوهر سنگين اكثر داروهاى سردىبخش .\r\nنسخه ) كه كمتر نفوذ مىكنند و طبيعتا گرايش به ماندن و ماندگار شدن دارند و از نفوذ كردن در مىمانند ، داروى بر طرف كردن مزاج سرد قلب را مىساختند و براى اينكه بتواند نفوذ كند و ثابت نماند ، داروى گرم نفوذكننده را با داروى ساخته از دردى گوهر داروهاى سرد مىآميختند تا داروى سرد را نفوذ دهد و آن را تا سرمنزل مقصود بدرقه كند و طبيعت اين داروهاى درهم آميخته را به قلب تحويل دهد .\r\nمثلا زعفران را با ساير آميزه‌هاى قرص كافور مخلوط مىكردند كه زعفران كافور و آميزه‌هايش را به سوى قلب روانه كند و نفوذ دهد كه پس از رسيدن دارو به قلب نيروى طبيعى دست به كار شود و داروى گرم را از قلب منحرف سازد و آن را به روان تسليم كند و سردىبخشها را براى پايين آوردن درجهء حرارت مزاج گرم ناسازگار قلب و تعديل سوء مزاج گرم قلب به كار وا دارد .\r\nاين اسلوب معالجهء پيشينيان در واقع مفيدتر از آن است كه تنها داروهاى سردىبخش را براى تعديل مزاج گرم ناسازگار قلب استعمال نمايند ، چنين داروهاى سرد خالص ، بدون كمك گرفتن از داروى گرم نفوذ دهنده ، در اول راه گير مىكنند و راه لازم را نمىپيمايند و بدون راننده به راه‌روى ادامه نمىدهند .\r\nپزشكانى كه به كار اطباء پيشين راضى نبودند و از اين اسلوب معالجه انتقاد مىكردند و زعفران را از آميزه‌هاى قرص كافور دور ساختند ، بدون اينكه آگاه باشند قرص كافورى را كم مايه كردند .\r\nو مىتوانى مزاج گرم ناسازگار قلب را به وسيلهء رب ميوه‌ها معالجه كنى ! به‌ويژه در اين‌باره آب سبب شامى و ميوهء به خوب است و ميوهء به و آنچه خاصيت همانند به دارد بهترين داروست كه بعدا به تفصيل راجع به ميوهء به و امثال آن شرحى داريم كه بيان مىكنيم .\r\nعلاج سوء مزاج گرم قلب با داروهاى پاشيدنى و ضمادهاى فرونشانندهء حرارت كه با داروهاى نيروبخش قلب مخلوط باشند ، ممكن است .\r\nاگر تشخيص دادى كه سبب سوء مزاج گرم قلب مادهء خلط است آن را پاكسازى كن !\r\n\r\n","description":"","footnote":"","page_name":" 529 ","page_number":563},
  {"content":"\r\n\r\n\r\nعلاج سوء مزاج سرد قلب :\r\n1 - بايد در معالجهء سوء مزاج سرد قلب معجونهاى بزرگ - كه بعدا ذكر خواهيم كرد - به كار برى !\r\n2 - شراب ريحانى در معالجهء سوء مزاج سرد قلب وارد است .\r\n3 - ورزشهاى ميانهء ورزش بسيار سخت و خسته‌كننده و ورزش سبك .\r\n4 - ضمادها و پاشيدنيهاى گرم‌مزاج و خوشبوى كه با قلب سازگارند .\r\n5 - غذاهاى گرم به اندازه‌اى كه هضم شوند .\r\nاگر سبب سوء مزاج سرد قلب ماده باشد آن را پاكسازى كن !\r\n\r\nعلاج سوء مزاج خشك قلب :\r\nدر علاج سوء مزاج خشك به اين چيزها نياز است :\r\n1 - غذاى بسيار رطوبت‌بخش و بعد از غذا خوردن به حمام رفتن .\r\n2 - در آبزن نشستن بيمار و استراحت كردن در آن .\r\n3 - بيمار تا ممكن است آرام و بىحركت باشد .\r\n4 - نوشيدن آب سرد ؛ اما اگر بيمار احساس سرماى زياد كرد ، بايد از نوشيدن آب بسيار سرد دورى جويد و به وسيلهء غذاها و شربتهاى سرد ، آب بسيار سرد خوردن را تلافى نمايد .\r\nاكثرا بعد از خوردن غذاى گرم بيمار بخوابد و تا بيشتر بخوابد بهتر است .\r\nاگر تشخيص دادى كه مادهء خلطى گرمى ، سبب سوء مزاج خشك قلب شده است آن را پاكسازى كن !\r\nهرگاه راجع به علاج دق و پژمرده شدن سخن رانديم ، اين بحث را بيشتر تفصيل مىدهيم .\r\n\r\nعلاج سوء مزاج تر قلب :\r\nبراى بيمارى كه قلبش سوء مزاج تر دارد ، دستوراتى داريم كه از اين قرارند :\r\n1 - غذا بايد نرم و لطيف باشد ، خوب كيموس باشد و زياد از اندازه نخورد .\r\n2 - داروهاى خشكاننده تناول كند .\r\n3 - ورزش ميانه ، نه سخت و نه سبك كند و پياپى ورزش كند .\r\n4 - قبل از غذا خوردن به حمام برود ، زياد حمام رفتن و تن را در آبهاى گرم معدنى شستن و زياد در آب گرم ماندن به نفع بيمار است .\r\n5 - داروهاى مسهل و ادرارآور بخورد .\r\n6 - شراب تند و نيرومند كه اندكى بوى خوش از آن به مشام مىرسد بنوشد .\r\nاگر بيمار حرارت دارد ، از حمام دورى جويد و جماع كردن براى او خوب است .\r\nاگر تشخيص دادى كه سبب سوء مزاج تر قلب ، مادهء رطوبى يا مادهء گرم رطوبى است ، آن را\r\n\r\n","description":"","footnote":"","page_name":" 530 ","page_number":564},
  {"content":"\r\n\r\nپاكسازى كن !\r\n\r\nگفتارى دربارهء داروهاى معالجهء قلب :\r\nاگر مىخواهى كه داروهاى علاج بيمارى قلب را كاملا ياد بگيرى و بشناسى بايد به لوحهاى داروهاى ساده مراجعه كنى و از لوحى كه دربارهء اندامان نفس‌كش است داروهاى علاج قلب را برچينى .\r\nاما در اينجا به حسب نيازمندى در اين هنگام كه سخن راجع به قلب و بيماريهاى قلب است ، داروهايى را ذكر مىكنيم و نام مىبريم كه در رأس داروها قرار دارند و مادر ساير داروهاى علاج قلب به شمار مىآيند .\r\nمىگوييم : داروهايى كه در علاج قلب نزديك به اعتدال مزاج هستند عبارتند از : ياقوت ، بيجاده ، فيروزه ، طلا ، نقره ، گل گاو زبان .\r\n\r\nداروهايى كه مزاج گرم دارند و آنها را داروى گرم مىناميم عبارتند از :\r\nدرونه ، ماه پروين ، مشك ، عنبر ، زنجفيل بيابانى ، ابريشم كه خاصيت گرمى دارد ، زعفران ، بهمنان ، كه زعفران و بهمنان خيلى زود بهره مىرسانند ، ميخك ، كه بسيار تأثير عجيب دارد ، عود خام ، بادرنجبويه ، بزر بادرنجبويه ، ريحان كوهى ، بزر ريحان كوهى ، شاه افسرم ، بزر شاه افسرم ، قاقله ، فلنجه ، پلنگ مشك ، بزر پلنگ مشك ، برگ ترنج ، گوشت ترش ترنج ، درخت هندى ( سازج ) ، زنجفيل شامى ، كه تأثير شگفت‌آور دارد .\r\n\r\nداروهاى سردمزاج براى علاج قلب از اين قرارند :\r\nمرواريد ، كهربا ، بدل مرجان ، كافور ، صندل ، گل محمدى ، تباشير ، گل مهرزده ، سيب ، گشنيز خشك‌شده ، گشنيز سبز و غيره .\r\n\r\n","description":"","footnote":"","page_name":" 531 ","page_number":565},
  {"content":"\r\n\r\n\r\nگفتار دوم شرح جزئيات بيماريهاى قلب به تفصيل\r\n\r\nفصل اول خفقان\r\nخفقان نوعى پريدن و تپش غير عادى است كه به قلب روى مىآورد ، سبب خفقان عبارت است از هرچه آزار به قلب مىرساند ، هرچه قلب از آن آزار بيند ، و اين آزاررسان به قلب كه مايهء خفقان قلب مىشود چند صورت دارد :\r\n1 - سبب آزار قلب در خود قلب است .\r\n2 - سبب آزار قلب در نيام قلب است .\r\n3 - آزار قلب از اندامان همسايهء قلب به قلب سرايت كرده است .\r\n4 - سبب ممكن است مادهء خلطى باشد .\r\n5 - آزار قلب نتيجهء سوء مزاج سادهء بدون ماده باشد .\r\n6 - شايد از ورم باشد .\r\n7 - سبب گسستگى و تحليل تك است ( انحلال فرد ) .\r\n8 - چيزى بيگانه سبب آزار قلب شده است .\r\n9 - شايد از اثر ترسويى و بزدلى زياد - كه دارندهء قلب دارد - قلب آزار ديده باشد .\r\n10 - شايد از حساسيت زياد قلب آزار بيند .\r\nگفتيم ممكن است سبب آزار ديدن قلب مادهء خلطى باشد ، حال ببينيم چگونه ماده‌اى سبب آزار قلب مىشود .\r\nالف - اگر خلط خونى باشد .\r\nب - اگر خلط رطوبى باشد .\r\nج - ممكن است خلط سودايى باشد .\r\nد - امكان دارد خلط صفرايى باشد .\r\nه - شايد خلط بادى و زادهء باد باشد كه از ساير خلطها سلامت‌تر و كم‌آزارتر و علاجش از همهء\r\n\r\n","description":"","footnote":"","page_name":" 532 ","page_number":566},
  {"content":"\r\n\r\nخلطها آسان‌تر است .\r\nاگر قلب از سوء مزاج ساده و بدون ماده با آزار روبه‌روست ، بايد بدانى كه هر سوء مزاجى چيره بر جسم باشد نيروى تن را كاهش مىدهد و ناتوانى مىآورد و هر نوع از ناتوانى جسم ، درصورتىكه چيزى از نيرو در قلب باقىمانده باشد ، قلب را به نوعى تشويش و اضطراب وادار مىنمايد به اين مىماند كه قلب مىخواهد از خود دفاع كند و آزار را از خود دور سازد ، اين تشويش قلب همان خفقان است .\r\nاگر قلب به پريدن و تپيدن زياد غير عادى مبتلا گردد ، خفقان قلب به غش كردن بيمار مىانجامد ، و اگر از حالتى كه سبب غش كردن مىشود تپيدن و پريدن قلب پا فراتر نهد ، آژير مرگ دارندهء قلب است .\r\nهر درد و آزارى كه از سوء مزاج سادهء بىماده ممكن است بر قلب آيد ، از هر مزاج غير ساده ، يعنى همراه ماده هم حتما ساخته است و سوء مزاج سوء مزاج است چه ساده ، چه با ماده ، براى آزار قلب هر نوع سوء مزاجى آمادگى كامل دارد .\r\n\r\nورم گرم در قلب :\r\nورم گرم قلب وقتىكه شروع به ايجاد شدن مىكند و هنوز در راه است ، سبب خفقان قلب مىشود و خفقان قلب غش كردن در پى دارد و از آن پس مرگ حتمى است .\r\n\r\nورم سرد قلب :\r\nورم سرد در قلب تقريبا حالش حال ورم گرم است ، اما فورا سبب مرگ نمىشود و مهلتى ، آن هم كم ، به دارندهء قلب مىدهد .\r\nاز بين رفتن تك ( انحلال فرد ) و بندآمدنيها در قلب نيز حال ورم سرد قلب دارند .\r\nبندآمدنيهاى خطرناك است كه در گدارهاى خون و در گدارهاى روان زندگى و در قلب و اطراف نزديك قلب و در رگهاى درشت كه از اجزاء ريه به شمار مىآيند به وجود آيد .\r\nبيگانه‌هايى كه سبب آزار ديدن قلب مىشوند چند احتمال دارند :\r\n1 - درد و آزار گرمىآور و واكنش مادهء ورمها ، اندام همجوار قلب را دربرگرفته و قلب از آزار همسايه نصيبى برده است .\r\n2 - دارندهء قلب داروى سمى خورده است و آزار ناشى از سم به قلب رسيده است .\r\n3 - از نيش جانوران زهردار - كه دارندهء قلب را آزار رسانيده‌اند - آزار به قلب سرايت كرده است .\r\n4 - كرمهاى موجود در شكم ، و به‌ويژه كرمهايى كه به بالاييهاى مكان غذا و مكان مدفوع رسيده‌اند ، آزار قلب را هم فراهم كرده‌اند .\r\nاگر آزار قلب از حساسيّت و رقّت قلب است و خفقان را براى قلب به وجود آورد ، چنان است كه بادى بسيار كم و اندك در فضاى ميان قلب و نيام قلب خزيده باشد ، يا باد به جرم قلب راه يافته باشد ، يا در رگهاى دل پناه گرفته باشد ؛ اين اندك باد سبب خفقان قلب مىشود .\r\n\r\n","description":"","footnote":"","page_name":" 533 ","page_number":567},
  {"content":"\r\n\r\nكمترين حالت گرمى يا سردى كه به قلب درآيد ؛ مثلا حتى اگر بعد از نوشيدن آب باشد بدون اينكه به كارهاى قلب زيانى برسد و قلب همچنان در انجام كار خويش توانا بماند ، باز خفقان قلب رخ مىدهد .\r\nآزارى كه به قلب رسد و مايهء خفقان قلب گردد ، اگر از شراكت غير است و ديگران در آن سهيمند ، آن هم چند جهت دارد :\r\n1 - سهيم بودن تمامى بدن در آزار ديدن و تپش و پريدن خارج از حدود لازم قلب ، چنان‌كه در تبها روى دهد ؛ به‌ويژه وقتىكه دارندهء قلب به تب وبايى مبتلاست .\r\n2 - آبشامه ( نيام قلب ) در آزردن و تپش و پريدن قلب دخالت دارد ، كه مثلا ورم سست در آبشامهء نيام قلب سر برآرد .\r\nيا اينكه ورم آبشامهء نيام قلب ورمى سخت باشد ، چنان‌كه براى آن ميمون و آن خروس كه ذكرشان آمد پيش‌آمده بود .\r\n3 - معده در آزردن قلب دستى داشته باشد ، مثلا خلط لزج شيشه‌اى در دهانهء معده باشد ، يا خلط گزندهء صفرايى در دهانهء معده جاى خوش كرده باشد ، يا اينكه خوراك در معده تباه شده باشد و از آزار معده ، سهمى به قلب رسيده باشد و سبب خفقان قلب از شراكت معده باشد .\r\n4 - يا از مشاركت همهء اندامان دردمند ، قلب به درد آيد و به خفقان دچار گردد . زيرا درد هر اندامى كه شديد و بيش از حد باشد ، حتما قلب از آن متأثر مىشود ، كه در ميان ساير اندامان تن ، معده بسيار در اين شراكت دست دارد ؛ مثلا هرگاه خلط در معده بود و معده را به درد آورد يا جوشهايى در دهانهء معده پيدا شوند ، يا بعد از قى كردن بسيار شديد و تند ، معده به چنان سستى و آزارى مبتلا مىشود كه به زحمت مىتوانى آزار معده را با آزار قلب يكى ندانى !\r\nيا شايد دهانهء معده بپرد و بتپد و خفقان قلب را پيروى كند كه اين حالت پريدن و تپيدن دهانهء معده بسيار شبيه خفقان قلب است و تو گويى قلب است كه خفقان دارد نه دهانهء معده .\r\n5 - يا مىتوان ريه را در ايجاد خفقان قلب مجرم شناخت ؛ مثلا در آن طرف ريه كه نزديك قلب است راه‌بندانيهايى پديد آيد و نفس راه راست خود را نپيمايد ، كه در اين حالت تنگى نفس روى دهد كه جاى نگرانى است .\r\n6 - ممكن است در حالت بحران بيمارى ، وقتىكه خلط به راه بحرانى مىرود خفقان روى دهد كه اين بحث را در جاى ويژه به خود شرح خواهيم داد .\r\n7 - اگر كسى بعد از بيمارى ، خفقان قلب دارد و هنگام بيمارى دلش به هم آمده و صفراى زياد بيرون داده و بعد از بيمارى نيز دل به هم خوردن باقى است ، اين نوع خفقان قلب جزء خفقان ناپسند است و آژير پيدايش تشنّج در معده است .\r\n\r\nنشانيهاى خفقان :\r\nنشانيهايى كه مىتوان از آنها بودن خفقان را بشناسى از اين قرارند :\r\nنبض . هرگاه نبض دارندهء قلب از راه طبيعى پا فراتر يا فروتر نهاد و از حالت طبيعى خارج شد ،\r\n\r\n","description":"","footnote":"","page_name":" 534 ","page_number":568},
  {"content":"\r\n\r\nخبر از خفقان قلب مىدهد ؛ كه اين دگرگون شدن و از حالت طبيعى بيرون آمدن نيز چند صورت دارد ؛ نبض بزرگتر يا كوچكتر از حدّ لازم و متوقع ، سريع‌تر از نبض طبيعى ، كندروتر از بايسته ، جداجداتر و بيشتر از اندازهء لازم داراى تفاوت ، پياپى زدن نبض به حالت غير عادى .\r\nگاهى مىبينى كه نبض با نبض بيماران آسم شباهت كامل دارد .\r\nاگر مادهء خفقان‌آور براى قلب مادهء رطوبى باشد ، نبض بسيار نرم است و خبر از رطوبى بودن ماده مىدهد ؛ دارندهء قلب نوعى احساس دارد كه گويى قلبش در رطوبتى غلت مىخورد .\r\nاگر مادهء سبب خفقان قلب مادهء خونى باشد ، در شخص داراى قلب نشانيهاى حرارت و التهاب ديده مىشود ؛ نبض سريع مىزند و هنگامى كه خفقان آرام است ، نبض بزرگ است .\r\nاشخاص دارندهء قلب خفقانى كه مادهء خفقان‌آور خونى باشد ، از جماع كردن مىآسايند و بهره بينند .\r\nاگر مادهء انگيزه خفقان در قلب ، خلط سردمزاج باشد ، بايد عكس خفقان خونى ( خفقانى كه ماده‌اش خونى است ) را به حساب آرى .\r\nاگر سبب خفقان قلب ، خلط صفرايى باشد - كه كمتر روى مىدهد خلط صفرايى در قلب باشد - آن را در نشان بيماريهاى صفرايى بياب كه بعد از خفقان آيند .\r\nنبض سخت نيز دليل بر خفقان صفرايى است .\r\nالتهاب تند و شديد تن دارندهء قلب نيز گواه خفقان صفرايى مىشود .\r\nاگر مادهء خفقان‌آور قلب خلط سودايى باشد ، آن را از غم و اندوه ، دورى كردن از مردم و سختى نبض بيمار مىتوان شناخت .\r\nاگر سبب خفقان باد است ، تپش و پريدن قلب كمتر از حالت خفقانيهاى ديگر است ، اختلاف نبض كم است .\r\nاگر سبب خفقان قلب ، ورم است - ورم گرم يا سرد در گوهر قلب پيدا شده يا در نيام قلب - مىتوانى از نشانيهاى ذكرشده براى شناسايى ورم گرم و سرد در قلب استفاده كنى .\r\nاگر از بين رفتن تك است و در قلب روى داده ، انگيزه‌هاى آن را بررسى كن و خفقان قلب را تشخيص ده !\r\nاگر خفقان ناشى از داروى سمى باشد - كه دارندهء قلب خورده است - يا ناشى از نيش جانوران زهردار - كه دارندهء قلب را نيش زده‌اند - باشد ، نبودن سببهاى ساير حالات و بودن سبب سم و نيش‌زدگى سبب خفقان را آشكار مىسازند .\r\nاگر سبب خفقان ، كرم در شكم است ، آن را نيز از سم و نيش جانوران قياس كن !\r\nاگر خفقان قلب از مزاج گرم بدون مادهء دارندهء قلب است ، شخص مبتلا به خفقان قلب ، از اثر سوء مزاج گرم ساده ، با التهاب شديد دست به گريبان است و احساس نمىكند كه رطوبتى چندان هست كه قلبش در آن غوطه‌ور و در حركت باشد ، نبض سريع است و پياپى مىزند ، سرعت و پياپى زدن حتى در غير وقت برانگيخته شدن خفقان موجود است .\r\n\r\n","description":"","footnote":"","page_name":" 535 ","page_number":569},
  {"content":"\r\n\r\nگاهى سببهايى كه بدون ماده ، حرارت براى بدن به ارمغان مىآورند ، خفقان قلب را به دنبال دارند .\r\nدر بيمارى دق و امثال آن نيز خفقان قلب پديد آيد .\r\nاگر سبب خفقان قلب ، مادهء خلط سردمزاج است ، از پاك‌سازيهاى خلط فرونشان گرماى غريزى ، از بيماريهاى سردىآور ، از هوا و غيره ، از تفاوت نبض در غير هنگام خفقان مىتوان آنها را شناسايى كرد .\r\nاگر خفقان قلب از نتيجهء بندآمدنيها باشد ، دليلش را از اختلاف نبض در كوچكى و بزرگى ، در ناتوانى و نيرومندى به دست آر ! به شرطى كه علامات پر شدن خارج از حال طبيعى نباشد .\r\nاگر خفقان قلب از زياد احساساتى بودن قلب است و چنان‌كه گفتيم از كمترين اندازه بادى كه روى مىآورد ، يا كمترين آزارى كه رخ دهد به خفقان مىافتد ، علاماتش را از علامات سلامتى كامل مىدانى .\r\nدارندهء قلب تن سالم دارد ، نبضش نيرومند است ، نفس بدون كم و كاستى است ، هيچ اندامى از اندامان تن آسيب نديده‌اند ، بزرگى نبض و نيرومندى نبض بهترين گواه بر اين حقيقتند كه خفقان از قلب احساساتى است و حساسيت شديد قلب سبب خفقان شده است .\r\nدر اين حالت هرچند تپيدن و پريدن قلب پياپى باشد ، بدن سلامت خود را حفظ كرده است و نيروى بدن بر مرام است ، كار و كنشهاى دارندهء قلب درست و صحيح انجام مىشوند .\r\nاكثرا كسانى را كه قلب بسيار حساس دارند و حساسيت زياد قلب سبب خفقان مىشود ، مىتوانى از چهره بشناسى . چهرهء چنين اشخاصى از واكنشهاى روانى - هرچند كم هم باشد - از قبيل شادى ، غم ، نگرانى ، خشم ، برمىانگيزد و عكس العمل نشان مىدهد .\r\nاگر كلّيهء بدن در به وجود آوردن خفقان قلب شركت دارد ؛ مثلا در حالت تب و حالت بحرانى بيمارى ، دليل آشكار است .\r\nاگر گناه خفقان قلب به عهدهء معده است ، بايد سبب را در حالات و چگونگى معده پيدا كرد :\r\n1 - آيا اشتهاى بيمار كم است يا زياد ؟\r\n2 - چه چيزهايى را از معده بيرون مىدهد ؟\r\n3 - آيا شبح‌هاى خيالى را مىبيند و در نظر مجسّم مىكند ؟\r\n4 - دل به هم آمدن هست ؟\r\n5 - درد پيچش شكم دارد ؟\r\n6 - يكى از نشانيهاى معدهء سبب خفقان قلب اين است كه وقتى بيمار گرسنه و معده تهى از خوراك باشد ، خفقان سبك مىشود ، مشروط بر اينكه مادهء صفرايى در حال گرسنگى و تهى بودن معده در دهانهء معده ريزش نكرده باشد .\r\n7 - اگر در حال و هنگام هضم غذا خفقان شدّت نيابد ، مىتوانى خفقان قلب را از معده بدانى .\r\nاگر ريه در به وجود آوردن خفقان قلب دخالت داشته باشد ، دارندهء ريه كه به بيمارى آسم مبتلا\r\n\r\n","description":"","footnote":"","page_name":" 536 ","page_number":570},
  {"content":"\r\n\r\nشده باشد ، دليل است كه خفقان قلب نشانى از ريه دارد . همچنين نشانيهايى باشند كه رطوبت داخل ريه را بازگو كنند ، يا اينكه بندآمدنيها در گدارهاى ريه سبب خفقان قلب مىشوند كه راجع به اين بندآمدنيها در باب ويژه به آن بياناتى داريم .\r\nاگر سبب خفقان قلب از بيمارى خفگى ( خناق ) است ، نشانيهاى خناق را در باب خناق ذكر كرده‌ايم .\r\nممكن است دهانهء معده سبب خفقان قلب باشد ، بايد از جريان لعاب و دردى كه گويى آن را گاز گرفته‌اند و دردى كه به خليدن چيزى تيز مىماند كه در دهانهء معده رخ دهد ، سبب را شناخت .\r\n\r\nعلاج انواع خفقان قلب\r\nاگر سبب خفقان قلب ماده است ، هر نوع ماده‌اى از هر جنس باشد ، حتما بايد پاكسازى شود .\r\nمادهء خونى را بايد وسيلهء رگ زدن و خون گرفتن بيرون آورد و بايد خونى را كه مىگيرى به حدّ كافى باشد .\r\nبايد غذاى دارندهء قلب را در چندىوچونى تعديل كنى .\r\nاگر خفقان قلب نوبتى بود ، يا خفقان در فصلى از فصول سال بيشتر رخ داد ، مثلا در بهار بيشتر از ساير فصول تپيدن و پريدن قلب روى داد ؛ بايد قبل از آمدن نوبت خفقان رگ بزنى . غذاى دارندهء قلب لطيف و نرم باشد ، چيزهايى را بخورد كه تقويت قلب مىكنند .\r\nاگر ماده خلط بلغمى بود و سبب خفقان قلب شده بود ، بايد براى پاكسازى كردن آن داروهايى استعمال شود كه تأثير خوب بر قلب دارند ، كه بهترين و تأثيربخش‌ترين بر قلب به‌طور احسن در اين‌باره ، آن نوع از معجونهاى بزرگ ( ايارج ) است كه رطوبتهاى لزج را برمىكند و بيرون مىراند .\r\nاگر مادهء خفقان‌آور قلب خلط سودايى است ، بايد آن را وسيلهء ايارج « روفس » ، ايارج « لوغاذيا » و هر دارويى كه خلط سودايى را از جاهاى دور پاكسازى مىكند معالجه كرد ، و پس از پاكسازى خلط سودايى ، به تعديل مزاج بپردازد !\r\nاگر خلط به وجود آورندهء خفقان قلب خلطى است سردمزاج ، داروهاى گرم را به كار گير !\r\nاگر خلط گرم‌مزاج سبب خفقان قلب است ، از داروهاى سردىبخش استفاده كن و به‌ويژه براى خلط سرد يا خلط گرم داروهايى را به كار ببر كه با قلب سازگارند و قلب از آنها بهره مىبيند و زيانى به قلب نمىرسانند .\r\nاگر سبب خفقان قلب در معده است و خلط غليظ در معده به هم آمده است ، دستور معالجه‌اش چنين است :\r\nپس از غذا خوردن و خوردن نرمىبخشهاى مانند آب ترب و اسكنجبين ، بيمار بايد قى كند و بعد از آن اسهال شود . داروهاى اسهالى در چنين حالى عبارتند از « لوغاذيا » ، « ثناديطوس » ( ثيادريطوس . نسخه ) ، « ايارج فيقرا » ( معجون تلخ مسهل ) كه با پيه حنظل تقويت شده باشد ،\r\n\r\n","description":"","footnote":"","page_name":" 537 ","page_number":571},
  {"content":"\r\n\r\nداروهايى كه از قارچ چمنى يا سس صغير مىسازند .\r\nاگر خلط صفرايى گزنده در معده است و سبب خفقان قلب شده است ، علاجش اين است كه در زير مىآيد :\r\nدارندهء معده رب ميوه‌ها و ميوه‌هاى خوشوى و ميوه‌هاى مانند سيب و به بخورد و اگر بعد از غذا ميوهء به بخورد خوب‌تر است . گلابى و امثال آن خوبند . معدهء داراى خلط صفرايى را مليّن كن ، بايد شخص دارندهء معده از هر چيزى كه به خلط مرارى تبديل مىشود بپرهيزد و در تعديل مزاج معده بكوشد .\r\nاگر خوراك در معده تباه شده است و فساد خوراك معده ، معده را آزار مىدهد و آزار معده به خفقان قلب مىانجامد ، بايد كارى كنى كه معده را آن اندازه نيرو بخشى كه بتواند خوراك تباه شده را هضم كند . علاج نيرو بخشيدن و هضم كردن خوراك فاسد شده در معده را در باب ويژه به معده ذكر خواهيم نمود . اگر خوراك فاسد شده هضم شد ، سبب خفقان قلب از بين مىرود .\r\nبايد در عين حال كه سرگرم معالجهء معده هستى ، نيروبخشى به قلب را در نظر داشته باشى .\r\nقلب را چنان نيرومند نمايى كه از چنين حالاتى تأثيرپذير نباشد . پس وقتى داروى از بين بردن سبب را تجويز مىكنى ، بگذار همراه آن داروى تقويت قلب باشد .\r\n\r\nدستورات دارويى و علاجى در حالت خفقان قلب :\r\n1 - اگر كسى كه خفقان قلب دارد ، چند شبى پياپى هر شب به وزن يك مثقال گل گاو زبان تناول كند كه به صورت شربت باشد بسيار بهره مىبيند .\r\n2 - به وزن هستهء خرما ( يك‌سوم مثقال ) ، ميخك نر با دوازده مثقال شير حيوانى قاطى كند و ناشتا سركشد ، تجربه شده است و خوب است .\r\n3 - اگر حرارتى هست چند روز پياپى ، مرزنگوش خشكيده را در آب مخلوط كند و بنوشد و اگر حرارت نيست مرزنگوش خشكيده را در شراب مخلوط كند و چند روزى پياپى بنوشد .\r\n4 - دارندهء خفقان قلب هميشه خوش‌بوهاى ملايم با خود داشته باشد ، خوشبوها را بخور كند و بو كند .\r\n5 - كسى كه خفقان گرم دارد ، بايد خوش‌بوهايى از قبيل : گل محمدى ، كافور ، صندل ، روغنهاى سردمزاج و سردىبخش با داروهاى كم حرارت مانند مشك و زعفران و ميخك به كار ببرد . مگر اين كه حرارت به جاهاى دشوار كشد ؛ اگر چنين بود و حرارت شدت داشت بايد تنها داروهاى سرد و سردىبخش استعمال كند و داروهاى داراى حرارت - هرچند كم حرارت هم باشند - با داروهاى سرد مخلوط مكن !\r\n6 - اگر دارندهء قلب خفقانى ، داراى سوء مزاج سرد است :\r\nمشك ، عنبر ، روغن‌بان ، روغن ترنج ، آب كافور ، غاليه ( تركيبى از مشك و عنبر و غيره كه سياه رنگ است ) و امثال آنها را تجويز كن كه با خود داشته باشد و بو كند .\r\n\r\n","description":"","footnote":"","page_name":" 538 ","page_number":572},
  {"content":"\r\n\r\nبخورهاى خوش‌بو ، بخور عود خوش‌بو و بخورى كه با حالات مزاجى سازگار باشد خوبند .\r\nنمىخواهم در اينجا دربارهء داروهاى تعديل كنندهء مزاج قلب گرم و مزاج سرد قلب بحث به درازا بكشد ؛ همهء آنها را مىتوانى در جدولهاى داروهاى علاج اندامان نفس‌كش كه در ضمن داروهاى ساده نوشته شده‌اند بيابى .\r\nروىهم‌رفته ، هر دارويى كه خوش‌بو باشد با قلب سازگار است ، داروهايى كه در اين ميانه نام برديم خوش‌بهايى هستند كه بيشتر حائز اهميت هستند و پيشرو ساير داروهاى خوش‌بو مىباشند .\r\nاگر خفقان قلب همراه تهوّع بود ، سابقا هم گفتيم خفقانى است بد و ناپسند .\r\n\r\nدستور علاج خفقان همراه تهوع :\r\nاگر بقايايى از تب باقى مانده است ، قاوت جو كه با آب گرم شسته شود و در آب گرم بياميزد و بعدا سرد گردد ، با وزن ده درهم شكر قاطى كند و بنوشد ، كه نوشيدنش مفيد است و اگر بعد از نوشيدن آن را قى كند ، باز بهره‌رسان است .\r\nاگر نخواست كه شكر با قاوت جو كذايى باشد و شكر تهوّع را افزايش مىداد ، به جاى شكر انار دانه را به كار ببرد ، هر دو ساق پا را محكم ببندد ، كافور و امثال كافور را با سركه مخلوط كند و بوى آن را بركشد ، پارچهء قماشى را در آب صندل سفيد يا صندل سرخ و كافور و امثال آن خيس كند و بر سينه بگذارد .\r\nبارها روى مىدهد كه خفقان قلب برانگيخته شده و شديد است ، چيزى از طرف راست و چپ به سوى پايين مىآيد و خفقان آرام مىشود .\r\n\r\nفصل هشتم علاج خفقان گرم\r\nاگر خفقان گرم است و همراه مادهء خلط گرم آمده است ، آن را پاكسازى مىكنى اگر ديدى كه بقايايى از خلط باقى مانده و هنوز پاكسازى نشده است ؛ يا خفقان گرم است و ماده‌اى همراه ندارد ، علاج هر دو حالت در به كار بردن دستورات زير است :\r\nبايد خوراك شخص خفقان‌زده مختصر و مفيد باشد مثلا : نان را در گلابى كه كمى شراب ريحانى در آن است تريد كند و بخورد .\r\nنان را با شربت سيب ، يا با شورباى سيب ، يا با دوغ تازه از مشك بيرون آمده ، يا با دوغى كه بسيار ترش نباشد بخورد .\r\nكدو حلوايى ، سفيد مرز و ميوه‌هاى سرد بخورد خوب است .\r\nاگر شخص خفقانى ، تحمل گوشت خوردن داشت ، گوشت جوجهء مرغ و به‌ويژه گوشت كبك ،\r\n\r\n","description":"","footnote":"","page_name":" 539 ","page_number":573},
  {"content":"\r\n\r\nيا شورباى روغن گرفتهء جوجه يا كبك را بخورد . گوشت و شورباى جوجه و كبك براى خفقان ناشى از مادهء سرد نيز مفيد است .\r\nاگر سوپ جوجه و كبك را همراه افشره‌هاى ميوه ، آب غوره ، سيب ترش و سركهء تند زبان‌سوز كه گلاب و آب بيدمشك بر آن پاشند و داروى مكيدنى از آن آماده كنند و بيمار بمكد مفيد است .\r\nاگر ترش ترنج يا ليمو با چنين داروى مكيدنى باشد دارو بهره‌رسان‌تر مىشود . اگر ديدى كه اشكال پيش آمد و التهاب رخ نمود ، برفاب سرد را با گلاب قاطى كن و بيمار جرعه‌جرعه بنوشد ، شربت ميوه‌جات ، شربت سيب شامى و امثال آنها را جرعه‌جرعه بنوشد . اگر ديدى كه نياز به كافور هست ، كافور را نيز با شربتها و نوشيدنيها مخلوط كن ؛ كافور را در آنها حل كن !\r\nشايد تنها در علاج چنين حالتى خفقان ، ماست علاج باشد و به غير ماست احتياجى نداشته باشى . يك رطل تا دو رطل ماست را غذاى بيمار قرار بده ، و اگر خواستى كه ماست را با مغز نان و كعك تقويت كنى مآنعى ندارد .\r\nاگر ديدى كه نيرو رو به كاهش است و بيمار خفقانى ناتوان است و از خاموش نمودن حرارت بيم داشتى كه نتيجهء منفى بدهد ، تنها چاره همين است كه با ماست بيمار يا غذاى ديگرى كه برايش تعيين كرده‌اى ، داروهاى تعديل كنندهء مزاج را مخلوط كنى ، مانند : كبابه ، هل بويا ( قاقله ) ، برگ ترنج و همچنين گشنيز و كافور نيز براى تعديل مزاج با غذاى بيمار باشند ، مفيد است .\r\nاما گل گاو زبان ، به كار بگير و باك نداشته باش كه نتيجهء بد بدهد ؛ در هرچه بيمار مىنوشد يا مىخورد گل گاو زبان بريز كه عادتا اطباء همه اين كار را مىكنند و در علاج خفقان گرم ، گل گاو زبان گل سرسبد است . آب مقطر گل گاو زبان نيز همان تأثير خوب را در معالجهء خناق گرم دارد .\r\nيكى از داروهاى مفيد در علاج خفقان گرم ، راوند چينى است كه چند روز پياپى هرروزه به وزن يك درهم راوند چينى را با آب سرد بخورند .\r\nدر معالجهء بيمار خفقان گرم كوشش كن كه هوا تا ممكن است سرد باشد .\r\nهرگاه نوشيدنى خواست ، خوشبوها و بو كردنيهاى خوشبوى كه با كافور همراهند و خوش‌بوهايى كه صندل در آنها به كار رفته آماده باشند و اگر بر نوشابهء بيمار كمى شراب خوش‌بو بپاشند چه بهتر كه بوى خوش آنكه همراه مشروب است به قلب برسد .\r\nاگر بيمار خفقان گرم از جاى سكونت خود به جاى سردسير منتقل شود ، سلامت خويش را باز مىيابد .\r\nدر معالجهء بيمارى خفقان گرم نبايد فراموش كنى كه ضماد سردىبخش را بر قلب بگذارى ، ضمادى كه از صندل و كافور و آب آهنگران ( آبى كه آهنگران آهن سرخ‌شده در آتش را در آن سرد مىكنند ) ، ضماد كافور و گل محمدى و تباشير و عدس نيز از ضمادهايى هستند كه بايد بر قلب داراى خفقان گرم گذاشت و به‌ويژه اگر دارندهء قلب خفقانى گرم ، تب داشته باشد ضماد عدس و\r\n\r\n","description":"","footnote":"","page_name":" 540 ","page_number":574},
  {"content":"\r\n\r\nكافور و گل محمدى و تباشير لازم است كه بر قلب گذارند .\r\nاز داروهاى تركيبى كه در اين‌باره بهره رسانند دارويى است كه از كافور و زعفران با شربت ترش ترنج با برگ ترنج سازند و قرص از آن درست مىكنند و بيمار از آن قرصها مىخورد . داروى « مشك شيرين » و داروى « مفرّح بارد » ( شادكننده سرد ) در اين‌باره خوبند .\r\nداروى ديگرى هست كه آزموده شده و بسيار گرم هم نيست و براى علاج خفقان گرم بهره‌رسان است . نسخه‌اش اين است :\r\nتباشير چهار جزء ، عود هندى ، سك ، هريك يك درهم ، هل بويا ( قاقله ) ، ميخك ، هريك يك درهم ، كافور نيم درهم ، كتيرا سه درهم ، با آب ترنگبين مىسرشند و قرص مىشود ، هر قرصى به وزن نيم درهم است .\r\nنسخهء ديگر : درونه يك جزء ، كافور يك‌چهارم جزء ، صندل يك‌سوم جزء ، مرواريد ، كهربا ، بدل مرجان ، عود هندى ، تباشير ، گل محمدى ، از هريك نيم جزء ، گل گاو زبان دو جزء ، با آب سيب بسرشند و براى هربار تناولى از يك درهم تا يك مثقال است .\r\nداروى تركيبى ديگر كه از اين دومى در فرونشاندن حرارت مؤثرتر است :\r\nنسخه : بزر كاهو ، بزر كاسنى ، تباشير ، گل محمدى ، صندل ، بزر خرفه ، گل گاو زبان ، گشنيز خشك ، بدل مرجان ، كهربا ، مرواريد از هريك يك جزء .\r\nپزشكان معالج اين دستور را به كار مىبرند ؛ داروها را همه باهم به حالت گرد دربيارند و به وزن دو درهم از آن را در دهان ريزند بسيار بهره‌رسان است .\r\nاگر ديدى كه نياز به داروى سردىبخش زياد است اين نسخه را در تداوى به كار ببر !\r\nتباشير ، صندل زرد ، گل محمدى ، از هريك يك جزء ، كافور يك‌چهارم جزء ، هرباره بيمار به وزن دو درهم از آن تناول نمايد .\r\nنسخهء ديگر : نشاسته ، كهربا ، مرواريد ، بادرنجبويه ، پلنگ مشك ، شب يمانى ( زاج بلورى ) بوداده ، از هريك سه جزء ، گل ارمنى ، گشنيز پنج جزء ، هربار به وزن دو مثقال از آن را با آب بادرنجبويه بخورند .\r\nاگر حرارت يورش آورد و التهاب افزايش يافت و بيم آن داشتى كه ورمى در راه است ، بزر مهر گياه و نيم دانگ افيون با داروى خوشبوى ساخته از مشك و عود خام و كافور و زعفران مخلوط كن !\r\nنيروى بيمار و زمان تناول دارو و اندازهء نيازمندى به دارو را در نظر داشته باش !\r\nاندازهء خوراكى تا چهار درهم است .\r\n\r\n","description":"","footnote":"","page_name":" 541 ","page_number":575},
  {"content":"\r\n\r\n\r\nفصل نهم علاج خفقان سرد\r\nاگر خفقان قلب سببش مادهء خلطى سرد است - چنان‌كه قبلا هم تذكر داديم - بايد ماده را پاكسازى كنى .\r\nاگر خفقان از مادهء خلط بلغمى رطوبتى و سرد است و خلط در طرف قلب باشد يا در معده قرار داشته باشد ، داروى آزموده در علاجش اين است :\r\nنسخه : قارچ چمنى به وزن نيم درهم ، پيه هندوانهء ابو جهل ( حنظل ) به وزن يك دانگ ، تربد يك درهم ، مقل يك دانگ ، مشك و زعفران هريك يك طسوج ، عود هندى به وزن يك دانگ ، نمك نفطى به وزن يك‌چهارم درهم ، كه داروى نوشيدنى كامل عيار است .\r\nاگر خفقان قلب سببش مادهء خلط سودايى است ، داروى آزمايش شده و خوب دارد كه از اين قرار است :\r\nنسخه : هليلهء سياه ، هليلهء كابلى ، هريك به وزن يك درهم ، سس صغير نيم درهم ، سنگ ارمنى به وزن يك‌چهارم درهم « داروى مشك تلخ » به وزن سه درهم ، آن‌قدر در شراب ريحانى قاطى كنند كه دارو در شراب آب مىشود و بخورند .\r\nو شايد اين نسخهء دارو كه در زير آيد براى علاج خفقان سرد كافى باشد .\r\nايارج فيقرا ( معجون تلخ مسهل ) به وزن يك مثقال ، با سس صغير به وزن يك دانگ . با اسكنجبين بخورد و بر آن دوام كند .\r\nداروهاى تبديل‌كننده و تعديل كنندهء مزاج از اين قرارند :\r\n1 - ترياق .\r\n2 - « ميترادات » ( معجون مثروديطوس ) .\r\n3 - داروى « مشك شيرين » .\r\n4 - داروى « مشك تلخ » .\r\n5 - داروى « قيصر » .\r\n6 - « شليثا » .\r\n7 - داروى گوارشى عود و عنبر .\r\n8 - داروى « مفرّح كبير » ( شادىآور بزرگ ) .\r\n9 - معجون النجاح .\r\n10 - قرصهاى مشك .\r\nاگر سردى مزاج در خفقان سرد بسيار فشار آورد ، داروهاى زير مفيدند :\r\nالف : بلادر .\r\nب : وزن يك قيراط ( يك نخود ) « قفطرغان » را با سى مثقال شراب سياه انگورى بخورند و در شراب نامبرده گل گاو زبان ريخته باشند و خيسيده شده باشد .\r\n\r\n","description":"","footnote":"","page_name":" 542 ","page_number":576},
  {"content":"\r\n\r\nج : غذاى بيمار خفقان سردمزاج :\r\nآب نخود ، آب گوشت جوجهء كبوتر ، گوشت گنجشك و چكاوك باشد .\r\nداروهاى تركيبى در علاج خفقان قلبى سرد ، يكى اين است :\r\nنسخه : گل گاو زبان يك درهم ، زنجفيل بيابانى ، درونه از هريك چهار درهم . بيمار در اول ماه و در وسط ماه و در آخر ماه ، يك درهم از اين داروى تركيبى را در شراب ريحانى قاطى كند و بخورد .\r\nنسخهء ديگر : كهربا ، گندبيدستر ، از هريك يك جزء ، پوست ترنج كه خشكيده باشد بزر فرنج مشك ، از هريك نيم جزء ، كهربا ، بدل مرجان از هريك يك درهم ، پلنگ مشك ، ميخك ، سك ، از هريك يك درهم .\r\n\r\nفصل دهم غش كردن و انگيزه‌هاى مرگ ناگهانى غش چيست ؟\r\nغش عبارت از حالتى است كه قسمت اعظم نيروى حسّاس و حركت دهندهء حس از كار مىافتد ، سببهاى غش كردن چند احتمال دارد :\r\n1 - قلب ضعيف شده و روان به‌طور عموم و كليّتا به سوى داخل رفته و در قلب جمع شده است .\r\n2 - انگيزه‌اى روان را در درون محصور نموده و گدار تنفس بر روان بسته شده است .\r\n3 - روان كم است و به اندازه‌اى نازك است كه زيادهء بر آنچه در قرارگاه و كان روان است ندارد .\r\nتو از آنچه تاكنون ياد گرفته‌اى مىدانى كه انگيزه‌هاى چنين حالت روان يكى از سببهاى زير است :\r\n1 - پر شدن از مادهء خفه‌كننده كه ماده در اندازه زياد است كه گدار نفس كشيدن را بر روان بسته است .\r\n2 - راه‌بندانى روى داده و روان مجال بيرون آمدن و حركات لازم را ندارد .\r\n3 - نوعى پاكسازى به عمل آمده است كه روان را به تحليل رفتن وا داشته است .\r\n4 - يا بعد از حالت پاكسازى كه قسمتى از روان را تحليل برده است ، ماده‌اى كه اين تحليل رفته را تلافى كند و جاى آن را پر كند موجود نبوده .\r\n5 - گرسنگى شديد نيز سبب غش كردن مىشود .\r\nكسانى كه از تحمّل حالت غش بيش از ديگران رنج مىبرند و كمتر در مقابل غش شكيبايى دارند عبارتند از :\r\nالف : كسانى كه نه بيمارند و نه تندرست كامل ، مثلا كودكان .\r\nب : كسانى كه به حالت نه بيمارى و نه تندرستى نزديكند .\r\nج : پيران .\r\n\r\n","description":"","footnote":"","page_name":" 543 ","page_number":577},
  {"content":"\r\n\r\nد : تازه از بيمارى برخاستگان .\r\nاما كسانى كه به مرحلهء رشد نهايى سنى رسيده‌اند ( از كودكى بريده‌اند و به پيرى نرسيده‌اند ) در برابر غش مقاومت بيشتر دارند .\r\nغش در زمستان بيشتر از تابستان احتمال روى آوردن دارد .\r\nاينك چندى ديگر از انگيزه‌هاى غش كردن را بيان مىكنيم .\r\n1 - سوء مزاج شديد و ريشه دوانيده و مستحكم شده .\r\n2 - روىآورى بسيار آسيب‌رسان و بزرگ كه يك دفعه از اثر سوء مزاج روى آورده باشد .\r\n3 - درد و آزار شديد ، كه ممكن است از اثر درد شديد غش كنند .\r\n4 - نيروى منشأ اندامان بدن كاهش يافته باشد و ناتوان شده باشند كه در اين ميان اول قلب و در درجهء دوم مغز است و در درجهء سوم كبد است كه هرگاه ناتوان شوند غش را با خود ارمغان مىآورند .\r\n5 - يا اندامى كه با قلب مشترك و همسايهء نزديك است ، مانند دهانهء معده كه ضعيف و ناتوان است .\r\n6 - تمامى بدن ناتوان شود و لاغرى و زبونى روى دهد .\r\n7 - اثر گذاشتن حالات روانى بر انسان چنان‌كه اين بحث را در جاى ديگر ذكر كرديم ، كه اين تأثيرات روانى اكثرا در پيران و كم‌توانان و تازه از بيمارى برخاستگان سبب غش مىشود .\r\n8 - گوهرى از دارو يا خوراك و غيره كه با قلب و روان ناسازگار است به قلب و روان راه يافته باشد ، مثلا بوى گند را از چاه آب يا هواى وباآلود را بركشيده باشند و چنان‌كه در تبهاى وبائى و بوى گند لاش گنديده روى دهد .\r\n9 - اثر گذاشتن مسموم‌كننده‌ها بر قلب كه ممكن است ازاين‌رو زيان به قلب رسيده باشد .\r\n10 - گاهى سبب غش كردن ، دود شكم است كه بالا رفته است و به دهانهء معده رسيده است .\r\nاكنون مىخواهيم كه اين موضوع را بيشتر تفصيل دهيم .\r\nگفتيم كه احتمال دارد مادهء خلط سبب غش بشود و اين سبب غش كردن كه از ماده است چند احتمال دارد :\r\n1 - ماده در اندازه زياد است و گدار آمدوشد روان را به سوى اندامان تن بسته است و روان به طور كلّى در قلب محصور شده است و قلب به حالتى نزديك به خفه شدن رسيده است .\r\n2 - مادهء خلطى زياد ، يا خلط خونى ، يا خون زياد بر دهانهء معده ريزش كرده است ، يا در سينه و امثال آن جمع آمده است .\r\n3 - يا مادهء ورم يكى از بيماريهاى خفگى ( خناق ، ذات الجنب ، ذات الريه ) يكباره به سوى قلب منتقل شده است و سبب غش كردن شده است .\r\n4 - مادهء منتقل شده از ورم بيماريهاى نامبرده به زير سوراخهاى زير بدن خزيده و گدارها را به بن‌بست كشيده است . به‌ويژه كه راه بر اندامان نفس‌كش بسته باشد ، آمادگى براى غش كردن\r\n\r\n","description":"","footnote":"","page_name":" 544 ","page_number":578},
  {"content":"\r\n\r\nبىكم‌وكاستى است .\r\n5 - ممكن است راه‌بندانى را كه ماده به وجود مىآورد ، در رگهاى بدن باشد ؛ ماده در رگ خزيده و راه را بر جريان مادهء روان كه در رگ آمدوشد دارد ، ببندد .\r\nراه‌بندان از مادهء ناباب خلطى ممكن است چند جهت داشته باشد :\r\nالف : از بسيارى مادهء خلط چكيدهء ورمهاى درونى .\r\nب : مادهء بندآورندهء گدار بسيار نيست اما حالتى بسيار سردىبخش دارد و از آزارى كه با خود دارد سبب بند آمدن گدار روان مىشود .\r\nج : مادهء بند آورنده بسيار گزنده و درد گزندگى سبب بند آوردن گدار روان مىشود .\r\nد : مادهء بند آورنده بسيار سوزناك است و از اثر احساس سوزش زياد اندام مورد درد از كار مىافتد و جريان روان در آن به بن‌بست مىرسد .\r\nحالت غش كه در نخستين مرحلهء نوبتهاى تب رخ مىدهد ، از اين قبيل بند آمدنها است كه خلط غليظ و لزج يا خلط غليظ و گزنده يا خلط سوزناك سبب بند آمدن گدار روان مىشوند .\r\nه : ممكن است اين راه‌بندان در نزديكى قلب روى دهد .\r\nو : ممكن است راه‌بندان در اندامان ديگر با شراكت مغز به وجود آيد ؛ زيرا هرگاه گدار روان به سوى مغز به كلّى بسته شود ، مرگ نابه‌هنگام و فورى ( سكته ) در كمين است ، راه‌بندانى كه سبب سكته شود به طريق اولى سبب غش مىشود .\r\nز : ممكن است سبب راه‌بندان در گدارهاى روان در معده باشد ، درحالىكه معده سابقهء نوعى بيمارى يا ورم‌كردگى داشته باشد ، يا چنان روىآورى بر معده روى آورد كه معده را ناتوان سازد و ناتوانى معده به حدّى برسد كه مادهء ناباب و بندآور از معده تراوش كند و به دهانهء معده برسد و آن مادهء تراوشى ، سرد يا گرم باشد .\r\nح : مواد راه‌بندان بر روان ، ممكن است در رگهاى بدن در هر جاى بدن باشد و از معده به رگها رسيده باشد و راه‌بندان را به وجود آورده باشد .\r\nسبب جمع شدن چنين مواد كشنده در معده چيست ؟\r\nاكثرا پيدايش و جمع شدن موادى كه سبب بند آمدن راه آمد شد روان مىشوند از :\r\n1 - زياده‌روى در خوراك و نوشيدنيهاست .\r\n2 - معده سوء هضم دارد و ياراى هضم طعام ندارد و پر كردن معده از خوراك كه پياپى آيد و برهم انباشته شود و از آنجا كه هضم نمىگردد ، در ساير بدن منتشر مىشود و رگها را مىآكند و راه نفس را بند مىآورد .\r\nاز سوى ديگر در حينى كه راه‌بندان ايجاد شده است غذاى كافى به بدن نمىرسد و بدن از دريافت غذاى مورد نياز بىنصيب مىماند .\r\nخود اين مواد كه در بدن منتشر شده است و رگهاى دريافت كنندهء غذاى بدن را بسته است ، چندان زياد است كه بر طبيعت چيره شده و طبيعت در برابر آنها ياراى واكنش نشان دادن ندارد .\r\n\r\n","description":"","footnote":"","page_name":" 545 ","page_number":579},
  {"content":"\r\n\r\nعلاوه بر اين مزاج بدن نيز تباه مىشود .\r\nهمين مواد كه از زيادى اندازه يا از بدكارى و آزاررسانى سبب رنگ باختن انسان مىشوند و به غش مىانجامند ، اگر در معده باشند بدون اينكه زياد باشند يابد و بدكار باشند نتيجه يكى است ، سبب رنگ‌پريدگى انسان و غش كردن مىشوند .\r\nحالت غش كردن كه ناشى از پاكسازى بدن باشد :\r\n1 - اگر پاكسازى به حدّى از اندازه خارج صورت گيرد ، ممكن است قسمتى از روان را به همراه خود بيرون ببرد و ادامه يابد تا اكثريت روان تحليل مىرود .\r\nو اين‌چنين پاكسازى زياده از حد كه روان را با خود تحليل مىبرد ، چندين حالت دارد :\r\nالف : فساد معده سبب اسهال زياد از حد شود .\r\nب : اسهال معده پياپى و بدون وقفه باشد .\r\nج : اسهال به سبب خزيدن و لغزيدن معده يا روده باشد .\r\nد : خراش در روده واقع شده و اسهال به دنبال خود آورده است .\r\nه : قى كردن بيش از اندازه و برآوردن به حد زياد از راه دهان .\r\nو : خونريزى از بينى بيش از اندازهء عادى .\r\nز : نزيف خون از اندامى ديگر مانند دهانهء رگهاى مقعد .\r\nح : نزيف خون از زخم .\r\nط : تصفيه شدن و چكه كردن آب بيمارى استسقا .\r\nى : يكباره ترك بردن و شكافته شدن خراج يا دمل در داخل و خون زياد از آن جارى شدن .\r\nيا : زياد بيرون آمدن خون حيض .\r\nيب : زياد بيرون ريختن خون زچگى ( خونى كه بعد از ولادت بچه از زهدان بيرون ريزد ) .\r\nيج : ورزش زياد از حد .\r\nيد : زياد ماندن در حمام بسيار گرم كه بسيار عرق كنند .\r\nيه : روى آوردن حالتى بر بدن كه به شدّت عرق‌آور و انسان از آن زياد از اندازه عرق مىكند ؛ مانند حرارتى كه بر بدن مستولى مىشود ، كه هم حرارت خودبه‌خود سبب عرق مىشود و هم حالت جسمى كه به حرارت مبتلا شود ، عرق مىكند .\r\nيو : يا جسم خودبه‌خود در حالتى است كه به عرق كردن كمك مىنمايد . مثلا بدن به حدّ زياد و خارج از لازم متخلخل است ، يا اينكه اخلاط موجود در بدن چه در گوهر و چه در طبيعت بسيار نازكند و كم‌مايه .\r\nاگر خلط را از بدن پاكسازى كردى و در اثر آن پاكسازى ، انسان پاكسازى شده از خلط غش كرد ، دقت كن اگر بعد از پاكسازى نيروى روانى هنوز بر مرام است ، نگران مباش . براى مثال : اگر بعد از رگ‌زنى و خون‌گيرى غش كردند باكى نيست .\r\nاحساس درد كه مايهء غش كردن مىشود چند جهت دارد :\r\n\r\n","description":"","footnote":"","page_name":" 546 ","page_number":580},
  {"content":"\r\n\r\n1 - دردى كه روان را تحليل مىبرد ، مانند دردى كه در بيمارى « ايلاوس » و در بيمارى قولنج احساس مىشود .\r\n2 - درد گزندهء بيش از حد كه در اندامان حسّاس دهانهء معده و روده و امثال آنها احساس مىشود .\r\n3 - دردى كه در حال زخمى شدن عصبها و قرحه كردن زخم احساس مىشود .\r\n4 - دردى كه از اثر نيش عقرب يا نيش زنبور در اعصاب حس مىشود .\r\n5 - دردى كه از به هم خوردن و به هم ساييدن بندهاى بدن ( مفاصل ) حس مىشود و درد اين حالت بيم‌آور است ( كوبنده است . نسخه ) ، زيرا درد ناشى از آن است كه مادهء آزاردهنده به ميان بندها رسيده است .\r\n6 - دردى كه از اثر قرحهء ساعيه ( جوشهاى نرم‌تر از جوش مورچگى ) احساس مىشود كه درد ناشى از اين نوع جوش چركين شده بسيار شديد است .\r\nيا جوش چركين شدهء ساعيه حالت خوره را به خود مىگيرد و خوره اندامان را به تباهى سوق مىدهد و در نتيجه سر به مرگ مىكشد ، اين نوع از جوشها با دردى كه همراه دارند نخست غش به بار آورند و بعدا به تدريج سبب سرد گردانيدن قلب مىشوند .\r\n7 - مادهء بخار مسموم‌كننده از كاوك اندامى آمده و راهى قلب شده است و مزاج سازگار قلب را به سوء مزاج تبديل نموده است و شخص دارندهء قلب را به سوء مزاج كشانيده است .\r\nروىآورهاى روانى را كه سبب غش كردن مىشوند سابقا ذكر كرديم و دانستى كه چگونه بر قلب تأثير بد مىگذارند .\r\nاگر سبب غش كردن ورم باشد آن هم چندين جهت دارد :\r\n1 - ورم بزرگ است ، بر رويه و ديدنى است ، يا در درون و ناديدنى است و سبب غش كردن شده است ؛ چگونه ؟\r\nالف : شريانها از ورم تأثيرپذير شده‌اند و سوء مزاج قلب را فراهم آورده‌اند و انسان دارندهء قلب را به غش كردن وادار كرده‌اند .\r\nب : ورم در اندامى است كه مستقيما بر قلب اثر مىگذارد ، مثلا ورم در نيام قلب موجود است .\r\nج : ورم در اندامى است كه در نزديكى قلب است كه در اين حالت ورم هرچند بزرگ بزرگ نباشد ، باز به اندازهء ورمى كه در جاى دور از قلب واقع شده است تأثير بر قلب مىگذارد يا درد بسيار شديد دارد و قلب را با خود به درد مىآورد .\r\nمعده چگونه سبب غش كردن انسان مىشود ؟\r\nاين را بدان كه معده در جايى است نزديك به قلب ، علاوه بر اين معده اندامى است بسيار حساس ، و با اين نزديكى و احساساتى بودن پاتوق همهء خلطهاى گوناگون است و همگى در معده گرد مىآيند .\r\nدر چند حالتى معده سبب غش كردن مىشود كه از اين قرارند :\r\n\r\n","description":"","footnote":"","page_name":" 547 ","page_number":581},
  {"content":"\r\n\r\n1 - اگر معده بيش از حد به سردى گرايد چنان‌كه در بيمارى گرسنگى گاوى ( بوليموس ) روى مىدهد .\r\n2 - اگر معده بيش از حد گرم شود .\r\n3 - معده زياد آزار بيند و به درد آيد .\r\n4 - اگر مادهء غليظ بدگوهر و ناپسند سرد ، يا گزندهء تند و تيز در معده باشد .\r\n5 - قرحه و جوش در دهانهء معده پيدا شوند .\r\nساير اندامان چگونه و در چه حالتى سبب غش كردن انسان مىشوند ؟\r\nبدان ! كه اگر يكى از اندامان ديگر بدن سبب غش كردن مىشود چند احتمال دارد :\r\n1 - اندام به درد آمده و درد اندام به قلب سرايت كرده است .\r\n2 - بخار سمّى از اندامى برخاسته و به قلب رسيده است چنان‌كه در حالت خفه شدن زهدان رخ مىدهد .\r\n3 - پاكسازى در اندامى رخ داده است كه سبب شده روان را از قلب بگدازد و تحليل ببرد ، چنان كه در بسيار ناتوان شدن دهانهء معده اين حالت رخ مىدهد .\r\n4 - سبب ناشى از اندامى است كه باعث خفه كردن و بند آوردن گدارهاى راه رفت و آمد روان در اطراف قلب مىشود .\r\n5 - سوء مزاج بسيار شديد و بسيار بدسرشت بر اندام تن چيرگى يافته است ، چنان‌كه در حالت تبهاى سوزناك و در حالت تبهاى وبايى روى مىآورد ، كه در اين حالت تب ، همهء اندامان بدن در فراهم آوردن حالت غش سهيمند .\r\nبدان ! كه هرگاه ابتلا به غش كردن ريشه دوانيد و مستحكم شد ، علاج‌پذير نيست ؛ به‌ويژه اگر رنگ رخسارهء شخص غش كرده به سبز رنگى گرايد و گردنش كج شود و زحمت است كه تازه گردن را راست نگه دارد . كسى كه به اين حالت رسيد و گردنش از اثر غش كردن كج شد ، همين‌كه سر بلند كند مىميرد .\r\nاين را هم بدان ! اگر نياز مبرم بدان بود كه كسى را رگ بزنى و خون از او بگيرى ، آن كس در اثر رگ زدن غش كرد و دانستى كه اين غش كردن از بسيارى خون كشيده نيست و آن شخص عادت نگرفته است كه بعد از رگ زدن غش كند :\r\n1 - بايد بدانى كه بدنش با نوعى بيمارى گرفتار است .\r\n2 - يا معدهء آن شخص كه خون از او گرفته‌اى ناتوان است و اين ناتوانى معده سببش در خود معده است يا چيزى به معده ريزش كرده و سبب ناتوانى معده شده است .\r\nكسانى كه پيرند و تب دارند ، هرگاه مادهء خام غذا به معده‌شان مىريزد با غش دست به گريبان مىشوند .\r\nكسى كه براى اولين‌بار با رگ زدن برخورد كرده و رگ زدن و خون از بدن كشيدن در او سابقه ندارد ، اگر از اثر رگ زدن غش كرد چيز چندان مهمى نيست ، رگ زدن براى او مفاجئه‌اى بوده\r\n\r\n","description":"","footnote":"","page_name":" 548 ","page_number":582},
  {"content":"\r\n\r\nاست و از مفاجئه يكه خورده است و غش كرده است .\r\nاكثرا دريانوردان به غش كردن مبتلا مىشوند ، زيرا مادهء گرم‌مزاج كه در معده دارند مىترنجد و بارها روى داده كه بر اثر رگ زدن غش مىكنند و سبب غش كردن سرد شدن بدن است .\r\n\r\nنشانيها :\r\nنشانيهايى كه سبب دچار شدن به غش را مىنمايانند ، اكثرا همان نشانيها هستند كه براى نماياندن برخى از بيماريها ذكر كرده‌ايم .\r\nنشانيهاى خفقان قلب درحالىكه كم‌توان باشند فقط خفقان آورند ، اگر همان نشانيهاى خفقانى تواناتر باشند سبب غش كردن مىشوند و اگر از آن شدت به غش آوردن پا فراتر نهند و شدت بيشتر يابند آژير مرگ ناگهانى مىشوند .\r\nكه در اينجا نبض براى نشان دادن ابتلا به غش كردن درجهء اول را دارد .\r\nاگر نبض فشارى بود و نيروى بدن پايدار و بدون كاهش بود ، دليل آن است كه مادهء سبب غش كردن در حالت فشار آوردن است .\r\nاگر نبض جداجدا بود و اختلاف داشت و فاصله بين تپشى با تپشى ديگر بود و در عين حال نبض بسيار كوچك بود ، دليل بر اين است كه نيرو تحليل مىرود و دارندهء نبض به حدّى از ناتوانى رسيده است كه آمادگى غش كردن داشته باشد و تو ساير دليلها و نشانيها را در بقيهء حالات بيماريها ياد گرفته‌اى .\r\nروىهم‌رفته :\r\nاگر حالت غش يكباره و فجأتا نيامد و مقدماتى لازم داشت ، اين مقدمات كه خبر از غش كردن مىدهند عبارتند از :\r\n1 - قبل از هر چيز نبض كوچك شود .\r\n2 - بعد از كوچكى نبض خون در درون پنهان گردد .\r\n3 - رنگ رخساره تغيير يابد .\r\n3 - پلك چشم چنان سنگين شود كه به زحمت مىتوانند چشم باز كنند .\r\n4 - چشم در حركت ناتوان مىشود ، رنگ چشم تغيير مىكند ، شبح‌هاى خيالى پيش چشم آيند كه اصلا وجود ندارند .\r\n5 - دست و پا سرد مىشوند .\r\n6 - رطوبتى سرد در بدن پيدا مىشود .\r\nكه اگر اين علامتها موجود بودند شايد غش در راه باشد و امكان دارد تمام بدن سرد شود .\r\nاگر بيمار را رگ زدى ، يا بيمار را اسهال نمودى ، يا كارى كردى كه ناگزير آزار به بيمار مىرساند و در اين حال و احوال سه‌گانه چيزى از اين نشانيها سر برآورد ، فورا دست از معالجه بكش و كوشش كن سبب نو آمده را از بين ببرى ، زيرا اگر سبب را قطع نكنى غش كردن بيمار\r\n\r\n","description":"","footnote":"","page_name":" 549 ","page_number":583},
  {"content":"\r\n\r\nحتمى است .\r\nاگر سببى از سببهاى غش پيدا نبود ؛ نه سبب ديرينه بود و نه سببى نو آمده و بيمار خفقان قلب داشت و خفقان پياپى بود ( تپيدن و پريدن قلب بدون فاصله و مهلت بود ) و در معاينه چيزى را در معده احساس نكردى كه سبب خفقان شده باشد و با اين حال غش رخ داد بايد بدانى كه سبب راجع به قلب است و مستحكم شده است .\r\nاگر همراه غش كردن دل به هم آمدن و رنگ پريدن هست از معده نشانى دارد و سبب غش را در معده جستجو كن .\r\nاگر سببى از سببهاى غش را نيافتى و غش آمد و پياپى آمد و هربار از بار سابق شدت بيشترى يافت ، بدان كه سبب غش كردن در قلب باشد و مرگ ناگهانى در كمين است .\r\n\r\nعلاج غش :\r\nاگر غش كردن از سوء مزاج شديد و محكم است و غش شديد است ، علاج‌پذير نيست ؛\r\nو اگر غش كردن به اين شدّت نيست و سبك است ، يا سببش از آنهاست كه با قلب ربطى ندارند ، علاج‌پذير است و امكان خوب شدن هست ؛ و مىتوانى درحالىكه بيمار غش كرده است ، يا در وقتى كه ميانه بين غش كردن و به هوش آمدن است ، يا در وقتى كه نوبتى غش مانند و سبك‌تر از غش بيمار را دربرگرفته است به معالجه بپردازى .\r\nاما اگر بيمار در حال غش كردن باشد ما هميشه نمىتوانيم به علاج قطع سبب غش مشغول شويم . بايد در برابر روىآورى كه روى آورده ، با علاج مناسب مقام به مقابله بپردازيم ، مثلا دارو را چگونه به بيمار در حال غش بخورانيم .\r\nگاهى در معالجهء بيمار غشى با دو چيز ضد هم برابر مىشويم كه بايد اين دو ضد را در يك آن معالجه كنيم :\r\n1 - به پاكسازى اندامى نياز داريم كه خلط داخل آن اندام را كم كنيم و پاكسازى به عمل آوريم و در عين حال از آنجا كه از اثر پاكسازى اندام روان با تحليل رفتن برخورد مىكند و اكثرا در غش كردن شروع به تحليل رفتن مىكند ، بايد روان را تغذيه نماييم و خوشبوها را به سوى روان بفرستيم مگر اينكه زهدان بيمار غش كرده خفه شده باشد .\r\nاگر بيمار غش به خفه شدن زهدان مبتلا باشد بايد در علاج غش بوى گند به مشامش نزديك باشد و از داروهايى كه براى معالجهء غش مفيدند و به دهانهء معده نيز بهره مىرسانند به بيمار داد .\r\nبو كردن خيار بسيار خوب است و آزمايش شده است و به‌ويژه بو كردن خيار در علاج كسى كه مزاج گرم صفرايى دارد و به غش گرفتار است بسيار مفيد است .\r\nكاهو نيز همپاى خيار است .\r\nآنگاه بايد داروهاى نوشيدنى كه نيرو را تقويت كنند جرعه‌جرعه به بيمار بدهى .\r\nاگر بيمار با بدن سست و گرسنگى روبه‌رو است نبايد به هيچ وجه شراب ناب بخورد و اگر خواست كه شراب بخورد شراب را با اندازهء زياد از آب و آبگوشت بياميزد يا آب با شراب مخلوط\r\n\r\n","description":"","footnote":"","page_name":" 550 ","page_number":584},
  {"content":"\r\n\r\nكند . اگر بيمار غش ، شراب ناب بدون آب و آبگوشت بخورد ، شايد بيمارى به درهم شدن عقل و تشنّج بينجامد .\r\nدر اكثر انواع بيمارى غش حتما بايد كارى كنى كه رويهء بدن سفت و پرپشت گردد ، تا روان تحليل رفته گدار بيرون آمدن را نداشته باشد ؛ اين راه بند آوردن از تحليل رفتهء روان به وسيلهء سفت گردانيدن رويهء بدن وقتى مفيد است كه بيمار اسهال شديد نداشته باشد كه مادهء تحليل رفتهء روان همراه مادهء اسهال شده بيرون ريزد .\r\nهمچنين اگر سبب بيمارى غش سرماى شديد باشد ، باز سفت كردن رويهء بدن كارى از دستش برنمىآيد . اگر در بيمار غش سببى پيدا نبود كه غش از سرما روى آورده باشد ، در اين حال نبايد سرد و سردىبخشها را در معالجه به كار ببرى .\r\nبيمار را به دستور زير معالجه كن !\r\n1 - در حال غش كردن آب سرد بر او بپاش !\r\n2 - وسيلهء بادبزن بيمار را خنك گردان !\r\n3 - جرعه‌جرعه آب سرد بنوشد ، اگر گلاب سرد به جاى آب سرد بخورد بهتر است .\r\n4 - لباسهاى بيمار را به وسيلهء صندل خوش‌بو كن !\r\n5 - خوش‌بوهاى سرد را بو كند ، كه اكثرا از بو كردن خوشبوها به هوش مىآيد .\r\nاگر حالت غش كردن از اين شديدتر بود ، دقت كن ! اگر اين غش‌زدگى شديد به دنبال حالتى تحليل برندهء بسيار گرم رخ داده است ، بايد مشك را در بينى بيمار پف كنى ، بايد غاليه را بو كند ، عود بخورى را بخور كند ، و اگر ممكن بود « داروى مشك » را تناول نمايد .\r\nاگر سبب بيمارى غش كردن حرارت است ، علاجش :\r\n1 - بو كردن خوشبوها .\r\n2 - پاشيدن آب سرد بر رخساره‌اش حتى بهتر از خوش‌بوهاست .\r\n3 - اگر كمكى مشك با كمى بيشتر از مشك كافور و صندل و آنچه از مشك و كافور و صندل در سردى بخشيدن اثربخش‌تر هستند همراه با آب پاشيدنى بر رخسارهء بيمار در حال غش كردن بپاشند مانعى ندارد . كه سرد و سردىبخش در مقابل مزاج گرم آزاردهنده قد علم كنند و به مقابله بپردازند . مشك براى اين است كه گفتيم در آب پاشيدنى بر رخسار غش كرده باشد كه گرماى سرشتى را تقويت كند .\r\n4 - بيمار غشى آب سرد را جرعه‌جرعه بنوشد . اگر ديدى كه تحمل شراب دارد ، آب را با شراب آبكى و لطيف سردشده قاطى كند ، بهتر از آن است كه آب سرد تنها بخورد .\r\n5 - مقابل دهانهء معده را هميشه و بدون وقفه ماساژ بده .\r\n6 - رختخواب بيمار در جايى باشد كه هواى سرد داشته باشد ، و به‌ويژه بيمارانى كه بيمارى دق دارند و غش مىكنند حتما بايد رختخوابشان در جاى سرد باشد ، كه هواى سرد براى هر نوع از غش‌زدگان علاج است و بهره‌رسان مگر اينكه سبب غش كردن سردى باشد .\r\n\r\n","description":"","footnote":"","page_name":" 551 ","page_number":585},
  {"content":"\r\n\r\n7 - دست و پاها و اندامان رئيسهء بدن را بايد گلاب سرد و افشره‌هاى سرد - كه مىشناسى - بپاشى .\r\n8 - حتما بايد شراب سردشده بنوشد .\r\n9 - اگر بيمار چيزى از قبيل سكسكه و دل به هم آمدن دارد ، بايد كارى كنى كه حرارت بيمار تعديل شود . كوشش كن كه قى كند . به وسيلهء پر گلوى بيمار را غلغلك ده ، كه هم قى را برانگيزد و هم از اثر قى روان به سوى خارج حركت كند .\r\n10 - در حال غش كردن بيمار كارى كن كه در اطرافش سروصداى زياد باشد ؛ بر سرش فرياد بكشند ، تا مىتوانند بلندتر و بلندتر فرياد بكشند و سروصدا راه اندازند .\r\n11 - كارى كن كه غش‌كرده عطسه كند ، حتى اگر به وسيلهء كندر او را به عطسه كردن وادارى ، بايد عطسه كند . اگر كوششت به جايى نرسيد و بيمار به عطسه تن درنداد ، بدان كه مىميرد .\r\n12 - اگر كسى از نتيجهء پاكسازى بدن به غش مبتلا نشده است ، خوراك و غذاهاى خوشبوى اشتهاآور نزد او بگذار !\r\n13 - اگر همراه غش دل به هم آمدن هست ، به خوراك اشتهاآور خوشبوى نزديك نشود بهتر است .\r\n14 - اگر غش سببش گير كردن خلط در دهانهء معده است ، باز نبايد بيمار غش‌زده را به خوراكهاى اشتهاآور خوش‌بو نزديك كرد .\r\n15 - برحسب تشخيص خودت شراب سرد يا گرم به بيمار بده ، يعنى اگر شخص غش‌زده غش را از سوء مزاج سرد يا سردى كسب كرده است شراب گرم بخورد و اگر غش را از سوء مزاج گرم يا گرما گرفته است شراب سرد بخورد .\r\nبايد شرابى را تجويز كنى كه رقيق‌ترين و خوش‌مزه‌ترين و نفوذكننده‌تر از شرابى باشد كه هنوز نيروى گيرنده ( گس‌مزگى ) و يا قبض در آن باقى است .\r\nنبايد شرابى بخورد كه تازه ساخته شده است و بسيار تند و نيرومند است .\r\nشرابى را كه بحث كرديم و گفتيم رقيق و خوش‌مزه و نفوذكننده باشد ، روان را جمع مىكند تقويت مىنمايد .\r\nشرابى را كه به بيمار مىدهى يا تجويز مىكنى كه بخورد ، نبايد زياد تلخ‌مزگى داشته باشد كه طبع بيمار از آن نفرت كند و نبايد شراب غليظ و پرمايه بخورد كه شراب غليظ به سرعت نفوذ نمىكند و دير به سرمنزل مقصود مىرسد . شراب مناسب كه بايد به خورد چنين بيمارى داد ، شرابى است كه رنگش مايل به زرد باشد .\r\nدرصورتىكه غش از اثر استفراغ و به‌ويژه استفراغ از مسامها باشد - كه حالات متخلخل و غيره دارند - بايد شراب سياه و غليظ به بيمار داد ، كه اولا مغذّىتر از شراب زرد رنگ است و در ثانى خلطها را بيشتر منحرف مىسازد و به تحليل مىبرد ؛ قوام اين شراب براى روان مناسب بوده و روان بدان خو گرفته است .\r\n\r\n","description":"","footnote":"","page_name":" 552 ","page_number":586},
  {"content":"\r\n\r\nاما اگر چنين عذرى در كار نيست و سبب غش پاكسازى شدن بدن و به‌ويژه پاكسازى سوراخهاى ريز بدن نيست و بدن متخلخل نشده است ، بهترين شرابى را كه براى بيمار غش‌زده تجويز مىكنى شرابى است كه هرچه سريع‌تر نفوذ كند و زود به جايى كه لازم است ، برسد و تأثير بخشد .\r\nتو مىتوانى شرابى را كه براى بيمار تجويز مىكنى بيازمايى ؛ كمكى از شراب بچش ! اگر ديدى كه از گرمى كه در گوهر دارد به سرعت نفوذ مىكند و قوام خوب دارد و خوشبوى و لذيذ است ، آن را تجويز كن كه حتما با بيمارى سازگار است و مورد نياز ، همين است .\r\nدر حالت غش شديد مانعى ندارد كه تقريبا به وزن دو حبه مشك با « داروى مشك » را در اندازهء شرابى كه مقدارش را تجويز كرده‌اى كه در هربار بخورد ، يا در نيم اندازهء شراب تجويزشده براى هربار ، يا در يك‌سوم آن قاطى كنى .\r\nهمچنين قرصهاى مشك را كه در اقرابادين آمده‌اند مىتوانى با شراب مورد نياز قاطى كنى .\r\nكسانى كه غش مىكنند و دير به هوش مىآيند ، بايد شراب را گرم كنند و بخورند ، نبايد بگذارى كه شراب سرد بخورند .\r\nهمچنين بيمارانى كه بدنشان همگى سرد شده است ، بايد دست‌وپاى آنها را ماساژ دهند ؛ بايد دست و پا و معده را وسيلهء روغنهاى گرم مالش دهند .\r\nاگر سبب غش كردن مادهء خلط است ، بايد كوشش كنى كه ماده را كاهش دهى و پاكسازى كنى . اين كاهش دادن و پاكسازى كردن ماده را به وسيلهء قى انجام ده ! اگر اميد داشتى كه به آسانى مىتوانى ماده را بدين وسيله كاهش دهى و بيرون برانى .\r\nاگر ديدى كه قى كردن كار را انجام نمىدهد ، به حقنه كردن متوسّل شو ! حتى اگر لازم ديدى كه بايد وسيلهء رگ زدن خلط را كاهش دهى و پاكسازى كنى ، حتما بايد پاكسازى صورت گيرد .\r\nاگر سبب غش كردن از اثر پاكسازى است ، و پاكسازى از طرفهاى درونى شده است ، دست و پاى بيمار را بپوشان و آنها را ماساژ ده و روغنهاى گرم و خوش‌بو بر آنها بمال ! و شايد نياز باشد كه دست‌وپاى بيمار را ببندى ! هرچه را كه دربارهء بند آوردن مادهء پاكسازى گفته شده بررسى كن !\r\nبه وسيلهء چيزهايى كه دربارهء تقويت نيرو گفته شده‌اند و ياد گرفته‌اى ، بيمار را تقويت گردان و نيرويش را فزونى بخش !\r\nاگر بيمارى غش ، به سبب پاك شدن بيمار از راه تخليه شدن است و اسهال و برآوردن ، سببش بيمارى « هيضه « 1 » » است كه بيمار از راه دهان برآورد و در عين حال اسهال مىشود ، دستور علاج اين است :\r\n1 - « سك مشك » در افشرهء ميوهء به در آبگوشت پرمايه با شراب بخورد .\r\n2 - كندر و گل نيشابورى در دهان بخايد ، كه گل نيشابورى يا كافور پرورده شده باشد .\r\n\r\n\r\n","description":"","footnote":"\r\n( 1 ) - حيضه : وباى پاييزى يا ثقل سرد .\r\n","page_name":" 553 ","page_number":587},
  {"content":"\r\n\r\nاگر سبب بيمارى غش پاك‌سازيهاى خارجى است ، مثلا از عرق ريختن زياد است يا چيزى همانند عرق كردن است ، علاج را بر ضد اين‌چنين حالتى برگزين !\r\nدست‌وپاى بيمار را سرد گردان !\r\nگرد آس و گرد گل اندلسى و گرد پوستهء انار و ساير گيرنده و بندآورنده‌ها را بر پوست بيمار بپاش !\r\nبايد كارى كنى كه به هيچ وجه مادهء تخليه گردان خارجى به سوى خارج حركت نكند ، مثلا كارى كن كه عرق نكند .\r\nاما اگر غش كردن سببش تخليه شدن بدن از داخل است ، اين گردها به درد بيمار نمىخورند ، بلكه بايد به هر وسيله‌اى كه باشد ، نيروى جسمى بيمار را تقويت بخشى و در اثر هر تخليه شدنى ، علاج تقويت بدن را استعمال كن ! به‌ويژه از غذاهاى اشتهاآور و آنهايى كه سابقا ذكر كرديم كه به بيمار نزديك كنى ، استفاده كن !\r\nاگر سبب غش كردن احساس درد و آزار است ، درد را به وسيلهء داروى تخديرى ( مخدّرات ) سر گردان ، هرچند تخدير شدن سبب را قطع نمىكند اما درد تسكين مىيابد . ( استعمال داروى مخدّر در چنين حالتى بدان مىماند كه قولنج را به وسيلهء معجون « فلونيا » و امثال فلونيا معالجه مىكنند . )\r\nاگر سبب غش كردن از مسموم شدن است ، علاجش آن است كه پادزهرى آزموده شده و « داروى مشك » و داروهايى را تناول نمايد كه در اقرابادين در باب « سمها » آمده‌اند .\r\nاگر خواستى در ميان نوبت غش كردن و نوبت بعد از آن غش را معالجه كنى و در اين ميانه بيمار كمى به هوش آمده است ، همان معالجهء اولى را به كار ببر و چيزى را بر معالجه بيفزاى كه در حال بعد از غش كردن بتواند معالجه را پذيرا باشد .\r\nاگر سبب غش كردن تنها سببى نيست و دو سبب در به وجود آوردن حالت غش دست دارند و سهيمند ، داروهايى را كه در علاج خفقان از آنها ياد كرديم و گفتيم سود رسانند به كار ببر و چگونگى حال بيمار را در نظر داشته باش و برحسب حالى كه دارد دارو را تجويز كن و در معالجه كردن چنين حالتى شتاب كن !\r\nاگر سبب غش كردن پرشدگى است ، مثلا اگر دهانهء معده پر از مادهء خلط ناباب شده است ، كوشش كن دهانهء معده را از خلط پاكسازى كنى كه بيمار شفا مىيابد .\r\nهمچنين اگر امتلاء ( پرشدگى ) معده و دهانهء معده سبب غش كردن شده بود ، بايد بيمار را وادار كنى كه گرسنه بماند ، غذاى كم بخورد ، چندان‌كه مىتواند و چندان‌كه خودش مىپسندد ورزش كند ، همهء اندامان را ماساژ دهد حتى معده و آبدان را .\r\nغذايش منحصر به غذاى شرابى ، شراب‌آلود باشد ؛ چنان‌كه ذكر گرديد ، در حال غش حتما چنين غذايى لازم است و بس .\r\nبسيارى از طبيبان جاهل و نادان مىخواهند غذا به بيمارى چنين ، كه در حال غش است\r\n\r\n","description":"","footnote":"","page_name":" 554 ","page_number":588},
  {"content":"\r\n\r\nبدهند ؛ چنين پندارند كه اگر غذا بخورد نيرو مىگيرد و به نفع بيمار است ، كه در نتيجهء اين جهل و بىخبرى حرارت غريزى بيمار را خفه مىكنند و بيمار را به دست مرگ مىسپارند .\r\nچنين بيمارانى از خوردن اسكنجبين فايده بينند و به‌ويژه اگر داروى پارچه‌كننده و نرم‌كننده با اسكنجبين باشد چه بهتر ؛ مثلا حسل و امثال آن داخل اسكنجبين شود و بيمار از آن تغذيه كند .\r\nاگر سبب غش كردن راه‌بندان در اندامان نفس‌كش است يا بندآمدنى در اندامان اطراف اندامان نفس‌كش است علاجش اين است :\r\n1 - اسكنجبين را جرعه‌جرعه بنوشد .\r\n2 - دست و پا و هر دو بازو را ماساژ دهد .\r\n3 - دارويى بخورد كه ادارى باشد و زياد شاش كند .\r\n4 - اگر حرارت هست شراب رقيق و آبكى بنوشد .\r\nاگر از تخليه شدن بيمار ناتوان شده است و تخليه و ناتوانى سبب غش شده‌اند دستور علاج به قرار زير است :\r\n1 - آبگوشت خوش‌بو شده را جرعه‌جرعه بنوشد .\r\n2 - نان را در شراب ريحانى خوشبوى خيس كند و بمكد . شراب ريحانى نامبرده بايد با گلاب آميخته باشد .\r\n3 - اگر همراه تخليه حرارت هم داشت ، دوغ سرد بهره‌رسان است .\r\n4 - آب‌غوره بخورد خوب است .\r\n5 - رب ترش ترنج از آب‌غوره بهتر است ، به شرطى كه برگ ترنج در رب آن به كار رفته باشد .\r\nروىهم‌رفته ، هركسى كه غش‌زده است و با حالت غش رنگ‌پريدگى و التهاب دارد ، يا كسى كه عرق كردن زياد سبب غش كردنش شده است ، بايد هر چيزى را كه به وى مىدهى سردشده بدهى ، حتى اگر چيزى باشد كه منظورت گرمىبخشى باشد .\r\n\r\nداروها و معالجاتى كه براى بيمار غش مفيدند از اين قرارند :\r\n1 - آب گوشت زياد در آب جوشيده و كاملا پخته‌شده را با يك دهم آن شراب ريحانى مخلوط كنند بخورد .\r\n2 - زردهء تخم‌مرغ مقدارى كم ، چيزى از افشرهء سيب شيرين‌مزه يا سيب ترش و شيرين ( ملس ) ، يا آب سيب ترش ، چنان‌كه خودت تقدير مىكنى و برحسب حال بيمار تجويز مىنمايى جزء تغذيه‌اش باشد .\r\n3 - اگر بيم آن داشتى كه ممكن است حرارت بدن بيمار افزايش يابد و جسارت نكردى كه شراب را تجويز كنى ، به جاى شراب ، ماست را تجويز كن ! نان مغز گندم را در ماست سردشده تريد كن و طورى باشد كه نان در ماست حل شود ، آن را بخورد ، علاوه بر اين :\r\n4 - بر مكيدنيهاى ساخته از رب ميوه‌ها بخورد فايده بيند .\r\nاگر كسى كه غش مىكند ، در حال غش كردن يا بعد از غش كردن و در حال به هوش آمدن يا\r\n\r\n","description":"","footnote":"","page_name":" 555 ","page_number":589},
  {"content":"\r\n\r\nوقتىكه چيزهاى سرد مىخورد يا مىنوشد احساس كرد سردش شده است و به‌ويژه اگر احساس كرد كه سردى درون را دربرگرفته است ، علاجش اين است :\r\n1 - داروى « فلافلى » تناول كند .\r\n2 - فلفل به خوردش بده .\r\n3 - خاراگوش هم خوب است .\r\n4 - شايد اگر شراب بخورد فايده بيند .\r\nاگر حالت غش از آن حالتها بود كه پاكسازى مورد نياز است ، و از اثر پاكسازى به هوش آمد بايد وسيلهء تقويت معده را فراهم كنى و دستور تقويت معده از قرار زير است :\r\n1 - اول و قبل از هر چيز شربت خاراگوش پخته با عسل بخورد .\r\n2 - ضماد بر معده بگذارد ، از آن ضمادهايى كه براى تقويت معده ذكر كرده‌ايم .\r\n3 - بعد از آن شراب ريحانى بنوشد .\r\n4 - غذاى خوب و خوب كيموس بخورد .\r\nاگر غش كردن در نخستين مرحلهء تب رخ داد و اگر ورم سبب غش كردن بود ، علاج را در بحث از علاج روىآورهاى حالات تب بيان خواهيم كرد .\r\nاما روىهم بايد دست‌وپاى بيمار را ماساژ دهند و گرم نمايند و ببندند ، تا نيروى بيمارى و مادهء سبب بيمارى به ژرفاى بدن راه نيابد .\r\nنبايد از خوراك و نوشيدنى استفاده كنند ، نه چيزى بخورند نه چيزى بنوشند . تا ممكن است از خوابيدن كنار گيرند ، مگر اينكه غش كردن كه در نخستين مرحلهء تب روى آورده است سببش ناتوانى شخص تب كرده باشد ، كه در اين حالت اگر بخوابد رواست .\r\nاگر خواستى بيمار غشى را غذا بدهى ، بايد قبل از آنكه نوبت غش كردن آيد ، دو ساعت يا سه ساعت زمان مانده باشد كه غذا بخورد . غذا چه باشد ؟\r\n1 - قاوت جو سرد شده .\r\n2 - نان و آش ( مزوره - آشى كه براى بيماران درست مىكنند ) .\r\n3 - خوشبوها را بو كند .\r\nاگر بيمار غش‌زده شكمش قبض است ، بايد خوراكش چيزهاى نرمىبخش به شكم باشد از قبيل : شورباى ساده و امثال آن ، شربت سيب با اسكنجبين در اين حالت كه بيمار قبض است مفيد است .\r\nاگر خواستى كه بيمار غذاى لطيف و نرمىبخش بخورد ، چيزى كه تجويز مىكنى از اينها باشد كه در زير آمده‌اند :\r\nآب گوشتاب ، زردهء تخم‌مرغ ، سوپ آب گوشت و مغز نان ، و ممكن است نياز بدان افتد كه كمى شراب هم با اين آبگوشت و نان كذايى مخلوط باشد .\r\nاگر علاوه بر معالجهء حالت غش بايستى معده را نيز تقويت كنى ، بايد همراه غذاى تجويز شده\r\n\r\n","description":"","footnote":"","page_name":" 556 ","page_number":590},
  {"content":"\r\n\r\nبراى بيمار انواع رب و آب ميوه‌هاى خوشبوى كه گيرنده و بندآورنده‌اند به بيمار بدهى .\r\nدر وقت نوبت غش حتما بايد شراب بخورد .\r\nاگر سبب غش كردن روىآورهاى روانى است علاجش اين است :\r\n1 - خوش‌بوهايى را كه نام برديم بو كند .\r\n2 - بينى را ببندد .\r\n3 - قى كند .\r\n4 - دست و پا و معده‌اش را ماساژ دهند .\r\n5 - غذا آب گوشت باشد كه كعك در آن تريد شود .\r\n6 - شراب بخورد . گرمى و سردى شراب را برحسب مزاج و تحمّل بيمار برگزين !\r\nاگر غش كردن سببش چندين بار قى كردن پياپى باشد و خلط صفرايى باقى باشد ، بايد شرابى كه به بيمار مىدهى با آب مخلوط شود .\r\nاگر غش كردن به سبب احساس درد است ، باز بايد شرابى كه تجويز مىكنى با آب مخلوط باشد .\r\nحالت غشى كه از اثر قولنج آيد علاجش را در باب ويژه به قولنج مىآوريم .\r\nحالت غش كردن كه بعد از رگ زدن پديد آيد ، اكثرا در كسانى مشاهده مىشود كه :\r\n1 - معدهء تنگ دارند .\r\n2 - معدهء ناتوان دارند .\r\n3 - رگهايشان تنگ است .\r\n4 - كسانى كه خلط مرارى صفرايى بر بدن آنها چيره است .\r\n5 - كسانى كه به رگ زدن عادت نگرفته‌اند .\r\nعلاج چنين كسانى كه به غش گرفتار شده‌اند چنين است كه در زير آيد :\r\nالف : قبل از رگ زدن بايد چيزى از ربهاى تقويت‌كنندهء معده بخورند ، و چيزهايى براى تقويت قلب تناول نمايند .\r\nب : هرگاه به نوبت غش درآمدند ، چنان‌كه سابقا گفته شده عمل كن !\r\nج : شراب آميزه با آب و سردشده تجويز كن ! كه معده را نيروبخشد و نگه‌دارندهء آن است و از آسيب حفظش مىكند ؛ به‌ويژه اگر شراب آميخته با آب و سرد شده همراه افشرهء ديگرى كه سازگار با معده و قلب باشد ، فايده بيشتر مىشود .\r\nگفتار را در اين‌باره از سر مىگيريم و مىگوييم :\r\nگاهى در معالجهء غش نياز به معالجاتى داريم كه بندآورنده باشند و تخليه شدن را بازدارند و اندامانى كه در تحليل رفتن دست دارند و سست هستند ، تقويت شوند و نيرو گيرند .\r\nبايد كارى كرد كه دهانهء معده چنان تند و قوى باشد كه بتواند مواد ناپسند و موذى را نپذيرد .\r\nبايد به نيرويى چنان متوسّل شويم كه به سرعت به روان اثر خوب گذارد و روان را غذاى\r\n\r\n","description":"","footnote":"","page_name":" 557 ","page_number":591},
  {"content":"\r\n\r\nروانى دهد ، مانند شراب . و اين را مىدانى كه داروهاى غذا دهندهء روان و داروهاى بازدارندهء تخليه ، هريك تأثيرات جداگانه دارند و در گوهر از هم جدا هستند .\r\nپس بايد هريك از اين دو نوع را در وقت معيّن و در حالتى معيّن تجويز كنى .\r\nداروى بندآورندهء ماده‌اى كه تخليه مىشود را در وقت به هوش آمدن غش كرده به كار ببر ؛ يا قبلا از داروى تقويت كنندهء روان و تغذيهء روان استفاده كن كه نيروى روان را تقويت كنى و دارو اثر خود را بر روان بگذارد و روان سرحال باشد . بعد از آن داروى بندآورنده و گيرنده به كار بگير ! داروى گيرنده و بند آورندهء تخليه را قبل از داروى تقويت روان استعمال مكن كه در حالت تخليه اول نياز به دارويى است كه از تحليل برندهء روان و كاهش دهندهء نيروى جسم پيش‌گيرى كند و به سرعت نفوذ نمايد ؛ آنگاه نوبت به داروى بندآورنده مىرسد . اگر داروى بندآورنده را قبل از داروى تقويت نيروى روانى و جسمى استعمال كنى ، تأثير داروى تقويت جسم و روان را خنثى مىسازد و نمىگذارد نفوذ كند و اثر مطلوب بگذارد و ممكن است در بعضى حالات به دارويى تغذيه‌كننده‌تر از شراب نياز داشته باشيم ؛ به‌ويژه اگر تشخيص داديم كه غش كردن بيمار از گرسنگى يا زادهء تحليل رفتن بسيار است .\r\nاگر شراب ساده به بدن بيمار درآيد ، وبالى بر بدن مىشود و درهم برهمى و تشنّج براى بدن به ارمغان مىآورد ، به آب گوشت نامبرده كه با شراب مخلوط باشد پناه بر ! آب سيب بخورد ، آب سيب ترش باشد ، يا آب سيب شيرين بسته به اختيار پزشك است و برحسب حال و مزاج معيّن مىكند و بايد در اختيار كردن نوع آب سيب كه آيا ترش باشد يا شيرين هر دو حالت بيمار را بررسى كنى ؛ يعنى تخليه شدن و تقويت كردن نيروى بيمار با چه نوع آب سيبى سازگار و در معالجه مددكار است .\r\nاگر دانستى كه مانعى در راه نيست ، بهتر آن است چيزى خوش‌بو مانند ميخك و مشك در غذاى بيمار كه همان آبگوشت شراب‌آلود است و همان آب سيب ترش يا شيرين است بريزى كه معده براى پذيرفتن غذاى خوش‌بو شده با ميخك و مشك آماده‌تر است و شصت معده بيدارتر مىشود . و اگر نياز به غذاى قوىتر داشتى ، مىتوانى نان مغز گندم را با جرعه‌هايى از غذاى ذكر شده به بيمار بخورانى و اين نان و آبگوشت شراب‌آلوده وقتى مورد نياز است كه مدت زيادى بيمار غذا نخورده باشد و گرنه نان هم لازم نيست و آبگوشت كذايى كافى است .\r\nماساژ دادن دست‌وپاى و بستن آنها جزئى از معالجه است ، نبايد اهمال كرد .\r\nبه قى كردن وادار نمودن بيمار غش در هر حالتى و هر نوعى از بيمارى غش بهره‌رسان است ، مگر اينكه سبب غش عرق كردن و امثال باشد ، كه در اين حالت يعنى در عرق كردن زياد روان زندگى به سوى خارج حركت مىكند و ما نياز به آن داريم كه روان آرام باشد و به آرامى بيشتر از حركت نيازمند است و نبايد در چنين حالتى بيمار حركت كند نبايد قى كند ، نبايد دست و پايش را بست ؛ اگر ديدى كه قى كردن براى بيمار غش‌زده خوب است ، اين دستور را در قى دادن بيمار اجرا كن !\r\n\r\n","description":"","footnote":"","page_name":" 558 ","page_number":592},
  {"content":"\r\n\r\nقبل از قى دادن ، معده و اطراف معده و دست‌وپاى بيمار را گرم كن ، كه عمل قى كردن آسان مىشود . بعد از آن آب ولرم همراه روغن حيوانى ، يا روغن زيتون ، يا آب ولرم مخلوط با شراب به بيمار بده بخورد ، قى مىكند .\r\nو بدان ! كه براى بيماران غشى در هر حالتى و هر نوع غشى كه باشد و به‌ويژه كسانى كه از اثر پاكسازى و تخليه شدن از خون يا پاكسازى خلط ، يا پاكسازى پرشدگى ( امتلاء ) با غش كردن برخورده‌اند ، به جز حالت غش كه از حركت خلطها به سوى رويهء بدن و خارج از بدن رخ مىدهد دستورات زير اجراء شود بسيار بهره‌رسان است :\r\n1 - ماساژ دادن و ماليدن مالشيهاى خوش‌بو بر دست و پا و گرم كردن آنها .\r\n2 - ماليدن چيزهاى خوش‌بو از قبيل : روغن سنبل رومى بر دهانهء معده .\r\n3 - گرمىبخشهاى از قبيل : خردل ، عاقرقرحا براى گرمى بخشيدن به دست و پا و دهانهء معده و غيره بسيار مفيدند .\r\n4 - بايد پىدرپى ساق پاها و بازوهاى بيمار را باندپيچى كرد و باز كرد ، كه با جهت تخليه شدن برابرى كند .\r\n5 - كسانى كه نياز به بند آوردن تخليه دارند بايد زير بغل آنان را بست .\r\n6 - آب سرد بر روى بپاشند .\r\n7 - دهانهء معده را ماساژ دهند .\r\nهركسى كه سبب غش كردنش پاكسازى درونى است غش كردنش هر حالتى داشته باشد از اين دستورات استفاده خواهد كرد .\r\n8 - نوشيدن شراب مخلوط با آب ، مگر اينكه مانعى در راه شراب خوردن بيمار باشد ؛ مثلا ورم يا خلط ناپخته و نارسيده يا به هم خوردن مزاج يا سردرد موجود باشد كه داراى چنين حالاتى شراب نخورد بهتر است .\r\nاما اگر غش كردن بسيار شديد است و دشوار ، و نياز مبرم بود كه بيمار را نيروبخشى شراب بده و باك مدار .\r\n9 - كسانى كه از نتيجهء فساد معده و بيمارى « هيضه » ( قى كردن و اسهال شدن درآن‌واحد ) ، گرفتار غش شده‌اند از حمام رفتن استفاده مىكنند .\r\nاما اگر غش از اثر خونريزى است ، حمام رفتن زيان‌بخش و بسيار بد است . حمام براى كسانى كه از عرق كردن زياد غش كرده‌ند نيز بد است .\r\nكسانى كه هنگام به هوش آمدن از نوبهء غش احساس التهاب در دهانهء معده مىكنند از حمام رفتن بهره مىبرند . اگر بيمارى از اثر ناتوان شدن دهانهء معده به غش كردن مبتلا شده است ، بايد در معالجه‌اش ضمادهاى نيرومند به كار برى كه عبارتند از ضمادهاى ساخته از :\r\n1 - مصطكى و به و صندل و زعفران و سوسن .\r\n2 - شراب و مسك .\r\n\r\n","description":"","footnote":"","page_name":" 559 ","page_number":593},
  {"content":"\r\n\r\n3 - سوسن و شراب .\r\n4 - ماساژ دادن و بستن دست و پا در اين حالت بسيار مفيد است .\r\nاگر غش كردن از گرسنگى است ، شايد وزن يك درهم نان چاره‌ساز باشد . گرسنگى نماند ، غش نيز رخت بربندد .\r\nاگر سبب غش كردن خشك مزاجى يا قبوضيت شكم است ، بايد هنگامى كه بيمار غش كرده است ، لقمه‌هاى نان را در آب انار يا شربت سيب خيس نمايند و در دهان غش كرده فرو كنند .\r\nاگر كسى از اثر غش كردن و ابتلا به غش ، به بيمارى شديد ( گرم . نسخه ) مبتلا شد ، علاجش با شراب است و در اين‌باره شراب بىمزه از هر شرابى سازگارتر و بهره‌رسان‌تر است .\r\nبايد كسانى كه غش مىكنند ، زياد بيدار باشند ، كم بخوابند و از پرگويى دورى جويند ، اصلا حرف نزنند بهتر است .\r\n\r\nفصل يازدهم نيرو از دست دادن به‌طور ناگهانى\r\nاكثرا كسانى كه به‌طور ناگهانى و بدون مقدمه توان خود را به كلّى از دست مىدهند ، نه دردى را احساس مىكنند ، نه از اسهال رنج برده‌اند ، نه ورمى بزرگ دارند ، نه پاكسازى زياد به عمل آورده‌اند .\r\nسبب نيرو از دست دادن خلطهايى است كه پركننده - ( آبكى . نسخه . ) هستند .\r\nاما كمتر اتفاق مىافتد كه خلط خونى سبب اين حالت شود ، زيرا خون حتما روىآورهايى را پديد مىآورد و بدون پيش‌درآمد و به‌طور ناگهانى سبب از بين رفتن نيروى انسانى نمىشود .\r\nاكثرا سبب نيرو برافتادن ، خلط غليظ موجود در معده است ، يا خلط غليظ به داخل رگها خزيده كه گدار نفس را بند آورده است .\r\nو بدان ! كه از پاى درآمدن نيرو ممكن است به غش كردن بينجامد و امكان دارد كه به غش كردن نينجامد .\r\nشخص نيرو از دست داده به حالتى دچار شده است كه پيها و ماهيچه‌ها بدون نيرو مانده و از كار افتاده‌اند ؛ انسان به حالى درآمده كه برخاستن و راست ايستادن و بر پهلو دراز كشيدنش با زحمت و دشوارى زياد انجام مىشود . سبب همان است كه برخى از آن را ذكر كرديم . اگر حالت نيرو برافتادن شدّت يابد ، نيروى بدن همگى از بين مىرود و اگر شدّت زياد ندارد ، نيروى پيها و ماهيچه‌ها را چپاول مىكند و به غارت مىبرد .\r\nممكن است گوهر خلط سبب نيرو برافتادن رقيق باشد و پذيراى تحليل رفتن باشد ، كه تأثيرش در از بين بردن نيرو بيشتر مىشود ؛ و به‌ويژه درحالىكه بيمار تب دارد . چنين كسانى كه نيرو را به سبب خلط متحركى از دست داده‌اند ، در فكر و هوش زيانى نديده‌اند و كاهشى در قوّهء\r\n\r\n","description":"","footnote":"","page_name":" 560 ","page_number":594},
  {"content":"\r\n\r\nفهم و فكر روى نداده است و روى نمىدهد ، مگر اينكه سبب بسيار زياد شود و حالت ناتوانى انسان بارها رخ دهد ، كه احتمال دارد زيانى به قوّهء فهم و فكر هم برساند .\r\n\r\nعلاج :\r\nعلاج نيرو از دست دادگان ، به علاج غش‌زدگان نزديك است .\r\nاگر نيرو برافتادگى سببش خلط خونى است و امتلا و پر شدن از خون ، انسان را به اين حالت كشيده است ، بايد رگ بزنى و خون خرابكار را بيرون بريزى .\r\nاگر خون سبب نبود و خلط ديگرى اين كار را كرده است و خلط ، خرابكار ، غليظ و پرمايه است ، دستور زير را به كار بر !\r\nدرحالىكه بيمار براى مدّتى و مهلتى از بيمارى رهايى يافته است ، پياپى آن را پاكسازى كن ! داروى پاك‌ساز از معجونهاى مسهل باشد . شايد معجون « فيقرا » كه از مرّ ، كبابه ، نمك هندى ، تربد ، قارچ چمنى ، سس صغير ، و امثال آنها تركيب شده است در اين‌باره علاج كافى باشد .\r\nمىتوانى از گياه محموده استفاده كنى كه محموده در بسيارى از داروها دخيل است و اساس داروهاى ديگر مىشود . بايد بعد از اسهال بيمار را قى دهى .\r\nداروهاى تقويت كنندهء قلب را تناول نمايد ، خوش‌بوهاى سازگار با قلب را بو كند ، به‌طورى ماساژ دست‌وپاى بيمار صورت گيرد ، كه گرماى غريزى را سرحال آرد و تقويت كند . اين طرز ماساژ را بارها گفته‌ايم .\r\nبعد از ماساژ ورزش به اعتدال كند ، نه بسيار سبك نه بسيار سخت و خسته‌كننده .\r\nغذاى بيمار از نوع پارچه‌كننده و نرم كنندهء خلط باشد از قبيل :\r\n1 - آب نخود ، آب همراه خردل ، روغن زيتون و روغن بادام .\r\n2 - شراب آبكى كهنه و ديرينه بنوشد .\r\n3 - بعد از پاكسازى به حمام برود .\r\n4 - روغنهاى تقويت‌كننده و سرحال آورندهء حرارت غريزى بر تن بمالد .\r\n5 - بعد از حمّام رفتن و روغن بر تن ماليدن باز به حمّام برود ، آنگاه شراب ناب بخورد . شربت عسل و شربت خاراگوش و امثال آنها را بنوشد فايده بيند .\r\nهرگاه ديدى كه بيمار سرحال آمده است و رو به خوب شدن است ، بايد غذاى نيروبخش زود هضم بخورد و خودت مىدانى كدام نوع از غذا نيروبخش و زودهضم است كه برايت گفته‌ايم !\r\nو اين را هم بدان ! كه نيروى انسان با غذا و مشروبات سازگار با جسم و روان فزونى يابد .\r\nبو كردن خوش‌بو ، آرامش ، شادى ، دور بودن از غم و اندوه ، دور بودن از چيزهاى پكركننده ، برخورد كردن با كارها و چيزهاى نوآمده و شادىبخش ، صحبت دوستان نزديك و يكدل همه از انگيزه‌هاى افزايش نيروى جسمى هستند .\r\n\r\n","description":"","footnote":"","page_name":" 561 ","page_number":595},
  {"content":"\r\n\r\n\r\nفصل دوازدهم ورم گرم در قلب\r\nسابقا هم گفتيم كه هرگاه ورم گرم در قلب پيدا شد مرگ دارندهء قلب حتمى است .\r\nاما قبل از آنكه ورم در قلب پديد آيد پيش‌درآمدهايى دارد ، پريدن و تپيدن قلب به اوج مىرسد .\r\nالتهاب شعله‌ور روى مىدهد كه اين را نيز گفتيم كجاى بدن به التهاب مبتلا مىشود ؛ اين خفقان و التهاب آژير مرگند و خبر از مرگ زودرس مىدهند .\r\nتنها اميدى كه باشد و شايد احيانا تا ورم در قلب جاى خوش نكرده است اين است كه شاهرگ دست بيمار را بزنى و خون بگيرى .\r\nشايد اگر شريانى را در پايينهاى بدن بزنى اميدى به شفاى بيمار باشد .\r\nبايد سينهء بيمار را وسيلهء برف سرد گردانى ، صندل و كافور حل شده در آب بر سينه‌اش پاشى .\r\nگشنيز سبز نيز بر سينهء بيمار گذاشتن تهى از فايده نيست .\r\nبرفآب مخلوط با كافور را هميشه بخورد مفيد است .\r\n\r\n","description":"","footnote":"","page_name":" 562 ","page_number":596},
  {"content":"\r\n\r\n\r\nفن دوازدهم پستان و احوال آن ، كه در يك گفتار آمده است\r\n\r\n","description":"","footnote":"","page_name":" 563 ","page_number":597},
  {"content":"\r\n\r\n\r\nفصل اول تشريح پستان\r\nپستان اندامى است كه براى به وجود آوردن شير خلق شده است ، كه بچه از همان وقت به دنيا آمدن تا زمانى كه به حدّى از نشو و نما مىرسد كه بتواند غذاى پرمايه و پرنيرو را هضم كند ، از شير پستان تغذيه كند .\r\nپستان از رگها و شريانها تشكيل شده است و در ميان رگها و شريانها گوشتى آگنه است كه حساسيتى ندارد .\r\nگوشت آگنهء شريانها و رگهاى پستان سفيدرنگ است ، نوعيت خونى كه پستان و اندامان پستان را تغذيه مىنمايد ، سفيدرنگ است و آنچه از پستان جدا مىشود شير است كه سفيدرنگ است .\r\nدر تغيير دادن رنگ كيموس سفيد ، كبد و پستان هر دو دست دارند اما هريك از آنها به اسلوب خود و برابر با نياز خود تغيير ايجاد مىكنند .\r\nكبد كيموس سفيد را - كه اساس خون است و در واقع خون در اصل كيموس سفيدرنگ است - به رنگ قرمز درمىآورد و به كار مىبرد .\r\nپستان كيموس سفيد قرمز شده را به رنگ سفيد درمىآرد و براى شير درست كردن مورد استفاده قرار مىدهد .\r\nيعنى كبد و پستان هريك رطوبت آبكى را - كه كيموس اصل خون است - با خود و مزاج و رنگ خود هماهنگ مىكند .\r\nرگها و شريانها و پيها در پستان منتشر شده‌اند و شاخه‌هايى را تا به آخر سوراخ پستان رسانيده‌اند . در داخل پستان پيچ‌وخم و استداره‌هاى زياد از اين رگ و پيها و شريانها موجود است .\r\nرگهايى هست كه وسيلهء ارتباط پيوندى ميان پستان و زهدان هستند و پستان و زهدان در آنها\r\n\r\n","description":"","footnote":"","page_name":" 564 ","page_number":598},
  {"content":"\r\n\r\nشراكت دارند و در ميانه تنيده‌اند ، كه تو ! در بحث از تشريح ، و به‌ويژه تشريح رگها ، رگهاى مشترك ميان زهدان و پستان را شناختى .\r\n\r\nفصل دوم افزايش شير پستان\r\nبايد بدانى ! كه افزايش و كاهش شير پستان بسته به بيشى و كمى خون خوب و پسنديده است كه در بدن موجود است .\r\nاگر ديدى كه شير پستان زياد است ، بدان كه خون خوب و پسنديده در بدن دارندهء پستان زياد است ؛ و اگر ديدى كه شير پستان اندك و كمتر از اندازهء لازم است بدان كه سببش كمى خون پسنديده در بدن دارندهء پستان است ، يا اينكه خون خوبيش را گم كرده و به سوى ناپسندى گراييده است كه در اين حال اگرچه خون زياد باشد باز براى توليد شير بسيار ، آمادگى ندارد .\r\nسبب كم شدن خون چيست ؟ چند جهت دارد :\r\n1 - ماده‌اى كه به خون تبديل مىشود كمتر به بدن مىرسد ، مثلا غذاى شيردهنده كمتر از آن است كه خون مورد نياز را توليد كند .\r\n2 - يا ماده در حالتى نيست كه براى تبديل به خون شدن آمادگى داشته باشد ؛ اين در صورتى است كه مادهء ذكر شده از نوع خشك يا بسيار سرد و سردىبخش باشد .\r\n3 - ماده‌اى كه بايستى توليد خون كند ، از اثر خونريزى يا ورم و غيره راه را كج كرده و به جاى اينكه خون توليد كند و خون شير شود ، جاى ديگرى را برگزيده است ، يا بيرون ريخته و يا در ورم خزيده است .\r\nممكن است كمى خون سببش نوعيت مزاج دارندهء بدن يا نوعيت مزاج خود پستان باشد ؛ مثلا مزاج بدن يا مزاج پستان خشك و خشك كنندهء ماده رطوبى است ، يا رطوبت را نرمى بخشد و ممكن است از آنكه مادهء خون مولّد - كه به شير تبديل مىشود و بسيار آبكى و رطوبى است و جايى كه بايد در آنجا خون را توليد كند در اعتدال نيست و با او سازگار نيست - نمىتواند خون را توليد كند و ممكن است سببهاى مشابه نيز باشند .\r\nخون چگونه و در چه حالتى خوبى و پسنديدگى خود را از دست مىدهد ؟ و كى نمىتواند به شير خوب و پسنديده تبديل شود ؟\r\nوقتى مىدانيم كه خون آن خون پسنديده نيست كه شير خوب را در پستان ايجاد كند ، كه يكى از خلطهاى سه‌گانه كه عبارتند از صفرا ، بلغم ، سودا ، بر خون غلبه كرده باشند ، و در توليد شير سهيم گردند . شيرى كه از شراكت خون با يكى يا دو يا هر سه از خلطهاى نامبرده است شير خوبى نيست .\r\nچگونه خلط شريك خون را در لابلاى شير بشناسيم ؟\r\n\r\n","description":"","footnote":"","page_name":" 565 ","page_number":599},
  {"content":"\r\n\r\n1 - اگر شير به رنگ زرد تمايل دارد و شيرى است آبكى و تندمزه ، بدان كه صفرا در توليد آن با خون همكار است .\r\n2 - اگر شير بيش از حالت عادى سفيد رنگ است و مزه و بوى مايل به ترش دارد بدان كه بلغم در توليد آن شريك است .\r\n3 - اگر شير پستان پرمايه و غليظ و اندك و نيرومند است ، بدان كه خلط سودايى در توليد آن نصيبى برده است .\r\nگاهى ممكن است شير به اندازه‌اى زياد باشد و چنان يك دفعه فشار آورد كه در راه گير كند و نيروى طبيعت در حصول دادن و بيرون آوردن آن درماند و نتواند فشار لازم به خرج دهد ، كه تو نشانيهاى اين حالت را ياد گرفته‌اى و مىدانى !\r\nگاهى ممكن است شير يا منى ( آب پشت ) به خشكى گرايند و نخ ماننده بيرون آيند كه گناه اين كار به گردن خون است ، زيرا خون اگر بدگوهر باشد هرچند كه در اندازه زياد باشد ، ياراى تبديل شدن به شير را ندارد و اين كار از دستش برنمىآيد . شيرى را كه در پستان جاى مىدهد ناپسند است و تو بر قطع كردن چنين خون بدگوهر آگاهى كافى دارى !\r\nاين را هم بدان ! كه هرچه منى را در انسان افزايش دهد ، در اكثر شيرداران نيز شير را فزونى دهد . چيزهايى كه مايهء افزايش آب پشت و افزايش شير پستان مىشوند از اين قرارند :\r\n1 - قدومه : ( تودرى ) دارويى كه از قدومه سازند .\r\n2 - بزر خشخاش .\r\n3 - پستان بز و گوسفند و غيره بخورند .\r\nهمچنين هرچه منى را كاهش دهد شير را نيز كم مىكند . چيزهاى كاهش دهندهء آب پشت و شير ، شاهدانه و امثال شاهدانه است .\r\nاگر تشخيص دادى كه كم‌شيرى از كم غذايى است ، غذاى شيردار را زيادتر كن ! غذايش لذيذ و مشتها باشد ، غذاى گرم و تر و خوب كيموس بخورد .\r\nاگر ديدى كه غذاى تباه اين كار را كرده است و مادهء خون پسنديده را توليد نمىكند و در نتيجه شير كم شده است ، غذاى شيرده را عوض كن و غذايى را كه در بالا گفتيم به شيرده بده !\r\nاگر از بسيارى ورزش و كار زياد خسته شده و شير كم شدن از خسته شدن زياد در كار است ، او را استراحت ده و از كار خسته‌كننده‌اش كم كن !\r\nاگر سبب شير كم شدن ، كم شدن خون است ، و خون از آن جهت كم شده كه جزيى از آن در خونريزى و غيره از دست رفته است .\r\nدقت كن ! اگر خونريزى در پايينهاى بدن روى داده ، آن را بندآور و به سوى بالا بفرست .\r\nاگر خونريزى در بالاتر از پستان و در بالاييها رخ داده آن را بندآور و خون را به پايين هدايت كن .\r\nاگر سبب كم شدن شير ، سوء مزاج ساده است ، غذايى را براى شيرده تجويز كن كه در برابر آن\r\n\r\n","description":"","footnote":"","page_name":" 566 ","page_number":600},
  {"content":"\r\n\r\nسوء مزاج بايستد و در تعديل آن بكوشد ، و در عين حال غذاى خوب كيموس و زياد كيموس باشد .\r\nاگر سبب كم شيرى از اثر چيرگى خلط تباه است ، وسيلهء تخليهء خلط را به كار گير و خلط تباه را پاكسازى كن !\r\nاگر زن شيردار صفرايى مزاج بود ، بايد غذايى را كه مىخورد تمايل به سردى و رطوبت داشته باشد .\r\nروىهم‌رفته براى زنانى كه شير كم دارند ، داروها و خوراكهاى زير خوبند :\r\n1 - آب جو با گلاب قند .\r\n2 - بزر خيار كه در حقنه به كار ببرند .\r\n3 - بزر خيارچنبر خوردنى .\r\n4 - مغز پختهء حيوانات بخورند .\r\n5 - شير گاو و يا شير بز بنوشند .\r\n6 - گوشت ماهى ( رضراضى ) ، گوشت بزغاله ، گوشت مرغ چاق‌شده بخورند .\r\n7 - سوپى كه از آب جو بر آتش پخته با شير باشد خوب است .\r\n8 - سوپ پنيرك بستانى خوب است .\r\nاگر ديدى كه زن كم‌شير سوء مزاج بلغمى دارد ، داروها و غذاهايى را برايش تعيين كن و تجويز كن كه در اول تا دوم گرمىبخش باشند و رطوبت همراه داشته باشند يا بسيار كم خشكاننده باشند و اين داروهاى كذايى از اين قرارند :\r\n1 - هويج .\r\n2 - ترتيزك آبى .\r\n3 - رازيانه .\r\n4 - شبيت .\r\n5 - كرفس سبز كاشتنى .\r\n6 - كرفس بيابانى ، و اگر سبز باشد و خشكيده نباشد بهتر است ، زيرا خشكيدهء كرفس بيابانى بسيار خشكاننده و گرمىبخش است .\r\n7 - سوپ از آرد گندم با شنبليله و رازيانه بخورند .\r\nاگر شير تقريبا خشكيده است و نخ ماننده از پستان بيرون مىآيد ، زيرا غليظ و خشك شده است ، علاجش آن است :\r\n1 - داروى در آب حل شدهء بسيار رطوبت‌بخش بر پستانش بپاشى .\r\n2 - غذاهاى رطوبت‌بخش بخورد و هرچه رطوبت زياد مىدهد تناول كند ، كه در حال آب پشت نيز علاج همين است .\r\nاگر سبب كم‌شيرى از سوء مزاج سودايى شيردار است ، علاجش را با داروها و غذاهايى كه بيش از حال معمولى گرمى بخشند و نزديك بدانها باشد - كه ذكر كرديم - انجام ده ! بايد داروها و\r\n\r\n","description":"","footnote":"","page_name":" 567 ","page_number":601},
  {"content":"\r\n\r\nغذاها در عين حال زياد رطوبت‌بخش باشند .\r\nتو جنس سودايى چيره را مىشناسى ! برحسب معلوماتى كه در اين‌باره دارى عمل كن كه مزاج سودايى را چاره‌ساز باشد .\r\nبراى افزايش شير پستان دارويى هست ميانه ( معتدل ) كه از اين داروها تركيب شده است :\r\n\r\nنسخه :\r\n1 - پوستهء داخلى درخت خرما ، سى درهم .\r\n2 - برگ گياه رازيانه ، بيست درهم .\r\n3 - يونجه پانزده درهم .\r\n4 - گندم كوبيده بيست و پنج درهم .\r\n5 - نخود پوست‌كنده ، هجده درهم .\r\n6 - جو سپيد كوبيده . هجده درهم .\r\n7 - انجير درشت ، ده عدد .\r\nاين همه را در سى رطل آب بجوشان و بجوشان تا هشت رطل يا كمتر از هشت رطل مىماند ، هرباره پنج اوقيه از آن را با نيم اوقيه روغن بادام شيرين و يك اوقيه و نيم شكر سليمانى بخورند .\r\nخوردن ماهى شور نيز شيرافزاست .\r\nو اينك يكى از داروهاى ديگر كه شير را زياد مىكنند :\r\nنسخه : آرد كنجد را در شراب خالص خوب به هم زنند و بپالايند و پاليدهء آن را بنوشند و لايه و ته‌نشينى كه از پالاييده باقى است بر پستان گذارند ، فايده بينند .\r\nنسخهء ديگر : مغز بادنجان به اندازهء نيم قفيز ، در آب بجوشد تا از هم مىپاشد آنگاه آن را با آب به هم زن و به هم زن تا به كلّى درهم مىآميزند ، سپس بپالاى ؛ پاليده را با يك اوقيه روغن حيوانى قاطى كن و خوردن آن را تجويز كن كه فزايندهء شير پستان است .\r\nنسخهء ديگر : نخود را در آب خيس كن ، آبى را كه نخود در آن خيس شد ، چند روزى ناشتا بخورند ، شير پستان را افزايش دهد و اگر نخود در شير خيس شده باشد و با آب جو همراه عسل يا گلاب قند بخورند نور على نور است و بسيار بهره‌رسان .\r\nنسخهء ديگر : بزر يونجه يك جزء ، گلنار دو جزء ، باهم بياميزند و هرباره به اندازهء يك « قمحه » ( دانهء گندم ) در آب گرم ريزند و بخورند .\r\nنسخهء ديگر : ثمر درخت بان به وزن يك درهم ، با شراب بخورند .\r\nنسخهء ديگر : روغن گاوى يك اوقيه ، يك پياله شراب كه پياله بزرگ باشد ، باهم قاطى كنند و ناشتا بخورند .\r\nنسخهء ديگر : ساقهء لاله را با برگ گل لاله با كاه جو سوپ كنند و بخورند .\r\nنسخهء ديگر : ترب و سپوس آرد را در شراب بجوشانند و بعدا بپالايند و از آن بنوشند .\r\nنسخهء ديگر : بزر خشخاش بوداده ، همراه قاوت هر دو در اندازهء برابر ، مدّت سه روز در\r\n\r\n","description":"","footnote":"","page_name":" 568 ","page_number":602},
  {"content":"\r\n\r\nاسكنجبين ، يا در شراب سيكى ريزند تا كاملا خيس مىشود و آب برمىدارد ، آنگاه با اسكنجبين يا با سيكى بنوشند .\r\nنسخهء ديگر : سياه‌دانه را با عسل بخورند .\r\nنسخهء ديگر : بزر شبيت ، بزر تره ، بزر شبدر ، از هريك يك اوقيه ، بزر شنبليله ، بزر يونجه ، در اجزاء متساوى باهم مخلوط كنند و با آب رازيانه بخورند . و اگر با عسل و روغن حيوانى قاطى شوند بهتر است .\r\n\r\nفصل سوم جلوگيرى از ريزش زياد از حدّ شير\r\nاگر شير از پستان زياد از حدّ آمد ، سبب آزار و ورم مىشود و بيماريهايى در پى دارد . گاهى رخ مىدهد كه بدون باردارى شير در پستان جمع آيد و به‌ويژه در حالتى كه خون حيض بند مىآيد و از آنچه به مقدار كم است نيروى بيرون جهيدن از زهدان را ندارد به پستان درمىآيد و به شير تبديل مىشود .\r\nگاهى شير به پستان مردان مىآيد و به‌ويژه در جوانان تازه بالغ هنگامى كه پستانشان گرد و تا اندازه‌اى برجسته مىشود .\r\nتو قبلا انگيزه‌هاى كم شدن شير پستان را ياد گرفتى ! كه به‌طور خلاصه عبارت بودند از :\r\n1 - هرچه زياد خشكىآور است .\r\n2 - هرچه برمكندهء رطوبت است .\r\n3 - هرچه زياد تحليل مىبرد .\r\n4 - هرچه گرمىبخش است .\r\n5 - هرچه بسيار سردىبخش است .\r\n6 - هرچه بسيار رطوبت‌آور است و رطوبت آبكى به وجود مىآرد ، كه شير بلغمى مزاجان را كاهش مىدهد .\r\n7 - هرچه منى را كاهش دهد ، چنان‌كه گفتيم شير پستان را هم كاهش مىدهد .\r\nداروهاى سرد كاهش دهندهء شير پستان عبارتند از :\r\n1 - بزر كاهو .\r\n2 - عدس .\r\n3 - شورباى عدس و سركه .\r\nاز پاشيدنيهاى سردىبخش كه سبب كاهش شير مىشوند مىتوان داروهاى زير را به حساب آورد .\r\n1 - افشرهء اسفرزه‌بن .\r\n\r\n","description":"","footnote":"","page_name":" 569 ","page_number":603},
  {"content":"\r\n\r\n2 - لعاب اسفرزه .\r\n3 - آب كاهو و امثال كاهو .\r\n4 - آرد باقلى كه با روغن و سركه باشد .\r\nداروهاى گرم و گرمىبخش كه سبب كاهش شير مىشوند از اين قرارند :\r\n1 - فيجن .\r\n2 - بزر فيجن و به‌ويژه فيجن كوهى .\r\n3 - پنج انگشت و بزر پنج انگشت ، براى يكباره تناول كردن تا دو درهم جايز است .\r\n4 - ريحان كوهى ، هرچند برخى گويند ريحان كوهى فزايندهء شير پستان است ، ليكن حقيقتش اين است كه كاهش دهندهء شير پستان است .\r\n5 - هر نوع زيره و به‌ويژه زيرهء كوهى .\r\n6 - و همچنين زيرهء كوهى را با سركه بياميزند و بر پستان پاشند .\r\nپاشيدنيهاى گرم و ماليدنيهاى گرم و ضماد بر پستان كه مايهء كاهش دادن شير مىشوند عبارتند از :\r\n1 - شرابى كه اندران در آن باشد .\r\n2 - داروى پاشيدنى خوبى هست و آن : ريشه‌هاى كلم را بكوبند و بسرشند و بر پستان گذارند ، كه آزموده شده است .\r\n3 - آرد عدس ، باقلى ، زعفران ، گوز گندم ، نمك با گلاب قاطى شود و بر پستان پاشند .\r\n4 - آب شنبليله يا آب « بالك « 1 » » ( - اسفناج . نسخه ) و مردار سنگ سفيد و روغن گل را بر پستان پاشند .\r\n5 - خرچنگ دريايى را بكوبند و بسايند ، يا خرچنگ نهرى را بسوزانند و خاكسترش را بر پستان پاشند .\r\n\r\nفصل چهارم پنير شدن شير پستان و علاجش\r\nهنگامى كه شير در پستان شيردار پنير مانند مىشود ، يكى از دو سبب اصلى زير را دارد :\r\nالف - گرماى خشكاننده بر پستان و دربرگرفتهء پستان اثر كرده .\r\nب - سرماى يخ‌بندان ، سرماى سخت بر مزاج پستان چيره شده و شير يخ كرده است ، و تو از درسهاى گذشته نشانى اين هر دو حالت را دانستى !\r\n\r\n\r\n","description":"","footnote":"\r\n( 1 ) - پالك : اسفناج - بايد اين بالك پالك باشد كه در عربى حرف « پ » ب نوشته مىشود .\r\nبالكا : گياه از ملك .\r\n","page_name":" 570 ","page_number":604},
  {"content":"\r\n\r\nبراى علاج و پنير نشدن شير در پستان و پستان را از پنير كردن شير بازداشتن ، داروهايى هست كه از اين قرارند :\r\n1 - شمع را با روغنهاى لطيف و نرمىبخش از قبيل روغن خيرى و روغن نعناع و امثال آنها قاطى كن و بر پستان بمال !\r\n2 - نعناع را خوب بكوب و بسيار درهم بسرش و بر پستان پنيرزده بمال .\r\n3 - مرهم ساخته از لعابهاى سرد و روغنهاى سردمزاج و موم صافى شده و كلم قمرى و يونجه و خرفه ، در اين علت بسيار فايده رسانند ، كه از آنها ضماد يا مرهم ماليدنى سازند .\r\n4 - دارويى كه پنير شدن شير را بر طرف مىكند و پنير مايه گرمىبخش ناپسند را - كه شير پستان را به پنير تبديل مىنمايد - تحليل مىبرد ، سركهء شراب تخمير شده است كه با روغن گل گرم شده قاطى شود و بر پستان پاشند .\r\n5 - برگ تاجريزى را بكوبند و ضماد گذارند .\r\n6 - برگ كاكنه و برگ تاجريزى با برگ كلم يا آب كلم ضماد شوند خوب است و اگر مرّ و زعفران در آن حل باشد خوب‌تر است .\r\n7 - سركهء تخمير شدهء شراب ، روغن بنفشه ، اندكى شنبليله را داروى پاشيدنى كنند و بر پستان پاشند .\r\n8 - بايد بر پستانى كه شير در آن پنير مىشود - سبب سردى است - و مىخواهيم كه مادهء پنيرساز تحليل برود ، هميشه نوعى آب معالج بپاشيم ، اما نبايد به هيچ وجه رازيانهء آب‌پز شده را بر پستان گذارند و نبايد بزر رازيانه بخورند .\r\nداروهايى را استعمال كنند كه شير را ريزش مىدهند ، داروهايى كه پونه با آنها پخته است .\r\nشبيت و سوسنبر و شنبليله و مشك چوپان و گندبيدستر داخل داروهاى پستان باشند خوب است . روغن سوسن ، روغن نرگس ، روغن كوشنه ، در معالجهء چنين حالتى بهره رسانند .\r\nنان از آرد گندم سپوس گرفته ، آرد جو ، ترتيزك آبى ، شنبليله ، خطمى ، بزر كتان ، از هريك ، پريك كف ، باهم بكوبند و بر پستان گذارند .\r\nاگر شير در پستان پنير شد و پستان آماسيد ، ابر مرده را در سركه و آب ولرم فرو كن و بر پستان بگذار ! و يا خرما را بكوب و در سركهء مخلوط با آب معجون كن و بر پستان بگذار . يا نعناع با سركه باشد و بر پستان گذارند .\r\nشراب مايه زده نيز خوب است .\r\nسنگ روشنا ( مرغش ) را خرد كنند و بكوبند و بسايند تا گرد مىشود ، با روغن گل و سفيدهء تخم قاطى كنند و بر پستان پنيرساز گذارند .\r\nبراى باز شدن دهانهء سوراخ پستان :\r\n1 - كرم خاكى سرخ رنگ .\r\n2 - آب مرّ ، با آب پونه و رازيانهء شامى .\r\n\r\n","description":"","footnote":"","page_name":" 571 ","page_number":605},
  {"content":"\r\n\r\n3 - آرد نخود و برگهاى درخت غار .\r\n4 - بزر كرفس و زيرهء بيابانى خودرو .\r\n5 - هل بويا ( قاقله ) با آب گياه هفت‌بند .\r\n6 - آب سلق .\r\n7 - گندم و سياه دانه .\r\n8 - كندر همراه زهرهء گاو نر .\r\n9 - شيرهء استرك با روغن بنفشه قاطى شود و بر پستان مالند ، پنير شدن شير را از بين مىبرد ، آماس را فرونشاند .\r\n10 - سوپ كلم را بخورند در اين بيمارى بهره رسان است .\r\n\r\nفصل پنجم علاج يخ بستن شير در پستان و بيماريهاى عفونى و غيره\r\nاگر شير در پستان يخ بسته است و اگر پستان عفونت كرده است ، اگر پستان كشيده شده است و از اين حالتهاى بيمارى است ، علاجش دستوراتى دارد كه بدين قرارند :\r\n1 - نان و گياهى كه آن را « بردنقياس » ( برديقياس . نسخه ) گويند و سبز باشد با موم و روغن گل بر پستان نهند .\r\n2 - نان و آب و روغن زيتون با عسل .\r\n3 - كنجد كوبيده .\r\n4 - شراب يا شراب سيكى .\r\nهركدام از اين داروها را ضماد كنند و روزى دوبار يا سه بار بر پستان گذارند .\r\n5 - ضماد كنجد با عسل .\r\n6 - روغن حيوانى و عسل ، اگر نان آرد همراه سپوس ، يا آرد باقلى در آن مخلوط باشد و ضماد كنند مفيد است .\r\n7 - پارچه قماش را در آب گرم تر كنند و بر پستان بندند .\r\n8 - پستان را بر بخار آب گرم هلند و به‌ويژه اگر بخار آبى باشد كه بزر كتان در آن پخته باشد .\r\n9 - شنبليله و خطمى و بزر شنبليله و خطمى در آب بجوشند و بخار به پستان رسد خوب است .\r\n10 - بابونه نيز از اين داروهاست كه بخور پستان شود خوب است .\r\nاگر آب اين داروها را بر پستان مالند نيز مفيد است . اين در شرايطى است كه بيمار ضماد را تحمل نمىكند . اگر شير بند آمدن از يخ كردگى است و علاوه بر عارضه‌هاى ذكر شده احساس كوبيدگى در پستان بود ، ضمادى را كه ذكر مىكنيم بر پستان بگذار !\r\nنسخه : ماش ، هستهء داخل مويز ، هر دو را بكوب و با آب سرو و آب گز بسرش و بر پستان دردمند\r\n\r\n","description":"","footnote":"","page_name":" 572 ","page_number":606},
  {"content":"\r\n\r\nبگذار ! اگر پستان شير را پنير مىكند بايد هميشه و بر دوام روغن بنفشه بر پستان مالند و بعد از هر بار ماليدن روغن بنفشه ، آب گرم بر پستان ريزند و آنگاه ضمادهايى را كه در اول اين باب ذكر كرده‌ايم بر پستان بگذارند .\r\n\r\nفصل ششم ورم گرم و احساس درد در بيخ پستان\r\nتا ورم در نخستين مرحله است ، در علاجش بازدارنده‌هاى ورم را كه مىشناسى استعمال كن ! با داروهاى بازدارندهء ورم كه استعمال مىكنى كمى داروهاى نرمىبخش را مورد استفاده قرار ده ، از قبيل :\r\n1 - پارچه قماش را با سركه تخميرشدهء همراه آب گرم تر كن و پستان را بدان ببند ! يا سركه كه با كمى روغن گل مخلوط باشد .\r\n2 - آرد باقلى با اسكنجبين .\r\n3 - برگ تاجريزى با روغن گل ، بر پستان بمال و كماد گذار !\r\nاگر كمى از مرحلهء نخستين تجاوز كرد ، ضمادهايى را تجويز كن كه در بحث از كشيدگى و يخ بستگى خون ذكر شده‌اند .\r\nداروى تركيبى خوب ديگر هست كه بسيار بهره‌رسان است :\r\nنسخه : آرد باقلى ، شاه افسر ، ساييده و گرد مانند شوند و با روغن كنجد قاطى شوند و با آب شيرين و صاف مخلوط كن و بر پستان دردمند بمال !\r\nنسخهء ديگر : نان كوبيده ، آرد جو ، آرد باقلى ، شنبليله ، خطمى ، زردهء تخم‌مرغ ، زعفران ، مرّ ، ضماد شوند و بر پستان گذارند .\r\nنسخهء پاشيدنى : بزر كتان را بكوب و با سركه مخلوط كن و بر پستان دردمند بپاش !\r\nبارها روى داده كه بيمارى برسام سبب ورم در بيخ پستان شده است كه در اين حالت بيم آن مىرود دارندهء پستان به ذات الجنب مبتلا شود .\r\nپس با دقت عمل كن ! اسفرزه را مستقيما بر سر ورم بگذار و نگذار كه اطراف ورم را در بر گيرد و در طرفهاى پايين پستان بازدارنده‌هاى ورم را به كار انداز . در اوايل شروع درد ، پستان را باندپيچى مكن مبادا مادهء رقيق تحليل برود و مادهء غليظ باقى بماند ، كماد گذاشتن در چنين حالتى اشتباه است .\r\nاگر نك پستان به درد آمد ، رگ بزن و خون از آن بگير ، آب صندل و اقاقيا بر پستان بپاش كه مبادا به سرطان تبديل شود .\r\n\r\n","description":"","footnote":"","page_name":" 573 ","page_number":607},
  {"content":"\r\n\r\n\r\nفصل هفتم ورم سرد بلغمى در پستان\r\nكرفس را بكوب و بر پستان بگذار ، كوبيدهء بابونه و شاه افسر كوبيده نيز در اين‌باره ، كرفس آسا معالج هستند .\r\n\r\nفصل هشتم سخت و سفت شدن پستان ، ترك در پستان ، پيدا شدن غده‌ها در پستان ، پستان در حال بلوغ و زياد برآمدن\r\nاگر ورم در پستان پيداست و ديدى كه دارد سخت مىشود ، قبل از هر چيز برنج در شراب بخيسان و ضماد كن و بر پستان ورم كرده بگذار !\r\nيا مرهم موم و روغن گل و قطران و كافور بر پستان بمال و اگر زهرهء گاو نر در اين مرهم وارد باشد بهتر است .\r\nشايد با ضماد از برگ درخت مازوج خوب شود .\r\nيا اينكه دردى شراب كهنه را بر آتش بجوشان و بر پستان بمال !\r\nاگر دردى سركه را بجوشانى و بر پستان دردمند بمالى نيز مفيد است .\r\nاگر زائده‌ها و غده‌ها در پستان به هم آمده‌اند ، يا ترك در پوست پستان هست ، بهترين داروى علاجى در اين‌باره اين است :\r\nبرگ سبز شفتالو ، برگ سبز فيجن را باهم بكوب و ضماد بگذار .\r\nاگر برآمدگى پستان به‌طور غير عادى در اوان بلوغ پيدا شده يا بعد از اوان بلوغ رخ داده است و به وسيلهء دارو نمىتوانى برآمدگى را فرونشانى ، بايد پستان را با نشتر شق كنى تا به پيه پستان مىرسى ، پيه را بيرون بياور و جاى شكافته شده را بخيه بزن !\r\n\r\nفصل نهم دمل در درون پستان\r\nاگر در پستان ورم جمع شد ، داروى ورم‌رسان خوب هست كه به كار ببرى :\r\n1 - بزر كتان و كنجد .\r\n2 - بيخ سوسن و استرك .\r\n3 - پشك بز .\r\n4 - چلغوز كبوتر .\r\n5 - بورهء قرمز .\r\n\r\n","description":"","footnote":"","page_name":" 574 ","page_number":608},
  {"content":"\r\n\r\n6 - صمغ صنوبر .\r\nاين شش دارو در اجزاء مساوى باشند و ضماد شوند ، بر پستان بگذار ، يا چنان‌كه تشخيص خودت تقاضا مىكند آنها را به عمل بياور !\r\nروغن كنجد ، روغن خيرى ، مخ ساق گاو ماده ، بر پستان بمال ! اگر مصلحت ديدى شراب سيكى را با اين ماليدنيها مخلوط كن .\r\nاگر ديدى كه جز نشتر زدن چارهء ديگرى نيست - چنان‌كه خودت مىدانى - نشتر بزن !\r\n\r\nفصل دهم قرحه و خوره در پستان\r\n1 - شراب انگورى ( نبيذ ) گس‌مزه ، به وزن بيست رطل .\r\n2 - سماق دباغان يك رطل .\r\n3 - مازوج كال و نارسيده ، نيم رطل .\r\n4 - دارچين خطايى ، نيم رطل .\r\n5 - ثمر درخت سرو ، يك رطل .\r\nهمهء اين داروها را در شراب ريز ، و بيست روز در شراب خيس شوند ، بعد از آن همه را در ظرفى بريز و بر آتش بگذار كه بجوشد ، به وسيله چوبكى از درخت سرو آن را به هم بزن تا نيمى از آن بخار شود و نيمى باقى مىماند ، باقىمانده را بسيار خوب به هم بزن و آنگاه بپالاى ، پاليده را از نو بر آتش گذار تا قوام مىگيرد و غليظ مىشود . بايد آتش كه دوا را بر آن مىجوشانى آتشى نرم باشد .\r\nبعد از اين عمليات دارو را در شيشه مىريزى و نگه مىدارى ؛ اين دارو علاوه بر اينكه داروى قرحهء پستان است براى هر قرحه كه در اندامان سست مانند دهان و زبان و غيره باشد بهترين درمان است ؛ همين دارو در بازداشتن خوره بسيار مفيد است و خوره زده را شفا دهد .\r\n\r\nفصل يازدهم [ جلوگيرى از بزرگ و بدريخت شدن پستان 
  ]\r\nاگر بخواهيم كه پستان برآمده كوچك باشد و فرونهلد و بدريخت نشود .\r\nو اگر خواستيم كه خايهء كودك بزرگ و بدريخت نباشد و كوچك بماند چه كار بايد كرد ؟\r\nدخترى كه مىخواهد برجستگى پستان را حفظ نمايد و نگذارد بزرگتر از حال عادى باشد و رو به پايين فرونهلد ، اولا حمام رفتن را كم كند ، براى خايهء بچه هم زياد حمام رفتن خوب نيست ، دارويى را كه ما مىنويسيم در اين‌باره بسيار مورد بهره‌ورى است :\r\nنسخه : سفيداب ، گل قيموليا ( گل اندلسى ) از هريك دو درهم ، با آب بزر بنگ بسرشند ، اندكى روغن مصطكى با آن بياميزند و بر پستان بپاشند ، همواره پارچهء كتانى را در آب مازوج سردشده\r\n\r\n","description":"","footnote":"","page_name":" 575 ","page_number":609},
  {"content":"\r\n\r\nفروكنند و بر پستان بگذارند و به‌ويژه اگر پستان فروهشته باشد .\r\nاين دارو را زنان آزمايش كرده‌اند :\r\nنسخه : گل خاك معمولى و عسل بر پستان مىگذارند و اگر افيون و نان خيس‌شده در سركه را با گل آزاد و عسل قاطى كنند تأثيربخش‌تر مىشود .\r\nاينك داروى ديگر كه آزمايش شده است :\r\nنسخه : گل شاموس ( كوكب الارض ) ، اقاقيا ، سفيداب ، افشرهء بوتهء بنگ ، درهم آميخته شوند و بر پستان مالند .\r\nنسخهء آزمايش شدهء ديگر : گل آزاد ( گل معمولى ) از خاك پاكيزه به وزن بيست درهم ، شوكران به وزن دو درهم با سركه آميخته شوند و بر پستان پاشند .\r\nنسخهء ديگر : كندر ، گوش ماهى كه هر دو ساييده و گرد مانند باشند ، همراه آرد جو با سركهء بسيار تند و غليظ بسرشند و سه روز بر پستان مالند .\r\nنسخهء ديگر : تخم كبك ، زنگار ، استرك ، جوش كوره ، باهم آميخته شوند و بر پستان گذارند .\r\nآب اسفرزه را بر پستان پاشند خوب است .\r\nاگر خشكيدهء گياه شوكران را بكوبند و با سركه بياميزند و سه روز بر پستان بماند و برندارند بسيار مفيد است . هرگاه ديدند كه داروى گذارده دارد خشك مىشود ، ابرمرده را در آب و سركه خيس كنند و بر ضماد كذايى بگذارند كه خشك نشود .\r\nنسخهء ديگر : افشرهء قارچ چمنى ، پوست انار ، ارزيز سوخته وسيلهء گوگرد ، از هريك به وزن سه درهم ، زاج بلورى ، سفيداب ارزيز ، سوختهء عدس ، از هريك يك درهم ، سوختهء حلزون ، مشك چوپان ، از هريك سه درهم ، همه را با آب بارهنگ درهم بسرشند و بر پستان مالند .\r\nنسخهء ديگر : زيره ، بيخ سوسن ، عسل ، با آب جمع شوند و سه روز بر پستان بماند .\r\nنسخهء ديگر : اندران ، شوكران ، باهم مخلوط شوند و به مدت سه روز بر پستان باشند .\r\nنسخهء ديگر : شوكران را تنها به مدت سه روز بر پستان گذارند و برندارند .\r\nكسانى هستند كه گويند خون گراز نر ، يا خون جوجه‌تيغى ، يا خون لاك‌پشت در اين‌باره خوبند . ما فقط شنيده‌ايم .\r\nنسخهء ديگر : روغن زيتون ، زاج بلورى ساييدهء گردشده همانند سرمه ، در هاون ريزند ، كه هاون ساخته از سرب باشد و بگذارند تا سرب در آن اثر مىكند . و بر پستان مالند و دوام كنند .\r\nنسخهء ديگر : گل آزاد ، مازوج كال با عسل جمع شوند و بر پستان مالند .\r\nنسخهء ديگر : پوستهء كندر ، پوست انار ، هر دو را بكوبند و با سركه بياميزند و بر پستان مالند .\r\n\r\n\r\n","description":"","footnote":"","page_name":" 576 ","page_number":610}
  ]