[
  {"content":"\r\n\r\nايران و قضيهء ايران\r\n\r\n","description":"","footnote":"","page_name":" فهرست 1 ","page_number":1},
  {"content":"\r\n\r\nبسم الله الرحمن الرحيم\r\n\r\n","description":"","footnote":"","page_name":" فهرست 2 ","page_number":2},
  {"content":"\r\n\r\nجورج ناتانيل كرزن\r\nايران و قضيهء ايران\r\nجلد اول\r\nمترجم\r\nغلامعلى وحيد مازندرانى\r\nتهران 1380\r\n\r\n","description":"","footnote":"","page_name":" فهرست 3 ","page_number":3},
  {"content":"\r\n\r\nكرزن ، جورج ناتانيل كرزن ، 1859 - 1925 . Curzon , George Nathaniel Curzon Ist Marquis\r\nايران و قضيه ايران / جورج ناتانيل كرزن ؛ مترجم غلامعلى وحيد مازندرانى . - تهران : شركت انتشارات علمى و فرهنگى ، 1380 .\r\n2 ج : مصور ، جدول ، نمودار .\r\n( ج . 1 ) ISBN 964 - 445 - 325 - 5 - . ( دوره ) ISBN 964 - 445 - 327 - 1\r\nفهرستنويسى بر اساس اطلاعات فيپا .\r\nعنوان اصلى : Persia and persian question\r\nچاپ قبلى : شركت انتشارات علمى و فرهنگى ، 1362 ( با فروست ) .\r\nكتابنامه به صورت زير نويس . چاپ پنجم .\r\n1 . ايران - - سير و سياحت - - قرن 13 . 2 . ايران - - سياست و حكومت - - قرن 13 . 3 . ايران - - اوضاع اقتصادى - - قرن 13 . 4 . مساله شرق ( آسياى مركزى ) . الف . وحيد مازندرانى ، غلامعلى ، 1291 - مترجم .\r\nب . شركت انتشارات علمى و فرهنگى . ج . عنوان .\r\n9 الف 4 ك / 1325 DSR\r\n074042 / 955\r\n1380\r\nكتابخانه ملى ايران 22416 - 89180 - 72 م\r\nمحل نگهدارى :\r\nايران و قضيهء ايران ( جلد اول )\r\nنويسنده : جورج ناتانيل كرزن\r\nمترجم : غلامعلى وحيد مازندرانى\r\nچاپ اول : 1349\r\nچاپ پنجم : 1380 ؛ شمار : 1500 نسخه\r\nليتوگرافى و چاپ : شركت چاپ و نشر علمى و فرهنگى كتيبه\r\nصحافى : مهر آئين\r\nحق چاپ محفوظ است .\r\nشركت انتشارات علمى و فرهنگى\r\nاداره مركزى : خيابان افريقا ، چهار راه حقانى ( جهان كودك ) ، كوچهء كمان ، پلاك 4 ، كد پستى 15178 ؛\r\nصندوق پستى 366 - 15175 ؛ تلفن : 71 - 8774569 - ؛ فاكس : 8774572\r\nمركز پخش : شركت بازرگانى كتاب گستر ، خيابان افريقا ، بين بلوار ناهيد و گلشهر ، كوچه گلفام ، پلاك 1 ،\r\nكد پستى 19156 ؛ تلفكس : 2050326\r\nفروشگاه يك : خيابان انقلاب - روبروى در اصلى دانشگاه تهران ؛ تلفن : 6400786\r\nفروشگاه دو : خيابان انقلاب - نبش خيابان 16 آذر ؛ تلفن : 6498467\r\n\r\n","description":"","footnote":"","page_name":" فهرست 4 ","page_number":4},
  {"content":"\r\n\r\n\r\n[ جلد اول 
  ]\r\n\r\nفهرست\r\nفصل اول : پيش‌گفتار\r\nمنظور سه‌گانه از تأليف اين كتاب 18\r\nمعنى قضيهء ايران 19\r\nرابطهء قضيهء ايران با امپراتورى هند 21\r\nتاريخ و جغرافيا 22\r\nمسافرت 23\r\nبستگى ملت ايران با ما 24\r\nدرام تاريخ ايران 25\r\nارتباط ايران و انگلستان 26\r\nتقسيمات چهارگانهء مسافرت 27\r\n1 - خراسان 27\r\nايالات مجاور 28\r\n2 - ايالات مركزى 29\r\nبناهاى قديمى 30\r\n3 - ايالات جنوب غربى 31\r\n4 - خليج فارس 32\r\nشرق تغييرناپذير 32\r\nگيرندگى پايدار آن 33\r\nفرق بين مشرق و مغرب زمين 34\r\nافراط و تفريط در ايران 35\r\nتناقض طبيعى 36\r\nكيفيات زندگى 36\r\nسفرنامه‌ها 37\r\nتقسيم سفرنامه‌ها از لحاظ دوره 48\r\nقرن هجدهم 51\r\nقرن نوزدهم 52\r\nدرجهء اهميت اين سفرنامه 57\r\nفصل دوم : راهها و وسايل - اهدا\r\nبه مسافران و جهانگردان ضرورت اطلاعات 60\r\nايران در كجا واقع است 61\r\nپىريزى اين فصل 61\r\nراه انزلى به تهران 61\r\nچگونه بايد به انزلى رسيد 62\r\nكشتىهاى مسافرى درياى خزر 62\r\nورود به انزلى 63\r\nمرداب 63\r\nپير بازار 64\r\nرشت 64\r\nانتخاب اسباب سفر ، عزيمت با چهارپاداران 65\r\nحركت با چاپار 65\r\nهزينهء مسافرت با چاپار 67\r\nنوع جاده 68\r\nرشت به قزوين 69\r\nقزوين 71\r\nراه درشكه‌رو به تهران 74\r\nجادهء پستى 75\r\nجادهء كاروان 75\r\nمدت مسافرت 76\r\nجادهء طرابوزان - تبريز 76\r\nجادهء تفليس - تبريز 77\r\nتبريز به تهران 79\r\nجاهاى قابل ملاحظه 80\r\n\r\n","description":"","footnote":"","page_name":" فهرست 5 ","page_number":5},
  {"content":"\r\n\r\nساس ميانه 80\r\nزنجان و سلطانيه 81\r\nجادهء مشهدسر به تهران 82\r\nجادهء گز به تهران 83\r\nجادهء عشق‌آباد به مشهد 83\r\nاز طريق افغانستان 84\r\nراه خليج فارس - بندر عباس 85\r\nجادهء بوشهر به تهران 85\r\nجادهء محمره ( خرمشهر ) به تهران 86\r\nجادهء بغداد - تهران 86\r\nراه بغداد 87\r\n1 - جاده طرابوزان و سامسون 87\r\n2 - جادهء اسكندرون به حلب 88\r\n3 - جادهء دمشق 88\r\nجادهء خليج فارس 89\r\nبغداد به تهران 89\r\nكوهها و شهرها و بناها 91\r\nخلاصهء كلام 92\r\nلوازم سفر با كاروان 92\r\nاسباب سفر با چاپار 93\r\nزين و برگ 94\r\nتوشه 95\r\nرختخواب 97\r\nخوراك و طبخ 98\r\nدارو 98\r\nاسلحه 98\r\nپيشنهادهاى جزئى ديگر 99\r\nموسم سفر 99\r\nفصل سوم : از لندن به عشق‌آباد\r\nاز پاريس به قسطنطنيه 101\r\nپروفسور وامبرى 102\r\nكشتىهاى نفت‌كش در درياى سياه 102\r\nشهر و جمعيت باطوم 103\r\nزندگانى روزانه 105\r\nصنعت نفت 105\r\nگمركخانهء روس 106\r\nتجارت و كسب 106\r\nخيالات نظامى روس 107\r\nخط آهن باطوم به تفليس 108\r\nساختمان تونل سورام 109\r\nتفليس 110\r\nهتل لندن 110\r\nعزيمت از تفليس 111\r\nبادكوبه 112\r\nعبور از درياى خزر 112\r\nژنرال انن كف 113\r\nمسافران بومى 114\r\nصحرا 114\r\nفصل چهارم : منطقهء ماوراء بحر خزر\r\nاطلاعات جديد 116\r\nارتباط دريايى در بحر خزر 117\r\nانتقال انتهاى خط به كراسنودسك 118\r\nچند اصلاح ديگر 119\r\nكارخانهء غزل اروات و ايستگاهها و . . . 119\r\nناوگان محدود رودخانهء جيحون 121\r\nآبيارى مرو و بند سلطان 121\r\nلوكوموتيو و واگن 123\r\nتلگراف 123\r\nسرعت و سرويس 124\r\nحمل‌ونقل كالا 125\r\nسازمان گمركى 126\r\nآيندهء درخشان تجارتى 127\r\nتسهيلات براى مسافران انگليسى 127\r\nتوسعهء خط آهن ماوراء بحر خزر 128\r\nتوسعهء ضمنى خطوط در بخش اروپائى 129\r\nوضع اخلاقى مردم در حوزهء ماوراء بحر خزر 130\r\nپاره‌اى تغييرات ادارى 131\r\nاستقلال منطقهء ماوراء بحر خزر 131\r\nژنرال كوروپاتكين 132\r\nمحكم‌كارى روس در آسياى مركزى 134\r\nآينده 135\r\nفصل پنجم : از عشق‌آباد به قوچان\r\nورود به عشق‌آباد 137\r\n\r\n","description":"","footnote":"","page_name":" فهرست 6 ","page_number":6},
  {"content":"\r\n\r\nعزيمت به طرف مرز 138\r\nداستان جادهء عشق‌آباد - قوچان 138\r\nحوزهء روس 140\r\nكوههاى روس 141\r\nخطآهنى كه خيال ساختن داشته‌اند 142\r\nجاده در قسمت ايران 143\r\nدور بادام و امامقلى 143\r\nزباران به قوچان 145\r\nپيشواز به هنگام ورود 147\r\nمهمان‌نوازى جناب خان 148\r\nتوصيف كلى 150\r\nاسكان و قدرت كردها 150\r\nسيرت و اخلاق آنها 152\r\nاقتدار ايلخانى 153\r\nخاندان حاكم 153\r\nايلخان فعلى 154\r\nپسر او 155\r\nشهرت او 155\r\nدو مصاحبه 157\r\nقيافهء امير حسين خان 158\r\nگفت‌وگو 160\r\nسؤال و جواب 161\r\nهديه براى خان 163\r\nشامى كه از مطبخ خان آوردند 164\r\nشهر قوچان 165\r\nبناها 165\r\nبازارهاى قوچان 166\r\nاميرنشين قوچان 167\r\nراههاى فرعى از قوچان 168\r\nفصل ششم : از قوچان به كلات نادرى\r\nعزم ديدار كلات نادرى 169\r\nويكتورياى ايلخانى 170\r\nقوچان به شامگير 171\r\nطرز خرمن‌كوبى عهد عتيق 173\r\nزندگانى چادر 173\r\nهمراهان من 174\r\nبرج رادكان 177\r\nعزيمت به پشته 178\r\nعزيمت به بلغور 179\r\nكتك خوردن راهنماى ما 180\r\nبلغور به ورده 181\r\nباغ خان 182\r\nگردنه‌هاى كوهستانى 183\r\nآب گرم 184\r\nامكان ورود به كلات 184\r\nورود به كلات 185\r\nدروازهء ارغوان شاه 186\r\nمراقبت دروازه 188\r\nگفتگو با پاسبانها 189\r\nرفتار سرباز 190\r\nپاسخ خان 191\r\nتاكتيك ايرانى 191\r\nاو روانه شد ، او 192\r\nگزارش خان 192\r\nتلاش در بالا رفتن از ديوار 193\r\nچشم‌انداز هوايى گرداگرد قلعه 194\r\nتاريخ كلات 196\r\nاستحكامات نادرشاهى 197\r\nبازيل يا تاتز 197\r\nتاريخ اخير 198\r\nحق حاكميت ايران 199\r\nارزش نظامى كلات 199\r\nپنج دروازهء كلات 200\r\nجمعيت 201\r\nآثار قديم 201\r\nزراعت و مقدار آب 202\r\nبازگشت به وارده 202\r\nعزيمت به كارده 203\r\nجادهء مشهد 204\r\nچشم‌انداز شمال شرقى خراسان 204\r\nحيوانات و زندگى انسانى 206\r\nعجايب طبيعى 207\r\nورود به مشهد 207\r\nتصادفى در ميان همراهان 208\r\nمزار خواجه ربيع 209\r\nورود به شهر مشهد 209\r\n\r\n","description":"","footnote":"","page_name":" فهرست 7 ","page_number":7},
  {"content":"\r\n\r\nفصل هفتم : مشهد\r\nتاريخ‌نويسان سابق مشهد 211\r\nتاريخ 212\r\nاندازه و نقشه شهر 214\r\nخيابان 215\r\nگذرى به قبرستان شهر 216\r\nبهدارى مشهد 217\r\nبرج‌هاى بادگير و اطاق نگهبان 218\r\nبناهاى مقدس 218\r\n1 - بست 219\r\n2 - صحن 220\r\n3 - حرم امام رضا ( ع ) 222\r\nضريح امام ( ع ) 223\r\nمقبره‌هاى ديگر 224\r\nاروپائيانى كه بارگاه امام رضا ( ع ) را ديده‌اند 224\r\nمسجد گوهرشاد 226\r\nبناهاى ديگر بست 227\r\nكتابخانهء آستانه 227\r\nعايدات حضرت 228\r\nجمعيت مشهد 228\r\nدستگاه ادارى آستانه 229\r\nمساحت آن محوطه چهارگوش 230\r\nمتعه 230\r\nمقبرهء نادر شاه 231\r\nكليميان مشهد 231\r\nبناهاى عمومى 232\r\nمصنوعات 232\r\nمزدها و نرخ اجناس 234\r\nبانك و صرافى 234\r\nملاقات با جناب والى 234\r\nارگ 235\r\nصحبت با ركن الدوله 235\r\nپادگان 236\r\nكنسولهاى خارجى در مشهد 236\r\nانتصاب مسيو ولاسف 237\r\nكنسولخانهء روس 238\r\nكنسولخانهء انگليس 238\r\nاعضاء و انتصابات 240\r\nشغل و كار كنسولى 240\r\nطوس 241\r\nسيم‌هاى تلگراف 242\r\nطرز رفتار با خارجىها 243\r\nراههاى فرعى مشهد 243\r\nمشهد به سرخس 243\r\nمشهد به هرات 244\r\nمشهد به سيستان 244\r\nمشهد به كاخه 244\r\nمشهد به دوشك 244\r\nفصل هشتم : سياست و تجارت خراسان\r\nپىريزى اين فصل 245\r\nايالات خراسان 246\r\nوضع طبيعى 246\r\nرودخانه‌ها و زراعت 247\r\nجمعيت 247\r\nتاريخ 248\r\nعايدات 249\r\nتقسيم‌بندى غنائم 249\r\nحكومت ( والى ) 250\r\nريشهء مسئلهء خراسان 250\r\nولايت استرآباد 250\r\nروسها در آشوراده 251\r\nوضع طبيعى اين جزيره 254\r\nجزيرهء جديد 254\r\nتغيير منطقهء اشغالى به نقاط دلخواه 254\r\nتاريخ تكرار مىشود 255\r\nپطر كبير 256\r\nآغا محمد خان 256\r\nدلايل تلاش روسها چيست 257\r\nوضع استرآباد و شاهرود 258\r\nتركمن‌هاى ايرانى و روس 259\r\nشورش يموتهاى ايرانى 260\r\nضعف حكومت مركزى 261\r\nبجنورد 262\r\nدرگز 263\r\nنسبت به دولت روس چه رفتارى دارند 264\r\nكلات نادرى 264\r\n\r\n","description":"","footnote":"","page_name":" فهرست 8 ","page_number":8},
  {"content":"\r\n\r\nقصد و خيال دولت روسيه 265\r\nمرزهاى ايران و روس 266\r\nتجن 266\r\nدو سرخس 266\r\nتسخير سرخس بدست عباس ميرزا 267\r\nسرخس جديد 268\r\nروسها باز سرخس كهنه را تسخير مىكنند 269\r\nارزش نظامى 270\r\nمرز شرقى 270\r\nحوزهء مشهد 271\r\nنواحى جام ، با خرز و خواف 272\r\nقاين 272\r\nجمعيت و حاكم‌نشين قاينات 273\r\nسيستان 274\r\nتبليغات روس 274\r\nتأثير حفظ راه‌آهن ماوراء بحر خزر 275\r\nنواحى داخلى 276\r\nطبس 276\r\nترشيز 276\r\nتربت حيدرى 277\r\nنيشابور و سبزوار 277\r\nشاهرود و بسطام 278\r\nقدرت كلى نظام خراسان 278\r\nپياده‌نظام 278\r\n1 - فوج‌هاى ناحيه‌اى 278\r\n2 - فوج‌هاى غيرناحيه‌اى 278\r\nسوارنظام 279\r\nافراد نامنظم 279\r\nتوپخانه 280\r\nتجارت خراسان 280\r\nتجارت سابق انگلستان با خراسان 280\r\nوضع بعدى 282\r\nتفوق ظاهرى روس 282\r\nارقام ايرانى 283\r\nاطلاعاتى كه در مشهد بدست آوردم 284\r\nگزارش كنسولخانهء انگليس 284\r\nارزش واردات روس و انگليس 284\r\nجاده‌هاى تجارتى انگليس و هند 285\r\nعوارض وارداتى 286\r\nجاده‌هاى تجارت روس 287\r\nحقوق گمركى 288\r\nاقلام عمده 288\r\n1 - جنس انگليسى و هندى 288\r\n2 - جنس انگليسى 289\r\n3 - كالاى روسى 290\r\nصادرات به روسيه 290\r\nافزايش تجارت ايران و روس 290\r\n4 - صادرات به هندوستان 291\r\nتجارت ايران و افغانستان 291\r\nجمع كل 291\r\nاقداماتى كه از ناحيهء دولت انگليس ضرورى است 292\r\nطمع روس دربارهء خراسان 293\r\nخطآهن ماوراء بحر خزر شاهد بارزى است 294\r\nپايگاه بر ضد هند 295\r\nمصالح بريتانيا در خراسان 296\r\nتمايل ايران 297\r\nابهت روس 298\r\nاحساسات نسبت به انگلستان 299\r\nجادهء فرعى در خراسان شرقى 300\r\nفصل نهم : مسئلهء سيستان\r\nمرز شرقى ايران 302\r\n1 - ذو الفقار به سيستان 303\r\n2 - سيستان 303\r\n3 - سرحد ايران و بلوچستان 304\r\n4 - سرحد مكران 304\r\nحوزهء سيستان 305\r\nاصل نام سيستان 305\r\nموارد استعمال آن 305\r\nوضع كنونى 306\r\nتغيير شكل پىدرپى 307\r\nتاريخ افسانه‌اى آن 308\r\nتاريخ باستانى 308\r\nتاريخ اخير 310\r\nكميسيون مرزى سراف گلداسميت\r\n\r\n","description":"","footnote":"","page_name":" فهرست 9 ","page_number":9},
  {"content":"\r\n\r\nدر سال 1872 312\r\nتجزيهء سيستان 313\r\nرأى مستقل 314\r\nوضع ادارى فعلى 315\r\nجهانگردان اروپائى 316\r\nاهميت سياسى سيستان 318\r\nاهميت آن از لحاظ روس 318\r\nارزش آن از لحاظ انگليس 320\r\nاهميت سوق الجيشى 321\r\nاقدامات فنى 321\r\nخط نوشكى به سيستان 322\r\nآيندهء افغانستان 323\r\nانتقادى نظامى 324\r\nمخالفان 325\r\nسر . اچ . رالينسن 325\r\nنظريات مساعد دربارهء بركت طبيعى آن 327\r\nحلقه‌اى در زنجيره بزرگ 328\r\nفصل دهم : از مشهد به تهران\r\nراه چاپار بين مشهد و تهران 330\r\nسرعت 332\r\nهزينه سفر 332\r\nوزير پست 333\r\nموافقان و مخالفان چاپار 334\r\nچاپارخانه 335\r\nبالاخانه 338\r\nاسب چاپارى ايرانى 340\r\nمشرب و عادت 341\r\nوضع عمومى راه 342\r\nدرس عبرت 343\r\nجدول ايستگاهها و مسافت‌هاى . . . 344\r\nخط ديگر 345\r\nعزيمت از مشهد 345\r\nدين‌دارى زوار 346\r\nشريف‌آباد 347\r\nكاروان جنازه 347\r\nقدمگاه 348\r\nجلگهء نيشابور 349\r\nشهر نيشابور 350\r\nتاريخ و شهرت آن 351\r\nويرانى پىدرپى نيشابور 352\r\nمقبرهء خيام 353\r\nجاده‌ها 354\r\nمعادن فيروزه 354\r\nتاريخچهء استخراج 355\r\nعايدات 356\r\nخريدارى سنگ‌ها 357\r\nنيرنگ 357\r\nزعفرانى 358\r\nسبزوار 359\r\nمنارهء خسرو گرد 360\r\nتاريخچهء آن 361\r\nمهر و مزينان 362\r\nقافلهء زوار 363\r\nديگران 365\r\nكاروانسراى 366\r\nكاروان شتر در شب 367\r\nجنبهء شاعرانهء اضداد 367\r\nتاخت‌وتاز تركمن‌ها 368\r\nاسكورت نظامى 369\r\nبيم و باك زوار و اضطراب و هيجان ايشان 369\r\nحكايت گرفتار شدن زوار 370\r\nخدمتى كه روسها كرده‌اند 371\r\nپل ابريشم 372\r\nعباس‌آباد 373\r\nمياندشت 373\r\nدهانهء زيدر 374\r\nارميان 375\r\nشاهرود 376\r\nبازار 376\r\nبسطام 377\r\nفرستاده‌هائى از جانب حاكم 377\r\nنمايشگران 378\r\nاثاث صحنهء نمايش 378\r\nمرحلهء دوم مسافرت 379\r\nشهرهاى متروك 379\r\n\r\n","description":"","footnote":"","page_name":" فهرست 10 ","page_number":10},
  {"content":"\r\n\r\nدامغان 381\r\nتاريخ 382\r\nدولت‌آباد 383\r\nتومولى - تپه‌ها 384\r\nآهوان 385\r\nسمنان 386\r\nلسگرد 387\r\nجادهء قشلاق 388\r\nدروازه‌هاى درياى خزر 389\r\nتنگهء سردر 390\r\nملاحظات متفاوت 391\r\nدروازه‌هاى حقيقى 392\r\nدماوند 394\r\nايران كيف 394\r\nتهران 396\r\nراههاى فرعى بين مشهد و تهران 396\r\nفصل يازدهم : تهران\r\nشهرى قديم و جديد 398\r\nمدارك قديم 399\r\nتهران در عهد شاه عباس 400\r\nتغييرات بعدى 401\r\nتهران پايتخت آقا محمد خان 401\r\nحد و وسعت آن در آن موقع 402\r\nشكل ظاهرى آن 403\r\nمحل سابق سفارت انگليس 405\r\nتهران جديد 405\r\nداخل شهر 406\r\nتوپخانه 408\r\nساير ميدانها 410\r\nنقاره‌خانه 411\r\nسفارت انگليس 412\r\nارگ 414\r\nقصر 414\r\nتخت مرمر 415\r\nموزه 416\r\nجواهرات سلطنتى 417\r\nتخت طاوس و آنچه راجع به آن گفته‌اند 421\r\nقول برنيه 424\r\nتاريخ چه مىگويد 425\r\nسليقهء شرقى 427\r\nگلستان 428\r\nبار عام شاهانه 428\r\nشاه 428\r\nشمس العماره 431\r\nتكيهء دولت 433\r\nتتمهء گفتار 434\r\nمساجد 435\r\nزندگانى در بيرون خانه 438\r\nسكنه 440\r\nعنصر اروپائى 440\r\nسفارتخانه‌هاى خارجى 442\r\nتهران از لحاظ پايتخت چه مزايا و چه نقايصى دارد 442\r\nمزيت‌هاى سياسى 443\r\nاسب‌دوانى 444\r\nنگارستان 445\r\nگرمابه 448\r\nقصر قاجار 448\r\nقصرهاى ديگر 451\r\nدوشان‌تپه 452\r\nسفارت انگليس در قلهك 453\r\nدماوند 454\r\nحوالى جنوب 457\r\nخرابه‌هاى رى 459\r\nرى قديم 460\r\nخرابه‌هاى آن 462\r\nبرج يزيد 463\r\nكنده‌كارى بر سنگ 464\r\nورامين 465\r\nفصل دوازدهم : ولايات شمالى\r\nمازندران و گيلان 467\r\nولايت استرآباد 469\r\nتاريخچهء اين شهر 469\r\nنماى فعلى 470\r\nسنگ‌فرش شاه عباسى 471\r\n\r\n","description":"","footnote":"","page_name":" فهرست 11 ","page_number":11},
  {"content":"\r\n\r\nسكنهء استرآباد 472\r\nصنعت محلى 472\r\nزندگانى روستايى 473\r\nولايات بحرى 474\r\n1 - رشته ساحلى 474\r\n2 - جنگل و زمينهاى قابل كشت 475\r\n3 - كمربند جنگلى 476\r\nشهرها و كشاورزى 477\r\n4 - كوههاى عريان 478\r\nسكنه 478\r\nلباس 478\r\nتأثير اقليمى درياى خزر 480\r\nمحصول 481\r\nتاريخ تجارت ابريشم 481\r\nجدول محصولات باارزش آن 482\r\nسابقهء تنزل اين محصول 485\r\nمراكز كنونى پرورش كرم ابريشم 486\r\nطرز پرورش كرم ابريشم 487\r\nمنابع ديگر 487\r\nعايدات 488\r\nتاريخ 489\r\nتهاجم روسها 491\r\nتاريخ اخير 494\r\nقصرهاى شاه عباس كبير در اشرف ( بهشهر ) 495\r\nفرح‌آباد 497\r\nشهرهاى مازندران 498\r\nسارى 498\r\nبارفروش ( بابل ) 499\r\nمشهدسر 501\r\nآمل 501\r\nخطآهن تا دريا 502\r\nراه جديد به تهران 503\r\nشهرهاى گيلان ، رشت 504\r\nامكانات اصلاحى 506\r\nخيالات دولت روس دربارهء گيلان و مازندران 507\r\nخطرات اقليمى 508\r\nخطرات آن سرزمين 509\r\nفصل سيزدهم : پادشاه - خاندان شاهى - وزيران\r\nعامل فرديت در حكومت ايران 512\r\nخاندان قاجار 513\r\nناصر الدين شاه و قيافهء او 515\r\nسلامت و عادت 518\r\nمراتب فضل و دانش او 520\r\nذوق و هوس 522\r\nشوخ‌طبعى او 523\r\nعلاقه به حيوانات 524\r\nشاه در مقام فرمانروايى 525\r\nمحيط چاپلوسى 526\r\nسنگدل است يا رحيم 527\r\nسفرهاى شاهانه به اروپا 530\r\nمقايسه‌اى با فرمانروايان سابق 531\r\nمقايسه‌اى بين 1848 و 1891 533\r\nدر حضور شاه 534\r\nحرم‌خانهء شاه 535\r\nكثرت زادوولد در ميان قاجارها 538\r\nفاميل شاه 539\r\nپسرانش و مسئلهء جانشينى بر تخت شاهى 540\r\nمظفر الدين وليعهد 541\r\nصفات وليعهد 542\r\nظل السلطان 545\r\nپيش‌بينىهاى غلط 547\r\nمصاحبه‌اى با شاهزاده 548\r\nنايب السلطنه 551\r\nافراد ديگر خانوادهء شاهى 553\r\nبرادران شاه 553\r\nدار الشوراى دولتى 554\r\nطرح امور شورى 554\r\nوضع حاضر 555\r\nوزيران دولت 556\r\nامين السلطان 557\r\nامين الدوله 560\r\nقوام الدوله 560\r\n\r\n","description":"","footnote":"","page_name":" فهرست 12 ","page_number":12},
  {"content":"\r\n\r\nيحيى خان مشير الدوله 560\r\nوزيران ديگر 562\r\nامير نظام 563\r\nصاحب ديوان 563\r\nشوراى پنج‌نفرى 564\r\nفصل چهاردهم : حكومت\r\nاستبداد مطلق 565\r\nحقوق جديد 566\r\nكاهش واقعى حق خداداد 566\r\nتحديدات مؤثر 567\r\nسلسلهء مراتب ادارى 568\r\nتغييرات در اقتدارات شاهى 569\r\nتقسيمات ادارى 569\r\n1 - ايالات 570\r\n2 - ولايات 571\r\n3 - شهرهاى داخلى و توابع 571\r\nرسم خريد و اهدا 571\r\nليست مالياتى ( طومار ) 574\r\nمداخل 574\r\nشرح واقعيات 575\r\nتأثير اين رسم در حال روستائيان 577\r\nدليل‌هاى سكوت و رضا 578\r\nمواجب قليل مأموران رسمى 579\r\nدوام مقام 579\r\nپيش‌كش يا تقديمى 580\r\nخلعت شاهى 581\r\nدستگاه تباه ادارى 583\r\nبىعلاقگى نسبت به امور عمومى 584\r\nدسته‌هاى نوكر و غلام 585\r\nتشريفات زايد ادارى 585\r\nحقوق و القاب 586\r\nدو قسم قانون 587\r\nشرع يا احكام مذهبى 588\r\nمحدوديت اختيار 589\r\nعرف يا قانون عادى 590\r\nدعاوى حقوقى و حكميت 591\r\nشكنجه و مجازات 593\r\nزندان‌ها 594\r\nنقايص و معايب اين سيستم 595\r\nاقدامات اصلاحى 596\r\nپيشنهاد تدوين قانون 599\r\nاثرات اين ترتيب در سيرت ملى 600\r\nفصل پانزدهم : تأسيسات و اصلاحات\r\nدورنماى تاريك 602\r\nصندوق عريضه 603\r\nطرح اين فصل 604\r\nنامه‌هاى پستى 604\r\nتلگراف برقى 605\r\nروزنامه‌ها 606\r\nتاريخ جرايد ايران در گذشته و حال 607\r\nسكه 611\r\nضرابخانهء دولتى 612\r\nسكه‌هاى رايج جديد 612\r\nجريان طلا 613\r\nلزوم بانك‌هاى اروپايى 613\r\nبانك خاور 614\r\nبانك شاهنشاهى ايران 615\r\nمواد امتيازنامه 615\r\nافتتاح عمارت بانك 618\r\nحق انحصارى نشر اسكناس 618\r\nآزمايش دورهء مغول 618\r\nنظريهء جديد 619\r\nاسكناس‌هاى بانك شاهنشاهى 619\r\nفعاليت بانك در سال اول 620\r\nامتياز سال 1872 رويتر 621\r\nزوال 622\r\nدلايل شكست 623\r\nامتيازگران 625\r\nطرح‌هاى اخير 626\r\nجاده‌هاى مشرق زمين 627\r\nاحتياج به جاده در ايران 628\r\nراههاى ارابه‌رو فعلى 629\r\nراههاى فرعى 630\r\nراههاى چاپاررو 630\r\nجادهء جديد بين تهران و شوشتر 631\r\nجاده‌هاى آينده 633\r\n\r\n","description":"","footnote":"","page_name":" فهرست 13 ","page_number":13},
  {"content":"\r\n\r\nسياست راه‌سازى 633\r\nشركت اندريس و استولزه 635\r\nتعليم و تربيت در ايران 635\r\nمدارس ابتدائى 636\r\nتعليمات متوسطه 637\r\nكالج سلطانى تهران ( دار الفنون ) 638\r\nاداره و انضباط 639\r\nمدرسه‌هاى ولايات 640\r\nزمينهء محدود 640\r\nهيئت‌هاى مسيحى در ايران 640\r\nتاريخ عيسويت 641\r\nآزادى مذهبى در ايران 644\r\nانگيزه‌هاى خصومت 644\r\nنتايج عملى 645\r\nقدرت اسلام 646\r\nيهوديان در ايران 647\r\nعقب‌ماندگى آنها 647\r\nمحروميت و زجر كشيدن آنها 648\r\nخلاصه 649\r\nيادداشتى راجع به مسكوكات ايران 650\r\nفصل شانزدهم : ايالات شمال غرب و غربى\r\nاهميت خاص سياسى آذربايجان 655\r\nوضع كوهستانى آن 656\r\nآب و هوا 657\r\nجمعيت 658\r\nعايدات و مخارج 658\r\nتبريز 659\r\nزلزله 660\r\nتاريخ قديم 660\r\nاهميت تجارتى 662\r\nتسخير آن بوسيلهء روسها 662\r\nآمار اخير 663\r\nكبودمسجد و ارگ 663\r\nمحلهء اروپايى 665\r\nحكومت 666\r\nوفادارى نسبت به تاج و تخت 667\r\nنظريات روس 667\r\nتجارت آذربايجان 668\r\nسياست حمايتى روس 670\r\nآمارهاى اخير 670\r\nتجارت صادراتى 672\r\nوضع كنونى و آينده 672\r\nلشكريان آذربايجان 673\r\nپياده‌نظام 673\r\nسواره‌نظام 674\r\nتوپخانه 674\r\nتمرين و اسلحه 674\r\nپادگان‌هاى آذربايجان 675\r\nخطهاى تلگراف 676\r\nاردبيل 676\r\nدرياى شاهى يا درياچهء اروميه 678\r\nكشتىرانى در درياچه 679\r\nگودال‌هاى مرمرى 680\r\nمراغه 681\r\nاورميه ( رضائيه ) 682\r\nاصل نسطورىها 682\r\nسازمان مذهبى 684\r\nمارشيمون 685\r\nحدود و اقتدار او 686\r\nعقيده در شعارهاى مذهبى 687\r\nدستگاه تبليغ مذهبى 688\r\n1 - پرزبيترهاى امريكائى 688\r\n2 - كاتوليك‌هاى فرانسوى 689\r\n3 - پروتستانهاى سويس 690\r\n4 - هيئت كليساى انگليس 690\r\nنتايج كار هيئت‌ها 691\r\nتعداد و قيافهء نسطورىهاى ايرانى 693\r\nناكامىها و رنج‌ها 694\r\nماليات 695\r\nارامنه 695\r\nكردستان 696\r\nاصل و تاريخ كردها 697\r\nمذهب و زبان 698\r\nپيشه و سيرت 699\r\nطغيان شيخ عبيد الله 701\r\nعدهء كردهاى ايرانى 702\r\n1 - ايلات سرحدى 703\r\n\r\n","description":"","footnote":"","page_name":" فهرست 14 ","page_number":14},
  {"content":"\r\n\r\n2 - كردستان خاص 704\r\n3 - كردهاى كرمانشاه 705\r\nمحصولات 707\r\nكرمانشاهان 708\r\nوكيل الدوله 709\r\nطاق بستان 710\r\nكتيبه‌هاى پادشاهان ساسانى 711\r\nشكارگاه 712\r\nبيستون 715\r\nكتيبه‌هاى داريوش 716\r\nنوع كنده‌كارىها 718\r\nگنج‌نامهء لوحه‌ها 719\r\nهمدان 719\r\nاكباتاناى قديم 720\r\nمرز ايران و عثمانى 721\r\nفصل هفدهم : قشون\r\nتاريخ نظامى ايران 724\r\nبرادران شرلى 727\r\nانحطاط آن در دورهء آخرين پادشاهان صفوى 728\r\nلشكر نادرشاهى 729\r\nفتحعلى شاه 730\r\nلشكر عباس ميرزا 731\r\n1 - افسران فرانسوى 731\r\n2 - افسران انگليسى 732\r\nقدرت لشكرى ايران 734\r\nتأثير روش اروپائى 735\r\n3 - دورهء انحطاط 737\r\n4 - افسران انگليسى 739\r\nلشكر محمد شاهى 740\r\nشكست كار و . . . 740\r\n5 - افسران فرانسوى 742\r\n6 - افسران ايتاليائى ، مجارستانى . . . 742\r\n7 - مراجعات مجدد براى افسران انگليسى 743\r\n8 - افسران اتريشى 744\r\n9 - افسران روسى 745\r\nعناصر بازماندهء خارجى 746\r\nنظام جديد 746\r\nتعداد نيروهاى نظامى 747\r\nدستهء سواران جنگى نامنظم 749\r\nسوارهاى نيمه‌منظم 751\r\n1 - فوج اصفهان 751\r\n2 - فوج‌هاى قزاق 754\r\nفوج‌هاى قزاق تهران 755\r\n1 - فوج مهاجر 755\r\n2 - فوج بومى 755\r\nپياده‌نظام 758\r\nمواجب و جيره 759\r\nاونيفرم 760\r\nاصلاح لشكرى 761\r\nتقسيمات منطقه‌اى 762\r\nصنف توپخانه 762\r\nتوپها 763\r\nاسلحه و مهمات 764\r\nقورخانه 765\r\nسرباز ايرانى و اسلحهء او 765\r\nآتشبار شتر 766\r\nگروه اتريشى 766\r\nخرج نظام 766\r\nدرجه‌داران ايرانى 767\r\nكالج سلطانى 768\r\nكالج نايب 769\r\nبيمارستان نظامى 769\r\nسربازان 769\r\nرژهء پادگان تهران 772\r\nفوج‌ها در حال حركت 772\r\nدستگاه ادارى نظام 773\r\nاستعداد نوسرباز ايرانى 774\r\nامكان اصلاح 776\r\nآيندهء نظامى ايران 777\r\nفصل هجدهم : راه‌آهن\r\nنظريه‌اى دربارهء فايدهء راه‌آهن 779\r\nموانع طبيعى 780\r\nامتياز سال 1872 رويتر 781\r\n\r\n","description":"","footnote":"","page_name":" فهرست 15 ","page_number":15},
  {"content":"\r\n\r\nامتياز فالكنهاگن 1874 - 1875 782\r\nامتياز آلئون سال 1878 783\r\nامتيازات آمريكائىها و انگليسيها 783\r\nامتيازنامهء سال 1882 بواتال 783\r\nخطآهن شاه عبد العظيم 784\r\nپيشرفت يا شكست آن 784\r\nترامواى تهران 785\r\nخطوط جديد 786\r\nراه‌آهن آمل - محمودآباد 786\r\nامتيازات ديگر 788\r\nشرح مختصرى از موانع 788\r\nكميابى اجناس محلى 789\r\nضديت روسها 790\r\nجلوگيرى از تأسيس راه‌آهن 790\r\nبازهم جلوگيرى 791\r\nناروائى سياست روس 792\r\nجهات احتمالى خطوط آهن در ايران 793\r\n1 - تفليس - تبريز - تهران 793\r\n2 - بادكوبه - لنكران - رشت تهران 795\r\n3 - مشهدسر - تهران 795\r\n4 - جلگهء گرگان 795\r\n5 - عشق‌آباد - قوچان - مشهد 796\r\n6 - دوشك - سرخس - مشهد 796\r\n7 - تهران - مشهد 797\r\n8 - راه‌آهن سيستان 798\r\n9 - راه‌آهن سراسرى ايران 798\r\n10 - بوشهر - تهران 799\r\n11 - خرمشهر - بروجرد - تهران 799\r\n12 - بغداد - تهران 801\r\nخطآهن هندوستان - مديترانه 801\r\nخطآهن جلگهء فرات و دجله 801\r\nموانع اين نقشه 802\r\nموانع طبيعى 803\r\nمانع سياسى 803\r\nمانع نظامى 804\r\nايراد اقتصادى 805\r\nخلاصه 805\r\nطرح‌هائى راجع به گسترش خطآهن - هاى ايران 806\r\nشوشتر - شيراز - بندر عباس 806\r\nخطآهن واقعى ارتباطى سراسر ايران 807\r\nخطآهن باركشى آسياى صغير 807\r\nراه‌آهن مصر و عربستان 808\r\nنتيجه 808\r\nفهرست اسامى اشخاص 811\r\nفهرست اسامى ايلات و طوايف 819\r\nفهرست مكان 821\r\n\r\n","description":"","footnote":"","page_name":" فهرست 16 ","page_number":16},
  {"content":"\r\n\r\n\r\nمقدمهء مترجم\r\nاين كتاب در باب جغرافيا و تاريخ و سياست ايران و شامل هزار و يك نكته است كه براستى خواندنى است . ترديدى نيست كه خوانندگان هوشمند عنوان اين كتاب و يا لااقل نام نويسندهء آن را شنيده‌اند . مترجم كه با يك‌يك كلمات هزار و چهارصد صفحهء اين دو مجلد سروكار داشته و براى درك نكته‌ها و مضامين آن از صرف وقت و دقت فروگذار ننموده است جرأت اظهار اين نظر را دارد كه با همهء طنز و كنايه‌هائى كه مؤلف نسبت به ايرانيان آورده ، پاره‌اى اظهارنظرهاى منصفانه نيز دارد ، از جمله در فصل آخر نوشته است : « ايرانيان كه قوم و مردمى ممتازند و در سرزمين خود از روزگاران بسيار دراز ، شهريارى و زبان و دين و آداب و شخصيت خاص به خود داشته‌اند ، دليلى ندارد آزادى خويش را از دست بدهند و فرمان دولتى بيگانه را گردن نهند . » و باز در همين فصل مينويسد : « در نزد شاه و قسمت عمدهء اتباع وى ، انگليسىها افرادى خوش‌وجهه بشمار ميروند مگر هنگامى كه در گفتار خود لحن ناروا نشان بدهند كه آن در نظر مردمى با آداب كه به تاريخ خود غرور ميورزند و از وقار فطرى نيز برخوردارند لابد نفرت‌انگيز است . »\r\nكسانى كه با حوصلهء كافى به خواندن اين دو مجلد همت مىگمارند ملاحظه خواهند كرد كه در فصلهاى سىگانهء كتاب ، شايد نكته و مطلبى راجع به وضع و حال كشور ما خاصه در قرن گذشته نيست كه نويسندهء دقيق از بررسى\r\n\r\n","description":"","footnote":"","page_name":" 1 ","page_number":17},
  {"content":"\r\n\r\nو تحقيق درباهء آن صرف‌نظر كرده باشد و از اين جهت هم هست كه خود او مدعى است كه در زمينهء ايران‌شناسى شاهكارى پديد آورده است . بعلاوه شيوهء تحرير كتاب بسيار ممتاز و از لحاظ نثر انگليسى اثرى ارجمند و عالى است . وينستون - چرچيل . در كتاب « نويسندگان زبردست معاصر » خود « كرزن » را از جهات انسجام كلام و كلمات وزين كه در اين كتاب به كار برده است نيك ستوده است .\r\nشايد علاقه‌مندى كنجكاو استفسار كند پس چگونه چنين اثر ممتاز و جامعى تاكنون به زبان فارسى درنيامده بوده است . اين پيش‌آمد به نظر اين‌جانب چند دليل داشته است : يكى آنكه در زمان انتشار اين كتاب ( تقريبا نود سال پيش ) و تا مدتها بعد از آن ، ترجمهء آثار سنگين خارجى به زبان فارسى هنوز در ايران معمول نشده بود ، ولى در همان نيمهء آخر قرن نوزدهم نيز به دستور نظام السلطنه ( حسينقلى خان ما فى ) والى فارس اين كتاب بوسيلهء ميرزا محمد نام ، شاگرد دار الفنون تهران در سال 1311 هجرى قمرى در شيراز بطور خيلى ناقص ترجمه شد . اما آن كار سبب خاص داشته است به اين معنى كه بانى ترجمه در موقع مسافرت كرزن به ايران و رفتن او به خوزستان در شوشتر والى بوده و در حين همين سفر بين مسافر مغرور و ميزبان مأمور برخورد نامساعد مختصرى روى داده بود و شايد سركار والى ميخواسته است از عطف و اشاره‌هاى احتمالى مؤلف در سفرنامهء او مستحضر شده باشد . ولى اين ترجمهء آزاد كه فقط نسخهء خطى جلد اول آن در كتابخانهء مجلس شوراى ملى موجود است به نظر اين‌جانب درخور اعتماد نيست و تنها از جهت شيوهء ترجمه و تحرير متداول آن دوره شايد قابل توجه باشد .\r\nدليل ديگر ظاهرا اين بوده است كه تقريبا سى سال بعد از انتشار كتاب ، نويسنده ابتدا كفيل و سپس وزير امور خارجهء بريتانيا و پنج سال در آن مقام باقى بود و طى آن با وجود درخواست ناشران از موافقت با تجديد چاپ امتناع ورزيد . از اينرو تا دو سال پيش كه طبع دوم اين كتاب را در لندن انتشار دادند همواره بسيار كمياب و دور از دسترس همه كس بود . علت ديگرهم شايد اين باشد كه بالغ\r\n\r\n","description":"","footnote":"","page_name":" 2 ","page_number":18},
  {"content":"\r\n\r\nبر بيست سال قبل ترجمهء بسيار مجملى تحت عنوان « جهانگردى كرزن در ايران » در تهران طبع و نشر شده بود و از قرار معلوم همين نام و نشان براى انصراف ديگر نويسندگان كافى نمود . اما نبايد گفت اين كتاب را كه در باب ايران‌شناسى قدر و مقام ممتاز دارد و در ادبيات انگليس هم اثرى برجسته بشمار آمده لرد كرزن معروف نوشته است ، بلكه در حقيقت جرج ناتانيل كرزن جوان سى و دوساله‌اى كه تازه از سفر شش‌ماههء خود در ايران بازگشته بود ، و فقط عضويت مجلس مبعوثان را داشت نگاشته است .\r\nسه تن از نويسندگان شرح‌حالش « 1 » زندگانى كرزن را كم‌وبيش بسه دورهء متمايز تقسيم كرده‌اند ، نخست از تاريخ تولد ( ژانويهء 1859 ) تا 39 سالگى كه وى نايب السلطنهء هندوستان و جوانترين سياستمدارى بود كه حائز آن مقام شد . كتاب حاضر جزو آثار اين دوره از زندگانى اوست كه ميتوان بشرح ذيل خلاصه نمود :\r\nجرج ناتانيل كرزن اولين فرزند يازده‌گانهء پدر و مادر خود بود . مادرش او را با نهايت سختى زائيد و سه روز در زايمانش درد كشيد . اين ماجرا در روح مادر اثر گذاشت و تا پايان عمر اين فرزند را بد ميداشت . اين رفتار مادر در سيرت و اخلاق فرزند بزرگ سر بىاثر نبود ، و حتى نوشته‌اند كه در رفتارش نسبت به ديگران خاصه زنان تأثير نمود . از هفت‌سالگى جرج زير دست پرستار بدسرشتى افتاد . اين بانو در كار تربيت او و خواهرانش اختيارات تمام داشت و نسبت به كودكان سخت‌گيرى بسيار ميكرد . پس اين پيش‌آمد هم در روح او اثرى ناگوار گذاشت . عجب‌تر آنكه جرج در مدرسه نيز گرفتار مربى خشنى شد ، و سرنوشت باز او را دچار حقد و كينه ساخت و اثرات سوء قدرت‌نمائى و بدمنصبى اين مربى در ذهن او راسخ گرديد . اما با همهء اين ناكاميها و گرفتاريهاى خانه و مدرسه وى\r\n\r\n\r\n","description":"","footnote":"\r\n( 1 ) - لرد رانلدشى  ( Lord Ronald Shea )  ، هارولد نيكلسن  ( Harold Nicolson )  ، رابرت موزلى  ( Robert Mozley )  .\r\n","page_name":" 3 ","page_number":19},
  {"content":"\r\n\r\nشاگردى بسيار كارى و ممتاز بود و چندين‌بار جايزه و امتياز گرفت . در دروس و بخصوص انشاءنويسى استعداد فراوان نشان داد . سپس برسم خانواده‌هاى اشرافى به كالج « ايتن » وارد شد ، و مدارج ترقى را از آنجا پىدرپى پيمود . ولى پدر و مادرش حتى در جشنهاى كالج بديدن فرزند نميرفتند و از او تشويق و حمايتى نمىنمودند .\r\nكرزن از همان اوان جوانى خود را برتر از ديگران ميپنداشت و سوداى رياست و رهبرى داشت . در كالج هميشه شاگرد اول بود و در سراسر دوران تحصيلى بيش از شاگردان ديگر جايزه ربود . در هجده‌سالگى سرپرستى چند گروه از دانشجويان را بر عهده داشت و از همين موقع آثار نبوغ جوان خودساخته رفته‌رفته نمايان ميگرديد .\r\nدر سال 1878 به دانشگاه اكسفورد رفت و هنگام اين دورهء تحصيلى وقتى نزد پدر و مادر به خانهء اجدادى ( در داربىشاير ولايت مركزى انگلستان ) رفته بود ، در حين سوارى از اسب فروافتاد و به ستون فقراتش آسيب شديد رسيد .\r\nهرچند ظاهرا معالجه شد اما تا پايان عمر از اين درد ميناليد و اين ناخوشى در كار و زندگى او اثرات ناگوار نمود .\r\nجرج كرزن در سفر و در حضر همواره سرگرم نوشتن و از اوان جوانى به فضل و ادب مشهور بود و ازاين‌رو عاليترين جايزهء ادبى دانشگاه اكسفورد بمناسبت مقاله‌اى كه در باب بيت المقدس نوشته بود نصيب او گرديد .\r\nمينويسند از 24 سالگى كرزن قامت و چهرهء دلپذير يافت و در همه‌جا مورد توجه زنان بود و به محافل ادبى رفت‌وآمد داشت . در سال 1884 جايزهء ديگرى را در مسابقهء تاريخ‌نويسى دانشگاه اكسفورد برد و انگشت‌نما شد و از كار و رفتار او آثار برترى و سرورى نمودار بود . در اين دوره توجه زعماى حزب محافظه‌كار را جلب كرد .\r\nدر سال 1886 به عضويت مجلس مبعوثان منتخب گرديد . سپس به سفر دور دنيا رفت و طى همين مسافرت بود كه نام شرق نزديك در ذهنش نقش بست .\r\n\r\n","description":"","footnote":"","page_name":" 4 ","page_number":20},
  {"content":"\r\n\r\nسه سال بعد با عنوان خبرنگار روزنامهء تايمز به ايران آمد . در بازگشت به مطالعات وسيعى در باب كشور ما پرداخت و در 31 سالگى به تحرير اين دو مجلد مشغول شد و ميگويند نه ماه شب و روز را در خانهء حقيرى كه در حومهء لندن اجاره كرده بود صرف كار اين تأليف نمود . يكسال قبل از آن‌هم در مراجعت از سفر آسياى مركزى كتابى راجع به اين موضوع نوشته بود كه بر شهرت و آوازهء او بسيار بيفزود .\r\nدر حين نگارش كتاب ايران ، لرد سالزبورى مقام معاونت ديوان هند را به او داد ( 1891 ) و نوشته‌اند كه شرط احراز آن سمت را اين پيشنهاد قرار داد كه وى در كتاب خود از حدت كلام و شدت انتقاد بكاهد ، ولى خود او در مقدمه مينويسد كه در آن موقع جلد دوم تا نيمه چاپ شده بود . اين كتاب را جرايد زمان اثر بزرگى دربارهء ايران بشمار آوردند و هنگامى كه در سال 1892 انتشار يافت دوستانش ستايش‌ها نمودند و از جمله تامس هاردى شاعر و نويسندهء انگليسى از اين تأليف نيك تعريف كرد و به او نوشت : « شاهكار تو و تتبعات تو ، مايهء انفعال ديگر دانشمندان ما شده است » .\r\nكرزن در دورهء وزارت خارجهء لرد سالزبورى معاون او و مهردار سلطنتى شد . اين مقام ثانوى در آن سن و سال جوانى قبلا نصيب كسى نشده بود . در اين ايام وى كتاب « مرزهاى هندوستان » را نوشت و با اينكه داستان عشقى او با زنى زيبا و هنرمند انگليسى بر سر زبانها افتاده بود ، در واشنگتن با دخترى امريكائى از خانواده‌اى ثروتمند ازدواج كرد و در 39 سالگى با احراز عنوان لرد از جانب ملكهء ويكتوريا جوانترين نايب السلطنهء هندوستان شد .\r\nتا اينجا دورهء اول زندگانى او تمام مىشود كه چون با كار تأليف اين كتاب ارتباط داشته ذكر اجمالى آن ضرور نموده است . دو دورهء ديگر زندگى او داستانهاى شگفت و گاهى غم‌انگيز فراوان دارد كه شايد شرح آن در اين مقدمه لازم نباشد . در خاتمه بايد افزود كه كرزن به دو آرزوى عمر خود نرسيد ، يكى با وجود دوبار ازدواج فرزندى پسر نصيب او نگرديد ، ديگر آنكه از احراز مقام\r\n\r\n","description":"","footnote":"","page_name":" 5 ","page_number":21},
  {"content":"\r\n\r\nصدارت كه عالىترين هدف زندگانى او شده بود بازماند و در واقع دل شكسته و ناكام در 64 سالگى بسال 1925 ميلادى درگذشت .\r\nترجمهء دو مجلد اين كتاب حاصل بيش از يك سال و نيم كار تقريبا شبانه - روزى است ، كارى كه به تصديق اهل نظر نسبتا دشوار بود و بعضى اوقات طاقت - فرسا مىنمود و اين سختى و دشوارى هم نه از آن جهت بوده است كه نويسندهء جوانى جوياى نام كتابى سنگين حاوى صدها اسامى اعلام توأم با مضامين و عباراتى حتى به زبانهاى لاتين و يونانى تأليف نموده بلكه ضمنا بر آن سر بوده است كه اين اثر وزين را نشانهء نبوغ ادبى و سياسى خود عرضه كرده باشد . با آنكه مترجم عزم و علاقهء تام داشته است كه در اين كار شرط درستى و امانت را همواره رعايت نمايد و براى احراز مقصود خويش نيز از بررسى چند كتاب معتبر فارسى و يا استفسار نظر ارباب فضل فروگذار ننموده است ، باز اگر در پاره‌اى فصلها خطا و قصورى ملاحظه شود از خوانندهء هوشمند انتظار عفو و عنايت اصلاح دارد كه در اين كار شعار مترجم اين بيت نغز خواجه حافظ شيرازى بوده است .\r\n قدر وقت ار نشناسد دل و كارى نكند * بس خجالت كه از اين حاصل اوقات بريم \r\nوحيد مازندرانى\r\nتهران - ارديبهشت 1347\r\n\r\n","description":"","footnote":"","page_name":" 6 ","page_number":22},
  {"content":"\r\n\r\n\r\nديباجه\r\nاين كتاب كه نتيجهء سه سال كار تقريبا بىانقطاع و مسافرتى هم به مدت شش ماه در سرزمين ايران و سفرى قبلى به نواحى همجوار آن و از آن پس نيز ادامهء مكاتبات با مقامات صاحب‌نظر مقيم آن كشور است به اين اميد و آن‌هم رجاء واثق انتشار مىيابد كه تا زمانى كه اثرى بهتر از اين تأليف نشده باشد اثر استوارى در زبان انگليسى راجع به ايران باشد . وقتى كه در پائيز 1889 به عنوان خبرنگار روزنامهء تايمز به ايران رفتم منظور عاجلم اين بوده است كه طى نامه‌هائى كه لزوما از لحاظ تعداد و تفصيل محدود باشد شرح خلاصه‌اى دربارهء وضع سياسى قلمرو شاه براى روزنامهء مزبور فراهم سازم « 1 » در ضمن از فرصت استفاده نموده اطلاعات اضافى فراوانى بدست آوردم كه در آن مورد استفاده از آنها غيرمقدور و ازاين‌رو غيرممكن بود نقايصى را كه دربارهء ايران‌شناسى جديد وجود دارد و من در مطالعات قبلى بدان برخورده بودم بر طرف سازم . بنابراين معلوماتى كه بدان ترتيب و همچنين بعدا در اثر كاوشهاى مداوم و مكاتبه فراهم آمده است مطالب دو مجلد اين كتاب را تشكيل مىدهد .\r\nهنگامى كه راجع به موضوع موردنظر خود بررسى بيشترى نمودم به اين حقيقت پى بردم كه منابع اطلاعاتى ما در باب ايران بسيار ناقص است . با آنكه\r\n\r\n\r\n","description":"","footnote":"\r\n( 1 ) - اين نامه‌ها كه هفده‌تا بوده است به تناوب از نوامبر 1889 تا آوريل 1890 در روزنامهء تايمز انتشار يافت .\r\n","page_name":" 7 ","page_number":23},
  {"content":"\r\n\r\nتأليفاتى ممتاز و در بعض زمينه‌ها آثارى وزين دربارهء آن كشور طى ربع اول اين قرن و حتى تا نيمهء قرن حاضر انتشار يافته باز تا همين تاريخ ثانوى كتاب جامعى راجع به همهء مسائل ايران نوشته نشده است .\r\nنويسندگانى در اينجا و آنجا رشته‌هاى متعددى را در باب اين موضوع برگزيده و در مواردى هم خدمت ممتاز انجام داده و آثارى را كه جنبهء اختصاصى و محدود داشته است به وجود آورده‌اند ، ولى حتى در تأليفات ايشان هم برطبق معمول من به اين نكته برخورده‌ام كه از وصف و بيان جهات و نقاطى يا بحث كردن در مطالب و مسائلى به اين دليل خوددارى نموده‌اند كه آن موضوعات را چنان كه بايد و شايد نويسندگان پيشين نوشته‌اند . ولى هرقدر كه مطالعاتم را بيشتر به دوره‌هاى پيش‌تر كشانيدم ، يا به چنان شاهكارى كه عطف كرده بودند هيچ وقت دسترسى نيافتم ( چون وجود خارجى نداشته است ) يا آنكه در اثر اكتشافات باستان - شناسى و يا وقايع سياسى بعدى آن مطالب را كهنه و بىاعتبار يافتم . پس ناگزير با انتساب به اهمال و همچنين رعايت قدر و احترام زحمات گذشتگان دست از آن كار كشيدم .\r\nاطلاعات صحيح راجع به ايران در واقع به قدرى پراكنده است كه هر مسافرى كه در صدد گردآوردن معلومات كتبى كافى به منظور سفرى از هر جهت جامع و كامل در سرزمين ايران برآيد خواه و ناخواه ناچار خواهد شد كه حيوان باربر جداگانه براى حمل كتابخانه‌اى شامل مجلدات ضرورى همراه داشته باشد . از اين - رو هرچه بيشتر در كار خود پيش رفتم به همان اندازه هم زمينهء اقدام و اهتمامى كه بر عهده گرفته بودم در نظرم فراخ‌تر آمد تا سرانجام به اين حقيقت برخوردم كه احتياج مبرم و بسيار ضرور براى تأليف كردن اثرى جامع راجع به همهء شئون زندگانى عمومى در ايران دربارهء سكنهء آن ، ولايات آن ، شهرهاى آن ، راهها و جاده‌هاى آن و در باب آثار باستانى آن و حكومت و مؤسسات آن و منابع آن و تجارت و دارائى و سياست آن و در باب اقدامات عمرانى فعلى و آيندهء آن و خلاصه راجع به تمام آن مبانى كه زندگى اين ملت بر آن مبتنى بوده است در ميان است .\r\n\r\n","description":"","footnote":"","page_name":" 8 ","page_number":24},
  {"content":"\r\n\r\nاكنون كه اين كار خطير را بر عهده گرفته‌ام از لحاظ رفع نقصان صلاحيت خويش كه بيش از ديگران خود به آن اعتراف دارم ، همچنين براى هموار ساختن مراحل خالى سير و سفرهاى خود به وسيلهء بررسى دقيق و يا پژوهش و تحقيق از راه خواندن كتابها يا مراجعه به رأى واجدين صلاحيت تا آنجا كه مقدور بوده است جهد وافى نموده‌ام . كتابهائى را كه به زبان‌هاى اروپائى راجع به ايران در عرض پانصد سال اخير نوشته شده است كه به 200 تا 300 جلد مىرسد شخصا يكايك آن‌ها را خوانده و يا به هركدام مراجعه كرده‌ام و از چندصد ارجاعى كه در اين دو مجلد به كتاب‌هاى مزبور شده است به راستى مىتوانم گفت كه يكى نيست كه عطف و ارجاع صحيح نباشد به اين معنى كه نتيجهء مطالعهء شخصى خودم نباشد و از كتاب‌هاى ديگر راجع به منابع موردنظر نقل شده باشد و اين كار به جاى آن بوده است كه مطالب دست دومى را از كتابهاى ديگر برگرفته باشم . به آن دسته از خوانندگانم كه شايد به اين طرز كار و تلاشم پوزخند بزنند با كلمات ولتر جواب مىدهم :\r\n« فراموش نكنيد كه چقدر كتاب خوانده‌ام تا اينكه زحمت شما را در خواندن آنها كم كرده باشم و از اين بابت ممنون باشيد » و به آن كسانى كه اظهار تعجب نمايند خاطر نشان مىسازم كه جز اين كار ، امكان نداشته است كه صحت و سقم آنچه را كه مسافران يا نويسندگان سابق گفته يا كرده‌اند ارزيابى كنم و بخصوص بازنمايم كه ايشان چه چيزهائى را نگفته و نكرده‌اند و نه ياراى آن را مىداشتم كه نقايصى را در تاريخ كه مورد توجه آنها واقع نشده بوده است بر طرف كنم همان نقايصى كه مورخ معمولى كه توجهش به تأثيرات مهم است طبعا در مدنظر نمىآورد و نه اين شرح و تصويرى كه مىخواهم عرضه كنم وحدت منظورى را كه در اين كتاب خواستارش بوده‌ام حاصل مىكرده است .\r\nبا آنكه غايت اصلى اين تأليف را مىتوان سياسى محسوب داشت مقادير عمده‌اى مطالب تاريخى در صفحات آن مندرج است چون خواه من شرح وقايع گذشتهء\r\n\r\n","description":"","footnote":"","page_name":" 9 ","page_number":25},
  {"content":"\r\n\r\nايالات مهم و ايلات و شهرها را وصف كنم و يا سعى نمايم مراحلى را كه ايران از عالم بىتمدنى به مرحلهء تمدن پيموده است و هنوزهم طى مىكند نشان بدهم در اين حين و حالى كه ضربات كند گذران زمان در شرق به سروصداى تند و شديد گردونه‌هاى زندگى غربى مبدل مىشود ، يا آنكه الياف شناورى را برگيرم كه هرگاه به صورت رشتهء واحدى بافته شود وجه ارتباط بين اروپا و بخصوص انگلستان و ايران را كه در عرض سه قرن وجود داشته است و به همان نسبت هم تأثيرات روابط بين المللى و تجارتى آن را نمايان خواهد ساخت به همين قسم در عالم باستان‌شناسى نيز من فراموش نكرده‌ام كه در حالىكه ايران بيش از هرچيز ديگر ميدان زورآزمائى ديپلماتها و بازار كسب و كار تجار بوده است آثار باستانى فراوانى دارد كه موضوع قلمفرسائىها واقع شده و هنوز هم فكر و هوش دانشمندان مشهور را مشغول مىدارد .\r\nمساعى ايشان اين جانب را براى جهد در كارى كه به ارزش و اهميت آن اعتقاد راسخ داشته‌ام مجهز ساخته است در همان كوشش و كارى كه شايد شور و علاقهء محقق از مشاهدات افرادى ناظر و شاهد همراهى يابد و او را در انجام دادن منظور يارى نمايد . بنابراين ، كتاب حاضر علاوه بر آن‌كه ممكن است مورد توجه سياستمداران و افراد مبتدى واقع شود به درد مطلعين نيز مىخورد .\r\nدر توصيف شهرها و اماكن به حدى بسط و دقت به كار برده‌ام كه هيچ كشور شناختهء ديگر به آسانى امكان ادعاى آن را ندارد و كمتر محل عمده و معتبر در ايران هست كه در طى اين دو مجلد وصف كافى و يا اشاره‌اى راجع به آن نشده باشد . فهرست‌هاى اين كتاب هم تا سرحد امكان همان منظورى را انجام مىدهد كه از يك فرهنگ جغرافيائى انتظار مىرود . در خاتمه اميدوارم نقشه‌اى كه يك سال كار و مراقبت در تهيهء آن صرف شده است پيشرفت نمايانى نسبت به آثار چاپ‌شدهء قبلى در نظر آيد . طرح اصلى آن به دست ماهر آقاى تورنر تهيه شده است و طبع آن را در اينجا ، مديون همت عالى انجمن پادشاهى جغرافيائى مىباشم كه مسئوليت فراهم كردنش را برعهده گرفته‌اند . راجع به يادداشت‌ها و افراد ذى -\r\n\r\n","description":"","footnote":"","page_name":" 10 ","page_number":26},
  {"content":"\r\n\r\nصلاحيتى كه آنها را جمع‌وجور كرده‌اند و قاعده‌اى كه در تنظيم آنها به كار رفته است موضوع را به مقاله‌اى معطوف مىكنم كه هنگام نخستين انتشار آن در نشريهء انجمن مزبور شمارهء فوريهء 1892 نوشته‌ام . در اينجا فقط مىتوانم اضافه كنم كه هيچ نامى در صفحات آن يافت نمىشود كه دربارهء هويت و املاى آن شخصا نظارت نكرده باشم . با اينحال بدون شك اشتباهاتى را در بردارد ، ولى ترديدى نيست كه اين خطاها در اثر سهل‌انگارى نبوده است بلكه از آن جهت است كه معلومات ما راجع به بسيارى از نقاط هنوز ناقص است . نقشه‌هاى كوچكتر را آقاى شاربو طراح انجمن پادشاهى جغرافيائى كه ظرافت و درستى هنر ايشان بىشك و گمان موجب تحسين همگان است به پيشنهاد اين‌جانب مختص اين كتاب تهيه كرده است .\r\nهرگاه در انجام دادن اين كار يا حتى برتر از آن راجع به بخش‌هاى سياسى و عمومى موضوع خويش كه در فصل پيشگفتار گفتنىهائى در باب آن خواهم داشت خوانندگان كتاب در مقام مقايسهء اين تأليف با آثار مشابهى راجع به كشورهاى غربى برآيند و به نقايص بارزى از لحاظ چگونگى موضوع و يا اطلاعات برخورند بايد به استحضارشان برسانم كه در شرق منابع رسمى اطلاعات در دسترس عامه نيست . نشريات رسمى و آمارهاى منطبق با اسلوب علمى و احصائيه و جرايد و مجلات هيچ‌كدام از آن چيزهاى گوناگون دلپذير - كه هنوز مورد ترديد است كه آيا بر خوشبختى انسان مىافزايند يا آن‌كه مايهء اصلى تشويش ذهنىاند - وجود ندارد . ارقام و اطلاعات صحيح ، كه اساسا و ذاتا توهينى به قوهء تخيل مشرق - زمينى است ، در ايران فقط با جستجوى طولانى صبورانه و مقايسهء دقيق نتايج مقدار كثيرى تحقيقات جداگانه حاصل‌شدنى است و من به راستى مىتوانم گفت كه سطرهائى ازين كتاب گاهى ساعت‌ها كار و نيز مكاتبهء طولانى براى من پيش آورده است .\r\nاز جملهء مشخصات خاصى كه من در اين اثر فراهم آورده‌ام ، موارد ذيل را بايد خاطرنشان كنم . در پايان آن بخشهائى كه راجع است به ولايتى مخصوص\r\n\r\n","description":"","footnote":"","page_name":" 11 ","page_number":27},
  {"content":"\r\n\r\nيا قسمتى از كشور ، فهرستى از جاده‌هاى عمده كه در نواحى مجاور هست و نويسندگان سابق از آنها عبور يا نامشان را ذكر كرده‌اند ترتيب داده‌ام . در سرزمينى عارى از خط آهن يا كتابچهء راهنماى رسمى ، مسافر تازه‌وارد اگر بخواهد از كوره‌راهى بگذرد احتمال قوى هست كه به اين نكته التفاتى ننمايد كه آيا فرد ديگرى سابقا از خط سير او گذشته است و يا آنكه وى در زمين بكرى سفر مىكند ، در صورت اول من براى او وسيلهء مقايسه‌اى فراهم و در شق ثانى او را با مسئوليت‌هاى كار اكتشاف آشنا مىسازم . بدوا اميدوار بودم كه شرح و فهرستى راجع به « جغرافيا و سفر در ايران » به جلد دوم ضميمه كنم ، اما رشتهء فصول كتاب به اندازه‌اى دراز شده است كه بايد مجلد جداگانه‌اى براى انجام يافتن اين منظور اختصاص بدهم . در عوض هنگام بحث راجع به هريك از محلات يا موضوعات ، فهرست نسبتا كاملى كه حاصل مطالعاتم بوده است از تأليفات مربوط در زبان‌هاى اروپائى ضميمه كرده‌ام و جدول‌ها و شجرهء انساب و فهرست‌هائى نيز كه هيچ‌وقت سابقا انتشار نيافته است در متن كتاب آورده‌ام .\r\nراجع به نظريات سياسى مندرج در اين اثر مايلم هرگونه مسئوليت را برعهدهء خود بگيرم . اين نظريات از منبع ديگرى اتخاذ نشده است و احتمال قوى در اين است كه سفارت بريتانيا در تهران با مجموع آن موافق نباشد . بعلاوه اين نظرها از ناحيهء هيچ‌يك از دوستانم كه در اين فصل از زحمات ايشان سپاسگزارى مىكنم گرفته نشده است و اگر نظرياتم در نزد دوستداران ايران خوش‌آيند ننمايد بىشك و گمان ناشى از هيچگونه احساس غيردوستانه نسبت به آن ملت و سرزمين نيست كه حفظ منافع حقيقى آن منظور من است و همچنين با اين اعتقاد صميمانه اظهار شده‌اند كه عين صواب‌اند . معيار حقيقت‌گوئى درباره مسائل رسمى تابع عقايد مختلف است ولى دست‌كم اجازه بفرمائيد كه من از زمرهء كسانى باشم كه از دروغ - هاى سياسى بيزارند و سرانجام اجازه بدهيد كه اين نكته را هم اضافه كنم كه كليهء مطالب اين دو مجلد غير از فصل راجع به تخت جمشيد در زير چاپ بود كه من\r\n\r\n","description":"","footnote":"","page_name":" 12 ","page_number":28},
  {"content":"\r\n\r\nرسما با ديوان هند بستگى يافته‌ام « 1 » ازاين‌رو نظريات مندرج در اين كتاب تماما متعلق به فردى عادى است و مبتنى بر استقلال كامل از رأى مقامات رسمى و عارى از هر قسم الهام و تلقين است .\r\nدربارهء املاى صحيح نامها كوشيده‌ام بين شيوهء متداول و اسلوب دقيق علمى طريقه‌اى انتخاب كنم كه آسان و برى از سبك علمى خشك باشد . ضبط اسامى ايرانى يا عربى به خطى كه فاقد حركات و علايم اصوات است اصولا دشوار مىنمايد و تلفظ اسامى فارسى در نزد هنديها كه انگليسىها بيشتر با آنان آشنا هستند با آنچه در خود ايران تلفظ مىشود خيلى متفاوت است و از اين جهت در بسيارى از موارد توليد اشكال و محظور مىكند . در موارد متعددى نيز ناگزير سبك و معيارهائى را در املا اختيار كرده‌ام كه بعدا زمينهء اين كار قرار گرفت ، مثلا بوشهر نه ابوشهر و مشهد نه مشهاد . در جاهاى ديگر سعى نموده‌ام صحت تقريبى را با نقل صوت تلفظ صحيح محلى تا حدى كه مقدور بوده است توأم كنم و گاهى در اين باب به تغيير و تفاوت طرز كار ناچار شده‌ام و اين فقط تا آن اندازه پيش آمده است كه در واقع احترازناپذير بوده است .\r\nاگر اين مجلدات كم‌وبيش به غايت مطلوب نويسنده نزديك شده باشد فقط در اثر همراهى بىحد و قياسى بوده است كه نصيبم گرديده است . مسافرتم و مطالعاتم براى احراز چنين منظورى هيچ كافى نمىبود اگر آن اقدامات با همكارى بىدريغ مقامات و افرادى كه از آنان استمداد كرده‌ام تقويت نمىگرديده است بخصوص اطلاعات فراوانى كه تا آخرين ساعت نشر اين كتاب از نامه‌نگارانى در خود ايران به دستم رسيده است و همچنين با اعتماد كافى و وافى دربارهء صحت مطالب خود به انتشار اين صحايف نمىپرداخته‌ام ، هرگاه بنابر توالى تنظيم مطالب هريك از آنها را به قصد امعان‌نظر از جانب واجدين صلاحيت بيشتر از خودم به طهران نمىفرستاده‌ام و در بسيارى از موارد هم اين صفحات را در معرض قضاوت صاحب‌نظران برازندهء مشابهى از كشور خويش قرار نمىداده‌ام .\r\n\r\n\r\n","description":"","footnote":"\r\n( 1 ) - معاون وزارت هند شده بود . م\r\n","page_name":" 13 ","page_number":29},
  {"content":"\r\n\r\nيكى از اين همكاران ارجمند ، چه از جهت فضل و دانش و چه به مناسبت ميزان مساعدت و يارى ژنرال آ . هوتوم شيندلر « 1 » همان وجود گرامى است كه بعد از تصدى چند مقام مهم در خدمات وابسته به ايران اينك مشاور بانك شاهنشاهى در تهران است . وى علاوه بر مزيت اقامت طولانى در آن كشور تبحر دانشمندان و شور و شوق پيشقدمان را داراست و تقريبا در همهء اوراق اين دو مجلد شخصا امعان‌نظر كرده است و مقادير كلانى اطلاعات اصلى را نيز در اختيارم گذاشته است . وقتى كه مىانديشم كه اگر همكارى بىدريغ و پايدار او نمىبود چه اشتباهات عمده‌اى در اين دو مجلد راه مىيافت بر خود همىلرزم . كمتر كسانى با اين همه شايستگى عالى كه خود براى نوشتن كتاب طراز اول دارند حاضرند چنين همراهى سخاوت‌آميز دربارهء تعالى قدر و مقام كتابى كه به نام شخص ديگرى هست بنمايند . از ميان عدهء ديگرى كه در خود ايران يارىام كرده‌اند بايد نام آقاى جى . ار . پريس « 2 » كه اكنون كنسول بريتانيا در اصفهان است و آقاى جى . جى .\r\nفاهى « 3 » معاون ادارهء خط تلگراف هند و اروپ در شيراز را ياد كنم و همچنين ميزبانان متعددم از سال 1889 تا 1890 و كسان ديگرى كه مراتب امتنانم نسبت به آنها كمتر نيست و ترجيح داده‌اند كه در اين تقديرنامه اسمشان ذكر نشود . در انگلستان سر . اف . گلداسميد « 4 » با نهايت كرامت همكارى خود را براى امعان‌نظر در فصول مربوط به سيستان و ايالات جنوب شرقى ايران كه وى راجع به آن صاحب‌نظر عمدهء ماست ارزانى داشته و در موردهاى ديگر نيز با من يارى نموده است . سرهنگ اى . سى . راس « 5 » كه تا اين اواخر نمايندهء انگلستان در بوشهر بوده همكارى مشابهى در باب فصل‌هاى راجع به جنوب ايران و خليج فارس كرده است . و سرهنگ استيوارت « 6 » سركنسول شايستهء ما در تبريز راجع به بيشتر فصولى كه شامل شمال آن كشور است ، آقاى سسيل اسميت « 7 » عضو موزهء بريتانيا تفاصيل مربوط به پاسارگاد و تخت جمشيد را كه شخصا هم بازديد كرده\r\n\r\n\r\n","description":"","footnote":"\r\n( 1 ) -  A . Houtum Schindler \r\n( 2 ) -  J . R . Preece \r\n( 3 ) -  J . J . fahie \r\n( 4 ) -  Sir . f . Goldsmid \r\n( 5 ) -  E . C . Ross \r\n( 6 ) -  Stewart \r\n( 7 ) -  Cecil Smith \r\n","page_name":" 14 ","page_number":30},
  {"content":"\r\n\r\nاست از راه لطف از مدنظر گذرانيد و سرانجام در موردهاى متعدد از رأى فاضلانه و نيك‌آزمودهء سرآلفرد ليال « 1 » بهره‌مند شده‌ام .\r\nعكس‌هائى كه زينت‌بخش متن كتاب است يا خود برداشته‌ام و يا به - وسيلهء دانشجويان ايرانى كالج پادشاهى ( دار الفنون ) تهران و يا دوستان شخصىام كه از جملهء ايشان اسامى سرگرد ساير « 2 » و آقاى هربرت ولد بلوندل « 3 » را مىآورم تهيه شده است چند عدد كليشه هم با اجازهء كرامت‌آميز كتابخانهء هاشت پاريس تهيه گرديده است .\r\nآگاهى كامل دارم كه اجراى چنين طرح و منظور بزرگى با وجود موجبات مساعدى كه فوقا بيان شده است بدون خبط و خطا دور از امكان بوده است .\r\nبهترين لطفى كه خواننده در حين برخورد به اشتباه نسبت به اين‌جانب خواهد نمود و سپاسگزارم خواهد فرمود اصلاح آن است تا در صورت تجديد چاپ اين كتاب مورد استفاده واقع شود . لحظه‌اى پيش راجع به تهيهء جلد مكملى اشاره كرده‌ام .\r\nاميدوارم چنين مجلدى را در عرض سال جارى انتشار بدهم و آن مشتمل بر فهرست كتابها در باب تاريخ و جغرافيا و سياحت در ايران و جدول اوزان و مقادير و سكه‌ها و مبالغ سرشارى هم اطلاعات اضافى و آمار خواهد بود كه در حين تأليف اين كتاب فراهم آمده است . اين مجموعه بيشتر درخور استفادهء پژوهندگان خواهد بود نه خوانندگان عادى ، هرچند كه اميدوارم نفراتى هم از ميان ايشان با نهادن آن در كتابخانهء خود قرين امتنانم سازند .\r\nدر خاتمه از عهدهء من ساخته نيست كه دربارهء اين تأليف ثانوى خويش كه زحمات بيشترى صرف تهيهء آن شده است استقبال لطف‌آميزى زياده بر آن انتظار داشته باشم كه بيش از دو سال پيش نسبت به نخستين كتاب كم‌مايه‌ترم « 4 » ابراز شده بوده است .\r\n1892 جرج . ن . كرزن\r\n\r\n\r\n","description":"","footnote":"\r\n( 1 ) -  Alfred Lyall \r\n( 2 ) -  Sawyer \r\n( 3 ) -  Weld Blundell \r\n( 4 ) - منظور كتاب « روسيه در آسياى مركزى » است . م\r\n","page_name":" 15 ","page_number":31},
  {"content":"\r\n . \r\n","description":"","footnote":"","page_name":" 16 ","page_number":32},
  {"content":"\r\n\r\n\r\nفصل اول پيش‌گفتار\r\nمنظورهاى سه‌گانه از تأليف اين كتاب - معنى قضيهء ايران - اهميت آن از لحاظ امپراتورى هند - تاريخ و جغرافيا - مسافرت - ارتباط ملت ايران با ما - درام تاريخ ايران - روابط ايران و انگلستان - مراحل چهارگانهء مسافرت ، خراسان و ايالات مجاور . ايالات مركزى و بناهاى قديم ، ايالات جنوبى غربى ، خليج فارس - شرق تغييرناپذير - گيرندگى پايدار آن - فرق بين مشرق و مغرب زمين - افراط و تفريط در ايران - تناقض طبيعى - كيفيات زندگى - سفرنامه‌ها - تقسيم آنها از لحاظ دوره - قرن هجدهم - قرن نوزدهم - درجات ارزش اين سفرنامه‌ها .\r\n« چيزهائى را كه بايد ديد و قابل ملاحظه است ، دربار شهرياران است خاصه وقتى كه به سفرا بار حضور مىدهند و محاضر شرع هنگامى كه براى شنيدن مرافعات تشكيل مىشود و همچنين مجامع دينى و كليساها و ديرها با عماراتى كه در آنجاها موجود است و برج و باروهاى شهرها و بلاد و همچنين بندرگاهها و باراندازها و ابنيهء قديمى و آثار ويران و كتابخانه‌ها و مدارس و مجالس بحث و درس اگر وجود داشته باشد و كشتىرانى و كشتىها و منازل و باغ‌هاى دولتى و تفريح‌گاه مجاور شهرهاى بزرگ و زرادخانه و كارخانهء اسلحه‌سازى و مخازن و صرافى و بورس‌ها و انبارهاى كالا و تمرين سواركارى و نيزه‌بازى و مشق دادن\r\n\r\n","description":"","footnote":"","page_name":" 17 ","page_number":33},
  {"content":"\r\n\r\nسربازان و مانند آن و نمايش‌هاى خنده‌دارى كه مورد علاقهء طبقهء بالاتر است و انبار جواهرات و جامه‌هاى فاخر و تصاوير ظريف و اشياء نادر و بطور خلاصه هرآنچه قابل تذكار است . » « باكن ( فرنسيس ) « 1 » از مقالهء 18 در باب سير و سفر . »\r\n\r\nمنظور سه‌گانه از تأليف اين كتاب -\r\nپيش از آنكه به شرح داستان خويش بپردازم مىخواهم در اين فصل پيش‌گفتار ، منظورهاى سه‌گانه‌اى را كه در ذهن دارم براى خوانندگانم روشن سازم و شايد بهترين راه توضيح غرض اصلى اين تأليف هم آن باشد كه چند سطر اول نخستين نامهء خود را كه از ايران براى روزنامهء « تايمز » نوشتم در اينجا بياورم :\r\n« مسافرت پادشاه ايران به انگلستان در سال 1889 و استقبال رسمى و عمومى كه در سراسر كشور از اعليحضرت شده است علاقهء نسبت به مملكت ايران و قضيهء ايران را كه در اثر دورافتادگى قلمرو شاه و بىاعتنائى روزافزون مردم انگليس راجع به مسائلى كه در حيطهء اطلاع مستقيم ايشان نيست و به همين مناسبت هم در سال‌هاى اخير رو به سستى نهاده بود تجديد نمود . توجهاتى كه به منظور تأثير در خاطر شاه خواه از لحاظ منابع قدرت و خواه به عنوان علاقهء دوستانهء انگلستان ابراز شده حاكى از اين بود كه پادشاه ايران را به مراتب برتر از يك فرمانرواى متنفذ و جالب‌نظر شرقى كه هم واجد ذوق و علاقهء سير و سفر خارجه و هم از اين لحاظ كه تازه‌ترين قهرمان اجتماعى سزاوار تحبيب و تحسين بوده است نگريسته‌اند .\r\nعامهء مردم توجه وافى به اين نكته نداشته‌اند كه در اين كار موجباتى برتر از سياست عادى در ميان بوده است و اينكه اعليحضرت كه در هنگام ورود از طريق رودخانهء « تيمز » به وضع باشكوهى استقبال و در عمارت شهردارى لندن ( گيلدهال ) مورد پذيرائى شايان واقع شده و مراكز عمدهء صنعتى سراسر كشور را بازديد كرده بود هم متحد و همدست ملت ماست و هم ركن معتنابهى در پىريزى خط مشى سياست ما در مشرق زمين است . حتى در نظر كسانى كه راجع به سياست امپراتورى توجه كافى ندارند نيك عيان بوده است كه ايران سرزمينى است كه بازار وسيع و سود -\r\n\r\n\r\n","description":"","footnote":"\r\n( 1 ) -  Francis Bacon \r\n","page_name":" 18 ","page_number":34},
  {"content":"\r\n\r\nآورى براى تجارت انگلستان و فروش فرآورده‌هاى هندى و انگليسى است و هرگاه از جهت مالى محض نيز ملاحظه شود تفاهم شايسته‌اى با شهريار ايران بيش از اندازه مطلوب خواهد بود . ولى با وجود تصديق همگانى دربارهء اهميت اين سفر و صلاح واقعى در رعايت استقبال بسيار گرم باز شواهد و آثارى در جرايد و مجلس مبعوثان به نظر رسيد كه افراد بسيارى هم بوده‌اند كه مقتضيات زمان را درست درنيافته و يا از درك آن به كلى عاجز بوده‌اند و بارها نه بر سبيل كنايه ، بلكه صريحا عنوان شده است كه اين همه سروصدا دربارهء سلطانى كه شايد نسبت به تمام اين تظاهرات مربوط به وابستگى منافع فيما بين نفرت داشته و هيچگونه انتظار تلافى متقابل هم از جانب وى در ميان نبوده است كم‌وبيش خنده‌آور است . اين قبيل حضرات به دلالت اهميت واقعى قضيهء ايران با همهء شاخ و برگ‌هاى فراوان آن چنان كه بايدوشايد پى نبرده‌اند . آنچه در واقع از غوامض امور سياستمدارى است به صورتى مورد بحث و گفتار قرار گرفته كه گوئى يك تكليف اتفاقى بوده است كه مىبايستى آبرومند برگزار و بىزحمت و آسان در طاق نسيان گذاشته شود . »\r\n\r\nمعنى قضيهء ايران -\r\nمىگويند كه چنين نظريه‌اى وجود دارد ، من با اعتقاد راسخ در اين‌كه اين نظر هم اشتباه است و هم ممكن است آثار ناگوارى داشته باشد ، بنابر شواهدى كه به رأى العين در خود ايران ديده‌ام در صدد شرح و بيان چگونگى و اهميت سرشار اين قضيه برمىآيم تا براى خوانندگان انگليسى واضح شود كه آن سرزمين دورافتاده چه منابع سرشارى دارد و چرا ناگزيرند كه سياست و آبادانى آن را با علاقهء تام بنگرند و معنى اتحاد با ايران چيست و چه آثارى دربر خواهد داشت و به چه دليل براى ما مقدور نيست كه خواه نسبت به فرمانرواى آن و يا نسبت به ملت ايران با رويهء بىاعتنائى فقط قرين احترام رفتار كنيم .\r\nمسائل بسيارى هست كه اميدوارم در حين اين شرح و بيان مورد بررسى قرار بدهم . از آن جمله است سياست فعلى دولت شاه و كيفيت و صفت بارز و مزايا يا معايب دستگاه ادارى ايران و امكان اصلاحاتى در نتيجهء مسافرت شهريار آن\r\n\r\n","description":"","footnote":"","page_name":" 19 ","page_number":35},
  {"content":"\r\n\r\nبه اروپا و مسئلهء جانشينى شاه و ميزان نيرو و خاصيت احتمالى قشون و شروع اقداماتى براى كشيدن خطآهن در ايران و همفكرى سياسى مردم آن و ميزان نسبى نفوذ روس و انگليس در ايران و نقشه‌ها و خيالات سياسى اين دو دولت و معنى و اهميت موضوع خراسان و خطر رقابت‌هاى تجارتى كه مىگويند در ايالات مختلف قلمرو شاه از لحاظ مصالح انگلستان وجود دارد .\r\nمرحوم سرمك گرگور « 1 » هنگامى كه به سال 1875 يعنى اندكى بعد از مسافرت اول شاه به اروپا به ايران رفته بود عقيدهء خود را در اين عبارت بيان كرده است :\r\n« گمان نمىكنم كه پذيرائى ما از شاه ( ناصر الدين ) هيچگونه اثر نيكوئى داشته است . ايرانيان مىدانند كه نگرانى ما از جانب روس است و ايشان به اين موضوع از لحاظ سياسى محض مىنگرند و درحالىكه استقبال شورانگيزى كه از سلطان ايشان در لندن شده است بر اهميت او در انظار آنها بسيار افزوده ، به هيچ‌وجه در بهبود وضع ما تأثيرى ننموده است . به نظر من مطلب اينجاست كه ما علاقهء فراوان داريم كه ايران در صورت مبارزه بين ما و روس همدست ما باشد و براى اين دستيارى بهاى بسيار گزافى مىپردازيم . اين وضع از لحاظ من مايهء نهايت تأسف است . »\r\nسعى من اين خواهد بود كه معلوم گردانم آيا اتباع شاه هنوز چنين نظرى دارند يا آنكه در عرض شانزده سال اخير چه تغيير و ترقى در افكار سياسى ايشان راه يافته است . بارى ايران از نظر يك وزير انگليسى و بخصوص از دريچهء چشم يك سياست‌پيشهء انگليسى موضوع گفتار من خواهد بود .\r\nكسانى كه ديرزمانى در ايران زيسته‌اند براى كار خطير تعريف آداب و رسوم محلى معمولا تناسب بيشترى دارند و به وجه غيرقابل مقايسه‌اى صالح - ترند تا فرد مسافرى كه فقط نظريات شتاب‌آميز و ناقص اتخاذ مىكند . ولى مسائل\r\n\r\n\r\n","description":"","footnote":"\r\n( 1 ) -  Sir C . Mac Gregor \r\n","page_name":" 20 ","page_number":36},
  {"content":"\r\n\r\nسياسى را بايد انصافا به اهل سياست واگذار نمود و اين كار هرگاه با سعى بى - غل و غش معمول شود بطورىكه در اين اثر خواهد شد متضمن صلاح بيشترى خواهد بود تا موضوع بدون هيچگونه نظرى يا خودخواهى ، بلكه از لحاظ سياست امپراتورى و با توجه به ارتباط شايستهء آن با قضيهء جامع‌تر سياست آسيائى كه از اين جهت روىهم‌رفته نقش خالى از اهميتى ندارد مورد رسيدگى قرار گيرد .\r\n\r\nرابطهء قضيهء ايران با امپراتورى هند -\r\nدر فصل‌هاى آخر جنبه‌هاى سياسى اين كتاب صريحا بيان شده است و احتياجى به كتمان اين حقيقت نيست كه از لحاظ همين جنبه هم هست كه من علاقهء تام و تمام دارم و بىتعارف هم ترجيح مىدهم كه پديدآورندهء اثرى سياسى باشم كه فراخور سليقهء طبقهء مطلع باشد نه سفرنامه‌اى كه در نزد عموم مورد پسند واقع شود و به اين موضوع نيز از اين جهت اعتراف مىنمايم كه در صورت احراز اين منظور خاص شايد نتيجهء كارم پايدار بماند و گرنه وضع و صورتى گذران خواهد داشت . اما در مقام غور و تأمل راجع به كشورها و امارتهاى مركزى در نظر من هيچ قضيه‌اى از لحاظ اهميت با نقشى كه تركستان و افغانستان و منطقهء ماوراء بحر خزر و ايران ممكن است و يا قادرند دربارهء سرنوشت آيندهء شرق ايفا نمايند قابل مقايسه نيست . در نظر بسيارى از مردم ، نام اين كشورها فقط نشانه‌هائى از نقاط دوردست و يا يادآور عجائب روزگار و هزاران داستان عشقى است ولى به نظر من آنها مهره‌هاى شطرنج فرمانروائى بر جهان‌اند . ازاين‌رو آيندهء بريتانياى كبير در اروپا و حتى در درياها و اقيانوس‌ها كه در زير سايهء پرچم اويند و يا در خود انگلستان كه هستيش وابسته به وجود فرزندان اوست تعيين نخواهد گرديد ، بلكه در آن قاره‌اى تعيين خواهد شد كه نياكان مهاجر ما اصلا از آنجا فراآمده‌اند و فرزندان ايشان به صورت كشورگشايان به همانجا بازگشته‌اند .\r\nانگلستان بدون هندوستان امكان زيست ندارد . در دست داشتن هند سند تعويض‌ناپذيرى در فرمانروائى بر جهان شرق است . از زمانى كه هند شناخته شده است سرورانش همواره صاحب اختيار نيمى از جهان بوده‌اند . انگيزه‌اى كه\r\n\r\n","description":"","footnote":"","page_name":" 21 ","page_number":37},
  {"content":"\r\n\r\nاسكندر و تيمور و بابر را به سوى جلگهء سند كشانيد همان بوده است كه در قرن شانزدهم چند صباحى پرتغاليها را فرمانروا گردانيد كه آثار وارفته كار آنها را هنوز ديگران از دست نداده‌اند ، چنان كه در اوايل قرن گذشته يكى از پادشاهان ايران ( نادر ) را ده سال صاحب اختيار خاور ساخت و باز از همان راه است كه فرانسه به مقام امپراتورى رسيد ، همان امپراتورى كه شهامت دلاوران و يارى بخت و طالع نصيب ملت ما گردانيد كه هنوز هم موجب تحريك حرص و آز و مايهء دغدغهء خاطر همسايهء نيرومند شمالى است .\r\nعلىرغم اهميت روزافزونى كه سياست داخلى در زندگانى روزانهء ما دارد و همچنين علاقهء شايع كه بايد نگران غرب باشيم و در ميان ملت‌هاى جوان‌تر و نژادى سفيدپوست سرمشق عمل و عرصهء سياستمدارى فراهم سازيم ، باز شايد جاى كافى براى آن عنصرى باقى باشد كه انديشه روزگاران قديم دل و جانش را تسخير نموده است تا هموطنانش را يادآور شود كه هرچند ديگر يگانه داوران ديار غرب نمىباشند ولى ضامن سرنوشت و فرمانرواى مردم تيره‌گون دومين سرزمين پهناور جهان‌اند و دليل و برهان فراهم مىسازد كه از هيچ‌گونه اقدام احتياطى كه موجب پايندگى اين توفيق كه ارجمندترين ميراث فن كشوردارى است كه تا حال به نوع بشر ارزانى شده است فروگذار ننمايند .\r\n\r\nتاريخ و جغرافيا -\r\nاما اگرچه ارتباط ايران با مسائل كلىتر سياست آسيائى عمده‌ترين منظورى است كه من پيوسته در سر داشته‌ام ، مقصود ديگرى نيز كه اهميت آن به هيچ‌وجه كمتر نيست همواره در مدنظرم بوده است و رفته - رفته خواه به مناسبت دامنهء وسيع موضوع و يا عظمت آن تمام فكر و خيالم را فراگرفته است تا آنجا كه با خشنودى خاطر معتقد شده‌ام كه همان موضوع منظورم در تأليف اين دو مجلد بوده است و آن ميلى وافر است كه وصف ايران كنونى را علاوه بر روابط خارجى آن چنان كه بايدوشايد باز نمايم و راجع به ايالات و اهالى آن و تأسيسات و مشخصات آن و مناظر و شهرهاى آن و كاخ‌ها و معابد و آثار مخروبهء\r\n\r\n","description":"","footnote":"","page_name":" 22 ","page_number":38},
  {"content":"\r\n\r\nآن شرح اجمالى بيان كنم و ماجراى ورودش را به دورهء قرن حاضر ( نوزدهم ) و بخصوص نيمهء دوم اين قرن ( مدتى كه كم‌وبيش هم‌زمان عهد سلطنت پادشاه فعلى است ) در جرگهء سياسى ملل و مساعى آن را در انس گرفتن با جامهء بىقوارهء تمدنى كه به صورت ناهنجارى بر قامت او افتاده است شرح بدهم تا اينكه هركسى كه به نحوى از انحاء مشتاق درك اين حقيقت باشد كه ايران دورهء ناصرى چه وضع و حالى دارد و چگونه بايد به آن سرزمين رسيد و بعد از ورود در آن كشور به كجاها رفت و در پى چه بود و چه ديد و راجع به آن سابقا چه كارهائى شده است و ديگران چه اكتشافى نموده و يا مطلبى گفته‌اند و از چنين فردى چه كار تازه‌اى ساخته است شايد طى اين اوراق دستگير او بشود و در اينجا نه فقط به گزارشى در باب وضع موجود دسترسى مىيابد - شرح زمان زودگذر - ولى روىهم‌رفته از فصلى به فصل ديگر جريانات و وسايلى را كه آن دولت برانگيخته است خواهد شناخت و تنها از طريق وقوف بر اين چيزهاست كه وى خواهد توانست مسائل مطمح نظر را دريابد و يا اينكه قادر به اتخاذ نظر از لحاظ پيش‌بينى وضع و حال آينده شود .\r\nخلاصه من سعى خواهم نمود كه در باب ايران همان خدمتى را انجام بدهم كه نويسندگان زبردست‌ترى راجع به بسيارى از كشورهاى ديگر كه واجد اهميت مشابهى بوده‌اند كرده‌اند ، چون دو قرن است كه هيچ نويسندهء انگليسى به تنهائى راجع به ايران درصدد برنيامده است كه تصويرى جامع و تمام‌نما از آن سرزمين پادشاهى فراهم و تقديم كند .\r\n\r\nمسافرت -\r\nدر خاتمه هرگونه داستان‌هاى گوناگون يا پيش‌آمدها را در حدود امكان به متن خواهم افزود چون اگر اين كار نشود مطالب تا اندازه‌اى خشك و خشن خواهد نمود ازاين‌رو شرح زندگانى مسافرين را در مشرق زمين و ماجراهاى تازه ولى به ندرت حائز اهميت مربوط به مسافرتم را هم بيان خواهم كرد .\r\n\r\n","description":"","footnote":"","page_name":" 23 ","page_number":39},
  {"content":"\r\n\r\n\r\nبستگى ملت ايران با ما -\r\nبه نظر نمىرسد كه علاقه‌مند ساختن مردم انگليس نسبت به ملت ايران كارى دشوار باشد « 1 » اصل و تبار ايشان با ما يكى است .\r\nسه هزار سال پيش نياكان آنها نجدهاى بلند كانون مرموز آريائى يعنى همانجا و محلى را كه اجداد ما هم در آنجا تولد يافته‌اند ، ترك نموده‌اند و پيدا كردن محل آن هنوز مورد كاوش مداوم ولى به كلى بىحاصل دانشمندان است « 2 » ايرانيان نخستين خانوادهء هند و اروپائى بوده‌اند كه به آئين پرستش خداوند يگانه گرويده‌اند .\r\nزردشت كه از لحاظ تقدم دومين مربى بزرگ دينى مشرق زمين است از ميان آنها برخاسته است . اگر واقعا چنين كسى اصلا ظهور كرده باشد « 3 » و از همانجاست كه دين وزين اهورامزدا پديد آمده است . سپس كتاب اوستا تدوين يافت و با آن\r\n\r\n\r\n","description":"","footnote":"\r\n( 1 ) - نگرانى من اين است كه در ذهن بسيارى از افراد انگليسى ، ايران غالبا يادآور داستانهاى هرودت و اشعار تامس مور  ( Thomas Moore )  شاعر انگليسى كه تحت عنوان « لاله‌رخ » مشهور است و جواهرات شاه است . روىهمرفته هرودت بيشتر مطالب تاريخى نوشته است نه حكايت و اصالت . جواهرات شاهى هم شك‌بردار نيست ، ولى با ابراز تأسف اظهار ميدارم كه مسؤوليت سنگينى بر شانهء جناب مور افتاده است كه شرح و تصويرش راجع به ايران همان اندازه نارسا و مقرون به درستى است كه بناى الحمرا در ميدان لسستر  ( Leicester )  لندن شبيه قصر نفيس بو عبديل ( كاخ ابو عبد اللّه آخرين امير مسلمان قرطاجنه . م ) است و گل‌هاى نهربند امير با بلبل‌هاى آن به همان پايه واهى و خيالى است و شراب‌هاى عنبرين قشم با سرزمين بىآب و علف قشم حقيقى منافات دارد چنان كه لوترل  ( Luttrell )  شاعر هم گفته است :\r\n« مور عزيزم مىگويند كه سرودهاى تو را همىخوانند آيا اين حرف راست است اى مرد خوشبخت ؟\r\nدر شبهاى مهتاب به زبان فارسى در راسته خيابانهائى از شهر اصفهان »\r\nوى بايستى كه ( در اين شعر ) به جهالت شاعر و همچنين با طبع خودخواهى او مزاح كرده باشد .\r\n( 2 ) - من بىاطلاع نيستم كه اين روزها بعضىها اظهار ميدارند كه آريائىها اصلا از آسيا نيامده‌اند ولى در حال‌حاضر از قول تئورى سارمات‌ها و دكتر شردر  ( Scharder )  مندرج در كتاب او « قدمت تاريخى ملت‌هاى آريائى » ( 1890 ) ترجمه جوونز  ( F . B . Jevons )  يا فرضيهء كانن اى . تايلر  ( Canon A . Taylor )  در كتاب او « ريشهء نژادى آريائىها » ( 1890 ) و يا فرضيهء آقاى پونكا  Ponka  كه اسكانديناوى سرزمين اصلى ايشان بوده ترديد مىنمايم كه مبادا بانى نظريهء سومى و نظريات ديگرى كه هنوز ابراز نشده است بشوم .\r\nازاين‌رو من همان نظريهء ديرين آسيائى را ترجيح مىدهم كه پروفسور جى . شميد  ( J . Schmidt )  با نهايت شهامت به سال 1890 در مقاله‌اى در سالنامهء آكادمى سلطنتى برلن انتشار داد .\r\n( 3 ) - لازم است اين شرط را هم بكنم . چونكه ديده مىشود كه دانشمند صاحب‌نظرى مثل پروفسور دارمستتر در شخصيت زردشت هيچ وجود عينى نيافته است و او چيزى بيش از مخلوق همه‌جا ورد زبان افسانهء طوفان ( نوح ) نيست .\r\n","page_name":" 24 ","page_number":40},
  {"content":"\r\n\r\nآتشى برافروخته شد كه هرچند در مهد اصلى خود خاموش شده است ولى شعله‌هاى لرزان اما استوار آن هنوز در پناهگاه غنى و قرين آسايش بمبئى فروزان است .\r\n\r\nدرام تاريخ ايران -\r\nوقتى كه از مدارج عالى و پرشكوه تاريخ ايران به پائين مىنگريم با نامهاى بسيارى برميخوريم كه از دوران كودكى در خاطرمان مانده است و اگر بخش داستانى آن را هم به اين عنوان كه به دورهء اساطيرى تعلق دارد و اين نكته در مورد ايران غامض‌تر و ناشناخته‌تر از كشورهاى ديگر است كنار بگذاريم باز اسامى پادشاهانى مانند كوروش و داريوش و خشايارشا و اردشير را خواهيم ديد كه كتيبه‌هاى ايشان هنوز آوازهء عظمتشان را از تالارهائى كه از آنجا فرمانروائى مىنموده و جشن‌ها برپا مىداشته‌اند منعكس مىسازد ، و افراد و اتفاقات پىدرپى و درخشان كه گاهى از بدايع روزگار و زمانى هم از فجايع جهان بشريت بوده‌اند ، مانند اسكندر و چنگيز و تيمور و نادر در دوره‌هاى مختلف با آثار آتش و خون در صحنهء تاريخ ظاهر شدند . مخوف‌ترين روز امپراتورى اخير روم وقتى بود كه لشكريان كراسوس در دشت كرخه تارومار گرديد . دوبار قيصران رومى در پيشگاه يك فاتح ايرانى يا نيمه‌ايرانى سر تسليم پائين آوردند .\r\nيكى هنگامى بود كه امپراتور والرين تا زير ركاب شاپور اول گردن فرود آورد و ديوژن امپراتور روم نيز اسير الب ارسلان يعنى آن شير كلان شد و مرگ امپراتور سومى در ميدان جنگ يعنى ژوليان نامدار براى شاپور دوم فتح و ظفر بىارزش و كمترى از پيروزى در صحنهء كارزار نبوده است و دوبار هم در عهد خسرو انوشيروان و باز در دوران نواده‌اش خسرو دوم يا خسرو پرويز خطوط مرزى ايران تا مديترانه امتداد يافت و هيبت و اسلحهء لشكريانش تا سامان امپراتورى بيزانس را فراگرفت .\r\nسپس دوران شمشير عمر و گسترش عالمگير قرآن فرارسيد . در دوره‌هاى آينده هم نام‌هاى درخشان ابو على سينا و فردوسى و عمر خيام و سعدى و حافظ زيور تاريخ ادبى ايران شد و براى اين كشور ميراث فناناپذير بلندنامى و افتخار باقى گذاشت . سرانجام خاندانى محلى و يك مذهب هم‌آهنگ ايرانى ظهور نمود و نام شاه عباس كبير تا اين لحظه با آنچه در عرض سه قرن تاريخ ايران دال بر پايدارى و بزرگى است قرين بوده است .\r\n\r\n","description":"","footnote":"","page_name":" 25 ","page_number":41},
  {"content":"\r\n\r\nآثارى از نام‌هاى كوچك‌تر و جنگ و جدالهاى داخلى و مبارزهء بين المللى كه طى آن روس و انگليس وارد صحنه شدند ما را وارد مرحلهء معاصر مىسازد . در همين روزگارى كه قلمروى متضاد و در عين حال نيك‌استوار در زير فرمان سلسله‌اى ترك نسب است و چهرهء اينك نيك‌آشناى ناصر الدين ( شاه ) را به رخ مردم جهان مىكشد . اگر ايران سبب ديگرى هم در زمينهء جلب قدر و احترام نمىداشت دست كم يك تاريخ بادوام و پايدار دوهزار و پانصدساله‌اش وجه امتيازى است كه فقط معدودى از كشورها را امكان ادعاى آن است .\r\n\r\nارتباط انگلستان و ايران -\r\nبعلاوه وجه ارتباط خاصى نيز بين ايران و كشور ما در دوره‌هاى مختلف و بخصوص در قرن حاضر وجود داشته است كه درخور توجه هر فرد انگليسى است و هيچ پژوهندهء تاريخ ملى ما نبايد از آن غفلت نمايد .\r\nاز روزگار قديم در سلطنت ادوارد اول نماينده‌اى رسمى از انگلستان به دربار ارغوان - خان فرمانرواى مغول كه ايران هم جزو قلمرو او بود اعزام شد و در حدود سه قرن بعد از آن هم فرستاده‌اى نامه‌هائى از جانب ملكه اليزابت نزد دومين پادشاه دودمان صفوى برد و سفيرى از طرف چارلز اول به ايران رفت ولى همين كه به آنجا رسيد درگذشت . در قرن‌هاى شانزدهم و هفدهم اقدامات شهامت‌آميزى از ناحيهء عمال انگليسى معمول گرديد تا رابطهء تجارتى را با ايران از طريق شمال اروپا و درياى خزر برقرار سازند . بين اين دو مرحله پيشرفت روزافزون نيروى دريائى بريتانيا راه تجارت به ايران را از طرف خليج فارس باز كرد و سهمى از اين تجارت و نظارت بر آن را به كشور ما داد . سرانجام نيز در ابتداى قرن حاضر دورهء سياست مناسبات نزديك ايران و انگلستان آغاز شد كه هرچند دوبار در اثر قطع رابطهء سياسى و يك دفعه هم بواسطهء پيش‌آمد جنگ دچار تعليق گرديد ، ولى از آن پس همواره برقرار مانده و موجب پيدايش چند مورد برازندهء نيكنامى بزرگ شده است و با آنكه با اقداماتى ابلهانه و گاهى نيز شرم‌آور مشخص گرديده و ناگوارى - هاى ملاحظات دريغ‌آميز مالى و چندى هم با دورهء بىعلاقگى نامعقول توأم شده\r\n\r\n","description":"","footnote":"","page_name":" 26 ","page_number":42},
  {"content":"\r\n\r\nبود باز دو ملت را از لحاظ مصالح سياسى بيش از ميزانى كه كشور ما را با هر دولت مستقل ديگر آسيائى پيوند مىدهد ، مربوط ساخته است .\r\n\r\nتقسيمات چهارگانهء مسافرت -\r\nتذكره‌هاى بسيارى از اين ادوار و حاصل كار بعضى از افراد در شرحى كه اينك به آن ميپردازم بيان خواهد شد . مسافرتم به چهار مرحله قسمت شده است كه هركدام واجد جنبهء تاريخى يا اهميت سياسى و احوال خاص طبيعى مختص به خود خواهد بود و به ترتيب راجع است به نواحى شمال شرقى و مركزى و ايالات جنوب غربى ايران و راجع به خط سير آبى جنوب است كه يا شخصا عبور كرده‌ام و يا دربارهء مناطق مجاور آن‌كه حاصل سير و سفرهاى من به شرح زير بوده است مىباشد :\r\n1 - سفرى با اسب به مسافت 850 ميل از ميان ايالت مرزى خراسان و از آنجا به تهران پايتخت ايران .\r\n2 - مسافرت خوش‌آيندتر ديگر به مسافت 800 ميل بازهم سواره از تهران تا بوشهر .\r\n3 - مسافرتى از جنوب به طرف شمال در شط العرب و رودخانهء كارون .\r\n4 - مسافرتى با كشتى در خليج فارس .\r\n\r\n1 - خراسان\r\nابتدا خوانندگانم را در بقاياى سرزمينى كه روزگارى اميرنشين مقتدر خراسان بود سير مىدهم و آن مشتمل بر مرو تا خيوه به ضميمهء هرات و قندهار تا حدود رودخانهء جيحون است . اين ايالت كه بوسيلهء كوههاى ناشناخته و گردنه‌هاى غيرقابل عبور كاملا محصور شده است با آنكه از وضع ممتاز ديرين خويش فرو - افتاده است در درون خود جلگه‌هائى دارد كه متضمن آثار قديمى حاكم‌نشين مشهور آن است و لااقل داراى يك شهر با شهرتى جهانى است ولى خواهيم ديد كه كانون مسائل و امورى است كه اهميتى نقصان‌ناپذير و ارزش و اثر خاص دارد ، و صدها سال ميدان زدوخورد نژادها و در معرض مرگ و تلفاتى بوده كه\r\n\r\n","description":"","footnote":"","page_name":" 27 ","page_number":43},
  {"content":"\r\n\r\nاز جنگ و ستيز عادى نيز بيشتر آفت‌خيز بشمار مىرفته است و شايد ضايعات شديد جانى آن به تناسب وسعت خاك بيشتر از حد و اندازه هر قسمت همانند ديگر نواحى آسيا بوده است و در همين لحظه و حال نيز شاهين‌ها از جهات شرقى و شمال در پروازند و در سربازخانه‌هاى ماوراء خزر و شوراهاى صحارى تركستان سرنوشت مشهد مورد بحث و مذاكره است .\r\n\r\nايالات مجاور -\r\nدر ضمن تقرير مطالب اين قسمت از مسافرتم هم طبيعى و هم به اندازهء حجم و ظرفيت اين دو مجلد ضرورى است كه آخرين اطلاعات راجع به ايالات و نواحى مجاور را هم بنويسم اطلاعاتى كه تماما حاصل تحقيقاتى است كه در حين سيروسفر خود در آن حدود انجام داده‌ام و همهء آن بوسيلهء صالح‌ترين افراد بصير نيز مورد رسيدگى واقع شده است و اين اطلاعات شامل سرحدات ايران و افغانستان و قضيهء سيستان در شرق يعنى در همان حدود و سامانى است كه هر - لحظه در معرض بحرانى سياسى است و گاهى نيز اين خطر حدت تمام دارد و در همانجاست كه مسئلهء غامض مرز هندوستان چون عامل سهمگينى همهء وضع و حال اين منطقه را تحت الشعاع قرار مىدهد .\r\nهمچنين راجع به ايالات ساحلى ايران در كنار درياى خزر در همان ناحيتى كه از لحاظ شرايط طبيعى تفاوت حيرت‌آورى دارد به نظر مىرسد كه آنجا با نقطهء ديگرى ممكن است اشتباه شود ، نه آنكه ادامهء وضع و حال طبيعى سرزمين ايران باشد . در جهت شمال غربى و ايالات غربى شهرهاى بزرگى هست با جمعيتى متفرق و بيگانه و آثار خلل‌ناپذير باستانى . به همين منوال وقتى كه به نواحى جنوبى ايران مىرسيم اطلاعاتى هم دربارهء آن ايالات و نقاط دورافتاده كه كمتر هم شناخته شده است يعنى جنوب شرقى و جنوب غربى بيان خواهم كرد . همان نقاطى كه ديرگاهى در مقابل علاقهء مركزيت كه مقتضى عهد و زمان بوده استقامت نموده است و هنوز هم با اشكال مختلف چهرهء شورش و سركشى بومى و بيابانى خويش را كه روزگارى عين وضع و حال جامعهء ايرانى بود نشان مىدهد .\r\n\r\n","description":"","footnote":"","page_name":" 28 ","page_number":44},
  {"content":"\r\n\r\n\r\n2 - ايالات مركزى\r\nسپس سفرم را به سوى تهران دنبال مىكنم . در اينجا از دربارى ديدن خواهيم كرد كه مىگويند سابقا از حيث شكوه و جلال با دربار مغول كبير برابرى مىنمود و دولتى خواهيم ديد كه غير از چين هنوز شرقىترين دستگاه مشرق زمين است و شهرى كه وصف و حال اختصاصى پايتختى آسيائى و تجملات اروپائى را توأم دارد و از آنجا راهى كه فقط به نود ميل آن نام راه مىتوان داد ما را به قسمت‌هاى پيوستهء نجد عظيمى مىرساند كه ميزان ارتفاع آن 4000 تا 5000 پا از سطح درياست و اين فلات در قلب ايران واقع شده است و رشته‌هاى جبال الوان آن مانند دندانه‌هاى اره بين دو درياى جنوب و شمال به هم مىپيوندد . در دشت‌هائى با وسعت‌هاى متفاوت كه در پيرامون آن ديده مىشود به صورت شهرهاى وسيع ولى مخروب ، آثار آشكار شكوه و جلال گذشته و طرز حكومت ناهنجار شرم‌آور و انحطاطى داخلى را خواهيم ديد . شهر قم از ماوراى حجاب تعصب و ريخت اسرارآميز خويش زرق‌وبرق گنبدهاى زرين خود را كه بر مزار مقدسان و آرامگاه پادشاهان واقع است نمايان مىسازد . اصفهان با شكستگى كاخ‌هاى ورافتاده و هزاران جريب باغ و بوستان عاطل و پل‌هاى چند طبقه كه روزگارى محل رفت‌وآمد جمعيتى كه بالغ بر 650 هزار نفر بود حاكى از داستان دوره و زمان جالب‌نظر عميق‌تر است . هرچند كه در بازارهاى پرسروصدا و پرآمدوشد آن هنوز هم علايم فعاليت تجارتى و رونق و رواج دادوستدهاى ملل به نظر مىرسد و شيراز كه روزى جلوه‌گاه غزلهاى دلنواز حافظ و حكمت متقن سعدى بود آرامگاه اين شاعران نامى را كماكان نگهبان است و گرامى مىدارد ، ولى باغهاى نشاطانگيز و فواره‌هاى چرخان و عمر و حيات پروانه‌وارش همان راهى را سپرده است كه نغمه‌سرايان مدح و ستايش آن رفته‌اند و حال فقط شبحى از آن باقى مانده است .\r\nدر جوار اين محل علاوه‌بر اين ويرانه‌هاى اخير در فواصل محدود ضمائمى گويا از آثار باستانى يادگارهاى بسيار نفيس از روزگار قديم‌تر است . در اينجا\r\n\r\n","description":"","footnote":"","page_name":" 29 ","page_number":45},
  {"content":"\r\n\r\nدر ميان جلگه هنوز مزار مرمرين سفيدى هست كه با احتمال قوى تابوت طلائى و پيكر كوروش را زمانى در برداشته است . در مسافتى كه چندان دور نيست مقبرهء داريوش از لبهء بريدهء پرتگاه عمودى تخته‌سنگى ديده مىشود . روبروى آن در بارگاه شاهنشاهى تخت جمشيد ستون‌هاى واژگون و لرزانى هنوز برپاست و در ميان انبوه آثار كهن حجاريهائى كه زيور كاخ خشايارشا و تالارهاى دربار اردشير ثانى بوده نمايان است .\r\n\r\nبناهاى قديمى -\r\nاگر اندكى در ميان اين آثار باستانى كه پيوسته يادآور دوران گذشته است درنگى كنم سزاوار سرزنش نخواهم بود . اين آثار در نظر ما آشكار مىسازند كه به همان ترتيبى كه ايران دورهء قرون وسطى با ايران جديد از لحاظ ثروت و جلال بسيار متفاوت بوده به همان قسم ايران باستانى زمان هرودوت و گزنفون هم از جهات عظمت و جلال بىحد و قياس بر ايران قرون وسطى تفوق داشته و هنوز باوجود وضع و حال ويران خود بيشتر مورد تكريم و احترام است .\r\nبا آنكه من به شرح و بيانى راجع به اين ابنيهء قديمى و تاريخى خواهم پرداخت دربارهء جزئيات معمارى و مهندسى آنها چيزى نخواهم گفت چون اين‌گونه مطالب را در كتابهائى كه بيشتر جنبهء فنى دارد نيك مىتوان يافت ، ولى از آخرين اطلاعات علمى و حاصل كاوشها ياد خواهم كرد ، زيرا كه من به هيچ‌وجه با آن دسته از افراد همفكرى ندارم كه با شتاب از سرزمينى مىگذرند ، با اين خيال كه يادداشت - هاى سطحى و كوتاه جهانگردى ممكن است جانشين زحمت و كار گروه بىشمارى از دانشمندان و اهل تحقيق شود . يك سياح تاريخ‌نويس كه در پيش نفس خويش قدر و احترامى دارد با تقدير و امتنان از نتيجهء كار و تحقيقات ايشان با همان رويهء تاورنيه « 1 » نويسندهء قرن هفدهم بهره‌مند مىشود كه نوشته بود : « در كارهاى فكرى خود به قدر وافى و كافى از علم و دانش و زبان‌دانى و جغرافيا و نقشه‌ها و كتاب‌هاى مسافران پيشين الهام يافته‌ام كه بدون آن مسافران عادى به آسانى و با آن همه نظم و كمال نخواهند توانست موضوعات را دريابند\r\n\r\n\r\n","description":"","footnote":"\r\n( 1 ) -  Tavernier  سياح فرانسوى .\r\n","page_name":" 30 ","page_number":46},
  {"content":"\r\n\r\nو از آنها انفرادا و يا براى استفادهء ديگران بهره‌مند شوند ، ولى در عين‌حال انسان بايد سعى نمايد كه به وسيلهء نكته‌سنجىهاى شخصى و انتقاد درست شرح مستقل و جداگانه‌اى از آنچه به رأى العين پى برده است بازگويد . »\r\n\r\n3 - ايالات جنوب غربى\r\nدر انتهاى جنوب غربى توجه شما را به گوشه‌اى از اين كشور جلب خواهم كرد كه آنجا در طبيعت به حد وفور نعمت‌هائى هست كه گاهى انسان از آن تمتع يافته و زمانى هم ابراز نفرت كرده است در آنجائى كه رودخانه‌هاى قابل كشتيرانى از ميان دشتى مىگذرد كه روزگارى كشت‌وكار عالى داشته هرچند كه اينك به صورت اراضى عاطل و ريگزار درآمده است . در همان جائى كه اقدامات وسيع آبيارى يادگارهاى پايدار اين صنعت و كار و نشانهء جنب‌وجوش عمومى بوده است كه شايد قرون آينده هم نظير آن را پيش نخواهد آورد ، اكنون اسكله‌هاى درهم‌شكسته‌اى در ميان آبهاى متروك در زمين‌هاى بىحاصل فراافتاده است . در آنجا سابقا كرانه‌هاى رودخانه را شهرهاى بزرگى آراسته بود و ستون‌ها و تالارهاى كاخ‌هاى عظيم بر رأس تپه‌هاى بلند قرار داشت و پادشاهان جليل القدر چون كوروش و داريوش و اسكندر و شاپور يا از بركت فتح و ظفرى خطير بر آن حدود دست يافته بودند و يا هنگام عبور به منظور تمتع از وسايل تجمل و آسايش بىهمتاى آن ، چند صباحى در آن محل استراحت كردند . در اين مورد اندكى تأمل نموده خاطرنشان مىسازم كه جرقه‌هاى صنعت و تجارت را كه اخيرا در اين ناحيه تجديد گرديده است نسل حاضر نبايد بدون اينكه آن را به شعله‌هاى فروزانى تبديل ساخته باشد تحويل آيندگان بدهد .\r\nاين ناحيهء خيال‌انگيز در كنار محل معروف‌تر ديگرى متعلق به دوران قديم واقع است . كرانه‌هاى آن بوسيلهء مصب پهناورى شستشو مىشود كه آبهاى مشترك دجله و فرات را به خليج فارس مىرساند . در آنجا ما به سرزمينى مىرسيم كه در روايات مقدس و تاريخ كفار قدر و مقام برابر دارد ما مىتوانيم بوسيلهء\r\n\r\n","description":"","footnote":"","page_name":" 31 ","page_number":47},
  {"content":"\r\n\r\nكشتى از جلو جنات عدن « 1 » عبور و به محل مرموزى ورود كنيم كه در آنجا در ميان انبوه ظروف گلى و خشت ويرانه‌هاى قصور سنگى و معابد رواق‌دار و برج‌هاى بابل بانگ كتيبه‌هاى بخت النصر شنيده مىشود در همانجائى كه دانيال نبى موعظه مىكرد و اسرائيل گريست و اسكندر از بين رفت . اينك ما در رودخانه بر دروازهء بصره ايستاده‌ايم كه لنگرگاه سندباد بحرى - كريستوف كلمب روزگار قديم - بشمار مىرفته و براى ما نيز مقدور است كه بر حاشيهء طاق رفيع تيسفون صعود و در انتهاى افق رأس مناره‌ها و درختان خرماى شهر بغداد را تماشا كنيم .\r\n\r\n4 - خليج فارس\r\nسرانجام هرگاه با كشتى كرانه‌هاى جنوب ايران را سير كنيم توجه خواننده را به سرزمين و دريائى جلب خواهم نمود كه راجع به آن در وطن من اطلاع كافى ندارند يعنى طوايف جنگجوى عرب و حرفه و كار دزدان دريائى و بندرى كه اينك بىجان و متروك افتاده است ولى در سابق آوازهء شهرتشان سراسر اروپا را فراگرفته بود ، آبهائى كه جولانگاه كشتىهاى تجارتى پرتغال و هلند و انگلستان بود . اگر در اين مورد بعضى از مطالبى را شرح بدهم كه روىهم‌رفته تاروپود تاريخ شده است و از لحاظ كشور و نژاد ما هم اهميت خاص دارد ضمنا خواهم توانست نشان بدهم كه انگلستان در اين دوره و زمانى كه كار جنگ و جدال يا گردآوردن ثروت و مال ديگر حدتى ندارد باز ابهتى را كه از آغاز حرفهء فتح و پيروزىهاى آسيائى خويش بدست آورده است كماكان محفوظ داشته و هنوز نام بريتانيا در آن آبهاى دورافتاده نشانهء نظم و آزادى است .\r\n\r\nشرق تغييرناپذير -\r\nاين گفتارها مضامين داستانم خواهد بود كه چون با رويدادهاى طبيعى ولى غيرمتداول سيروسفر در شرق توأم شود ممكن است حتى در نظر خوانندهء بىقيد هم نامطلوب ننمايد و از اين كار نيز ابا نخواهم داشت كه هنگام بازگشت از دوران قديم با همهء وقايع آن به زمان حال كه اين همه\r\n\r\n\r\n","description":"","footnote":"\r\n( 1 ) -  Garden of Aden \r\n","page_name":" 32 ","page_number":48},
  {"content":"\r\n\r\nقرين انحطاط و غم‌انگيز است باعث آزردگى خواننده شوم . در سرزمينى كه خطآهن نيست در واقع لطف بىكرانى فراهم است . در اينجاست كه هنوز در بسيارى از نواحى اهالى عادات بومى و راه و رسم زندگى آسيائى خود را نگاهداشته‌اند و باوجود دق البابى كه بر سراى ايشان شده است هنوز بيدار نشده‌اند . پنجاه سال ديگر طرز شهرسازى در ايران شايد مقدارى از جذبه و جلال پايتخت را نابود كند و وضع اختصاصى آميخته باوقار و عقب‌ماندگى آن از ميان برود . اما در حال حاضر ايران شرقىترين كشور مشرق‌زمين است و با آنكه شايد طبقهء اشراف ايران سوار درشكهء روسى شوند و تاجر ايرانى از ساعت ساخت فرانسه استفاده كند و دهاتى ايرانى از پارچهء منچستر جامه بدوزد ، ولى قلب ملت هنوز همان است كه بود و با رفتارى تعصب‌آميز ( كه هميشه مايهء تأسف نيست ) به سبك و نظم ديرين وابسته است در اين‌باره جا دارد سخنان حكيمانه شاردن « 1 » را شاهد بياورم :\r\n« آسيا مانند اروپا نيست كه تغييرات پىدرپى و كم‌وبيش در وضع و شكل امور از قبيل عادات و رسوم و ساختمان و باغبانى و امثال آن حادث شود در شرق همه‌چيز بر شالودهء ثبات است عادات مردم آن در روزگار ما همان است كه طى قرنهاى گذشته بوده است . ازاين‌رو انسان مىتواند به جرأت اظهارنظر كند كه در آن مناطق جهان صورت ظاهر اشياء و امور ( مانند آداب و عادات ايشان ) در حال حاضر به همان منوال است كه از دوهزار سال پيش بوده است مگر آن تغييراتى كه بوسيلهء مذهب در بعضى چيزها راه يافته باشد كه چندان درخور توجه نيست »\r\n\r\nگيرندگى پايدار آن -\r\nپس بگذاريد در اينجا سعى كنم آنچه را كه كم‌و بيش آگاهم و رمز آن بر خودم نيز درست آشكار نيست به نحوى براى ديگران توضيح دهم يعنى آن گيرندگى عجيب و غيرقابل وصف مشرق زمين را . آقاى استانلى « 2 » در يكى از نامه‌هاى خود در باب تب مرموز سودان كه ژنرال گوردون و دليران ديگر را در وادىهاى ناشناختهء افريقا هلاك ساخته و بازهم افراد بسيار ديگر را\r\n\r\n\r\n","description":"","footnote":"\r\n( 1 ) -  Chardin  سياح معروف فرانسوى .\r\n( 2 ) -  Stanely \r\n","page_name":" 33 ","page_number":49},
  {"content":"\r\n\r\nبراى رفع اشتهاى خود به اين مغاك خواهد كشانيد ، يك‌چنين بيمارى مسرى هم به نحو خفيف‌ترى مرد مسافر را به آسيا مىكشاند و او را علىرغم موانع بىاهميت مدت و مسافت با شوق سياحت افروخته مىگرداند . شايد علت آن پهناورى سرزمين و دشتهاى وسيعى است كه بدون وقفه به كوهستانها منتهى مىشود و كوهستانهائى است كه عقب آنها دشت‌هاى عظيمى است يا كوره‌راههائى است كه جاده ندارد يا جاده‌هائى است كه آب‌رو ندارد و اختيار كاملى است كه انسان در انتخاب سرعت سير و نحوهء مسافرت دارد و لذتى است كه از ترك مراسم عادى زندگى و حركت در سرزمين مأنوس خودمان به انسان دست مىدهد . تا اندازه‌اى هم بايد علت آن را به ارضاى روح استقلال و اتكاى به‌نفس نسبت داد كه خيل خدم و حشم نتوانسته است آن را ريشه‌كن سازد و آن حس ماجراطلبى است كه قرن نوزدهم نيز موفق به زايل كردن آن نشده است يا شايد در مشرق زمين كه زندگى و محيط آن هزاران سال است بدون تغيير برجاى مانده و طوايف كوچ‌نشين مانند ابراهيم تورات هنوز با گله‌هاى خود در ترددند و زنها مثل ربيقه ( ربكا ) مشك خود را از چاه پر مىكنند و راهزنان وحشى مصايب ايوب بىخانمان را زنده نگاه ميدارند . انسان مغرب زمين مثل مار پوست مىافكند و از جلد مصنوعى تمدن بيرون مىآيد و احساس مىكند كه دوباره به اصل موروثى خود ملحق شده و همان هوائى كه نوعش را پرورانده است مجددا استنشاق مىكند .\r\n\r\nفرق بين مشرق و مغرب زمين -\r\nدر ميان تضاد بارز و دائمى كه بين شمايل و اسباب زندگانى در شرق و غرب هست راجع به يك مورد جالب‌توجه آن هيچ احتياجى به مبالغه نيست و عادىترين مسافر به شرق واقعى هم از توجه به حدت غرابت آن غفلت نخواهد نمود . كشورهائى كه نه بندرى دارند و نه بارانداز نه خطآهن يا ايستگاه نه شاهراه يا خيابان ( به معيارى كه در غرب داريم ) نه مسافرخانه يا مهمان‌سرا نه تختخواب يا ميز و صندلى ولى در همان ديارى كه اگر مسافر زين و برگى داشته باشد و قدرى هم صابون ، به حد وافى اسباب سفر فراهم خواهد داشت ، چنين ممالكى با اختلافى كم‌وبيش كافى با كشور ما فرق دارند\r\n\r\n","description":"","footnote":"","page_name":" 34 ","page_number":50},
  {"content":"\r\n\r\nو همين عين مطلوب فرد مشتاقى است كه طالب تنوع باشد . آيا هيچ‌گاه لطف عمامه يا ديدن هيكل مرموز چادر به سرانى كه زنان‌اند و از كوچه‌هاى گردآلود مىگذرند از نظر ما پنهان مانده است ؟ در نزد ما آن چشم‌اندازهاى بىمانع و حصار و چمن‌زارها و كشتزارها چه اندازه تازه و بديع است در جائى كه در هواى صاف و شفاف آن ريزترين چيزها از فاصلهء چندين ميل قابل تشخيص است « 1 » در سامانى كه شهرها از دود محصور نشده است و بام‌هاى هموار لولهء بخارى يا دودكش ندارند و چه سكوت محض و مقاومت‌ناپذيرى كه در پهناى خالى و خلوت آن هست كه با سروصداى بىشمار روستائى كه در كشور ما ديده مىشود تفاوت بسيار دارد و چه هواى قابل‌ستايشى كه هرگز از پردهء مه و بخار پوشيده نيست ، ولى همان سرزمينى كه خورشيد از فراز سر ، راست بر تن انسان فرومىتابد .\r\n\r\nافراط و تفريط در ايران\r\nدر هيچ كشورى از آسيا كه من ديده‌ام اختلاف كلى بين صورت ظاهرى منظره‌اى شرقى و اروپائى زننده‌تر از ايران نيست . اين كار دشوارى است كه براى خوانندگان انگليسى كه راجع به طبيعت فقط تصور و ميزانى دارند كه در غرب ديده‌اند درست بازنمايم كه بين اين دو چه تضاد بزرگى وجود دارد . در اروپا كوه‌ها غالبا رنگ آبى يا ارغوانى دارند در ايران سرخ‌فام يا گلگون يا به رنگ خرمائى است .\r\nجلگه‌ها در اروپا هرگاه پوشيده از كشت و چمن‌زار نباشد خاك نرم سرخ‌رنگى دارد . در ايران جلگه‌ها فقط بوسيلهء راه آبهاى خشكى كه در آن هست از بيابان گندم‌گون قابل تميز است . يك دهكدهء خاص انگليسى خانه‌هاى تك‌تك روستائى دارد كه غالبا زيبا و نيمى از آنها در ميان درختان دلپذيرى پنهان است يك ده معمولى ايران شامل مشتى خانه‌هاى گلى محقر كه بيشتر آنها شكل عمودى و افقى بىريختى دارد و حياط آن بوسيلهء ديوار گلى وارفته‌اى حفاظت مىشود . غير از ايالات كرانهء خزر و چند جلگهء كوهستانى در ايران جنگل نيست\r\n\r\n\r\n","description":"","footnote":"\r\n( 1 ) - من از مسافت تقريبا 20 ميلى شىء ريزى مانند كلبه يا بنائى را مشاهده كرده‌ام و هر مسافرى در ايران منظرهء مداوم سراب و حرمان رسيدن به آن را اعتراف دارد .\r\n","page_name":" 35 ","page_number":51},
  {"content":"\r\n\r\nو به ندرت چوبى يافت مىشود كه درست لايق اين نام باشد . ممكن است انسان روزها در حركت باشد بدون اينكه ساقهء علفى مشاهده كند . رودخانه‌ها كنارهء آراسته‌اى ندارند و جويبارها با ريزش بر سنگ كف و صدا توليد نمىكنند . يا طغيان آب شما را از حركت بازمىدارد و يا اينكه در حين عبور از ميان پيچ‌وخم‌هاى غم‌انگيز راهها حتى سم اسبتان خيس نمىشود .\r\n\r\nتناقض طبيعى -\r\nبه نظر من پس از چندى اين احساسات به حد زيادى سست و عادى مىشود . در مبانى و شرايط زندگى شرق انگيزهء جاذبه لايزال بيشترى هست تا تفاوتى كه بين زندگانى مشرق و مغرب زمين وجود دارد . اين تضاد در جمادات و در ميان افراد نيز ديده مىشود . دشت‌هائى بىكران ناگهان و تقريبا بدون موج و شيب به گردنه‌هاى باريك و غيرقابل رسوخ منتهى مىشود .\r\nيك نقطهء ويران بىرنگ‌ورو و ملال‌انگيز در فصل زمستان به علفزار هرزه و بىدوام با هزاران گل و گياه در فصل بهار تبديل مىشود حتى در منطقهء خرم و مزروع همين كه از حوزهء دلپذير آبيارى دور شويم باز صحراى خشك و سخت شروع مىگردد و اين دگرگونى به همان اندازه مخوف مىنمايد كه گذشتن از عالم هستى به ديار مرگ ترس‌آور است . گرماى مطبوع نيمروز در پائيز و زمستان در هنگام شب و لحظات قبل از برآمدن آفتاب به سرماى شديد مبدل مىشود و با اين ترتيب چنين مىنمايد كه عزم طبيعت اين است كه با ضربات عارى از اعتدال شگفت‌آور خويش ضرب شستى نشان بدهد .\r\n\r\nكيفيات زندگى -\r\nچه اندازه نيز شهرها و اهالى با آنچه همواره در پيرامون ايشان آشكارا ديده مىشود نيك هم‌آهنگ‌اند . آثار عظيم باستانى كه نمودار گذشتهء قرين آبادانى و اقتدار مىباشند از ميان ويرانه‌هائى كه متروك و خيمه‌گاه آوارگان شده است سربلند كرده‌اند . كودكان نحيف و نيمه‌جان به مردانى برومند مبدل مىشوند . از طرف ديگر با طى شدن دورهء شادابى زنانه در عنفوان شباب موسم فساد عاجل و زشتى وصف‌ناپذير فرامىرسد و شهرى كه بوسيلهء باغ و بوستان\r\n\r\n","description":"","footnote":"","page_name":" 36 ","page_number":52},
  {"content":"\r\n\r\nاحاطه شده است و از مسافت دور بسيار دلپذير مىنمايد چون نزديك‌تر برويم انبوهى از آلونك‌هاى گلى است . چنان كه در بيرون اين خانه‌ها كه فقط شامل ديوارهاى گلى بىرنگ و ريخت است نام و اثرى از باغچه و منبع آب نيست و نه آن ذوق و سليقه‌اى كه گاهى در داخل خانه‌ها ديده مىشود . ازاين‌رو در آن‌جا ظاهر آدمى حاكى از طبع متباينى است كه در نهاد اوست . فرد واحدى در يك لحظه از فرط غرور خدا را بنده نيست و در لحظهء ديگر بنده‌اى عاجز و فرومايه است .\r\nبا اينكه ايرانيان آشنائى قابل‌ملاحظه‌اى با مبانى تمدن دارند باز اين مانع از آن نيست كه تعصبات چرند و خرافات هم داشته باشند .\r\nمذهب گاهى در نزد ايشان به حالت ركود و فراموشى است و زمانى نيك بارز و عيان است . لحظه‌اى غضب تعصب‌آميز آنها را برمىانگيزد و لحظهء بعد به صورت انكار وجود خدا و رسول ظاهر مىشود . دولت ، هم شأنى پدرانه دارد هم فطانت ماكياولى ، از جهت سادگى سازمانى خود حامى و پدرانه است و از لحاظ مهارت در تمشيت امور ماكياولى است . زندگانى هم باشكوه و عالى است و هم عارى از پاكيزگى است . مردم هم مايهء بيزارىاند و هم اصالت و نجابت دارند و كارنامهء زندگى سرشار از افسونگرى است .\r\n\r\nسفرنامه‌ها -\r\nپيش از ختم كلام ميل دارم سخنى چند در باب كتابهائى بنويسم كه در كار ايران‌شناسىام به آنها دسترسى يافته‌ام بخصوص سفرنامه‌ها و كتب تحقيقى و اكتشافى . كمتر كشورى كه تا اين اندازه كم مسافر داشته اين همه زياد كتاب و آثار راجع به آن تصنيف شده است . دليل اين كار هم روشن است .\r\nدر نظر هر تازه‌واردى قدرت نسبى تجربيات او انگيزهء تأليف كتابى شده است .\r\nدر زمرهء اين قبيل تأليفات آثارى هست كه براى پرداختن آنها حداكثر كار مشقت‌بار و قابل ستايشى كه تاكنون در صنعت چاپ وقوع يافته انجام گرديده است . از قدر و منزلت اين‌گونه آثار به‌هيچ‌وجه نخواهد كاست ، بلكه بر منزلت آنها خواهد افزود كه اين حقيقت را خاطرنشان سازم كه ناقابل‌ترين اباطيلى هم كه زير چاپ رفته است در ميان آنها ديده مىشود . اميدوارم به زودى در مجلد جداگانه‌اى\r\n\r\n","description":"","footnote":"","page_name":" 37 ","page_number":53},
  {"content":"\r\n\r\nفهرست جامعى راجع به كتاب‌هاى در باب تاريخ ايران و سفرنامه‌ها تا حدودى كه مطالعات و منابع موجود اطلاعاتم به من امكان تنظيم داده است انتشار بدهم و در اين‌جا جدولى هم ضميمه مىكنم كه در اثر بررسىهاى شخصى ترتيب داده‌ام و آن شامل نام و نشان سفرنامه‌هائى است كه از وجودشان اطلاع داريم و از آغاز قرن دهم ( ميلادى - م ) بر معلومات ما دربارهء جغرافيا و تاريخ ايران كه نويسندگانش خود به آن كشور سفر كرده‌اند مىافزايند و آثار ايشان با چند استثنا در دسترس عامه است . نام هريك از مسافران ، تاريخ اقامت و سفرشان را هم به ايران ذكر خواهم نمود نه تاريخ انتشار آثارشان را كه به نظر من امرى فرعى است و هنگامى كه به اين كار مىپرداختم مجموعهء اين ارقام ايجاب كرده است كه در هر موردى حتى بدون يك استثنا به منبع اصلى مراجعه نمايم كه گاهى كار سخت و پرزحمتى بوده است و در موارد نادرى من نتوانسته‌ام كتاب منظور را خود بخوانم و گمان مىكنم جاى تصديق باشد كه چنين فهرستى در نوع خود اولين مجموعه است كه دربارهء ايران تنظيم يافته حاصل كار كم‌ارجى نيست . در جدول‌هاى ذيل نام هيچ نويسنده‌اى كه اثرش اصيل نباشد و يا به يكى از زبان‌هاى اروپائى ترجمه نشده باشد ذكر نخواهد شد .\r\nسال‌هاى 900 تا 1000 ميلادى\r\nعلى بن ابو الحسن مسعودى ابو اسحق اصطخرى 5 - 913\r\nسالهاى 1000 تا 1100 ميلادى\r\nناصر خسرو 50 - 1035\r\nسالهاى 1100 تا 1200 ميلادى\r\nادريسى 1150\r\nبنيامين بن تودلا ( تطيلى ) 1173 تا 1160\r\nسالهاى 1200 تا 1300 ميلادى\r\nياقوت 1220 - 1180\r\n\r\n","description":"","footnote":"","page_name":" 38 ","page_number":54},
  {"content":"\r\n\r\nفراير ويليام دو روبروكس / 1253 /  Friar . W . De Rubruquis \r\nنيكولو - مافئو ماركوپولو / 1294 - 1273\r\nابو الفدا / 1331 - 1273\r\nسالهاى 1300 تا 1500 ميلادى\r\nمارينو سانوتو / 6 - 1300 /  Marino Sanuto \r\nفراير اودوريكوس دى پوردنون / 1325 /  Friar Odoricus di Pordenone \r\nابن بطوطه / 1330\r\nفراير بى . پگولوتى / 1340 /  Friar . B . Pegolotti \r\nفراير جو وانى دى ماريگنولى / 1350 /  Friar . J . di Marignoli \r\nدون روى گنزالس دى كلاويخو / 5 - 1404 /  Don Ruy Gonzalez di Clavijo \r\nعبد الرزاق / 58 - 1441\r\nنيكولو كنتى / 44 - 1419 /  Nicolo Conti \r\nآتانازيوس نىكيتين / 1470 /  Athanasius Nikitin \r\nجوزافا باربارو / 1474 /  Josafa Barbaro \r\nآمبروزيو كونتارينى / 5 - 1474 /  Ambrosio Contarini \r\nهيرونيمو دى سانتو استفانو / 9 - 1494 /  Hieronimo di Santo Stefano \r\nسالهاى 1500 تا 1600 ميلادى\r\nلودوويكو دى وارتيما / 1504 /  Ludovico di Varthema \r\nانونيموس مرچنت / 20 - 1507 /  Anonymous Merchant \r\nجيووانى انجيوللو / 1510 /  Jiovanni Angiolello \r\nانتونيو تنه‌ريرو / 1529 /  Antonio Tenereiro \r\nگابريل دولوئتز / 50 - 1546 /  Gabriel de Luetz \r\nسيد على / 1556\r\nفاكتورسند ( انگليسى كه مدير شركت تجارتى /  Factorsand \r\nمسكوى بود با انتونى جنكينسن ، ريچارد - /  Anthony Jenkinson \r\nچنى ، ارتور ادواردز ، لورنس چپمن ، ليونل پلوم - /  Richard chenie \r\nترى و كريستوفر - برو / 80 - 1562 /  Arthur Edwards , \r\n Lawrence chapman Lionel \r\n Plum - tree - christopher Bar - \r\n rogh . \r\n\r\n","description":"","footnote":"","page_name":" 39 ","page_number":55},
  {"content":"\r\n\r\nسزار فردريكو / 1563 /  Cesar Frederico \r\nوى . دوبلان / 1575 /  V . de Blanc \r\nوين‌چين‌تينو دالساندرى / 1571 /  Vencention \r\nجان نيوبرى / 6 - 1581 /  John Newberry \r\nرالف . فيچ / 5 - 1583 /  Ralph Fitch \r\nجى . اچ . وان ليوختن / 9 - 1583 /  J . H . Van Liuschoten \r\nسى لامبر / 1598 /  C . Lambert \r\nانتونيودى گووا / 1598 /  Antonio di Govea \r\nسالهاى 1600 تا 1700 ميلادى\r\nسر انتونى و سر رابرت شرلى / 1627 - 1599 /  Anthony and Robert Sherley \r\nجى . مين‌وارينگ / 1600 - 1599 /  G . Mainwaring \r\nجان كارت رايت / 1600 /  John Cartwright \r\nدون ژوان ايران / 1600 /  Don Juan \r\nسر جان ميلدن‌هال / 6 - 1600 /  Sir . John Mildenhall \r\nاس . كى . زالون كمنز / 1602 /  S . K . Zalonkemenz \r\nپدرو تكسيرا / 1604 /  Pedro Teixeira \r\nپل سيمون پدر / 1607 /  Paul Simon \r\nجوزف سالبانك / 1609 /  Joseph Salbancke \r\nفرى گاسپار دوسان برناردينو / 1611 /  Fray Gaspar de San Bernardino \r\nجان كروتر و ريچارد ستيل / 6 - 1615 /  John Crowther , Richard Steele \r\nتامس كوريات / 1616 /  Thomas Coryate \r\nپيترو دلاواله / 23 - 1616 /  Pietro della Valle \r\nدان گراسيا دوسيلوا اى فيگورا / 1618 /  Don Gracias de Silva y Figueroa \r\nجيلز هابز / 20 - 1619 /  Giles Hobbes \r\nنيكولا هم / 1623 /  Nicholas Hemm \r\nسر تامس هربرت / 8 - 1627 /  Sir Thomas Herbert \r\nپرپاسيفيك دو پروينس / 1628 /  Pere Pacifique de Provins \r\nپرگابريل دوشينون / 50 - 1628 /  Pere Gabriel de Chinon \r\nجى . بى . تاورنيه / 75 - 1629 /  J . B . Tavernier \r\nآدام اولريوس / 8 - 1637 /  Adam Olearius \r\nجى . اى دوماندل‌سلو / 40 - 1638 /  J . A . de Mandelslo \r\n\r\n","description":"","footnote":"","page_name":" 40 ","page_number":56},
  {"content":"\r\n\r\nهير باستينگ / 1645 /  Heer Basting \r\nپرريگوردى / 1650 /  Pere Rigourdi \r\nدن پدرو سباستيانو كوبرو / 1650 /  Don Pedro Sebastiano Cubero \r\nپر الكساندر دو رودز / 60 - 1656 /  Pere Alexander de Rhodes \r\nپرمانوئل گودين‌هو / 1663 /  Pere Manuel Godinho \r\nپرآنژلو دولابروس / 78 - 1664 /  Pere Angelo de La Brosse \r\nجى . دوته‌ونو / 7 - 1664 /  J . de Thevenot \r\nسرجان شاردن / 77 - 1665 /  Sir John chardin \r\nا . دوليه دسلاند / 1665 /  A . Dualier Deslandes \r\nاچ . دوجاگر / 1665 /  H . de Jager \r\nجان ستريوس / 2 - 1671 /  John Struyus \r\nاف . پوتى دولاكروا / 6 - 1674 /  F . Petis de la Croix \r\nجان فراير / 7 - 1676 /  John Fryer \r\nپر . اس . ان . سانسون / 1683 /  Pere . S . N . Sanson \r\nفن كمپفر / 8 - 1684 /  Von Kaempfer \r\nپرويلوت / 90 - 1689 /  Pere Villot \r\nجيو فرانك جملى كاره‌رى / 1694 /  Giov Frank Gemelli Careri \r\nپردولا ماز / 1698 /  Pere de la Maze \r\nاف . سى . شيلينگر / 1699 /  F . C . Schillinger \r\nسالهاى 1700 تا 1800 ميلادى\r\nسروان . آ . هاميلتن / 20 - 1700 /  A . Hamilton \r\nجى . پىدو تورنه فور / 1701 /  J . P . De Tournefort \r\nكورنليوس لوبرن / 4 - 1703 /  Cornelius le Brun \r\nپركروسينسكى / 25 - 1705 /  Pere Krusinsky \r\nجان بل اف انترمورى / 7 - 1716 /  John Bell Antermory \r\nبازيل باته‌تز / 30 - 1716 /  Basil Batatzes \r\nدورى افندى / 1720 /  Daury Effendi \r\nپرباشو / 1722 /  Pere Bachoud \r\nسروان پى . اچ . بروس / 3 - 1722 /  P . H . Bruce \r\nپرلندرو . دى . اس . سسيليا / 6 - 1735 /  Pere Leandro di S . Cecillia \r\nجى . اوتر / 39 - 1737 /  J . Otter \r\n\r\n","description":"","footnote":"","page_name":" 41 ","page_number":57},
  {"content":"\r\n\r\nعبد الكريم 1741\r\nپربازن / 7 - 1741 /  Pere Bazin \r\nيوناس هانوى / 8 - 1743 /  Jonas Hanway \r\nپردسويگوس / 1744 /  Pere Desvigues \r\nدكتر جى . كوك / 1747 /  Dr . J . Cook \r\nبارتلميو پلاستد / 1750 /  Bartholmew Plaisted \r\nسروان اى . بى . ايوز / 1758 /  E . B . Ives \r\nكارستن نيبور / 5 - 1761 /  Carsten Niebuhr \r\nاس . جى . گملن / 2 - 1771 /  S . G . Gmelin \r\nآر . هابيلست / 4 - 1773 /  R . Habilzt \r\nآبر پارسن ( پارسنز ) / 1775 /  Abr . Parsons \r\nجى . فورستر / 4 - 1783 /  G . Forster \r\nكنت دو فرير سووبف / 5 - 1784 /  Comte de Ferrieres Sauveboeuf \r\nپى . اس . پالاس / 1785 /  P . S . Pallas \r\nدبليو . فرانكلين / 7 - 1786 /  W . Franklin \r\nسر . اچ . جونز ( بريجز ) / 11 - 1808 - 1786 /  Sir . H . Jones ( Bridges ) \r\nآبه دوبوشان / 1787 /  Abbe de Beauchamps \r\nجان تايلر / 1790 /  John Taylor \r\nجى . آ . اوليويه / 1796 /  G . A . Olivier \r\nجان جاكسن / 1797 /  John Jackson \r\nسالهاى 1800 تا 1891 ميلادى\r\nسرجان ملكم / 10 - 1800 /  Sir . John Malcolm \r\nجى . اسكات وارينگ / 1802 /  J . Scott Waring \r\nپى . آمده ژوبر / 6 - 1805 /  P . Amedee Jaubert \r\nسرهنگ آ . دوبانتم / 9 - 1807 /  A . de Bontems \r\nپى . آ . دوگاردان / 1807 /  P . A . de Gardanne \r\nسروان ترويل هير / 9 - 1807 /  Truilhier \r\nآ . دوپره / 9 - 1807 /  A . Dupre \r\nپى . تانكوانى / 9 - 1807 /  P . Tancoigne \r\nسرهنگ ترزل / 9 - 1807 /  Trezel \r\nجى . پى . موريه / 9 - 1808 - 15 - 1811 /  J . P . Morier \r\n\r\n","description":"","footnote":"","page_name":" 42 ","page_number":58},
  {"content":"\r\n\r\nسروان . وى . پى . گرنت / 1809 /  W . P . Grant \r\nسر . اچ . پوتين‌گر ، سروان كريستى / 1810 /  Sir H . Pottinger , Christie \r\nجنرال دبليو مونتايث / 31 - 1810 /  W . Monteith \r\nسرجان مكدونالد كىنر / 30 - 1810 /  Macdonald Kinneir \r\nسر . دبليو . اوزلى / 2 - 1811 /  Sir W . Ouseley \r\nدبليو پرايس / 2 - 1811 /  W . Price \r\nاچ . مارتين / 2 - 1811 /  H . Martyn \r\nجى . بى . روسو / 1812 /  J . B . Rousseau \r\nسرتيپ دروويل / 3 - 1812 /  G . Drouville \r\nام . فريگان / 1812 /  M . Freygan \r\nجى . اس . باكينگهام / 1816 /  J . S . Buckingham \r\nستوان دبليو هود / 1817 /  W . Heude \r\nم . ون كوتزبو / 1817 /  M . Von Kotzebue \r\nسرهنگ . جى . جانسن / 1817 /  J . Johnson \r\nسرآر . كرپورتر / 20 - 1818 /  R . Ker Porter \r\nستوان . تى لمسدن / 20 - 1819 /  T . Lumsden \r\nپى . گوردون / 1820 /  P . Gordon \r\nسى . جى . ريچ / 1 - 1820 /  C . J . Rich \r\nجى . بى . فريزر / 34 - 1821 /  J . B . Fraser \r\nجى . كپل / 1824 /  G . Keppel \r\nم . ا . كورت / 1826 /  M . A'Court \r\nسرجى . اى . الكساندر / 1826 /  J . E . Alexander \r\nسروان . آر . مينيان / 30 - 1826 /  R . Mignan \r\nتى . بى . آرمسترانگ / 9 - 1828 /  T . B . Armstrong \r\nت . الكوك / 9 - 1828 /  Th . Alcock \r\nسى . بلانژه / 1829 /  C . Belanger \r\nاى اسميت و اچ . جى . دويت / 1829 /  E . Smith , H . G . Dwigth \r\nاى . ان . گرووز / 1829 /  A . N . Groves \r\nا . منتريس / 1830 /  E . Menetries \r\nسروان . آ . كونولى / 1830 /  A . Conolly \r\nگروهبان گيبون / 1831 /  Sergeant Gibbons \r\nدكتر جى . ولف / 44 - 1831 /  Dr . J . Wolff \r\n\r\n","description":"","footnote":"","page_name":" 43 ","page_number":59},
  {"content":"\r\n\r\nجى . فولر / 36 - 1831 /  G . Fowler \r\nجى . اس . استاكلر / 2 - 1831 /  J . S . Stocqueler \r\nسر . اى . برنز / 1832 /  A . Burnes \r\nلال‌مهان / 1832 /\r\nستوان . تى . اس . پاول / 4 - 1833 /  T . S . Powel \r\nسرگرد هيدن شتام / 1834 /  Heidenstamm \r\nبارن ت كورف / 5 - 1834 /  Baron Th . Korff \r\nجى . پركينس / 42 - 1834 /  J . Perkins \r\nسر . اچ . رالينسن / 60 - 1834 /  Sir H . Rowlinson \r\nسرهنگ . دبليو . استوارت / 6 - 1835 /  W . Stuart \r\nاوكر . الوى / 7 - 1835 /  Aucher Eloy \r\nالكس چودزكو / 40 - 1835 /  Alex . Chodzko \r\nجنرال اف . آر . چسنى / 7 - 1835 /  F . R . Chesney \r\nدبليو . اچ . اينس‌ورث / 40 - 1835 /  W . H . Ainsworth \r\nوى . فونتانيه / 8 - 1835 /  V . Fontanier \r\nسرگرد دارسىتود / 7 - 1836 /  Major D'Arcy Todd \r\nج - مك نيل / 8 - 1836 /  J . Mc Neill \r\nسريوستين و بانو شيل / 53 - 1836 /  Sir Justin , Lady Sheil \r\nسروان . آر . ويلبرام / 1837 /  R . Wilbraham \r\nاوژن بوره / 40 - 1838 /  Eugene Bore \r\nحاجى عبد النبى / 1838 /\r\nسروان لم / 9 - 1838 /  Lemm \r\nپرنس آ . سولتىكف / 9 - 1838 /  A . Soltykoff \r\nسروان . اى . كونولى / 1839 /  E . Conolly \r\nتكسيه / 40 - 1839 /  Ch . Texier \r\nاى . فلاندن و پىكوست / 41 - 1839 /  E . Flandin , P . Coste \r\nدكتر آ . گرنت / 1840 /  Dr . A . Grant \r\nبارن سىدوبود / 1 - 1840 /  Baron C . De Bode \r\nسر اى . اچ . ليارد / 2 - 1840 /  Sir A . H . Layard \r\nاى . ال . ميتفرد / 1840 /  A . L . Mitford \r\nكنت دوسرسى / 1840 /  Comte de Sercey \r\nدكتر . اف . فوربز / 1841 /  F . Forbes \r\n\r\n","description":"","footnote":"","page_name":" 44 ","page_number":60},
  {"content":"\r\n\r\nجى . اسكولاتى / 2 - 1841 /  G . Osculati \r\nستوان دبليو بى سلبى / 2 - 1841 /  W . B . Selby \r\nدكتر جى . پى . باجر / 1842 /  G . P . Badger \r\nوى . آر . همس / 4 - 1843 /  W . R . Holmes \r\nان . ال . وسترگارد / 1843 /  N . L . Westergaard \r\nم . واگنر / 1843 /  M . Wagner \r\nستوان آر . ليچ / 1843 /  R . Leech \r\nجى . اف . جونز / 7 - 1844 /  J . F . Jones \r\nجى . پى . فريه / 1845 /  J . P . Ferrier \r\nاچ . دوهل / 8 - 1846 /  H . de Hell \r\nميس ايدا پفيفر / 1848 /  Ida Pfeiffer \r\nدكتر اف آ . بوس / 9 - 1848 /  Dr . F . A . Buhse \r\nاى . كيث ابوت / 59 - 1849 /  E . Keith Abbott \r\nآر . كرزن / 52 - 1849 /  R . Curzon \r\nدبليو . كى . لفتوس / 52 - 1849 /  W . K . Loftus \r\nم . چى ريكف / 52 - 1849 /  M . Tchirikoff \r\nآر . بى . بينينگ / 1851 /  R . B . Binning \r\nجى . برزين / 1851 /  J . Berezin \r\nچارنوتا / 3 - 1852 /  Czarnotta \r\nاچ . گارنيه / 1852 /  H . Garnier \r\nكنت گوبينو / 8 - 1855 /  Gobineau \r\nسر . جى . اوترام / 1857 /  J . Outram \r\nدبليو آ . شپرد / 1857 /  W . A . Shepherd \r\nسى . اچ . هنت / 1857 /  C . H . Hunt \r\nسى . كلارك / 73 - 1857 /  C . Clerk \r\nن . دو . خانيكف / 1858 /  N . De Khanikoff \r\nدكتر . او . بلو / 1858 /  Dr . O . Blau \r\nاى . دو هوسه / 1860 /  E . Duhousset \r\nآر . جى . واتسن / 1860 /  R . G . Watson \r\nجى - اوسماستن / 1860 /  J . Osmaston \r\nم . دوبلوك ويل / 1860 /  M . de Blocqueville \r\nاى . بى . ايستويك / 2 - 1860 /  E . B . Eastwick \r\n\r\n","description":"","footnote":"","page_name":" 45 ","page_number":61},
  {"content":"\r\n\r\nدكتر . اچ . بروگش / 61 - 1860 /  Dr . H . Brugsch \r\nجى . اوسر / 1861 /  J . Ussher \r\nسر اف . گلداسميد / 72 - 1861 /  F . Goldsmid \r\nاف . دوفيليپى / 1862 /  F . De Filippi \r\nلويس پلى / 72 - 1862 /  Lewis Pelly \r\nآرم . وامبرى / 3 - 1862 /  Arm . Vambery \r\nاو . سن . جان / 72 - 1864 /  O . St . John \r\nكنت دو روش‌شوار / 6 - 1864 /  Comte J . de Rochechouart \r\nدى . دبليو مارش / 1864 /  D . W . Marsh \r\nاف . مچين / 1865 /  F . Mechin \r\nونكيت پولينگتن / 1865 /  Viscount Pollington \r\nدكتر . س . هوسك‌نخت / 9 - 1865 /  Dr . C . Haussknecht \r\nدكتر جى . اى . پلاك / 82 - 1865 /  Dr . J . E . Polak \r\nسرگرد . بىلووت / 81 - 1866 /  B . Lovett \r\nسى . جى . ويلز / 81 - 1866 /  C . J . Wills \r\nاى . اچ . مونسى / 7 - 1866 /  A . H . Mounsey \r\nسرهنگ ا . سى . راس / 90 - 1867 /  E . C . Ross \r\nدكتر دبليو فرش‌فيلد / 1867 /  Dr . W . Freshfield \r\nجى . ملگونف / 1868 /  G . Melgunof \r\nاى . ال . كوتس / 1870 /  E . L . Cutts \r\nسرهنگ اوان اسميت / 2 - 1870 /  Euan Smith \r\nجى . باست / 85 - 1870 /  J . Bassett \r\nدبليو بريتل‌بنك / 1872 /  W . Brittlebank \r\nبارن ماكس فن تيلمن / 1872 /  Baron Max Von Thielmann \r\nسروان اچ . سى . مارش / 1872 /  H . C . March \r\nدكتر اچ . دبليو بلو / 1872 /  H . W . Bellew \r\nدكتر جى . روزاريو / 1872 /  Dr . G . Rozario \r\nدبليو . تى . بلنفورد / 1872 /  W . T . Blanford \r\nسرهنگ وال باكر و سروان دبليو جيل / 1873 /  Val Baker and W . Gill \r\nپى . اوگورودنيكف / 1874 /  P . Ogorodnikof \r\nسروان . جى . ناپير / 1874 /  G . Napier \r\nاف . استولزه / /  F . Stolze \r\n\r\n","description":"","footnote":"","page_name":" 46 ","page_number":62},
  {"content":"\r\n\r\nاف . سى . اندريس / 81 - 1874 /  F . C . Andreas \r\nاى . ريوادنيرا / 5 - 1874 /  A . Rivadeneyra \r\nسر سى . مك گرگور / 1875 /  Sir . C . Mac Gregor \r\nاچ . بالانتين / 1875 /  H . Ballantine \r\nتى . اس . اندرسن / 6 - 1875 /  T . S . Anderson \r\nاى . ارنولد / 1875 /  A . Arnold \r\nدكتر اى . تيتز / 1875 /  Dr . E . Tietze \r\nاى . اى . فلويه / 7 - 1876 /  E . A . Floyer \r\nسر . آر . موردوخ اسميت / 1876 /  R . Murdoch Smith \r\nسروان پوچين / 1877 /  Puschin \r\nمادام . سى . سرنا / 78 - 1877 /  Mme C . Serena \r\nك . دى . كياچ / 1878 /  K . D . Kiach \r\nدكتر . جى . راده / 80 - 1879 /  G . Radde \r\nجنرال گرود كف / 1880 /  Grodekoff \r\nجنرال پتروسويچ / 1880 /  Petrusevitch \r\nجنرال اى . اچ . شيندلر / 91 - 1877 /  A . H . Schindler \r\nجى . ريدرر / 81 - 1879 /  G . Riederer \r\nاى . لاسو / 1880 /  A . Laessoe \r\nسرهنگ سى . اى . استوارت / 91 - 1880 /  C . E . Stewalt \r\nاى . ادونوان / 1880 /  E . O'Donovan \r\nاى . كندى استفن / 5 - 1881 /  A . Condie - Stephen \r\nمادام و جى دولافوا / 6 - 1881 /  M . and J . Dieulafoy \r\nاى . استك / 1881 /  E . Stack \r\nجنرال گاستيگر خان / 1881 /\r\nسرهنگ اچ . ال . ولز / 91 - 1881 /  H . L . Wells \r\nاى . اورسول / 1882 /  E . Orsolle \r\nاچ . موزر / 1883 /  H . Moser \r\nاس . جى . دبليو بنيامين / 5 - 1883 /  S . G . W . Benjamin \r\nاى . ريلى / 1884 /  A . Riley \r\nسرهنگ م . س . بل / 1884 /  M . S . Bell \r\nسروان ار . اچ . جنينگز / 5 - 1884 /  R . H . Jennings \r\nفر . هوسى / 1885 /  Fr . Houssay \r\n\r\n","description":"","footnote":"","page_name":" 47 ","page_number":63},
  {"content":"\r\n\r\nاى . نيكولسكى / 1885 /  A . Nikolsky \r\nجى . ار . پريس / 1885 /  J . R . Preece \r\nهدين اسون / 1885 /  Hedin Sven \r\nجى . دى . ريز / 1885 /  J . D . Rees \r\nدكتر اى . رودلر / 1885 /  A . Rodler \r\nسروان اى . سى . ييت / 1885 /  A . C . Yate \r\nجى . بن‌والو / 1886 /  G . Bonvalot \r\nتى . استيونس / 1886 /  T . Stevens \r\nاچ . بيندر / 1886 /  H . Binder \r\nسرهنگ ا . لومسوريه / 1887 /  A . Le Messurier \r\nستوان آر . اى . گاليندو / 1887 /  R . E . Galindo \r\nستوان اچ . بى . وگان / 91 - 1888 /  H . B . Vaughan \r\nجى . تى . بنت / 1888 /  J . T . Bent \r\nاچ . دو . وينت / 1888 /  H . de Windt \r\nفن . پروس‌كووتز / 1888 /  Von Proskowetz \r\nكنت دوسابران / 1888 /  Comte de Sabran \r\nاى . جى . براون / 1888 /  E . G . Browne \r\nسروان اف . آر . مونسل / 1888 /  F . R . Mounsell \r\nاچ . اف . بى . لينچ / 1889 /  H . F . B . Lynch \r\nدكتر پى . اف . تروبن‌برگ / 1889 /  Dr . P . F . Traubenberg \r\nنويسندهء اين كتاب / 90 - 1889 /\r\nسرگرد اچ . ا . ساير / 1890 /  H . O . Sawyer \r\nبانو بيشاپ ( ميس ايزابلابرد ) / 1890 /  Mrs . Bishop ( Miss Isabella Bird ) \r\n\r\nتقسيم سفرنامه‌ها از لحاظ دوره\r\nجا دارد اشاراتى نيز راجع به بعضى از اسامى كه در جدول فوق ذكر شده است بنمايم ، خواه به منظور بيان توالى دورهء هريك از ايشان و يا براى تسهيل تعيين درجهء ارزش تأليف آنها . از قرون بلافاصله بعد از فتح اسلام سفرنامه‌هاى محدودى راجع به سرزمين ايران در دست است . هرچند كه خوشبختانه از بركت زهد و پارسائى زاهدانى كه به مذاهب مختلف متعلق بوده‌اند از قبيل ربى بن‌يامين\r\n\r\n","description":"","footnote":"","page_name":" 48 ","page_number":64},
  {"content":"\r\n\r\nيهودى اسپانيائى و ابن بطوطه مراكشى اهل طنجه و فراير ويليام دورو بروكس و اودوريكوس دى بور دنون كاتوليك نواحى عمدهء مشرق زمين را بازديد كردند و مقارن همين دوره است كه چهرهء برجستهء ماركوپولو در عرصهء كار نمودار مىشود .\r\nدر نيمهء دوم قرن پانزدهم به واسطهء اهميتى كه جمهورى و نيز از لحاظ تجارتى احراز كرده بود عده‌اى از بازرگانان و نجباى آنجا نيز وارد ميدان شدند چنان كه يك قرن بعد هم علاقه‌هاى روزافزون تجارتى انگلستان را عدهء مشابه ديگرى از پيشقدمان اين كشور به منصهء ظهور آوردند و راه تجارتى را از دو جهت جنوب و شمال گشودند . نمونهء اقدام نمايندهء اسپانيا دون روى دوكلاويخو در قرن پانزدهم كه يادداشت‌هاى ذىقيمتى دربارهء مأموريتى كه از جانب هانرى سوم از خاندان كاستيل در دربار تيمور در سمرقند به او ارجاع شده بود از خود باقى گذاشت بوسيلهء ديگران تعقيب شد و بعد از وى در قرن هفدهم سفيرانى كه از جانب پادشاهان و زمامداران اروپا به دربار شاه عباس نامى به اصفهان رفته بودند همين كار را انجام دادند .\r\nبرادران شرلى و مستر تامس هربرت كه همراه سرددمور كتن  Sir Dodmore Cotton  سفير چارلز رفته بودند شيرين‌ترين كتابى را كه تا اين تاريخ در باب ايران هست و نشانهء طرز فكر انگليسىها است نوشته‌اند . دون گراسياس دوسيلوا كه نمايندهء فيليپ سوم بود سخنگوى رسمى اسپانيا بشمار مىرود و آدام - الئاريوس دفتردار و ضابط سفارت دوك هلشتاين كه تحت رياست كاپوچين پرپاسيفيك دوپرووينز « 1 » بود طرز فكر فرانسوى را شرح داده است . كمپفر « 2 » از اهالى وستفالى به سمت دبير با هيأتى كه از طرف چارلز يازدهم پادشاه سوئد اعزام شده بود رهسپار ايران گرديد . اين دوره قرن هفدهم ، هم‌عصر درخشان عظمت وضع و حال ايران است و هم از لحاظ سفرنامه‌هاى خارجى كه دربارهء ايران نوشته شده است ممتاز مىباشد .\r\nعده‌اى از مسافران آزموده به علت سود تجارتى و يا علاقهء اكتشاف\r\n\r\n\r\n","description":"","footnote":"\r\n( 1 ) -  Capuchin Pere Pacifique de Provins \r\n( 2 ) -  Kaempfer \r\n","page_name":" 49 ","page_number":65},
  {"content":"\r\n\r\nپىدرپى رهسپار ايران شدند و براى ما خواه راجع به كار و هنر خويش و خواه به مناسبت فرصت و امكانات از ناحيهء دربارى كه از رفت‌وآمد خارجىها پيوسته حمايت نموده است تأليفاتى متعدد كه از حيث نوع مطالب بسيار مهم و معتبر و راجع به همهء شقوق زندگانى ملى است به يادگار گذاشته‌اند و اين كارها بوسيلهء گراورهاى مسى كه با زحمت بسيار ساخته شده و هرچند كه هميشه خالى از نقص نبوده است ارزش بيشترى يافته‌اند . در صحايف تأليفات ايشان نه فقط راجع به رسوم و عادات مردم ايران در آن زمان و شكوه و جلال دوران شاهان صفوى كسب اطلاعات مىكنيم ، بلكه نخستين شرح كارهائى كه دربارهء خرابه‌هاى مشهور تخت جمشيد و جاهاى ديگر شده است در اين اوراق مندرج است ، همان آثارى كه توجه آنها را جلب نموده و ايشان را پيشقدمانى براى تحريك ذوق و خيال طبقهء فرهنگى اروپا ساخته است .\r\nپيترو دلاواله « 1 » كه از مردم رم و از خانوادهء محترمى بود و با زنى از فرقهء نسطورى در بغداد ازدواج كرد و در حينى كه در ايران مشغول كار بود او را از دست داد ، با آن‌كه بوسيلهء گيبون « 2 » به اين عنوان كه شخص پرگو و عاطلى بوده رسوا شده است باز اولين نويسندهء آن دورهء مؤلفان كلان‌نويس بشمار مىرفته است و پرگوئى و بيهودگى براى نويسنده‌اى كه سعى مىنموده چهرهء تيره و تار روزگار قديم را در نظر ما روشن سازد گناهى بخشودنى است . بعد از او ژان باپتيست تاورنيه « 3 » جواهرساز معروف فرانسوى است كه دربار صوفى بزرگ ( چنان كه پادشاه ايران در آن موقع در اروپا شهرت داشت آن‌هم به علت سوء تعبيرى است كه از كلمهء خاندان او كرده بودند ) و همچنين دربار خان مغول را به پيشه و كار جهانگردى خويش علاقه‌مند كرد . سپس شاردن نامى روشن‌فكر و ارجمند كه يك فرانسوى پروتستان و او هم جواهرساز بوده و بعد از نوشتن كتاب شاهكار بزرگ خود در باب ايران ، در سال‌هاى بازپسين زندگى پس از لغو « فرمان نانت »\r\n\r\n\r\n","description":"","footnote":"\r\n( 1 ) -  Pietro della Valle \r\n( 2 ) -  gibbon \r\n( 3 ) -  Jean Baptist Tavernier \r\n","page_name":" 50 ","page_number":66},
  {"content":"\r\n\r\nدر انگلستان رحل اقامت افكند و بعد از آنكه عنوان شواليه و عضويت انجمن شهردارى لندن را احراز نمود در همانجا درگذشت .\r\nسپس ته‌ونوت و دوليه دسلاند « 1 » كه اهل فرانسه بودند و باز سن‌سان  ( Sanson )  يك كشيش فرانسوى و سپس دكتر فراير  ( Fryer )  كه جراح كمپانى هند شرقى بود كه در طنز و هنر ريشخند فقط از هربرت كم‌مايه‌تر بوده است . بعدهم كرنه ليوس لوبرن  ( Cornelius Le brun )  هلندى كه هميشه نيم‌گز و مدادى همراه داشت و خبطهاى پيشينيان را اصلاح و انتقاد مىكرد . وى اثر نيك شايسته‌اى براى حظ خاطر منقدين آينده باقى گذاشت .\r\n\r\nقرن هجدهم -\r\nقرن بعدى يعنى هجدهم دورهء طوفان سياسى در ايران است كه از لحاظ جهانگردى يا كار تحقيقات سخت نامساعد به شمار مىرفته و موجب كاهش نسبى مؤلفان خارجى خواه از نظر تعداد و يا ميزان كار و يا همكارى آنها گرديده است . باوجوداين بنابر نوشته‌هاى جان بل « 2 » اهل انترمورى « 3 » كه از جانب پطر كبير جراح سفارت روس در دربار شاه سلطان حسين آخرين پادشاه خاندان صفوى تعيين شده بود و همچنين كروزينسكى « 4 » كه در دورهء همين پادشاه در اصفهان سرپرست امور ژزوئيت‌ها بود و بعض كشيش‌هاى ديگر كاتوليك مانند اتر « 5 » كه هنگامى در ايران سرگرم سياحت بود كه نادر شاه به عزم فتح مشهور هند عزيمت كرده بود و بالاتر از همه يوناس هانواى « 6 » بازرگان هوشمند و نوع‌دوست لندنى است كه قصد داشت نقشه و خيال نسبتا محال تجارت انگلستان را با نواحى بحر خزر احياء كند - وى به ما تصاويرى عرضه كرده است كه همان اندازه روح‌دار و برجسته است كه بسط و تفصيل دارد و شرح دوران خونريزى و هرج‌ومرج ايران را براى ما بيان مىكند .\r\nمقارن نيمهء آخر همين قرن جى . فورستر  ( J . Forster )  كه نخستين مسافرى بود كه از هندوستان از راه افغانستان و ايران به انگلستان رفت و با سفر پرماجراى\r\n\r\n\r\n","description":"","footnote":"\r\n( 1 ) -  Daulier Deslandes \r\n( 2 ) -  J . Bell \r\n( 3 ) -  Antermory \r\n( 4 ) -  Krusinsky \r\n( 5 ) -  Otter \r\n( 6 ) -  Jonas Hanway \r\n","page_name":" 51 ","page_number":67},
  {"content":"\r\n\r\nخود از طريق شمال بر اطلاعات جغرافيائى ما بيفزود و از طرف ديگر شرح نواحى جنوب تابع رژيم آزادمنش و محبوب كريم خان زند كه با عنوان وكيل يا ريجنت در شيراز حكومت مىنمود به وسيلهء فرانكلين نام انگليسى كه در ارتش هند و انگليس خدمت مىكرد و همچنين كارستن نىبور كه تازه از سفر خود به عربستان بازآمده بود بيان شده است در همين دوره گملن  ( gmelin )  و اوليويه به ترتيب مايهء قدر و اعتبار خدمت و كار نويسندگان روس و فرانسه شده‌اند .\r\n\r\nقرن نوزدهم -\r\nدر آغاز قرن نوزدهم از دروازهء عهد و زمانى مىگذريم كه ديپلماسى اروپائى راه ورود به ايران را گشود و عده‌اى از جهانگردان پىدرپى از دنبال وزيران مختار و سفرا راه ايران پيش گرفتند و هردو دسته با شور و علاقهء متساوى به تحرير داستان مشاهدات خويش پرداختند . دوبار مأموريت سرجان ملكم يكى در سال 1800 و ديگرى 1810 به تأليف دو كتاب تراوش قلم او منجر گرديد .\r\nتاريخ ايران نوشتهء او كه قبل از دورهء تأثير و نفوذ روش علمى در باب تاريخ - نويسى انتشار يافته است ديرزمانى كتاب اساسى به زبان انگليسى راجع به اين موضوع بوده است و « تصويرات ايرانى » « 1 » او كه همزمان با كتاب تاريخ وى منتشر شد از دلپذيرترين تأليفاتى است كه تا حال فراهم شده است . در كتاب يادداشت‌هاى جغرافيائى سروان مكدونالد كه بعدا سر . جى مكدونالد كىنر « 2 » و وزير مختار بريتانيا در تهران شد ، ديرگاهى زينت‌بخش مجموعهء اطلاعات جغرافيايى بوده كه راجع به ايران وجود داشته است . سفرنامه‌ها و كاوش‌هاى چند تن از افسران انگليسى و هندى بخصوص گرنت « 3 » پوتين‌گز « 4 » كريستى « 5 » و مون‌تايث « 6 » تقريبا مقارن زمانى بود كه ناپلئون هيأت فرانسوى ژنرال گاردان را به ايران اعزام داشته بود . او با خود گروهى از نويسندگان رقيب را همراه داشته كه در ميان ايشان ترويل هيه « 7 » ترزل « 8 » تانكوانى « 9 » و دوپره « 10 » را كه اين شخص آخرى بهترين كتاب را تأليف كرده است مىتوان نام برد .\r\n\r\n\r\n","description":"","footnote":"\r\n( 1 ) -  SKetches of Persia \r\n( 2 ) -  Sir J . Macdonald Kinneir \r\n( 3 ) -  Grant \r\n( 4 ) -  Pottinger \r\n( 5 ) -  Christie \r\n( 6 ) -  Monteith \r\n( 7 ) -  Truilhier \r\n( 8 ) -  Trezel \r\n( 9 ) -  Tancoigne \r\n( 10 ) -  Dupre \r\n","page_name":" 52 ","page_number":68},
  {"content":"\r\n\r\nسرهارفورد جونز در سال 1809 ماجراى فعاليت و گرفتارىهاى خود را نوشت و از دنبال او موريه فراآمد كه در اين موقع و باز دو سال بعد با سمت منشى در معيت سرگور اوزلى به ايران رفته و فرصتى را كه بدست آورده بود صرف انتشار دو كتاب بسيار فاضلانه و محققانه نمود . هيچ هيأت و سفارتى بيشتر از سفارت اوزلى وقايع‌نگار و تاريخ‌نويس همراه نداشت چون علاوه بر كتاب ثانوى موريه ، وقايع اين دوره بوسيلهء سردبليو اوزلى برادر سفير كه دانشمند خاورشناس شهيرى بود و همچنين به وسيلهء دبليو . پرايس به رشته تحرير درآمده است .\r\nدر سال 1817 كوتزبو  ( Kotzebue )  شرح سفارت كنت يرمولوف را در سفارت روس نوشت و در 1835 سرهنگ استيوارت با عنوان دبير سفارت همراه سرهنرى اليس آمد و تصوير جالب نظرى دربارهء حكومت محمد شاه به يادگار گذاشت . چندى بعد سريوستن شيل وزير مختار ، زن خود را در نوشتن كتابى نافع و سرشار از اطلاعات يارى نمود . كنت گوبينو مأموريت سياسى خود را در سفارت فرانسه صرف انتشار چند جلد كتاب فاضلانه كرد .\r\nدر ميان اعضاى جوان‌تر نمايندگىهاى سياسى ديگر يكى كه قدر و اعتبار وافى و كافى داشت بارون دوبود منشى سفارت روس بود كه داستان سفر خود را به سرزمين بختيارى كه در سال 1840 اتفاق افتاد نوشت و ايستسويك كه سمت مشابهى بيست سال بعد در سفارت انگليس داشت و همچنين مسيو باربيه دومينارد ، كه ترجمه‌هاى او از آثار نويسندگان مشرق زمين وى را در رديف دانشمندان ممتاز فرانسه قرار داد . بواسطهء سروصداى روزافزونى كه ايران در جهان غرب برانگيخته بود چند تن از جهانگردان انگليسى كه به هيچ دستگاهى وابسته نبودند ايران را عرصهء گردش و تحقيق خويش انتخاب كردند و بدين ترتيب از ده سال اول اين قرن تا حال زمينهء بررسىهاى جغرافيائى و باستان‌شناسى و مآلا اقدامات ادبى فراهم شد . در نيمهء اول قرن حاضر اسكات وارينگ ، باكينگهام ، سرآر . - كرپورتر و بيلى فريزر به اين دسته پيوسته‌اند .\r\n\r\n","description":"","footnote":"","page_name":" 53 ","page_number":69},
  {"content":"\r\n\r\nفريزر در ايران گنجينهء ادبى چنان كلانى يافت كه وى را قادر ساخت چند سفرنامهء دلپذير و همچنين چندين كتاب داستانى به جهان ادب تقديم دارد .\r\nعدهء ديگرى از نويسندگان را دستگاه ادارى و نظامى حكومت هند فراهم ساخت .\r\nافسران نظامى مربوط به هردو صنف در حين رفت‌وآمد به هندوستان از راه ايران عبور كردند كه مشهورترين ايشان در رشتهء نظام سرهنگ جانسون ، سروان ارتور - كانولى كه بعدا در بخارا به قتل رسيد و سر الكساندر برنز كه او هم در كابل كشته شد و در قسمت ادارى آر . بى . بينينگ است كه در سال 1851 با امتياز نادرى كه از لحاظ آشنائى به زبان فارسى داشت آخرين كتاب دلپسندى را كه در باب ايران نوشته شده است باقى گذاشت و ديگر ، اى . استك بوده كه در سال 1881 بركات طرز كار مستقل و سبك بسيار جالب‌نظرى را در رشتهء ابتكارى تحقيقات خويش به كار برده است .\r\nاز نيمهء قرن نوزدهم تاكنون گاه‌گاهى اضافات تازه‌اى بر مجموع اطلاعات موجود ما از جانب هيئت‌هاى مذهبى انگليسى و امريكائى كه ايران را محل خدمت و كار خود انتخاب كرده بودند افزوده گرديد و اين منظور خواه با همكارى عيسويان نسطورى در نواحى شمال و يا ارامنه در بعضى از شهرهاى بزرگ حاصل شده است .\r\nدر همين دوره چند نام ديگر با شايستگى و تقدم كامل برجستگى دارند كه اولين نفر ايشان سرگرد ( و حالا سرهنرى ) رالينسن است كه در اثر اكتشافات خويش در رشتهء خطشناسى هنگامى كه در خدمت محمد شاه كار مىكرد چنان وقوف و بصيرت سياسى دربارهء ايران بدست آورد كه مآلا او را وزير مختار بريتانيا در تهران نمود و چندى بعد وى مورخ سياسى روابط ايران و انگلستان و باستان‌شناسى هوشمند شد و معماى خط ميخى را هم باز نمود كه او را در زمرهء اشخاص ممتاز از خاور - شناسان دانشمند قرار داد .\r\nسر . ه . ليارد هم كه نام كم‌قدر و اعتبارى نيست خوشبختانه فضل و فراست خويش را صرف روشن ساختن وضع و حال گوشه‌اى از ايران كرد ؛ علم و سبك كارى كه مايهء شهرت بسيار او گرديد . و از افراد ديگر اتباع ساير كشورها كه در خدمت دولت ايران بودند فريه فرانسوى است كه بواسطهء تأليف\r\n\r\n","description":"","footnote":"","page_name":" 54 ","page_number":70},
  {"content":"\r\n\r\nفاضلانه و باارزش خود مقام شامخى دارد . بعلاوه دولت فرانسه هيئت اكتشافى تكسيه و فلاندن و كوست و در سالهاى آينده ديولافوا را به ايران فرستاد . كاوش‌ها يا اكتشافات او كه با كمك‌هاى مالى فراوان انجام يافت به طبع و نشر مجلدات گرانبهائى كه با ذوق و قريحهء ممتازى به تصاوير آراسته شده است منجر گشت . در سال 1859 انجمن جغرافيائى سن پطرزبورگ ، آقاى خانيكف را مأمور كرد و او در كار نقشه‌بردارى از ايران سبك و سليقهء فاضلانهء علمى را كه بواسطهء محظورات سياسى معوق مانده بود متداول ساخت . هرچند كه در دورهء مزبور انگلستان نه به اين قبيل اقدامات مبادرت ورزيد و نه چنين تحقيقاتى انجام داد و از اين جهت به وضع غيرقابل عفوى سستى نمود ، ولى اقدامات سياسى را كه دولت بريتانيا برعهده گرفته بود به صورت اقدامات و نوشته‌هاى سر . اف . گلداسميد و دستهء همكاران شايستهء او كه در خدمت هيئت‌هاى مرزى و تلگراف ( هند و اروپ ) بودند جلوه‌گر شد .\r\nتاريخ سودمندى هم راجع به ايران فقط در يك جلد بوسيلهء كلمنتس مرخام انتشار يافت و تاريخ نيمهء اول قرن حاضر هم با دقت وافى و كافى بوسيلهء آر . جى .\r\nواتسن تأليف شد « 1 » ولى زمينهء تاريخ ايران روىهم‌رفته سزاوار آن است كه كماكان مورد علاقه و كار آن دسته از پژوهندگان انگليسى قرار گيرد كه نعمت كمياب آشنائى به زبان‌هاى شرقى و اطلاعات تاريخى را با بصيرت در ادبيات قديم توأم سازند .\r\nدر آلمان شپيگل ، يوستى ، نولد كه وگوت اشميت اين اهتمام را با شايستگى تمام بين خود تقسيم كرده‌اند . بايستى اضافه نمايم كه تا اين تاريخ بهترين و صحيح - ترين شرح و بيان دربارهء ايران آن‌هم فقط در يك مجلد صدصفحه‌اى همان است كه اليزه ركلو « 2 » فرانسوى جزو تأليف معتنابهى بيرون داده است .\r\nطى سه قرن اخير بخش شمال شرقى ايران با تصنيفات چند تن از مكتشفين ممتاز بيشتر از پيش در نظر ما روشن گرديده است كه از آن جمله‌اند خانيكف\r\n\r\n\r\n","description":"","footnote":"\r\n( 1 ) - تاريخ واتسن ترجمهء اينجانب به سال 1340 شمسى در تهران چاپ و در سال 1348 تجديد طبع شده است .\r\n( 2 ) -  Elisee Reclus \r\n","page_name":" 55 ","page_number":71},
  {"content":"\r\n\r\nروسى كه نامش را قبلا ياد كرده‌ام و سرهنگ والنتين بيكر و سروان جيل . نفر قبلى بصيرت نادرى در سياست آسياى مركزى نشان داده است و سر . سى . مك گروگور كه وطن‌پرستى بىپرواى او با طرز كار ناقص اما مردانه‌اش نيك بارز است و اى . او . دونووان « 1 » خبرنگار روزنامهء « اخبار روز » كه تا درون شهر مرو پيش رفت و سپس در سودان ناپديد شد و خدماتش همطراز خدمت و كارى است كه نويسندگان ديگر راجع به ايران انجام داده‌اند . تمام اين افراد تا اين تاريخ درگذشته‌اند .\r\nدر همين دوره آقايان ستولزه « 2 » و اندريس « 3 » راجع به تجارت و صنعت و دستگاه ادارى و منابع ثروت ايران شرح وافى و كافى نوشته‌اند و ژنرال هوتوم شيندلر كه دربارهء تقريبا همهء ابواب باستان‌شناسى و نقشه‌بردارى و اطلاعات عمومى از نوشته‌هاى وى در اين كتاب اقتباس‌هاى متعدد خواهم كرد .\r\nدكتر ويلز « 4 » كه چندين سال دكتر دستگاه تلگرافى هند و اروپ بود براى ما داستانها و تصاوير زنده و دلپسند در باب زندگانى و عادات در ايران جديد فراهم ساخته است . آقاى بنيامين نخستين وزير مختار امريكا در ايران مؤلف آخرين كتاب به زبان انگليسى راجع به اين كشور است ، ولى مشهودات او كه دربارهء آداب و هنر جالب‌توجه است از لحاظ صحت كلى مطالب نقص عمده‌اى دارد كه ارزش كارش را محدود نموده است « 5 » كتاب قطور مادام ديولافوا تصاوير بسيار عالى\r\n\r\n\r\n","description":"","footnote":"\r\n( 1 ) -  O'Donovan \r\n( 2 ) -  Stolze \r\n( 3 ) -  Andreas \r\n( 4 ) -  Wills \r\n( 5 ) - من باب مثل راجع به نويسنده‌اى كه در مورد درياچهء كوچك اروميه ( رضائيه ) كه آبش شور است مىنويسد :\r\n« آب عظيمى است كه سيصد ميل محيط آن است » و هامون در سيستان كه غالبا بىآب است « درياچهء بزرگى است » و مىنويسد : « رشته‌هاى جبال البرز تا مرو كشيده مىشود » و قبيله‌هائى را كه كوفمن در آسياى مركزى با آنها زدوخورد نموده است تركمنهاى ايل تك بودند و مىگويد : « حسن و حسين هردو در كربلا شهيد شده‌اند » و حتى امروز هم شوشتر را با شوش اشتباه مىكند ، مدعى است كه معادن زغال سنگ بىحد و حسابى در جنوب غربى نزديك بنادر ايران هست در صورتى كه يك تيكه زغال سنگ هم در آن نواحى ديده نشده است و كسى كه تاريخ زندگى نادر شاه را نيم قرن جلوتر قرار مىدهد و وقوع قحطى معروف را سه سال ديرتر عنوان مىكند . و تصور مىكند كه ارتش انگليس بيست و پنج هزار تفنگچى دارد ، چه مىتوان گفت ؟\r\n","page_name":" 56 ","page_number":72},
  {"content":"\r\n\r\nدارد و ضمن آن طنزها و همچنين اطلاعات مفيدى ديده مىشود . بانوى ديگر بيشاب است كه به تازگى كتابى در باب مسافرت خود به نواحى كردنشين و بختيارى انتشار داده كه حاوى مطالب بديع و اطلاعات نافع است .\r\n\r\nدرجهء اهميت اين سفرنامه‌ها -\r\nدر جزو اين فهرست دراز حاوى اسامى نويسندگان برجسته و صاحب‌نظر شايد دور از صلاح و خارج از نياز باشد كه از لحاظ اهميت كار و احتمال تبعيض در ميان آثار ايشان در صدد مقايسه‌اى برآيم .\r\nقبلا نام اكثر كسانى را كه تصنيف صادقانه و اثرى ممتاز در باب آنچه در مواقع جالب نظر و پرآشوب به رأى العين ديده بودند و يا از راه كنجكاوى جسورانه بر مقدار معرفت و دانش ما راجع به ايران افزوده‌اند ياد نمودم و جا دارد چند تن از ايشان را بواسطهء تبحر بيشتر و يا وسعت حدود مشاهدات ، در زمرهء عالىترين افراد از ميان همگنان قرار دهيم . به عقيدهء من شاردن ، تاورنيه « 1 » هانواى ، ملكم ، موريه ، اوزلى ، بيلى ، فريزر و رالينسن جزو اين دسته‌اند .\r\nاز سه نويسنده‌اى كه تأليفات آنها ديرزمانى مبناى فكر انگليسى دربارهء ايران به شمار مىرفته است يعنى موريه و اوزلى نويسندهء داستان حاجى بابا ( موريه ) به اين مناسبت بيشتر شهرت يافته تا سفرنامه‌اى كه نوشته بوده است و بيشتر هم مورد علاقهء عامه است .\r\nبه عقيدهء من فريزر در اثر آشنائى سرشارى كه از همهء اطراف و جوانب زندگانى جديد ايرانى داشته و شرحش را هم‌چنانكه بايد و شايد نگاشته است قدر و مقامى برابر دارد و همچنين اوزلى در اثر تبحر حيرت‌آورى كه مجلدات وزين او را ، هم مايهء خرسندى خاطر و هم موجب يأس و تأسف دانشمندان مىسازد از آن\r\n\r\n\r\n","description":"","footnote":"\r\n( 1 ) - من بىاطلاع نيستم كه اتهامات سختى را كه تا حدى هم رواست بر ضد تاورنيه نوشته‌اند . شاردن گفته است كه او يك كلمه هم فارسى نميدانسته و منقد ديگر نوشته است كه سواد خواندن و نوشتن نداشته و شرح او دربارهء بعضى جاها به صورت بارزى عارى از صحت است و ترديد نيست كه ناشران كتاب او براى تنظيم اوراقش كه وضع بسيار آشفته‌اى داشته زحمت فراوان كشيدند و بنابر نوشتهء اوزلى در جلد دوم سفرنامه‌اش ضميمهء 10 باوجود اين تأليف وى چه از لحاظ استقلال نظر و يا عارى بودنش از پاره‌اى مبالغات ارزش خاص دارد .\r\n","page_name":" 57 ","page_number":73},
  {"content":"\r\n\r\nجهت كه چاپ و انتشار آنها را تا ده سال پس از وقوع اتفاقاتى كه شرحش را باز - گفته به عهدهء تعويق انداخته بود .\r\nاز جهانگردان دوره‌هاى پيش‌تر علاوه بر هوگنو « 1 » تاج افتخار بىچون‌وچرا بايد به سياح فرانسوى پروتستان كه در انگلستان لقب « شواليه » يافته است داده شود . هرچند وى در معرض تهمت پرحرفى است و هميشه مورد اعتماد نتواند بود ، ولى همواره پركار و غالبا رك‌گو و به ندرت سطحى است در درجهء دوم من فهرست مطلوبى از اسامى چند تنظيم كرده‌ام و شايد بسيارى ديگر هم باشند كه بهتر و حتى سزاوار بود در تحت اين عنوان قرار گيرند ، اما محيط دل‌انگيز شرق تعادل فكرى ايشان را زايل و آنها را بىاندازه دستخوش طوفان احساسات نموده است به حدى كه گاهى درفشانى درخشانى كرده‌اند و زمانى هم به وجه تأثرآورى درىورى فرموده‌اند .\r\nاز مسافران دوران اول جان استريوس « 2 » هلندى از همه بيشتر در اين سر - زمين‌هاى جالب نظر سير و سفر نموده است و در قرن حاضر سر . ار . كرپورتر از اين حيث مقام دوم دارد . هرچند وى محقق باهوشى بوده قدر و مقامى را كه با تهيهء نقشه‌ها و نقاشىهاى ممتاز احراز كرده بود بواسطهء دبدبهء بىاندازه در سبك كار كه گاهى انگيزهء خشم و زمانى مايهء خنده است از دست داده است و آن هنگامى است كه اين نغمه‌سرايان دربارهء عظمت طبيعت و يا در ماتم آثار ويران ، تب‌وتاب بىنهايتى مىنمايند و در چنين مواردى است كه شايد درويش ياهوكشى قادر باشد از احساسات تند ايشان چيزكى بياموزد .\r\nاز آن دسته نويسندگانى نيز كه همواره ستايندگان تازه و پرشورى دارند و با شتاب از سرزمينى مىگذرند يا آنچه را كه افراد داناترى پيش از آنها نوشته بودند نخوانده‌اند و اگر هم خوانده‌اند به اين دليل بوده است كه آنها را به نام خود قلمداد كنند و اين مطالب را هم درست درنيافته و صحيح ثبت نكرده‌اند و به\r\n\r\n\r\n","description":"","footnote":"\r\n( 1 ) -  Huguenot \r\n( 2 ) -  J . Struyus \r\n","page_name":" 58 ","page_number":74},
  {"content":"\r\n\r\nهرچه مىرسند نادرست تعبيراتى مىكنند من چيزى عرض نمىكنم . در هرحال اين دسته نيز خود را به داستان ايران وابسته‌اند . اما بايد افزود كه راجع به تهيهء اين - گونه تأليفات در ايران كمتر از ساير نقاط اسباب كار فراهم است . در اينجا از تحمل رنج و زحمت گريزى نيست ، نه خط آهن هست كه از خستگى تن بكاهد ، اوراق كثيرى را هم بايد مطالعه كرد تا ذهن مجهز شود و روىهم‌رفته قلمرو شاه مزاياى سرشارى را نويد نمىدهد و من هم براى نجات دادن اين قبيل افراد از گوشهء آرام فراموشى حتى قطره‌اى مركب حرام نخواهم كرد .\r\n\r\n","description":"","footnote":"","page_name":" 59 ","page_number":75},
  {"content":"\r\n\r\n\r\nفصل دوم راهها و وسايل - اهدا به مسافران و جهانگردان\r\nيا از راه امواج رودخانه سرتس « 1 » يا از طريق قفقاز ناهموار و يا از كرانه‌هاى رودخانه افسانه‌اى هيداس « 2 » عبور كنيم .\r\nگفتار هوراس ( شاعر يونان باستان ) .\r\n\r\nضرورت اطلاعات -\r\nموضوعى را كه پيش از عزيمتم از انگلستان همواره استفسار مىكردند ، اين بود كه از چه راهى سفر مىكنم و در بازگشت نيز مىپرسيدند از كدام راه مراجعت نمودم . اين پرسشها حتى در اين روزگار مجموعه‌ها و راهنماهاى چاپى جهانگردى مجابم ساخت كه اطلاعات جغرافيائى هنوز آن اندازه شايع و فراوان نيست و نوشتن فصلى توضيحى در باب اين موضوع كه مسافرت به ايران يا بازگشت از آنجا از چه راهى بهتر است و براى هر مسافر چه نوع و مقدار تداركات ضرور است كار بيهوده‌اى نخواهد بود . چون براى مسافر امكان انتخاب راه‌هاى متعدد و وسايل گوناگون هست ، بنابراين توضيحاتى راجع به هردو موضوع خالى از فايده نيست . جدول راهها و مسافت‌ها كه ذكر خواهم كرد همه از منابع معتبر اقتباس گرديده است و كاملا تازگى دارد و در هيچ مجموعهء ديگر آنها را يك جا نمىتوان يافت .\r\n\r\n\r\n","description":"","footnote":"\r\n( 1 ) -  Syrtes \r\n( 2 ) -  Hydaspes \r\n","page_name":" 60 ","page_number":76},
  {"content":"\r\n\r\n\r\nايران در كجا واقع است -\r\nبا آنكه ايران در نقطه‌اى دوردست واقع شده است باز رسيدن به آنجا كار دشوارى نيست . موقع طبيعى اين كشور كه بين دو درياى شمالى و جنوبى قرار گرفته آسان‌ترين راه را براى رسيدن به آن سرزمين فراهم مىسازد ، در صورتى كه مرزهاى خاكى آن در دو سمت مشرق و مغرب كه وصل به اراضى پهناورى است و در دست دولى است كه اگر دشمن نباشند لااقل بيگانه‌اند طريق آسانى براى مسافرت به آنجا محسوب نمىشود . پس نتيجه اين مىشود كه بيشتر مسافران يا از راه درياى خزر به ايران مىروند و يا راه خليج فارس را انتخاب مىكنند .\r\nوضع تهران پايتخت جديد آن‌كه از طريق جاده 200 ميل تا درياى خزر فاصله دارد اين خط سير را بيشتر در معرض استفاده قرار مىدهد ، ولى در قرن هفدهم كه پادشاهان صفوى دربار پرشكوهى در اصفهان داشتند خليج فارس راه متداول مسافرت بشمار مىرفت حتى در اوايل اين قرن كه هنوز قفقاز وضع روشنى نداشت و مايهء ترس مسافران بود اروپائيان بخصوص انگليسىها جادهء جنوبى را ترجيح مىدادند ، خاصه از آن جهت كه در آن زمان زمام روابط ايران و انگلستان در دست كمپانى هند شرقى بود و بمبئى و يا كلكته بر آن نظارت مىنمود . هيئتهاى نمايندگى سرجان ملكم و سرهارفرد جونز و سرگور اوزلى براى نخستين بار از راه بوشهر قدم به سرزمين شاه شاهان نهادند .\r\n\r\nپىريزى اين فصل -\r\nچون قول داده‌ام ساده‌ترين و سرراست‌ترين راه رسيدن به ايران را نشان دهم راه شمالى انزلى به تهران را مبناى گفتار خويش قرار مىدهم و سپس طرق ديگر شمالى مسافرت به ايران را بيان خواهم كرد و بعد نيز راه ورودى شرقى و جنوبى و غربى به ترتيب ذكر خواهد شد .\r\n\r\nراه انزلى به تهران -\r\nتنها بندرگاه ايران يا بهتر بگوئيم لنگرگاه آن كشور ( زيرا چنان كه به زودى ملاحظه خواهد شد ايران محل آبرومندى كه بتوان نام بندر بر آن نهاد ندارد ) در درياى خزر انزلى است و آن دهكده‌اى است واقع در كنار\r\n\r\n","description":"","footnote":"","page_name":" 61 ","page_number":77},
  {"content":"\r\n\r\nقطعه زمينى پست كه بوسيلهء مرداب وسيع ولى كم‌عمق به دريا متصل است و در كرانهء داخلى يا جنوبى آن قدرى دور از دريا شهر قابل توجه رشت واقع شده است و به همين جهت است كه شركتهاى مسافرتى اظهار مىدارند كه مسافر در خاك ايران در رشت پياده مىشود .\r\n\r\nچگونه بايد به انزلى رسيد -\r\nدر انزلى ( بندر پهلوى ) سرويس كشتىرانى كمپانى روسى « قفقاز » و شركت « مركورى » دائر است كه از بادكوبه به آنجا رفت‌وآمد دارند . براى رسيدن به بادكوبه از اروپا طرق متعددى هست . مىتوان تا اسلامبول بوسيلهء راه‌آهن و از آنجا با سرويس كشتىرانى اتريشى يا روسى به باطوم رفت ( در ظرف 3 يا 4 روز ) يا با خطآهن از راه تفليس در ظرف 32 ساعت به بادكوبه رسيد ، يا خطآهن از راه برلن و كراكو به اودسا و از آنجا با كشتى روسى به باطوم سفر كرد . در مدت 3 روز از راه سن‌پطرزبورگ و مسكو مىتوان از طريق خشكى به تفليس رفت و از آنجا با ترن به ولادى قفقاز و يا با كالسكه از طريق جادهء معروف داريل كه 136 ميل است به گرجستان رسيد .\r\nراه ديگرى هم براى رسيدن به بادكوبه هست يعنى با ترن از ميان روسيه به تزارستان تا ولگا و از آنجا با كشتى كه در رودخانه رفت‌وآمد دارد به حاجى ترخان و از آنجا نيز از طريق قفقاز و با كشتىهاى كمپانى مركورى از كرانهء غربى درياى خزر بعد از عبور از ساحل پطروفسك و دربند مىتوان در ظرف دو روز و نصف به بادكوبه رسيد و اين شايد كوتاه‌ترين خط سير باشد . در هرحال هيچ مسافرى قادر نيست به اين خيال اعتماد نمايد كه مىتواند در ظرف هشت يا نه روز از لندن به بادكوبه برسد .\r\n\r\nكشتىهاى مسافرى درياى خزر -\r\nاز ماه مه تا نوامبر ( ارديبهشت تا آبان ) كشتىهاى شركت قفقاز و كمپانى مركورى هفته‌اى يك‌بار و گاهى دوبار به انزلى مىروند و معمولا يكشنبه شب از بادكوبه حركت مىكنند ، در بقيهء مدت سال سرويس نامرتب است . بعد از ورود به بندر روسى لنكران ( كه زمانى متعلق\r\n\r\n","description":"","footnote":"","page_name":" 62 ","page_number":78},
  {"content":"\r\n\r\nبه ايران بود ) و قصبهء مرزى آستارا در بعد از ظهر دوشنبه وقت را طورى ترتيب مىدهند كه مثلا صبح سه‌شنبه به انزلى برسند كه جمعا 197 ميل دريائى است ( در ظرف 30 تا 36 ساعت )\r\n\r\nورود به انزلى -\r\nولى از اينجاست كه راه و رسم خاص و غم‌انگيز مسافرت در خاك ايران آغاز مىشود زيرا كه غالبا دهانهء خليج « 1 » بقدرى موج دارد كه تقريبا غيرمقدور است مسافران را از كشتى پياده كرد . در ماه‌هاى زمستان گاهى اتفاق مىافتد كه مسافر بدبخت پس از آنكه چندين ساعت جلو مقصد خود سرگردان مانده است بايستى باز راه بادكوبه را طى كند و پس از يك هفته اقامت حزن‌انگيز در هواى نفتى و نمناك آنجا براى تكرار تجربهء قبلى بازگردد .\r\n\r\nمرداب -\r\nولى اگر جريان كارها در انزلى به دلخواه باشد مسافر را با قايق موتورى انتقال مىدهند و به محوطهء كنار مرداب مىبرند كه در سمت غربى آن گمركخانهء انزلى واقع شده است . در همانجا يك عمارت باريك و بلند پنج طبقه كه اقامتگاه تابستانى شاه است ديده مىشود . مشخصات تزيينى اين بنا كه رنگهاى آبى و سرخ و سبز دارد در طبقه‌هاى بالاتر دلپذيرتر است و طبقهء آخرين مختص اقامتگاه همايونى است « 2 » ولى تمام بنا وضع و حال وارفته‌اى دارد و غالبا هم به منظور حفاظت آن از رطوبت با حصيرى پوشيده است از آنجا قايق‌ها مرداب را كه مسافتى در حدود ده ميل است در ظرف يك ساعت و سه ربع طى مىكنند .\r\nاين مرداب كم‌عمق و بادخيز از مشرق به مغرب سى ميل طول دارد و از شمال به جنوب بيشترين پهناى آن 12 ميل است و همه نوع مرغ‌هاى دريائى ماكيان ، مرغابى ، غاز ، قو يا عو ، درنا و مرغ سقا و مرغهاى نوك‌دراز در آنجا هست\r\n\r\n\r\n","description":"","footnote":"\r\n( 1 ) - اين دهانه چنان مانعى محسوب مىشود كه كشتىهائى كه تا پنج پا در زير آب واقع شده باشند نمىتوانند به آنجا وارد شوند ، بلكه بايد در خارج بمانند . بارها به دولت ايران تأكيد شده است كه راجع به اصلاح آنجا اقدامى بشود ، ولى هنوز كارى انجام نشده است كه رفع اين مانع بشود . يا آن را به صورت بهترى درآورند .\r\n( 2 ) - براى اطلاع دربارهء كشتى كوچك شاه به نام ناصر الدين كه معمولا در مرداب متوقف است به فصل راجع به نيروى دريائى مراجعه شود .\r\n","page_name":" 63 ","page_number":79},
  {"content":"\r\n\r\nكه سطح آب را خال‌دار و جزيره‌هاى كوچك و بيشه‌هاى اطراف را لبريز مىكنند ، بطورىكه داخل مرداب به صورت بهشت شكارچيان درمىآيد . در رشتهء كمربندى بين دريا و كوهها نيز همه قسم حيوانات شكارى به حد وفور هست . در قسمت جنوبى مرداب قايق موتورى به كرجىهاى محلى تبديل مىشود كه به خليج كوچكى به طول پنج ميل تا قصبهء ماهىگيرى پيربازار امتداد مىيابد .\r\n\r\nپيربازار -\r\nپيربازار ( يعنى مرشد بازار و به احتمال قوى پيله بازار يعنى محل خريد و فروش پيلهء ابريشم است ) يك كاروانسرا و چند خانه و كلبه و يك بساط ماهىگيرى و بندى هم دارد كه براى صيد ماهى در دريا مىاندازد كه كه به گرفتن انواع و اقسام ماهى منجر مىشود . درشكه‌هاى وارفته و خراب مسافران را از راهى در ميان جنگل كه شش ميل است به رشت مىرسانند . رودخانهء رشت يا شاهرودبار در طرف چپ به دريا جارى است و در آب كم‌عمق رودخانه و همچنين در مرداب كه بر طرف راست واقع است مار و لاك‌پشت پيوسته در حركت‌اند .\r\n\r\nرشت -\r\nراجع به رشت در يكى از فصل‌هاى آينده كه دربارهء ايالات شمالى ايران بحث خواهم كرد مطالبى براى گفتن خواهم داشت . اين شهر كرسى ايالت گيلان است و بايد گفت كه اولين شهرى است كه مسافر خارجى كه به خاك ايران قدم مىگذارد وارد آن مىشود و ابتداى سفر او به داخل ايران است . از مناظر اين محل و حوالى آن ، شايد مسافر ، خيالاتى راجع به مناظر و وضع زندگى ايران پيدا خواهد كرد كه بايد ناگزير خيلى زود فراموش كند ، زيرا كه آنجا تفاوت بارزى با نقاط ديگر دارد كه با تأثر فراوان بايستى مأنوس شود و اين اختلافات به همان اندازه است كه بين دوور ، بندر جنوبى انگلستان و عدن ديده مىشود .\r\nدر رشت مسافرين خانه‌هائى با بام سفالين سرخ‌فام و مساجد و خيابان و پرچين‌هاى پرگل و باغ‌ها خواهند ديد كه مثل اين مىنمايد كه مسافر در ديارى ديگر است و جنگل و رودخانه‌ها را كه در اطراف خود مىبيند نمونهء حاصلخيزى ايران خواهد پنداشت ، اما بايد از اين مناظر حتى الامكان حظ روحى حاصل كند چون\r\n\r\n","description":"","footnote":"","page_name":" 64 ","page_number":80},
  {"content":"\r\n\r\nاين خصايص ساختمانى بىآلايش ، ولى قابل توجه رشت را در ساير نقاط ايران غير از سواحل درياى خزر نخواهد يافت و به جاى جنگل و رودخانه بيابانهاى سنگزار و ارتفاعات بىدرخت و گياه خواهد ديد .\r\n\r\nانتخاب اسباب سفر ، عزيمت با چهارپاداران -\r\nدر رشت مسافر اولين درس پياده‌روى را در ايران خواهد آموخت كه راجع به محسنات و زحمات آن به تدريج كه پيش‌تر مىرويم من گفتنىهاى بيشترى خواهم داشت . در رشت مسافر بايد يكى از دو ترتيب مسافرت در ايران را انتخاب كند : يا بوسيلهء چاپار پستى دولتى حركت كند و يا با اسب و قاطر كه از كاروان كرايه خواهد كرد . ترتيب اولى سريع‌تر است هرچند كه خسته‌كننده و گاهى طاقت‌فرساست . ترتيب دوم سبب خستگى بدنى كمترى مىشود ، اما ممكن است به صورت كسالت‌آور غيرقابل وصفى درآيد ، چون حيوانات واحدى بايستى چندين روز پىدرپى مسافر را حمل كنند كه خواه و ناخواه كارى بسيار طولانى خواهد شد .\r\nدر مورد اول مسافر حالت يك محمول جاندارى را پيدا مىكند كه او را از مبدأ تا مقصد با حد اعلاى سرعت كه از اسب‌هاى متوسط الحال و گاهى وارفته مقدور است مىبرند و يا تا اندازه‌اى كه ميل و توانائى خود او ميسر مىسازد .\r\nمسافر تمام اسباب سفر خود را نيز بر اسب همراه دارد و در چاپارخانه‌هائى كه با فواصل معين در طول جاده‌ها هست مىخوابد و خوراك خود را در ظروف سبك همراه مىبرد و يا در راه مىخرد و نرخ ثابتى براى كرايهء اسب و توقف در چاپارخانه مىپردازد و حتى يك وجب هم از خط سير اصلى اختيار انحراف ندارد و به ندرت قادر است كه نظرى به عقب بياندازد و فقط يك چيز مورد علاقهء اوست كه همواره پيش بتازد تا زودتر به مقصد برسد .\r\n\r\nحركت با چاپار -\r\nاما طريق ديگر پيش‌بينىها و تداركات كلى را ايجاب مىكند از قبيل خريدارى چادر و لوازم آن و كرايه چندين چهارپا و حيوان باربر و نوكرانى كه از هردو دستهء حيوانات مراقبت نمايند و مسئوليتى كه همراه داشتن\r\n\r\n","description":"","footnote":"","page_name":" 65 ","page_number":81},
  {"content":"\r\n\r\nگروه انبوهى ايجاب مىكند . ولى از طرف ديگر مسافر اختيار كامل تعيين خط سير خود را خواهد داشت و مانع از عجله و شتاب مىشود ، زيراكه حيوانات باربر قادر نخواهند بود كه روزانه بطور متوسط بيش از بيست و پنج ميل حركت كنند بعلاوه فرصت بىمانعى براى استراحت و وقت‌گذرانى بدست خواهد آمد . پس بنابر سليقه و منظورى كه مسافر دارد به انتخاب يكى از دو طريقهء فوق به آسانى اقدام خواهد كرد .\r\nاگر در كار سفر عجله داشته باشد و رنج اين ترتيب سفر را بتواند بر خود هموار كند و به حد كافى چالاك و نيرومند باشد مسافرت با چاپار را اختيار خواهد كرد ، ولى اگر زن و يا كسانى همراه او باشند كه در اسب‌سوارى ورزيده نباشند و بخصوص هرگاه قصد سفرى آرام و توأم با تحقيقات داشته باشد و بالاتر از همه اگر بخواهد كه از راه متداول عدول نمايد ( زيراكه بيش از ده دوازده تا راه چاپار پستى در ايران هست كه با جادهء اصلى مربوط مىشود ) با كاروان خواهد رفت و در هريك از دو شق مزبور كار عاقلانه شايد اين است كه تا تهران راه سريع‌تر را اختيار و در اينجا برنامهء بعدى را بررسى نمايد و اگر بتواند دوستانش را در پايتخت ترغيب كند كه غلام يا نوكرى براى او به انزلى يا رشت بفرستند از دردسر و گرفتارى اختلاف با افرادى كه نمىشناسد و زبانشان را نمىداند در امان خواهد بود و بواسطهء وضع چاپارخانه‌هاى ايران و از ناحيهء فراشان پست صدمه كمترى خواهد كشيد .\r\nدر تأييد اين پيشنهاد بايد اين موضوع را هم بداند كه مىتواند از رشت تا كوه‌دم كه در 18 ميلى واقع است درشكه كرايه كند و از اين محل سفر چاپارى خود را آغاز نمايد . چون پستخانه‌هاى بين رشت و تهران مجهزتر از جاهاى ديگر است و در اين خط اسبها بهترند و يا در واقع كمتر وارفته‌اند و سرانجام از قزوين مىتواند همهء آنها را به كلى مرخص و با وسيلهء راحت كه درشكه باشد مسافرت كند و بقيهء صد ميل راه تا پايتخت را در يگانه جاده‌اى كه در ايران هست و طرز سفر و رفت‌وآمد اروپائى كم‌وبيش در آن ديده مىشود به مقصد خواهد رفت .\r\n\r\n","description":"","footnote":"","page_name":" 66 ","page_number":82},
  {"content":"\r\n\r\n\r\nهزينهء مسافرت با چاپار -\r\nضمنا اين را هم مىتوانم ذكر كنم كه كرايهء اسب - هاى پستى يك قران ( 7 پنس ) در هر فرسخ ( معادل سه و نيم تا چهار ميل ) براى هر اسب است و حداقل تعداد معمولا يك اسب براى سوارى خود مسافر و يكى براى نوكر هموطنش « 1 » و يكى هم براى شاگرد چاپار است كه اسبها را نزد صاحبش پس مىبرد . به اين ترتيب كه اسبها را جلو مىاندازد و خود از عقب مىتازد و هرگاه مسافرى بار و اسباب بسيار داشته باشد يك اسب ديگر هم ضرورى خواهد بود ، ولى از غرابت‌هاى اين حيوان كه چموش‌تر از آن است كه با افسار رانده شود اين است كه تا فرصتى پيش آيد از راه منحرف و در بيابان بىانتها ناپديد مىگردد كه بايد به دنبالش افتاد و با شلاق بازآورد و اين حركت موجب تأخير كار سفر و هم بقدرى مايهء ناراحتى مىشود كه بسا كسان كه آسان از افزايش بار و بساط احتراز دارند ، مقدار لوازم شخصى خود را ناچار محدود مىكنند و چنان كه به زودى نشان خواهم داد حيرت‌آور است كه بوسيلهء همان سه اسب مورد احتياج اولى چه مقدار معتنابهى لوازم و بار حمل مىتوان كرد .\r\nكرايهء اسب در هر منزل بايد پيشكى به چاپاردار يا مأمور پست در چاپارخانه كه اسبهاى تازه به كار گماشته مىشوند پرداخت شود و مرسوم اين است كه در پايان هر منزل يك قران هم در هر منزل معمولى و يا دو قران براى هر منزل طولانى به پستچى كه همراه مسافر آمده است پرداخت گردد . من حتى يك‌بار هم در تمام خط سير 1200 ميل پستى خود كمترين علامت امتنان از اين افرادى كه بىعاطفگى آنها محرز است نديده‌ام حتى با وجود حس خوش‌آيندى كه از دريافت انعام ناشى مىگردد باز هرگز تغيير رفتار نمىدهند و بر سبيل تصادف نيز تشكر نمىكنند و چون خود ايرانىها به ندرت انعام مىپردازند من حدس مىزنم آنها مسافر اروپائى را كه از راه ساده‌لوحى به رايگان شلينگى از دست مىدهد با ديدهء تحقير مىنگرند .\r\n\r\n\r\n","description":"","footnote":"\r\n( 1 ) - من به مثابهء يك قاعدهء گرانبها مىتوانم بگويم كه هيچ‌وقت نوكر اروپائى نبايد همراه داشت مگر آنكه مسافر قصد داشته باشد با كاروان سفر كند كه در اين صورت او فرد اضافى بر دستهء سواران مىشود كه شايد گاهى وجودش مفيد واقع شود ، ولى درهرحال علامت تشخص خواهد بود .\r\n","page_name":" 67 ","page_number":83},
  {"content":"\r\n\r\nدر چاپارخانه كه مسافر شبى مىگذراند و وسايل آسايش مختصرى براى او فراهم مىكنند از قبيل آب و آتش و هيزم و شايد هم شير و تخم‌مرغ معمول اين است كه بامداد هنگام عزيمت به پستچى انعامى كه نسبت به چگونگى خدمت متفاوت خواهد بود از دو تا چهار قران مىدهند و اين تنها وجهى است كه بايد پرداخت كرد ، مگر آنكه از دهات مجاور خط سير مواد خوراكى بياورند .\r\nبراى تأديه اين وجوه تهيهء چند صد قران كه مسافر مىتواند سكه‌هاى يك يا دو قرانى در بادكوبه بدست آورد و يا لازم است كه آن را از تهران بفرستند . اين وجوه معمولا در كيسه‌هائى كه در خورجين ( قبل ) سواركار است حمل مىشود كه در راه‌هاى طولانى خيلى اسباب زحمت است چون وجه رايج ديگرى نيست بنابراين ترتيب پرداخت ديگرى هم ميسر نخواهد بود « 1 » با اين تعليمات مقدماتى به منظور راهنمائى مسافر كه بدين‌وسيله دريافته است سفرى كه در پيش دارد هرچند عارى از جنبهء تجملى است روىهمرفته از لحاظ مخارج ارزان است . مسافر به محض ورود به رشت يا كوه‌دم ( كهدم ) به پستخانه مراجعه مىكند و پس از تهيهء جواز يا حوالهء پستى هرچه زودتر ترتيب كار سفر خود را مىدهد . وى نبايد چنان كه يكى از دوستانم كرده است انتظار باربرى داشته باشد كه اسباب سفرش را به مهمانخانه برساند . در رشت يك قنسولخانهء انگليس هست و يكى هم قنسولخانهء دولت روس . عمارت كنسولگرى انگلستان كه ديرزمانى خالى افتاده بود اخيرا مأمور رسمى جديدى يافته است ازاين‌رو در صورت لزوم قطعى ، دستيارى فردى از هموطنان را به مناسبت قدر و مقام رسمى او مىتوان انتظار داشت .\r\n\r\nنوع جاده -\r\nاراضى بين رشت و تهران را به سه نوع مىتوان تقسيم كرد :\r\n1 - كمربند جنگلى بين رشت و كوهستان كه قسمتى از نواحى وسيع جنگلى است كه رشته‌هاى هموار ساحلى را از طالش در مغرب تا استراباد در مشرق كه جمعا 400 ميل است فراگرفته است . 2 - برآمدگىها و ارتفاعات اصلى جبال البرز كه\r\n\r\n\r\n","description":"","footnote":"\r\n( 1 ) - اخيرا بانك شاهنشاهى اسكناسهائى انتشار داد كه چون هنوز فقط در شهرها مىتوان به پول نقد تبديل نمود ترديد دارم كه در پستخانه‌ها قبول كنند .\r\n","page_name":" 68 ","page_number":84},
  {"content":"\r\n\r\nمرتفعترين نقطهء آن 7000 پا از سطح دريا ارتفاع دارد . 3 - دشت بلند حدود جنوبى آن تمايل شيب هم از قزوين به طرف تهران است . بين رشت و قزوين منزل‌هاى سفر به شرح ذيل است :\r\nنام منزل‌ها / مسافت به فرسخ / مسافت تقريبى به ميل\r\nرشت به كوه‌دم ( كهدم ) / 6 / 16\r\nكهدم به رستم‌آباد / 5 / 2 / 1 18\r\nرستم‌آباد به منجيل / 5 / 2 / 1 17\r\nمنجيل به پاچنار / 5 / 13\r\nپاچنار تا مزره / 5 / 20\r\nمزره به قزوين / 5 / 21\r\nجمع « 1 » / 31 فرسخ / 106 ميل\r\n\r\nرشت به قزوين -\r\nبعد از خروج از رشت جاده از قسمت ابتدائى كمربند جنگلى و سپس از جنگل كه بخار و بوى بدى دارد مىگذرد در آنجا حيوانات\r\n\r\n\r\n","description":"","footnote":"\r\n( 1 ) - جمع كل فرسخها ضرب در چهار هميشه معادل با تعداد ميل‌ها نمىشود به اين دليل كه فرسخ واحد مسافت است و هيچ‌يك از اجزاء فرسخ به حساب نمىآيد . بنابراين 2 / 1 12 ميل برابر چهار فرسخ محسوب مىشود كه مساوى 16 ميل است و بايد كرايه براساس اين حساب پرداخت گردد . بعلاوه طول فرسخ در نقاط مختلف مملكت متفاوت و بسته به وضع طبيعى زمين است و اصطلاح محلى ناظر بر اين است كه حيوان باربر در ظرف يك ساعت آن را طى مىكند . ازاين‌رو در نقاط كوهستانى فرسخ از حدود سه ميل تجاوز نمىكند در صورتى كه در اراضى هموار شايد چهار ميل هم مقياس كافى نباشد . كلمهء فرسخ معرب فرسنگ ( اين اصطلاح در زبان يونانى نيز هست ) و فرض بر اين است كه از قطعه سنگ كه در جاده‌ها مىنهاده‌اند و علامت فواصل معينى بين راه بوده است . در يكى از كتابهاى زند و اوستا تعريف تا اندازه‌اى مبهم راجع به اين اصطلاح ديده مىشود . فرسخ مسافتى است كه آدم دوربين مىتواند شترى را از دور تشخيص بدهد كه سفيد است يا سياه ، ولى در لرستان ميزان تشخيص صدا است نه قدرت ديد و فرسخ مسافتى است كه صداى طبل را مىتوان شنيد . در واقع پرسنگ اصلا يك واحد بابلى و مبتنى بر ارج بابلى و مساوى با 523 / 3 ميل بوده است ولى فرسنگ جديد بنابر اختلاف ارج متفاوت مىباشد و اقل اندازهء آن 915 / 3 ميل مىباشد كه همان ارج يا ذراع سلطنتى بابل بود . رجوع شود به يادداشتهاى ژنرال شيندلر دربارهء طول فرسخ در نشريهء انجمن جغرافيائى سلطنتى ( دورهء جديد ) .\r\n","page_name":" 69 ","page_number":85},
  {"content":"\r\n\r\nشكارى فراوان است و نه فقط حيوانات كوچك كه ما در انگلستان مىشناسيم مثل خرگوش و روباه و قرقاول بلكه گرگ و شغال و پلنگ و ببر و سياه‌گوش و كفتار و خرس هم دارد . بطور كلى ببرهاى سواحل درياى خزر آدمخوار نيستند غالبا جثهء عظيم دارند و من پوست يكى از آنها را ديدم كه در نزديكى رشت شكار كرده بودند و يك شكارچى معروف هندى اظهار مىداشت كه بزرگتر از همهء ببرهائى بوده كه او در كشور خود ديده بود . جنگل غيرقابل نفوذ و تب مالارياى آن حدود شايد شكارچيان انگليسى را از يكى از شكارگاههاى باقيمانده در جوار اروپا محروم نموده باشد .\r\nدر ارتفاعات جبال البرز شكارهاى كلانى هست كه معمولا در نقاط كوهستانى يافته مىشوند مانند بز كوهى و بز وحشى ، گاو كوهى و خرس‌هاى بزرگ .\r\nبعد از طى 12 ميل جاده اوج مىيابد و به زودى در ورود به كوه‌دم تپه‌ها شروع مىشود . در اين حدود روزگارى جاده با سنگ مفروش شده بود ، اما مانند بسا چيزهاى ديگر در ايران اين راه نيز به وضع خراب افتاده است و در جاهاى پرآب به صورت مردابى خطرناك درمىآيد و حال آنكه در نقاط سراشيب بيشتر مثل پله است .\r\nبعد از كوه‌دم به ساحل چپ سفيدرود مىرسند و از ميان چشم‌اندازهاى دلپذير كه اراضى جنگلى با سبزه‌زارها و تخته‌سنگها رنگارنگ مىشود عبور مىكنند و اين وضع تا رستم‌آباد امتداد مىيابد .\r\nدر اين مرحله چون ارتفاع جاده بيشتر مىشود رفته‌رفته نهال و گياه هم كمتر و به جاى درختان جنگلى زيتون رفته‌رفته به بيشه و بته تبديل مىشود و منظرهء خشكى و صلابت طبيعى خود را بازمىيابد تا نزديك ايستگاه منجيل كه بر رودخانه پلى هفت طاق ( كه كم‌وبيش شكسته و فروريخته ) هست كه هنگام عبور از آن گاهى باد شديد از درون گردنهء باريك به حدت تمام مىوزد . بين منجيل و پاچنار جاده ابتدا رودخانهء شاهرود را تا حدود پل لوشان دور مىزند و سپس\r\n\r\n","description":"","footnote":"","page_name":" 70 ","page_number":86},
  {"content":"\r\n\r\nبا رودخانهء پاچنار كه شاخه‌اى از سفيدرود است پيوسته و با فشار ضمن كم‌وبيش سيراب كردن اراضى و عبور از كنار پرتگاههاى سهمگين به درهء نسبتا مرتفع خزران كه 7000 پا از سطح درياست صعود مىكند .\r\nاين محل در زمستان سخت ناهنجار و گاهى چندين روز بواسطهء برف مسدود است و بسا استخوان شتر و قاطر كه در اين ارتفاعات خطرناك فراريخته است ، ولى در اينجا دهكده‌اى هست كه كاروانسراى بزرگى دارد و چون قلهء ارتفاعات طى شده است شيب راه به سمت مزره آغاز مىشود و اين نقطه به مناسبت حشرهء نفرت - انگيز غريب گز يا شب گز كه در نزد دانشمندان  Argas persicus  و از موجبات ترس و هراس مسافرت در ايران است مشهور مىباشد .\r\nپس از عبور از دهكدهء آقابابا دشتى هموار فرامىرسد و مسافر با نزديك - شدن به تاكستان‌هاى وسيع و بوستان‌هائى كه زمانى شهر پرجمعيت قزوين را احاطه كرده بود هوس مىكند كه بر زين زبرجدين خود چندى هم چهارنعل بتازد .\r\n\r\nقزوين -\r\nشهرت دارد اين شهر داراى چهل هزار نفر جمعيت است ، ولى شايد بيش از دو سوم اين مقدار سكنه نداشته باشد اول شهر بزرگ ايران است كه مسافر تازه‌وارد ملاحظه خواهد كرد و در نظر او وضع و شكل شهرهاى ايرانى را كه نمونه‌هاى مشابه آن را فراوان خواهد ديد نمودار مىسازد و مانند چند شهر ديگر روزگارى پايتخت مملكت بود و از اين بابت با بلاد ديگر از قبيل اصفهان و شيراز و تهران و تبريز و سليمانيه و اردبيل و نيشابور و مشهد قدر و مقام برابر داشته است و مثل بسيارى از آن شهرهاى هم‌طراز آفتاب عظمت و جلالش غروب كرده است و ميدان‌هاى خالى و آثار ويرانى دارد حاكى از اين‌كه روزگارى مقر باشكوه فرمانروايان بوده است .\r\nمىگويند شاپور دوم ( ذو الاكتاف ) « 1 » آنجا را بنا كرد و از مراكزى بود كه\r\n\r\n\r\n","description":"","footnote":"\r\n( 1 ) - در كتاب ايستويك ذكر شده است كه آن در سال 150 ميلادى اتفاق افتاده در صورتى كه پادشاهى شاپور دوم از 310 تا 379 ميلادى است . بعضىها نيز روايت كرده‌اند كه بانى قزوين شاپور -\r\n","page_name":" 71 ","page_number":87},
  {"content":"\r\n\r\nحسن صباح در سال 1078 ميلادى تسخير نمود و در اروپا با تفسير و ترجمهء آزاد عنوان او كه شيخ جبل بود در زمان صليبيون به حشيشيون شهرت يافتند و ماركوپولو طريق اصلى تعليم مريدانش را به طرز شيرينى بيان كرده است و قلعهء غيرقابل تسخير وى در الموت يعنى لانهء عقاب فقط در سى ميلى قزوين در كوهستان واقع بوده است . « 1 » قزوين در دورهء خاندان صفوى به اوج شهرت رسيد و بوسيلهء دومين پادشاه اين دودمان يعنى شاه طهماسب اول ( 1524 - 1575 ) پايتخت شد .\r\nاين تغيير محل را مورخان به آن دليل نسبت داده‌اند كه چون اين پادشاه قادر نبود از تبريز در مقابل حملهء تركها دفاع كند ناگزير در صدد برآمد پايتخت را به نقطه‌اى كه از اردبيل به حد كافى دور باشد در همانجائى كه اهالى به نسب خانوادگى او واقف بودند انتقال بدهد و بعد از پنجاه سال كه شكوه و جلال پايتخت داشت اصفهان بجاى قزوين مركز مملكت شد .\r\nشاه عباس كبير در پايتخت جنوبى كانون مناسب‌ترى براى قلمرو خويش كه پيوسته در توسعه و ترقى بود سراغ كرد . پيترو دلاواله جهانگرد ايتاليائى كه در سال 1618 ميلادى يعنى زمان حيات شاه عباس در اصفهان بود آنجا را محل ممتازى كه درخور اقامتگاه همايونى باشد نيافته بود و نوشته است كه فقط دو چيز در آنجا قابل توجه مىنمود يكى دروازهء قصر شاهى و ديگر ميدان بزرگ .\r\nدر صورتىكه سر تامس هربرت وقايع‌نگار جالب‌توجه سفارت سرددموركتن كه از جانب چارلز اول به دربار شاه عباس بزرگ آمده بود و همسفر سر رابرت شرلى و نمايندهء انگلستان بود بعد از مذاكره بىثمرى با پادشاه ايران در شهر اشرف ( بهشهر ) به سال 1627 ، راجع به قزوين نوشت كه : « در عظمت با هر شهر بزرگ\r\n\r\n\r\n","description":"","footnote":"\r\n- اول ( 240 - 276 ميلادى ) است . براى شرح تاريخ قزوين بوسيلهء نويسندگان متقدم رجوع شود به كتاب اصطخرى ( المسالك و الممالك ) و ياقوت در كتاب جغرافيا و سفرنامهء ناصر خسرو . م . ش . مينيارد در چاپ سفرنامهء ناصر خسرو كه خود انتشار داده است نام چند تن از تاريخ‌نويسان اهل قزوين را ذكر مىكند .\r\n( 1 ) - قلعهء الموت كه گويا بعد از فتح و خرابى آن به دست هلاكو خان تجديدبنا شده باشد در دوره‌هاى بعدى در زمان صفويه زندان عناصر صاحب مقامى بود كه از نظر مىافتاده‌اند و همين كه زندگى اين قبيل حضرات مايهء دردسر مىنمود از بالاى سنگى كه در نوك قلعه بود به پائين پرت مىشده‌اند .\r\n","page_name":" 72 ","page_number":88},
  {"content":"\r\n\r\nديگر در امپراتورى ايران برابر است ، غير از سپهوان ( اصفهان ) « 1 » محيط ديوارهاى آن هفت ميل و جمعيتش 200000 نفر است . در اينجا سررابرت شرلى بيچاره كه از امتناع پادشاه در اجازهء شرفيابى آزرده‌خاطر و دلگير شده بود در 13 ژوئيهء 1627 وفات كرد و در آستانهء دروازه او را به خاك سپردند « 2 » و ده روز بعد نيز همسفر او سرددموركتن كه دچار عارضهء اسهال شده بود از دنبال او راه گور پيش گرفت . « 3 »\r\nنيم‌قرن بعد كه شاردن به سال 1674 در قزوين بود نوشت كه باروهاى شهر در آن موقع خراب بوده و شهر با آنكه تمام بساط و اسبابى را كه لازمهء دربار باشكوهى است از دست داده بود باز 12000 خانه و صدهزار نفر جمعيت داشت و از مختصات عمدهء آن ، كاخ اعيان‌زادگانش بود كه طى چندين نسل از پدر به پسر انتقال يافته بود « 4 » قزوين را افغانها به سال 1722 و تركها در سال 1725 تصرف كردند و از آن پس هم چند بار از زلزله‌هاى شديد لطمه ديد .\r\nاز جملهء آثار دوران عظمت گذشته در قزوين قصر سلطنتى است كه شاه - طهماسب ساخته بود و شاه عباس كبير آن را توسعه داد و حالا ويران است ، ولى سردر بزرگ آن به نام عالىقاپو مانند سردر ديگرى در اصفهان هنوز هست .\r\nمسجد جامع كه اصلا بوسيلهء هارون الرشيد در قرن هشتم ساخته شده هنوز باقى\r\n\r\n\r\n","description":"","footnote":"\r\n( 1 ) - هربرت در مورد املا بيشتر تابع صوت و صدا بوده نه درستى آن و به همين دليل جلفا را جلفه و تهران را تيرون و لاريجان را لارىجون و پادشاه را كه لقب فرمانرواست پوت‌شا ذكر كرده و قبل از آن عمال انگليسى هم در گيلان شاه طهماسب را شاتامس نوشته‌اند كه هيچ برازندگى شاهانه ندارد .\r\n( 2 ) - من از ذكر عبارت عجيب هربرت در اينجا خوددارى نتوانم نمود :\r\n« لذا ناراضىها فراآمدند ، نه در واقع اين تير مرگ بود كه او را از پيشرفت بازداشت چون كه در 13 ژوئيه اين دار فانى را در بزرگترين بحران عمر خويش بازگذاشت « از كتاب چند سال مسافرت در ايران چاپ سوم » .\r\n( 3 ) - مثل ناراضىها با عناد طولانى و حال زار و چهارده روز كه از ناخوشى و سرماخوردگى رنجور شده بود و چنان كه من گمان مىكنم به سبب خوردن ميوهء زياد و يا استنشاق بيش از اندازه هواى سرد تبريز آن مرد يعنى سرددموركتن سفير ما به سراى باقى شتافت در 23 ژوئيه وى با دنيا وداع كرد .\r\n( 4 ) - سفرنامه صفحات 378 - 382 رجوع شود به توصيف شهر قزوين در سال 1600 تأليف جان كارت رايت واعظ و سياح جلد دوم و سفرنامهء سال 1671 تأليف جان استريوس جلد سوم فصل 24 .\r\n","page_name":" 73 ","page_number":89},
  {"content":"\r\n\r\nاست و بناى عظيمى است با دو منارهء شكسته كه از كاشى آبى است ؛ محوطهء وسيع متروك اما مسجد عمدهء آنجا مسجد شاه است كه بوسيلهء آقا محمد خان و فتحعلى شاه در محل سابق بناى شاه طهماسب و شاه عباس ساخته شده است . ولى با آنكه قزوين وضع ممتاز ديرين خود را از دست داده است از اين لحاظ كه نقطهء اتصال سه راه رشت به تهران ، تبريز به تهران و قم به تهران « 1 » است و تاكستان - هاى آن‌كه شراب معروفى در ايران توليد مىكند و پارچه‌بافىاش كه درخور توجه است بر اهميت آن مىافزايد و در كنار آثار انحطاط آبادانى و شكوه قديم اينك آثار رفاه و ظاهرى قابل‌توجه دارد .\r\nاين شهر دروازه‌هاى پرشكوه جديد و بهترين مهمانخانه را در ايران داراست و فقط يك مهمانخانه ديگر نظير آن در ايران هست . اين هتل در جوار پستخانه و در باغ بزرگى كه خيابانهاى مشجر و وسيعى دارد واقع شده است و شامل يك عمارت دو طبقه خوش‌تركيبى است و ايوان بزرگى هم دارد كه مختص حاكم قزوين است كه اقامتگاهش از آنجا زياد دور نيست و حالا ادارهء مهمانخانه با اوست .\r\nاطاقهاى مفروش و مرتب و خوراك خوب آن براى مسافران وسايل تجملى عالى است . بعلاوه در قزوين يك ايستگاه مشترك تلگراف ايرانى و هند و اروپ هست كه سيم‌هاى آن تهران را به تبريز مربوط مىكند و ادارهء سيم آنجا به رشت را ايرانيان در دست دارند\r\n\r\nراه درشكه‌رو به تهران -\r\nاز مهمانخانهء قزوين مىتوان درشكه‌هاى بىفنر و ارابهء چهارچرخ اروپائى فراهم كرد كه مسافر را در بقيهء صد ميل راه تا تهران حمل كند و بايد حتى الامكان از آن استفاده بنمايد چون راهى كه مىگذرد يكى از دو جادهء ساخته‌شده در سراسر ايران است . در اينجا از وضع و ترتيبات مسافرتى بهره‌مند مىشود كه تا چند ماه تجديد نخواهد شد .\r\nاين راه را بيست و چهار فرسخ كامل محسوب مىدارند يا 96 ميل و به\r\n\r\n\r\n","description":"","footnote":"\r\n( 1 ) - از اين راه اكثر مسافران قرون هفدهم و هجدهم پيش از اينكه تهران پايتخت شده باشد عبور كرده‌اند مانند شاردن ، استريوس ، لوبرن و ديگران .\r\n","page_name":" 74 ","page_number":90},
  {"content":"\r\n\r\nشش منزل تقسيم مىشود هركدام 16 ميل ، ايستگاههاى بين راه ساختمانهائى آجرى است كه وسايل پاكيزه‌اى براى توقف شبانه دارد و عبارتند از كاونده ، قشلاق ، ينگى امام ، حصارك و شاه‌آباد . اين جاده را با راههائى كه در اروپا هست نبايد اشتباها مقايسه كرد فقط راهى است خاكى و صاف و عريض كه سنگ - فرشهاى آن گاهى شايد با مسير خطآهن پرشيبى اشتباه بشود باوجوداين مىگويند هزينهء ساختمان اين راه هر ميل 640 تومان شده است . اگر قبلا محل ديگرى براى سكونت در نظر گرفته نشده باشد دو مهمانخانهء كوچك در مركز شهر نزديك ميدان بزرگ هست كه مديرى فرانسوى بنام پره‌و  Prevot  دارد كه سابقا شيرينى - پز شاه بود .\r\n\r\nجادهء پستى -\r\nراه پستى سابق كه علاقه‌مندان به سفر چاپارى ممكن است ترجيح بدهند از جنوب جادهء درشكه‌رو مىگذرد و چاپارخانه‌هاى آن در عبدل‌آباد سفرخوجه يا خواجه ، سنقرآباد و ميان جوب است بين اين دو راه در كرج ميان دو ايستگاه آخرى در 26 ميلى تهران كاخى و شكارگاهى است به نام سليمانيه متعلق به شاه كه فتحعلى شاه جد شاه فعلى در 1812 ساخته است « 1 » و آن در كنار رودخانهء كرج كه نهر قشنگى است ساخته شده و اين رودخانه از دره‌اى در كوهها فرو - مىريزد و آب آن را هرروز در مشكى براى فتحعلى شاه به تهران مىبرند .\r\nدر بناى مزبور دو تصوير بزرگ در چهارچوبى هست ، كار عبد اللّه خان نقاش معروف دربار قاجار در اوايل پادشاهى اين خاندان يكى دربار آقا محمد خان و ديگرى فتحعلى شاه را نشان مىدهد .\r\n\r\nجادهء كاروان -\r\nكسانى كه با كاروان مسافرت مىكنند ممكن است چارواداران آنها را بين قزوين و تهران از راههاى ديگر ببرند و آن بسته به فصل\r\n\r\n\r\n","description":"","footnote":"\r\n( 1 ) - وقتى كه سرگور اوزلى و موريه در بازگشت از مأموريت تهران در سال 1812 از اين راه مىگذشتند ، اين بنا در دست ساختمان بود « سفرنامهء موريه مسافرت دوم » و مىگويند هزينهء آن از پولى بوده است كه با حمله موفقيت‌آميزى كه بوسيلهء يكى از فرزندان فتحعلى شاه به محله كردنشين سليمانيه بدست آمده بود فراهم گرديده و به آن نام هم خوانده شده است .\r\n","page_name":" 75 ","page_number":91},
  {"content":"\r\n\r\nسال و قيمت عليق است . آزادى انتخاب اين همه راهها به مسافر تازه‌وارد وانمود خواهد كرد در كشورى كه طرق عادى مسافرت وجود ندارد ، اما بر طبق قاعده نيك قادر است براى رسيدن به مقصد هريك از راههائى را كه دلخواه اوست انتخاب كند . فقدان حصار و علامات و پرچين و خندق بين اراضى و املاك ( غير از راه آبها ) ميان زمين‌هاى مزروع يا بيابان‌هاى سنگلاخ كه به اين جهت قادر است از هر طرف تا چندين ميل چهارنعل بتازد به مسافر در سرزمين ايران آزادى عمل بيشترى از ساير كشورهاى جهان مىدهد .\r\nدر راههاى درشكه‌رو كه معمولا محل رفت‌وآمد است مدت مسافرت از رشت تا تهران بنابر ميزان سرعتى كه طى منازل اول در موقع اسب‌سوارى رعايت شده باشد سه تا چهار روز است .\r\n\r\nمدت مسافرت -\r\nاين طريقهء اصلى و آسان‌ترين راه رسيدن به پايتخت مملكت از طرف درياى خزر مىباشد . در صورت استثنائى شرايط مساعد و ارتباط - دادن كامل ترن و كشتىها ، سفر از لندن به تهران در ظرف دو هفته مقدور خواهد بود و در اكثر موارد روىهمرفته بيش از سه هفته طول مىكشد . حال مىپردازم به جاده‌اى كه از راه شمال غربى به خاك ايران مىرسد و مقصد شهر عمدهء تجارتى تبريز است كه از آنجا از طريق قزوين با سرويس پستى به تهران مىروند ، مسافت تا تبريز 360 ميل است .\r\n\r\n2 - جادهء طرابوزان - تبريز -\r\nاز جاده‌هائى كه در اين خط سير هست دوتا از آنها يكى راه كاروانى است كه كالاى تجارتى غير از اجناس روسى را حمل و نقل مىكند و براى آنكه از عوارض سنگين گمركى باطوم و كرايهء حمل بار راه‌آهن ماوراء قفقاز اجتناب شده باشد از بندر تركيه يعنى طرابوزان كه در گوشهء جنوب شرقى درياى سياه است شروع و از آنجا در جاده‌اى كه ناهموار و دشوار است راه تا تبريز 500 ميل است .\r\nاين جاده كه من شرح آن را در فصل مربوط به تجارت ايران باز خواهم گفت و در نيمهء اين قرن غالبا بوسيلهء بازرگانان انگليسى اختيار شده است بخصوص\r\n\r\n","description":"","footnote":"","page_name":" 76 ","page_number":92},
  {"content":"\r\n\r\nاز وقتى كه روسها در سال 1883 راه ترانزيت آزاد را از طريق قفقاز بسته‌اند ترديدى نيست كه نزديك‌ترين راه حمل كالاى تجارتى به تبريز است ، ولى احتمال نمىرود كه راه مسافرى بشود مگر آنكه مسافر علاقه‌مند باشد كه قلعهء ترك واقع در ارزروم را كه در سر راه است بازديد و يا بخواهد كه در حين عبور وضع ارامنه و كردها را مطالعه بكند . « 1 »\r\n\r\nجادهء تفليس - تبريز -\r\nراه سوم همان است كه واردات و صادرات روس از آنجا حمل‌ونقل مىشود و همچنين بوسيلهء عدهء كثيرى از مسافران كه از طريق تفليس به تبريز مىروند مورد استفاده قرار مىگيرد . به اين ترتيب كه از جلفا كه در كنار رودخانهء ارس واقع و سرحد ايران و روسيه است عبور مىكنند سابقا تفليس مبدأ اين خط سير براى تمام مسافران بود كه از طريق خشكى مىآمدند « 2 » ولى از موقعى كه خطآهن در كوههاى قفقاز كشيده‌اند ايستگاه اكستافه كه در پنجاه ميلى مشرق تفليس واقع شده است مبدأ عزيمت مىباشد از همانجائى كه مسافر قطار\r\n\r\n\r\n","description":"","footnote":"\r\n( 1 ) - اين موضوع را سرهنگ استيوارت ( 1835 ) در كتاب « خاطرات يكى از ساكنان شمال شرقى ايران » صفحات 138 - 76 و ش . تكيه ( 1832 ) در شرحى راجع به ارمنستان و ايران جلد اول و م .\r\nواگنر ( 1843 ) « مسافرتهائى در ايران » مجلدات دوم و سوم و آرم وامبرى ( 1862 ) در كتاب « ايران سرزمين ائمه » بيان نموده‌اند . فهرست منزل‌هاى كاروانى بين طرابوزان و تبريز و مدت مسافرت از روى ساعت بين هركدام ( ساعت تركى يا ميزان از لحاظ وقت درست نقطهء مقابل فرسخ ايرانى است كه ميزان از روى مسافت است مثلا حركت يك حيوان باربر در ساعت به شرح زير است : طرابوزان حويزليك 6 ساعت خمس كل 5 ارداب 8 گمش‌خانه 5 مراد خان 5 كدراك 5 باىبورت 6 كوپ‌داغ خان 6 آش قلعه 9 ايليچا 8 ارزروم 3 حسن قلعه 6 عمراكوم 5 دلىبابا 6 طيار 5 ملا سليمان 7 قره كليسا 7 تشلىچاى 5 ديادين 6 قزل‌ديزه 5 اواجيك ( مرز ايران ) 5 قرآئينه 7 رورووا 6 پره 6 خوى 3 سيد حاجى 5 نسيه 6 ديزا خليل 7 ميانه 6 تبريز 3 جمع 172 ساعت . يا به حساب سه ميل در ساعت 516 ميل . سرهنگ استيوارت اين مسافت را در سال 1835 ، 490 ميل محاسبه كرده بود .\r\n( 2 ) - شرح مسافرت از تفليس به تبريز در سفرنامهء شاردن 1671 و سفرنامهء دوم جى . بى .\r\nموريه 1814 و كتاب سرهنگ استوارت 1835 به نام خاطرات يك نفر ساكن شمال ايران و كتاب خاطرات يك مأمور سياسى . ايستويك ( 1860 ) و كتاب اى . اچ . مونزى 1865 بنام « مسافرتى از راه قفقاز » و مقالهء هوتوم شيندلر 1881 در مجلهء ايران‌شناسى چاپ برلن و مادام ديولافوا ( 1881 ) در كتاب ايران و اچ - بيندر ( 1884 ) در كتاب كردستان درج شده و نويسندهء اخير شرح درستى دربارهء مسافرتى كه اكنون بوسيلهء خطآهن به اكستافه و با وسيلهء نقليه‌اى به جلفا و با چاپار تا تبريز برگزار مىشود نوشته است .\r\n","page_name":" 77 ","page_number":93},
  {"content":"\r\n\r\nراه‌آهن را ترك مىكند « 1 » و وسيلهء حمل‌ونقل يا اسب ، كرايه مىشود « 2 » از اكستافه تا جلفا 250 ميل است كه مسافر از شهر جالب‌توجهى كه پايتخت ارمنستان روس است عبور خواهد كرد .\r\nو از آنجا مىتواند سفرى هم به كانون مذهبى ارامنه يعنى اچميازين بكند .\r\nدر جلفا با پل شناور از رودخانهء ارس عبور مىكنند و به خاك ايران وارد مىشوند و پس از انجام تشريفات در گمركخانه برنامهء سفر مسافر مشتمل بر چاپارخانه و غلام پست و اسبهاى وارفته و خستگى تن و راههاى ناهنجار كه شرحش را قبلا داده‌ام و در بين رشت و تهران هست آغاز مىشود . مسافت از جلفا به تبريز در حدود 80 ميل يا به اصطلاح ايرانيها پنج منزل هركدام چهار فرسخ است .\r\nايستگاههاى پستى و مسافت‌ها به شرح ذيل است :\r\nنام ايستگاه / مسافت به فرسخ / مسافت تقريبى به ميل\r\nجلفا / - / -\r\nايراندبيل ، گلين‌قيه / 5 / 20\r\nمرند / 5 / 24\r\nصوفيان / 5 / 17\r\nتبريز / 5 / 23\r\nجمع / 20 فرسخ / 84 ميل\r\n\r\n\r\n","description":"","footnote":"\r\n( 1 ) - مدت مسافرت از تفليس به اكستافه سه ساعت و نيم با ترن سريع و پنج ساعت با قطار معمولى است . كرايهء ترن درجهء اول 5 منات روسى است .\r\n( 2 ) - براى اين منظور حوالهء پستى در تفليس تهيه مىشود و مشعر بر اين است كه حامل قادر است اسب كرايه اكتسافه به جلفا ( نه جلوتر ) 30 تا 40 روبل . كرايهء اسبهاى پستى با نرخ سه كوپك هرورست ( دو سوم ميل ) براى هر اسب . بعلاوه مطابق مقررات 20 كوپك انعام در هر منزل براى راننده خواهد بود . منازل بين اكتسافه به اوزونتالى 5 / 22 ورست ، كاروانسرا 5 / 17 ترساچاى 5 / 18 دليجان 5 / 14 سمونوفسكا 5 / 18 هلنوفسكا 5 / 21 آشتى 5 / 16 خونتاناكا 12 ايليار 5 / 19 ايروان 15 آقا حمدالى 13 كمرلو 15 دولو 5 / 18 صدرك 5 / 18 باشنوراس‌شين 5 / 22 ترخان 10 كيرواك 19 بجوكدوسى 5 / 12 نخجوان 21 علينجاچاى 25 جلفا 13 جمع 4 / 3633 ورست يا 5 / 242 ميل . در ايستگاههاى فوق تلگرافخانه هست و همچنين منشى ادارهء تلگراف هند و اروپ در اكستافه و دليجان ( كه جاده به قارص از آنجا منشعب مىشود ) آشتى ، ايروان ، صدرك و نخجوان .\r\n","page_name":" 78 ","page_number":94},
  {"content":"\r\n\r\n\r\nتبريز به تهران -\r\nراجع به تبريز من چنان كه بايد و شايد شرحى در فصل مربوط به ايالات شمال غربى ايران بيان خواهم كرد . جادهء از تبريز به تهران دومين راه پرعبور و مرور در ايران است و مسافران سرشناس بسيارى از اين راه گذشته و شرح مشاهده و تجربيات خود را شامل دو قرن « 1 » براى ما باقى گذاشته‌اند . ايستگاههاى پستى و مسافت‌ها تا قزوين به قرار ذيل است ، قسمت نهائى از قزوين به تهران را قبلا نوشته‌ام :\r\nنام منزلها / مسافت به فرسخ / مسافت تقريبى به ميل\r\nتبريز / - / -\r\nسعيدآباد / 6 / 20\r\nحاجى آقا / 4 / 13\r\nگجين / 5 / 20\r\nتركمانچاى / 5 / 19\r\nميانه / 6 / 24\r\nجمال‌آباد / 3 / 12\r\nسرچم / 4 / 12\r\nآق‌مزار / 4 / 5 / 13\r\nنيك‌بى / 3 / 12\r\nزنجان / 6 / 5 / 18\r\nسلطانيه / 6 / 5 / 23\r\nخياه يا هيدج / 5 / 5 / 20\r\nقروه / 4 / 5 / 19\r\nسياه‌دهن / 5 / 5 / 17\r\nقزوين / 6 / 5 / 18\r\nجمع / 72 فرسخ / 5 / 263 ميل\r\n\r\n\r\n","description":"","footnote":"\r\n( 1 ) - من فقط نام چند تن از ايشان را ذكر مىكنم : سرجان شاردن ( 1671 ) كتاب مسافرت به ايران . جىپى . موريه ( 1809 ) سفرنامه اول . سردبليو . اوزلى ( 1812 ) سفرنامه جلد سوم . سر آر .\r\nكى . پورتر ( 1818 ) سفرنامه جلد اول . سرهنگ استيوارت ( 1835 ) خاطرات يكى از ساكنان شمال ايران .\r\nليدى شيل نظرى به زندگانى مردم در ايران . اى . اچ مونزى ( 1865 ) سفرى از راه قفقاز . مادام ديولافوا ( 1881 ) كتاب ايران .\r\n","page_name":" 79 ","page_number":95},
  {"content":"\r\n\r\nبنابراين مسافت كلى از تبريز به تهران 360 ميل و از جلفا به تهران 440 ميل است .\r\n\r\nجاهاى قابل‌ملاحظه\r\nدر جاده‌اى كه مذكور افتاد چند محل قابل‌توجه مخصوص است .\r\nتركمانچاى همان دهكده‌اى است كه در 21 فوريه 1828 عهدنامه معروف بين ايران و روس را پاسكيه‌ويچ از جانب امپراتور روس و عباس ميرزا از طرف فتحعلى - شاه پدر خود امضا كرد . با امضاى اين معاهده به دورهء جنگى دوساله خاتمه داده شد و ايران ، نخجوان و ايروان را از دست داد و ناگزير به پرداخت سه ميليون و نيم ليره غرامت گرديد و فتوحات روس را كه از اوايل قرن حاضر در اين منطقه آغاز شده بود قطعى نمود و تفوق عظيم نظامى فاتح را در شمال غربى استوار ساخت و از آن پس آذربايجان همواره گرفتار بيم و هراس دولت عظيم شمالى زيسته است .\r\n\r\nساس ميانه\r\nميانه كانون قديم و شكارگاه مطلوب غريب گز معروف يا همان آرگاپرسيكوس است و از مهارتش در نيش زدن ، داستانها تعريف كرده‌اند ، ولى نكتهء قابل‌توجه كه اشتهار ميانه به عنوان مركز اين آفت ظاهرا مربوط به دورهء اخير است چون در هيچ‌يك از سفرنامه‌هاى قرن هفدهم از شاردن به اين طرف و حتى ديرتر هم اشاره‌اى راجع به اين حشره كه به ميانه منسوب شده است نديده‌ام . نيش آن بىخطر نيست و ميگويند براى مسافر بيگانه حتى خطر جانى دارد و احمقانه اظهار ميدارند كه در اهل محل بىتأثير است هرچند كه ايشان براى اجتناب از خطر احتمالى آن از وجود خودش داروى نجات مىجويند به اين ترتيب كه خود حيوان را در لقمه نانى به خورد مسافر غريب ميدهند .\r\nاين مخلوق كه از انواع قدرى متفاوت آن در اكثر نقاط ايران يافت مىشود ( مانند مزره و شاهرود و غيره ) از ساس اروپائى كمى درشت‌تر است و\r\n\r\n","description":"","footnote":"","page_name":" 80 ","page_number":96},
  {"content":"\r\n\r\nرنگ خاكسترى تند با چند خال سرخ در پشت دارد « 1 » از جمله داروهاى درمانى معالجين ايرانى يكى اين است كه هرگاه كسى را ساس بگزد يك پياله دوغ به او مىنوشانند سپس او را در تابى كه از سقف آويزان است وارونه قرار مىدهند و آنقدر مىگردانند تا حالش به كلى منقلب شود و با اين طرز جسورانهء مداوا ميپندارند كه زهر حيوان بطور مؤثرى دفع مىشود .\r\nراه علاج ديگر اين است كه نقطهء گزيده را با پوست گرم گاو نرى كه تازه كشته شده باشد مىپيچند ولى بايد انصافا گفت كه عده‌اى هستند كه اصلا به اين موضوع نيش جرار ساس ميانه هيچ اعتقادى ندارند . دكتر كورميك كه مثل پدر خود قبل از او چندين سال با سمت پزشك شاه در ايران زيسته است معتقد بود كه شايعات راجع به ساس افسانهء پوچى بيش نيست . از طرف ديگر اشخاصى را ميشناسيم كه ماهها گرفتار همين گزيدگى ساس بودند از يك دسته پياده‌نظام كه از تبريز به تهران مىرفتند در آوريل 1891 ناچار شدند 130 نفر را به همين علت در بيمارستان بسترى سازند . كوتزبو در سال 1817 دو مورد جديد را ذكر نموده كه هردو به ضايعهء جانى منجر شده است . « 2 »\r\n\r\nزنجان و سلطانيه -\r\nاكنون شرح زنجان و سلطانيه را كه باقى مانده است بيان ميكنم . زنجان شهر عمده‌اى است كه بيست هزار نفر سكنه دارد و كرسى منطقهء خمسه است و مركز مستحكم اصلى فرقهء بابيها بوده است در همين‌جا در سال 1850 پس از اعدام باب در تبريز از پيروان متعصب وى كشتار عظيمى شده است . سلطانيه يكى از پايتختهاى قديمى است كه فعلا اثرى از گذشتهء آن نيست .\r\nسه قرن پيش مسافران از قصرهاى عالى و مساجد آن صحبت داشته و شرح و تفصيلى از وضع ظاهرى و حومهء آن بجا گذاشته‌اند . جنگ و زلزله و مرور\r\n\r\n\r\n","description":"","footnote":"\r\n( 1 ) - رجوع شود بضميمهء كتاب ايستويك راجع به اين موضوع جلد دوم و كتاب تاريخ طبيعى حشرات تأليف بارن والكنر .\r\n( 2 ) - يكى از اين دو نفر كارمند انگليسى كنسولگرى بريتانيا در تبريز بود ، ديگرى قزاقى كه در خدمت وزير مختار روس بارن ورده  Wrede  . شرح اين موضوع در كتاب داستان مسافرت در شرق مندرج است .\r\n","page_name":" 81 ","page_number":97},
  {"content":"\r\n\r\nزمان و بلهوسى سلاطين تمام موجب انحطاط كنونى آن گرديده است و فعلا در كنار آرامگاه سلطان خدابنده به حال وارفتگى افتاده و فقط شبحى از دوران گذشته است . « 1 »\r\n\r\n4 - جاده مشهدسر به تهران -\r\nچون فوقا شرح دوتا از راههاى عمدهء ورود به ايران را از سمت شمال غربى و شمال بيان داشتم باقى ميماند دو راه ورودى فرعى ديگر از سمت شمال از طريق درياى خزر به مقصد تهران كه كمتر مورد استفاده است ، زيرا كه بواسطه فقدان وسايل رفت‌وآمد از نقاط بسيار مشكل بشمار مىرود .\r\nاولين اين دو راه از كنار رشته‌هاى البرز از بندرگاه مشهدسر ( بابلسر ) در ساحل جنوبى درياى خزر بين رشت و استرآباد از راه بارفروش ( بابل ) و آمل به تهران است .\r\nمشهدسر مدفن سر ( كه بنابر روايت ابراهيم برادر امام رضا را در آنجا سر بريده‌اند ) يگانه بندر مازندران و از اين لحاظ مانند نام ساير بنادر بىمسماى ايران است .\r\nرودخانه‌اى در اينجا به دريا ميريزد و با كمك بادهاى شديد كه غالبا از جانب غرب ميوزد در دهانهء آن مانعى فراهم ميسازد ازاين‌رو كشتىهاى شركت قفقاز و مركورى كه از رشت به اينجا رفت‌وآمد دارند ناگزير در فاصلهء دورى در دريا لنگر مىاندازند .\r\nاز لحاظ مسافت اين خط نزديكترين راه بين درياى خزر و تهران است مسافت آن تا بارفروش 15 ميل تا آمل 38 ميل و از راه دماوند به تهران 160 ميل يا پنج روز سفر با كاروان است يك خطآهن كه بد ساخته شده است بوسيلهء يكى از ثروتمندان ايرانى ( حاجى امين الضرب . م ) از كنار دريا در نزديكى اينجا\r\n\r\n\r\n","description":"","footnote":"\r\n( 1 ) - در اوايل قرن حاضر فتحعلى شاه سلطانيه را مقر تابستانى خويش ساخته بود و با قشون و دربار و حرم‌خانه ماه‌هاى گرم هر سال را در آنجا توقف و وقت خود را به شكار و خوش‌گذرانى صرف مىكرد ، ولى پس از آنكه روسها به سال 1828 تا تركمانچاى آمدند و آن همه به اين پناهگاه قبلهء عالم نزديك شدند ديگر سلطانيه درخور شؤونات حضرت شهريارى نبوده است براى ملاحظهء نقشه اراضى و ارتفاعات و تعميرات مقبرهء خدابنده رجوع شود به جلد اول كتاب تكسيه در باب ارمنستان و همچنين كتاب پىكوست « بناهاى مدرن در ايران » .\r\n","page_name":" 82 ","page_number":98},
  {"content":"\r\n\r\nاز محمودآباد به آمل كشيده شده است و چنان كه در ايران شايستهء انتظار است حال به صورتى خراب افتاده ولى لنگرگاه مشهدسر و جادهء از آنجا را براى حمل و نقل كالاى تجارتى روس به مازندران و حتى به تهران مورد استفاده قرار ميدهند .\r\nجاده‌اى هم از آمل بوسيله مهندس اتريشى گاستيگر خان به فرمان فتحعليشاه ساخته شده ، اما با وجود مزيت ترديدناپذير آن از لحاظ كوتاهى راه به تهران باز نميتوان گفت كه اين جاده با خط رشت و تهران قابل رقابت است .\r\n\r\nجادهء گز به تهران\r\nجادهء فرعى ديگر از بندر گز است واقع در انتهاى جنوب شرقى درياى خزر كه از آنجا ميتوان راه ارتباطى با جادهء بارفروش برقرار كرد و يا از راه ديگرى به استرآباد ( 23 ميل ) رفت و از راه گردنه‌هاى تندى ( 65 ميل ) به شاهرود رسيد كه محل عبور جادهء پستى بين تهران و خراسان است . من راجع به اين نقاط شرح وافى و كافى بعدا بيان خواهم كرد و در اينجا فقط از لحاظ اينكه خط سير ورود به ايران است به ذكر آن پرداخته‌ام .\r\n\r\n6 - جادهء عشق‌آباد به مشهد\r\nاندكى به سمت شرق خطآهن ماوراء بحر خزر واقع است كه اخيرا روسها در اين نواحى تازه فتح شده خويش در شمال ايران ساخته‌اند و از آنجا وسيلهء ارتباطى به عشق‌آباد هست كه پايتخت نظامى و ادارى روس در شمال ايران است و مشغول ادامه دادن آن خط در سمت مرز ايران به طرف قوچان و مشهد ميباشند .\r\nبدين‌ترتيب در دو سال اخير راه تازه‌اى براى رسيدن به شمال شرقى ايران پيدا شده است كه سابقا وجود نداشت و عبور از آن با اطمينان خاطر غيرممكن بود .\r\nاين نكته كه وضع جادهء جديدى كه به طرف خراسان ساخته‌اند هنوز انتشار نيافته است و ضمنا علاقه اينجانب در بازديد از نواحى مرزى و ديدن مشهد ، كرسى اين ايالت بر آنم داشت كه در صورت امكان از اين راه به ايران بروم .\r\nافسران انگليسى كه در مشهد خدمت ميكرده‌اند چندبار اجازهء مسافرت\r\n\r\n","description":"","footnote":"","page_name":" 83 ","page_number":99},
  {"content":"\r\n\r\nاز اين راه را براى رفت و برگشت به محل مأموريت خود تحصيل كرده بودند .\r\nمن كه سال پيش با خطآهن ماوراء بحر خزر سفر كرده بودم با اين ترتيب اميدوارى يافتم كه لابد دولت روس از تجديد چنين اجازه‌اى دريغ نخواهد نمود و در واقع اقدام نزاكت‌آميز سفير روسيه در لندن و تشريك مساعى سفير بريتانيا در سن‌پطرز - بورگ خوشبختانه موجب احراز اين مقصود شده است و صفحات آينده حاوى شرح مسافرتم دربارهء آن حدود خواهد بود ، لذا در اينجا به همين اندازه اكتفا مىشود .\r\n\r\n7 - از طريق افغانستان\r\nدر حال‌حاضر هيچ مسافر انگليسى خيال ورود به ايران را از سمت مشرق در سر نمىپروراند . وقوع افغانستان بين هند و ايران در اين منطقه و سياست بسيار سخت‌گيرانه‌اى كه امير عبد الرحمن خان تعقيب مىكند براى هر فرد انگليسى امكان اين قصد را كه از طرف مشرق به ايران وارد شود به كلى غيرمقدور ميسازد .\r\nنام مسافران متعددى را شنيده‌ام كه در قرون گذشته از هندوستان دورهء مغول كبير از راه قندهار به ايران رفت‌وآمد كرده‌اند . حتى در نيمهء اول اين قرن و تا سال 1873 هم اين كار خارج از امكان نبود . در اين سال سروان اچ . سى مارش آخرين نفرى بود كه از اين راه سفر كرد . چندين نفر انگليسى ديگر مانند سروان آرتور كانالى ( 1830 ) آقاى ميتفرد ( 1840 ) و سر لويس پلى  Pelly  ( 1860 ) از ايران به سوى افغانستان عزيمت نموده و از مشهد از طريق هرات و قندهار به هندوستان انگليس رفته‌اند ، ولى با آنكه اين چند تن در عين امان سفر كرده‌اند هرچند كه كارشان بىخطر نبوده است مسافرت از اين راه براى دورهء بعد ممنوع شده است .\r\nازاين‌رو جناح شرقى ايران و كشورهاى ماوراء آن سرزمين مجهول مانده است مگر براى افراد هيئت مرزى يا كسانى كه با تحمل مشقت بسيار از طريق ناشناخته‌ترى به آن صفحات راه يافته‌اند .\r\n\r\n","description":"","footnote":"","page_name":" 84 ","page_number":100},
  {"content":"\r\n\r\n\r\n8 - راه خليج فارس - بندر عباس\r\nدر حين سير حدود ايران به سواحل بحرى جنوب و بنادر خليج فارس ميرسيم .\r\nبعدا من به شرح و تعريف جاده‌هاى تجارتى مختلفى كه از آنجا به داخلهء ايران مىرسيده است خواهم پرداخت و هر مسافرى كه قصد رفتن به ايران را از طريق بندر عباس داشته باشد به آن فصل اين كتاب رجوع خواهد كرد . جاده‌هاى اصلى از بندر عباس شروع و به كرمان و يزد منتهى مىشود ولى به كسانى هم كه بخواهند از بندر عباس راه غربىتر شيراز را انتخاب كنند خاطرنشان ميكنم كه هرچند آمدوشد به ايران از آن راه ديگر به كلى متروك شده است روزگارى يعنى در عهد صفويه كه اصفهان پايتخت ايران بود و زمانى كه ابتدا هرمزد و سپس بندر عباس ( گومبرون ) از بزرگترين بازارهاى خاور بشمار ميرفت اين جاده بيشتر از همهء راههاى ايران مورد استفاده بود و بوسيله چندين مسافر معروف كه تاورنيه و شاردن در رأس آنها بودند شرح و وصف آن بيان شده است .\r\n\r\n9 - جادهء بوشهر به تهران\r\nدر اينجا منظور عمده من تعريف راه ورود اصلى جنوبى است كه در ابتداى اين فصل اشاره كردم كه از لحاظ كثرت رفت‌وآمد بعد از جاده مطلوب رشت در درجه دوم اهميت است و آن در خليج فارس از بندر ( باز ميگويم كه من در مورد ايران از به كار بردن كلمه بندر اكراه دارم ) بوشهر شروع مىشود .\r\nاين همان راهى است كه مسافرانى كه از هندوستان مىآيند انتخاب ميكنند و از همين راه تمام كالاى تجارتى هند و انگلستان به اصفهان و مقدار معتنابهى نيز به تهران ميرسد ، و در اين قرن بيشتر از راههاى ديگر مورد استفاده قرار گرفته و بيش از ساير راهها معروف است چون خودم هم از اين راه ولى از سمت شمال به جنوب رفته‌ام و ناگزير شرح مشاهداتم را بيان خواهم كرد بنابراين در اينجا فقط ميافزايم كه از اين راه به شيراز ، اصفهان ، كاشان و قم به تهران ميروند كه جمعا 770 ميل است ، 170 ميل اول بين بوشهر و شيراز را بايد با كاروان پيمود چون\r\n\r\n","description":"","footnote":"","page_name":" 85 ","page_number":101},
  {"content":"\r\n\r\nخط پستى در اين راه كوهستانى خوب نيست ولى از شيراز به طرف شمال را سوار - كار ميتواند با سروصدا و به همان اندازه‌اى كه مهميز و افسار و لگد ممكن ميسازد تند و تيز بسوى مقصد بتازد .\r\n\r\n10 - جادهء محمره ( خرمشهر ) به تهران\r\nخطرات و ناگواريهاى اين جاده كه نسبتا هم زياد است شايد به زودى با ايجاد راه ورود جديدى به داخل ايران از نقطه‌اى مقدارى دور تر در سمت مغرب در سامان ساحلى جنوبى مرتفع شود همچنانكه توسعه خاك روس در حدود شمال شرقى ايران به ساختمان جادهء عشق‌آباد - قوچان كه اشاره كردم منجر شده است به همان ترتيب نيز مسئله پيشرفت نفوذ بريتانيا در جنوب ايجاب مىكند كه راه تازه‌اى از طريق رودخانهء كارون به اهواز و شوشتر و دزفول و خرم‌آباد و بروجرد به تهران ايجاد شود . در اين قسمت بانك شاهنشاهى ايران جهت اجراى اين نقشه اجازه تحصيل كرده و كار از پائيز 1890 آغاز شده است كه هرگاه با موفقيت تمام شود قسمت كلى رفت‌وآمدهاى آينده بجاى بوشهر از راه جديد خواهد شد كه از بندر ورودى آن تا پايتخت 250 ميل كوتاه‌تر است . راجع به اين موضوع شرح بيشترى در فصل ديگر بازخواهد آمد . در حال‌حاضر راهى را كه بنابر شرح فوق كشيده‌اند براى مسافرت عملى نيست و به بيگانگان هم نبايد توصيه كرد .\r\n\r\nجادهء بغداد - تهران\r\nسيرى در حدود ايران كه خوانندگانم را تا اينجا به انتهاى جنوب غربى خليج فارس و دهانهء رودخانه‌هاى دجله و فرات آورده ضمنا آنها را به دروازهء بغداد نزديك ساخته است و شايد بسيارى از هموطنانم از اين كلام تعجب نمايند كه آنجا يكى از نقاط بسيار جالب‌توجه براى شروع مسافرت به مرز ايران و داخل اين كشور است در اين خط سير نه فقط حمل‌ونقل مقدار عمدهء كالاى تجارتى به ايران و برعكس ديده مىشود ، بلكه چندتا از مشهورترين شهرهاى ايران و آثار قديمى را هم ميتوان بازديد نمود و شايد هم بايد گفت كه فقط از اين راه ميتوان آنها را ديد .\r\n\r\n","description":"","footnote":"","page_name":" 86 ","page_number":102},
  {"content":"\r\n\r\n\r\nراه بغداد -\r\nچند سال پيش هنگامى كه در صدد برآمدم سفرى به بغداد بروم در انگلستان براى تحصيل اين اطلاعات كه از كدام راه بايستى به بغداد رسيد دچار اشكالات فراوان شدم و به مناسبت وضع و موقع خاص خود هيچ شهرى براى مسافر اروپائى آنهمه راههاى متعدد ندارد و با آسانى و در عين‌حال هم با اشكال فراوان در دسترس نيست و آسانى آن منوط به صرف وقت نسبتا زياد خواهد بود .\r\n\r\n1 - جادهء طرابوزان و سامسون -\r\nاز طريق درياى سياه بوسيله يكى از دو جاده ميتوان رهسپار بغداد شد يا از راه طرابوزان و ديار بكر و موصل و رودخانه دجله « 1 » و يا از طريق سامسون و ديار بكر و دجله . پست تركيه از اين راه به اسلامبول رفت‌وآمد دارد و نامه‌هائى كه از اين طريق به مقصد ارسال ميگردد آن‌هم با سرعتى كه مسافر معمولى تاب تحمل آن را ندارد 24 روز بعد از ترك لندن به بغداد ميرسد . « 2 »\r\nسامسون از بنادر درياى سياه است كه بيشتر كشتىهائى كه به اسلامبول رفت‌وآمد دارند در آنجا توقف ميكنند . در هردو مورد مزبور هنگام عزيمت به بغداد ممكن است در بعضى از فصول سال با كلك شناورى از راه دجله به موصل رفت و همچنين از ديار بكر به بغداد رسيد ولى اين هردو كار فقط از عهدهء مسافرى پرطاقت ساخته است .\r\n\r\n\r\n","description":"","footnote":"\r\n( 1 ) - راجع به جادهء بين طرابوزان و ارزروم علاوه‌بر نويسندگانى كه قبلا ذكر شد رجوع شود به كتاب « يادداشت‌هائى دربارهء يك مسافرت » تأليف اچ . سوتر در 1838 و نشريهء انجمن سلطنتى جغرافيائى و بانو بيشاپ ( 1890 ) مسافرتهائى در ايران جلد دوم و در باب جادهء ارزروم به ديار بكر و در نشريهء مزبور به قلم جى . جى . تايلر در صورت جلسات انجمن جغرافيائى پادشاهى .\r\n( 2 ) - منازل بين سامسون و بغداد به قرار ذيل است . رقم بين دو هلال مقدار ساعت بين دو راه است : كواك ( 8 ) علاديك ( 6 ) شيفته خان ( 6 ) آمازيا ( 7 ) ايگنابازار ( 6 ) تورخال ( 7 ) توكات ( 9 ) يالازداق ( 9 ) بهره ( 7 ) سيواس ( 7 ) آرولاش ( 7 ) دلىكلىداش ( 5 ) كنكار يا كنگال ( 4 ) اللهيار خان ( 7 ) حسن چلبى ( 6 ) حكيم خان ( 4 ) سرملى ( 9 ) گمش ميدان ( 9 ) آرپاقوت ( 6 ) خلرپوت ( 6 ) ملاكى ( 6 ) بكر ميدان ( 9 ) ارغان ( 5 ) باكلاش ( 6 ) دياربكر ( 6 ) كمورخانه ( 6 ) شيخان ( 6 ) گاليه يا مردين ( 6 ) دارا ( 6 ) نياسىبين ( 6 ) آسانقر ( 6 ) ديروند ( 6 ) جزيره ( 8 ) تكيه ( 6 ) زاخو ( 6 ) سومائيل ( 7 ) تل‌اكسيف ( 7 ) موصل ( 7 ) زاب ( 10 ) اربيل ( 7 ) كوش‌تپه ( 6 ) التون كوپرى ( 6 ) كركوك ( 9 ) طوق ( 9 ) دوز - خورماتى ( 7 ) صلاحيه ( 9 ) قره‌تپه ( 7 ) دلىعباس ( 9 ) نهروان ( 9 ) جديده ( 5 ) بغداد ( 5 ) شرح قسمت اعظم اين جاده بين سيواس و بغداد را سرگلداسميت ( 1864 ) و تمام آن را ويكنت پولينگتن  Pollington  ( 1866 ) در كتاب « نيمى از دور جهان » بخش دوازدهم بيان كرده است .\r\n","page_name":" 87 ","page_number":103},
  {"content":"\r\n\r\n\r\n2 - جادهء اسكندرون به حلب -\r\nاز راه مديترانه يا اسكندرون از طريق حلب يا بيروت و دمشق هم ميتوان به بغداد رسيد و در هردو مورد پس از عبور از حلب و ترك كردن دمشق مسافر ميتواند يكى از دو راه را انتخاب كند . راه معمولى از اسكندرون ابتدا به حلب كه مسافتى 4 منزل است سپس به دير واقع در كنار فرات 10 منزل و از آنجا به هيت در كنار رودخانه فرات 10 منزل و از آنجا هم به بغداد 4 منزل جمعا 28 منزل است « 1 » از اسكندرون به حلب را ميتوان با اسب و يا بوسيله درشكه در عرض چند روز طى كرد در حلب بايد اسب تا بغداد كرايه كرد و بسته به مقدار كم يا زياد بار و اسباب كه مسافر همراه دارد ميتواند اين راه را در ظرف 14 يا 16 روز طى كند . راه طولانىتر ديگر نيز از حلب ميتوان اختيار كرد از طريق دياربكر 11 منزل موصل 13 منزل و از آنجا تا بغداد بوسيلهء جاده 12 منزل است « 2 » .\r\n\r\n3 - جادهء دمشق -\r\nاز دمشق كه بوسيله راه درشكه‌رو بسيار خوب و سرويس روزانه دليجان ( 9 ساعت با بيروت مربوط است ) راههاى قابل استفاده ديگرى هم هست مثلا از طريق تدمور يا پالميرا و دير كه جمع مسافت را شتر معمولى در عرض 30 روز طى مىكند و شتر جمازه در 13 روز ، وسيلهء نقليهء ديگرى يافت نميشود و راه هم چندان بىخطر نيست « 3 » .\r\n\r\n\r\n","description":"","footnote":"\r\n( 1 ) - به شرح زير : اسكندرون ، خان ، دياربكر ، ليش ( 4 ساعت ) عين البده ( 7 ساعت ) فرمانين ( 7 ) حلب ( 8 ) ديرحفر ( 8 ) مسكينه ( 7 ) ابو حريره ( 8 ) هومام ( 9 ) شريعت محمد آقا ( 5 ) سبخا ( 5 ) حمد الغاليب ( 7 ) تبانى ( 8 ) دير ( 10 ) ميادين ( 10 ) صالحيه ( 11 ) ابو كمان ( 6 ) قايم ( 6 ) ناحيه ( 8 ) آنا ( 7 ) فهيميه ( 7 ) حديثه ( 6 ) جبه ( 8 ) هيت ( 8 ) رمادى ( 10 ) فلاحيه ( 8 ) ابو غريب ( 6 ) بغداد ( 7 ) شرح اين جاده ( با تفاوتهاى اندك ) بوسيلهء ليدى ان بلونت  Anne Blunte  در كتاب طوايف بدوى فرات بيان شده است . حيرت‌انگيز اينكه اين همه از مسافت و سفر از كنار يا در جوار فرات ميگذرد و رودخانه براى تسهيل رفت‌وآمد و ارتباط به كار نمىرود . مدت كوتاهى اقدام به اين كار شده بود در دورهء فرماندارى مقتدرانهء مدحت پاشا در بغداد يك كشتى بخارى بين حله ( بابل ) و مسكينه رفت‌وآمد مىكرد ولى اين كار به منظور نظارت در وضع و حال طوايف بومى بود نه تسهيل كار ارتباط و با از بين رفتن بانى آن اين نقشه هم از بين رفت .\r\n( 2 ) - شرح اين جاده را تريسترام البس در كتاب « مسافرت با كلك شناور و از ميان صحرا » جلد اول بيان كرده و منازل بين حلب و دياربكر بشرح زير است : آخارين ( 7 ) بيگلر بيگى ( 6 ) مسلم ( 7 ) مزار ( 7 ) براجيك ( 4 ) حوا يا ديواك ( 9 ) مشمشه ( 7 ) سوراك ( 6 ) تاينك ( 6 ) قره‌باغچه ( 6 ) خان ( 6 ) دياربكر ( 6 ) جاده از موصل به بغداد را تيلمان ( 1872 ) در كتاب « سفرى در قفقاز » جلد دوم و بيندر ( 1884 ) در كتاب كردستان شرح داده . -\r\n( 3 ) - اين جاده را هم تريسترام اليس در جلد دوم كتابش تعريف نموده منازل بين دمشق و دير به شرح زير است : جرود ، كيسر ، قريتين ، عين البعيده ( بده ) ، تدمور ، راخا ، سوخته ، البويب ، بير كباكب ، دير و بقيهء نقاط بين دير و بغداد را نام برده‌ام آقاى فن تيلمان در 1872 از كربلا از طريق پالميرا به دمشق رفت . ( كتاب سفرى در قفقاز جلد دوم فصل هفتم . )\r\n","page_name":" 88 ","page_number":104},
  {"content":"\r\n\r\nاز ميان صحرا براى مسافر عادى راهى هست در حدود 150 ساعت ( اسما 450 ميل ) يا 15 روز كه مأمور پست در عرض 10 روز طى مىكند . بالغ بر چهل سال از 1838 تا 1881 كنسولگرى انگليس در بغداد كه با كمك مالى حكومت هند اداره ميشد اين سرويس نيم بند را حفظ نمود كه در اصل با همكارى شركت مسافربرى و ناوبرى فرات « 1 » تأسيس يافته بود ، ولى مالا بواسطهء رقابت دولت عثمانى كه سرويس ديگر با نرخ بين المللى ترتيب داده از بين رفت . مشقات بسيار و فقدان علاقه‌مندان كافى و همچنين خطرات اتفاقى آن بقدرى زياد است كه كمتر مسافرى از اين راه استفاده مىكند مگر كسانى كه عزم قطعى كرده باشند كه آسايش تن و حتى سلامت جان را فدا سازند .\r\n\r\nجادهء خليج فارس -\r\nسرانجام وسيله غيرمستقيم ولى راحتى براى رفتن به بغداد هست كه قدرى بيشتر وقت ميگيرد و انحرافى هم مقدور نيست چون تمام خط سير بر آب است . كشتىهاى كمپانى هند و انگليس از بمبئى بوسيلهء ارتباط با كشتيهاى كمپانى  P , O  كه از اروپا مىآيند از طريق كراچى و خليج فارس به بصره ميروند و از آنجا ميتوان با انتقال كشتىهاى عالى شركت دريانوردى فرات و دجله مسافرت را تعقيب كرد و بسته به وضع آب شط در عرض سه يا چهار روز از راه رودخانه بالا رفت و به بغداد رسيد . جنبهء نامطلوب اين سرويس مدت طولانى آن است كه پنج هفته بين لندن و مقصد ما به طول خواهد انجاميد .\r\n\r\nبغداد به تهران -\r\nاكنون كه مسافر را به انتخاب يكى از چند راه مذكور براى رسيدن به بغداد راهنمائى كرده‌ام نشان خواهم داد كه چگونه از اين شهر به مرز ايران برود كه در پنج ميلى ايستگاه خانقين كه در دست عثمانى است واقع شده است از بغداد به مرز نود ميل است و قسمت بيشتر راه از ميان بيابان\r\n\r\n\r\n","description":"","footnote":"\r\n( 1 ) - هزينهء اين پست از فوريهء 1838 تا آوريل 1843 - 89550 روپيه و براى 20 سال آينده در حدود 81 روپيه در هر سفر و پس از آن با مراسلات زيادى كه از اين راه حمل مىشود هزينه آن تأمين مىشود .\r\nايستگاهها يا چاههاى بين دمشق و بغداد از اين طريق عبارتند از ازمير ، اپتا ، ايل‌تنيف ، زاق ، ايگارا ادامه ، ايمه‌وار ، رجمى ، صابون ، آميج ، جزير ، خباز ، كوبيزه و هيت .\r\n","page_name":" 89 ","page_number":105},
  {"content":"\r\n\r\nهموارى ميگذرد و توقفگاهها به قرار ذيل است : بنى سعد يا عرتا خان 15 ميل يعقوبيه 14 شهرآباد 26 غزل رباط 18 خانقين 17 . در اين خط سرويس پستى نيست و مسافر كه بايستى در بغداد براى حمل بارش حيوان باربر كرايه كند در خان ( به زبان تركى معادل كاروانسرا است ) و مسافرخانه توقف مينمايد و بعد از طى مراسم گمركخانه واقع در سرحد ايران جاده‌هاى ذيل را در جلو خواهد داشت :\r\nنام ايستگاه / مسافت به فرسخ / مسافت تقريبى به ميل\r\nخانقين ( ارتفاع از سطح دريا 1000 پا ) / - / -\r\nقصر شيرين ( 1700 پا ) / 6 / 18\r\nسرپل / 5 / 18\r\nكرند ( 5250 ) / 8 / 29\r\nهارون‌آباد / 6 / 20\r\nماهى دشت / 6 / 22\r\nكرمانشاه ( 5000 پا ) / 4 / 14\r\nبيستون / 6 / 21\r\nصحنه / 4 / 16\r\nكنگاور / 5 / 18\r\nسعيدآباد / 6 / 23\r\nهمدان / 6 / 25\r\nملاير / 7 / 25\r\nزره  ( Zerreh )  / 4 / 16\r\nنويران / 9 / 32\r\nشميران / 4 / 14\r\nخوشكك / 5 / 19\r\nخان‌آباد / 6 / 22\r\nرباط كريم / 8 / 32\r\nتهران ( 3800 پا ) / 7 / 28\r\n112 فرسخ / 412 ميل\r\n\r\n","description":"","footnote":"","page_name":" 90 ","page_number":106},
  {"content":"\r\n\r\nبنابراين مجموع مسافت بين بغداد و تهران 90 + 408 يا تقريبا مساوى 500 ميل است « 1 » بين كرمانشاه و تهران سرويس چاپار و چاپارخانه هست ولى بين كرمانشاه و خانقين فقط يك پستخانه است به نام سرپل كه اسبهاى پستى را در آنجا تعويض ميكنند . ازاين‌رو آشكار است كه از بغداد تا كرمانشاه را با كاروان بايد رفت .\r\n\r\nكوهها و شهرها و بناها -\r\nاين مسافرت سه جنبه دارد و بسيار هم جالب توجه است يكى آنكه از ميان رشته‌هاى عظيم كوههاى زاگرس كه بين خانقين و كرمانشاه است عبور مىكند و پرشيب‌ترين گردنه كه تنگهء گيرا نام دارد بين سرپل و كرند واقع شده و با كتل راه بوشهر و شيراز نيك قابل مقايسه است . در زمستان بواسطه برف غالبا مسدود مىباشد . از اين گردنه مسافر دشت هموار آشور و كلده را ترك و به نجد بزرگ ايران ورود مىكند و آن‌قدرهم در اين فلات خواهد بود تا سرزمين ايران را ترك نمايد . ثانيا از وسط شهرهاى عمده و آباد ايران يعنى كرمانشاه و همدان خواهد گذشت كه شرح آن را خوانندگان در فصل شانزدهم ملاحظه خواهند نمود .\r\nاين شهرها در منطقه بسيار حاصلخيز ايران واقع شده است . سرانجام در\r\n\r\n\r\n","description":"","footnote":"\r\n( 1 ) - اين جاده را بطور كلى و هم قسمتى از آن را جى . سى . باكينگهام ( 1816 ) در كتاب مسافرت به آشور جلد اول و جناب جى . كپل ( 1824 ) در كتاب روايات شخصى و جى . بى . فريزر ( 1835 ) مسافرت به كردستان و سر . اچ . ليارد ( 1840 ) ماجراهاى اولين و اى . ل . ميتفرد ( 1840 ) سفر پياده جلد اول و فليكس جونز ( 1844 ) در كتاب داستان سفرى به مرز تركيه و ايران در بايگانى استان بمبئى جى . پى . فريه ( 1845 ) سفر با كاروان و اچ دبليو بلو ( 1872 ) در كتاب از سند تا دجله و اچ . بيندر ( 1884 ) در سرزمين كردستان . شرح داده‌اند .\r\nيك جادهء اضافى هم از بغداد به تهران از راه قم هست كه معمولا كاروان‌ها در زمستان مورد استفاده قرار مىدهند . اين جاده از كنگاور انحراف يافته از خطوط ذيل مىگذرد : پاريس‌پا ( 19 ميل ) نانج ( 30 ) ديزآباد ( 25 ) ساروق ( 19 ) سياه‌وشن ( 27 ) جيرود ( 21 ) ساليان ( 16 ) قم ( 21 ) . رجوع شود به كتاب بانو بيشاپ مسافرتهائى در ايران ( 1890 ) جلد اول .\r\nاين نكته هم قابل ذكر است كه در كنگاور خرابه‌هاى معبد آناهيد در ميان ايرانيان با استرت معادل مىباشد كه پرستش آن در ماد و شوش و كاپادوكيا بسيار رايج بوده است . رجوع شود به كتاب تكسيه به نام ارمنستان و فلاندن و كست در باب ايران باستان جلد اول و معبد را به دورهء پارتها نسبت داده‌اند . رجوع شود به مادام ديولافوا در كتاب هنر قديمى ايران .\r\n","page_name":" 91 ","page_number":107},
  {"content":"\r\n\r\nبيستون و طاق بستان ( چهار ميلى كرمانشاه ) چندتا از معروف‌ترين آثار باستانى را خواهد ديد كه از جهات كنده‌كارى و حجارى و كتيبه‌هائى كه در بالاى سر از بدنهء صاف كوه ناظر حضور مسافر است درخور توجه خواهد بود و از روى اين كتيبه‌ها داستان عظمت و جلال دوران قديم از نظرش خواهد گذشت و مهمترين اسناد تاريخى را كه بر سنگ نقش كرده‌اند ملاحظه خواهد كرد و آن ، بعد از سنگ دامىيتا مكشوف و خطوط آن در قرن حاضر خوانده شده است كه سزاوار است خوانندگان و پژوهندگان از مراجعهء به آن غفلت ننمايند .\r\n\r\nخلاصهء كلام -\r\nبا اختصاص دادن مقدارى از گنجايش اين كتاب و تحمل زحماتى كه تصور آن براى بسا از كسان آسان نيست من سير و گردش سرحدات ايران را تمام ميكنم و براى استفاده مسافران آينده اطلاعاتى فراهم كرده‌ام كه در هيچ منبع ديگر يك‌جا بدست نخواهد آمد و به عقيده من ذكرش در اين جامع‌ترين اثر راجع به ايران عين ضرورت را داشته است .\r\nمن در اين كتاب نشان داده‌ام كه از چه راهى بايد به ايران رفت از طرف شمال ، جنوب ، مشرق و مغرب و راهها و وسايلى را كه براى انجام منظور ضرورى است باز نموده‌ام اكنون پيش از خاتمه دادن اين فصل اطلاعاتى هم دربارهء پوشاك و وسايلى خواهم داد كه مسافر به مشرق زمين همان اندازه به آن احتياج دارد كه مسافر غربى محتاج بليط راه‌آهن است .\r\n\r\nلوازم سفر با كاروان -\r\nبراى شرح اسباب ضرور مسافرت با چاپار در ايران بهترين كارى كه ميتوانم كرد اين است كه نظر خوانندگانم را به ضميمهء يك ، جلد دوم كتاب سرمك گرگور در باب سفرى به خراسان و همچنين فصل سيزدهم جلد دوم كتاب اى . استك تحت عنوان « شش ماه در ايران » و ضميمهء  C  كتاب دلپذير دكتر ويلز بنام « در سرزمين شير و خورشيد » معطوف سازم .\r\nكمتر كسانى ممكن است در ايران سفر كاروانى نموده و در كشور ديگر اين كار را كرده باشند و تصديق ننمايند كه زندگانى در خيمه و چادر تا چه اندازه\r\n\r\n","description":"","footnote":"","page_name":" 92 ","page_number":108},
  {"content":"\r\n\r\nمطلوب است . اندازه چادرها و ساختمان تختخواب و حداقل لوازم درون چادر و اسلحه و خوراك‌هاى آماده و دربسته از جمله مسائلى است كه بيشتر به سليقه و منظور مسافر و گاهى نيز با سليقه و مقتضيات روز بستگى دارد و هر دستور صريح و قاطع ممكن است با آسانى بىمورد و يا به زودى متروك تلقى شود . ولى سفر با چاپار مسئلهء ديگرى است و شايد وقتى كه مسافر از انگلستان عزيمت مينمايد توجه چندانى ننموده باشد كه چه مشكلات و امور ضرورى در پيش دارد و اگر قبلا بداند كه چه همراه بردارد و يا از بردن چه چيزهائى خوددارى كند و از سفر چه انتظارى بايد داشت و از چه توقعاتى احتراز نمود از بسا خرجها و دردسرها مصون خواهد بود .\r\n\r\nاسباب سفر با چاپار -\r\nبايد از بردن هرگونه وسايل معمولى زندگانى اروپائى از قبيل جارختى ، جاكلاه ، و چمدانهاى بزرگ خوددارى كرد چون در صورت بردن ناگزير آنها را در بين راه بايد گذاشت كه از دنبال حمل شود كه معلوم نيست كى دريافت خواهد شد يا اينكه با حمل بوسيله كاروان يا شتر در راه بر زمين بيفتد و خرد و ريز شود .\r\nاولين قاعده كه بايد رعايت نمود اين است كه هر تكه از بار سفر باندازه‌اى سبك باشد كه بتوان آسان از دو پهلوى اسب آويزان كرد . دوم اين‌كه بسته‌ها بايد حتى الامكان هم‌وزن و يك‌اندازه باشد چون كمترين اختلاف وزن سبب ناراحتى اسب مىشود و ناچار بايد پىدرپى توقف و بارها را ميزان و مرتب كرد .\r\nمن دو چمدان به اندازهء متوسط گلادستونى ( 22 اينچ طول 14 اينچ عمق ) همراه داشتم و تجربه و تأييد دوستان مسافرم ترغيبم مىكند كه آن را بمنزله بهترين ميزان توصيه كنم .\r\nبعد از ورود به ايران ميتوان در بازار هر شهرى يك جفت كيف مختص زين بنام خورجين خريدارى نمود و يا در ظرف يك روز آن را سفارش و تهيه كرد .\r\nاين خورجين‌ها با چرم يا تكه‌فرش ساخته مىشود . كيف‌هاى گلادستونى خود را\r\n\r\n","description":"","footnote":"","page_name":" 93 ","page_number":109},
  {"content":"\r\n\r\nدر هر لنگهء خورجين بگذاريد و آن را در پشت زين غلام پست جا بدهيد . اين دو لنگه متعادل خواهد بود و دردسرى پيش نخواهد آمد و اگر غلام پست زين نداشته باشد روى بارها كه بر اسب مىگذارند خواهد نشست و ميتوان مقدارى فرش و لباس و رختخواب را بهر اندازه‌اى كه لازم باشد با او فرستاد .\r\nنوكر ايرانى شما كه بايد قبلا استخدام شده باشد و بدون او سفر كردن حماقت است ميتواند يك جفت خرجين هم او بردارد كه در داخل آن ميتوان اسباب سبك ديگر و لوازم طبخ و بار خود او را جا داد و بالاخره در قبل‌ها و خورجين - هاى خودتان لوازم ضرورى كه ممكن است ناگهان لازم شود مانند قمقمهء آب و پول و طپانچه و لوازم نظافت و كتاب و غيره را بايد گذاشت .\r\nعلاوه‌بر دو چمدان گلادستون ، من دو عدد مفرش قهوه‌اى رنگ محكم برداشتم كه خيلى مفيد واقع شد و در آنها خيلى چيزها را ميتوان جا داد و اگر هم مورد استفاده واقع نشود ميتوان تا كرد و كنارى گذاشت و لازم به تذكر نيست كه هرچه بار سبكتر باشد بهتر و زودتر ميتوان منزل‌هاى سفر را طى كرد .\r\n\r\nزين و برگ -\r\nراجع به زين و برگ بايد گفت كه زين ايرانى كه اندازه‌اش كوچك و قدرى برآمده است با زينى كه هر انگليسى آشناست به قدرى تفاوت دارد كه بهتر است براى اجتناب از عذاب از به كار بردنش صرف‌نظر شود و بايستى يك زين جادار نظامى انگليسى با قبل و خورجين و چند عدد ركاب و سيم و تسمه و مفتول همراه برد . چون بعد معلوم خواهد شد كه همهء اينها چه ارزشى خواهد داشت در يكى از قبل‌هاى خودم قمقمه‌اى داشتم كه به اندازهء ربع بطر گنجايش كنياك داشت و محتويات آن براى مسافرت طولانى چندصد ميل كافى بود .\r\nمسافر گاهى به حدى خسته و ناتوان مىشود كه از خدا آرزو مىكند وسيله‌اى براى تجديد قوا فراهم باشد و من دلم به حال آن نفرى ميسوزد كه لب به نوشابه تر نميكند و به سفر سخت و دشوار چاپارى ايران تن درمىدهد .\r\nمن يك عدد دهنهء انگليسى و افسار دودسته‌اى همراه داشتم و تقريبا در تمام مدت مسافرت به كار بردم ولى دهنه را توصيه نميكنم مگر از لحاظ ترحم\r\n\r\n","description":"","footnote":"","page_name":" 94 ","page_number":110},
  {"content":"\r\n\r\nچون با دهنه‌اى كه در ايران به كار مىرود متفاوت است و در رفتار اسب هم تأثيرى ندارد ، زيرا كه اگر حيوان خيلى چموش باشد به كلى بىفايده است و اگر سركش باشد پا به فرار خواهد گذاشت و رويهمرفته بهتر اين است كه از دهنهء محلى استفاده شود هرچند كه سخت بىرحمانه است « 1 » با زين بايد عرق‌گير نرمى هم برداشت ، زيرا كه بيشتر اسبهاى پستى پشت مجروح دارند و اگر دليل ديگرى هم در ميان نباشد انسانيت ايجاب مىكند كه اين احتياط رعايت شود . من دستور داده بودم آهن‌هاى ركابم را با پارچه نرمى پوشاندند تا مانع از سرايت سرما هنگام شب و يا صبح زود گردد .\r\n\r\nتوشه -\r\nبراى سوارى من نيم‌شلوارى سفت و محكمى را توصيه مىكنم ، اما نبايد در ناحيه زانو خيلى تنگ باشد چون دير يا زود فشارش محسوس خواهد شد و بنابر اشاره‌اى كه دكتر ويلز كرده بود يك جفت چكمه گشاد روسى كه بسيار مغتنم بود در تفليس خريدم كه لااقل دو نمره از اندازهء پاى خودم بزرگ‌تر بود .\r\nاين چكمه‌ها آسان پوشيده مىشود و درآوردنش هم آسان است بعلاوه نرم است و به همين دليل پا را گرم نگاه مىدارد . افسران انگليسى و هندى غالبا با پوتى « 2 » و كفش اسب‌سوارى مىكنند و بعضى از ايشان سوارى را با شلوار بر نيم‌شلوار ترجيح ميدهند .\r\nيك جفت پوتين ميخ‌دار شكار براى بالا رفتن از كتل‌ها و گردنه‌هائى كه تخت هرگونه كفش را زود سوراخ مىكند و اگر نباشد نميشود . گالوش هم بايد همراه داشت در صورت ملاقات كردن با طبقهء اعيان كه توجه خاص دربارهء فرشهاى\r\n\r\n\r\n","description":"","footnote":"\r\n( 1 ) - 270 سال پيش سرتامس هربرت نوشته بود كه زير چانهء اسب را به زنجير مىكشند و آن با دهنه‌هاى تيز مجهز است و حلقهء آهن نيز بر آن مىافزايند و بعيد نيست كه همان دهنه هنوز معمول باشد شكل آن شبيه  H  فرنگى است با برآمدگى تيزى از وسط ميله به طرف بالا و به آن دهنه زنجيرى وصل است كه از زير فك پائين مىگردد و مؤثرترين دهنه‌اى است كه من در عمرم ديده‌ام . اگر اسب دهان حساسى داشته باشد كمترين تكان او را در جاى خود ميخ‌كوب مىكند و حال آنكه دهنه زدن شديد چنان كه رسم ايرانى براى ابراز مهارت در اسب‌سوارى است بىشك حيوان تيره‌بخت را شكنجه مىدهد .\r\n( 2 ) - پوتى شايد در اصل يك كلمهء ايرانى باشد مشتق از پى - توا همان مچ‌پيچى است كه مازندرانىها مىپوشند . ( در حدود سارى پاتوبه مىنامند . م . )\r\n","page_name":" 95 ","page_number":111},
  {"content":"\r\n\r\nخود دارند و اثر گل يا خاك را روى آنها دوست ندارند ، جورابهاى پشمى و جوراب ساقه بلند و يك جفت مهميز هم بسيار لازم است .\r\nدر موقع سوارى بايد هميشه پيراهن فلانل پوشيد هرچند كه پيراهن كتانى نيز براى عناصر خرده‌گير تهران بسيار ضرورى است . من يك نيم‌تنهء نور فلكى يقه - بلند كه با دگمه دور گردنم را مىبسته است همراه داشتم با جيبهاى متعدد كه بهترين لباس براى اسب‌سوارى است و همواره نسبت به اين پيشنهادى كه كرده بودند امتنان دارم و بىدرنگ يك جليقه پشمى تهيه كردم كه بسته به گرمى و سردى هوا با آسانى قابل پوشيدن و درآوردن است و در شبهاى سرد بهترين وسيلهء دلگرمى من بود .\r\nيك كت فراك مشكى هم بايد همراه باشد اگر ملاقات با شخصيت‌هاى دربارى و استانداران يا وزيران در نظر باشد . ايرانىها لباس كوتاه را دور از متانت و وقار ميشمارند و مثل اين است كه ميزان قدر و احترام شخص بسته به اين است كه سرتاپا نيك پوشيده باشد و معيار بازشناختن اين رسم لباس‌هاى فراخى است كه اعليحضرت شاه مىپوشند .\r\nاز طرف ديگر هيچ التفاتى نسبت به پوشش سر در ميان نيست و سلطان يگانه نفرى در كشور است كه در مواقع باريابى به پيشگاه او كلاه بلند عين ضرورت را دارد . دستكش‌هاى سوارى محكم هم لازم است و من با نظر مك گرگور موافقم كه كلاه لبه‌دار نمدى را توصيه كرده است . اين كلاه مثل كلاه فلزى خردشدنى نيست و بر ضد همه‌چيز هم محافظ مطلوبى است غير از تابش آفتاب تابستانى .\r\nوقتى كه به شهر وارد ميشويم قسمت خارجى آن را بالا مىزنيم و آن‌قدر انسان پاكيزه مينمايد كه مثل اين است تازه از مغازه باند استريت ( خيابان گران - فروشان و شيك‌پوشان لندن . م ) بيرون آمده باشد ، ولى از تمام پوشاكىهاى ضرورى بعد از تجربيات طولانى بايد توجه داد يكى دو دست لباس معمولى شهرى هم بسيار مفيد است .\r\n\r\n","description":"","footnote":"","page_name":" 96 ","page_number":112},
  {"content":"\r\n\r\nاگر بنا باشد كه من فردا رهسپار لهاسا يا تمبوكتو بشوم اين لباسها هميشه با من خواهد بود ، زيرا كه ابدا ترديدى ندارم كه خواه من به ملاقات سلطان سياه - پوستان بروم يا بروم يا به ديدار دالائى لاماى تبت ، اين لباس همواره مفيد خواهد افتاد . به ياد دارم كه گفته‌اند گوردون ( ژنرال ) هم از قاهره به خرطوم با لباس معمولى سفر كرده بود من پوشاك خارجى ، روپوش را براى استفاده روزانه پيشنهاد ميكنم و پالتو بارانى اگر فصل بارندگى باشد و پالتوى بلند و گشاد از نوع گرمترين و جادارترين ، زيرا كه سوز سرما در شب به صورت زننده‌اى طاقت‌فرسا است .\r\n\r\nرختخواب -\r\nچاپارخانه‌هاى ايران چيزى كه اصلا شبيه تختخواب باشد ندارند . اگر تدبير ديگرى نشده باشد مسافر ناگزير است بر كف گلى اطاق بخوابد پس بهترين وسيله‌اى كه ميتوان به كار برد و قابل حمل باشد كيسهء بزرگى است با هفت پا طول و چهار پا پهنا با دهانه‌اى كه به وسيلهء دگمه باز و بسته مىشود .\r\nدر هر دهكده ايرانى كاه يافت مىشود كيسه را با كاه پر ميكنيم و بر كف اطاق قرار مىدهيم . اين قبيل دوشك راحت‌ترين رختخواب در دنياست .\r\nلحاف در بازار هر شهرى هست چند تكه فرش و پتو و بالش بايد همراه برد پارچهء خيس‌نشدنى براى پيچيدن رختخواب در موقع حمل هنگام روز و فرش - كردن زير رختخواب در شب بسيار مفيد خواهد بود . من شمدهائى با خود داشتم ولى هيچوقت آنها را در چاپارخانه استعمال نكردم . هوا هميشه آنقدر سرد بود و خودم هم بقدرى خسته بودم كه حتى شبانگاه لباسم را از تن خارج نميكردم .\r\nراجع به شستشو يك حمام و طشت لاستيكى وسايل تجملى باارزشى خواهد بود . حوله را به هيچ‌وجه نبايستى فراموش نمود . ايرانىها به ترتيبى كه پيش ما مرسوم است تن‌شوئى نمىكنند . بنابراين وسايل كارشان از اين بابت بسيار محدود است . اطاق‌هاى چاپارخانه معمولا از دو يا سه طرف به خارج راه دارد و راست به محيط آزاد باز مىشود . و چون اين در و پنجره‌ها غالبا منفذ و سوراخ دارد و گاهى اصلا به صورت در و پيكر نيست ازاين‌رو بهتر است كه پردهء سبك و ميخ همراه داشت تا از جريان هوا جلوگيرى نمود .\r\n\r\n","description":"","footnote":"","page_name":" 97 ","page_number":113},
  {"content":"\r\n\r\n\r\nخوراك و طبخ -\r\nمسافرى كه راه طولانى پيموده است شايد اشتهاى چندانى نخواهد داشت و رفع احتياجش به آسانى ميسر است . در دهات و كنار جاده‌ها يا در پستخانه هميشه نان و تخم‌مرغ آسان يافت مىشود شير در همه‌جا نيست و من غالبا از تهيه آن بازمانده‌ام رويهمرفته شير بز فراهم‌تر است تا شير گاو . يك ماهى - تابه و قهوه‌جوش و قورى بايد همراه داشت و اين وسايل را در هر بازارى ميتوان خريد . بشقابهاى ژاپنى و فنجان و جا تخم‌مرغ و كارد و چنگال و چراغ نفتى كوچك بايد از اروپا ( بادكوبه ) همراه آورد .\r\nگوشت و سوپ و بيسكويت را در ظرف‌هاى سربسته ميتوان اين روزها در مغازه‌هاى ارمنى و اروپائى تهران و اصفهان و شيراز خريد ، اما شرط احتياط اين است كه همراه برداشت . سوپهاى آماده « بلاك‌ول » و « كروس » بسيار عالى است چون درحالىكه تهيه كردنشان مشكل نيست خود غذاى نسبتا كاملى است . سوپ به صورت قرص يا گرد هم از لحاظ صرفه‌جوئى در سنگينى بار بد فكرى نيست ، ولى براى درست كردنشان وقت كلى تلف مىشود .\r\nساردين و گوشت قرمه ، شوكولات و كاكائو و چاى و قهوه ممتاز چيزهاى اضافى مطلوبى است كه بايد از اروپا آورد . قند در كوچكترين دهات ايران هم يافت مىشود . من تقريبا هميشه غذا را خودم پخته‌ام زغال همه‌جا به آسانى و ارزان بدست مىآيد و با چند آجر حسابى ميتوان اجاقى درست كرد و با آنكه براى خروج دود غالبا جز درب اطاق راهى نيست باز حسن اين كار به حدى است كه بعد از هشتاد ميل سوارى فايده آن معلوم خواهد شد .\r\n\r\nدارو -\r\nجعبه كوچكى هم محتوى دارو بايد همراه برداشت تا وسيلهء درمان امراضى كه مسافران بيگانه دوچار ميشوند فراهم باشد در درجه اول تب و اسهال بنابراين كلورودين و گنه‌گنه بايد حتما جزو داروها باشد .\r\n\r\nاسلحه -\r\nاگر مسافر شكارچى است لابد اسلحهء متناسب با نوع شكارى كه در نظر دارد همراه خواهد برد و اگر فقط براى سير و سياحت از جاده‌هاى عمومى\r\n\r\n","description":"","footnote":"","page_name":" 98 ","page_number":114},
  {"content":"\r\n\r\nميگذرد لازم نيست تفنگ و فشنگى بردارد چون دسترسى به شكار وقت و زحمت بسيار لازم خواهد داشت و اين‌گونه وسايل بر سنگينى بار سفر او خواهد افزود .\r\nدر جاهاى دور از جاده شكار فراوان است و شكارچى كه بلدى همراه داشته باشد و مجهز هم باشد نيك ميتواند به مراد خويش برسد . در حومه تهران شكارگاه‌ها مختص شاه است ، ولى شكى نيست كه اگر شكارچى با يكى از نگهبانان شاهى برخورد نمايد با پرداخت يك شلينگ قادر است او را به صورت راهنماى صالح و مساعد درآورد .\r\nدر شمال ببر در جنوب شير هست و در جنوب غربى مرغ‌هاى صحرائى و كبك همه‌جا يافت مىشود و در همهء كوهها آهو و گوكل و بز و همچنين قوچ كوهى و بز كوهى و غزال و در دامنه‌هاى البرز خرس و گراز در اطراف رودخانه‌ها هست .\r\nهر راه‌پيما كه قصد هلاكت احدى را هم نداشته باشد باز كار عاقلانه‌اى خواهد كرد كه هفت‌تيرى همراه داشته باشد . فقط اطلاع بر وجود هفت‌تير او را تا حدى از شر عناصر دزد و شرير حفظ خواهد نمود . من هفت‌تيرم را فقط به سمت كبك‌هاى فرارى و يا وقتى كه الاغ پا شكسته‌اى كه تنها افتاده بود و زجر ميكشيد آتش و حيوان بيچاره را خلاص ميكردم .\r\n\r\nپيشنهادهاى جزئى ديگر -\r\nاز جمله چيزهاى جزئى كه خيلى سودمند خواهد بود ، ولى لازم به تذكر نيست كبريت و شمع ( شمع را هميشه در بازار ميتوان يافت ) و گرد ضد حشره و وازلين ( پوست بدن بواسطه تفاوت شديد هوا سخت خشك مىشود ) و عينك دودى براى تعديل نور آفتاب و متكا و دوربين و قلم آخر كه اهميت بيشترى را حائز است بهترين نقشه‌اى است كه در بازار بدست آيد . اميد است حمل بر گستاخى نشود اگر پيشنهاد نمايم كه آخرين قلم ما يحتاج خريدارى يك جلد هم از اين كتاب خواهد بود .\r\n\r\nموسم سفر -\r\nدربارهء بهترين فصل مسافرت به ايران دو موقع را ميتوان انتخاب كرد اواخر پائيز يا فصل بهار . پائيز از اكتبر تا ژانويه و موسم دومى از مارس تا ماه مه است . معمولا اواخر دسامبر در تهران برف مىبارد ( در آذربايجان\r\n\r\n","description":"","footnote":"","page_name":" 99 ","page_number":115},
  {"content":"\r\n\r\nزودتر ) و گردنه‌هاى بلند مسدود مىشود و هوا براى مسافرت سخت سرد خواهد بود . برفها از ماه مارس ( اسفند ) رفته‌رفته ذوب مىشود . مزيت سفر بهارى بواسطه خرمى و شادابى اراضى است كه مسافر در فصلهاى ديگر نخواهد ديد ، بعلاوه موقع نغمه پرندگان و شكوفهء گل و رياحين است و فقط از اين وسيله و راه است كه ميتوان مضمون شعر فارسى را دريافت و بالاتر از همه درازاى روز است كه سفر طولانىتر را آسان ميسازد ، ولى اين مزايا به قيمت گرماى شديد در نيمروز و حشرات موذى در شب حاصل‌شدنى است . از طرف ديگر در فصل‌هاى زمستان و پائيز هوا نيروبخش و عالى است . من هزار ميل راه طى كردم بدون اينكه قطرهء بارانى ديده باشم .\r\nدر سرزمينى كه از لحاظ عدم نظافت بىشهرت نيست به صدمهء حتى يك حشره هم گرفتار نشده‌ام . از جهت ديگر نيز نه سبزه و صفا در ميان بود و نه منظره‌اى روح‌افزا و با فرارسيدن زمستان ، سرما هنگام شب طاقت‌فرسا است . در ماه‌هاى تابستان خروج از اقامتگاه در موقع روز دور از امكان است مسافران يا در خواب‌اند و يا به استراحت ميپردازند و تمام سفر هنگام شب در نور مهتاب و يا در زير ستارگان درخشان طى مىشود . « 1 »\r\n\r\n\r\n","description":"","footnote":"\r\n( 1 ) - سرگذشت كم‌نظير مسافرى امريكائى اين شده بود كه بعد از شروع كردن سفر خود در فصل گرما كه بر اثر آن ناچار شد شبها حركت كند ، اشتباه ديگرى نيز مرتكب شد يعنى تحرير كتابى در باب آنچه كه نديده بود تحت عنوان « سير و سفرهاى نيمه‌شبانه در ايران » نويسنده آن اچ . والنتين است .\r\n","page_name":" 100 ","page_number":116},
  {"content":"\r\n\r\n\r\nفصل سوم از لندن به عشق‌آباد\r\nبعد از مغرب زمين كه خورشيد در آن ناپديد مىشود رو به مشرق مىروم ، سوار باد شده‌ام و هنوز اعمالى را كه بر روى اين كرهء ارض آغاز شده است آشكار مىسازم .\r\nشكسپير ( هانرى چهارم قسمت دوم )\r\n\r\nاز پاريس به قسطنطنيه -\r\nدر اواخر سپتامبر 1889 از پاريس بوسيلهء اريان - اكسپرس عزيمت نمودم . اين خطآهن پس از عبور از پست ( بوداپست ) از راه بلگراد و صوفيه و ادرنه به قسطنطنيه مىرسد . در صربستان و بلغارستان و تركيه سرعت سير آن فقط از حالت خزيدن سريعتر مينمود باوجوداين سر وقت به مقصد رسيديم . ترديدى نيست كه مسافتى كه حالا در عرض 69 ساعت و نيم طى مىشود كه من قبلا هم تحت همين شرايط خشم‌آور پيمودم ، ممكن است شش تا هشت ساعت زودتر طى شود ، ولى اين پيشنهاد در گوش سنگين مديران كمپانى مسافرتى اثرى ندارد .\r\nدردسرهاى ورود به اسلامبول و عزيمت از آنجا كاملا روشن است و كاسهء صبر و بردبارى بسيارى از مسافران را لبريز كرده است اما وصف گرفتارى پياده شدن از كشتى كه با پرداخت رشوه امكان تخفيف آن هست در مقام مقايسه با بازرسىهاى گمركى كه علاوه‌بر رفتار بىادبانه و خشونت‌آميز كه فقط از عهده مأموران گمركى تركيه در ايستگاه جديد التأسيس اسلامبول ساخته است چيزى عمده بشمار\r\n\r\n","description":"","footnote":"","page_name":" 101 ","page_number":117},
  {"content":"\r\n\r\nنميرود . من گذرنامهء چاپار سياسى داشتم و مأمورى هم از سفارت به ملاقاتم آمده بود ، اما باوجود اين مدارك درخور احترام باز يك ساعت و ربع معطل شدم چمدان‌هايم را با خشونت تمام زيرورو كردند و لوازم سفرم كه مختص مسافرت در ايران بسته‌بندى شده بود همه را گشودند و كيف محتوى چند ساعت را كه به منظور ارمغان به اشخاص مهربان در ايران همراه داشتم به چنگ آورده علامت ظفرى حاكى از نقشه‌هاى شوم من وانمود و بىدرنگ مشمول عوارض گمركى كردند . اگر اين طرز كار و يا در واقع رفتار خشن ادامه يابد احتمال قوى هست كه مسافران از رفتن به اسلامبول روگردان ، و ترغيب شوند كه راه خشكى را تعقيب نمايند .\r\n\r\nپروفسور وامبرى « 1 » -\r\nدر پرا « 2 » پيش‌آمد مطلوبى اين حقيقت را مكشوف ساخت كه دوستم پروفسور وامبرى در همان هتلى كه من بودم اقامت داشت . او به دعوت سلطان براى رسيدگى و استخراج آثار تاريخى و ادبى كه در انبار كاخ‌هاى اسلامبول وجود داشت به آنجا آمده بود . من راجع به مسافرتى كه در پيش داشتم با او مذاكره طولانى دلپذيرى كردم . او قسمتى از همين سفر را سى سال قبل انجام داده بود .\r\nالبته تحت شرايطى كه به مراتب نامساعدتر از وضعى بود كه در حال‌حاضر مسافران با آن مواجه ميشوند .\r\nدر طى اين مدت در ايران هيچ‌گونه اتفاقى پديد نيامده بود ، ولى همسايگانش پيشرفت كرده بودند و حضور قزاقهاى پاسبان در آن حدودى كه سابقا تركمنها راهزنى و تاتارها فرمانروائى مىكردند بر وضع و حالت جالب‌توجه آن حدود ده چندان بيفزود .\r\n\r\nكشتىهاى نفت‌كش در درياى سياه -\r\nچون لازم بود سر موقع به باطوم برسم تا با كشتى كه از بادكوبه عازم بود ارتباط برقرار كنم و هيچ كشتى هم آن روزها از دروازهء شاخ ( اسلامبول ) به مقصدى كه من داشتم نمىرفت در كشتى كه\r\n\r\n\r\n","description":"","footnote":"\r\n( 1 ) -  Vambery \r\n( 2 ) -  Pera \r\n","page_name":" 102 ","page_number":118},
  {"content":"\r\n\r\nبيرق انگليس داشت جا گرفتم اين كشتى به كمپانى آرمسترانگ ميچل شهر نيوكاسل متعلق و يكى از آن كشتىهائى است كه اين روزها در بحر سياه رفت‌وآمد دارند و كشتىهاى نفت‌كش معروف‌اند و مختص حمل نفت از باطوم ساخته شده‌اند .\r\nدر حدود سيصد تا از اين كشتىها هست كه بيشتر آنها ساخت انگلستان و بيست‌تا از آنها در دست انگليسيهاست و بين باطوم ، لندن ، ليورپول ، ونيز ، تريست هامبورگ ، روتردام ، آنورس و بنادر ديگر قاره اروپا ، همچنين به هندوستان ، چين و ژاپون كه اخيرا ناگهان تجارت صادراتى پررونقى يافته است رفت‌وآمد ميكنند .\r\nنفت بوسيله اين كشتىها حمل نميشود ، ولى در بشكه‌هاى حلبى كه براى كار توزيع در سراسر كشور فراهم كرده‌اند . كشتىهاى نفت‌كش شامل يك عده مخازن آهنى جداست كه نفت آنها از منبع در باطوم مستقيما به اين مخزنها انتقال مييابد و به اين ترتيب با خطآهن از بادكوبه حمل مىشود و بسيارى از اين انبارها همان قايق‌هاى نفت‌كش سابق است كه تغيير صورت داده‌اند ، ولى در طرح و ساختمان كشتىها رفته‌رفته ترقى بيشترى حاصل گرديده و بعضى از آنها 4000 تن ظرفيت دارند و اخيرا ساخته شده‌اند و ممكن است از همين نوع به اندازه‌هاى بزرگ‌ترى در آينده ساخته شود .\r\nكشتى « لوكس » كه من يكى از مسافرانش بودم خالى بود و براى نفت‌گيرى عازم باطوم شد و 2000 تن ظرفيت داشت . اين كشتى هرچند براى حمل مسافر نيست ، وسيلهء تسريعى براى آن دسته از مسافرانى است كه عجله داشته باشند در اين صورت ديگر ضرورى نيست كه مانند تمام كشتىهاى مسافرى از بندرهاى اينه‌بلى و سينوپ و سامسون و طرابوزان عبور كرد ، بلكه مستقيما به باطوم ميرود كه با سرعت سير آسان 9 ميل دريائى در كمتر از سه روز راه بين اسلامبول و باطوم طى مىشود .\r\n\r\nشهر و جمعيت باطوم -\r\nمن يكسال قبل هم پنج روز در باطوم مانده بودم و آن بواسطهء طوفان عظيمى بود كه بحر سياه همواره از اين جهت شهرت داشته است .\r\n\r\n","description":"","footnote":"","page_name":" 103 ","page_number":119},
  {"content":"\r\n\r\nما همگى شعر معروف و بىمزه بايرون را دربارهء اين دريا به خاطر داريم و نياوردنش هم در اينجا جايز است « 1 » ولى باز به اين زودى انتظار ديدن شكل و شمايل زيبا اما غيرجالب آن را نداشته‌ام و متوجه شدم در همين يك سال فاصله پيشرفت‌ها و استحكامات عمده‌اى بوسيلهء روسها در آنجا ايجاد شده است .\r\nاز تاريخ امضاى معاهدهء برلن هنوز يازده سال نگذشته است كه آنها ابتدا جاى قدمى در باطوم پيدا كردند و سه سال و نيم بعد علىرغم مواد آن قرارداد قسمتى را كه اسما بندر آزاد بود تصرف نمودند ، اكنون باطوم يك شهر بزرگ و مترقى است با جمعيتى تقريبا 30 هزار « 2 » نفر ( هرچند كسب آمار صحيح در روسيه دور از انتظار است ) كه يك سوم آن شايد روس و بقيه اختلاط خاصى از تركها و گرجيها و سيركاس‌ها و مينگروليها و ايرانيها و ارامنه و يونانىها و مردم سوريه و كليمىها و انگليسىها و آلمانها و فرانسويها و اتريشىها و در واقع تمام اقوام اروپائى است .\r\nشهر ريخت تازه‌ساخته‌اى را كه معمولا مختص اقامتگاههاى موقت امريكائى در قسمت غربى آن قاره است داراست . بناهاى رفيع در كنار آلونك‌ها واقع شده‌اند و خيابانهاى عريض به مرداب و اراضى پرتپه منتهى مىشود . شرايط بهداشتى آنجا نفرت‌انگيز و محلات شهر از اقامتگاههاى بدريخت و ناهنجار تشكيل يافته است .\r\nميگويند كه در فصل گرما 50 درصد از مردم كارگر بواسطهء ناخوشى و مرض عاجز ميمانند و عده كمى از محيط مالاريائى مجاور آن امكان فرار دارند و بعد از يكى دو سال اقامت در آنجا عموما يا به كلى عاطل و يا كاملا ساقط ميشوند .\r\n\r\n\r\n","description":"","footnote":"\r\n( 1 ) - به همين جهت است كه 200 سال قبل سرجان شاردن سياح بزرگ از وحشت و هراس سفر دريائى از بحر اسود سخن رانده است : « و علت اينكه طوفان آنجا از ديگر درياها قوىتر و خطرناك‌تر است آن است كه آبها در محوطهء محدودى مقيد شده‌اند و راه فرار ندارند . بوسفور را هم نمىتوان مخرجى محسوب داشت چون خيلى باريك است ، بنابراين آبهائى را كه طوفان برمىانگيزد و معلوم نيست كه در كجا بايستى بريزد باشدت از ساحل برمىگردد و با قدرت تمام به بدنهء كشتى از هر طرف اصابت مىكند و با سرعت و قدرت هرچه تمام‌تر . . . »\r\n( 2 ) - بر خلاف وضعى است كه آقاى مونزى مشاهده كرده بود وقتى كه به سال 1865 در راه ايران به باطوم امد : « در حال‌حاضر باطوم فقط چند خانهء بدنما و بىريخت دارد » .\r\n","page_name":" 104 ","page_number":120},
  {"content":"\r\n\r\n\r\nزندگانى روزانه -\r\nدر اين شهر چند مهمانخانه هست كه بيشتر آنها را فرانسوىها در دست دارند و از همه بهتر هتل فرانسه است در اين محل و مهمانخانهء امپريال مردم طبقهء بالاتر و افسران روس موقع صرف شام و ناهار باهم ملاقات و ساعات فراغت خود را با صحبت و تفريحات محدودى صرف ميكنند . در شهر علاوه بر امور معمولى رسمى يا تجارتى چيزهاى جالب‌توجه يا اشتغال و يا حتى وسايل سرگرمى نيست . هر صحبتى به مسئله كسب‌وكار و نفت كه مايهء اصلى معاملات است كشيده مىشود . در اطراف شهر چيزى نيست كه در ميان اهالى محل توليد علاقه و نشاط نمايد هرچند كه به حد زايد الوصفى زيباست . ورزش وقت و تلاش بسيار لازم دارد و دور از دسترس است و ارزان هم نيست .\r\nبراى امكان تنوع و تفريح و گردش جادهء اضافى ندارند . گرما در وسط روز و قسمت عمدهء سال طاقت‌فرسا است و باران هم معمولا هست و تنها زرپرستى ناروا سبب ازدحام اين همه مردم در آن نقطهء ناباب شده است . در اينجا ثروت با سرعت تمام قابل حصول مىباشد و حاصل هم شده است و از ميان سكنهء آنجا كمتر كسى است كه در صدد نيست روزى براى او فرارسد كه با كيسه‌هاى انباشته باطوم را ترك كند و هرگز هم به آنجا بازنگردد .\r\n\r\nصنعت نفت -\r\nملاحظات سياسى روسها را بر آن داشته است كه يگانه بندر برازندهء قسمت شمالى درياى سياه را اشغال كنند ، اما چنان كه خاطرنشان ساخته‌ام نفت بانى باطوم و مايه حياتى آن است در همه پناهگاههاى خليج و سواحل هموار و پيچ‌وخم‌دار كه آن را از منطقهء جنگلى كنار شهر مجزا ميسازد ، پر از انبارها و املاك مؤسسات متعددى است كه در اين تجارت پرسود شركت دارند « 1 » بيش از پنج هزار دستگاه نفت‌كش بين بادكوبه و باطوم در رفت‌وآمد است . بزرگترين شركتها هم كمپانى نوبل « 2 » و روسچيلد مىباشند . كمپانى اولى با تلاش فراوان امتياز كشيدن لوله نفت\r\n\r\n\r\n","description":"","footnote":"\r\n( 1 ) - در باطوم هشتاد و پنج منبع فلزى هست با ظرفيت بارگيرى 000 / 130 تن .\r\n( 2 ) - كمپانى نوبل خط لوله‌كشى دارد كه چهل ميل طول آن است و چهار اينچ قطر ، بين قريه ميخائيلف به كويريلى  ( Kvirili )  و قادر است روزانه 700 تن نفت حمل كند .\r\n","page_name":" 105 ","page_number":121},
  {"content":"\r\n\r\nرا از بالاى كوههاى صعب العبور سورام كه مجاور خطآهن تفليس است بدست آورده است . بنابراين ماشين‌هاى نفت‌كش آنها نفت را از پالايشگاه حمل ميكنند و در اينجا تحويل مخزنهاى ديگر ميدهند كه براى حمل آن به باطوم آماده‌اند ازاين‌رو صرفه‌جوئى مطلوبى از لحاظ وسايل حمل‌ونقل و صرفه‌جوئى بيشترى هم در مدت رفت‌وآمد از راه پرسراشيب بين دو مقصد شده است .\r\n\r\nگمركخانهء روس -\r\nراهنماى چاپى خطآهنهاى اروپائى كه بنگاه « برادشا » توزيع مىكند در چند سطرى كه راجع به باطوم دارد ، نوشته است كه : « در اينجا عوارض گمركى در كار نيست . » اى كاش نويسندهء آن سطور از راه دريا سفرى به باطوم ميرفت و اين قول اعتمادآميز را براى مأمور سخت‌گير ، ولى مؤدب روسى آنجا كه پيش از اينكه به او اجازه پياده شدن بدهد خود به كشتى وارد مىشود باز ميگفت و تنها راهى كه شايد براى تعديل آن سخت‌گيرى متصور باشد اين است كه مسافر با وسيله‌اى كه حتى الامكان مستعمل و كهنه باشد مسافرت كند نه با اسبابى نو و جالب‌توجه .\r\n\r\nتجارت و كسب -\r\nميزان تجارت خارجى كه باطوم در حال‌حاضر دارد از اين حقيقت آشكار مىشود كه در سال 1889 تعداد 417 كشتى غير روسى به اين بندر آمدند كه 214 تا انگليسى بود با قدرت حمل 781 / 268 تن بار و مجموعا 213 / 480 تن بوده است . جمع مقدار نفتى كه در سال 1889 صادر شد 085 / 649 تن بار بود با ارزش 300 / 023 / 3 ليره در مقابل 326 / 450 تن به ارزش 446 / 724 / 1 ليره در سال قبل از آن . در 1889 صادرات به هندوستان و چين و ژاپون كه اشاره‌اى هم كرده بودم ارقام مربوط به آن در سال 1887 جنبهء تخمينى داشت تا مبلغ 822 / 935 ليره افزايش يافت . جمع اين ارقام ضرورت فورى تهيه منابع نفتى را در هندوستان و برمه و بلوچستان به دولت انگليس خاطرنشان ميسازد .\r\nبندر باطوم كه تاكنون وضع مطلوب خاصى نداشت مگر عمق دريا كه در ساحل هم زياد است در دست روسها رو به توسعه و ترقى است .\r\n\r\n","description":"","footnote":"","page_name":" 106 ","page_number":122},
  {"content":"\r\n\r\nموج‌شكنى را در دهانه داخلى سمت شمال سال پيش ساخته‌اند كه بوسيلهء برجى كه در انتهاى آن ساخته شده تقويت گرديده است . در سراسر ساحل توده‌هاى عظيمى در آب برپا داشته‌اند كه متناسب با وضع صخره‌اى خليج آنجاست و در نظر دارند موج‌شكن ديگرى هم در سمت جنوبى بسازند كه تا حدود شمالى امتداد خواهد يافت جمع هزينه اين اقدامات اصلاحى بندر را نيم ميليون ليره برآورد كرده‌اند كه دولت امپراتورى ( روس ) خواهد پرداخت . اخيرا يعنى در اكتبر 1891 در جرايد نوشته‌اند كه بندر تجارتى به پوتى انتقال مييابد و در آنجا لنگرگاه بزرگى خواهند ساخت و باطوم يك مركز نظامى و دريادارى و محل مهمات جنگى خواهد شد كه به نظر من قابل ترديد است .\r\n\r\nخيالات نظامى روس -\r\nدر باطوم اقدامات سوق الجيشى به هيچ‌وجه مورد اهمال واقع نشده است و اين كارها با عزم و جديت تعقيب مىشود كه دليل كافى است كه دولت روس چه ارزش مهمى براى اين پايگاه دريائى قفقاز قائل است .\r\nپنج سنگر بزرگ كه بعضى هنوز ناتمام است خطوط ساحلى را در زير نظر دارند و با بيست توپ سنگين مجهز شده‌اند . توپخانه اصلى در مركز شهر كه مشرف بر ساحل است دوازده توپ دارد كه ميگويند هريك از 18 تا 22 تن ظرفيت دارد و همهء خارجيها و افراد روسى از نزديك شدن به آنجا ممنوع‌اند .\r\nروزى كه من باطوم را ترك ميكردم سربازان مشغول تيراندازى بر هدفهائى بودند كه در دريا تعبيه شده بود . بالاتر از آنجا بر فراز رشته‌هاى بلندى كه در عقب تپه‌هاى مشرف بر ساحل واقع است چهار آتشبار بزرگ در دست ساختمان است يا آنكه ساخته شده است و مخصوص پرتاب خمپاره است .\r\nپادگان دائمى باطوم شامل سه گردان مجهز هركدام مشتمل بر 1000 نفر است . در موقع مسافرتم به آنجا در مجاورت آن حدود مشغول ساختن جاده‌اى در جلگهء داخلى بودند كه تپه‌هاى ساحلى وسيلهء پوشش و حافظ آن از حملات دريائى خواهد بود . اين توضيحات نشان ميدهد كه روسيه به اهميت اين نقطهء متصرفى جديد خود نيك آگاه است و اگر يك واحد دريائى دشمن از بوسفور با\r\n\r\n","description":"","footnote":"","page_name":" 107 ","page_number":123},
  {"content":"\r\n\r\nقصد خصمانه به حركت درآيد بعيد است كه باطوم غافلگير شود . اين جريان شاهد تازه‌اى در مقابل حرف و استدلال اطمينان‌آميز بچگانه‌ايست كه عده‌اى از سياستمداران انگليسى هنگام تشكيل كنگره برلن در سال 1878 اظهار ميكردند .\r\n\r\nخطآهن باطوم به تفليس -\r\nممكن نيست هيچ منظره‌اى در دنيا از مسير خطآهن باطوم به تفليس زيباتر باشد . قطار از باطوم كه در سمت جنوبى است حركت و بعد از گردش حلقه‌وار در حومهء شهر به طرف شمال تا سىميلى پوتى سير مىكند سپس وارد جلگهء ريون مىشود كه رودخانهء باستانى فاسيس همان مسير پرماجراى كشتى آرگو است .\r\nاز لحاظ وفور و زيبائى ، درختان و نهال‌ها وضع تقريبا استوائى دارند . سراسر دشت را درخت كاشته‌اند و تپه‌ها نيز از نوك تا پائين همه پوشيده از جنگلهاى مجلل است . در هر ايستگاهى كه بر و پهلو داشته باشد نفت‌كش‌هاى لبريز مانند رشتهء وسايل نظامى دنبال هم ايستاده‌اند و همين كه جا خالى مىشود به پائين ايستگاه سرازير ميشوند و هريك از آنها نيز انباشته از ثروت و مالى است كه گنجينهء طلائى گلدن فليس « 1 » در مقابل آن چيزى بشمار نميرفته است و هنوز بسيارى از آرگوهاى دوران جديد را به فاسيس مىكشاند ، همان زر و مالى كه حتى بيشتر از جادوگرى پرنسس‌هاى گلخيد ( ولايتى در قفقاز قديم . م ) جايسن « 2 » ( فرزند يكى از پادشاهان يونان قديم . م ) را مسحور ميكرده است .\r\nبه تدريج كه خطآهن در ارتفاعات بالا ميرود كه تقريبا تمام مدت تا سرچشمه از كنار رودخانه‌اى ميگذرد كه آب آبشارهاى آن به دو درياى خزر و بحر سياه مىرسد . در اين منطقه مناظر عالىتر مىشود كوهستانها تا ارتفاعى بسيار خوش - هوا اوج ميگيرند و قطار نيز پيوسته از پيچ‌وخم گردنه‌ها و دره‌هاى دلپذير پيش ميرود . در محوطه ايستگاهها بچه‌هاى بىسر و بىپاى گرجى - فرزندان حقيقى كوهسار - جمع‌اند و اشتياق فروش دسته‌اى شاه‌بلوط و يا خوشه‌هاى انگور دلاويز را در ازاى چند كوپك دارند و چهره‌هاى ريشو و جالب احترام با كمرچين تنگ و\r\n\r\n\r\n","description":"","footnote":"\r\n( 1 ) -  Golden Fleece \r\n( 2 ) -  Jason \r\n","page_name":" 108 ","page_number":124},
  {"content":"\r\n\r\nبالاپوش چركسى و كلاه پوست بخارا و چكمه‌هاى چرمى و خنجر يا قدارهء كوتاهى بر كمر ، ورود و خروج ترنها را با چم نظامى تماشا و بر جريان كار ايستگاهها با آرامش سطوت‌آميز نظارت مىكنند .\r\n\r\nساختمان تونل سورام -\r\nخطآهن باطوم به تفليس كه در حدود 220 ميل است يا دست‌كم از بوتى به تفليس ساليان درازى است كه افتتاح شده است ، ولى روسها از ديرباز به اصلاح اين خط مشغول بوده‌اند . چون خط فعلى از شيبهاى تند كوهستان سورام تا ارتفاع 3000 پا از سطح دريا بالا ميرود در نظر دارند كه اصلاحاتى نمايند كه نه فقط تونلى به طول سه ميل از درون كوه حفر كنند ، بلكه وضع ريل‌گذارى هم در طول چندين ميل مناسبترى بايد تغيير كند كه براى اين منظور ناگزيرند پل‌هاى جديد و معابرى بر دره‌ها بسازند و كوه‌كنى و لبه‌سازى بشود .\r\nوقتى كه يكسال پيش از اين حدود مىگذشتم عدهء زيادى كارگر مشغول بودند و در فاصلهء اين مدت پيشرفتهاى كلى حاصل شده است . مىگفته‌اند كارها تا بهار 1890 به پايان خواهد رسيد ، ولى افتتاح تونل به رسم روسى يعنى با مراسم مذهبى در پاييز انجام شد و اين به آن معنى نيست كه همهء كارها تمام شده باشد .\r\nدولت روس در اين ناحيه مخارج هنگفتى مىكند كه حاكى است كه مىخواهند نه فقط رفت‌وآمد قطارها را در خطهء قفقاز تأمين ، بلكه جريان كارها را اصلاح كنند . « 1 » اقدامات آنها نظرم را هم از لحاظ وسعت زمينه كار و اهميت عمليات جلب كرد و هم به واسطهء حدت و پشتكارى كه مينموده‌اند .\r\nمقطع تونل سورام از تمام تونل‌هاى اروپا مهمتر است تونل سن‌گتار « 2 » در بعضى قسمتها شصت متر مربع است ولى تونل سورام 90 ميل است و شايد بواسطهء مخارج سنگين اين كار است كه قيمت بليط مسافرت از باطوم به تفليس خيلى گران است . يك بليط درجه اول 2 / 1 47 منات است براى 560 ميل كه بيش\r\n\r\n\r\n","description":"","footnote":"\r\n( 1 ) - اخيرا ( نوامبر 1890 ) اعلام شده است كه دستور ساختمان خطآهن نظامى براى ارتباط استحكامات قارص با خط اصلى صادر شده است .\r\n( 2 ) -  St . Gothard \r\n","page_name":" 109 ","page_number":125},
  {"content":"\r\n\r\nاز دو پنس در هر ميل مىشود . لوكومتيوها بين باطوم و تفليس كاملا با سوخت پس‌ماندهء نفت يا استاتكى چنان كه مينامند حركت مىكنند و اين سوخت به صورت جالبى در كوره آن پاشيده مىشود . بر فراز كوهستان سورام دو لوكومتيو يكى از جلو و ديگر از عقب قطار را بالا ميبرد حالا متوجه شدم كه اين دفعه مسافت تا بادكوبه را سه ساعت ديرتر از دفعه پيش طى كرديم . وقتى كه علتش را پرسيدم گفتند آن موقع ترن متعلق به كمپانى بود حالا دولت روس خريده است و كسانى كه از سبك كار دولت روسيه اطلاع دارند همين يك حرف كاملا كافى است .\r\n\r\nتفليس -\r\nتفليس نزد سياحان مشهورتر از آن است كه احتياجى به معرفى داشته باشد . اشخاصى كه با شرق آشنا نباشند شايد از زيبائى ساده ، ولى گيرندهء آن دستخوش جذبهء بيش از اندازه‌اى بشوند به همين نكته‌اى كه خاورشناسان رفته‌رفته كمتر توجه مبذول ميدارند .\r\nاين شهر بواسطهء نمايشگاه فلاحتى و صنعتى كه براى نخستين‌بار در قفقاز برپا ميگرديد دوچار شور و هيجان بود . نمايشگاه را در غرفه‌هاى چوبى و در فضاى آزاد بيرون شهر ترتيب داده بودند و در آن هر قسم محصولات كشاورزى ، باغبانى تاك‌پرورى و درخت‌كارى و پرورش ماهى و همچنين نمونه‌هاى پارچه‌ها و فرآورده‌هاى صنعتى قفقاز و اجناسى هم از آسياى مركزى و ماوراء بحر خزر فراهم بود .\r\nمحصولات محلى اعم از فلز و منسوجات گوناگون جالب‌توجه بود ، ولى نمايشگاه رويهمرفته با نمايشگاه مشابه شهرهاى ولايتى انگلستان قابل مقايسه نبود و چنين مينمود كه افراد ضمن مقاصد تجارتى بيشتر براى تماشاى دستهء موزيك و لذت خورد و نوش به آنجا مىرفتند .\r\n\r\nهتل لندن -\r\nدر تفليس مهمانخانه لندن شايد عاليترين قرارگاه افراد سرشناس در مشرق زمين است چون در بين راه اروپا - آسيا و در مسير خاور دور واقع شده است تقريبا تمام مسافران عازم به آن نواحى دلپذير و در مراجعت چند صباحى از مهمان‌نوازى اين شهر بهره‌مند ميشوند . در آنجا مسافرين عازم مشرق آخرين حظ\r\n\r\n","description":"","footnote":"","page_name":" 110 ","page_number":126},
  {"content":"\r\n\r\nرا از وسايل زندگانى غربى درك ميكنند . پيش از آنكه به جهان نامعلومى گام بگذارند و باز در همين‌جا جهانگرد آواره شايد براى اولين‌بار پس از چندين ماه از وجود ملافه‌هاى پاك و تميز استفاده و به نوشيدن جامى شامپانى با حظ كاميابى مشقات گذشته را فراموش مىكند .\r\nدر همين‌جا بوده است كه يك نجيب‌زاده فرانسوى تازه بازآمده را از سفر شكار در كوهستان تيان‌شان كه در سرحد مغولستان است ديدم و يكى از افسران ارشد ادارهء تلگراف هند و اروپ مأمور در ايران و يك نفر ايرلندى را كه در راه‌آهن ماوراء قفقاز خدمت ميكرد و مقاطعه‌كارى لهستانى كه پل چوبى معروف رودخانه ارس را ساخته بود و دو صياد انگليسى كه تازه از شكارگاه يخ‌بندان جبال قفقاز برگشته بودند و همچنين جمعيت درهم و برهمى از روسها و ارامنه را كه معمولا هميشه در خط فاصل با جهان متمدن ديده ميشوند . مترجمانى كه همراه مسافران سرشناس رفته بودند و نامشان در كتابهاى معروفى ياد شده است در جلو درگاهها درنگ نموده و سفارشنامه‌هائى را كه از جهانگردان سابق در دست دارند به مسافران نشان ميدهند .\r\nاكنون كه در وطنم مشغول تحرير اين سطور هستم واضح و روشن حالت انتظارى را بخاطر دارم كه بين شك و اطمينان چندين بار درگاه هتل لندن را ترك و با خشنودى خاطر از انجام منظورى كه داشتم باز به آنجا مراجعت نمودم .\r\n\r\nعزيمت از تفليس -\r\nپس از سه روز توقف با خوشوقتى تفليس را ترك كردم و بيشتر از اين جهت كه يكى از دزدان تفليس در لحظه عزيمتم از ايستگاه ، كيف بغلىام را كه معادل ده ليره منات روسى در آن بود ربود ولى با توجه به اينكه ساعت حركت ترن در حدود نيمه‌شب بود و مسافر بندرت قادر است زودتر از دو ساعت انتظار از ميان انبوه جمعيت غالبا جيب‌بر به قطار برسد من اينطور نتيجه گرفته‌ام كه باز با قيمت مناسبى توفيق عزيمت حاصل شده است و بدون احساس افسردگى با وسايل آسايش غربى توديع كردم .\r\n\r\n","description":"","footnote":"","page_name":" 111 ","page_number":127},
  {"content":"\r\n\r\n\r\nبادكوبه -\r\nبادكوبه با منظره دودكش‌ها و مخازن و تصفيه‌خانه‌ها و چندين جريب زمين اطراف ايستگاه راه‌آهن كه از ماشينهاى نفت‌كش انباشته بوده است با كوچه‌هاى نفت‌آلود تيره‌فام و تيرهاى بسيار بلند تلگراف و تراموهاى پرسروصدا و مغازه‌هائى كه از همه جاى دنيا اجناس دارند و ابنيهء مخروب ايرانى و خانه‌هاى مدرن يك طبقه و ازدحام جمعيت فقير و ساحل سياه رنگ دريا و پرده - هاى دود و بوى زننده كه در همه‌جا هست من به بادكوبهء وسيع‌تر و زننده‌تر و با گيرندگى كمتر در عصر همان روزى وارد شدم كه بامداد از تفليس حركت كرده بودم اكنون عدهء جمعيتش كمتر از 90000 تن نيست با مقياس افزايشى كه در پانزده سال اخير تفاوتى ننموده است و فقط از بركت صنعت نفت است .\r\nوقتى كه مبناى اين تخمين را استفسار كردم جواب دادند كه آمار تقريبى است و هنگاميكه صحبت از احصائيه رسمى كردم لابد فراموش كرده بودم كه در كدام سرزمين هستم . به خاطر دارم روزى در روسيه به من گفته‌اند كه در تنها موردى كه دولت جدول آمار رسمى انتشار داده است راجع به ميزان مصرف ودكا و تأثير آن در بهداشت ملى بود و در آن مورد جمعيت را به سه دسته تقسيم كرده بودند . آنهائى كه پيرو رويهء اعتدال بودند و كسانى كه به حد افراط مىنوشيدند و عده‌اى كه از نوشيدن آن پاك پرهيز مينمودند و با ابراز خشنودى چنين وانمود ميكردند كه دستهء اول از عمر طولانى بهره‌مند ميباشند .\r\nاين ترتيب استنتاج را ادارهء رسومات به همان اندازه حسن استقبال ميكرد كه عامه هم حسن قبول مينمودند . اين موضوع اگر حقيقت هم نداشته باشد خوب ساخته شده است .\r\n\r\nعبور از درياى خزر -\r\nاز بادكوبه تا اوزون‌آدا ، من در همان كشتى مسافرى انگلستان بنام بارياتينسكى بحر خزر را طى كردم كه سال قبل هم در آن سفر كرده بودم . اين كشتى با آنكه حالا كهنه است هنوز يكى از بهترين كشتيهاى كمپانى مركورى است . مجموع كشتىهاى اين شركت كه در بحر خزر رفت و\r\n\r\n","description":"","footnote":"","page_name":" 112 ","page_number":128},
  {"content":"\r\n\r\nآمد دارند پانزده تاست كه هر سال از دولت بواسطهء حمل‌ونقل پست و نفرات قشون و همچنين امكان استفاده از آنها در صورت وقوع جنگ مبلغ سرشارى مساعده دريافت ميدارند . يكى از كشتيها دوبار در هفته از بادكوبه به اوزون‌آدا رفت و آمد مىكند در روزهاى چهارشنبه و جمعه و حركت ساعت پنج بعد از ظهر است .\r\nسفر ما بسيار خوش‌آيند بود درياى خزر بعد از يك روز طوفانى بسيار شديد دست از شوخى برداشته بود و پس از سير از كانال مارپيچى كه در داخلهء تپه‌هاى زرد شنى انجام گرفت ساعت 2 / 1 2 بعد از ظهر روز بعد به اوزون‌آدا « 1 » آمديم .\r\n\r\nژنرال انن‌كف « 2 » -\r\nژنرال انن‌كف اين موقع در اوزون‌آدا اقامت داشت و بار ديگر مرا مشمول مهمان‌نوازى معمولى خود ساخت و راجع به وضع فعلى و آتيهء خطوط آهن خود با ابراز حرارت صحبت و خيالات خود را دربارهء يك راه‌آهن بين روس و هندوستان و اتحاد ميان روس و فرانسه و انگلستان تبليغ ميكرد . سرانجام در يك جلسهء پذيرائى و بزم با نزاكت سرشار به سلامت مسافر انگليسى خود پياله برداشت كه هرچند رويهمرفته با تصورات قرين خوشبينى او موافقت نداشت در هر حال به مناسبت مسافرت قبلى با كمال خوشوقتى از طرز كار خطوط آهن ماوراء بحر خزر ستايش نموده و سياست مديران آن را ستوده بود .\r\nاوزون‌آدا به نظر من زمينه محدود و طرز كار بىبندوبار خود را طى سالى كه گذشته بود تا حدى وسعت داده است « 3 » و بندرگاه و شن‌زار اطراف آن پر از بار پنبه آمادهء حمل بود و ژنرال اميدوار بود كه تابستان آينده « 4 » اين خط را از سمرقند تا تاشكند امتداد دهد و مىگفت بالاخره بودجهء اين كار تصويب شده و در آيندهء نزديكى اين خط را با راه‌آهن پيشنهادى امسك - تمسك از طريق سيبرى تا ولادى - وستك مربوط ميسازد . وى در آيندهء مبهم هم باز از خيال سبك خويش در بخش مرو - پنجه - هرات و قندهار دست نميكشيد همان خطى كه با قدرى انحراف بنا بود شرق و غرب را در محيط دوستانه‌اى پيوند بدهد .\r\n\r\n\r\n","description":"","footnote":"\r\n( 1 ) -  UZUn ada \r\n( 2 ) -  Annenkoff \r\n( 3 ) - عدهء جمعيت در اكتبر 1889 ، 1650 نفر بود .\r\n( 4 ) - ولى در موقع چاپ اين سطور زمستان 1891 هنوز شروع نشده بود .\r\n","page_name":" 113 ","page_number":129},
  {"content":"\r\n\r\n\r\nمسافران بومى -\r\nدر اوزون‌آدا عدهء مسافران محلى در جلو يگانه باجهء كوچك بليت‌فروشى ازدحام كرده بودند شامل ازبكها از بخارا ، سارتها از سمرقند و تاشكند و چينىهاى مسلمان از كولچه و تركمن‌ها و حتى افغانها كه از سفر مكه يا جاهاى مقدس ديگر بازميگشتند . عده به اندازه‌اى زياد بود كه قطار با دو ساعت تأخير حركت كرد و چنين مينمود كه كارى بسيار دشوار بود كه به اين شرقىهاى بد - ادا ثابت كرد كه مقدار بليت نامحدود نيست و بايد سيستم نوبت رعايت شود ، ولى در همان محل تنگ و محدود باهم زدوخورد ميكردند و هنگامى كه بليت‌فروش نرخ‌ها را اعلام كرد ايشان به عادت مشرق زمين فقط نصف مبلغ كرايه را حاضر به پرداخت بودند و اميدوار بودند كه با چانه زدن طولانى در نرخ‌ها تخفيفى امكان - پذير است .\r\n\r\nصحرا -\r\nبامداد روز بعد بار ديگر مشاهدهء آسمانى صاف به هدر رفتن آب رودخانه قره‌قوم و گردنه‌هاى منكسر كوهستان كورن‌داغ را در نظرم آشكار ساخت . در بيشتر ايستگاههاى بين راه اصلاحات كلى ملاحظه ميشد درختان بيشتر و آب فراوان - تر و آسايش عمومى بيشترى به نظر ميرسيد از جوق‌تپه ساعت 2 / 1 11 صبح عبور كرديم من فرصتى يافتم كه با عجله جهت بازديد بناهاى قديمى بروم كه شرحش را در كتاب ديگر خود به تفصيل نوشتم .\r\nديوارهاى ضخيم مانع ديدار ابنيه گلى بود كه اگر با وسايل مصنوعى نگاهدارى نشود دست‌كم تا يك قرن ديگر فروخواهد ريخت . از آن موقع تا حال ( نوامبر 1890 ) اعلام شده است كه از جوق‌تپه استفاده تازه‌اى خواهند كرد به اين معنى كه قرارگاه كيفرى در آنجا خواهند ساخت و محكومين به اعمال شاقهء قفقازى را كه تاب تحمل هواى بسيار سرد سيبرى را ندارند به آنجا خواهند فرستاد .\r\nمحكومين روسى با كارگران بومى يك جا در ناحيه‌اى كار ميكنند كه فقط ده سال پيش اسيران جنگى روسى را در همانجا نابود مىكردند و اكنون ايشان به صورت همدستان زننده‌اى درآمده‌اند كه با محيط انطباق كامل دارد . دو ساعت ديرتر از وقت\r\n\r\n","description":"","footnote":"","page_name":" 114 ","page_number":130},
  {"content":"\r\n\r\nمحلى ( من هيچوقت در صدد برنيامدم كه ساعتم را ميزان كنم ) و نوزده ساعت بعد از عزيمت از اوزون‌آدا به ايستگاه عشق‌آباد ، كرسى ناحيهء ماوراء بحر خزر كه در 300 ميلى دريا واقع شده است رسيدم .\r\nقرار بود در اينجا قطار راه‌آهن را وداع و مسافرتى را در حدود 2000 ميل كه در برنامه سفر خود به ايران در پيش داشتم سواره شروع كنم . پس ناظر حركت پرسروصداى لوكومتيو شدم و در عين‌حال دستخوش اين احساس و هيجان بودم كه با دوستى صميم توديع مينمودم .\r\n\r\n","description":"","footnote":"","page_name":" 115 ","page_number":131},
  {"content":"\r\n\r\n\r\nفصل چهارم منطقهء ماوراء بحر خزر\r\n« من صداى قدم پيشروان اقوامى را كه خواهند آمد مىشنوم و نخستين موج پست از امواجى را كه به زودى دريائى انسانى در آنجا خواهد غلطيد ،\r\nمواد اصلى يك امپراتورى كه در حال تشكيل است و گرم كار ، درهم‌ريختگى دنيائى عظيم را سر و صورتى خواهد داد »\r\nاز اشعار « برشاهپر عقاب » جى . جى . ويتىيه « 1 »\r\n\r\nاطلاعات جديد -\r\nپيش از اينكه داستان مسافرتم را دنبال كنم قصد دارم در فصلى اجمالى تازه‌ترين اطلاعات دربارهء خطآهن ماوراء بحر خزر و سرگذشت آن خطه را نيز بيان كنم تا اين كتاب حتى الامكان شامل آخرين اطلاعات مربوط به ترقيات آن سامان باشد . آن دسته از خوانندگانم كه بخواهند بدون درنگ شرح مسافرت ايرانم را ملاحظه نمايند مختارند كه اين فصل را ناديده انگارند . در كتاب سابق خود به نام « روس در آسياى مركزى » تاريخچه اين راه‌آهن را تا سال 1889 شرح دادم ، بعدا هم نويسندگانى به بيان اين موضوع پرداخته‌اند . اما به معلومات ما در اين‌باره چيز عمده‌اى نيفزوده‌اند « 2 » .\r\nخيال ميكنم قدرت اين ادعا را داشته باشم كه يگانه فرد انگليسى هستم\r\n\r\n\r\n","description":"","footnote":"\r\n( 1 ) -  J . G . Whittier \r\n( 2 ) - دو مقالهء جالب‌توجه اى . سى . ييت  Yate  دربارهء نمايشگاه 1890 تاشكند مندرج در خلاصهء مذاكرات انجمن جغرافيائى سلطنتى ژانويهء 1891 و « مسافرتى به تاشكند » كه در نشريهء انجمن جغرافيائى اسكاتلند درج شده است مستثنى است .\r\n","page_name":" 116 ","page_number":132},
  {"content":"\r\n\r\nكه دوبار از اين حدود عبور كرده است و اطلاعات اين فصل مكمل مطالبى است كه در كتاب مزبور مندرج است . اين فصل با داستانى كه « ايران و قضيهء ايران » نام دارد البته بىارتباط نيست ، زيرا كه تقريبا 300 ميل از راه‌آهن حوزهء كار ژنرال انن‌كف در موازات و از نزديك مرزهاى ايران ميگذرد و اين موضوع تاكنون اهميت فراوان از جهت تأثير و نفوذ بر سياست و تجارت ايالت عمدهء ايران يعنى خراسان داشته است و احتمال هست كه اهميت بيشترى هم احراز كند و از تنها ناحيه‌اى كه به سبب سوق الجيشى امكان صدمه‌اى نسبت به اين خطآهن وجود دارد همانا حمله‌ايست كه از كوهستانات سرحدى ايران كه در جنوب آن خط واقع است پيش آيد . پاره‌اى از اين مطالب محتاج توضيحات بيشترى است كه در فصول آينده بيان خواهد شد .\r\n\r\nارتباط دريائى در بحر خزر -\r\nدر حال‌حاضر اوزون‌آدا نه فقط دو سرويس كشتىرانى هفتگى دارد يكى متعلق به كمپانى قفقاز و ديگرى شركت مركورى كه از بادكوبه شروع مىشود بلكه سرويس كشتيهاى ديگر از همين بندر و كشتى ديگرى نيز هر هفته از حاجى ترخان ( استراخان ) هست كه در سال 1889 شروع شده است « 1 » بنابراين جاده‌اى از طريق تزارستان و حاجى ترخان فعلا كوتاه‌ترين و متناسب‌ترين راه از انگلستان به آسياى مركزى است و حتى اگر وسيلهء مستقيمى هم از حاجى ترخان به اوزون‌آدا نباشد سرويس مستقيمى كه از كرانه غربى درياى خزر به سمت جنوب مىآيد به بادكوبه و از آنجا نيز جلوتر مىرود ، مسافر ماوراء بحر خزر را با همان سرعتى كه در خطوط ماوراء قفقاز ميسر است به مقصد خواهد رسانيد .\r\nزمستان سال بعد شنيدم كه قرار است كشتى همه روزه بين بادكوبه و آنجا\r\n\r\n\r\n","description":"","footnote":"\r\n( 1 ) - علاوه‌بر كمپانىهاى قفقاز و مركورى كه با كشتىهاى متعلق به خود بين بنادر روس در سواحل بحر خزر و اوزون‌آدا رفت‌وآمد دارند كمپانىهاى ذيل را نيز مىتوان نام برد . شركت كشتىرانى لبد ، شركت بحر خزر و دروجنا و شركت كشتىرانى ماسيس و شركت برادران كامنسكى و كمپانى كوسيس .\r\n","page_name":" 117 ","page_number":133},
  {"content":"\r\n\r\nرفت‌وآمد كند و همهء اين مطالب كم‌وبيش حاكى است كه براى حمل‌ونقل مسافر و گاهى كالاى تجارتى چه استفاده سرشارى از خطآهن ماوراء بحر خزر مىشود .\r\n\r\nانتقال انتهاى خط به كراسنودسك -\r\nتا موقع مسافرتم مسئلهء بسيار مورد بحث ، انتقال انتهاى خطآهن اوزون‌آدا به كراسنودسك هنوز حل نشده بود .\r\nهرچند كه هيأت خاصى از سن‌پطرزبورگ علىرغم ميل ژنرال انن‌كف جداگانه اعزام شده بود و اين هيأت در گزارش خود از پيشنهاد انتقال طرفدارى نمود كه مآلا از جانب وزارت جنگ تزار هم دستور لازم صادر گرديد .\r\nجاى ترديد نيست كه اين راه‌حل نهائى خواهد بود ، زيرا كه كراسنودسك از لحاظ عمق ساحلى مزيت بيشترى دارد ( 20 تا 25 پا عمق در مقابل 12 تا 14 پا ) و بواسطهء وفور آب و يا در واقع وجود آب سالم بيشتر و بعلاوه راه كوتاه‌تر آن تا بادكوبه ، در هرحال بمناسبت پاره‌اى پيشرفت‌هاى تجارتى و احتياجات احتمالى نظامى خطآهن ماوراء بحر خزر و بسط كار كشتىرانى تجارتى در درياى خزر كه ناشى از ترقى شهر بادكوبه است و شايد اگر بندر پطروفسك ( كه مانند بادكوبه ساحل عميق دارد ) بوسيله راه‌آهن با خطوط اروپائى مربوط شود در اين - صورت به كلى دور از صلاح است كه فرض و يا قبول كرد كه اين بندر آسيائى در كنار خليجى كه عمق كافى ندارد و رويهمرفته در فصل زمستان يخبندان است و از لحاظ انبار كالا يا بارگيرى اجناس يا پياده كردن قشون نيز داراى مزيتى نيست در وضع فعلى تثبيت شود . اما ژنرال انن‌كف علاقه سرشارى به اوزون‌آدا دارد همان علاقه‌اى كه پدر و مادرى نسبت به يگانه فرزند بيمار خويش دارند و از گفته‌هاى او استنباط كردم كه براى جلوگيرى از انتقال با تمام اميدوارى و قدرت مبارزه خواهد نمود .\r\nوى از من پرسيد كه فايده 24 پا عمق چيست اگر عمق 14 پا هم وافى و كافى باشد و در كجا ميتوان بندرگاه بهتر از لنگرگاه چوبى اوزون‌آدا پيدا كرد .\r\n\r\n","description":"","footnote":"","page_name":" 118 ","page_number":134},
  {"content":"\r\n\r\nموقعى كه من به او عدل‌هاى پنبه را كه درهم و برهم به انتظار حمل در ساحل ريخته بود تذكر دادم وى افزود كه در كجا مىتوان اين همه‌جا و فضاى خالى سراغ نمود ؟\r\nتنها دليل قوى كه بر ضد انتقال قابل ذكر است سرمايهء هنگفتى است كه به نظر من در اوزون‌آدا خرج شده است و هزينهء 53 ميل خطآهن اضافى كه مورد احتياج است موجب افزايش پاره‌اى محمولات خواهد گرديد ، ولى چنين افزايشى شايد حتى بيش از اندازه مورد علاقه بازرگانان با تقليل كرايه حمل بار به بادكوبه جبران گردد كه حالا از اوزون‌آدا هرپوت ده كوپك ( روسى ) كرايه دريافت مىشود ، ولى گفته‌اند كه ميتوان آن را از كراسنودسك به بادكوبه تا پنج كوپك پائين آورد .\r\nانشعاب اين خطآهن كه بودجه‌اش هم تصويب شده است از ملاقرى « 1 » كه در 32 ميلى اوزون‌آدا واقع است شروع مىشود و به كراسنودسك كه هشتاد و پنج ميل فاصله دارد خواهد پيوست .\r\n\r\nچند اصلاح ديگر -\r\nشنيدم كه بين ايستگاههاى بالاايشم « 2 » و غازان چيك مسير خطآهن را در حدود 60 ميل تغيير خواهند داد ، ولى چون موقع شب از اين ناحيه گذشتم تعيين صحت و سقم اين اظهار دور از امكان بوده و شايد هم فقط ريل‌ها را تعويض ميكردند . جادهء نفت بالاايشم كه در اصل يك رشته خطآهن دكاويل « 3 » به آنجا كشيده بودند ديگر مورد استفاده نيست . هزينهء استخراج نفت در اثر فقدان تصفيه‌خانه در ساحل شرقى درياى خزر نسبت به مخارج حمل از دستگاههاى پالايشگاه بادكوبه بيشتر ميشده است .\r\n\r\nكارخانهء غزل اروات و ايستگاهها و نهرهاى سرپوشيده و پل‌ها\r\nدر غزل اروات كه 160 ميل تا اوزون‌آدا فاصله دارد كارخانه بزرگى تأسيس كرده‌اند با هزينه‌اى در حدود پنجاه هزار ليره و مهندسى انگليسى مقيم سن‌پطرزبورگ اين كارگاه را ساخت و گفته‌اند لوكومتيو و لوازم عمومى سراسر خط را تأمين\r\n\r\n\r\n","description":"","footnote":"\r\n( 1 ) -  Mullah Kari \r\n( 2 ) -  BAlaIshem \r\n( 3 ) -  Decauville \r\n","page_name":" 119 ","page_number":135},
  {"content":"\r\n\r\nخواهد كرد . اين مهندس را از استخدام كارشناس خارجى و يا خريد جنس از خارجه اكيدا ممنوع كرده بودند .\r\nكارخانه مزبور پس از تكميل در حدود 600 نفر كارگر خواهد داشت در همهء ساختمان نور برق هست و در آمودريا ( جيحون ) هم حال بدين منوال است و پيشنهاد شده بود با اين وسيله واگن‌هاى مسافرتى را هم روشن كنند . ترنى كه با نور برق روشن شده باشد و سريعا از ميان بيابان ريگزار عبور كند تضاد تازه و جالبى كه در اين منطقه كم نيست بر آنچه هست خواهد افزود . در قسمت‌هاى جلوتر ، ساختمان ايستگاهها همه‌جا تمام شده بود و بناهاى ناتمام موقت كه در سال 1888 ديده بودم به عمارتهاى پاكيزهء آجرى و سنگى مبدل شده بود .\r\nدر عرض سال گذشته مبلغ سرشارى براى ساختن پل‌هاى جديد و مسيل‌ها صرف كردند تا از طغيانهاى ناگهانى و خطرناك كه بواسطهء بارندگى در كوهستانهاى ايران ايجاد مىشود جلوگيرى كنند ، ولى باوجوداين اقدامات سى ميل از خط آهن حدود غزل اروات كه هميشه در معرض خطر بوده است باز در اثر سيل و طغيان در ماه ژوئيه خراب شد و اين درست همان خطرى است كه به صورت وخيم‌تر در قسمت راه‌آهن بولان در بلوچستان وجود دارد كه روىهمرفته نگاهدارى آن را دشوار ميسازد .\r\nآقاى بيلينسكى « 1 » مقاطعه‌كار لهستانى كه پل چوبى بزرگ جيحون و پل‌هاى كوچك تجن و مرغاب را ساخته ، در كشتى همسفر من بود و قرارداد تازه‌اى براى تعويض پل چوبى تجن به فلرى به مبلغ سى هزار ليره تحصيل كرده بود و قرار است همين كار بر رودخانه مرغاب در مرو بشود ، ولى به نظر نميرسد كه تاكنون هيچكدام از اين دو كار انجام يافته باشد هرچند كه پل جديدى از الوار بر رودخانه زرافشان در قره‌گل ساخته‌اند .\r\nپل بزرگ جيحون در چارجوى ( فراموش نكرده‌ايم كه آن را شاهكار ارزانى وانمود كرده بودند و در ظرف صد روز با صرف مبلغ سى هزار ليره تمام شد )\r\n\r\n\r\n","description":"","footnote":"\r\n( 1 ) -  Bielinski \r\n","page_name":" 120 ","page_number":136},
  {"content":"\r\n\r\nباز چند ماه پيش درهم شكست و اين خرابىها هم بواسطهء سيلاب و طغيان و يا تغيير مسير رودخانه دور از امكان نيست . اما رويهمرفته چنين به نظر ميرسد كه اين كار در اثر شرايط محلى از تأسيسات گران بيشتر متناسب است و با تعميرات مرتب و توسعه دادن مسير آب كه در مقابل فشار طغيان بهتر استقامت نمايد شايد احتياج اصلى رفع خواهد شد .\r\nشنيده‌ام كه بعدا مسير آب نيم ميل به سمت مشرق انحراف يافته است و ناچار شده‌اند پل را هم متناسب با اين تغيير بزرگ‌تر كنند .\r\n\r\nناوگان محدود رودخانهء جيحون -\r\nدر ضمن پيشرفتى هم در مورد كشتىرانى رودخانهء جيحون در حوالى چارجوى حاصل نشده است . دو كرجى كه براى حمل بار يا مسافر و يا افراد نظامى آماده ساخته بودند بواسطهء پيچ‌وخم‌هاى مسير رودخانه ناگزير در بالاى رود به دو كشتى تزار و تزاريت مهار شده بود بعلاوه در آن موقع مدت معمولى كه كشتىها به قرقى « 1 » مسافتى در حدود 140 ميل ميرسيدند يك هفته بود . اين مدت بعدا تقليل يافته و مدت مسافرت در قسمت عليا چهار روز و به طرف پائين رودخانه سه روز شده است و موقع شب هم كشتى از هيچ‌طرف حركت نميكند . اصلاحات بيشترى ضرورى است تا رودخانه براى كشتىرانى تجارتى آماده شود و بتوانند كالا به افغانستان حمل‌ونقل كنند و زمان بيشترى هم لازم خواهد بود كه از لحاظ نظامى نيروى ضربتى روس را در آسياى مركزى تقويت نمايد .\r\n\r\nآبيارى مرو و بند سلطان -\r\nراجع به مرو اقدامات شهامت‌آميزى كه سال گذشته در آنجا به منظور احياء واحهء مرو بوسيلهء ساختن بند سلطان بر رودخانهء مرغاب در 30 ميلى مرو جديد شده بود و مسئلهء آبيارى آن حدود كه قرار بود با وجوه شخصى خود تزار انجام يابد اطلاعات سربستهء غم‌انگيزى به من رسيده است كه پيشرفت نهائى آن اقدام را به كلى مشكوك ميسازد و گفته شده است كه مرغاب\r\n\r\n\r\n","description":"","footnote":"\r\n( 1 ) -  Kerki \r\n","page_name":" 121 ","page_number":137},
  {"content":"\r\n\r\nآب كافى براى مشروب ساختن و كانال كشيدن و آبيارى كردن به ميزان وسيع و قابل‌ملاحظه‌اى ندارد و تبخير آب در درياچهء بالا سبب كاهش كلى مقدار آب مىشود .\r\nاز طرف ديگر يك مهندس انگليسى كه در همان اوان تأسيسات مزبور را بازديد كرده بود اقدامات سرهنگ كوزل پوكلفسكى « 1 » را چه از جهات كاردانى و يا مقدار كارى كه شده بود تأييد نمود و اين شخص در اجراى كامل نقشهء خود ترديدى نداشت « 2 » ولى اين موضوع كه از لحاظ نتيجه كار شك و ترديدهائى در ميان است به نظر من از ارقام متضادى كه مقامات رسمى روس گاهى راجع به اراضى قابل كشت انتشار ميدهند آشكار مىشود .\r\nابتدا گفته بودند كه 800 هزار هكتار زمين آبيارى و كشت خواهد شد بعد اين رقم به 300 هزار تنزل يافت و سير قهقرائى آن حتى به حداقل كه جمعا رقم ناچيز 18 هزار جريب است رسيد و اين رقم به همان نسبت كمتر از ميزان معقول است كه ارقام بالا به علت مبالغه غيرقابل قبول مىباشد و همچنين اگر كارها چنان كه بايد و شايد تعقيب و تمام شود دليلى وجود ندارد كه نتيجه مطلوب حاصل نشود .\r\nچنان كه در قرون وسطى و حتى صد سال پيش هم بندهائى وجود داشته كه جنگجويان بخارائى از بين برده‌اند و در اثر همين عمليات آبيارى بود كه جلگهء مرو از لحاظ حاصلخيزى در شرق شهرت بىنظيرى داشته است . اگر زمين‌هاى پهناور آبيارى و زراعت شود به همان نسبت بر ميزان جمعيت افزوده خواهد شد .\r\nعقيدهء پوكلفسكى اين بود كه آن حدود گنجايش يك ميليون نفر جمعيت دارد يكصد خانوار از دونگانها يعنى مسلمانهاى چينى را از كلچه براى آزمايش\r\n\r\n\r\n","description":"","footnote":"\r\n( 1 ) - رجوع شود به رسالهء جالب‌توجه افسر نامبرده سرهنگ اچ . ال . ولز در شمارهء 15 نشريات هيأت مهندسان پادشاهى 1889 .\r\n( 2 ) - ولى در اينكه اطلاعاتم درست بود و پيش‌بينى قرين نگرانىام مورد داشت از اينجا معلوم مىشود كه در پائيز 1889 خبر رسيد كه سد بزرگ ساخت پوكلفسكى درهم شكست و سيلاب مرغاب يا آن را به كلى از بين برد و يا دست‌كم صدمهء بسيار رسانيد و امپراتور مالك آن اراضى از يك طرف مهندس انگليسى را اخراج و از طرف ديگر هم از دولت بريتانيا استخدام سركولن مونكريف  Colin Moncreiff  را كه در آبيارى جلگهء نيل سابقهء كار داشته است تقاضا نمود و اين وضع مضحك خوش‌آيندى شده بود كه كارشناس انگليسى خبط روسها را در كار آبيارى مرو اصلاح نمايد . بنابر گزارش مونكريف طرح پوكلفسكى اساسا متروك و قرار شد نقشهء تازه‌اى براى آبيارى مورد امتحان قرار گيرد .\r\n","page_name":" 122 ","page_number":138},
  {"content":"\r\n\r\nبه مرو كوچ دادند و ميگويند چندصد خانوار ديگر ( ظاهرا اروپائى ) براى استقرار در املاك تزار در نظر گرفته شده‌اند . در تنها نقطهء ديگر كه برنامهء آبيارى را با آوردن مهاجر در نظر دارند ، اراضى وسيع بين آمودريا و رودخانهء زرافشان است كه دولت روس با امير بخارا براى حفر كانال از جيحون مشغول مذاكره است .\r\n\r\nلوكومتيو و واگن -\r\nارقام جديد راجع به مقدار دستگاههاى راه‌آهن ماوراء بحر خزر خالى از اختلاف نيست ، ولى مجموع ارقام زير ، كم‌وبيش مقرون به صحت است . از قرار معلوم 120 تا 130 لوكومتيو در سراسر اين خط هست و در حدود جمعا دوهزار واگون و كاميون و ماشين از هر قبيل دارند و مىگويند تعداد تانكر حمل آب 150 عدد است . اين ارقام حاكى از پيشرفتهائى است كه حاصل شده است هرچند كه ميزان كافى احتياجات بازرگانى يا نظامى هنوز تأمين نشده است علاقهء تام ژنرال انن‌كف در رعايت صرفه‌جوئى و تنظيم ترازنامه خوش ظاهر با آنكه از جهتى بسيار پسنديده است ، ليكن تا حدى مانع پيشرفت كار آن خطه شده است .\r\n\r\nتلگراف -\r\nسه رشته سيم به موازات خطآهن از بحر خزر تا سمرقند و از آنجا به تاشكند امتداد دارد و از اينجا هم رشته فرعى از قزل‌اروات تا بجنورد و از آنجا به چيكيش‌لر و استرآباد و از قره‌بند به سرخس و از مرو به تخته بازار ( پنجه ) و از چارجوى به خيوه و از ايستگاه راه‌آهن بخارا به شهر هست . به من اطلاع دادند كه از چارجوى به پست متقدم قرقى كنار جيحون و سرويس ديگر جاها به وسيلهء كبوتران نامه‌بر صورت مىپذيرد .\r\nقضيه مربوط ساختن سيم‌هاى تلگراف روسى در خطوط متقدم از قبيل سرخس يا تخته بازار با رشته‌هاى تلگرافى هندوستان از طريق افغانستان از راه هرات و قندهار و از آنجا با نصب سيم‌هائى از طريق خشكى از اروپا به هندوستان ذهن بعضى از افسران انگليسى را مشغول داشته بود ، ولى علاوه‌بر موضوع مصلحت اين كار كه سزاوار تأمل است اوضاع و احوال فعلى طورى نيست كه اجراى چنين نقشه‌اى مطلوب باشد .\r\n\r\n","description":"","footnote":"","page_name":" 123 ","page_number":139},
  {"content":"\r\n\r\n\r\nسرعت و سرويس -\r\nدر مورد اولين مسافرتم به ماوراء درياى خزر در سال 1888 سفر از اوزون‌آدا به سمرقند كه نهصد ميل است هفتاد و دو ساعت طول كشيد و اين مدت حالا براى ترنهاى مسافرى و پستى كه هفته‌اى دو سه بار بسته به فصل رفت‌وآمد ميكنند تا حدود 60 ساعت كاهش يافته است كه ده ساعت آن صرف توقف در ايستگاهها مىشود . با ترنهاى كند هرروز مسافران و كالاهاى تجارتى حمل‌ونقل مىشوند و ترانزيت با پانزده ساعت تأخير به مقصد ميرسند .\r\nاخيرا قطار مخصوص خوراك و نوشابه نيز به ترنها ضميمه كرده‌اند و به جاى بوفه‌هاى راكد سابق است كه فقط در ايستگاههاى بزرگ ديده مىشود .\r\n\r\nترازنامه -\r\nارقام دريافتى و هزينه عمل‌كرد راه‌آهن ماوراء بحر خزر كه گاهى رسما انتشار ميدهند و گاهى نيز ژنرال انن‌كف در اختيار روزنامه‌ها ميگذارد و گاهى هم از منابع خصوصى به خارج نشر مىكند بدبختانه به همان اندازه متفاوت و مختلف است كه همين مراجع ارقام و اطلاعات متفاوتى راجع به هزينه اصلى ساختمان اين راه‌آهن منتشر كرده‌اند .\r\nمخارج اداره كردن آن در سال 1887 اضافه‌اى به مبلغ 40 هزار ليره نسبت به درآمد نشان ميداده است و در سال 1888 سى هزار ليره اضافه خرج شده است و كسرى نيز در همين حدود براى سال 1889 انتظار ميرفته است ، اما روزنامهء نووورميا  Novoe Vremya  جمع هزينه اداره راه‌آهن را در آن سال 731 ، 241 ليره اعلام و ضمنا اشعار داشت كه اضافه درآمد هفت هزار ليره بوده است ، ولى ژنرال انن‌كف ارقام مبالغه‌آميزترى در اوزون‌آدا به اين جانب ارائه داد .\r\nبودجهء تنظيمى آقاى ويشنگرادسكى « 1 » كه يگانه وزير دارائى شايسته دولت روس است و در پائيز 1890 از ماوراء بحر خزر بازديد نمود هزينهء راه‌آهن ماوراء خزر و كشتىرانى جيحون را در سال 1889 جمعا 235 ، 287 ليره قلمداد نمود كه كم‌وبيش در همان حدودى است كه روزنامهء نامبرده انتشار داده بود . از طرف ديگر همين وزير ، مخارج اضافى به مبلغ 447 ، 120 ليره براى سال 1890\r\n\r\n\r\n","description":"","footnote":"\r\n( 1 ) -  VISHNEGRADSKI \r\n","page_name":" 124 ","page_number":140},
  {"content":"\r\n\r\nنسبت به سال قبل پيش‌بينى كرده است كه جمعا براى هزينه راه‌آهن و كشتىرانى در آن سال 682 ، 407 ليره خواهد شد و از آن پس هم شنيده‌ام كه اضافه هزينه بيشترى در حدود 000 ، 29 ليره براى سال 1890 در پيش خواهد بود « 1 » .\r\n\r\nحمل‌ونقل كالا -\r\nيك موضوع قابل شك نيست كه مقدار حمل‌ونقل كالا در اين خط سريعا رو به افزايش است و بازهم بيشتر از اين خواهد شد .\r\nوزن اجناسى كه در سال 1889 بوسيله راه‌آهن ماوراء بحر خزر حمل‌ونقل شده جمعا 880 ، 741 ، 21 پوت يا 675 ، 350 تن بود كه در جزو آن محصولات بومى و مواد خام آسياى مركزى 081 ، 069 ، 9 پوت يا 275 ، 146 تن بوده در همين سال ارزش فرآورده‌هاى صنعتى و قند كه با راه‌آهن به ماوراء بحر خزر و بخارا و تركستان رسيده 94 درصد بيش از سال 1888 بوده و حال آنكه قيمت صادرات آسياى مركزى به روسيه كه شامل پنبه و پشم و ابريشم و خشكه‌بار و غلات بوده 127 درصد ترقى نموده است .\r\nاز اجناسى كه فعلا صادر مىشود جالب‌توجه‌ترين و تا اين تاريخ از لحاظ مقدار افزايش روزافزون صادرات پنبه از كشتزارهايى است كه در آسيا پيوسته در حال توسعه است . در سال 1888 معادل 274 ، 213 ، 1 پوت يا 655 ، 19 تن « 2 » در 1889 معادل 000 ، 200 ، 2 پوت يا 484 ، 35 تن مىباشد . در ژانويه 1890 برابر 760 ، 252 پوت يا 077 ، 4 تن ( كه 229 ، 193 پوت يا 116 ، 3 تن از آنجا صادر شده بود ) . اين ارقام نشان ميدهد كه افزايش ماهانه آن از سال پيش بيشتر شده است هرچند كه هنوز بپايه انتظار اطمينان‌آميز ژنرال انن‌كف نرسيده است كه به اين جانب اظهار داشته بود كه سالانه جمعا چهار ميليون پوت خواهد شد ، ولى خبر دادند كه در ماه ژوئن بيش از يك ربع ميليون پوت پنبه در بندر اوزون‌آدا افتاده بود تا امكان حمل آن پيش آيد و راه‌آهن هرروز بيست هزار پوت جديد ميرسانيد .\r\n\r\n\r\n","description":"","footnote":"\r\n( 1 ) - ولى در فوريهء 1891 روزنامهء نووورميا اضافه درآمدى معادل 610 ، 323 ليره وانمود كرد كه تصور آن از لحاظ نويسنده دور از امكان است .\r\n( 2 ) - قبل از ساختمان راه‌آهن ماوراء بحر خزر جمع صادرات سالانهء پنبه از آسياى مركزى به روسيهء اروپائى بوسيلهء كاروان از طريق اورنبورگ 9680 تن بود .\r\n","page_name":" 125 ","page_number":141},
  {"content":"\r\n\r\nدريافتى براى پنج ماه اول 1890 در نتيجه همين افزايش صادرات بيش از 000 ، 50 ليره نسبت به همين مدت در سال 1889 بوده است . بازرگانهاى افغانى هم براى نخستين‌بار بعد از افتتاح اين خطآهن ارتباط مستقيم حاصل كردند و چند صد لنگه پنبه به مقصد چارجوى فرستاده‌اند « 1 » .\r\n\r\nسازمان گمركى -\r\nبواسطهء استفاده عمدهء تجارتى كه از اين خطآهن مىشود و جريان يافتن اجناس از هر سو به اين مقصد ايجاد سازمان كامل گمركى را در ماوراء بحر خزر ايجاب نموده است و چنان كه در روسيه مرسوم است اساس آن‌هم بر اين فكر نهاده شده است كه حتى الامكان از رقابت بيگانه جلوگيرى شود و اتباع روس را مشمول حمايت قرار دهد و از محصولات داخلى و فرآورده‌هاى روس تقويت گردد . گمرك‌خانهء اصلى در اوزون‌آدا است ولى شعبه‌هائى در قزل‌اروات و عشق‌آباد و ارتيك و كاكاوردسك و تجن و سرخس و مرو و بولتان و تخته بازار دائر كرده‌اند .\r\nيك ميزان 2 / 1 2 درصد نسبت به ارزش جنس عوارض گمركى در اوزون‌آدا از تمام اجناس كه از راه دريا وارد مىشود دريافت ميدارند . حقوق گمركى مشابهى نيز مطابق بهاى جنس در بازار محلى از تمام اجناسى كه از راه خشكى از مبدأ اروپائى يا ايران يا هندوستان به ماوراء بحر خزر برسد خواه به منظور مصرف محلى و يا برسم ترانزيت به بخارا و خيوه و تركستان صادر شود دريافت ميدارند و همچنين اجناسى كه از راه اوزون‌آدا به روسيهء اروپائى يا قفقاز حمل گردد مجاز است كه بدون عوارض گمركى حمل شود و نيز همه قسم كالاى ايرانى كه به رسم ترانزيت به مقصد اروپا صادر مىشود از گمرك معاف مىباشد مشروط بر اينكه از طريق عشق‌آباد و يا ايستگاههاى ديگر خطوط آهن ماوراء قفقاز به مقصد ارسال گردد .\r\n\r\n\r\n","description":"","footnote":"\r\n( 1 ) - به منظور تقويت و پيشرفت بيشتر توليد پنبه به وسيلهء بازرگانان روسى ساكن آسياى مركزى وزير ماليه در سال 1890 طرحى را به تصويب رسانيد كه 170 هزار هكتار زمين در تركستان به هيأت تجارتى و صنعتى آسياى مركزى اجاره بدهند مدت اجاره نود سال بود كه در پانزده سال اول اصلا مبلغى پرداخت نمىگرديد .\r\n","page_name":" 126 ","page_number":142},
  {"content":"\r\n\r\n\r\nآينده درخشان تجارتى -\r\nاز آنچه بيان شد و چيزهائى كه من در طى مسافرت دوم خود ديده يا شنيده‌ام نظريات سابقم تأييد مىشود كه خطآهن ماوراء بحر خزر آيندهء بسيار درخشانى دارد . اين راه‌آهن كه از كشورهائى سير و عبور مىكند كه هنوز منابع پيشرفته كافى ندارد تأثير قاطع در محمولات وارداتى و صادراتى ماوراء بحر خزر و خراسان و بخارا و افغانستان شمالى و تركستان روس دارد . صادرات روسيه را به اين كشورها مىرساند و از آنجاها پشم و پنبه و ابريشم و منسوجات و پوست‌هاى شرق را به روسيه ميبرد و در ظرف چندسال آينده وسيلهء ارتباط حياتى سراسر آسياى مركزى خواهد شد كه مايهء اصلى زندگانى نيمى از قاره اروپا را تأمين و رشته‌هاى ارتباط مشرق و مغرب زمين را بيش از پيش به هم نزديك خواهد كرد .\r\nاين خطآهن در دست روس جهت فرمانروائى بر آسيا بيش از ده‌ها گئوك - تپه يا پنجه ارزش دارد . اين نشانهء تسخير كامل و بىخونريزى است . درود فراوان ما به ژنرال انن‌كف كه با انرژى بىپايان در فراهم كردن اين وسيلهء ارتباط رنج بسيار برده است .\r\n\r\nتسهيلات براى مسافران انگليسى -\r\nدربارهء تسهيلاتى كه جهت مسافران انگليسى در اين خطه وجود دارد من شنيدم كه مخالفت كمترى از سابق نسبت به عبور و سفر بيگانه‌ها مينمايند هرچند كه اين خبر شايد ناشى از يك تصور كلى باشد نه استنباط از روى مواردى كه ديده شده است بعلاوه در اين خط رفت‌وآمد مسافران به حدى زياد است كه ممكن است مسافر خارجى بدون اينكه جلب توجهى نمايد عبور كند ، ولى اين نكته را هم بايد خاطرنشان كرد كه اگر مدرك مخصوص از سن‌پطرزبورگ در دست نداشته باشد همواره در معرض خطر و حتى امكان اخراج از آن سرزمين خواهد بود .\r\nشايد به مرور زمان از حدت اين مقررات تا حدى كاسته شود درهرحال تجربه‌هاى متمادى مسافران انگليسى از آن جمله يك بانو در اين خطآهن چندان خوش‌آيند نبوده و نسبت به آنها با سوءظن و خشونت رفتار شده است . دبير اول\r\n\r\n","description":"","footnote":"","page_name":" 127 ","page_number":143},
  {"content":"\r\n\r\nيكى از سفارتخانه‌هاى بريتانيا را باتهام بىاساسى به ادارهء پليس بردند و من بارها شنيدم كه اين بدرفتاريها جوابى به تعريف‌هاى بىاندازه اعتمادآميز من در باب اوضاع و سياست روس در آسياى مركزى بوده است « 1 » .\r\n\r\nتوسعهء خطآهن ماوراء بحر خزر -\r\nمن از توسعهء راه‌آهن ملاقره - كراسنودسك كه به تصويب دولت هم رسيده است صحبت داشته‌ام . خط پيشنهادى فرعى از چهارجوى به قرقى در امتداد ساحل يسار آمودريا كه در دورهء قرين ترس و هراس جنگ افغانستان در بهار 1889 خيلى راجع به آن صحبت شده بوده است ، اينك از انظار افتاده و شايد هم ديگر مطرح نشود مگر آنكه موجباتى پيش آيد . از جهت ديگر كار توسعه دادن انتهاى كنونى خطآهن به صورت بارزى درآمده است و ژنرال انن‌كف اظهار اميدوارى ميكرد كه بتواند اجراى اين نقشه را از ماه مه 1890 آغاز كند « 2 » بعد نيز معلوم شد كه تزار پيشنهاد كميسيونى را كه براى رسيدگى اين كار مأمور شده بود تصويب نمود و دربارهء ايجاد راه‌آهن سراسرى سيبرى رضايت خود را اعلام داشت . انتهاى اين خط در ساحل اقيانوس آرام در ولادىوستك و طول\r\n\r\n\r\n","description":"","footnote":"\r\n( 1 ) - ميل دارم به اين مناسبت در اينجا يادآورى كنم كه براى نويسندگان انگليسى موجبات بسيار هست كه نسبت به روسيه در آن‌گونه امورى كه دو ملت بر سبيل اتفاق رقيب سياسى هستند با رعايت انصاف و جوانمردى رفتار كنند . بعد از انتشار كتاب قبلى خود كه در آن نيتم اين بود كه نسبت به روسها در آسياى مركزى با نظر عدالت و انصاف سخن گفته باشم و گمان هم مىكنم كه به اين نيت عمل شده باشد ، ولى تنها اظهار اطلاعى كه از وجود اين كتاب از ناحيهء روسها ديدم مقاله‌اى سراسر طنز و كنايه از قلم بهترين نويسندهء روسى در مطبوعات انگليسى بود كه در آن هر عبارتى از كتاب مرا كه حاكى از تعريف و ستايش روسها نبود سانسور آن مملكت بد جلوه داد و در يك روزنامهء درجه - اول روسى اين اظهارنظر هم شده است كه اگر يك نفر انگليسى نسبت به مزاياى روس‌ها در آسياى مركزى اينطور اظهار عقيده كند روسها چه اندازه بىفكر بايد باشند كه از ساده‌لوحى ما استفادهء بيشترى ننمايند .\r\n( 2 ) - سروان ييت كه آخرين مسافر انگليسى خطآهن ماوراء بحر خزر است ( اكتبر 1890 ) براى من تعريف مىكرد كه صحبت از اين اقدام در ميان است كه خط را از سمرقند به خوقند ادامه دهند تا از خرج پل‌سازى بر جيحون اجتناب شده باشد .\r\n","page_name":" 128 ","page_number":144},
  {"content":"\r\n\r\nآن 4785 ميل خواهد بود و ساختمانش ده سال به طول خواهد انجاميد و هزينه آن از 25 تا 40 ميليون ليره برآورد شده است . « 1 »\r\nاگر اين نقشه عملى شود طولى نخواهد كشيد كه راه‌آهن ماوراء بحر خزر كه تا تاشكند امتداد يافته است دير يا زود با خط عمدهء سيبرى اتصال يابد و حلقه دور روسيه اروپائى را كامل خواهد كرد و ميگويند محل تلاقى شهر امسك خواهد بود . در آن سوى بحر خزر هم صحبت از يك خط فرعى در ميان است از قرىبند به تجن و سرخس كه با اين ترتيب روسيه 80 ميل بيشتر به هرات نزديك مىشود .\r\n\r\nتوسعه ضمنى خطوط در بخش اروپائى -\r\nاينك نظرى هم به قسمت اروپائى مياندازيم در همانجائى كه سيستم راه‌آهن قفقاز ادامهء ضرورى و مكمل خط آهن ماوراء بحر خزر بشمار ميرود و خواهيم ديد كه پس از تأخيرهاى طولانى گفته‌اند كه خط ولادى قفقاز - پطروفسك مورد تصويب امپراتور قرار گرفته است . « 2 » با آنكه نظريات ديگرى هم هست مبنى بر اينكه خطوط روسيه مركزى و ولگا از راه تزارستان به خطآهن پطروفسك ملحق شود مقارن همين احوال هيئتى مأمور شدند كه امكان ساختن تونلى را از ميان كوههاى قفقاز از ولادى كاوكاز يا نقطه‌اى در مجاورت آن به خط باطوم - تفليس بررسى و گزارش تسليم نمايند . « 3 » رسيدگيهائى نيز در جريان\r\n\r\n\r\n","description":"","footnote":"\r\n( 1 ) - بعد از اختلاف‌نظر طولانى دربارهء نقشه‌هاى متضاد يك سيستم مختلط راه‌آهن و خطوط آبى و راه‌آهن سراسرى در مارس 1891 نسبت به اين طرح اخير تصميم اتخاذ شد اين فقط از زلاتوست انتهاى خط فعلى سامارا - اوفا به ناحيهء معادن مياسك و چلىيابنسك ( 84 ميل ) و از آنجا از طريق توكالينسك ، كائنسك ، مارينسك كراسه ، سياسك و كافسك به نيژنى اودينك مىرسد هزينهء ساختمان 500 / 807 / 11 ليره يا 500 / 6 ليره هر ميل برآورده شده است . سپس خط از راه اوختوسكايا ، ايركوتسك ، بايكال جنوبى سرتنسك خابارووكا به ولادى وستك 2965 ميل مىرسد طول كلى 4785 هزينه كلى 000 / 765 / 36 ليره است . كار از هردو سمت شروع و با عجله چند ميل ريل هم در طرف ولادىوستك گذاشته‌اند تا تزارويج در تابستان 1891 مراسم افتتاح را انجام دهد .\r\n( 2 ) - اين خط 160 ميل طول خواهد داشت و گفته‌اند 000 ، 200 ، 1 ليره خرج آن خواهد شد در برآوردهاى مالى روسيه در سال 1891 مبلغ صد هزار ليره براى مخارج مقدماتى اين كار اختصاص يافته است از پطروفسك تا بادكوبه امتداد خط ديگرى به طول 220 ميل نيز مطرح است .\r\n( 3 ) - مىگويند چنين خطى كه از خط اصلى در ايستگاهى در شمال ولادى كاوكاز جدا مىشود ممكن است در امتداد گردنهء كوهستانى قفقاز سير و از تونلى به طول 5 ميل عبور و در مسافت 113 ميلى جلو گورى  Gori  مقابل خطآهن تفليس ظاهر شود ، اما هزينهء اين كار بسيار هنگفت خواهد بود .\r\n","page_name":" 129 ","page_number":145},
  {"content":"\r\n\r\nاست دربارهء خطى از آجى - كابول در مسير باطوم - بادكوبه به آستارا در سرحد ايران . حقيقت امر كه تمام اين پروژه‌هاى گوناگون در عين‌حال مورد توجه‌اند دليل بر اينست كه روسيه عاقلانه اهميت سرشارى براى اصلاح رشته‌هاى ارتباطى مستقيم بين روسيه اروپائى و خطهء خزر قائل است چون هرگونه عمليات نظامى كه در جناح شرقى بحر خزر پيش آيد از لحاظ تقويت و تأمين لوازم آن بايد تقريبا به نحو تمام و كمال به حفاظت ارتباط خود با غرب متكى باشد .\r\n\r\nوضع اخلاقى مردم در حوزهء ماوراء بحر خزر -\r\nهنگاميكه در ماوراى درياى خزر سير مينمودم اين شرح مختصر را براى درج در روزنامهء تايمز قلمى ساختم :\r\n« گوشهايم برحسب معمول از داستان تحريكات و افتضاحات پر است . بدمستى ، قماربازى و مفاسد ديگرى كه مقامات ما از آن آسوده‌اند ميگويند در جرگه‌هاى نظامى روس در ماوراء بحر خزر سخت شايع است و اين روايات نيز آنقدر در همه جا و پيوسته شايع است كه نبايستى عارى از حقيقت باشد . جوانانى كه در روسيهء اروپائى مرتكب كارهاى زشت و يا از راه قمار پريشان روزگار شده باشند و يا به اعمال ناروا اعتياد يافته باشند به تأديب‌خانه‌هاى موقتى آسياى مركزى تبعيد ميشوند و به نظر ميرسد كه روسها از اين حقيقت غافل‌اند كه زندگانى نكبت‌بار يك‌نواخت آن حدود سبب ترك آن كارهاى خلاف نميشود ، بلكه مايهء تجديد و تكرار آن خواهد شد . ازاين‌رو هر ايستگاه راه‌آهن در آسياى مركزى كانون فساد و رسوائى است و هر آدم سرشناسى عده‌اى بدخواه دارد كه در از بين بردنش از هيچ كارى دريغ نخواهد شد .\r\nصورت ظاهر آراسته‌اى حاجب عدم رضايت و زشتخوئى و حركات عنيفى است كه مقدارى از آن را كه ناشى از هواى خطرناك آن نواحى و وضع زندگى سخت نفرت‌انگيز است ميتوان بخشيد ، ولى حرف در اينجاست كه آيا دولتى كه به اين صورت در آسياى مركزى اسم و رسم دارد اعتبار اخلاقىاش در تعالى است و يا اگر روزى نيروهاى آن بر ضد دشمن خارجى به كار افتد در اثر چنين وضع و حال ناهنجار طولانى دوچار سستى و فتور نخواهد گرديد . »\r\n\r\n","description":"","footnote":"","page_name":" 130 ","page_number":146},
  {"content":"\r\n\r\n\r\nپاره‌اى تغييرات ادارى -\r\nاين اشاراتم كه البته از روى بىفكرى و يا فقدان مصلحت‌انديشى بر قلم نيامده است از قرار معلوم سبب رنجش حضرات شده اما چند ماه بعد هنگاميكه بواسطهء پيش‌آمد بعضى افتضاحات و دسيسه‌ها كه پايهء جامعهء ماوراء بحر خزر را تكان داد اين گفته‌ها خيلى مقرون به حقيقت نمود و آن وضع ناهنجار تا موقعى دوام داشت كه سرانجام تغييراتى در هيأت حاكمهء آنجا راه يافت .\r\nمن در اصل موضوع كه حائز اهميت نيست وارد نميشوم خلاصهء جريان اين است كه فعلا به جاى ژنرال كماروف « 1 » ، ژنرال كوروپاتكين « 2 » فرمانده كل ماوراء بحر خزر است و سرهنگ عليخانف از مقام مهم و پرمسئوليت خود در مرو بر كنار شده و در اختيار مقامات نظامى قفقاز قرار گرفته است و آقاى چارىكف نمايندهء تمام عيار روسيه در دربار بخارا نيز بر كنار و دوست من آقاى لسار « 3 » كه نام او جزو هيأت مرزى افغانستان شهرت يافته و تا اين اواخر در ليورپول ( انگلستان ) سركنسول دولت روس بوده به جاى او تعيين شده است .\r\nاندكى بيشتر در سمت مشرق ژنرال روزنباخ نيز ديگر حاكم كل تاشكند نيست و ژنرال وروفسكى كه سابقا رئيس پليس اودسا بود جاى او را گرفته است .\r\nژنرال انن‌كف هم از طوفان تهمت و فساد مصون نمانده است ، ولى چنين مينمايد كه با وجود همهء اتهامات هنوز در مقام خود باقى است . « 4 »\r\n\r\nاستقلال منطقهء ماوراء بحر خزر -\r\nاين تغييرات كه اثراتش خالى از اهميت نخواهد بود در عين‌حال با تجديد اساس حكومت ماوراء بحر خزر كه از ديرباز مورد توجه بوده است مقارن گرديد .\r\nدر 29 مارس 1890 در سن‌پطرزبورگ فرمانى صادر و دستگاه ادارى جداگانه‌اى براى منطقهء ماوراء بحر خزر مقرر شده است كه ديگر مگر در موارد استثنائى تابع حكومت قفقاز نخواهد بود و از استقلال نسبى برخوردار مىباشد و\r\n\r\n\r\n","description":"","footnote":"\r\n( 1 ) -  Komaroff \r\n( 2 ) -  Kuropatkin \r\n( 3 ) -  Lessar \r\n( 4 ) - در مارس 1891 اعلام شد كه ديگر ژنرال انن‌كف سمت مدير كل راه‌آهن ماوراء بحر خزر را نخواهد داشت و آن كار برعهدهء ژنرال كوروپاتكين واگذار شده است .\r\n","page_name":" 131 ","page_number":147},
  {"content":"\r\n\r\nبه همان ترتيبى كه در تركستان هست اين امتياز را هم دارد كه با وزارت خارجه در سن‌پطرزبورگ حق مكاتبه خواهد داشت .\r\nاين تغييرات كه ديرزمانى تحت مطالعه بوده هرچند دور از انتظار مينمود بواسطهء ازدياد اهميت سياسى و وضع ممتاز ماوراى درياى خزر كاملا بجا بوده است ضمنا چهار نفر خان مرو كه در كتاب سابق خود احوال ايشان را بازنمودم از اختيارات ادارى نسبت به افراد ايل و طايفهء خود محروم گرديدند ، اما مقررى دولتى سالانه به مبلغ 120 ليره تمام عمر دريافت خواهند داشت و افسران روس جاى ايشان را گرفته‌اند .\r\nبارزتر از اين كار دليل و شاهدى دربارهء زوال موفقيت‌آميز مبانى قديم قبيله‌اى و عادات و رسوم ديرين كه در ميان اقوام مغلوب تركمن وجود داشته است نميتوان يافت ، همان مردمى كه تا ده سال پيش با فاتحان خويش كه اكنون نسبت به آنها رويهء اطاعت و بندگى دارند مبارزه مينمودند .\r\n\r\nژنرال كوروپاتكين -\r\nصفات شخصى فرماندار جديد از وضع و شكل تازهء حكومت آنجا هم بيشتر قابل‌توجه است . بجاى يك پرفسور آرام و فارغ از عوالم جنگ كه از كار طبقه‌بندى مجموعهء حشرات خود بيش از بازديد كردن نفراتش رضايت خاطر حاصل ميكرد حالا عنصر معتمد و على البدل اسكوبلف « 1 » آن سرباز ممتاز و رزم‌شناس آسياى مركزى گرديده است .\r\nكوروپاتكين كه در سال 1848 تولد يافته از 18 سالگى وارد خدمت نظام تركستان شده و علاوه‌بر نبردهاى ديگر در محاصره و سرانجام تسخير سمرقند شركت داشته است و پس از اتمام دورهء تحصيل در دانشكدهء نظام در 1874 يكسال در الجزاير همراه نيروى اعزامى فرانسه در صحراى كبير بود و اولين كتاب خود را در باب آن جنگ نوشت . سپس به آسياى مركزى بازگشت و در نبرد خوقند در لشكر اسكوبلف خدمت كرد و در آن مورد مجروح و به دريافت نشان سن جرج نايل شد . در 1876 براى مذاكره عقد قراردادى با يعقوب بيك كاشغر ( درست ضد\r\n\r\n\r\n","description":"","footnote":"\r\n( 1 ) -  Skobeleff \r\n","page_name":" 132 ","page_number":148},
  {"content":"\r\n\r\nمأموريت هيأت انگليسى فورسايت ) « 1 » مأمور شد و اين موضوع را داستان كتاب دوم خود قرار داد .\r\nدر جنگ روس و عثمانى وى رئيس ستاد ژنرال اسكوبلف و در مراحل نهائى آن نبرد رئيس ستاد ارتش قسمت آسياى مركزى شد و در اين شغل و مقام كتاب سوم خود را دربارهء جنگ اخير نوشت . در 1879 وى باز به آسياى مركزى مراجعت كرد و فرماندهى گردان پياده‌نظام تركستان و سال بعد هم با عملياتى درخشان فرماندهى عده‌اى را در صحراى تركمن برعهده داشت با اين هدف كه با قواى اسكوبلف در گئوك‌تپه ملحق شود و درست به موقع به مقصد رسيد و فرماندهى يكى از سه ستون يورشى را در دست گرفت و از آن پس در تمام مسائل ادارى و نظامى مشاور كل وزارت جنگ در سن‌پطرزبورگ بوده و اينك در بحبوحهء زندگانى به عالىترين منصبى نايل شده است كه بيشتر از هر سردار ديگر روس راجع به آن اطلاع و بصيرت دارد .\r\nشايستگىهاى نظامى و حسن شهرتش در دلاورى انتخاب او را حائز اهميت مخصوص ميسازد و نميتوان هم فراموش نمود كه وى نويسندهء طرح محرمانه‌اى دربارهء حملهء نظامى روس به هندوستان است كه روىهمرفته از ناحيه مقامات نظامى آن كشور نمونهء درست‌ترين و نقشه‌اى قابل اجرا شناخته شده است و من در فصل‌هاى آينده از آن صحبت خواهم كرد .\r\nژنرال كوروپاتكين هم‌اكنون ( 1891 ) دورهء فرمانروائى تازه‌اى را در ماوراء بحر خزر آغاز نموده و تمرين‌هاى نظامى و جنب‌وجوش نفرات برنامهء روزانه است . وى سالانه 1400 ليره مقررى و 800 ليره هم اضافات دريافت مىدارد كه 600 ليره كمتر از مواجب كوماروف است . آقاى لسار شايد بيش از هر افسر روسى يا انگليسى دربارهء مسائل مرزى آسياى مركزى اطلاع و بصيرت دارد .\r\nژنرال ورفسكى « 2 » هم به عنوان مرد عمل مشهور است . سلف او ژنرال روزنباخ اهل\r\n\r\n\r\n","description":"","footnote":"\r\n( 1 ) -  Forsyth \r\n( 2 ) -  Vrevsky \r\n","page_name":" 133 ","page_number":149},
  {"content":"\r\n\r\nصلح و آرامش بود . بنابراين به موجب اين سه انتصاب ، انگليسىها دليل معقولى در اختيار دارند تا بپندارند كه قضيه آسياى مركزى لزوما دورهء جديد و پرحدتى خواهد داشت و از مصالح روس در آن نواحى شايد با مراقبت و هوشيارى كم‌نظيرى دفاع خواهد شد .\r\nدر هنگامى كه مشغول نوشتن اين كلمات بودم شنيده‌ام كه ژنرال كورو - پاتكين نمونه‌اى از طرز كار رژيم خود را نشان داده و در آغاز حكومت خود فرمان اخراج تمام خارجىها را از ماوراء بحر خزر صادر كرده است كه از جملهء ايشان همان مهندس انگليسى بوده كه نامش را ذكر نمودم .\r\n\r\nمحكم‌كارى روس در آسياى مركزى -\r\nبه راستى كه اين نكته از نظر ما پوشيده نيست كه روس با بينش فراوان ساعى است كه اين دورهء صلح و آرامش را براى استقرار قدرت خويش در متصرفات جديد صرف كند . تأثيرات اين فتوحات بزرگ نيك عيان است اگرچه چندى اختلال در وضع و حال قواى او ايجاد نمود .\r\nبحران 1885 روسيه را حتى بيشتر از ما براى پيشرفت فاقد آمادگى لازم نشان داد ، اما طى پنج سال اخير پيشرفتهاى سريع و با ارجى نصيب او شده است .\r\nدر صورتى كه وضع نيمه و ناتمام بسيارى از اقداماتش چنان كه اشاره كردم نشانه‌اى است كه هنوز تا تحقق تمام مقاصد بزرگ روس خيلى وقت باقى مانده است . اينك اگر نظر خودمانرا به عقب در سراسر صحنه از بحر سياه تا جيحون برگردانيم حفر كانال سورام و فوايد جديد خطآهن ماوراء قفقاز و خط ديگرى كه قرار است از شمال كوههاى قفقاز به جنوب تفليس كشيده شود ، يا راه‌آهن از ماوراء بحر خزر به پطروفسك و ازدياد پىدرپى ناوگان بحر خزر و تغيير انتهاى خط سير راه‌آهن به كراسنودسك و افزايش تعداد ترن و لوكومتيو و وسايل مربوط و اصلاح خطوط ماوراء بحر خزر و تجديد اساس حكومت آنجا و برتر از همه سست نمودن رشته‌هاى هم‌بستگى عشايرى در ميان تركمن‌ها و ساختمان سربازخانه‌هاى تازه در مرو و آمودريا و قرقى و ساير جاها و تأسيس پادگانهاى نظامى در نقاط متعدد بخصوص\r\n\r\n","description":"","footnote":"","page_name":" 134 ","page_number":150},
  {"content":"\r\n\r\nدر شيخ جنيد نزديك قره‌تپه در مرز افغانستان و گماشتن افسران روسى در قشون امير بخارا ( كه خبر آن در شماره ژانويه 1891 مسكوگازت درآمده است ) و خطآهن پيشنهادى سرخس به تاشكند با آنكه هريك از آنها به تنهائى حائز اهميت مىباشد اگر بطوريكه هدف دولت روس است همه باهم و كاملا انجام يابد وضع و موقع روس را به صورت غيرقابل وصفى بالاتر از اوضاع و احوالى كه آن دولت در سال 1885 داشته است ترقى خواهد داد .\r\nاز طرفى هم دولت روس در صدد است كه تعليمات اجبارى براى اتباع آسيائى خود در مدارس روس برقرار و در نواحى ماوراء بحر خزر مطابق وضع روسيه اروپائى ترتيب گذرنامه را معمول سازد و اگر ما فاصلهء پانصد ميلى آنجا را با محلى كه در نقشه تحت عنوان افغانستان هست ، خيز برداريم و به داخل آن سرزمين فاصل مرموز كه حريم نفوذ هندوستان است نظر بياندازيم و ملاحظه كنيم كه چه اقداماتى در آنجا شده است شايد مثل روسها در طرف خود ، ما نيز از آنچه كرده‌ايم موجبات خوشنودى فراهم داشته باشيم .\r\nهردو طرف سرگرم گرد آوردن تداركات‌اند ، اما اين آمادگى براى جنگ سبب دوام صلح مىشود و تجربه نيك آموخته است كه دو كشور آمادهء جنگ به - ندرت گلاويز ميشوند تا دو دولت ديگرى كه خود را براى جنگ و ستيز درست آماده نكرده باشد يا اينكه طرف مجهز سخت در صدد است كه از عقب‌ماندگى طرف ديگر طرفى بربندد .\r\n\r\nآينده -\r\nاگر در حال‌حاضر بخواهند كه من راجع به آينده نزديك سياسى آسياى مركزى نظرى اظهار كنم ( چون پيش‌بينى كامل و قاطع كار عاقلانه‌اى نيست ) خواهم گفت كه علايم و آثار هنوز حاكى از صلح و صفاست « 1 » و مرور زمان به\r\n\r\n\r\n","description":"","footnote":"\r\n( 1 ) - وقتى كه اين سطور در زير چاپ است شايعات اضطراب‌انگيزى به گوش مىرسد كه روسها در سمت پامير و نقاط ديگر باز به راه پيشروى افتاده‌اند كه بعيد نيست اين حركت ما را در آستانهء دورهء آشفته‌اى قرار دهد .\r\n","page_name":" 135 ","page_number":151},
  {"content":"\r\n\r\nهردو طرف نشان داده است كه پيش‌آمد هرگونه تصادمى فقط به نقطهء معينى و يا زمان كوتاهى محدود نخواهد ماند ، بلكه عواقب وخيم دربر خواهد داشت كه پيش‌بينى آن آسان نيست .\r\nتمايلات بارز صلح‌خواهى تزار زمامدار كنونى روس اينك ركن عمده‌اى بشمار است هرچند كه در يك جامعهء بىاعتبار اتكاى به عامل فردى خود مايهء خطر است در هر صورت اميد است همين علاقه صلح‌خواهى در فكر فرزند ارشد او هم كه اخيرا از متصرفات هندى ملكه ( ويكتوريا ) بازديد كرده است وجود داشته باشد و چنان كه طى نيم قرن اخير مشهود بوده افغانستان كليد معضلات زمان است و اگر دولت روس كماكان رعايت احترام و حفظ تعهد و كلام خود و همچنين سرحدات همسايگانش را بنمايد ساليان دراز قزاق‌ها و افراد سپاهى ( هند ) با دوستى و صفا خواهند زيست .\r\n\r\n","description":"","footnote":"","page_name":" 136 ","page_number":152},
  {"content":"\r\n\r\n\r\nفصل پنجم از عشق‌آباد به قوچان\r\n« تركتازان كوه فيروزه »\r\nتامس مور ، در شعر مقنع « 1 »\r\n\r\nورود به عشق‌آباد -\r\nدر ايستگاه راه‌آهن عشق‌آباد گماشتهء ايرانى كه سرهنگ استيوارت از سركنسولى بريتانيا در مشهد لطفا جلو فرستاده بود به من ملحق شد و خيمه و اسبابى كه فرستاده بودند در آن طرف مرز ايران كه در سى ميلى واقع است در انتظار ورودم ماند . مقامات روسى در مشهد اكراه داشتند كه مستخدمين انگليسىام را كه در ايران بودند به خطهء ماوراء بحر خزر اجازه ورود بدهند . از اينرو همراهان آينده من نتوانسته بودند در عشق‌آباد ملاقاتم كنند . چون اين سخت‌گيرى شامل اتباع ايران نميگرديد ، اين گماشته فراآمد كه مرا تا مرز راهنما باشد .\r\nبدبختانه هيچ‌كدام زبان يكديگر را نميدانستيم و پيدا كردن شخص رابط هم كار آسانى نبود . از ميان گردوخاك خفه‌كننده‌اى عازم مسكن فرماندار كل ژنرال كومارف شدم كه اطلاع دادند دو روز پيش از شهر بيرون رفته بود .\r\nآشنائى سال گذشتهء من با او هم تأثيرى در وضع كار ننمود . سرهنگى كه در غياب وى صاحب اختيار بود و به او مراجعه كرده بودم دستورى راجع به كار من نداشت و اظهار كرد كه حاضر است از سن‌پطرزبورگ تلگرافى كسب دستور كند . ضمنا پيشنهاد\r\n\r\n\r\n","description":"","footnote":"\r\n( 1 ) -  VeiLed prophet of Khorasan \r\n","page_name":" 137 ","page_number":153},
  {"content":"\r\n\r\nكرد كه من وقت را مغتنم شمرده چند روزى را صرف ديدن شهر عشق‌آباد كنم و چون از سفر قبلى ميدانستم كه عشق‌آباد چيز عمده‌اى ندارد و فقط داراى يك بازار عمومى و چند مغازهء روسى و اقامتگاههاى افسران كشورى و لشكرى روسيه است كه در بيابان بىآب و درختى كنارهم ساخته شده و پيوسته هم پوشيده از گرد و خاك است « 1 » از قبول دعوت او امتناع و اظهار علاقه نمودم كه بىدرنگ عزيمت كنم .\r\nچون اين نيتم با هرگونه قصد جاسوسى در آن سرزمين مباينت داشت با رفتنم موافقت شد اگرچه هيچ نوع كمكى هم بواسطهء برهم خوردن كار مسافرتم كه ترتيب دادن دوبارهء آن چندان آسان نبود ننمودند . حقيقت امر اين است كه مقامات روسى هيچ دوست ندارند افراد انگليسى را در عشق‌آباد مشاهده كنند و بارها نيز بىنزاكتى نشان دادند كه از چنان ملت با آدابى بسيار بعيد است .\r\n\r\nعزيمت به طرف مرز -\r\nسرانجام به وسيلهء دو رابط با گماشتهء ايرانى خود ارتباط فكرى حاصل كردم و چند ساعتى هم صرف تجديد ترتيبات بارها و انتقال آنها به قاطرها شد يك ساعت پيش از غروب آفتاب در درشكه‌اى به سمت كوهستان حركت كردم تا از آنجا با اسبى كه از ايران فرستاده بودند مسافرت را تعقيب كنم .\r\nبواسطهء سوءتفاهمى كه در اثر وجود چند رابط در گفت‌وشنودها پيش‌آمد نتيجه اين شد كه اسباب سفرم هنگام شب مفقود گرديد . گماشتهء ايرانى ناچار پانزده ميل پياده آمد و من ناگزير شدم به كلى تنها تا دل شب به طرف مرز پيش بتازم و حيرت - انگيز آنكه از طالع نيك در ساعت يك صبح خيمه‌گاه را پيدا كردم .\r\n\r\nداستان جادهء عشق‌آباد - قوچان -\r\nجاده‌اى كه من سفر كردم و اكنون به شرح آن مىپردازم اهميت بسيار دارد ، از اين جهت كه راه ورود خصوصى از خاك روسيه به ايالت خراسان كه مورد غبطهء اوست فراهم ميسازد . روسيه بلافاصله بعد\r\n\r\n\r\n","description":"","footnote":"\r\n( 1 ) - در سال 1881 كه روسها ناحيهء ماوراء بحر خزر را مورد تهاجم قرار دادند عشق‌آباد مقر تركمنها داراى پانصد خانوار سكنه بود و چون پايتخت ولايت روس شده بود با سرعت ترقى كرد در 1884 چهار هزار و 1886 ده هزار ( غير از افراد نظامى ) جمعيت داشته است .\r\n","page_name":" 138 ","page_number":154},
  {"content":"\r\n\r\nاز چيرگى بر تركمن‌ها در سال 1881 در صدد برآمد كه وضع خود را در نقاط مرزى ايران مستحكم كند و از مزيتى كه اين پيروزى در مقابل همسايه ناتوان و بيمناك جنوبى به او داده بود نيك استفاده نمايد .\r\nدولت روس كه بواسطهء متصرفات جديد تفوق سوق الجيشى بدست آورده بود با عهدنامه سرحدى كه بدون تأخير با ايران امضاء كرد « 1 » قله‌هاى ارتفاعات و همچنين تسلط بر منابع آب در اختيار او افتاد . خطوط آهن ژنرال انن‌كف نيز برترى تجارتى را براى او تأمين كرده است البته مشروط بر اينكه كالاى روس بدون اشكال از مرز قابل عبور باشد . چون وضع خطوط ارتباطى كنونى بين تركمنهاى اتك ( معنى لغوى آن دامنهء كوهسار است ) و خراسان هيچ تعريفى ندارد ، و بواسطهء عمليات راهزنى تيره‌هاى وحشى مرزى تقريبا مسدود بوده است .\r\nجادهء شوسه‌اى به تازگى از عشق‌آباد به مرز ايران كشيده‌اند و دولت ايران تعهد كرده است جادهء سمت خودش را به منظور تأمين ارتباط با جادهء عشق‌آباد بسازد كه بنابراين عشق‌آباد بوسيلهء راه عرابه‌رو با قوچان و مشهد متصل خواهد شد . ساختمان جادهء طرف ايران به كاستيگر خان افسر اتريشى كه در خدمت شاه است واگذار گرديد .\r\nقبل از خاتمه سال 1888 جادهء سمت روسيه كه سى ميل طول آن است به سرحد رسيد ، ولى لازم به گفتن نيست كه قسمت واقع در طرف ايران هنوز درست شروع نشده و علامت پيشرفتى هم در آن ديده نميشود . روسيه كه از اين تأخير و همچنين بواسطهء امتيازى كه انگلستان در حوزهء كارون تحصيل كرده بود خشمگين گرديده بوسيلهء قرارداد محرمانه‌اى كه متن آن فاش نشده است به دربار ايران فشار آورده و تكميل فورى جادهء قوچان به عشق‌آباد را خواستار شده است .\r\nشاه طالب انجام اين كار نيست ، ولى قدرت مقاومت هم نداشته است لذا ژنرال كاستيگر خان از آن كار بر كنار شد و گفته‌اند كه وى با والى خراسان نزاع كرده بود و يا اينكه با روسها مكاتبات مستقيم داشت و مقاطعهء انجام اين كار بر -\r\n\r\n\r\n","description":"","footnote":"\r\n( 1 ) - متن اين معاهده در ضميمهء كتاب آسياى مركزى ( تأليف كرزن ) چاپ شده است . م\r\n","page_name":" 139 ","page_number":155},
  {"content":"\r\n\r\nعهدهء ملك التجار رئيس صنف بازرگانى مشهد واگذار شد كه تعهد كرده است اين جاده را در ظرف يكسال و با دريافت 13 هزار ليره تمام كند و متقابلا امتياز تأسيس مسافرخانه و چاه آب و اخذ باج در سراسر اين جاده با او باشد . وقتى كه من در اكتبر 1889 از آن حدود ميگذشتم وضع اين راه به قرارى بود كه بيان كرده‌ام .\r\n\r\nحوزهء روس -\r\nاز عشق‌آباد در جهت جنوبى خط سير جاده از ناحيهء دشت به طرف كوهستان است با عرض متساوى 25 پا و هرچند كه در مجاورت شهر پر از چاله است در قسمت شيب‌دار حتى پرشيب‌ترين قسمتهاى آن راه طورى است كه براى دستگاههاى توپخانه قابل عبور مىباشد . جاده در مسافت هشت‌ميلى از شهر به تپه‌ها ميرسد سپس جلگه‌اى را كه در كنار واقع است به موازات محور رشته‌هاى اصلى كوپه‌داغ سير مىكند و كمى ديرتر قسمت سربالائى پرپيچ‌وخم شروع و پس از طى يازده ميل مسافت به گردنهء كوهستانى باريكى وارد مىشود كه در ته آن سيل‌گاه پرسنگى است كه در موقع عبور من خشك و خالى و معلوم بود كه هنگام ذوب برف و سيلاب آب آنجا ناگهان به صورت طغيان درمىآيد و بايستى كه ملاحظات صرفه‌جوئى ، ولى نه حسابهاى عملى ديگر روسها را وادار كرده باشد كه به جاى پل از همين مجرا و راه پرسنگى كه در ميان شيارها درست شده است و در بسيارى از نقاط درهم شكسته و آب آن را برده است ، رفت‌وآمد كنند . بعد از عبور از مقدار كثيرى پيچ‌ها ، جاده در 25 ميلى به جلگهء مرتفع خالى و خلوتى مىرسد سپس از راه ملال‌انگيزى گذشته و به تنگه‌اى در كوهستان منتهى مىشود .\r\nدر اينجا دهكده روسى باجگيران است كه سابقا اندان نام داشت يك - ميل دور تر قلهء كوه خط مرزى روسيه و ايران را نشان ميدهد . در اين راه و يا در مرز هيچ سرباز روسى نديده‌ام با آنكه رئيس پادگان در عشق‌آباد ورقه‌اى به من داده بود كه در صورت برخورد با يكى از آنها بمنزله جواز باشد . حقيقت امر اين است كه روسيه قادر است با آسودگى خيال اين قسمت از سرحدات آسيائى خود را كاملا خالى بگذارد ، زيرا كه تصور تهاجمى از جانب ايران كاملا دور از امكان\r\n\r\n","description":"","footnote":"","page_name":" 140 ","page_number":156},
  {"content":"\r\n\r\nاست و فقط اتباع روسيه و يا اهالى مرزى در آن حدود رفت‌وآمد دارند ، اما نزديك انتهاى جاده و در فاصلهء كمى تا مرز متوجه شدم كه يك بناى چهارگوش سنگى ميساخته‌اند كه حدس ميزنم براى نگهبان مرز و محل استراحت او بوده است .\r\nباجگيران سمت ايران گمركخانه‌اى دارد كه از كاروانهاى وارد از عشق‌آباد باج ميستاند و آن آبادى كوچكى است با چند خانه گلى كه تا دامنهء كوه كه در دو ميلى مرز است امتداد دارد . در اين منطقه بود كه با پياده‌روى از روى سنگها و موانع و با افسار اسبم در بازو خوشبختانه به خيمه‌گاه رسيدم درحالىكه مهتابى درخشان بر معابر باريك و تاريك ميتابيد و بر تك‌سوارى من شكوهى ميداد و تا موقعى كه به مقصد رسيدم حتى يك ذره هم سبزه و علف در آن تپه‌هاى خشك و سرد به نظر نميرسيد و در جاده هيچ اثر و خبرى از هستى و حيات وجود نداشت مگر آهنگ زنگ كاروان شتر كه گاهى سكوت محض بيابان را درهم مىشكست .\r\n\r\nكوههاى مرزى -\r\nرشته جبالى كه من از ميان آنها گذشتم و قبل از اينكه به قوچان برسم دو روز ديگر در شاخه‌ها و كوره‌راه‌هاى آن صرف وقت كردم و ده روز آينده را هم در رشته‌هاى سخت و صعب شرقى آن گذراندم ، امتداد شرقى سلسله كوه‌هاى عظيم البرز است كه مانند صخره‌هاى غيرقابل نفوذ در سراسر مرزهاى شمالى ايران كشيده شده است . اين رشته‌ها كه به كوههاى قفقاز در مغرب ميپيوندد با مسافتى ده تا سى ميل به خطوط ساحلى جنوب درياى خزر نزديك مىشود و در مسير آن قلهء اعجاب‌انگيز دماوند ( 19400 پا ) سر به فلك كشيده است . اين كوهها در دشت گرگان قدرى بالاتر از شهر استرآباد يك چند متوقف و باز با شيب بسيار در رشته‌هاى درهم پيچيده‌اى كه مانند نفرات پياده‌نظام دنبال يكديگر واقع شده‌اند با محورى كه از شمال غربى به جنوب شرقى در ناحيهء ميانه‌اى بين صحراى تركمن و حاشيه شمالى نجد بزرگ ايران واقع گرديده است به رشته‌كوههاى بالاى هرات كه خود امتداد غربى سلسله جبال مهيب هندوكش است مربوط مىشود و در اين حدودى كه مورد بحث ماست در سمت شمال به كوران داغ و كوپت داغ معروف‌اند\r\n\r\n","description":"","footnote":"","page_name":" 141 ","page_number":157},
  {"content":"\r\n\r\nو حال آنكه رشته‌هاى اصلى داخلى كه بلندترند جلگهء اترك را در سمت جنوب محصور مىسازند و به ترتيب آلاداغ و بينالودكوه ناميده ميشوند .\r\nجلگهء مرتفع كه بين اين دو حصار متوازى پنهان شده است به‌طور متوسط 4000 پا ارتفاع دارد و با قله‌هائى مسلط شده‌اند كه ارتفاع آنها از 8000 تا 11000 پا است و ميگويند فقط در خراسان 16 قله است كه مصداق اين تعريف مىباشد كه هيچ نقطهء عالم از سطح خارجى اين كوه بيشتر بىحاصل و باير نيست عارى از هرگونه علف و سبزى است ، ولى در گوشه و كنار آن درختان عرعر هست كه از آب چشمه‌ها سيراب مىشود و در دامنهء شيب‌ها مشت خاكى نيست و تخته - سنگهاى تيره‌گون آشكارا و صادقانه ماجراى كهن طبقات الارضى اين حدود را باز - ميگويند و به همين مناسبت حالت سخت و وحشيانه اين ارتفاعات بوده است كه تا ده سال پيش كمينگاه غارتگران و جانىها بشمار ميرفته است و تركمنهاى راهزن چون شعلهء آتش از آن گردنه‌هاى تيره‌فام سرازير و با تفنگ و شمشير در دست بر دهكده‌ها و گله‌داران كه امكان نجات از نهيب غارتگران آنها نداشتند شبيخون ميزدند .\r\n\r\nخط آهنى كه خيال ساختن داشته‌اند -\r\nميگويند هنگاميكه روسها ساختمان جادهء عشق‌آباد به قوچان را شروع كرده بودند در نظر داشتند خطآهنى هم در اين جاده قرار دهند - راه‌آهن يا ترامواى بخارى - كه وسيلهء تسهيل ارتباط ايشان با مشهد شده باشد ، ولى چنان كه يك مهندس انگليسى كه آن ناحيه را بازديد كرده به اينجانب مىگفته است اين قول مورد نداشته است ، زيراكه پيچ‌وخم راه طورى است كه در شرايط فعلى هيچ نوع خطآهنى از آنجا قابل گذر نيست و همين وضع در جاهاى ديگر اين جاده در قسمت بين باجگيران و قوچان ديده مىشود .\r\nكشيدن خطآهن بين قوچان و مشهد آسان است چون زمينى هموار دارد ، ولى اين كارى بىثمر خواهد بود و چنان كه بعدا بيان خواهم كرد اگر بخواهند مشهد را با سيستم راه‌آهن روس مربوط سازند بهتر اين است كه اين كار از طرف ديگر بشود .\r\n\r\n","description":"","footnote":"","page_name":" 142 ","page_number":158},
  {"content":"\r\n\r\nاز باجگيران دو راه عبور هست يكى راه دور بادام و امامقلى به قوچان كه ميگويند مسافت آن دوازده فرسخ يا 48 ميل است . از عشق‌آباد منازل راه به شرح زير بوده است :\r\nعشق‌آباد به باجگيران 30 ميل\r\nباجگيران به مرز ايران 2 ميل\r\nمرز ايران به امامقلى 21 ميل\r\nامامقلى به قوچان 23 ميل\r\nجمع 76 ميل\r\n\r\nجاده در قسمت ايران -\r\nبين سرحد و قوچان راه فعلى قاطر و شتررو همه‌جا از خطوط شوسه نمىگذرد و از قرار معلوم اين راه شوسه در اوغاز انحرافى پيدا خواهد كرد و دوردست از نقاط پرشيب و دشوار خواهد گذشت باوجوداين من در سراسر اين راه ناتمام نگران پيشرفت كارها بودم ، در بعضى جاها كار تمام شده بود و بعضى ديگر هم علامت‌گذارى شده و در قسمتهاى ديگر عمله‌ها مشغول كار بودند . و من با صدها نفر از اين كارگران ( مزد روزانه آنها در حدود شش پنس و نيم ) كه يا راه را بند آورده بودند و يا پل‌هاى بىاعتبارى ميساختند كه شايد با پيش‌آمد طغيانى از بين ميرفت و يك مهندس آلمانى استخدام كرده بودند كه قدرى چاشنى علمى به كارها بزند ، ولى وى يك ماه بعد درگذشت .\r\nاگر فقط مهندسان محلى به تعقيب كار پرداخته باشند اعتمادى به دوام عمل مقاطعه‌كار نخواهد بود عمله‌هائى را كه مشغول ديده بودم خيلى تنبل‌وار كار ميكردند و اگر ملك التجار حتى در ظرف دو برابر مدت معهود از عهدهء اتمام مقاطعهء خود برآيد موجب تعجب بسيار من خواهد شد .\r\n\r\nدوربادام و امامقلى -\r\nاز باجگيران وقتى كه جلگه را به سمت جنوب شرقى سير ميكنيم جادهء فعلى از ميان تپه‌هاى پرسنگ و دره‌هاى تنگ مىگذرد كه به طرز حيرت‌انگيزى يادآور ناحيهء پريشان سرزمين فلسطين است كه بين بيت المقدس و\r\n\r\n","description":"","footnote":"","page_name":" 143 ","page_number":159},
  {"content":"\r\n\r\nسماريه واقع شده است . قدرى دور تر به گردنهء باريكى رسيديم كه شيب آن به اندازه‌اى تند بود كه ناچار شدم پياده شوم و اسبم را هدايت كنم . برج‌هاى ديده‌بانى كوچك بر رأس صخره‌ها به نظر ميرسيد و ديوارهاى بدنماى سنگى كه در سراسر ته دره ساخته بودند روزهاى تاخت‌وتاز تركمن‌ها را به خاطر مىآورد .\r\nدر انتهاى گردنه به محوطهء گرد محدودى آمديم كه در آنجا دهكده دوربادام جويبارى كوهستانى دارد كه سرچشمه‌اش در آنجا است و هم در آنجا مصرف حياتى دارد . محوطه‌هاى چهارگوش با ديوارهاى گلى بلند و برج‌هاى ديده‌بانى از هر طرف مناظرى بود كه بعدا هرروز و گاهى نيز هر ساعت مىديدم و نشان ميداد كه تاخت‌وتاز تركمنها وجود اين برج‌ها را تا صد ميل از حدود آنها در هر دهكده‌اى ضرورى مينمود . در دوربادام ( 14 ميل ) در بوستانى فرش بر زمين انداختم و آنجا ناهار خوردم .\r\nاز گردنه‌اى عبور كردم كه رودخانهء شارك در آنجا وارد جلگه مىشود و جادهء جديد در چند نقطه از رودخانه عبور مىكند كه در صورت پيش‌آمد طغيان و سيلاب خيلى امكان خرابى هست . سپس به زمين بازترى وارد شديم و يكى از دو دهكده را كه امامقلى نام دارد و طرف چپ واقع است سير كرديم . در اينجا با شنيدن صداى شيون و زارى كه از درون آلونكى نكبت‌بار به گوش ميرسيد و مشاهدهء حلقه‌اى از زنان و كودكان كه در بيرون گريه و سوگوارى مينمودند پيش رفتم و اطلاع حاصل شد كه شوهر بچه‌دارى در اثر سقوط سنگ از گردنه در جاده‌اى كه تازه از آنجا عبور كرده بودم و مشغول ساختن آن بودند هلاك شده بود .\r\nنعش لخت كه در پارچه‌اى پوشيده بود بر زمين افتاده و دو پاى آن به سمت درگاه خانه بود . من به اين بندگان بيچاره كه وضع و حال ذلت‌بارى داشتند چند قران دادم . در خارج دهكده حفرهء كم‌عمقى در جوار جاده به نظرم رسيد كه در ميان چند تودهء خاكى و سنگى قرار داشت و بنا بود قربانى تيره‌بخت در آنجا مدفون شود .\r\n\r\n","description":"","footnote":"","page_name":" 144 ","page_number":160},
  {"content":"\r\n\r\nساعت سه بعد از ظهر در محل بازترى در جلگه كه با درختان تبريزى سر و وضعى يافته بود به دهكدهء اصلى امامقلى وارد شدم كه به رسم تمام دهات كوهستانى ايران ، خانه‌ها در رديف يكديگر بر شيب تپه‌ها بنا شده است يك رشته ايوان‌هاى گلى هم با سوراخى در ميان آنها به صورت درگاه ديده مىشود . كدخداى ده خانه‌اش را براى اقامتم تعارف كرد اما من سوز سرما را در خيمه بر نيش شك - ناپذير كك در خانهء او ترجيح دادم .\r\nدر اينجا پيام‌رسانى از جانب ايلخانى يا سركردهء قوچان كه بنا بود مقرش را روز بعد زيارت كنم و از آمدنم خبر داشت نزد من آمد . اين فرستادهء خان پير - مردى بود كه ريش خود را خيلى ناجور با حنا رنگ كرده بود و تحقيق ميكرد كه در چه ساعتى قصد ورود به قريه امامقلى دارم ، زيراكه اربابش در نظر داشت كه پيشواز شايسته‌اى از اينجانب بكند . من ساعت ورود را موقع ظهر قرار دادم . وى پيشنهاد نمود كه من يك روز تمام در امامقلى بمانم كه پيش خود چنين استنباط كردم كه منظورش اين بود كه در بازگشت به امامقلى براى بردن خبر احتياج بعجله زياد نداشته باشد . من در جواب گفتم كه جذبه‌هاى غيرقابل مقاومت قوچان ايجاب ميكرده است كه در حركتم شتاب نمايم .\r\n\r\nزباران به قوچان -\r\nوقتى كه در ساعت هفت بامداد روز بعد حركت ميكردم دسته‌اى زوار مشهد را ديدم كه از رشت از طريق اوزون‌آدا و عشق‌آباد « 1 » آمده بودند و الاغ‌سوار در دهكده از جلو من عازم بودند و در مدح على و حسين و مقدسان ديگر عالم شيعه فرياد ميكشيدند .\r\nمن از راه اصلى وارد جاده و سپس به سمت جنوب غربى منحرف شدم و از ميان تپه‌ها كه سرچشمه رودخانه‌هائى است كه شمال ناحيه اتك و جنوب قوچان را مشروب ميسازد ميان‌بر ، راه جلگه را پيش گرفتم و در سمت چپ خود آبادى\r\n\r\n\r\n","description":"","footnote":"\r\n( 1 ) - خطآهن ماوراء بحر خزر از طرف زوار مسلمان از هردو فرقه براى رفت‌وآمد به اماكن مقدسه خيلى مورد استفاده قرار مىگيرد . براى سنىهاى آسياى مركزى راه كوتاه‌ترى به مقصد مكه است و همچنين راه مناسبى جهت رفتن به نجف و كربلاست . شيعه‌هاى ايرانى و مسلمانان غربى هم براى سفر زيارتى به بارگاه امام رضا ( ع ) از آن استفاده مىنمايند .\r\n","page_name":" 145 ","page_number":161},
  {"content":"\r\n\r\nكوچك كلات شاه محمد كه قناتى دارد و دور تر كلات محمود را مىديدم .\r\nتپه‌ها به رنگ‌هاى گوناگون نبود اگرچه رفته‌رفته كوتاه‌تر و كم‌پيچ‌وتاب‌تر مينمود و قسمتى از دامنه‌ها را شخم زده بودند . همه جا به رنگ خاكى به نظر مىرسيد همان جنس خاكى عالى ولى بىجلا كه پوشاك سربازان ما در سرزمين‌هاى گرم و بد هواست .\r\nزباران ( 15 ميل ) با آنكه نامش دلالت بر فراوانى دارد صورت ظاهرش گواهى نميدهد كه جز سنگ و خاك چيزى به حد وفور داشته باشد . در هرحال آنجا جويبار باريكى آب حوض را كه صاف و زلال است لبريز و درختان معدود بيد و تبريزى را سيراب مىكند . دو فرسخ ديگرى كه تا قوچان مانده بود فرسخهاى سنگين بود . ازاين‌رو كمى از ظهر گذشته بود كه من به مقصد رسيدم . از سه ربع قبل از ورود درختان و باغ‌ها و تاكستانهاى شهر را كه در پائين جلگه‌اى وسيع قرار داشت و مانند اثر پا بر خاك سرخ ريگزارى مينمود مشاهده ميكردم .\r\nاراضى مزروع وسيع در حومهء شهر به صورت نمايانى جلب‌نظر و چنين مينمود كه گويا از آسمان پهلوانى فرود آمده و قدم سنگين خود را در اين نقطهء دورافتادهء خالى بر سطح زمين نهاده و از بركت سحرآميز آن همه جا را زود و سريع جوانه و شكوفه فراگرفته بوده است . در سمت شمال و جنوب جلگه را رشته‌هائى كه از طرف غرب به شيروان و از جانب شرق به مشهد كشيده شده‌اند محصور ساخته بود .\r\nدر حدود دو ميلى شهر و در آخرين برآمدگى تپه‌ها قبل از ورود به دشت باز به جاده اصلى برآمدم و تند و چالاك به طرف ديوارهاى شهر تاختم . در يك ميلى آنجا پلى بود با طاقى بلند ، بر مسير رودخانه اترك « 1 » كه در آن موقع سال خشك بود . رمهء بزان در رودخانهء خشك ، ته‌ماندهء علف‌هاى مرداب را ميچريدند\r\n\r\n\r\n","description":"","footnote":"\r\n( 1 ) - در اينكه آن مجراى اصلى رودخانهء اترك بوده است من ترديدى ندارم كه از درهء تبارك در پائين ارتفاعات اللّه اكبر كه در 20 ميلى جنوب قوچان است سرچشمه ميگيرد و گاهى نيز تا همانجا تبارك خوانده مىشود . والنتين بيكر مدعى شده است كه سرچشمهء آن را در محلى به نام قره‌قازان ( ديگ سياه ) در مجاورت شيروان يافته بود ولى او گويا متوجه مجراى عليا كه در آن موقع آب نداشته ، نشده بوده است .\r\n","page_name":" 146 ","page_number":162},
  {"content":"\r\n\r\nو چند درخت تبريزى خشك و گردآلود در لب رودخانهء بىرمقى ديده ميشد . در سمت ديگر سرسبزى و زراعت همه جا به نظر ميرسيد و حتى به حد وفور بود . باغات هلو ، شاه‌توت ، زردآلو و انار بواسطهء فرارسيدن فصل پائيز وضع پژمرده‌اى داشتند .\r\nمحوطه پر از درختان انگور بود كه درهم‌وبرهم كاشته بودند و در ظاهر درست نقطهء مقابل تاكستانهاى بسيار مرتب بردو ( فرانسه ) مينمود . كار اختصاصى اهالى قوچان ظاهرا شراب‌سازى است كه به اين مناسبت مصرفش هم در آن‌جا زياد است .\r\n\r\nپيشواز در هنگام ورود -\r\nدر اين مورد تعجب بسيار داشتم كه مركب يا كسى از جانب خان پيشواز نيامده بود آن‌هم با وجود رسم استقبال كه در مراكز ادارى دولت ايران نسبت به خارجىها مرعى ميدارند و مقدماتى كه روز قبل فراهم شده بود « 1 » . يادم هست موقعى كه سرهنگ بيكر در سال 1873 در دورهء همين خان به قوچان آمد هنگام ورود با همين وضع خيلى مختصر مواجه گرديد و دليلش هم اين بود كه خان بعد از بزم سنگين شبانه در خواب ماند ، و چون ميگويند كه اين قبيل مىگسارىها غالبا واقع مىشود هيچ بعيد نيست كه در اين مورد هم خواب باز جناب خان را درربوده باشد .\r\nبارى من به اندازه كافى از راه و رسم نزاكت‌مآبى شرقى بااطلاع بودم و ميدانستم كه از لحاظ آداب با هر فرد خارجى به ميزان قدر و احترامى كه وى براى خويش قائل است رفتار ميكنند و هرگونه قصورى را در رعايت شأن و مقام ناشى از فروتنى نمىشمارند ، بلكه دليل حقارت و خردى محسوب ميدارند « 2 » پس در خارج ديوار شهر توقف و تحت چنان شرايطى از ورود خوددارى نمودم و سرپيشخدمت افغانى خود و يكى از سواران تركمن را به منزل خان فرستادم كه به او اطلاع\r\n\r\n\r\n","description":"","footnote":"\r\n( 1 ) - استقبال تام اسكورت سوارى است كه معمولا براى پيشواز يك ميهمان مهم به جلو مىفرستند و « ميهماندار » شخصى رسمى است كه از جانب شهريار يا حاكم مسافر تازه‌وارد را خوش‌آمد مىگويد .\r\n( 2 ) - خيلى اوقات اتفاق مىافتد كه يك فرد متشخص ايرانى در صدد برآيد كه به اين طريق مقام ميهمانش را از خودش پايين‌تر بياورد و اين هيچ به قصد توهين كردن به ميهمان نيست ، بلكه بيشتر براى بالا بردن اهميت خود اوست .\r\n","page_name":" 147 ","page_number":163},
  {"content":"\r\n\r\nدهند كه من سر موقع مقرر وارد شدم و از بىاحترامى كه شده است تعجب دارم و ناگزير شده‌ام در كاروانسراى بيرون شهر توقف كنم .\r\nپس از ده دقيقه سروصداى سم ستورى برخاست و در حدود هشت تا ده سوار كه چهارنعل جلو مىآمدند درشكهء فرسوده‌اى را كه دو يابوى ابرش مىكشيدند و بر يكى از آنها محلى مشرف به در آماده كرده بودند همراه آوردند .\r\nنفر ارشد اين عده اظهار داشت كه خان از آزردگى موجه من بسيار ناراحت شده و قصد داشته است چنان كه مقرر شده بود به استقبال بيايد ، ولى پيام‌رسان دهكده امامقلى همان پيرمرد ريش‌تنك خبر داد كه ساعت ورودم يك بعد از ظهر خواهد بود و تقاضا كرد كه اين اشتباه را عفو و منزلى را كه او براى اقامتم در نظر گرفته است قبول كنم . چون احساسات جريحه‌دارم بدين نحو تسكين يافته بود بر آن ارابه سوار شدم . من از جلو و همراهانم به دنبال حركت كردند و سواران خان پيشاپيش چهارنعل ميراندند و در كوچه و بازار با سرعتى حيرت‌انگيز راه را براى عبور باز ميكردند .\r\n\r\nمهمان‌نوازى جناب خان -\r\nاز دروازهء كم‌ارتفاعى كه برج‌هاى گلى بر ديوارهاى خاكى داشت گذشتيم . از ميان چندين كوچه و پس‌كوچه تنگ و كج و معوج عبور كرديم و سرانجام وارد خانه‌اى شديم كه از قرار معلوم خان براى اقامتم آماده كرده بوده است كه سه اطاق عالى مفروش و ديوارهاى گچى با طاقچه - هاى سبك داشت و رو به حياطى بود كه در وسط آن حوض گرد و فواره و در اطرافش چند باغچه بود و اين وضع داخلى اكثر خانه‌هاى ايرانى است .\r\nيك سماور روسى هم روى ميز غلغل مىخورد و چند صندلى با نشيمنگاه حصيرى ( كه نجباى ايرانى براى ميهمانان اروپائى كم‌وبيش آماده دارند ) در اطراف اطاق چيده بودند . سراسر يك ضلع اطاق كه به طرف حياط بود پنجرهء يك - پارچه‌اى ( ارسى ) بود كه بنابر رسم ايرانى پر از شيشه‌هاى ريز الوان كه به طرز پاكيزه‌اى در داخل شبكه‌هاى ظريف چوبى قرار داشت و طاقچه‌هاى ديوار پوشيده از باسمه‌هاى روسى و از آن قبيل عكسها بود كه از مجلات مصور و يا\r\n\r\n","description":"","footnote":"","page_name":" 148 ","page_number":164},
  {"content":"\r\n\r\nاعلانات ايام عيد مسيح بريده باشند و همچنين عكس‌هاى شفاف اعضاى خاندان سلطنتى روسيه و صورت پريان سياه‌مو با گردن‌بندهاى قيمتى و زيبا و گردن و بازوان لخت و اقلا چهار عكس بزرك از امپراتور و ملكهء روس و يك پردهء نقاشى رنگين از سلاطين جهان با چهرهء تزار دوبرابر اندازهء سران ديگر و امپراتوران پير آلمان و اتريش به اندازهء كوچكتر در طرفين تزار و ملكه ويكتوريا در جامهء ابريشمى سرخ‌فام مهمانسراى خان\r\nدر وسط عكس رديف سوم و در كنار اين تزيينات چند عكس رنگى درخشان از اعاظم دينى مانند حضرت مريم و مسيح و مقدسان ديگر فرقهء يونانى كه تضاد عجيبى با عكس‌هاى متبسم خاندان‌هاى سلطنتى داشت بر ديوار ميخكوب شده بود .\r\nاز اين طرز آرايش اطاق نيك نمايان بود كه تمايلات جناب خان بيشتر با كدام طرف است و بايستى اين آرايش را به منظور جلب توجه مهمانان ديگرى\r\n\r\n","description":"","footnote":"","page_name":" 149 ","page_number":165},
  {"content":"\r\n\r\nاز اتباع ساير كشورها تمهيد كرده باشد نه اين‌جانب . در اين موقع سينىهاى بزرگ پر از شيرينىهاى ارغوانى و سفيد از جانب خان آوردند با تكرار معذرت‌خواهى و استعلام اينكه او چه وقتى ميتوانسته است براى ديدارم حضور يابد و اينكه گناه پيام‌رسان يعنى آن پيرمرد بدريش را به اين عنوان عفو كنم كه چون زبانش كردى بود حرف مترجم مرا درست درك نكرده بود .\r\nمن ساعت پنج را وقت ملاقات تعيين و ضمن ابراز خوشوقتى ، از تقصير آن مرد خطاكار هم صرف‌نظر كردم .\r\n\r\nتوصيف كلى -\r\nاكنون كه به قوچان رسيده‌ام پيش از بيان مطالب ديگر جا دارد كه راجع به اخلاق اهالى اين ولايات عمدهء مرزى و شخصيت سركردهء آن اشاراتى بكنم يعنى همان كسى كه مهمانش بودم و قرار بود به زودى با او گفتگو نمايم .\r\n\r\nاسكان و قدرت كردها -\r\nسيصد سال پيش مرز شمال شرقى ايران در معرض تاخت‌وتاز تاتارها بود همچنانكه تا ده سال قبل نيز گرفتار تك‌هاى آخال تركمن بود . اين راهزنان در صحراى سمت شمال باهم جمع و از طريق كوه و گردنه هجوم آورده برق‌آسا فتنه و حريق و غارت و كشتار ميكردند و با همان سرعت نيز فارغ از كيفر و مجازات عقب‌نشينى مينمودند .\r\nاز خصايص اخلاقى پادشاهى بزرگ ، يكى اين بوده است كه چون ميدانست ايرانيان بيمناك خود از عهدهء يورش راهزنان و مهاجمين درست برنمىآيند شاه - عباس در صدد برآمد مدافعان سرحدى خود را از محل ديگر تأمين كند . چنان كه او عدهء كلى از ارامنه را هم از شمال غربى ايران به پايتخت جديد خود اصفهان انتقال داد تا در آنجا شيوهء كسب و تجارت را به مردم ياد بدهند و هم بر رونق پايتخت تازه بيفزايند .\r\nوى باز از همان ناحيهء مملكت تمام نفرات طايفه‌اى كرد را به اين ناحيه خراسان كوچ و آنها را در كوهستان و ارتفاعات اين ايالت اسكان داد و با اين كار\r\n\r\n","description":"","footnote":"","page_name":" 150 ","page_number":166},
  {"content":"\r\n\r\nعاقلانه دو منظور حاصل كرد هم وضع خود را در مشرق استحكام بخشيد و هم از لطمهء نقار و كشتار تيره‌هاى كرد كه در خطهء غرب مزاحم او بودند جلوگيرى نمود « 1 » اين ايلات تبعيدى شاهدلو ، زعفرانلو ، كيوانلو و امانلو بودند و گفته‌اند كه شاه عباس در اصل كوچ دادن 000 ، 40 خانوار را در نظر داشت ، اما بواسطهء مقاومت بعضى از سران اين طايفه عدهء مهاجران به 15 هزار خانوار تقليل يافت « 2 » اين ايلات كه به كوهستانها و جلگه‌هاى بين استرآباد و چناران كوچ داده شده بودند در اثر خدمات نظامى ايلاتى كه انجام ميدادند و دفاع نقاط مرزى با ايشان بود و برعهده داشتند كه نفرات سوار براى قشون شاه فراهم سازند ، از دادن ماليات يا باج معاف بودند .\r\nحاصلخيزى عمدهء قوچان سرانجام سبب شد كه از سركردهء آن‌هم باجى مطالبه شود . بجنورد كه ناحيهء فقيرترى است هرساله فقط اسما براى شاه پيشكش مىفرستاد . وضع قرين استقلال و غرايز ميراثى اين تازه‌آمدگان به زودى براى سركرده‌هاى ايشان قدرت و اهميت بسيار فراهم ساخت و از اين لحاظ قوچان از مدتها پيش وضعى ممتاز داشت و عنوان ايلخانى يعنى بزرگ تيره و ايل به رئيس آن اعطاء شد ؛ هم به مناسبت وضع برجسته‌اى كه او داشت و هم‌چنانكه گفته‌اند از آن جهت كه او نسبت به رفتار زيردستانش در برابر حكومت مركزى مسؤول باشد .\r\nبا وصف اين مهاجران كرد غالبا چه پنهانى و يا آشكارا در حال طغيان بودند و با اينكه نادر شاه بوسيلهء گرفتن يكى از دختران ايلخانى سعى نمود آنها را نرم كند همين كه او به فتح هندوستان رفت ايشان فرصت را مغتنم شمرده در غياب وى باز اظهار وجود و عنوان استقلال كردند و او به اين سبب چنان خشمگين شد كه به قصد ريشه‌كن كردن آنها راه قوچان پيش گرفت و در بيرون دروازهء اين شهر بود كه به سال 1847 در خيمه‌گاه خود به قتل رسيد .\r\n\r\n\r\n","description":"","footnote":"\r\n( 1 ) - راجع به اصل اين كار بعضى از نويسندگان نوشته‌اند كه شاه اسماعيل مؤسس خاندان صفوى بانى آن بوده به نظر من اين قول درست نيست .\r\n( 2 ) - در بعضى جاها خوانده‌ام كه عدهء تبعيدشدگان صد هزار خانوار بود كه گمان مىكنم ناشى از اشتباه لفظى باشد يك‌صد هزار نفر بوده است نه خانوار .\r\n","page_name":" 151 ","page_number":167},
  {"content":"\r\n\r\nدر اين قرن هم قوچان برضد فتحعليشاه باز شورش كرد و موقعى كه برنز « 1 » به سال 1832 در آنجا بود بعد از محاصره‌اى طولانى شهر تازه بدست نيروى عباس ميرزا وليعهد كه افسران انگليسى توپخانه او را اداره ميكردند افتاده بود . تجربيات ايلخانى كنونى كه در اينجا به شرح آن ميپردازم بر او روشن ساخته است كه در عهد شاه فعلى شورش كردن كار بس خطرناكى است و در مدت بيست سال اخير يا بيشتر و بخصوص از موقع پيشرفت روسها در سمت شمال و از بين رفتن علت و افرادى كه وضع و قدرت كردها منوط به آن بود نفوذ اين افراد و قدرت سركرده‌هاى ايشان نيز بطور محسوس كاهش يافت .\r\n\r\nسيرت و اخلاق آنها -\r\nاز پنج مركز اصلى اسكان كردها در خراسان فقط سه تا از آنها تاكنون باقى مانده است . قوچان ، بجنورد و درگز . كردها طبعى ساده ولى خشن و استقلال‌طلب دارند و موقعى كه ابتدا وارد محل جديد شدند زندگى بىآرام و عادت غارتگرى ايشان كه به آن علاقه‌مند بودند تأثير نامساعدى در اخلاق مردم آن حدود نمود . مسافرانى كه ايشان را در روزگار غارتگرى تركمن‌ها در حدود مرزى ديده بودند و هردو طرف را در حال غارت و راهزنى ديدند نوشته‌اند كه بين دو دسته در واقع فرقى نبوده است هردو گروه تا فرصتى مييافتند اقدام به هجوم و غارت و كشتار مىنمودند .\r\nتركمن‌ها همواره حريف رقيبى براى كردها بودند و برعكس . و اگر ما راجع به قتل و فساد تركمنهاى اتك در ايران كمتر شنيده‌ايم و كردها نسبت به اتك‌ها حالت تمكين ابراز داشته‌اند شايد براى اين است كه هيچ مسافر كنجكاوى جرأت ننموده است كه قدم به سرزمين تركمنها بگذارد و حال آنكه صدها نفر ناظر قتل و كشتار صفحات خراسان بودند . از لحاظ چهره ، كردها به آسانى از ايرانىها قابل تميزاند هم از قيافه و هم بواسطهء لباس . ايشان نژاد نيرومند و ستبرى هستند قيافهء بازدارند و گاهى خطوط خوش‌تركيب قويا در صورت آنها ديده مىشود و گاهى نيز خوش‌صورت‌اند و موهاى نامرتب در سر و رويش دارند . ايشان بيشتر\r\n\r\n\r\n","description":"","footnote":"\r\n( 1 ) -  Burnes \r\n","page_name":" 152 ","page_number":168},
  {"content":"\r\n\r\nاقسام لباس‌هاى ايران را ميپوشند ، اما كلاه بىلبهء پوستى ، ( به جاى كلاه كوتاه يا كلاه كوچكى به شكل پوست تخم‌مرغ ) و كت پوستى دراز يا پوستين در برميكنند و تا اين اواخر از جهت پيوستگى قومى و علاقهء نسبت به رئيس خود شهرت بسيار داشتند و حاضر بودند هرموقع با راه انداختن آشوب از آنها بر ضد حكومت مركزى طرفدارى نمايند .\r\n\r\nاقتدار ايلخانى -\r\nاقتدار ايلخانى همواره در اين خانوار ارثى بوده است هرچند كه آن ظاهرا منوط به تصويب شاه است . دولت گاهى سعى كرده است افراد رسمى از طرف خود انتخاب كند ، ولى اين كار بعض اوقات به شورش و انصراف قهرى شخص مزاحم منجر شده است . از موقع بر تخت نشستن و يا در واقع ابراز قدرت شاه فعلى در بيست و پنج سال اخير كردها سلسلهء قاجار را غاصبان بيگانه ميشناخته‌اند و ايشان اتباع سركرده‌هاى خود بوده‌اند نه پادشاه .\r\nايلخانىها بنام خود و بدون مراجعه به تهران بانى قانون و مجرى عدل و داد بوده‌اند و حتى حق مرگ و حيات براى خود مىشناخته‌اند . ولى پيش‌آمدى كه قبل از ورود من به قوچان رخ داد از لحاظ تغيير وضعى كه اتفاق افتاده است بهترين شاهد و درخور بيان است .\r\nوزير يا نائب الحكومهء قوچان به نام رمضان خان بوسيلهء شخصى كه در پى انتقام خصوصى بود و قصد جنايت داشت تير خورد و با آنكه مضروب كشته نشده بود ايلخانى بدون هيچگونه مراجعه‌اى به تهران ضارب را به فجيع‌ترين طرزى كشت و اين عمل از جانب شاه به مثابهء دخالت در اختيارات سلطنتى وى تلقى گرديد و من هيچ ترديدى ندارم كه ايلخانى براى اجتناب از عواقب كار ناگزير شده است مبلغ سرشارى بابت حق بخشودگى تقديم كند .\r\n\r\nخاندان حاكم -\r\nنسب‌نامهء خانوادهء ايلخانى به شرح زير است : اولين نفر رئيس خانواده كه مدرك آن در دست است محمد حسين بود كه اواخر قرن گذشته ( 18 ميلادى ) در شيروان حكومت ميكرد . پسر او امير گناه خان در اوايل قرن حاضر\r\n\r\n","description":"","footnote":"","page_name":" 153 ","page_number":169},
  {"content":"\r\n\r\nبه قوچان آمد و بارها با تركمن‌ها درافتاد ، در حدود سال 1815 پسرش رضا قلى خان او را از اين مقام برانداخت و مىبايستى كه خود در حدود پنجاه سال امارت كرده باشد .\r\nوقتى كه فريزر در سال 1822 به قوچان آمد ( كه وى آن را خبوشان يا قوچون ميناميد ، قوچان نام درازتر است ) اين شخص سمت ايلخانى داشت و فريزر او را مرد خوش‌سيرت و نيكنام تعريف نموده است ولى فاقد دلاورى و يا هرگونه هنر ، هرچند كه توانسته بود ديرزمانى بدون سطوت حكمرانى خود را حفظ كند .\r\nدر موردى كه ايلخانى از مقر خود غايب بود فتحعليشاه كه همواره انديشه وسعت دادن قلمرو خويش را در سر داشت و برعكس خود ايلخانى مردى صلح‌جو بود بر ضد قوچان لشكر كشيد ، ولى نتوانست آنجا را تسخير كند و ناگزير شد قرار صلحى بگذارد و عقب‌نشينى كند . سپس چنان كه بيان كرده‌ام عباس ميرزا آنجا را گرفت و رضا قلى خان ناچار تبعيت شاه را گردن نهاد . وى كه بعنوان امير ابتدا به تهران و بعد به تبريز روانه شد از غم و غصه در بين راه در ميانه وفات كرد . پسرش سام خان جانشين او گرديد و ايلخان فعلى فرزند جوان‌تر پدر بوده است و به من اظهار داشت كه بيست و چهار سال پيش بر جاى برادر خويش نشست .\r\n\r\nايلخان فعلى -\r\nميزبان من امير حسين خان كه عناوين پرآب‌وتاب امير الامراء و شجاع الدوله دارد و لقب دوم را شاه به او داده است در دورهء زندگانى شصت - ساله‌اش رويهمرفته زير نظر و مراقبت دولت بوده ، در ابتداى امر در جنگ هرات 7 - 1856 شركت داشت و همچنين در لشكركشى ايران به مرو كه در سال 1860 به عاقبت شومى منجر گرديد . وى مردى عاطل و جاه‌طلب و بىاندازه مغرور است و در بىعقلى او همين بس كه پس از احراز مقام ايلخانى با والى خراسان درافتاده بود به اين نحو كه وقتى براى تسويه حساب به مشهد احضار شد از رفتن امتناع ورزيد و آنقدر استقامت نمود كه شاه براى گوشمالى دادنش لشكر فرستاد و چون اين عده به نزديك شهر رسيدند توافقى حاصل شد كه در نتيجه اختيار قوچان در دست ايلخانى\r\n\r\n","description":"","footnote":"","page_name":" 154 ","page_number":170},
  {"content":"\r\n\r\nباقى ماند مشروط بر اينكه وى جريمه‌اى به شاه پرداخت كند و من بتفاوت شنيدم كه آن مبلغ سه تا هفت هزار ليره بوده است .\r\nبار ديگر وى مظنون واقع شد كه در صدد شورش بوده و يا چنين نيتى داشته است . اين‌بار او را به تهران احضار كردند كه از مقام خود افتاد و زندانى شد و پسرش جاى او را گرفت . پس از چندى شايد با پرداخت جريمهء ثانوى و سنگين از زندان آزاد شد و دوباره ايلخانى شد كه تاكنون هم بدون اشكال در آن مقام برقرار است و خوب دستگيرش شده است كه در زمان شاه فعلى سركشى و طغيان براى هيچ‌كس و قهرمانى ثمرى ندارد . اگرچه اخلاق كردى طايفهء او نيز در اثر دورهء طولانى صلح و آرامش رو به تباهى است .\r\nكاهش نفوذ او بواسطهء تزايد قدرت شاه كنونى و ايجاد تمركز بيشترى در همهء رشته‌هاى امور با توسعه خطوط تلگراف جناب خان را از ابهت ديرين محروم ساخته است ، ولى او هنوز يكى از قوىترين چاكران دربار پادشاهى ايران بشمار ميرود و علاوه‌بر شخصيت خودش از اين لحاظ نيز قابل‌توجه است كه شايد آخرين يادگار نظم و بساطى گذران است .\r\n\r\nپسر او -\r\nوى با پسر ارشد خود ابو الحسن خان كه حالا سى و شش ساله است از ديرزمانى پيش رابطهء خوبى نداشته است . ابو الحسن خان يك چند حاكم شيروان بود كه دومين شهر آن اميرنشين است ، ولى پدرش او را معزول و زندانى كرد و حالا در چناران اقامت و به امر شاه مقررى ثابتى دارد و اخيرا با دختر وزير خراسان ازدواج كرده است و مسلم نيست كه بتواند جانشين ايلخانى كهنسال شود چون كارهاى ديوانه‌وارى از او سر مىزند از جمله ميگويند زن سابقش را كه تركمن بود آنقدر كتك زد تا جان داد و بعلاوه ميراث پدرى يعنى عادت ميگسارى را كاملا داراست .\r\n\r\nشهرت او -\r\nبايد بگويم كه بدبختانه شهرت عمدهء ايلخانى پير در نزد نويسندگان انگليسى كه غالبا ذكر كرده‌اند مىخوارگى اوست . طى بيست سال گذشته چندين\r\n\r\n","description":"","footnote":"","page_name":" 155 ","page_number":171},
  {"content":"\r\n\r\nنفر انگليسى با او ملاقات و صحبت كرده‌اند از جمله سرهنگ والنتين بيكر در 1873 و سروان ناپير در سال 1874 ، سرمك گرگور 1875 و ادموند اودونوان در سال 1881 « 1 » و بيشتر اين نويسندگان هم او را يا مست ديده‌اند يا در حالت ميگسارى و يا در حال خمار .\r\nشراب سفيد قوچان مشهور است و جناب خان به مشروبات ديگر مثل كنياك و عرق و هر نوشابهء ديگرى كه مايهء كافى داشته باشد علاقه‌مند است . ژنرال گرودكف كه در سال 1880 از طرف ژنرال اسكوبلف مذكور با اطلاع شاه در لباس مبدل به خراسان رفت تا براى قشون روس كه با تركمنهاى اتك در ماوراء بحر خزر نبرد ميكردند لوازم خريدارى كند از مىپرستى خان سركردهء كرد اطلاع قبلى داشت و در گزارش مربوط به مأموريتى كه به او واگذار شده بود صميمانه اعتراف مىكند كه جهت تحبيب ميزبان خوش‌مشرب خويش چه اقدامى كرده بوده است :\r\n« چون شنيده بوديم كه به مى علاقه دارد چندين بطر شراب و ليكور و ودكا به او تقديم داشتم . جناب شجاع در كمترين مدت چندين پياله از اين مشروبات مختلف سركشيد سپس نوازندگان و رقاصان را فراخواند . كسانى هم كه با او آمده بودند پزشك و نديمانش ، ولى خان و رمضان خان ، آنها نيز تا سرحد جنون نوشيدند و بساط ميگسارى مرتبا داير بود .\r\nروز بعد من بديدن امير رفتم و مداركم را به او ارائه دادم بطرىهاى شراب هنوز در جلو او بود و مىگفت كه مستى دارد كم‌كم از سرش بيرون ميرود . در مدت مذاكرات ما ، باز كنياك خورد و ترياك و حشيش كشيد و شراب نوشيد بطوريكه تا ظهر به كلى مست شد . عصر همان روز ما را به شام اروپائى دعوت كرد و باز به مستى كامل افتاد . »\r\n\r\n\r\n","description":"","footnote":"\r\n( 1 ) - نويسندگانى كه راجع به قوچان نوشته‌اند : فرايزر 1822 « مسافرتى به خراسان » سر . اى برنز 1832 « مسافرتى به بخارا » سرهنگ وال بيكر 1873 « ابرهائى در مشرق زمين » . سروان ناپير 1874 « يادداشت‌هاى گردش در خراسان » . سرهنگ مك‌گرگور 1875 « سفرى در خراسان » . اودونوان 1880 « واحهء مرو » . ژنرال گرودكف  Crodekooff  « جنگ در سرزمين تركمنستان » به زبان روسى .\r\n","page_name":" 156 ","page_number":172},
  {"content":"\r\n\r\nدر مذاكراتى كه سپس پيش آمد ژنرال گرودكف گاهى زيركى خان را تحسين و گاهى نيز از عاداتش احساس نفرت ميكرد . در يك مورد منشى او مينويسد :\r\n« سه روز اقامت در مجاورت ايلخانى به سرهنگ گرودكف ثابت كرد كه امير هنوز به تمام قواى خود تسلط دارد و امكان نداشت او را فريب داد كه ما فقط دلال خريد اجناس هستيم و با آنكه مست بود باز به همه‌چيز توجه داشت و هوشيار بود . »\r\nدر مورد ديگر مينويسد : « با او كارى از پيش بردن بسيار دشوار است چون لازم است آدم با او مىگسارى كند و به حرفهاى مستانه‌اش گوش بدهد و در مجلس بزمش حاضر باشد و بعلاوه مواظب هم باشد كه هيچ علامت انزجارى نشان ندهد كه بىدرنگ سبب غضب اين وجود وحشى مىگرديد . » براستى كه روزگار ، جانورى مانند او كمتر به بار آورده است چنان كه همين معنى را سرهنگ گرودكف هم در تلگرافى به ژنرال اسكوبلف نوشته بود .\r\nاما به نظر ميرسد كه خان كار و شعار زندگى خود را لايزال نموده است چون در پسر خود كه راجع به او اشاره‌اى كرده‌ام اخلاقى به وديعه گذاشته كه خود او از پدرش به ارث برده بوده است . زيرا وقتى كه فريزر در سال 1822 مهمان رضا قلى خان بود تعريف مىكند كه خان و همهء اطرافيانش را مست يافته بود . ازاين‌رو جريانى پايدار در ميان افراد خانواده برقرار است .\r\n\r\nدو مصاحبه -\r\nشايد بتوان تصور كرد كه من چون از وضع و حال امير حسين - خان اطلاعات مبسوط داشتم آشنائى من از سوابق او ممكن بود خان كهنسال را ناراحت و نگران سازد ، اين بود كه از گفتگوى با او قدرى احساس نگرانى ميكردم . پالتوى خود را كه بايد اعتراف كنم در زير كلاه پوستى سخت ناجور مينمود و گالوش‌هايم را پوشيدم و آنچه از نوكرانم را كه ميتوانستم همراه بردم « 1 » و از دنبال اسكورت شش نفرى كه خان براى راهنمائيم تا دربارش كه چندان هم دور نبود فرستاده بود حركت كردم .\r\n\r\n\r\n","description":"","footnote":"\r\n( 1 ) - از نكته‌هاى بسيار اساسى آداب ايرانى اين است كه در موقع ملاقات بايد تعداد زيادى نوكر كه تا حدى كه بتوان جمع كرد پياده يا سواره همراه برد . تعداد بيشتر چنين همراهانى را نشانهء علو مقام ارباب مىشمارند .\r\n","page_name":" 157 ","page_number":173},
  {"content":"\r\n\r\nسردر خانه به صورت طاقى سه‌ضلعى پر از گچ‌كارى برجسته ظريف مطابق سبك ويلاهاى ايتاليائى بود و در عقب آن يك كلاه فرنگى از بام هم بيشتر ارتفاع داشت . از دروازه‌اى كه پر از افراد نگهبان بود عبور نموده ما را در سمت چپ به حياط بزرگى بردند كه طولش دوبرابر پهنا و انتهاى محدودتر آن به چند باغچه تقسيم شده بود .\r\nطرف ديگر در وسط حياط حوضى بود كه هر خانهء كم‌وبيش وسيع در ايران دارد و طورى آن را زيركانه ساخته بودند كه آب از لبهء سنگى لبريز و در حاشيهء اطراف حوض سرازير ميشد . در پياده‌روهاى حياط در حدود سى نفر پشت به حوض و رو به سمت فوقانى حياط كه در آنجا ايوان بلند يا محل پذيرائى است ايستاده بودند . اين ايوان با پنجرهء مشبكى از حياط جدا شده بود و پنجرهء وسطى را باز گذاشته بودند .\r\nبه اطاق كوچكى در گوشه راست داخل شديم گالوشهايم را آنجا درآوردم و بقسمت مركزى عمارت كه فقط دو ميز منبت‌كارى در آن بود وارد شدم . بر اين ميزها ليوان‌هاى الوان و شمعدان چند شاخه و ظروف و اشياء و تحفه‌هاى صنعتى گذاشته بودند .\r\nيك تختخواب فلزى با دوشك در كنار اطاق بود . حباب‌هاى شيشه‌اى ناشى از سليقهء بىپايه ، ولى خيلى شايع در نزد ايرانيان طبقه بالاست و تختخواب هم بىشك دليل بارز فراگرفتن آسان آداب تمدن بود .\r\nدر وسط اين قسمت عمارت شاه‌نشين دنجى بود كه خان در آنجا پشت ميز جلوس كرده بود و از جا برخاست تا به من خوش‌آمد گويد درحالىكه به مترجم خود تعارفات مرسوم را تكرار ميكرد . در نتيجه طى مصاحبهء ما كه دو ساعت تمام طول كشيد من فرصت كافى و وافى براى بررسى تركيب صورت و رفتار وى پيدا كردم .\r\n\r\nقيافهء امير حسين خان -\r\nچهرهء شجاع ، جالب نظر ولى عارى از زيبائى است عكسى از او بر ديوار اطاقى بود كه از من پذيرائى مىكرد كه از او خواهش كردم به من لطف كند و نسخهء بدل آن زينت‌بخش صفحهء مقابل است و توجه به اين نكته هم داشت كه توضيح دهد كه چون آن را عكاس ايرانى برداشته بود چنان كه بايد و شايد چهرهء واقعى او را درست نمىنمود من اين ايراد او را تأييد مىكنم .\r\n\r\n","description":"","footnote":"","page_name":" 158 ","page_number":174},
  {"content":"\r\n\r\nبا آنكه قيافهء زشتى داشت ، اما هوش و اقتدار از وجناتش نمودار بود و هرچند كه بيش از شصت سال عمر داشت موى سر و ريش او سياه بود كه گمان مىكنم ايلخان قوچان\r\nرنگ كرده بود ، ريختى برجسته ولى چهره‌اى رنگ‌پريده داشت . كت و شلوار مشكى با دكمه‌هاى الماس بر تن و خنجرى الماس‌نشان بر كمر داشت و كلاهى از پوست\r\n\r\n","description":"","footnote":"","page_name":" 159 ","page_number":175},
  {"content":"\r\n\r\nبخارا بر سر كه آن را تا بناگوش پايين كشيده بود « 1 » با دستكش‌هاى كتانى و جوراب سفيد و كفش‌هاى چرمى روباز . چون نزديك‌بين بود عينك آبى درشتى به چشم داشت هنگام صحبت رفتار و حركاتش مانند كسى بود كه به فرمانروائى عادت يافته است .\r\nوقتى كه با مترجم حرفى مىزد حالت هيجان شديد نشان مىداد و موقعى كه امر به آوردن قليان ( نارگيله ) و يا فرمانى مىداد كلام او لحن تحكم داشت .\r\nدر سمت چپ او سيدى نشسته بود با عمامهء سبز و خلعت عجيبى به رنگ آبى سير كه گاهى در صورت اشارهء خان محض تأييد كلمه‌اى مىگفت و رفتارش رويهمرفته چنان مىنمود كه انعكاس وجود ارباب خويش است . يكى از فرزندان كوچكتر خان كه پسرى چهارده ساله بود حضور داشت و بعدا ميرزائى را هم كه چند كلمه فرانسه مىدانست فراخواند چند نفر پيشخدمت در فاصلهء كمى ايستاده و به آوردن و بردن چاى و قهوه و يخ مشغول بودند .\r\n\r\nگفت‌وگو -\r\nدر دو مورد با جناب خان توفيق صحبت داشتم چون صبح روز بعد به بازديدم آمد او حرفهاى جالب‌توجه و غريب و چيزهاى اختصاصى به خود گفت كه من از شرح تفصيل آن در اينجا معذورم ، ولى شايد بيان خلاصه‌اى از آن دور از صلاح نباشد . من زود توجه يافتم كه با كسى روبرو هستم كه با وجود كمبودهاى كلى كه دارد از جريانات زمان بىخبر نيست و مغزى هشيار و كنجكاو دارد . گاهى سادگى و جهالتى نشان مىداد كه از لحاظ اروپائى بچگانه است ، اما اين آميختگى رفتار كودكانه و هوش و زيركى از اختصاصات اخلاقى اهالى مشرق زمين است و آن به دليل وضع زندگانى آنجا كه منع و نهى محيط و فقدان كلى تجربيات عمومى رشد دماغى را زايل مىسازد امرى طبيعى است .\r\n\r\n\r\n","description":"","footnote":"\r\n( 1 ) - كلاهى كه ايرانيان به رسم ملى بر سر مىگذارند فقط در دورهء قاجاريه از يك قرن پيش مرسوم شده است تا آن موقع همه جا عمامه رسم بود . وقتى بعد از رسم شدن كلاه غالبا شالى بر گرد آن مىپيچيدند و اين كار مختص پادشاهان و افراد خانوادهء شاهى و بعضى از بزرگان دولت بود و اكنون فقط در موقع ميلاد رسمى دربار پادشاه ديده مىشود . از طرف ديگر هم مشكل كلاه عوض شده است چون اوايل قرن حاضر يك پا و نيم بلندى آن بود و نوك باريكى داشت و حالا فقط شش تا ده اينچ ارتفاع دارد و سروته آن تقريبا متساوى است .\r\n","page_name":" 160 ","page_number":176},
  {"content":"\r\n\r\n\r\nسؤال و جواب -\r\nدر جواب پرسش من او نتوانسته بود بگويد كه چند نفر تبعه دارد زيراكه هيچ‌گاه آنها را نشمرده بودند ، ولى گفت چهل هزار خانوار تابع فرمان او مىباشند ( كه سخت مبالغه بوده است ) و هر خانوارى يك تومان ( شش شلينگ ) ماليات ( شايد هم بيشتر ) مىپردازند با يك نفر هم سرباز ( شايد حداكثر ) و آنها سربازانى شايسته‌اند و با هركس قدرت جنگاورى دارند . اين نكته فرصتى را كه در انتظارش بودم پيش آورد تا نظر پير كهنسال راجع به روسيه و تمايلات روسى خود او را سؤال كنم و گفتم خراسان سرزمين بسيار غنيى است و مىگويند كه روسيه قصد تصرف آن را دارد ، وى پرسيد چگونه روسها مىتوانند بر آنجا دست يابند .\r\n- به همان ترتيبى كه سرزمين تك اخال ( تركمنستان ) را تصرف كردند .\r\nاو جواب داد ، نه اين كار محال است مردم در اين راه جان‌بازى خواهند كرد و همه باهم براى حفظ مشهد خواهند ايستاد و سربازان خوبى هستند ما دوغ نيستيم كه روسها ما را سر بكشند « 1 » ما ديوار انسانى داريم كه از ديوار سنگى محكم‌تر است .\r\nدر حينى كه اين اظهارات جدى او را با رعايت احترامى كه سزاوار بود تلقى نمودم با بيرحمى نيز نه فقط تصاويرى را به خاطر آوردم كه بر ديوارهاى خانه‌اى بود كه تازه از آنجا آمده بودم بلكه عباراتى را از نامهء همين پير وطن‌دوست در نظر داشتم كه ده سال پيش به گرودكف روسى نوشته و فرموده بود : « مگر حضرت مسيح جديدى ظاهر شود و ملتى به درستى و نيكى مردم روس پرورش دهد » .\r\nبه منظور تنوع موضوع از سركار خان پرسيدم كه نظرش نسبت به كشيدن خطآهن در ايران چيست : با آنكه در عمرش راه‌آهن نديده بود تعجب كردم كه وجود آن را در سراسر كشور تجويز مىكند و ابراز حيرت مىكرد كه چرا هنوز آن كار را شروع نكرده بودند . وى اطلاع داشت كه ملكه ويكتوريا بيش از پنجاه سال - سلطنت نموده و اخيرا به اين مناسبت مراسمى برگزار شده بود و نمىتوانست دليل نظرتنگى امير افغانستان را كه از ورود خارجىها به قلمرو خود جلوگيرى مىكند\r\n\r\n\r\n","description":"","footnote":"\r\n( 1 ) - اشاره است به شير ترشيده به نام ماست يا آبدوغ كه كردها و ايرانيان دوست مىدارند .\r\n« مقصودش اين بود كه ما لقمهء آسان و چربى كه بعضىها خيال مىكنند نيستيم » .\r\n","page_name":" 161 ","page_number":177},
  {"content":"\r\n\r\nدرك كند و باور كند كه وارد شدن به هرات دشوارتر از آمدن به قوچان است ، اما حدود بسيار محدود معلوماتش وقتى آشكار شد كه شنيد مسافرت از اروپا به امريكا هشت روز وقت لازم دارد كه بىدرنگ پرسيد مگر مسافتش 80 فرسخ است يعنى 320 ميل كه ميزان حداكثر راهى است كه روزانه در ايران قابل طى است « 1 »\r\nنمونهء ديگر طرز فكر خاص و عادت خانوادهء او سؤالاتى راجع به منظور و دليل مسافرتم بود ( پدرش رضا قلى خان همين پرسش را از فريزر كرده بود و خود ايلخانى هم اين سؤال را هفده سال پيش از سفر من از بيكر كرده بود ) چرا به قوچان آمده‌ايد ؟\r\nمنظورتان چيست ؟ آيا دولت انگليس خرج سفرتان را مىدهد ؟ چه مبلغى مىدهند ؟\r\nاگر دولت نمىدهد پس كى پرداخت مىكند ؟ حظ مسافرت و اشتياق وافر بىاجر و پاداش در راه دانش و معرفت حسن و خاصيتى است كه با سبك فكر شرقى منافات دارد « 2 » همچنين براى توضيح دادن شغل و كارم و وضع خانوادگىام دچار اشكال بسيار شدم و اسم پارلمان هيچ‌وقت به گوش او نخورده بود وقتى كه به او گفتم كه من عضو مجلس كبير هستم جواب داد آيا شما در خدمت نظام هستيد .\r\nشأن و درجهء اشراف انگليسى به نظر او چيزى نمىآمد و باز از همان سؤالات كرد آيا پدرت خيلى سرباز دارد ؟ و كى او را صاحب مال و منال كرده است ؟ او قطعا سخت به حيرت افتاد كه ملك و مالى هشتصد سال در خانواده‌اى ( در خانوادهء خود\r\n\r\n\r\n","description":"","footnote":"\r\n( 1 ) - اين سؤال كه نمونه‌اى از نادانى راجع به كليهء امور جغرافيائى است كه در ايران عموميت دارد قول موريه را به خاطرم مىآورد ( سفرنامه جلد اول ) كه فتحعلى شاه دربارهء امريكا همواره كنجكاوى مىنمود و از سرهارفرد جونز پرسيده بود آنجا چگونه محلى است و چطور به آنجا مىروند ؟ آيا در زير زمين واقع شده است ؟ همچنين يك سفير ايرانى كه نيم قرن بعد عازم لندن بود وقتى كه شنيد كشتى حامل او پانصد اسب قوه دارد زود با ابراز وجد اظهار داشت « آه اصطبل را به من نشان بدهيد »\r\n( 2 ) - اين حضرات نمىتوانند باور كنند كه محض حظ خاطر و يا ارضاى حس كنجكاوى هم مىتوان مسافرت نمود و مىپرسند چه كسى داوطلبانه پى خستگى و خطرات مسافرت مىرود و مبالغ هنگفت را در سفرهاى طولانى فقط به خاطر گرد آوردن اطلاعات خرج مىكند ؟ بنابراين اگر دليل بارزى براى كار مسافرت از قبيل كسب و تجارت به نظر نرسد آنها به احتمال قوى زود علتى براى آن مىتراشند .\r\n( رجوع شود به كتاب فريزر سفرنامه خراسان )\r\n","page_name":" 162 ","page_number":178},
  {"content":"\r\n\r\nكرزن - م ) مانده است و به مصداق فكر و پندار آقاى هارد كاسل در نمايش : « براى پيروزى است كه بانو راه تمكين پيش مىگيرد » « 1 » و با محافظه‌كارى كه تحسين مرا برانگيخت جواب داد : فرنگستان از لحاظ قدمت جاى بزرگى است و چنان كه منظورش بود چنين وانمود كرد كه قدمت عين توانائى است .\r\n\r\nهديه براى خان -\r\nبا پيروى بىخيال از كار فريزر كه تقريبا هفتاد سال پيش از من ساعت نقره مختص به شكار به پدر ميزبانم داده بود من هم سعى نمودم به عنوان علامت امتنان از مهمان‌نوازى كه نسبت به اين‌جانب نموده بود به ايلخانى ساعتى اهداء كنم . ساعتى كه ساعات و دقيقه‌ها را دسته متحرك روى صفحه نشان نمىداد ، بلكه شماره‌هائى كه بر دايره‌اى ديده مىشد .\r\nاين چيز بديع خيلى مورد توجه او واقع شد ، ولى چون نمىتوانست اعداد را بخواند كه بىشماره‌هاى رومى ساعتهائى كه او قبلا ديده بود و به خاطر داشت متفاوت بود ، درصدد برآمدم كه براى او تابلويى معمولى با اعداد از 1 تا 60 با معادل رومى آن ترسيم كنم كه منشى ايرانى ترجمهء فارسى از آن فراهم كرد . پس از پذيرفتن ساعت ، شجاع مرا سخت متحير ساخت وقتى كه پرسيد قيمتش چقدر است .\r\nاين سئوال كه در اروپا علامت كنجكاوى بىادبانه‌ايست بنابر طبع شرقى از آن جهت بوده است كه او حتى الامكان در ازاء معادل ارزش آن را اشيايى به من باز دهد و اخلاق مشهور ايلخانى از لحاظ خست هم ترديدى باقى نمىگذاشته است كه وى پشيزى بيشتر نمىداد .\r\nدر اين‌كه جنس و ارزش هديه متقابل او چه بوده هيچ‌گاه روشن نشد ، زيرا با آنكه در مورد ملاقات توديع در روز آينده بسته‌اى همراه آورده بود كه بعدا شنيدم محتوى فرش يا پارچه‌اى مليله‌دوزى به قصد اهداء بود وى در هرحال از تسليم آن به من خوددارى نمود و شنيدم كه يكى از نوكرانش آن را برداشته بود .\r\n\r\n\r\n","description":"","footnote":"\r\n( 1 ) - من هرچه را كه كهنه و قديمى باشد دوست دارم ، دوستان قديم ، دوران قديم ، آداب قديم ، كتابهاى كهنه و شراب كهنه .\r\n","page_name":" 163 ","page_number":179},
  {"content":"\r\n\r\n\r\nشامى كه از مطبخ خان آوردند -\r\nپيش‌آمدهاى عمدهء ملاقاتم را با صاحب - اختيار كهنه‌كار قوچان شرح دادم اينك با خوشوقتى بسيار و بدون اينكه سخن متناقض گفته باشم نظر نويسندگان قبل از خود را دربارهء اخلاق و فضايل او تأييد مىكنم و دست‌كم به تعريف جنبهء ديگر و مساعدتر طبع و سرشت او مىپردازم .\r\nاستنباط من اين است كه خان در ذهن سرس . مك گرگور نيز كه در سال 1875 ملاقاتش كرده بود همين تأثير ناشى از آداب وقارآميز و هوش سرشار را باقى گذاشت .\r\nهنگام شب موردى پيش آمد كه هم با طبخ ايرانى آشنائى حاصل كنم و هم به چشيدن طعم غذاى آشپزخانهء خان توفيق يابم . شامى كه براى سير كردن لشكرى كافى مىنمود از سراى خان كه با نهايت خوش‌طبعى اظهار مىداشت كه خانه از آن من است آورده و بر سفره در كف اطاق نهادند كه در ميان آن سوپ ( آش ) مرغ كه به سه طرز مختلف حاضر كرده بودند ران بره و گوشت گوسفند و راگو و كباب عالى و املت ايرانى ( كوكو ) و سه قاب بزرگ برنج دوتا از آنها محتوى چلو يا برنج خالص و سومى پلو يعنى برنج آميخته با گوشت و كشمش « 1 » و خوراك‌هاى ديگر كه نامشان را نمىدانم .\r\nطبخ آنچه كه من چشيده بودم عالى بود مخصوصا برنج را طورى پخته بودند كه هيچ آشپز ديگر ايرانى از آن بهتر نمىتوانست . در ميان مشروبات ، شراب قوچان بود كه به نظر من چيز چرندى آمد . ماست كه نزد اشخاصى كه با آن عادت نكرده باشند به همان اندازه بدمزه است و شربت محلى كه هرچند در واقع شكر و آب توأم با يخ است نوشابهء بسيار گوارا و براى رفع تشنگى نيك مؤثر است . قاشق‌هاى\r\n\r\n\r\n","description":"","footnote":"\r\n( 1 ) - چلو كه هنرى از آشپزى است برنج سفيد پخته‌ايست كه در قاب به صورت اهرم درمىآورند . در خارج هر دانه‌اش خشك و در ميان قاب نيك نرم و چاشنىدار است و با چندين قسم خورش صرف مىشود . براى دستورالعمل پختن آن رجوع شود به كتاب تيلمن  Thilman  ( مسافرتى به قفقاز جلد دوم كه مطلب را از كتاب دكتر پولاك اقتباس كرده است ) راجع به پلو شاردن مىنويسد كه : بيش از بيست رقم هست كه انواع آنها با گوشت بره و گوسفند و مرغ و غيره پخته مىشود ، در نتيجهء تجربيات طولانى غذاهاى ايرانى عالى گوارا ، و خوش‌طعم و مغذى است و آدم آن‌قدر پرخوراكى مىكند كه حالت سيرى دست مىدهد ، ولى در ظرف نيم ساعت معلوم نيست كه آن همه غذا كجا رفته است و ديگر در معده سنگينى احساس نمىشود « سفرنامهء شاردن » .\r\n","page_name":" 164 ","page_number":180},
  {"content":"\r\n\r\nمنبت‌كارى قشنگ ساخت آباده در قدح شربت شناور است و بالاخره مقدار كثيرى خوشه‌هاى انگور . بعد از آن مورد ، من بارها غذاى ايرانى خورده‌ام كه در مقدار كثير و از بهترين نوع خوراك مشرق زمين است كه من چشيده‌ام .\r\n\r\nشهر قوچان -\r\nهنگام توقف در قوچان سواره به بازديد شهر و حومهء آن رفتم مىگفتند كه در حال‌حاضر دوازده هزار نفر جمعيت دارد . اما اين تخمين به نظر من خالى از مبالغه نيست . ديوارهاى شهر كه من سركشى كردم و خندق‌ها كه بوسيلهء پدر و جد ايلخانى كنونى حفر شده از وقتى كه عباس ميرزا آنجا را بمباران كرد هنوز هيچگونه تعميرى نشده است و تا حال چندبار هم در اثر زلزله خرابى و كاهش يافته است از جمله بخصوص در اثر زلزلهء سال 1872 .\r\nدر واقع سرمك گرگور در 1875 نوشته بود كه شهر بقدرى مخروبه مىنمود كه وى از وصفش درمانده بود با روى آن در چندجا به صورت تل خاك بىريختى درآمده بوده است . در بيرون شهر عده زيادى كوره‌هاى آجرپزى و چندين يخچال با ديوارهاى بلند گلى به شكل كندو در گودالى بنا شده است كه يخ در آنجا انبار مىشود .\r\nمرا به يك باغ بزرگ ميوه بردند كه متعلق به خان بود . داخل آن در حدود ده دوازده جريب زمين را درخت مو و رديف‌هاى سيب ، گلابى ، زردآلو ، انار ، توت ، هلو ، گوجه و به كاشته بودند . در وسط باغ يك سكو با خاك رس درست كرده بودند كه چادر شاه را در سفر اخير به سال 1883 در آنجا برافراشته بودند و هروقت هم كه خطر زلزله در ميان باشد خيمهء خان را در آنجا نصب مىكنند . در خارج شهر سكويى به نام تخت شاه كه چادرهاى فتحعلى شاه در موقع لشكركشى به قوچان آنجا نصب شده بود و تپه‌اى به اسم نادر در حدود يك ميل و نيم مسافت كه نادر شاه ژوئن 1744 در آنجا به قتل رسيد .\r\n\r\nبناها -\r\nدر قوچان علاوه‌بر قصر ، يگانه بنا كه ارتفاعش از بام خانه‌هاى گردآلود آنجا بلندتر است و اهميتى دارد مسجدى است با يك گنبد و دو منارهء ناتمام\r\n\r\n","description":"","footnote":"","page_name":" 165 ","page_number":181},
  {"content":"\r\n\r\nكه يكى از آنها غرفه‌اى چوبى در رأس دارد كه مؤذن از آنجا مؤمنان را به نماز فرامىخواند . چون شيعه‌هاى ايران اجازه نمىدهند كه غيرمسلمان حتى به دروازهء مسجدشان وارد شود ، يعنى تعصب خاصى را در اين مورد با سهل‌گيرى افراطى در امور ديگر توأم دارند .\r\nدر آنجا يا ساير جاها من فقط توانستم نظر تندى از زير طاق غربى به محوطهء داخلى بياندازم . در كتاب فريزر شرح سفر او را به قوچان كه در سال 1822 اتفاق افتاده بود خواندم و خيلى اشتياق داشتم كه معلوم شود كه آيا محل فعلى اوراق قرآن كه او تعريف فراوانى از آن كرده و نوشته بود كه : « يكى از سربازان قوچانى نادر شاه از قبر تيمور در سمرقند آورده بود و هفتاد سال پيش در حدود شصت صفحهء آن‌كه ده تا دوازده پا طول داشت و هفت تا هشت پا عرض و جلدى منبت‌كارى بسيار اعلى داشت و فريزر در امامزاده‌اى ديده بود حالا در كجاست » .\r\n\r\nبازارهاى قوچان -\r\nهنگام توقف در قوچان بازارهاى محلى را هم بازديد كردم كه مثل ساير بازارهاى مشرق زمين راستهء درازى است با سقف چوبى كه به شكل كمان به هم مىپيوندند و از گل و هيزم پوشيده است تا از تابش آفتاب جلوگيرى شود . من در بازار بزازها قدرى مكث نمودم و چندين دكان را سركشى كردم كه ظاهرا پر از چلوار و پارچه‌هاى الوان كتانى اروپائى بود . پرسيدم پارچه‌ها را از كجا آورده‌اند ، جواب دادند : روسيه و هر قطعه هم نام كمپانى روس داشت . پرسيدم جنسى هم از انگلستان براى فروش در بازار هست ؟ در جواب مقدارى پارچه‌هاى رنگارنگ و كتانى راه‌راه نشان دادند ، ولى هيچ‌كدام مارك انگليس نداشت .\r\nو فروشنده نمىدانست كه از كجا وارد شده است . سرانجام مقدارى پارچه نشان دادند كه علامت كارخانه‌اى در بمبئى داشت و حتما با نخ هندوستان بافته شده بود .\r\nسؤال كردم آيا وارد كردن جنس از چنان راه دور قرين صرفه است جواب دادند كه هرچند قيمت اين پارچه‌ها گران‌تر است ، ولى بواسطهء خوبى جنس كه در پارچه‌هاى ديگر نيست خريدار دارد .\r\n\r\n","description":"","footnote":"","page_name":" 166 ","page_number":182},
  {"content":"\r\n\r\nتمام شيشه‌آلات و ظروف و آهن‌آلات بازار مال روسيه بود و همچنين قند و مىگفتند كه قسمت عمدهء چاى از بندر عباس و مشهد از هندوستان وارد مىشود و مقدارى هم از روسيه . در واقع منافع سياسى و تجارتى روس در قوچان نيك محفوظ است چون روسها در آنجا نمايندهء مواجب‌بگير دارند .\r\nتجارت صادراتى قوچان كه پوست و پنبه است در دست ارامنه است كه بواسطهء مهارت تجارتى ايشان بيشتر امور تجارتى در دست آنهاست . مجاورت قوچان به عشق‌آباد و ارتباط امن و آسان بين اين دو محل كافى است كه برترى روس را تأمين كند . شهر با يك رشته تلگراف كه ايرانى است از يك طرف با مشهد و از طرف ديگر با بجنورد كه در جلگهء اترك سى ميل دور تر واقع است و از آنجا هم با خطوط تلگرافى روسيه در قزل اروات مرتبط است . قوچان يك سرويس هفتگى پست روسى از عشق‌آباد دارد كه سواركاران تركمن از راه قوچان به مشهد مىرسانند .\r\n\r\nاميرنشين قوچان -\r\nپيش از آنكه قوچان را ترك كنم جا دارد شرحى اجمالى نيز راجع به اين ناحيه و حكومتى كه قوچان مركز آن است بيان كنم . قوچان كه محدود است از طرف شمال غربى به بجنورد تا رادكان كه سر راه مشهد و در حدود شصت ميل است امتداد مىيابد و عرض آن از شمال به جنوب قدرى از طولش كمتر است و نيمى از مساحتش كوهستانى و يا ارتفاعاتى است كه من از مرز شمالى تا جلگهء قوچان سير كردم و عرض آن بطور متوسط 15 ميل است كه بدون هيچگونه بريدگى طبيعى تا مشهد ادامه دارد . كوهستان شاه جهان كه از طرف جنوب به شهر قوچان مىرسد و در عقب شهر كه 3800 پا از سطح درياست قله‌اى دارد كه ده هزار پا ارتفاع آن است . در سراسر شمال ايران محل حاصلخيزتر و پرآب‌تر از جلگه قوچان نيست و با آبيارى درست هر دانه صد دانه بار مىدهد ، از لحاظ غلات هم مىتوان آن را انبار گندم خراسان ناميد .\r\nاسكوبلف خوب مىدانست كه به چه دليل گرودكف را براى تهيهء عليق اسب و شتر نزد شجاع الدوله مىفرستد . روسهاى امروزى هم از روى بصيرت كامل\r\n\r\n","description":"","footnote":"","page_name":" 167 ","page_number":183},
  {"content":"\r\n\r\nدر آن ناحيهء ممتاز سوق الجيشى كه دسترسى به آن برايشان آسان است مستقر مىشوند .\r\nتا خواربار لشكر بزرگى را تأمين و بر سراسر خراسان اعمال نفوذ كنند . جمعيت اين اميرنشين بيشتر كردهاى زعفرانلو هستند و مقدارى هم تركهاى گرايلى و عدهء كمى ايرانى .\r\nمجموع جمعيت آن را به تفاوت از 90 تا 200 هزار ذكر كرده‌اند و لازم به تذكر نيست كه رقم كوچك‌تر به حقيقت نزديكتر است . درآمد ايلخانى شامل مقدارى باج است كه از هر خانوار و دكان‌ها در شهر و اراضى مزروع خارج شهر - دريافت مىدارد و مقدارى هم عايدات املاك خصوصى اوست . از اين درآمدها وى بايد خرج دستهء سوار خود را كه در سوارى ماهر و با تفنگ مسلح‌اند پرداخت كند .\r\nاين عده سوار كه روزگارى تقريبا هزار نفر بودند مىگويند ( شايد به ملاحظهء وضع جديد مرزى ) به 500 نفر كاهش يافته است .\r\n\r\nراههاى فرعى از قوچان\r\nقوچان به مشهد ( از راه جعفرآباد ، شورچاه ، رادكان ، چناران ، گناباد ، كاظم‌آباد ( 93 ميل ) رجوع شود به جى . بى . فريزر ( 1822 ) سفرى به خراسان .\r\nو سرآ . برنز ( 1832 ) مسافرت بخارا جلد سوم صفحات 74 - 75 و سروان ناپير ( 1874 ) نشريهء انجمن سلطنتى جغرافيائى و اودونوان ( 1880 ) كتاب واحهء مرو جلد اول .\r\nقوچان به سبزوار ( 69 ميل ) اودونوان ( 1880 ) در كتاب واحهء مرو جلد اول صفحهء 437 . قوچان به استرآباد ( از راه شيروان بجنورد و گرگان ) جى . بى فريزر ( 1823 ) كتاب سفرى به خراسان و ( 1834 ) مسافرتى در زمستان و سر .\r\nاى . برنز ( 1832 ) سفرى به بخارا جلد سوم .\r\nقوچان به شاهرود ( از راه شيروان بجنورد ، سمولقان جاجرم و بسطام رجوع شود به كتاب سرهنگ وال بيكر ( 1873 ) ابرهائى در مشرق زمين . و سروان ناپير ( 1874 ) نشريهء سلطنتى جغرافيائى و سرهنگ مك‌گرگور ( 1876 ) سفرى از طريق خراسان جلد دوم .\r\nقوچان به درگز . سروان ناپير ( 1874 ) نشريهء انجمن سلطنتى جغرافيائى .\r\n\r\n","description":"","footnote":"","page_name":" 168 ","page_number":184},
  {"content":"\r\n\r\n\r\nفصل ششم از قوچان به كلات نادرى\r\nدامن كوه از سنگهاى سياه و رگه‌هاى فلز ، برتر از آن ارتفاعاتى چند و از آن بالاتر صخره‌هاى دهشتناكى كه سر در ابرها دارند و از آن فراتر نيز برف است و آتش .\r\nتنىسن ( قصر هنر )\r\n\r\nعزم ديدار كلات نادرى -\r\nقصد داشتم در صورت امكان به منظور ديدار استحكامات طبيعى مرزى از قوچان به كلات نادرى يعنى دژ نادر شاه بروم . اين قلعه را نويسندگان پيشين يكى از پديده‌هاى شگرف جهان طبيعت بشمار آورده‌اند . اهميت آن بخصوص از اين جهت است كه در سرزمين كوههاى پرشيب و گردنه‌هاى غيرقابل عبور واقع و از لحاظ عظمت حيرت‌آور طبيعى خود مشهور است . از هنگامى كه شايع شد و حتى در اروپا انتشار دادند كه دولت روس بخصوص خيال تصرف اين محل را دارد ( در بهار سال 1889 در مجلس مبعوثان اين سؤال مطرح شد كه آيا تزار آنجا را تصاحب كرده بوده است ) ايرانيان ورود هرمزاحم بيگانه را با نظر بخل و بدبينى مىنگرند . ازاين‌رو صلاح نديدم راجع به قصد و خيال خود مطلبى فاش كنم و به اين نكته هم نيك توجه داشتم كه امكان نداشت شاه با رفتنم به آنجا موافقت نمايد . بعلاوه او هنوز از سفر اروپا مراجعت ننموده بود و وزير مختار بريتانيا هم در تهران نبود تا مراتب را از اطرافيان شاه استفسار كند . بعلاوه اقدام من براى تحصيل چنين اجازه‌اى دور از مصلحت بود ، زيرا كه سابقه ايجاد مىشد و روسها بى -\r\n\r\n","description":"","footnote":"","page_name":" 169 ","page_number":185},
  {"content":"\r\n\r\nدرنگ درخواست امتياز مشابهى مىكردند ، ولى تفاوت بين حضور مأمور آنها در آنجا با مسافرت آدم بىگناهى چون من براستى از زمين تا آسمان بود و خيلى اكراه داشتم كه از والى خراسان در مشهد چنين اجازه‌اى بخواهم زيرا كه ترديدى نداشتم كه يا از بين راه مراجعتم مىدادند و يا اينكه جاسوسان از پى من روانه مىشدند .\r\nايرانيان به حد اشد نسبت به خارجىها سوءظن دارند بخصوص وقتى كه حرفى از نقشه يا پرسشهائى راجع به مقدار يا اندازه و يا تحصيل مطلب و مدركى پيش آيد و هيچ قسم كار و تحقيقاتى هم به سامان نخواهد رسيد اگر ايشان از پيش دربارهء خيال مسافر اخطار شده باشند . پس درصدد برآمدم كه نيت خود را با احدى در ميان نگذارم و فقط اظهار كنم كه عازم مشهد هستم و بين راه شايد به عزم شكار در كوه و دمن سير و گردش كنم ، ولى نيت باطنىام اين بود كه دريابم آيا ممكن است به تنهائى از هر راهى كه مقدور باشد بىخبر و ناگهان وارد كلات شوم . « 1 »\r\n\r\nويكتورياى ايلخانى -\r\nبراى آنكه هشيارى ايلخانى را تحريك ننموده باشم سخت دوچار محظورات شدم چون او نه فقط راجع به خط سير من كنجكاوى بسيار نمود اصرار هم داشت كه در كالسكهء نو روسى او به نام ويكتوريا تا مشهد بروم و تهديد كرد كه اگر اين تعارف را قبول نكنم ساعتم را پس خواهد داد و فايده‌اى نداشت كه اصرار ورزيدم كه بهتر است سوار اسب بروم ، جواب داد بعدا سوارىهاى بسيار در پيش داريد و موقعى كه گفتم قصد دارم در دهات بين راه توقف كنم باز گفت كه ماندن كالسكه هم مانعى ندارد و سرانجام قبول كردم با ويكتوريا بروم به شرط اينكه در پايان منزل اول آن را برگردانم ، پس با تشريفات تمام از جناب خان توديع نمودم . خان با من در كوچه به راه افتاد و دستم را بگرفت و سوار كالسكه‌اى كرد كه ساخت مسكو و از نوع عاليترين و مجلل‌ترين بود ( حيران بودم كه چه كسى اين هديه را براى او فرستاده بود ) و چهار اسب كبود خوش‌رنگ آن را مىكشيدند .\r\n\r\n\r\n","description":"","footnote":"\r\n( 1 ) - هيچ‌گونه اطلاعى نداشتم كه آيا چنين راهى وجود داشته است يا نه . مسافران ديگر انگليسى كه به كلات رفته بودند از مشهد به آنجا وارد شدند .\r\n","page_name":" 170 ","page_number":186},
  {"content":"\r\n\r\nبا غلامانى سوار كه از جلو راه مىگشودند و نوكرانى كه از دو طرف در حركت بودند ويكتوريا كه من يگانه سرنشين آن بودم خوش‌خوشك از شهر بيرون رفت .\r\n\r\nقوچان به شامگير -\r\nاولين مرحله جادهء شاهراه مشهد بود و براى آنكه سوء ظنى توليد نشده باشد قصد كردم تا رادكان كه خارج از حوزهء حكومت شجاع و در چهل ميلى قوچان واقع بود از همين جاده بروم كه سراسر آن از جاهاى بىآب‌وعلف هموار مىگذرد و در بيست ميلى شهر از آبريز بين اترك و كشف‌رود عبور مىكند .\r\nاين بخش راه احتياج مبرمى به تعمير داشت و معلوم بود كه مهندس بصيرى آن را نساخته بود . بنابر قاعده ، جلودارانم ترجيح مىدادند كه از راه صحرا بروند ، زيرا كه جاده دست‌انداز فراوان داشت كه گاهى به عمق يك پا يا بيشتر بود و براى فنرهاى نازك ويكتوريا خطرناك بود . باوجود اين فصل سال ( پاييز ) كه طبيعت شاداب نيست اراضى در همه‌جا مزروع بود و هروجب اين زمين را شخم زده بودند .\r\nمن كه در يك قفس خاك‌آلود مقيد شده بودم از ديدن حتى يك متر فاصلهء جلو خودم محروم شدم .\r\nدر راه گاهى آبادى محقرى به نظر مىرسيد كه خانه‌هاى گلى داشت كه از سايهء باريك درختانى نيمه‌جان برخوردار و زندگى خود را مديون آب جارى مختصرى بود كه با خشنودى فراوان اهالى از قناتى كه هنوز مسدود نشده بود جريان داشت « 1 » از دهات ذيل يكى بعد از ديگرى عبور كرديم : فتح‌آباد دو ميل\r\n\r\n\r\n","description":"","footnote":"\r\n( 1 ) - راجع به قنات گفتنى بسيار خواهم داشت و آن عمده‌ترين و تقريبا اختصاص لايزالى از مناظر ايران است . براى اطلاع كسانى كه آن را نديده‌اند شرحش را اينجا بيان مىكنم . قنات كه به زبان بلوچى و افغانى كاريز خوانده مىشود دالانى است زيرزمينى كه از چاه‌هاى متعدد مربوط به هم از كوه‌پايه تا آبادى امتداد دارد و آب آن يا براى كشت‌وكار است و يا در زندگانى روزانه مصرف مىشود . طرز ايجاد آن از اين قرار است كه چند حلقه چاه در نقاط مرتفع حفر و اين منابع را با نقبى به يكديگر وصل مىكنند و فاصلهء اين چاه‌ها در حدود بيست متر يا بيشتر است و آب چشمه‌ها از درون اين دالان جريان مىيابد و خاك هريك از چاه‌ها و مجارى در كنار حلقه انبار مىشود و هرچند يك‌بار منابع و مجارى را لاىروبى و تنقيه مىكنند بنابراين هر دهكده‌اى كه اراضى قابل كشت كافى دارد مطابق معمول چند حلقه قنات هم خواهد داشت كه گاهى چند ميل طول آن است و به نزديك‌ترين كوهسار منتهى مىشود و علامت آن‌هم خاكريزهاى متوالى است كه مانند رشته تپه‌ها -\r\n","page_name":" 171 ","page_number":187},
  {"content":"\r\n\r\n( از قوچان ) سرخان هفت ميل . جعفرآباد كه محلى داراى گنبدهاى سه‌ضلعى بود پانزده ميل و دشت‌آباد . در آنجا چادرهاى تيره‌رنگ از هرسو پراكنده بود و چنين مىنمود كه همهء كردها هم در شهر زيست ندارند و عده‌اى از آنها غريزه‌هاى بومى زندگانى صحرائى خود را از دست نداده‌اند .\r\nگاهى دهكده‌هاى متروك نشان مىداد كه در آن حدود قناتى خراب و يا چشمه‌اى خشك شده است . در كلاته « 1 » كه 22 ميلى قوچان است ، من در اينجا ويكتوريا را مرخص كردم و دستور دادم كه روز بعد برگردند و خودم سوار اسب در جاده مشهد حركت كردم . تيرهاى تلگراف در سمت راست من هشت ميل تا شامگير كه دهكده‌اى نزديك رادكان است امتداد داشت . هنگامى كه در صحرا كه ديگر هيچ نوع علف و گياهى نداشت راه مىپيمودم درياچهء پرآب زيبائى كه همان سراب مشرق زمين باشد در افق مىلرزيد و همىدرخشيد و هرچه ما جلوتر مىرفتيم او هم دور تر مىنمود . نزديك غروب تپه‌هاى شمال شرقى كه خورشيد مغرب با قرص تمام بر آن مىتابيد بواسطهء الوان سرخ و ارغوانى شكوه خيره‌كننده‌اى\r\n\r\n\r\n","description":"","footnote":"\r\n- امتداد يكديگر در بيابان ديده مىشوند ، ولى معمولا مجراى قنات زود مسدود مىشود و احتياج به تخليه و گاهى با خرج زياد نوسازى لازم مىآيد . ازاين‌رو بعضى اوقات دو رشته قنات در چند قدمى يكديگر به نظر مىرسد ضمنا اين حفره‌هاى سرباز قناتها بسيار خطرناك است چون باران خاكريزها را موقتا رفته‌رفته از بين مىبرد و بارها حيوانات بيچاره در اين حفره‌هاى متروك جان داده‌اند و اسكلت آنها در ميان اين حلقه چاهها ديده مىشود و بارها سواركاران نيز دچار مخاطره شده‌اند .\r\nسرگذشت يكى از سواركاران تهران نيك انتشار دارد ، از اين قرار كه در حين سوارى ناگهان در بيابان ناپديد و بعد معلوم شد كه در يكى از حلقه چاه‌هاى متروك قنات فروافتاده بود ، ولى با اسبش بدون خطر نجات يافت در اين حلقه‌ها گاهى كبوتران صحرائى لانه مىسازند به‌طورى كه اگر در دهنهء يك چاه كف بزنيد حيوان بيچاره از دهنهء ديگر فرار مىكند ازاين‌رو آنجا شكارگاه مناسبى است كه حتى استادان « هورلينگهام » را نيز دستخوش حيرت خواهد ساخت .\r\nيكى از سفراى ونيز در دربار ايران بنام سنيور جوزوفا باربارو هم بيش از چهارصد سال پيش شرح جالب توجهى در سفرنامهء خود راجع به قنات نوشته و اشاره كرده است كه اين كار سابقه‌اى بس طولانى دارد و پلىبيوس  Polybius  نيز كه از نويسندگان عهد قديم بوده شرحى در اين باب نوشته است .\r\n( 1 ) - كلاته اسم محلى است به معنى عده‌اى از دهات يا آبادى - اين توضيح نويسنده است - ولى كلاته در لغت به‌معناى ده و خانه و كشتزار كوچك آمده و اسم مفرد است . ( مترجم )\r\n","page_name":" 172 ","page_number":188},
  {"content":"\r\n\r\nيافته بود و كوههاى روبرو را كه در سايه غرق شده بود قوس‌وقزح خاصى فراگرفته بود و لحظه‌اى آن محيط را زيبائى آسمانى بخشيد ، اما در طرفة العين هردو منظره از بين رفت يكى رنگ حنائى يافت و آن ديگرى به رنگ خشك خاكسترى درآمد در اين محل من در بوستانى كنار آبادى چادر زدم .\r\n\r\nطرز خرمن‌كوبى عهد عتيق -\r\nاز ميان يكى از دهاتى كه وسط روز مىگذشتيم بىچون‌وچرا شاهد شيوهء بسيار بدوى خرمن‌كوبى غله بودم . با گلى كه از لگدمالى تهيه مىشود محوطهء هموارى در بيرون خانه ترتيب مىدهند و ساقه‌هاى محصول را بر آن مىگذارند در اين حال يك استوانه چوبى دراز يا غلطك كه ميخ‌هاى چوبى درشتى داشت مانند بشكه يك دستگاه موسيقى كه گاوها مىكشند آهسته‌آهسته روى ساقه‌ها مىگرديد درنتيجه ساقه‌ها خورد مىشد كه همان كاه است كه در ايران خوراك عمدهء اسب و قاطر است .\r\nاين طريقه خرمن‌كوبى و ابزارى كه در آن به كار مىبرند همان اندازه قديمى و لايتغير است كه بيشتر عادات و افراد مشرق زمين ، و شاردن دويست سال پيش شرح آن را به تفصيل بيان و حتى مسافران قديم‌تر از او تعريف كرده‌اند و بدون ترديد اين وسيلهء كار تا دويست سال ديگر هم در دهات دورافتادهء آن سرزمين دوام خواهد كرد .\r\n\r\nزندگانى چادر -\r\nممكن نيست انسان از لطف و صفاى زندگى چادر خسته شود . ابتدا مسافر وارد مقصد خود مىشود و نقطهء دلپسندى را در زير سايه درخت و در صورت امكان در كنار نهر آب انتخاب مىكند و بر روى فرش كه گسترده‌اند دراز مىكشد و سرانجام نعمت رفع خستگى و استراحت او را نصيب مىشود . اهالى ده دورش جمع مىشوند و خيره مىمانند . با چند شاهى مقدارى زغال و عليق بدست مىآيد .\r\nبه زودى شعله و جرقه‌هاى آتش در هوا بلند مىشود و سماور بخار دلپذير خود را با حدت بيرون مىدهد در اين وضع و حال است كه يك استكان چاى عالىترين نوشابهء جهان جلوه مىكند .\r\n\r\n","description":"","footnote":"","page_name":" 173 ","page_number":189},
  {"content":"\r\n\r\nدر همين حين بقيهء نفرات سفر هم فرامىرسند مهترها زين اسب را برمىدارند و اسبها را قشو و تيمار و پس از آن از بناگوش تا پا نمدپوش مىكنند و با توبره به آنها علف و كاه مىدهند . با يك حركت و صدا چادر و رختخواب و اسباب طبخ و بار از پشت قاطرها به زمين مىافتد ، قاطرها همين كه از زير بار خلاص مىشوند بىدرنگ به طرف نزديكترين درخت مىشتابند تا بر و كپل خود را بخارانند . سپس با بىشرمى تمام دراز مىكشند و پا در هوا مىكنند و سعى بىنتيجه بسيار مينمايند كه شايد در ميان گردوخاك معلقى بزنند . در آن ضمن آشپز سخت مشغول كار است از يك طرف بر زمين چاله مىكند كه آتش آماده را به آنجا انتقال و ديگى بر آن قرار دهد ضمنا ميخ چادرها نصب مىشود و چادر تند و سريع بالا مىرود و بر پايه‌هاى خود ميخكوب مىشود . سپس مسافر به ياد اتفاقات تمام روز مىانديشد و درصدد برمىآيد خاطرات سفرش را بنويسد و ضمنا در انتظار عالىترين دلخوشى يعنى شام صبر مىكند .\r\nدر حدود ساعت 5 / 8 يا 9 همه جا را سكوت فرامىگيرد غير از صداى دلنواز زنگ قاطر و گاهى نيز عطسهء اسب‌ها ، چون صبح آينده باز از ساعت پنج راه سفر آغاز مىشود .\r\n\r\nهمراهان من -\r\nپيش از اينكه موضوع را تعقيب كنم اجازه بدهيد كه فقط در همين فصل نام و نشان همراهانم را كه بارها اسمشان در اين كتاب خواهد آمد براى خوانندگانم معرفى كنم ، سردسته ايشان رمضانعلى خان يك افغانى ايرانى - نسب ( از اعقاب يكى از ايرانيان است كه در ركاب نادر شاه و يا احمد شاه دورانى قرن گذشته به افغانستان رفته بود و در آنجا رحل اقامت افكند ) است . وى در گروه راهنمائى قشون هند است كه در مرز شمال شرقىاند و بيشتر هم از مردم همان نواحى تهيه و تربيت و افراد آن براى مأموريت‌هاى سرحدى و يا خدمت در سفارتخانه‌ها گرفته مىشوند ، دوخه‌دار يا گروهبان است .\r\nرمضانعلى همراه ژنرال مك‌لين كه سركنسول بريتانيا در مشهد تعيين شده\r\n\r\n","description":"","footnote":"","page_name":" 174 ","page_number":190},
  {"content":"\r\n\r\nبود از هندوستان آمد و يكى از نمونه‌هاى ممتاز افراد آسيائى شجاع و بافكر و سواركار قابل و با آداب جنتلمن كامل و داراى اين عقيدهء راسخ بود كه در دنيا هيچ قوم و ملتى مثل انگليسى نيست .\r\nسرهنگ استيوارت كه در اين موقع در غياب ژنرال مك‌لين كفيل سركنسولى بريتانيا در مشهد بوده با كمال لطف نوكر مخصوص خود گرگورى را كه يكى از نوباد گلدى\r\nارامنهء جلفاست و زبان انگليسى را نيك و فارسى را هم بسيار خوب مىداند به من قرض داد كه كار مترجم تمام‌عيار را انجام داد « 1 » و همچنين جناب سرهنگ ، آشپز خود را هم براى من فرستاد و بعلاوه دو تن از اسكورتهاى خود را كه سواركاران تركمن بودند و چند تن از ايشان را حكومت هند براى خدمت در مشهد نگاه داشته\r\n\r\n\r\n","description":"","footnote":"\r\n( 1 ) - اين بيچاره چند هفته بعد در سفر پياده از مشهد به تهران وفات يافت .\r\n","page_name":" 175 ","page_number":191},
  {"content":"\r\n\r\nاست و مأمور نامه‌رسانى بين آنجا و شهر هرات‌اند و اين خدمتگزارى را بر اطاعت از فاتحان شمالى كه سخت بدشان مىدارند ترجيح مىدهند .\r\nدر اين دو سه صفحه عكسى از نوباد گلدى كه سردستهء تركمن بود ملاحظه مىشود كه من با دوربين كداك خود در دهكده امامقلى برداشتم . وى سوار اسب تركمنى سفيد است كه دمش را با حنا رنگ مىكرده و با آنكه حيوان جثهء چشم‌گيرى يك سوار تركمن\r\nنداشت ، ولى تندتر و طولانىتر از همه چارپايان كاروان سوارى مىداد .\r\nسرعت خوش‌آيند او يورغهء خاصى بود كه تركمن‌ها به اسب خود تعليم مىدهند و به اين شكل است كه در حال يورغه دو پاى عقبى اسب خيلى بازتر از معمول است و ايرانيان اين علامت را دليل مرغوب بودن اسب مىدانند كه به زانو نمىافتد و چنين اسبى را « اسب شلوارى گشاد » مىنامند .\r\n\r\n","description":"","footnote":"","page_name":" 176 ","page_number":192},
  {"content":"\r\n\r\nمن كه همواره از دنبال او حركت مىكردم به هيچ‌وجه از سرعت اسب دم‌حنائى نوبادگلدى ناراحت نمىشدم و گاهى به قصد تفنن و از راه شوخى در حالى كه او يورغه مىرفت با دوربين عكاسى كه بر دست مىگرفتم از او سبقت مىجستم .\r\nدر خاتمه نام تنها گماشتهء ديگرى را كه بايد ياد كنم ميراخور ايرانىام شكر اللّه است كه در عشق‌آباد به من ملحق شده بود و راجع به او بالاخره نتوانستم حكم كنم كه بيشتر روح خوش‌خدمتى داشت يا اينكه بىحال و عاطل بود .\r\n\r\nبرج رادكان -\r\nبرنامه‌ام را براى هفته‌اى كه در پيش دارم به ترتيب روزانه شرح مىدهم باشد كه اين اطلاعات براى مسافرى كه در آينده از همين راه سفر كند سودمند واقع شود .\r\n15 اكتبر - هفت صبح حركت كردم و در ساعت 5 / 8 به رادكان ( 7 ميل ) رسيدم كه دهى است نسبتا بزرگ با 400 تا 500 خانوار جمعيت و باغات عالى كه مسكن كردهاى كيوانلو است در طرف راست در نقطه‌اى دوردست ده سيدان يا سيد - آباد ديده مىشود كه بر راه مشهد واقع است ، برجى ديدنى دارد .\r\nرادكان داراى بناى بلند و گرد است كه ظاهرا به دورهء فتح اعراب تعلق داشته ولى غرض از ساختن آن هيچ وقت روشن نشده است . در خارج آن ستونهاى نازك آجرى است كه بر نوك هريك از آنها در زير سقف مخروطى كتيبه‌اى به خط بسيار درشت كوفى بر كاشىهاى آبى ديده مىشود .\r\nداخل اين بنا اصلا سه طبقه داشته كه فروريخته و از بين رفته است اودونوان كه اين بنا را با دقت بررسى كرده بود اظهار مىدارد كه آنجا نه اقامتگاه بوده و نه مزار ، اما دليلى در اين خصوص ذكر نمىكند و چند نويسندهء معتبر آن محل را مزار يكى از فرمانروايان تاتار خراسان پنداشته‌اند .\r\nنظريهء ديگرى هم هست كه آنجا برج ديده‌بانى بوده و اين خود درخور\r\n\r\n","description":"","footnote":"","page_name":" 177 ","page_number":193},
  {"content":"\r\n\r\nتوجه است . سرهنگ استيوارت معتقد است كه آن برج شكارگاه بوده « 1 » و اين نكته بسيار جالب‌توجه است كه عين اين برج در دهكده ديگرى كه رادكان نام دارد در بين استرآباد و گز هست كه حاكى است اين نام نه ايرانى است و نه تركى و با منظورى كه از آن ساختمان در نظر بوده بىارتباط نيست .\r\n\r\nعزيمت به پشته -\r\nدر بيرون آبادى توقف نموده براى اجير كردن راهنمائى كه ما را تا كلات برساند رمضانعلى را فرستادم ، زيراكه در قوچان از بازرگانى افغانى شنيده بودم كه از آنجا از طريق كوهستان راهى به كلات هست . مردى پيدا شد كه با دريافت سه قران ما را تا پشته كه در شش فرسخى واقع بود راهنمائى كند ، او جلوتر از آنجا را نمىشناخت ، ولى ممكن بود بلد ديگرى در آنجا پيدا كرد .\r\nهنگامى كه ما در خارج شهر در مزرعه‌اى كه از موقوفات امام رضاست توقف كرديم يكى از امناى رادكان كه سيدى با عمامهء سبز و سرپرست امور آن حدود بود با چند نفر افراد شهرى كه دنبالش بودند وارد شد تا كشت توتون آن ناحيه را سركشى كند وى با صداى رسائى خرسندى خود را از وضع محصول اظهار و قصد خود را علنا اعلام داشت كه سال آينده به جاى توتون ، گندم خواهد كاشت .\r\nساعت ده باز به راه افتاديم ، تا آبادى پشته ، راه بس طولانى و طاقت‌فرسا بود چون آفتاب سخت مىتابيد و باد شديدى بيابان را از كثرت گردوخاك مايهء -\r\n\r\n\r\n","description":"","footnote":"\r\n( 1 ) - سرهنگ استيوارت دربارهء رادكان بازمىنويسد كه در اين ناحيه شترهائى از نژاد عالى ديده مىشود و شتر خراسان به مناسبت قد و طاقت زياد معروف است ، پشم دراز دارد و سر و وضع به مراتب بهتر از نژادهاى عرب و ايرانى و بهترين آنها دو كوهان است و نژاد عرب يك كوهانه كه روىهم‌رفته بهترين نوع است . شتر ايرانى معمولا 320 گيروانكه و شتر هندى 400 گيروانكه بار حمل مىكند ، ولى در خراسان شتر مخصوصى هست كه قادر است 600 تا 700 گيروانكه بار حمل كند .\r\nدر اين مورد جا دارد كه اين اصلاح يا اشتباه را كه هيچ‌وقت هم درست بر طرف نشده است تكرار كنم كه شتر حيوان يك كوهان را گويند و بختى دو كوهان است . جمازه كه ريشه يونانى دارد به معنى دستهء شتر است و اين نام هم ربطى به كوهان ندارد و گمان مىكنم كه پال‌گرايو  Palgrave  گفته بوده است كه نسبت شتر بختى به ساير شترها همان اندازه است كه اسب سوارى ممتاز و خوش - هيكل گردشگاه هايدپارك لندن و اسبهاى حقير و كوچك و معمولى .\r\n( « جمازه » ريشهء يونانى ندارد . منظور نويسنده  Dromedary fleet  در اين جمله به معناى تند و سريع است و منظور دستهء شتر نيست . مترجم . )\r\n","page_name":" 178 ","page_number":194},
  {"content":"\r\n\r\nخفقان ساخته بود . در ده ميلى رادكان راه به اولين پيچ دامنهء تپه‌هائى افتاد كه در سمت شمال فلات واقع بود و از آنجا هم با شيب تند به طرف مسيلى كه قدرى بالاتر بود .\r\nاينجا شروع زمين‌هاى هموار و مرتفعى است كه بين رشتهء اصلى كوهستان و جلگهء مشهد است . در اين بيابان خشك و خالى نه دهى بود و نه آب و نه مزرعه .\r\nدر بيست ميلى رادكان به محل گردى مانند دهانهء آتش‌فشان رسيديم با ديوارهاى كهنه و وارفته كه در انتهاى آن در زير صخره كه سابقا قلعه‌اى بود آبادى شيرى « 1 » در كنار جويبار خوش‌آبى قرار داشت . اين محل را هم سير و راه خود را به سمت شمال دنبال كرديم و به زمين تخت و بلند ديگرى آمديم كه چند ميل امتداد داشت تا در دامنهء هزار مسجد « 2 » يا كوهستان اصلى .\r\nدر امتداد آن از دور نقطه‌هائى يعنى دهات‌گيرى و پوشان و اردوخ ديده مىشد . ما در آبادى پشته كه در طرف جنوبى دشتى كه در شش فرسخى رادكان است چادر برافراشتيم . در وسط دشت انبوه چادرها كه متعلق به كردهاى بيابان - گرد بود جلب توجه مىكرد . چادرهائى كه هركدام چند دكل سياه داشت و مقدار بىشمارى هم گوسفند و گله‌هاى احشام در آن حدود بود .\r\n\r\nعزيمت به بلغور -\r\nساعت شش و سه ربع بامداد به راه افتاديم و از ميان دشت ، راست به سمت ده اردوخ ( يا آردواخ ) رفتيم كه در مسافت دو ميلى بر دامنهء كوه واقع بود . در اينجا به سيل‌گاهى كه در ميان تخته‌سنگها واقع و خشك بود رسيديم و يكى دو ميل جلوتر به دو دره كه به هم مىپيوستند آمديم . ما راه درهء طرف راست را پيش گرفتيم و به جلگه كوهستانى كه آبادى اغراه در انتهاى دامنهء\r\n\r\n\r\n","description":"","footnote":"\r\n( 1 ) - بيشتر اين اسامى را در نقشه‌هائى كه بدستم رسيده است نديده‌ام ، لذا فقط به همان صورتى كه به من دادند ذكر مىكنم .\r\n( 2 ) - هزار مسجد را كه مثل برج‌هاى دندانه‌دار و صخره‌هاى جبال است مسلمانان خوش‌باور منار مسجد تصور كردند . در ايران كلمهء هزار رقم جور و آسانى است بعضى ديگر گفته‌اند كه مسلمين به وجود هزار نبى اعتقاد دارند و براى هركدام مسجدى تصور مىنمايند .\r\n","page_name":" 179 ","page_number":195},
  {"content":"\r\n\r\nصخره‌اى بسيار باصفا قرار داشت وارد شديم و از آنجا بلدى انتخاب كرديم و دنبال او از درون درهء عميقى كه راست به ديوارهاى سنگى برمىخورد روانه شديم .\r\nدر اينجا مثل اين مىنمود كه تيشه شيطان شكاف شگرفى در سنگ پولادين پديد آورده باشد . ديواره‌هاى آن مطلقا عمودى بود كه در اثر طوفان‌هاى قرون به صورت شمع و برج‌هاى بادگير درآمده بود . از ته دره نهرى جريان داشت و حوضچه‌هائى در لاى سنگ ديده مىشد و از لابلاى چاله‌هاى آنجا با اشكال فراوان توانستيم اسبها را از فراز آن بلندىها عبور بدهيم . شكل و منظرهء اين گردنه پرابهت با ديوارهاى آن به تخته‌سنگها مىپيوست با مقياس كوچك‌ترى عينا مانند صخره‌هاى عظيم رودخانهء كلرادو « 1 » در ايالت اريزونا « 2 » است كه چندان شناخته نشده است .\r\nپس از دو ساعت راه از ميان اين گردنه‌ها از سمت راست يعنى طرف شرق در جهت بالا از فراز كوه رو به شمال شرقى راه خود را از خلال كوهها ادامه داديم و به جلگه‌اى رسيديم كه آب فراوان داشت هم نهر و هم چشمه‌سار ، و اهالى ده مارشك در آنجا به كشت و كار مشغول بودند . اين جالب‌ترين ده كوهستانى بود كه من در طى سفر ديده بودم و چون در كنار صخره‌هاى پرشيب واقع شده بود خانه‌ها تماما از سنگ ساخته شده بود و اين سنگ‌ها را بسيار بىقواره و به طرز وارفته‌اى روى هم چيده بودند . در آن محل خرابهء قصرى سنگى از فراز صخره‌اى كه مشرف بر همهء آن محيط بود حتى در زير تابش خورشيد سخت غم‌انگيز مىنمود .\r\nدر اينجا باز راه شمالى را پيش گرفتيم و پس از عبور از چند گردنه و ارتفاعاتى كه مشرف به جلگه‌اى به سمت ده شاعرانه بلغور سرازير شديم و بعد از نه ساعت راه‌پيمائى شب را در آنجا مانديم و به علت سنگلاخ بودن راه نتوانستيم بيش از بيست و چهار ميل طى كنيم .\r\n\r\nكتك خوردن راهنماى ما -\r\nپس از جمع كردن بساط چادرها مرد دهاتى كه بعد از ظهر تا اينجا ما را راهنمائى كرده بود و به آبادى خود مراجعت مىنمود\r\n\r\n\r\n","description":"","footnote":"\r\n( 1 ) -  Colorado \r\n( 2 ) -  Arizona \r\n","page_name":" 180 ","page_number":196},
  {"content":"\r\n\r\nبوسيلهء « سوار » ايرانى دستگير و سخت مضروب شد . از قرار معلوم اين بيچاره به چارپا - دار اظهار داشته بود كه به دليل نشان دادن راه انتظار چنين مجازاتى را داشته است ، ولى سه قران انعام هم جالب‌توجه‌تر از آن بود كه وى قادر به انصراف از راهنمائى ما باشد . يكى از همراهانم داد و فرياد او را شنيده و ديده بود كه سرباز او را كتك مىزند ، ولى بعد از آنجا ما ديگر او را نديديم و چيزى هم راجع به او نشنيديم و ظاهرا يگانه نمايندهء دولت امپراتورى در آن حدود جرأت ننمود در مقابل كاروان انبوهى اظهار وجود كند .\r\n\r\nبلغور به ورده -\r\n17 اكتبر با وجود پيش‌آمد بدى كه براى راهنماى قبلى رخ داد ، قرار شد بلد ديگرى امروز صبح براى راهنمائى حاضر شود . مدت يك ساعت وقت ما صرف بالا و پائين رفتن از ارتفاعات شمالى مجاور مرشك گرديد .\r\nسپس همين كه به سمت شمال رو آورديم به كوره‌راه بين مشهد و كلات رسيديم كه از درون دره بواسطهء يك رشته سيم تلگراف مشخص شده بود اين سيم بقدرى افتاده و وارفته بود كه غالبا ناگزير بوديم براى اجتناب از برخورد با آن سر خودمان را تا سينه پايين بياوريم . در اين نقطه ما به محل تلاقى جاده بين مشهد و كلات نادرى آمديم كه همان راهى است كه بيشتر سياحان انگليسى در راه سفر به قلعهء نادرى پيمودند و در اين حدود از پرتگاه باريك و عميقى مىگذرد كه لبهء آن گاهى به اندازه‌اى باريك است كه فقط براى يك نفر پياده يا اسب‌سوار امكان عبور هست « 1 » و آن را دهنهء زوپيرزن « 2 » مىنامند .\r\nبعد از يك ساعت راه‌پيمائى پرزحمت به جلگه بازترى كه راهى طبيعىتر داشت رسيديم در اينجا دو راه در پيش بود : يكى به طرف مشرق و ديگرى مغرب و به من گفته بودند كه از طرف مغرب هم به كلات راه هست ولى دشوارتر است و بيشتر\r\n\r\n\r\n","description":"","footnote":"\r\n( 1 ) - قسمت‌هاى تحتانى و حتى شياردارتر اين درهء بزرگ را وقتى كه به موضوع مشهد باز مىگردم بيان خواهم كرد و عقيدهء مك‌گرگور را در باب هيبت شگرف آن شاهد خواهم آورد .\r\n( 2 ) - تفاوت بين دهانه و تنگه كه هردو كلمه فارسى است و بر معبر اطلاق مىشود به قرار ذيل است : دهانه فاصلهء بين دو تپه ، و تنگه فاصلهء بين دو ديوارهء عمودى تخته‌سنگ است .\r\n","page_name":" 181 ","page_number":197},
  {"content":"\r\n\r\nطول خواهد كشيد . ازاين‌رو ما پشت به خورشيد به سوى مشرق رو به ارتفاعات حركت كرديم . در طرف چپ ما رشتهء اصلى كوه‌هاى قره‌داغ ( كوه سياه ) بود كه پرتگاهى پرشكاف آهكى آن در شيب‌هاى تحتانى نقطه‌وار نمودار و با لكه‌هاى اتفاقى درختان عرعر مستور شده بود .\r\nدر نقطه‌اى از اين جلگه كه بايستى از زمين برآمده‌اى عبور كرد چشم‌انداز بىاندازه جالب‌توجهى در سمت مشرق ظاهر شد ، رديف در رديف رشته‌هاى كوه به طرف حوزهء رودخانهء تجن ( كه از الحاق كشف‌رود تشكيل مىشود ) و دشت گرگان سرازير شده نوار تيره‌فام صحرا مانند شال گردن زردرنگى آسمان را حلقه‌وار فراگرفته بود . پس از عبور از اين جلگه كه يك ساعت و نيم طول كشيد انحراف تندى به سمت چپ پيش‌آمد و از معبرى به نام شتر گلو كه بسيار پرشيب و صعب العبور و ليز بود ، خودمان پياده شديم و اسب‌ها نيز با اشكال فراوان حركت مىكردند .\r\nاز قلهء اين محل نظرمان به جلگهء ديگرى افتاد كه موازى جلگه‌اى بود كه تازه عبور كرده بوديم و جهت آن از شمال غربى به جنوب شرقى بود و در انتهاى آن آبادى كوچكى با قلعه‌اى خراب كه بر تپه‌اى قرار داشت ديده مىشد و بعد از آن محل دهكدهء بزرگ و سرخ‌فام و رده واقع شده است .\r\n\r\nباغ خان -\r\nبعد از آن‌كه دهات مزبور را كه در طرف چپ ما واقع بود ترك كرديم رو به خاور پيش رفتيم و تيرهاى تلگراف را به سوى كلات دنبال كرديم و چنين مىنمود كه باروهاى آن را از دور در افق مىديديم . موقع ظهر كه پنج ساعت در راه بوديم براى صرف ناهار در كنار جويبارى كه ته دره جارى بود توقف نموديم .\r\nدر اينجا يكى از تركمن‌ها كه براى راهنمائى قاطرها عقب مانده بود پيش آمد و خبر داد كه يكى از قاطرها با بار در شتر گلو پنجاه پا در دره فروافتاده و يك پايش شكست . از شنيدن اين خبر به هيچ‌وجه تعجبى ننمودم ، زيراكه جاهاى خطرناكى هست كه حتى قاطرهاى ايرانى نمىتوانند سالم عبور كنند و اين پلكان مخوف طبيعى براستى يكى از آنجاها بود . ما حيوان بيچاره را همانجا گذاشتيم كه تا مراجعت ما\r\n\r\n","description":"","footnote":"","page_name":" 182 ","page_number":198},
  {"content":"\r\n\r\nاز كلات تحت مراقبت باشد و دو ميل ديگر از ميان آبرو پيش رفتيم تا در انتهاى شرقى آن به آبادى كوچك و قلعه بىرونق باغ خان رسيديم .\r\n\r\nگردنه‌هاى كوهستانى -\r\nاز آنجا سيم تلگراف انحراف شديدى در جهت شمال شرقى پيدا كرد و يك ساعت از وقت ما صرف عبور از تپه‌هاى پىدرپى شد كه در انتهاى آن درهء تنگى نمايان و باز رشته‌هاى پرشكوهى در جلو ما ظاهر گرديد .\r\nاينك مىتوانستيم باروهاى شياردار ديوارهء جنوبى كلات را واضح مشاهده كنيم كه دندانهء آن متوجه يگانه شكافى بود كه در محيط آن به نظر مىرسيد .\r\nدر پايين به سمت شمال مسيرى پرتاب داراى پيچ‌هاى پىدرپى بود سپس نوار آبى قره‌قوم ( شن سياه ) كه بيش از يك هفته پيش در عشق‌آباد تركش كرده بودم مانند دريائى در افق نمايان شد . جاده باريكى از اين نقطه كه من بودم به ايستگاه روس در كاخه مشرف بر خطآهن ماوراء بحر خزر مىرفته كه از همانجا يا ايستگاه مجاورش به نام دوشك يك سال قبل من و همراهانم با آسانى و بدون تداركات كافى در خيال افتاده بوديم كه به كلات و مشهد برويم بىآنكه آن همه معابر سخت و صعب بين راه را هيچ در نظر گرفته باشيم .\r\nدر آن مورد مأموران روس از حركت ما جلوگيرى كردند « 1 » و حال بعد از پيمودن هزاران ميل من از سمت ديگر به همان مقصد رسيدم . از اينجا به راه پرشيب و خيلى دشوار و طولانى افتاديم به حدى كه ناچار شديم بيشتر مدت اسبها را يدك بكشيم و از گردنه به دره و برعكس راه طى كنيم و سراسر خط سير مواد آهكى و خاك رس و در بالاى گردنه برج و باروى سنگى بود و بطوريكه حدس مىزدم مناظر بديع و خرم فراوان بود و چنين مىنمود كه كوهستان را براى مراسم جشنى با فرش زمردين و پارچه‌هاى سرخ و ارغوانى آراسته بودند « 2 » . در اين گردنه‌ها دسته‌هاى كبك از چهار تا هشت تا با صداى رعدآسا از زير پاى ما مىپريدند و به ندرت دايرهء\r\n\r\n\r\n","description":"","footnote":"\r\n( 1 ) - رجوع شود به كتاب من « روس در آسياى مركزى . »\r\n( 2 ) - من در هيچ نقطهء دنيا مگر در حوالى رودخانهء يلواستون  Yellow Stone  امريكاى شمالى چنين رنگ‌آميزى درخشانى در طبيعت نديده‌ام .\r\n","page_name":" 183 ","page_number":199},
  {"content":"\r\n\r\nپروازشان تا صد متر مىرسيد و در واقع مثل اين مىنمود كه اين كبك‌ها خراميدن را بيش از پرواز خوش داشتند چون دامنهء كوهسار را مانند رمهء گنجشك سياه مىكردند .\r\nدر پايين يك شيب ما از مسيل خشكى عبور نموده به محوطه پهناورى كه پيش از جلگهء كلات واقع بود آمديم . در اينجا نيز تلگراف به سمت راست انحراف يافت و چون عصر بود و ديرگاه و چهارپايان ما سخت فرسوده شده بودند راه طرف چپ را اختيار و رودخانه پرآبى را كه به سمت جلگه مىرفت و درختان چنار و تبريزى را سيراب مىنمود تعقيب كرديم . در جلو اين جلگه چنار عظيمى بود كه از پاى سنگى سر بر فلك كشيده و امامزاده‌اى هم در كنار آن بود .\r\nطاق‌هاى اين بنا پر از شاخ قوچ بود كه رسم نذرگذارى با ارجى در نزد مسلمانهاى پرهيزكار نسبت به درگذشتگان سرشناس ايشان است و همچنين آثار و علائم ديگرى شاهد حرمت و احترام . پس از يك ميل و نيم ديگر به آبادى دور - افتادهء ايسورچا يا آب گرم رسيديم كه بواسطهء وجود چشمهء آب گرم در آن حدود به اين نام خوانده مىشود .\r\n\r\nآب گرم -\r\nچون پى برده بودم كه قاطرانم كه از دنبال مىآمدند ممكن است تا چند ساعت ديگرهم نرسند و شايد پيش از غروب آفتاب اصلا نمىرسيدند در صدد برآمدم شبى را در يك خانه رعيتى ايرانى بگذرانم . اهالى قريه ايسورچا از مشاهدهء يك فرد بيگانه به هيچ‌وجه خشنودى ننمودند بدوا اظهار كردند كه نه مسكن دارند و نه عليقى و پس از قدرى تأخير سرانجام يك دهاتى پيدا شد و خانهء گلى خالى را در اختيارم گذاشت من هم سعى كردم تا حدى كه مقدور بود آن محل را براى استراحتم مرتب كنم . خوشبختانه در ساعت ده و نيم شب قاطرها رسيدند و بلدى آنها را صحيح و سالم به مقصد رسانيد .\r\n\r\nامكان ورود به كلات -\r\nطى دو روز آخر من از اهالى محل حرف‌هاى ضد و نقيض راجع به امكان ورود به كلات شنيدم بعضىها مىگفتند هركسى مىتواند\r\n\r\n","description":"","footnote":"","page_name":" 184 ","page_number":200},
  {"content":"\r\n\r\nآزادانه به آنجا رفت‌وآمد كند « 1 » و بعضى ديگر اظهار مىداشتند كه جلو دروازه سخت نگهبانى مىشود و هيچ خارجى حق ورود ندارد ، لذا اين مطلب براى من پيش‌آمد كه چگونه و به چه صورتى مىتوانستم درصدد آن كار برآيم و بعد از آن همه زحمات ميل نداشتم كه بىنتيجه بازگردم . از طرف ديگر هم از پرداختن به هر كارى كه در صورت اكتشاف موجب سوءظن و يا بدنامى يك نفر انگليسى بشود سخت اكراه داشتم و از آنچه بعدا پيش آمد استنباط كردم كه مىتوانستم هنگام شب بطور عادى وارد كلات شوم ، ولى اين كار مورد اطمينان نبود پس چون به هيچ‌وجه قصد و خيال ناروائى نداشتم كه قابل كتمان باشد و بلكه نيتم كاملا صاف و ساده بود ، بهتر آن دانستم كه موقع روز به طرف دروازه حركت كنم كه در اين صورت يا امكان ورود بود و يا راه توفيق به كلى مسدود و به‌هرحال لابد به زودى همهء اهالى آن حدود از حضور من اطلاع مىيافتند كه در اين صورت اگر محرمانه به آن كار مىپرداختم حتى در صورت توفيق باز مآلا احتمال كنجكاوى و رازجوئى در ميان بود .\r\n\r\nورود به كلات -\r\n18 اكتبر ساعت چهار و نيم صبح بيدارم كردند و ساعت پنج در مهتاب به پيمودن ده ميل راه كه در جلو بود پرداختم . از جلگه ايسورچا سرازير شدم تا همان نقطه‌اى كه روز قبل رسيده بوديم و در امتداد جريان آب كه به سمت شمال جارى بود حركت كرديم كه به گردنهء تاريك صخره‌اى موسوم به دربند جاور مىرسيد .\r\nبين ديوارهء سياه رودخانه گاهى از يك سمت و زمانى از طرف ديگر راه خود را تعقيب نموديم . ماه راست در بالاى سر بود و دب اكبر هم كه بر دمش تكيه داشت درست در مقابل آن چشمك مىزد . در نقطهء خروجى گردنه قلعه‌اى خراب و خالى بود . اينجا راه به جلگهء هموار پهناورى افتاد كه در سمت ديگرش قطعات جالب برآمدگى سنگى بود كه چنين مىنمود كه در اثر تكان طبيعى رگه‌هاى آن پيچ‌وتاب برداشته بود .\r\n\r\n\r\n","description":"","footnote":"\r\n( 1 ) - ژنرال انن‌كف در اوزون‌آدا از من پرسيده بود كه به جاى رفتن به مشهد از طريق قوچان چرا راه جالب‌ترى را كه از طريق كاخه و كلات نادرى بوده اختيار نمىكنم و گفت مأموران روس را دولت ايران از اين كار ممنوع داشته است ، اما چه كسى مىتواند مانع عبور مسافرى انگليسى شود .\r\n","page_name":" 185 ","page_number":201},
  {"content":"\r\n\r\nجويبارهاى آب آميخته با نفت از سمت كوهسار جارى بود و به رودخانه ملحق مىگرديد . در اينجا دسته‌اى مرغابى وحشى با صداى قابل توجهى به پرواز درآمدند . وقتى كه از وسط جلگه مىگذشتيم آفتاب هم برآمد و ديوارهء جنوبى كلات را كه در جناح راست ما واقع بود روشن ساخت و آن صخره‌اى بود بسيار عظيم و رفيع كه از پايين جلگه 700 يا 800 پا ارتفاع داشت و مثل اين مىنمود كه نوكش هموار ، ولى پهلوى سخت عمودى و نفوذناپذيرش تراشيده شده بود و من چهار بار از زير اين حصار عبور و پيوسته انديشه همىكردم كه به راستى عجيب‌ترين پديدهء طبيعت بود كه ديده بودم .\r\nيك دژ رفيع و پرجبروت از سنگ كه از ته دره به ارتفاع 700 تا 800 پا مىرسد و رأس و قلهء آن‌چنان صاف است كه گوئى با رنده تراشيده‌اند ، جناحين عمودى و غيرقابل عبورش مضرس و شياردار بود .\r\n\r\nدروازهء ارغوان شاه -\r\nهنگامى كه از جلگه به سمت پايين مىرفتيم احدى را در راه نديديم . در جلو خود متوجه محلى شديم كه قسمت فوقانى آن به صورت سنگرى ناگهان بريده شده بود و پيش‌آمدگى داشت چون نزديك‌تر شديم تقريبا در مسافت هفت ميلى گردنه‌اى كه از آنجا به جلگه وارد شده بوديم دوروبر آن محل رفته‌رفته به هم نزديك و توأم گرديد ، تا اينكه به صورت معبر بسيار تنگى درآمد كه ته آن كف رودخانه بود .\r\nاز اين بريدگى طبيعى با دو حركت منكسر عبور نموده دروازه‌اى سنگى را كه در حدود بيست متر عرض داشت و بوسيلهء ديواره‌اى به كلى مسدود شده بود از دور ديديم و اين ديواره كه سه طاق داشت مسير رودخانه و همچنين يگانه دروازهء كلات بوده است . قسمت فوقانى ديوار كه بالاتر از طاق بود چند سوراخ و شكاف داشت ولى كسى در آنجا ديده نمىشد و اثرى هم از هستى و حيات به نظر نمىرسيد .\r\nاين همان دربند معروف شاه يا دروازهء ارغوان يا ارغون شاه است كه حصار\r\n\r\n","description":"","footnote":"","page_name":" 186 ","page_number":202},
  {"content":"\r\n\r\nمحكمى در آنجا ساخته بود و او نوادهء هلاكو خان بود كه مىگويند بعد از آنكه در نبردى از عموى خود احمد خان شكست يافت به كلات عقب نشست « 1 » .\r\nدروازهء ارغوان شاه\r\nكتيبهء ظريفى بر روى صاف‌تر تخته‌سنگ كه در سمت راست گردنه در داخل دروازه است حاكى از آن اقدام اين پادشاه است « 2 » . حصار فعلى بناى تازه است كه\r\n\r\n\r\n","description":"","footnote":"\r\n( 1 ) - اين سلطان را ايرانيان ارغوان شاه مىنامند ، ولى غالبا به نام ارغون خان ( 1284 - 1289 ميلادى ) شهرت داشته و آدم بسيار جالب توجهى بوده كه قوبلاى قاآن ماركوپولو را با عروس تاتار از چين نزد او فرستاد و او با سلاطين اروپا روابط سياسى ايجاد كرده بود از آن جمله با ادوارد اول و مانند پدرش اباقا خان در واقع دين مسيحى اختيار و مسلمانها را از دستگاه دولتى بر كنار كرده بود .\r\n( 2 ) - سه سال پيش جناب سردنيس رايت سفير بريتانيا در دربار شاهنشاهى سفرى به كلات نادرى رفتند و از كتيبهء مزبور عكس برداشته‌اند سپس ترجمه انگليسى از آن تهيه شد . اين‌جانب ابتدا از اين نسخه انگليسى متن را ترجمه كردم بعد اين ترجمه با همكارى بسيار مغتنم استاد مجتبى مينوى با فتوكپى متن اصلى مقابله و تصحيح شده است . مترجم -\r\n","page_name":" 187 ","page_number":203},
  {"content":"\r\n\r\nبه جاى ساختمان نادرشاهى است كه من شكى ندارم بناى عظيم‌ترى بوده .\r\n\r\nمراقبت دروازه -\r\nبا اين اعتقاد راسخ كه تمام نگرانىهاى گذشته‌ام بىمورد\r\n\r\n\r\n","description":"","footnote":"\r\n- كتيبهء سنگى باروى دربند ارغوانشاه شامل بيست و چهار فرد شعر ، دو بيت آن به فارسى و بقيه به زبان تركى و راجع به دورهء پادشاهى نادر شاه است و گويندهء آن گلبندن ( گلبنى ) از شاعران عصر نادرى و تاريخ كنده‌كارى تقريبا 1155 / 1157 هجرى است .\r\nاين كتيبه پس از عنوان « بسم اللّه الرحمن الرحيم و هو العلى الاعلى » با بيت فارسى ذيل شروع مىشود :\r\n ابتدا حمد خداى احد و فرد قديم * قادر لم يزل و عالم و داناى حكيم \r\nخداوندى كه كاينات را به قدرت خود آفريده و بر و بحر را از قدرت خويش پديد آورده است در هردو عالم يار و ياور آفريدگان است تمام اهل جهان را بدرگاه او نياز است\r\nروشنى و درخشندگى ستارگان از اوست\r\nبعد از حمد و ثناى ذات پروردگار قلم نورافشان مدح و ستايش خاتم انبيا و فخر كونين را آغاز مىكند .\r\nاو كه سرسلسله بنى هاشم نامش احمد و صفاتش مستوجب تحسين و ستايش است .\r\nمحمد كه درود خداوندى پيوسته بر او باد\r\nو به او و خاندان و اصحابش رحمت فراوان دهاد\r\nو پروردگار هركس را كه از انصار اوست يارى كناد\r\nپس از حمد و ثناى خداوند و رسول اكرم بر همهء بندگان فرض است كه در مدح و ستايش شاهنشاه جهان بكوشند .\r\nسرور پادشاهانى كه مقام و منزلتش تا عرش اعلى بلند و سرير او خود آسمان است .\r\nنادر شاه چنان كه از نامش پيداست همتا ندارد .\r\nروا نيست او را شاه شاهان بنامند بلكه خود از انبياست و يا از ملائكه كه با عنايت الهى به صورت بشر درآمده است . چون بقدرت پروردگار لطف حق دربارهء او روزافزون است اگر كسى چنين گويد به نظر من بيان حقيقت نموده است .\r\nاز جهت نسب و تبار او مايه افتخار خاندان تيمورى است و از لحاظ حسب عليرغم آنچه به ميراث برده او را بسان سرور پادشاهان در جهان مشهور گردانيده است .\r\n مصطفى خلق و مسيحا دم و يوسف طلعت * بو على دانش و حاتم كف و لقمان حكمت \r\nاز بركت قدر و لياقت اوست كه خداوند كريم تاج شاهىاش داده و تخت پادشاهى و بلندنامى و عدل و كرم و خلق شميم عطا فرموده است . در باب قدر و افتخارش گفتن همين بس كه شاهنشاهى -\r\n","page_name":" 188 ","page_number":204},
  {"content":"\r\n\r\nبود اسبم را در بستر رود انداخته و به اتفاق رمضانعلى خان و گرگورى و شكر اللّه كه هرسه سوار بودند از ميان طاق وسطى عبور كرديم هيچ‌كس پيش نيامد و يا جلوگيرى ننمود . در طرف ديگر دروازه فرصتى يافته كتيبهء ارغوان شاه را با دقت بررسى نمودم و برج گرد را در رأس نقطهء برجسته‌اى كه مشرف به دروازه بود ملاحظه كردم و صد قدم تا نزديك كلبه‌هاى آبادى كه در طرفين دروازه بود جلو رفتم كه ناگهان فرياد مهيبى از پشت سر دروازه به گوش رسيد و سرباز وارفته‌اى كه هنوز خواب - آلود بود و نيم‌تنهء كتانى خود را بر دوش مىانداخت سراسيمه به طرف ما دويد و با حدت تمام فرياد كشيد . صداهائى نيز در جوابش شنيدم و فورى از داخل ديوار كه در واقع برج بود و اطاقك‌هائى در دو طرف داشت چند نفر جلو دويدند با وضع پريشان و نيمه‌پوش كه لباسشان هم ژنده بود و بعضىها چندتا دكمهء شير و خورشيد داشت و شلوار نيلگون و نوار قرمز آن نشان مىداد كه ما با دستهء سرباز يا نفرات پياده - نظام ايرانى روبرو هستيم .\r\n\r\nگفتگو با پاسبانها -\r\nاز آنجائى كه من به هيچ‌وجه طالب تصادم نبودم و آن نفرات هم فقط وظايف خود را انجام مىدادند با آنكه چيزى نمانده بود كه متوجه\r\n\r\n\r\n","description":"","footnote":"\r\n- كامل است چون لطف خداوندى پيوسته شامل حال اوست . اين پادشاه سرشتى پاك دارد و از آنجا يادش در خواطر است كه وجود خود را به جان و دل نثار درگاه خدا كرده است .\r\nاين شهريار فاتح با قدرتى سرشار و لشكريان و شمشير آبدار خويش صاحب بخت بلند و طالع نيكوست كه ناشى از نقشه و تدبير بشر نيست .\r\n« اى خداوند مرا اقتدار و تخت و سپاه داده‌اى مرا تاج و كمر شاهى و ظفر فرمانروائى و كلاه خسروانى بخشيده‌اى تو نگهبان قلمرو من و قدرت من هستى همه اميدهايم بوجود تو بسته است و همه ايمانم هم ، چنان كه به ثبوت خواهد پيوست . تو كسانى را كه قدرتم را انكار كرده‌اند پست و خوار كرده‌اى . اى خداوند ظفرنمون ياور من باش تا چشم دشمنانم را كور كنم . »\r\nچون ايمان او بر يقين استوار و اعتقاد به وجود خداوندگار است ازاين‌رو عنايت خداوندى در حق او ثابت و پايدار .\r\nپروردگار جهان با قدرت خويش دست او برگرفت و او را در كار عدل و داد و اقتدار كامگار فرمود .\r\nاحدى از چنين بخت و طالع نيك برخوردار نبوده است مانند خورشيد فرمانروائىاش عرصهء جهان را درخشان ميسازد . تا روزى كه خوشه‌هاى گل از بركت نم و رطوبت نمو دارند ( در اينجا چند كلمهء كتيبه مخدوش است - مترجم ) اين ابيات را گلبندن ( گلبنى ) در مدح او سروده است .\r\n","page_name":" 189 ","page_number":205},
  {"content":"\r\n\r\nعبور ما نشوند باز توقف نمودم و گفتگوها آغاز شد . ابتدا آنها سخت جسور مىنمودند و سعى كرده بودند اسبهاى ما را برگردانند ، ولى چون شنيدند كه من بدون اجازه قصد عبور نداشتم نرم شدند . پرسيدم فرماندهء آنها كجاست معلوم شد چنين فردى وجود خارجى ندارد سؤال كردم خان كلات كجاست ؟ جواب دادند در خانه‌اش در آبادى دو كيلومترى اينجاست . ازاين‌رو شكر اللّه را كه ايرانى و مصون از سوءظن بود روانه و سربازى را عقب او بر اسب سوار كردم و نزد جناب خان فرستادم تا هويتم را بازنمايد و تقاضا كند كه اجازهء عبور به كلات بدهند و اگر نتواند اين كار را با مسئوليت خود انجام دهد به مشهد تلگراف كند .\r\n\r\nرفتار سرباز -\r\nوقتى كه گماشته ايرانى به راه افتاد من و سربازان سرگرم گفتگو شديم سرماى هوا طاقت‌فرسا بود و تا برآمدن آفتاب چند ساعت ديگر مانده بود ، پس قدرى هيزم خريديم و آتش برافروختيم و همين كه پى بردند كه من انگليسى هستم رفتار دوستانه‌اى پيش گرفتند و مىگفتند كه اگر روسى بودم موقع عبور از دروازه با تيرم كشته بودند . ولى از كجا تابعيت روسىام را حدس مىزدند چون قبلا كه مرا نديده بودند و اصلا چگونه امكان تيراندازى وجود داشت چون در خواب عميقى بودند من با اين قبيل سؤالات سعى نمودم بىجهت حضرات را تحريك نكنم و تعريف مىكردند كه سال گذشته يك نفر روسى به كلات آمده بود و يكى از ايرانيان را كتك زد و ايرانيها نيز او را زدند سپس آنها با سيصد تركمن براى انتقام بازگشتند ، اما ايشان جلو آنها را گرفته و مزاحمين مراجعت كردند .\r\nمىپرسيدند راست است كه ظل السلطان پسر ارشد شاه لباس ايرانى را كنار گذاشته و به جامهء انگليسى درآمده و از راه بوشهر روانهء لندن شده است . من راجع به زندگى آنها در كلات سؤالاتى كردم پاسخ دادند كه آب آنجا خيلى ناسالم است چون مادهء نفتى مخلوط دارد و از اين بابت دوچار صدمه‌اند « 1 » و گله مىكردند كه\r\n\r\n\r\n","description":"","footnote":"\r\n( 1 ) - بدى آب و هواى كلات به طورى كه شهرت دارد خواه به مناسبت خرابى آب آن باشد يا نه ، معروف است وقتى كه سرهنگ بيكر در سال 1873 آنجا بود حصبه در ميان اهالى افتاده بود و تعداد ناخوش‌ها در ميان دستهء پاسبانها كم‌وبيش زياد بوده است .\r\n","page_name":" 190 ","page_number":206},
  {"content":"\r\n\r\nقرار بود فقط سه ماه در آنجا باشند ، ولى پنج ماه شده بود و در تمام اين مدت هم مواجبى دريافت ننمودند . من دلم به حال آن بيچارگان سوخت ، تفاوت بين آنها و سربازان واقعى خيلى زياد بود .\r\n\r\nپاسخ خان -\r\nبعد از يكساعت و نيم انتظار كه بسيار ناگوار گذشت شكر اللّه برگشت و خبر داد كه خان مىفرمايند براى وصول اجازه من به مشهد تلگراف كنم و اگر موافقت كردند مىتوانم از كلات عبور كنم و اين همان منظورى بود كه داشتم پس به نوشتن تلگراف به سرهنگ استيوارت مشغول شدم كه از طرف من جناب والى را ملاقات و اجازه دريافت و تلگراف كند .\r\nاشكال كار اين بود كه براى نوشتن متن تلگراف به فارسى كسى پيدا نمىكردم چون در ايران افراد طبقهء پايين سواد نوشتن ندارند و اگر بخواهند نامه‌اى بنويسند ميرزا براى آنها مىنويسد و يگانه منشى كلات هم مىگفتند بواسطهء خمار افيون در خواب است ، ولى من تأكيد كردم كه بيدارش كنند و سرانجام جلو آمد و درست نيم ساعت طول كشيد تلگرافى را كه من در ظرف نيم دقيقه انشاء كرده بودم بنويسد . سپس به اين خيال افتادم كه به چادر مراجعت كنم ، اما گرگورى كه از اخلاق ملى بيشتر اطلاع داشت اظهار داشت كه هنوز خطر رفع نشده است و بهتر است صبر كنيم پس به طرف ديگر دروازه بازگشته در آفتاب منتظر ايستادم .\r\n\r\nتاكتيك ايرانى -\r\nشكر اللّه بعد از يك ساعت برگشت كه تلگراف را پس داده‌اند چون خط بين كلات و مشهد داير نيست و نماينده سوارى هم از جانب خان آمد و با چرب‌زبانى به اداى توضيحات پرداخت كه سبب شد به كنه اخلاق ايرانى آشنا شوم . ابتدا گفت كه سيم قطع شده است گفتم در آن صورت لابد خان پيشنهاد نمىكرد كه به مشهد تلگراف كنم او حرف خود را برگرداند و جواب داد هرچند كه سيم قطع نيست ولى روى زمين افتاده است و خان تقاضا دارد كه به تهران تلگراف شود نه مشهد . چون خط مستقيمى بين كلات و تهران نيست باز دروغ او فاش شد و بايستى اعتراف كنم كه من از عهدهء چنين دروغ‌سازى نمىتوانستم برآيم .\r\n\r\n","description":"","footnote":"","page_name":" 191 ","page_number":207},
  {"content":"\r\n\r\nوى گفت كه منظور خان اين بوده است كه پس از ورود به مشهد از آنجا تلگراف كنيد . چون گفت‌وگو با چنين كذاب ماهرى نتيجه نداشت از مذاكرهء بيشتر صرف‌نظر كردم و پافشارى نمودم كه جواب مستقيمى مثبت يا منفى از خان دريافت شود و توافق شد كه گرگورى كه از شكر اللّه نمايندهء مناسب‌ترى بود سواره به آبادى برود و پاسخ پيغام فورىام را بياورد .\r\n\r\nاو روانه شد ، او بازآمد ، او سكوت نمود ، او به تاخت رفت « 1 » -\r\nتمام اين جريان در صدمترى داخل دروازهء ارغوان شاه اتفاق افتاد و موقعى كه به گرگورى دستور مىدادم سركار ايرانى سريعا بر اسب سوار و برق‌آسا از درون دروازه ناپديد شد و به پاسبان تأكيد كرد كه احدى حق عبور ندارد .\r\nچند ثانيه بعد هم گرگورى بازآمد ، زيرا كه از رفتنش جلوگيرى كرده بودند .\r\nپس ديگر اقدامى امكان نداشت و بنابراين تلاش من در ورود به كلات نتيجه‌اى نداد . در اين وقت شكر اللّه به حرف آمد كه تلگرافچى قصد دريافت تلگرام را داشته ولى فرزند خان وارد شد و او را از فرستادن هرگونه پيغامى منع كرد . من قبل از مسافرت به ايران از تردستى ايرانىها چيزهائى شنيده بودم ، ولى هيچ گمان نمىكردم كه در ظرف همان دو هفته اول ورود خود شاهد چنان صحنه‌اى باشم و نميدانم كه در اثر رفتارى كه نسبت به من شده بود بيشتر خشمگين بودم يا اينكه مشاهده تاكتيك‌هاى شرقى بيشتر ناراحتم نمود .\r\n\r\nگزارش خان به مشهد -\r\nولى مضحك‌ترين مرحلهء آن جريان ديرتر اتفاق افتاد ، چون سه روز بعد وقتى كه به مشهد رسيدم حضرت والى دستخوش هيجان غريبى بود ، زيرا كه خان خدمتگزار به او گزارش داده بود كه كنسوليار انگليس با همراهان مسلح در جلو كلات ظاهر شد و قصد داشت قهرا وارد قلعه شود و به روى پاسبانها شمشير كشيد ، اما آنها وظيفه خود را انجام داده و از ورود افراد مزاحم جلوگيرى كردند .\r\n\r\n\r\n","description":"","footnote":"\r\n( 1 ) -  Abiit . excessit . evasit . erupit  ( اصطلاحات لاتين است - مترجم )\r\n","page_name":" 192 ","page_number":208},
  {"content":"\r\n\r\n\r\nتلاش در بالا رفتن از ديوار -\r\n19 اكتبر - پيش از آنكه از جلو كلات دور شوم با سعى مجدد در صدد برآمدم كه نظرى به داخل آن بياندازم . در كتاب مك - گرگور خوانده بودم كه علاوه‌بر دروازهء ارغوان شاه و در بند نفت از راههاى ديگر هم ورود به كلات امكان دارد . در آب گرم شكارچىاى اظهار داشت كه يكى از آن راهها را خوب مىشناخته ، ولى از راهنمائى كردن ما بيم داشته و گفته بود برادرزاده‌اش آن كار را خواهد كرد و صبح براى اين منظور خواهد آمد .\r\nاحتياجى به ذكر نيست كه اين برادرزاده نيامد و حضور من در آن حوالى به اين دليل و هم بواسطهء اتفاق شب پيش توليد سوءظن مىكرد . هنگامى كه در آن خانهء رعيتى با رمضانعلى و گرگورى دربارهء برنامهء بعدى سرگرم مذاكره بودم صداى خش‌وخش از بالاى سردر بام شنيدم معلوم شد كسى از كلات آمده بود و از لاى سوراخ بام به حرف‌هاى ما گوش مىداد . بارى چون كسى براى راهنمائى پيدا نشد تصميم گرفتم بدون راهنما اقدام كنم و در حين سوارى در جلگه متوجه شدم كه در ديوار جنوبى يك محل تورفتگى به شكل 7 هست كه نشان مىداد كه از سمت بيرون امكان داشت كه بر ديوار بالا رفت و هر مسافرى كه در آينده از آنجا بگذرد با توضيحى كه مىدهم آن نقطه را خواهد شناخت كه تقريبا در بين راه جلگه و آنجا واقع شده است .\r\nسه و نيم صبح بيدار شدم قاطرها را بار كرده بودند و همه از آبادى ايسورچا ساعت چهار و نيم صبح كه هوا سرد و تاريك بود خارج شديم . بساط چادر را از دربند جاور به وارده فرستادم و براى آخرين‌بار تنها به سمت جلگه تاختم و اسبم را در پايين تپه‌ها رها و بالا رفتن از ديوار را شروع كردم با آنكه شيب خيلى تند بود پيش رفتن از دندانه‌هاى سنگى ديوار زياد طول نكشيد و با آسانى به قسمت تحتانى آن سنگرگاه ناهموار رسيدم .\r\nدر آنجا تخته‌سنگى را كه وضع طبيعى بندهاى آن سخت عمودى و موازى با قله است يكى از فاتحان كه حتما نادر شاه بوده طاقچه‌هاى سنگى ساخت و در بين\r\n\r\n","description":"","footnote":"","page_name":" 193 ","page_number":209},
  {"content":"\r\n\r\nآنها چندجا برج‌هاى مدور و خراب ديده مىشد فاصلهء دوتا از اين طاقچه‌ها سى پا بود ، من از اولى كه پايين‌تر بود بالا رفتم و به نزديك شكاف 7 رسيدم و تا نوك صخره در بالاى سرم فقط سى پا فاصله بود ، اما سطح تخته سنگ صاف و ليز بود و فكر كردم بر فرض كه از آن بالا مىرفتم چون تنها بودم پايين آمدن از چنين جائى مشكل‌تر است . لذا از خيال خود منصرف شدم با كمك يكى از همراهان و طناب رسيدن به قله آسان بود ، اما با آنچه راجع به داخل كلات مىدانستم شك داشتم كه مناظر از بالاى ديوار به همان اندازه جالب‌توجه باشد كه از خارج مىنمود .\r\n\r\nچشم‌انداز هوائى گرداگرد قلعه -\r\nبه‌هرحال قبل از بازگشت بر رأس بلندترين كوهى كه در آن حدود بود و نامش را نمىدانم بالا رفتم . بلندى اين نقطه از ارتفاع زيادتر بود و در آنجا نسبتا و ناگهان منظورم حاصل شد و با آنكه ديدن سطح درونى كلات امكان نداشت ، زيرا كه ديدگاه فقط از يك طرف به حد كافى روشن نبود ولى كليهء محيط سراسر ديواره را از مشرق تا مغرب خوب مشاهده كردم .\r\nديوار جنوبى كه سعى نموده بودم تا نوك آن بالا روم از اين نقطه نسبت به ديوارهء ديگر كوتاه‌تر مىنمود و رأس ديوار شمالى در دورترين نقطه از همه بالاتر به نظر مىرسيد . از اين محل توانستم تمام سنگرهاى جنوبى را كه راست در حدود بيست ميل بود بدون اشكال تماشا كنم و اين قسمت بقدرى منظم مىنمود كه مثل اين بود كه از روى نقشه ساخته باشند ، و در سرتاسر جناح عمودى تا آنجائى كه انتهاى مضرس آن به جلگه مىپيوست فرورفتگى و برآمدگىهاى چند جلب توجه مىكرد .\r\nاگر در جنگ زاووس ( زيوس ) خداوند المپ ( يونان ) اهريمنان در صدد برمىآمدند كه سنگر غيرقابل تسخيرى براى خويش فراهم سازند بىشك اين پناهگاه كوهستانى را انتخاب مىنمودند .\r\nدر اين نقطه من طرحى از نماى گرداگرد قلعه كشيدم « 1 » كه در صفحهء مقابل\r\n\r\n\r\n","description":"","footnote":"\r\n( 1 ) - هرچند كروكى من ناقص است باز گمان نمىكنم طرح سر . س . مك‌گرگور تصوير وافى يا درستى از وضع كلات باشد .\r\n","page_name":" 194 ","page_number":210},
  {"content":"\r\n\r\nنماى كلات نادرى از بالا\r\n1 - دربند ارغونشاه 2 - محلى كه از آنجا سعى كرده بودم وارد قلعه شوم 3 و 5 - ديوار شمالى كلات 4 و 6 و 7 - ديوار جنوبى كلات\r\n\r\n","description":"","footnote":"","page_name":" 195 ","page_number":211},
  {"content":"\r\n\r\nچاپ شده است . كوههاى جلو همان رشته‌هائى است كه آبادى ايسورچا را از جلگه‌اى جدا مىسازد كه به دروازهء ارغوان شاه منتهى مىگردد .\r\n\r\nتاريخ كلات -\r\nحال كه مشاهداتم را به تفصيل بيان كرده‌ام قصد دارم تاريخچهء كلات را بنابر منابع مختلفى كه در اين باب هست و پاره‌اى از آنها در دسترس نيست و همچنين شرح بعض چيزهائى را كه خودم هم نديده‌ام بازگويم ، به اين منظور كه خوانندگانم اطلاعات صحيحى كه تا اين تاريخ مقدور است راجع به كلات نادرى بدست آورند . از آنچه گذشت خوانندگان دريافته‌اند كه از روى ترجمهء لفظى و نيز بطور كلى آنجا قلعهء نادر شاه نام دارد ، ولى براستى كه قلعه مصداق متداول اين كلمه نيست چون كلات جلگه‌ايست بلند و كوهستانى و حداقل 2500 پا از سطح دريا ارتفاع و مجارى آب و دره‌هائى دارد و جمعا داراى بيست ميل طول و از پنج تا هفت ميل عرض است و فقط از آن جهت مثل قلعه است كه اين زمين پهناور كه شايد روىهمرفته صد و پنجاه ميل مربع مساحت آن است بوسيلهء سنگرهاى مستحكم طبيعى محصور گرديده و صخره عمودى آن از ته جلگه 700 تا 1000 پا ارتفاع دارد .\r\nاز روزگاران قديم اين وضع ممتاز طبيعى آن محل كه بايستى بر اثر بعضى تكان‌هاى بسيار شديد جهان خلقت حادث شده باشد در ذهن مردم آن حدود و همسايه‌ها تأثير شگرف نمود . در افسانه‌هاى ايرانى اين نقطه يكى از ميدان‌هاى نبرد رستم پهلوان با نيروى تركهاى بيگانهء افراسياب است كه لشكريان ايران دشمن را از كلات رانده و آنها را تا جيحون عقب نشانيده‌اند و در آنجا هم به شكست نهائى و قطعى دوچار گرديدند .\r\nهمچنين در شاهنامهء فردوسى كلات مقر فرود « 1 » برادر كيخسرو بوده كه طوس بر او چيره شده بود و او را مقتول نمود . كتيبه‌اى كه اشاره كردم حاكى است كه اهميت آن محل غيرقابل نفوذ از نظر جانشين‌هاى چنگيز مغول نيز محفوظ و مكتوم نمانده و معروف است كه تيمور با نيرنگ آنجا را به چنگ آورده است .\r\n\r\n\r\n","description":"","footnote":"\r\n( 1 ) - پسر سياوش از دختر پيران . م .\r\n","page_name":" 196 ","page_number":212},
  {"content":"\r\n\r\n\r\nاستحكامات نادر شاهى -\r\nاما تا زمان نادر شاه از مزاياى بىنظير طبيعى كلات استفادهء كامل نشده بود . وى كه از هندوستان با غنائم سرشار كشورى مقهور بازمىگشت و جواهرات مغول كبير را همراه آورده بود ، كلات را كه شايد از دوران كودكى به خاطر داشته جاى مناسبى براى انبار كردن جواهرات و همچنين پناهگاه غيرقابل نفوذ نظامى در نظر گرفت بنابراين بر مدخل‌هاى آن استحكامات بزرگى ساخت و بر هر قله برج ديده‌بانى گذاشت و موضع‌هاى مناسب فراهم و بر تخته‌سنگها از درون و بيرون سنگرهائى تعبيه كرد تا آن محل را بيشتر غيرقابل نفوذ كرده باشد و براى اقامت خود نيز محلى در جلگه ساخت ( گفته‌اند كه به ندرت در آنجا اقامت گزيد ) و براى ذخيره كردن آب سالم با حفر انبارها پيش‌بينى لازم نمود و از بيرون آب تازه به كلات آورد .\r\n\r\nبازيل باتاتز « 1 » -\r\nمن فقط در يك‌جا شرحى دربارهء كلات به صورتى كه در دورهء نادر شاه بود ديده‌ام و آن بوسيلهء سياحى نوشته شده كه از قرار معلوم خود به آنجا رفته بود نه اينكه حرف ديگران را تكرار كرده باشد و اين مشاهدات تاجرى يونانى به نام باتاتز مىباشد كه در آغاز قرن هيجدهم چندين بار به ايران و آسياى مركزى مسافرت نموده و به ديدن بخارا و خيوه و ملاقات نادر شاه در مشهد توفيق يافته بود .\r\nيادداشت‌هاى او به زبان عجيب ولى روشن تحرير يافته « 2 » ظاهرا از نظر تاريخ‌نويسان يونانى كه در قرن حاضر غالبا به قول اين و آن استناد نموده و راجع به كلات شرحى نوشته‌اند مكتوم مانده بوده است « 3 » روىهمرفته تصور بىاساس راجع به آن\r\n\r\n\r\n","description":"","footnote":"\r\n( 1 ) -  Bazil Batatzes \r\n( 2 ) - اين شرح به وسيلهء شيفر در نشريهء مسائل گوناگون شرقى ( يكى از نشريه‌هاى مدرسهء زبان‌هاى زنده ) در پاريس در سال 1886 تأليف يافته . بازيل باتاتز يا بازيل واتاس  ( Basile vatace )  چنان كه ناشر فرانسوى او را مىناميده شرح‌حال نادر شاه را نيز نوشته بود كه از بين رفته است .\r\n( 3 ) - سرجان ملكم نيز كىنر را منبع اطلاعات خود ذكر و آنجا را به شرح ذيل تعريف مىكند :\r\n« قلعهء كلات در حدود سى ميل شمال شرقى تپهء بلندى واقع شده و فقط دو مدخل تنگ دارد و آن محل بلند شش تا هفت ميل ارتفاع دارد و در دشتى كه تقريبا دوازده ميل محيط آن است خاتمه مىيابد و چند شهر تميز و زراعت و سبزيجات فراوان دارد . مدخل مرتفع ديگر راهى است به طول ده يا يازده ميل كه بجلگهء ديگرى منتهى مىشود كه ارتفاعش بيشتر است ولى به همان اندازه حاصلخيز است ( تاريخ ايران جلد اول )\r\n","page_name":" 197 ","page_number":213},
  {"content":"\r\n\r\nمحل باقى گذاشته‌اند تا موقعى كه بيكر و جيل « 1 » در سال 1873 به كلات رفتند .\r\nباتاتز كه در سال 1728 از بخارا به مشهد رفته بود از طريق كلات آن مسافرت را انجام و چهل صفحه از سفرنامه خود را به شرح اين موضوع اختصاص داد ( صفحات 780 - 822 ) وى نوشته است كه ارتفاع كوه‌ها خيلى زياد و غيرقابل دسترسى است و آنجا با ديوار رفيعى محصور شده و نه فقط خشك و بىدرخت است ، بلكه مثل اينست كه از سنگ مرمر و فلز ساخته شده باشد .\r\nمحيط آنجا چهل يا پنجاه استادياست ( استاديا واحد طول معادل 185 متر ) اين يكى از چند اشتباه اوست و نوشته بود فقط دو مدخل دارد و چند راه كج و باريك و مىتوان گفت كه زلزله اين راههاى فرعى را ايجاد نموده و در آنجا براى دو يا سه نفر سوار يا پياده بيشتر راه عبور نيست . از درون كلات ( كه در آن موقع زير نظر عنايت‌آميز نادر شاه بود و با آنچه امروز هست تفاوت بسيار داشته ) و باز مىگويد آنچه براى حظ خاطر انسان از لحاظ طبيعى ضرور باشد در آنجا هست و از خارج بىنياز و قادر است كه بدون وارد كردن جنس از خارج زندگانى سكنهء خود را تأمين كند بعلاوه مىنويسد كه قرار بود نادر شاه آنجا را انبار جواهرات خود سازد .\r\n\r\nتاريخ اخير -\r\nبعد از كشته شدن نادر شاه در سال 1747 كلات بدست خانوادهء خان فعلى افتاد كه هنوز اختيار آنجا را در دست دارند ، تا حدود اترك يا دامنه‌هائى كه به صحراى تركمن منتهى مىشود و اسما تابع حكومت ايران است ، ولى هنوز گاهى كلات اظهار وجود و ادعاى استقلال مىكند و چندبار موجب اعزام نفرات نظامى از مشهد شده است و در واقع مرسوم اين بوده كه رئيس خانواده - گروگان در مشهد بماند و ضامن حسن رفتار افراد محلى كلات باشد .\r\nاز وقتى كه روسها ناحيه اتك را در سال 1881 تصرف كردند مرزبندى جديد بين دو كشور شده است . قسمت عمدهء متصرفات خارج از حدود كلات مانند ابيورد ( اكنون كاخه ) مهنا و چارده ( حالا دوشك ) و خواجه يعنى دهاتى كه در سمت\r\n\r\n\r\n","description":"","footnote":"\r\n( 1 ) -  Gill , Baker \r\n","page_name":" 198 ","page_number":214},
  {"content":"\r\n\r\nشمالى رشته‌هاى كوهستانى بدست روسها افتاد و چنان كه به زودى توضيح خواهم داد اين تازه‌واردها رفته‌رفته به طرف جلگه نيز نزديك مىشوند تا مآلا به خود كلات برسند .\r\n\r\nحق حاكميت ايران -\r\nاز دست رفتن متصرفات و فقدان ابهت ناشى از آن‌كه به شرح مزبور پيش آمده بود بعلاوه سياست تمركز قدرت كه بوسيلهء ناصر الدين شاه شديدا تعقيب مىشود تابعيت كلات را قطعى ساخته است خان فعلى حاجى عبد الفتح - خان ديگر مثل اسلاف خود خيال شورش در سر ندارد . اينك كلات را افراد نظامى دولت ايران كه وابسته به لشكر خراسان‌اند نگهبانى مىكنند .\r\nدر آنجا اسما پانصد سرباز در جلگه هستند كه دو توپخانه صحرائى دارند و بنابر مشاهداتم در دروازهء ارغوان شاه نمىتوان باور كرد كه نيروى مؤثرى باشند .\r\nشرايط خدمت هم در آنجا طورى است كه هرسه ماه بايد نفرات تعويض شوند و با آنكه استحكام طبيعى آن محل بسيار عظيم است با افراد وارفته و پراكندهء فعلى هر موقع امكان تهاجم ناگهانى است و چنين محل مستحكمى قادر نخواهد بود كه بيش از ده دقيقه در مقابل توپخانهء جديد مقاومت نمايد .\r\n\r\nارزش نظامى كلات -\r\nچنين به نظر مىرسد كه بخصوص در وضع و حال حاضر ارزش نظامى كلات براى دولت ايران خيلى محدود باشد و اگر هم آنجا بدست روسها بيفتد معلوم نيست كه ارزش نظامى بسيار داشته باشد و هيچ فاتح آينده هم نمىتواند از كلات همان خاصيتى را انتظار داشته باشد كه نادر شاه در نظر داشت ، يعنى آنجا را مخزن جواهرات سازد و به نظر من هيچ كارشناس نظامى هم به خيال مستحكم ساختن محلى كه شصت ميل محيط آن است نخواهد افتاد .\r\nارزش واقعى كلات در اين است كه پايگاه مناسبى براى اقدامات و شروع حمله بر ضد ناحيه ماوراء بحر خزر است . اگر از دروازه‌هاى آن چنان كه بايد و شايد دفاع شود و آنجا در دست نيروى نظامى كافى باشد باز ممكن است خار مزاحمى در جناح دشمنى باشد كه در دامنه‌هاى اتك مستقر است مثلا نيروى متخاصمى كه\r\n\r\n","description":"","footnote":"","page_name":" 199 ","page_number":215},
  {"content":"\r\n\r\nدر آنجا استقرار يافته باشد مىتواند با يورشى ناگهانى خطوط آهن ماوراء بحر خزر را غافلگير و ارتباط روسيه را با نواحى خزر قطع كند ، اما ايران دولتى نيست كه از كلات نادرى جرأت كمترين اقدامى بر ضد راه‌آهن ژنرال انن‌كف بنمايد .\r\nاگر روسها بر كلات دست يابند كه گويا علاقهء تام به انجام اين منظور دارند از لحاظ ازدياد ابهت آنها تأثير فراوان خواهد داشت ، زيراكه از روزگار نادر شاه كلات يكى از مراكز عمدهء نظامى خراسان محسوب گرديده و ممكن است آنجا را به انبار مهمات و لوازم مبدل ساخت ، زيراكه بواسطهء آب و مواد غذائى استعداد چندانى براى استقرار عدهء زيادى ندارد . مزيت منفى آن ايجاب مىكند كه مانع شويم چنين موضعى كه در دست دشمن منشأ خطر خواهد بود بدست او نيفتد ، اما من گمان نمىكنم كه روسها براى تسلط بر خراسان از اين استحكامات استفاده كنند ، بلكه راههاى ساده‌ترى جهت دسترسى به مشهد دارند ، زيرا هيچ لشكر دورهء جديد به آن همه ارتفاعاتى كه بين آن محل و مشهد هست اعتماد نخواهد نمود به عبارت ديگر خاصيت نظامى كلات از ناحيه جنوبى در جهت شمالى است نه برعكس و چون قدرت نظامى طرف ذى علاقه به حدود جنوبى در ترقى است ، ازاين‌رو بعيد است كه كلات بار ديگر مورد استفاده جنگى واقع شود .\r\n\r\nپنج دروازهء كلات -\r\nهمين چند كلمه راجع به اهميت نظامى كلات كافى است اكنون اجازه بدهيد اشاراتى هم دربارهء وضع داخلى آن بكنم . در اينكه اطلاعات راجع به كلات پيش از آنكه بيكر و مك‌گرگور به آنجا بروند چه اندازه ناقص و محدود بود ، از توصيف ناقصى كه فريزر از قول ديگران دربارهء آن كرده است روشن مىشود .\r\nوى طول و عرض آنجا را دوبرابر ميزان واقعى ذكر نموده و ورود به قسمت داخلى از راه يكى از پنج دروازه ميسر است كه دوتاى اصلى آن ارغوان شاه در جنوب و نفتا در شمال و سه‌تاى ديگر ، كوشتانى در جنوب شرقى ، چوب‌بست در غرب و ده - شاه در شمال غربى است و مىگويند كه تمام اين مدخل‌ها در دست سربازان است .\r\nاين مطلب راجع به دو دروازهء اصلى البته صحت دارد بعلاوه چندين راه پياده‌رو دارد كه گفته‌اند نه تا است ، ولى ترديدى ندارم كه چوپانها راههاى بزرو\r\n\r\n","description":"","footnote":"","page_name":" 200 ","page_number":216},
  {"content":"\r\n\r\nهم يافته‌اند هرچند شايد صعب العبور باشد ، ولى قابل استفاده است درهرحال چگونگى و همچنين فقدان اطلاعات راجع به اين مدخل‌ها كه هركدام از ميان دره مىگذرد مؤيد اعتقاد عمومى راجع به وضع حيرت‌انگيز اين استحكامات كوهستانى است .\r\n\r\nجمعيت -\r\nسكنهء آنجا ترك و بيشتر از طايفه‌هاى جلاير و بيات و عده‌اى هم از خانواده‌هاى كرد و عرب هستند و جمع آنها به هزار نفر نمىرسد و در دو آبادى كه در جلگه واقع است اقامت دارند . نهرى كه من در امتدادش حركت كردم به جلگه وارد و از آنجا خارج مىشود و همچنين در شش آبادى كه بر ارتفاعات واقع شده است از دو آبادى اصلى يكى ارغوان شاه است كه من ديده‌ام و در طرفين گردنه واقع است و دروازه‌اى هم به همين نام در جوار آن است .\r\nديگرى گيوك گمبذ ( به زبان تركى گنبد آسمان است ) يا جاگمبذ كه اهل محل ادغاما گوگوماز مىنامند كه در جلگه در دو ميلى دروازه واقع است و همانجاست كه شكر اللّه را دوبار براى ملاقات با خان در مورد ارسال تلگراف فرستادم .\r\nدر اين نقطه برج مدور عجيبى است از سنگ سرخ با نيمه ستونهاى دندانه‌دار در سطح خارجى آن‌كه از يك بناى فرعى هفت‌ضلعى جدا شده است و مقبرهء نادرى خوانده مىشود كه نادر شاه ( معلوم نيست براى چه منظور ) ساخته و اكنون اقامتگاه خان است . از گيوك گمبذ رودخانه‌اى تا شش ميل كه انتهاى جلگه است جريان دارد آنجا محل تقاطع كلات شمالى و جنوبى است و به درهء عميقى منتهى مىشود تا حدود ديوار شمالى كه دهنه‌اى مانند دربند ارغوان شاه دارد كه به همان ترتيب مسدود و بوسيلهء سربازان نگهبانى مىشود با ديوارى كه طاق‌هائى بر رودخانه دارد محصور است و اين رود كه از گردنه فرومىريزد به طرف سلسله‌هاى تحتانى جارى است و مآلا كشتزار دوشك را مشروب مىسازد .\r\n\r\nآثار قديم -\r\nعلاوه‌بر برج نادر ، در گوگوماز آثار ديگرى هم از دورهء آن شاه هست كه چندان قابل‌توجه نيست در شمال غربى آبادى و بر دشت مرتفعى خرابه‌هاى قصر اوست كه عمارت نادر ناميده مىشود و وسيع‌ترين قسمت آن محوطه‌ايست به\r\n\r\n","description":"","footnote":"","page_name":" 201 ","page_number":217},
  {"content":"\r\n\r\nنام ديوانخانه كه بيست متر مربع مساحت دارد سپس قلهء كوه خشت است كه 1500 تا 4000 پا ارتفاع دارد و سياحان غالبا به آنجا رفته‌اند و مك‌گرگور اظهار نظر كرده است كه از ساير ارتفاعات مناظر زيباترى مىتوان ديد انبار آب و مجارى را كه نادر شاه ساخته است قبلا ذكر كرده‌ام .\r\n\r\nزراعت و مقدار آب -\r\nاودونوان كلات را به جلگهء سعيد راسلاس « 1 » تشبيه كرده ، ولى اگر او چند صباحى در چهارديوارى آن اقامت مىنمود عقيدهء خود را به كلى تغيير مىداد از تمام قسمت داخلى فقط قطعاتى محدود زراعت مىشود از جوىها يكى همان نهرى است كه چندبار ذكر كردم بعلاوه پنج چشمه كوچك هم دارد اين مقدار محدود آب اقامت عدهء زياد و يا استقرار پادگان نيرومند نظامى را در آنجا ممتنع مىسازد ، مگر آنكه اسباب زندگى را از خارج بياورند .\r\nكشت و زرع فقط در ناحيهء داخلى معمول است يكى در اطراف رودخانه و ديگر در قسمت ارتفاعات . در كنار رودخانه و اراضى هموار برنج و پنبه و يونجه و انگور و خربزه و خيار در اثر وجود آب رودخانه كاشته مىشود در قسمت‌هاى بلندتر كه بين 1000 تا 1500 پا از سطح جلگه ارتفاع دارد جو و گندم مىكارند .\r\nدر درون كلات بوته و علف كمياب است و علف آن از لحاظ مقدار قابل‌توجه نيست . ازاين‌رو اهالى گوسفندان خود را براى چرا كردن به خارج قلعه مىفرستند بنابراين به آنجا عنوان واحه دادن بىمورد است .\r\n\r\nبازگشت به وارده -\r\nاز آنجا راه مسافرت خود را به طرف مشهد تعقيب كردم .\r\nمنزل اول را كه بين كلات و وارده بود قبلا طى كرده بودم مىگويند مسافت آن پنج فرسخ است كه به نظر من تقريبا بيست ميل مىشود . چادر من در بيرون آبادى كوچكى بر تپه‌اى نصب شده بود در اينجا قاطر پاشكسته را كه در شترگلو در دره سقوط كرده بود بازيافتيم . خوشبختانه پاى حيوان نشكسته بود و بواسطهء ضرب شديد و ماندن در هواى سرد خرف شده بود بطورى كه قدرت حركت نداشت .\r\n\r\n\r\n","description":"","footnote":"\r\n( 1 ) -  Happy Valley of Rasselas \r\n","page_name":" 202 ","page_number":218},
  {"content":"\r\n\r\n\r\nعزيمت به كارده -\r\n20 - اكتبر - ما به سمت كارده عزيمت كرديم كه اسما هفت فرسخ بود ، ولى به نظر من بيشتر از 26 ميل نيست . قسمت اول جاده تكرار همان راهى بود كه سه روز پيش طى كرده بودم تا نقطه‌اى كه درهء افقى از بلغور به آنجا متصل مىشود . در اينجا ما راه خود را از گردنهء اصلى به طرف پايين در امتداد تيرهاى تلگراف و مسير رودخانه‌اى دنبال كرديم كه بستر آن غالبا بىآب نيست .\r\nچند ميل از ميان اين گردنه را كه پرتگاه و بسيار خطرناك بود پياده طى نموديم و از روى سنگهاى صاف به رودخانه كه گاهى در معبرى تنگ و زمانى از جلگه‌اى تميز جارى بود چهار دست‌وپا پيش رفتيم .\r\nمك‌گرگور كه از لحاظ نظامى دربارهء آن نواحى رأى صائبى داشت وصف اين قسمت از راه بين مشهد و كلات را با سبك ممتاز خويش نيك شرح داده چنان كه گفته است :\r\n« بدون شك من هيچ‌وقت قطعه زمينى سخت‌تر از اين بيست و هفت ميل بين قرده و وارده نديده‌ام . گردنه‌هاى غيرقابل عبور يكى بعد از ديگرى ديده مىشود كه حتى يكى از آنها كافى است كه اين راه را برجسته سازد ، آنجا بيشتر شبيه راهى است كه در خواب آشفته مىبينيد نه آنچه در عالم بيدارى » « 1 » .\r\nدر راه ما از روى تخته‌سنگهاى بزرگ عبور كرديم كه بر بالاى شيبى با هزار پا ارتفاع واقع و به كوه پنج منى معروف است . اين نام ناشى از حكايت پادشاهى شوخ‌طبع است كه به يكى از مدعيان خود گفته بود كه آن جسم سبك ناقابل را وزن كند . قدرى دور تر در طرف چپ كتيبه‌اى به زبان‌هاى عربى و فارسى بر سطح نرم و صاف تخته‌سنگى در ارتفاع بيست پا ديده مىشود حاكى از پيروزى محمد خان شيبانى اوزبك فاتح بخارا بر معتزلان ايرانى به سال 916 هجرى . سپس ما به قريه‌اى كه نامش را هرك يا وهرك گفته‌اند آمديم و در زير درختان باغ بر كنار رودخانه سايهء دلپذيرى يافتيم و پس از شش ميل ديگر كه از ميان همين گردنه‌ها پيموديم جلگه به صورت پهناى وسيعى درآمد و در انتهاى آن‌كه محصور از درختان\r\n\r\n\r\n","description":"","footnote":"\r\n( 1 ) - مسافرت از طريق خراسان . جلد دوم ، صفحات 44 و 49 .\r\n","page_name":" 203 ","page_number":219},
  {"content":"\r\n\r\nبود آبادى بزرگ قرده واقع شده كه هرچند قابل‌توجه نيست ، ولى اقامتگاه يكى از سركرده‌هاى آن ناحيه است .\r\n\r\nجادهء مشهد -\r\n21 اكتبر - بعد از حركتى دورانى بر شيب تپه‌هائى كه در اطراف جلگه قرده واقع است جادهء مشهد به گردنه تنگى مىرسد بنام قرده كه آب رودخانه با پيچ‌وتاب فراوان از ميان آن جريان دارد ، سراسر مسيلى را فرامىگيرد از بالاى شيب صخره‌ها تا ارتفاع 1000 يا 1500 پا بالا مىرود . اين گردنه از لحاظ جلوهء طبيعى با هر منظرهء شگفت‌انگيزى كه طى هفتهء اخير ديده‌ام برابرى مىكند و خواه و ناخواه اين خيال را در سرم برانگيخت كه اى كاش آنهائى كه از كوهستانات پربرف آلپ بالا مىروند يك دفعه هم به اين گوشهء دورافتادهء آسيا مىآمدند و عقل و هوش ايشان نيز از اين همه آثار طبيعى بهت‌انگيز كه هريك از آنها در سرزمين‌هاى مأنوس‌تر قافلهء سياحان به راه مىاندازد دوچار حيرت مىگرديد .\r\n\r\nچشم‌انداز شمال شرقى خراسان -\r\nدر اين‌جا سرانجام از منطقه كوهستانى خارج شديم و در امتداد شرقى همان دشتى كه يك هفته پيش در رادكان انحراف جسته بوديم به راه افتاديم . بنابراين جا دارد كه به اين منطقه ايران و حوالى آن كه از ابتداى ورودم به اين كشور در آن به سير و سياحت مشغول بوده‌ام و شامل آن قسمت از خراسان است كه كمتر محل رفت‌وآمد بوده ولى همهء اختصاصات شمال شرقى خراسان را دارد نظرى اجمالى بيفكنيم . من نظرياتى را دربارهء اين حدود و سامان ايران اجمالا به شرح ذيل به روزنامهء تايمز نوشتم :\r\n« بعد از آنكه قوچان را ترك نمودم و از راه‌هاى كوهستانى به سمت مشرق پيش رفتم و هشت روز در ميان جلگه‌هاى كوهستانى اين گوشه سراسر نشيب و فراز و تقريبا غيرقابل عبور خراسان سير كردم چون بار چادر و قاطران و بال كار سفرم بود ناچار روزانه بيش از بيست و پنج ميل پيشروى امكان نداشت و درهرحال تاكنون موفق شدم دويست ميل از اين سرزمين جالب‌توجه را كه ندرتا زير پاى سياحان افتاده است طى كنم .\r\n\r\n","description":"","footnote":"","page_name":" 204 ","page_number":220},
  {"content":"\r\n\r\nنام بيشتر دهات آن در نقشه‌هاى انگليسى نيست فقط اسم بعضى از دهات بزرگ‌تر و محلات عمده مثل كلات نادرى به گوش اروپائيان آشناست و بسيار دشوار است كه انسان در اين نواحى اطلاعات قابل اعتمادى راجع به وضع كارها تحصيل كند ، بخصوص دربارهء چيزهائى كه اطلاع صحيح و كافى عين ضرورت را دارد از قبيل مسافت بين دو نقطه . فرسخ كه اسما در اينجا چهار ميل است يگانه واحد طول و مسافت است كه به تشخيص من دو تا پنج ميل مىشود .\r\nعادىترين حرفى كه در اين حدود بر سر زبانهاست اين است كه مىگويند تا فلان‌جا نيم فرسخ است كه بنابر تجربهء خودم منظورشان آن است كه در حدود يك فرسخ مىشود كه دلالت بر يك تا سه ميل و نيم دارد . مناظر در اين نقاط كه من سفر كرده‌ام و مىتوان گفت كه در سراسر شمال شرقى خراسان حال بدين منوال است از لحاظ جنبه‌هاى اختصاصى خود در همه‌جا كم‌وبيش يكسان است و آن رشته‌هاى بلند كوه‌هاست با محورى كه از شمال غربى به جنوب شرقى كشيده مىشود و اين رشته‌ها با فواصل مختلف در موازات يكديگر واقع شده‌اند و شكاف‌هائى بين راه در قسمت شمالى تنگه‌هاى عميق پديد آورده‌اند كه در ته آنها غالبا رودخانه است و حال آنكه در نواحى جنوبىتر به صورت جلگه و صحراست كه از نهرهاى كوهستان مشروب مىگردد و در گوشه و كنار گاهى نقطهء سياهى كه همانا ده يا آبادى است به نظر مىرسد و گاهى نيز دشتهاى پهناورى است مثل قوچان در شمال و نيشابور در جنوب جبال بينالودكوه .\r\nدربندهاى متقاطع اين رشته‌ها را در سمت راست قطع و راه ارتباطى از يك جلگه به ديگرى باز مىكند . اين گردنه‌ها غالبا شيبها و عظمت غيرقابل تصورى دارند و هريك هم مواضعى به كلى غيرقابل عبور دارد و من گمان نمىكنم كه در ارتفاعات بىبرف و يخ در هيچ نقطهء عالم مناظر و حتى كوهستانى مانند آنچه در اين حدود هست يافت شود .\r\nدر پايين اين گردنه‌ها مسيل‌ها سرشار از سنگ‌هاى صاف و شسته است\r\n\r\n","description":"","footnote":"","page_name":" 205 ","page_number":221},
  {"content":"\r\n\r\nو ديواره‌ها غالبا عمودى است با ارتفاع 500 تا 1000 پا و در ارتفاعات بالاتر كمترين اثرى از گياه و علف نيست و سراسر لم يزرع و سنگزار و تا حدى غيرقابل نفوذ است ، اما قله‌هاى بلند بواسطه بريدگىهائى كه در اطراف دارند نيك حيرت‌انگيز و عظيم‌اند و گاهى نيز پديده‌هائى شگرف مانند قلعهء كلات در آن حدود هست .\r\nفقط در پايين جلگه‌ها كشتزارى به چشم مىخورد كه آن‌هم از بركت وجود جويبارهائى است كه هر آن در معرض نابودى است و از اين نهرها آب زراعت فراهم مىشود . هر دهكده‌اى چون واحه در بيابانى گندم‌گون است و كلبه‌هاى گلى محقر با چند درخت تبريزى باغات ميوه همان اندازه نشاطآور است كه رهروان را گوشه و كنار دلپذير و آرام روستاهاى انگلستان حظ خاطر مىدهد . »\r\n\r\nحيوانات و زندگانى انسانى -\r\nحيوان عادى باركش اين دهات كوهستانى الاغ خاكسترىفام لاغراندام است . بيشتر فقط همراه كاروان ديده مىشود و اسب در ميان افراد فقير سخت كمياب است . در شيب‌هاى بىحاصل و خشك تپه‌ها علف و گياه مختصرى هست كه خوراك عمدهء بزها و گوسفندان تيره‌رنگى است كه در همه‌جا كم‌وبيش ديده مىشوند و سگ‌هاى درشتى كه پيوسته پاسبان آنهاست .\r\nگوشت گوسفند فراوان و ارزان است . گاوآهن‌هاى چوبى بدقواره را گاوهاى تيره‌رنگ براى شخم زدن زمين بر گردن مىكشند ، اما گاو ماده يا شير آن در همه جا نيست . مرغ فراوان است و دانه‌اى سه‌پنس مىتوان خريد . جلگهء قوچان همه قسم ميوه دارد ، اما در نواحى شمالى ميوه‌اى نديده‌ام ظاهرا برنج خوراك اصلى روستائيان است و اين روستاها به نظر من افرادى خوش‌قامت و ستبر بودند و با - ايرانيان مقيم شهرها متفاوت مىنمودند و بيشترشان از نسل و نژاد ديگر و از اصل ترك و تركمن بودند و به ازبكها و تاتارها بيشتر شباهت دارند تا به ايرانيان .\r\nكلاه پوستى بر سر مىگذارند كه شبيه كلاه تركمنى است ، ولى نوكش به آن اندازه باريك نيست پارچهء كرباسى با تسمهء دور پا مىپيچند ( مچ‌پيچ ) با كفش‌هاى دهانه‌گشاد از پوست خام گاو . زنها در همه‌جا بىحجاب‌اند ، ولى\r\n\r\n","description":"","footnote":"","page_name":" 206 ","page_number":222},
  {"content":"\r\n\r\nبنابر رسم و عادت صورت خود را نشان نميدهند ، اما با چادر هم آن را پنهان نمىسازند بلكه با پارچهء ظريف كتانى كه جلو قسمت تحتانى صورت مىگيرند آنهائى را كه من ديدم زود پير شده بودند و زشت مىنمودند و اين وضع و حال حزن‌انگيز خاص مشرق زمين است .\r\n\r\nعجايب طبيعى -\r\nعلاوه‌بر آنچه بيان شد دو نكته ديگر را در باب وضع اختصاصى كوه‌شناسى آن سرزمين بايد ذكر كنم اولا خط فاصل بين آبريزها به ندرت مرتفع‌ترين رشته‌هاى جبال است و نمونهء آن را در حوزهء اترك و قوچان و ديگر رودخانه‌هاى آن حدود مىتوان ملاحظه نمود يعنى رودهائى كه به درياى خزر و هريرود جارى است به جاى اينكه مسيرشان خط سير موازى با محور سلسله جبال باشد يا به عبارت ديگر در وادىهاى گودى كه ميان اين سلسله‌هاست جارى شوند و بعد در نقاطى كه رشته جبال پيچ مىخورد منحرف گردند بيشتر اوقات كوه‌ها را تقريبا بطور عمودى در مسير اصلى خود سوراخ مىكنند و طبيعت هم با اين كار سوراخ و شكاف‌هائى در دل سنگ فراهم ساخته كه خود آب نمىتوانسته است اين كار را انجام دهد و اين سوراخها و شكاف‌ها آثار اينكه در نتيجه فشار آب حاصل شده باشد ظاهر نمىسازد .\r\nو بايستى بر اثر فشار فوق‌العاده و در همان به دو پيدايش اين ارتفاعات پيدا شده باشد .\r\n\r\nورود به مشهد -\r\nدر حين عبور از صحرا دهات متعددى را پىدرپى طى كرديم از قبيل اندركو و رزان كه هردو آب فراوان و زمين‌هاى پهناور براى كشت و كار داشت از مسافت دور كوههائى را مىديدم كه در آن سوى مشهد واقع و به صورت سلسله‌هاى منقطع با قطعات تيز و دندانه‌دار نمودار بود . من به چشمانم فشارى وارد و سعى نمودم از دور برق گنبد طلائى و مناره‌هاى بارگاه امام را تماشا كنم .\r\nرفته‌رفته حايل بر طرف شد و چنين مىنمود كه پرده‌اى ابريشمين را آهسته به كنار زدند سپس ابتدا برقى گذران و باز نورى بادوام را آشكار ساخت كه در نقطه‌اى\r\n\r\n","description":"","footnote":"","page_name":" 207 ","page_number":223},
  {"content":"\r\n\r\nدوردست كه شايد بين دوازده تا پانزده ميل فاصله داشت گنبد طلائى همىدرخشيد .\r\nبا آنكه هيجان من به اندازهء كسانى نبود كه به عزم زيارت آن اماكن مقدس از صدها و بلكه هزاران ميل راه آمده بودند و با فرياد يا على و يا حسين ابراز مسرت مىكردند و جامه مىدريدند و قطعه‌اى از آن را چنان كه مرسوم شيعيان است بر - نزديك‌ترين درخت دخيل نمىبستم باز با علاقه سرشار در انتظار ديدار آن شهر مقدس بودم كه تعريفش را خوانده و بارها شنيده بودم پس مهميز زنان در صدد برآمدم كه با حد اعلاى سرعت بيابان بين خود و آنجا را زودتر طى كنم .\r\n\r\nتصادفى در ميان همراهان -\r\nنوباد گلدى و من از جلو مىتاختيم و اسب دم - حنائى او با سرعت تمام پيش مىرفت و چون صدائى از همراهانم كه از دنبال مىآمدند نشنيدم نگاهى به عقب انداختم تا علت روشن شود . در فاصلهء دويست مترى اسب گرگورى بر زمين افتاده بود و با حدت سم‌ها را در هوا به هم مىسائيد و بارش از هرسو روى زمين فراريخته بود . ارمنى بيچاره آهسته خود را از زير اسب بيرون مىكشيد و زانوهاى خود را مىماليد رمضانعلى خان هم پياده با سر و روى گردآلود در صحرا دنبال اسب خود مىدويد كه در جهت معكوس در حال فرار بود و معلوم شد كه اسب گرگورى در اثر خستگى و بار سنگين نتوانسته بود با سرعتى كه ما مىرفتيم حركت كند و به لغزشى با كله روى گرگورى افتاده بود .\r\nهمسفر افغانى كه پياده شده بود تا همكارش را از زير تنهء حيوان خلاص كند لگدى به سرش خورده و به زمين افتاده ، ولى زود همه‌چيز مرتب شد و درحالىكه همراهان آهسته حركت مىكردند من در رسيدن به مقصد شتاب نمودم . در پنج ميلى شهر به پل بزرگ و درازى رسيديم كه يازده طاق داشت و بر كشف‌رود « 1 » ساخته بودند .\r\nاين پل كه به نام شاه نيز شهرت دارد نسبت به آب باريك رودخانه كه فقط بيست و پنج پا عرض داشت و آب كمى در آن جارى بود خيلى بىتناسب به نظر مىرسيد .\r\nدست‌گردهاى پل را اصلا با قلوه‌سنگ درشت فرش كرده بودند ، اما مثل تمام\r\n\r\n\r\n","description":"","footnote":"\r\n( 1 ) - اين رودخانه ( كشف همان كش قديم فارسى يعنى لاك‌پشت ) آب مشهد و گاهى نيز قره‌سو ( آب سياه ) خوانده مىشود .\r\n","page_name":" 208 ","page_number":224},
  {"content":"\r\n\r\nكارهاى نيك در ايران قسمت عمدهء آن از بين رفته است و سنگ‌فرش وارفتهء فعلى را در واقع براى شكستن پا درست كردند نه جلوگيرى از آن .\r\n\r\nمزار خواجه ربيع -\r\nپس از طى يك ميل به محل مزار خواجه ربيع آمديم او از مقدسان و بعضىها مىگويند از ياران و معلم امام رضا بود و براى آنكه به مصاحب مقدس خود نزديك باشد نعش او را در آنجا به خاك سپرده‌اند . اطراف اين مزار باغى است كه درختان بسيار و دروازه‌اى رفيع دارد و در رواق‌هاى طاقدارش اطاق‌هاى فراوانى هست و از ظواهر كار آشكار بود كه آنجا تفريحگاه عمدهء اهالى مشهد است و در واقع يگانه نقطهء جالب‌نظر حومهء شهر است . چون پنداشته بودم كه مسجدى هم در آنجا هست و جنبهء مذهبى دارد سعى ننمودم داخل شوم فقط عكسى از خارج برداشتم ، بعدا شنيدم چون مقبره بوده است هركس حق ورود داشته . اين بناى اصلى نيست و چنان كه كتيبهء آنجا حاكى است بوسيلهء شاه عباس بر مزار اصلى بنا شده است و مشغول تعميرات بودند چون در اطراف بنا چوب‌بست ديده مىشد و استادان سرگرم جا گذاشتن كاشىهاى آبى گنبد بودند كه بيشترش از بين رفته بود .\r\nدر سال 1875 مك‌گرگور راجع به كاشىكارى آنجا صحبت داشته و گفته است كه از تمام كارهاى مشابه در ايران عالىتر است ، ولى از اين كاشىها نيز مقدار كلى از بين رفته و آنچه كتيبه‌هاى ممتاز در سابق در گرداگرد گنبد بوده اكنون فقط به صورت قطعات مجزا درآمده است . در همان نزديكى قبر پدر آقا محمد خان ( مؤسس سلسلهء پادشاهى فعلى ) فتحعلى خان قاجار واقع است وى چون خصومت نادر شاه را برانگيخته بود سرش برباد رفت .\r\n\r\nورود به شهر مشهد -\r\nبه زودى جادهء بين ديوارهاى خاكى گردآلود و خندق‌هاى باريك كه ريخت متحد الشكل شهرهاى شرقى است به پايان رسيد . حال رشته‌هاى دراز ديوارهاى شهر نمايان شد و برج‌هاى برآمده‌اى كه بوسيلهء پرده به هم مربوط و با چالهء كم‌عمق محصور شده بود . بعد از عبور از دروازه كه قراول ژنده‌پوشى زود برپا خاست و با صداى تق و تق تفنگش اظهار وجودى كرد ما نيم ساعت\r\n\r\n","description":"","footnote":"","page_name":" 209 ","page_number":225},
  {"content":"\r\n\r\nاز ميان معابر خالى و بىلطف آن‌كه چهار پنجم شهر مغرورترين پايتخت شرقى بوده عبور نموده و پس از پيمودن خيابان يا معبر مركزى شهر كه در فصل آينده راجع به آن باز صحبت خواهم كرد جلو درگاه كوتاهى رسيديم كه علامت دولت بريتانيا بر آن نصب شده بود و آن نشانهء اقامتگاه سركنسول علياحضرت ملكه ( ويكتوريا ) و نمايندهء نايب السلطنهء هندوستان بوده و هنوز دقيقه‌اى نگذشته بود كه با سرهنگ چارلز استيوارت سلام و درود مبادله مىكرديم . راه بين كارده و مشهد را هفت فرسخ اظهار داشته‌اند ، ولى در واقع بيشتر از بيست و چهار ميل نيست . جاده كلات به مشهد از قرار ذيل است :\r\n. . . / فرسخ / مسافت تقريبى به ميل\r\nكلات نادرى به ورده 5 / 20\r\nورده به كارده 7 / 26\r\nكارده به مشهد 8 / 24\r\n[ جمع 
  ] / 20 / 70\r\nراههاى فرعى به كلات و برعكس كلات به درگز از طريق ارچينگان 70 ميل است . قول سرهنگ وال‌بيكر 1873 در كتاب ابرها برفراز مشرق زمين .\r\nو سرهنگ مك‌گرگور 1875 مسافرت در خراسان كلات به مشهد از طريق كانگشا و قره‌طغان دو راه اختيارى هست . سرمك‌گرگور 1875 مسافرتى در خراسان جلد دوم .\r\n\r\n","description":"","footnote":"","page_name":" 210 ","page_number":226},
  {"content":"\r\n\r\n\r\nفصل هفتم مشهد\r\nبىشك نسبت به شهرت قهرمانان و دين اقوام رعايت احترام لازم است .\r\nگيبون ( انحطاط و سقوط امپراتورى رم )\r\n\r\nتاريخ‌نويسان سابق مشهد -\r\nطى نيم قرن گذشته عدهء زيادى از اروپائيان به مشهد رفته و راجع به اين شهر اجمالا يا به تفصيل شرح‌هائى نوشته‌اند كه در ميان آنها نويسندگان انگليسى خواه از لحاظ تعداد و يا كيفيت كار در درجهء اول قرار دارند .\r\nدر اين كتاب من فهرستى از نام و تأليفات ايشان را ذكر مىكنم « 1 » تا خواننده آگاه شود كه براى تحصيل اطلاعات مورد علاقه دربارهء ادوار يا اشخاص به چه منابعى رجوع نمايد . اگر من نيز در شمار اين حضرات قرار گيرم از آن جهت نيست كه قصد دارم پا در كفش ايشان بگذارم ، بلكه خدمت آنها را تكميل كنم و حتى الامكان هم از تكرار آنچه ديگران به وجهى نيكو گفته‌اند اجتناب خواهم كرد چون معتقدم مراجعه به منابع اصلى در صورتى كه مقدور باشد ترجيح بسيار دارد ، ولى اين كار نيز از عهدهء من ساخته است كه پاره‌اى از اشتباهات ايشان را اصلاح كنم و با بسط و شرح مطالب تا زمان حاضر در حدود امكان بر قدر و فايدهء سخنان آنها بيفزايم .\r\n\r\n\r\n","description":"","footnote":"\r\n( 1 ) - رجوع شود به فصل پيش‌گفتار . م .\r\n","page_name":" 211 ","page_number":227},
  {"content":"\r\n\r\nدر واقع استقرار نمايندگى انگلستان در مشهد خود مبدأ دورهء جديدى از تاريخ اين شهر بشمار مىرود .\r\n\r\nتاريخ -\r\nمن ذيلا رئوس مطالب را دربارهء اين شهر مقدس اجمالا شرح مىدهم . نامش مشهد است ( يعنى شهادتگاه ) « 1 » بايد اين نكته را خاطرنشان ساخت كه در قرن نهم ميلادى نعش حضرت امام رضا امام هشتم فرزند امام موسى را كه از اعاظم مقدسان بوده است در اينجا دفن كرده‌اند .\r\nبه موجب رواياتى كه شايد صحت آن قطعى نباشد امام رضا كه در طوس مىزيست و آن در پانزده ميلى شهر فعلى مشهد واقع است در اثر تحريك و حسادت مأمون فرزند هارون الرشيد معروف كه در مرو اقامت داشت به امر خليفه با انگور زهرآلود مسموم گرديد . قول ديگر حاكى است كه حضرت رضا در اثر مرگ طبيعى و يا نظاير آن‌كه در طوس قرن نهم امكان وقوع داشته وفات يافته است .\r\nدرهرحال امام شهيد را در برجى در دهكدهء مجاور آنجا به نام سناباد مدفون كردند . از تصادفهاى عجيب كه با اين موضوع جنايت بىتناسب نيست قبر پدر خليفه يعنى هارون الرشيد نيز در همانجاست . سناباد رفته‌رفته مورد توجه مؤمنان واقع و زيارتگاه شده است . ابن بطوطه كه در سال 1330 ميلادى در آنجا بوده مىنويسد كه حرم امام وجود داشته و خيلى محل احترام بوده است . « 2 »\r\nدر سال 1404 ميلادى دون روى گنزالس دىكلاويخو سفير اسپانيا كه به دربار تيمور در سمرقند ميرفته از مشهد عبور نمود و شرحى راجع به آنجا باقى\r\n\r\n\r\n","description":"","footnote":"\r\n( 1 ) - مشهد اسم مكان از مصدر شهادت است .\r\n( 2 ) - وى مىگويد : « مشهد الرضا شهرى است بزرگ و پرجمعيت و داراى ميوهء فراوان .\r\nبر مزار امام گنبد بزرگى است با ضريح مزين به پارچهء ابريشمين و شمعدانهاى زرين . زير گنبد مقابل مزار امام رضا قبر خليفه هارون الرشيد قرار گرفته كه بر آن پيوسته شمع‌هاى روشن مىنهند ( اين كار را اهل تسنن مىكردند - مترجم ) ولى هنگامى كه پيروان امام رضا به قصد زيارت وارد مىشوند لگدى بر قبر رشيد مىزنند و همه دعا و نياز خود را به مزار امام رضا نثار مىكنند » از اين شرح استنباط مىشود كه مشهد در قرن چهارم متساويا زيارتگاه اهل شيعه و سنت بوده است .\r\n","page_name":" 212 ","page_number":228},
  {"content":"\r\n\r\nگذاشت « 1 » . شاهرخ جوان‌ترين فرزند تيمور آرامگاه امام را نيك بياراست و همسرش گوهرشاد در جوار حرم مسجدى بنا نهاد .\r\nبا تأسيس پادشاهى خاندان صفوى در آغاز قرن شانزدهم است كه مشهد به صورت فعلى شهرت جهانى يافته است از لحاظ صفويه كه مذهب شيعه را آئين ملى قرار داده بودند و صاحبان جديد تخت‌وتاج ايران بودند ضرورت فراوان داشت كه راه سفر و خروج سرمايه را از جانب مكه به سوى مشهد برگردانند و آنجا را محل توجه و زيارتگاه كليهء اهل تشيع قرار دهند همچنانكه يربعام « 2 » غارهاى زرين را در دان و بيت ايل ( خانه خدا ) « 3 » برپا ساخته بود كه توجه زائران يهود را از بيت المقدس منحرف سازد ، به همين نحو شاه اسماعيل و شاه طهماسب و شاه عباس بارگاه امام رضا را از شكوه و ثروت سرشار نمودند و خود نيز به زيارت آنجا رفته و گاهى در مشهد اقامت مىكردند . « 4 » و آن را به صورت كعبهء عالم ايرانى درآوردند . هرچند كه آنجا به‌هيچ‌وجه از جملهء بارگاه‌هاى درجه اول جهان شيعه نيست ، زيراكه حضرت على داماد پيغمبر كه بنابر طريقت شيعه جانشين بلافصل او و مولاى متقيان است و فرزندش امام حسين شهيد از لحاظ حرمت حتى بر امام رضا رجحان دارند .\r\nازاين‌رو مزار آنها در نجف يا مشهد حضرت على و كربلا نزديك فرات از بارگاه امام رضا در مشهد شأن والاترى دارند ، ولى نجف و كربلا هردو در قلمرو عثمانى واقع شده‌اند كه بيگانه‌اند و دور از آئين وطن‌پرستى زايرين است كه در ضمن نثار علاقه و ايمان خويش در آن اماكن مقدس از اين عشق و علاقه هم بىتاب نباشند كه دعاهاى خود را در سرزمين ايران نثار كانون مذهبى آنجا ننمايند و ضريح\r\n\r\n\r\n","description":"","footnote":"\r\n( 1 ) - حضرت رضا در حرمى بزرگ و مقبره‌اى وسيع مدفون است كه با بافته‌هاى سيمين پوشيده شده و به مناسبت مزار امام اين شهر همواره پر از زايرين است و هر سال عده‌اى از ايشان به آنجا مىآيند .\r\n« در ورود به مشهد زوار پياده مىشوند و خاك مىبوسند و مىپندارند كه به ارض مقدس رسيده‌اند . »\r\n( 2 ) -  Jeroboam \r\n( 3 ) -  Bethel , Dan \r\n( 4 ) - مىگويند شاه عباس براى ابراز علاقهء شخصى به اتفاق نديمان يك‌بار از اصفهان تا مشهد پياده رفته و منجم‌باشى دربارى آن مسافت را با نخ اندازه‌گيرى و جمع آن را 199 فرسخ و جزئى قلمداد كرده است .\r\n","page_name":" 213 ","page_number":229},
  {"content":"\r\n\r\nمطهر امام رضا را نبوسند « 1 » . ولى در نتيجهء وضع جغرافيائى و مجاورت بسيار با مرز توران ، مشهد پيوسته در معرض تاخت‌وتاز و تهاجم بوده و مثل ديگر شهرهاى سرحدى خراسان تاريخ آشفته و پرماجرا داشته است .\r\nدر زمان پادشاهى شاه عباس ( 1587 ميلادى ) مشهد يك بار از ناحيهء ازبكها تسخير گرديده و در موقع حملهء محمود افغان صدمهء بسيار ديده است ، ولى در عهد نادر شاه فاتح با وجود آنكه وى بعد از احراز مقام شاهى سعى نمود مذهب شيعه را مطرود سازد « 2 » باز رونق و آبادانى آن تجديد گرديد ، زيراكه نادر غالبا در مشهد اقامت مىنمود و به تعمير بارگاه امام رضا و آراستگى آن پرداخت و براى خود و پسرش كه بعدا بواسطهء حسادت او را كور كرد قبرى ساخته بود .\r\nپس از مرگ نادر مشهد در دست نوادهء كور او شاهرخ باقى ماند و در زمان حكومت سست‌بنيادش بواسطهء تاخت‌وتاز سالانهء ازبكها جمعيت آنجا از 60 هزار به 20 هزار تقليل يافت تا در خاتمه قرن مزبور آقا محمد خان قاجار با قساوت بسيار شاهرخ را زجركش كرد . در قرن حاضر هم مشهد چندين دفعه بر ضد حكومت مركزى شورش نمود ، بيشتر از آن جهت كه اين شهر نسبت به خاندان قاجار تنفر و انزجار داشت و بيش از يك‌بار هم دولت به لشكركشى در آن حدود ناچار گرديد ، ولى اينك در رديف ساير نقاط ايران در يد اقتدار ناصر الدين شاه تابع و تسليم است .\r\n\r\nاندازه و نقشهء شهر -\r\nمشهد مانند شهرهاى ديگر نسبتا معتبر شرق با ديوار گلى محصور است و در فواصل معينى برج‌هاى گلى دارد ، ديوارها در قسمت تحتانى نه پا و در بالا چهار پا قطر داشته و بعلاوه سنگرى كه يك پا ضخامت آن بوده و فعلا\r\n\r\n\r\n","description":"","footnote":"\r\n( 1 ) - من از سادات شيعه در كربلا پرسيدم كه از لحاظ آنها اهميت اماكن مقدس مذهبى بر چه پايه است كه بشرح ذيل جواب دادند : 1 - مكه 2 - مدينه 3 - نجف 4 - كربلا 5 - كاظمين 6 - مشهد 7 - سامره در كنار دجله 8 - قم . هر شيعهء ايرانى بعد از كربلا مشهد را قرار مىدهد . زائران حج صاحب عنوان حاجى و زائران كربلا و مشهد ، كربلائى و مشهدى مىشوند .\r\n( 2 ) - نقشهء ترويج مذهب تسنن بوسيلهء نادر شاه از لحاظ سياسى بود وى مىخواست بدان وسيله مسلمانهاى جهان را از تبريز تا دهلى زير لواى فرمانرواى واحدى جمع كند .\r\n","page_name":" 214 ","page_number":230},
  {"content":"\r\n\r\nبه كلى خراب است . سابقا در پائين سنگرها گودال بود و با سنگرهاى كوتاه‌ترى كه در پيش‌رفتگى ديوار خارجى ساخته بودند و خندق عريضى هم بعد از آن بود ، اما عادت اهمال و سهل‌انگارى ، اين بناهاى مختص آن ديار را نيز به ويرانه مبدل ساخته و در خيلى از جاها تشخيص آنها دور از امكان است .\r\nمحيط ديوارها را به تفاوت از چهار و چهار و نيم تا شش ميل گفته‌اند ، اما بواسطهء وضع آشفته‌اى كه دارند اندازه‌گيرى بسيار دشوار است « 1 » . اين ديوارها پنج دروازه دارد 1 - بالا خيابان 2 - پائين خيابان - اين دو خيابان در دو انتهاى معبر اصلى واقع شده‌اند - 3 - دروازهء نوغان 4 - عيدگاه 5 - سراب .\r\nارگ شهر كه مشاهداتم را راجع به آن در اينجا بيان مىكنم نزديك ديوار جنوب غربى است .\r\n\r\nخيابان -\r\nچيز عمدهء ديگرى كه علاوه‌بر عمارات مقدس در مشهد هست كه در فكر ايرانيها قرب و منزلت بسيار دارد و آنجا را از ساير شهرهاى شرقى ممتاز مىسازد وجود خيابانى مستقيم است كه درازى آن تقريبا يك ميل و سه چهارم ميل است و شمال غربى شهر را به جنوب شرقى مربوط مىكند و فقط در وسط بواسطهء چهار بناى مقدس كه خيلى قابل ملاحظه‌اند قطع مىشود .\r\nآنجا خيابان ( يا بولوار ) نام دارد و در نظر اهل شرق عين شانزه‌ليزه باشكوه و جلال مىنمايد . در ميان آن كانالى هست و يا چنان كه مىتوان ناميد گودال كثيفى است با لبهء آجرى كه عرض آن دوازده پا است و پل‌هاى سست براى عبور اهالى ساخته و الوارى بر روى آن نهاده‌اند .\r\nمىگويند كه لبهء كانال و كف خيابان و پل‌ها در سابق با سنگ ساخته شده بود . آب اين كانال ، هم براى آشاميدن و هم مصرف شستشو و هم رختشوئى است\r\n\r\n\r\n","description":"","footnote":"\r\n( 1 ) - نقشهء مك‌گرگور ( در جلد اول كتاب او ) كه سرهنگ دولماژ آن را تهيه كرده تنها نقشه‌ايست كه من اطلاع دارم و آن كاملا صحيح نيست . ايستويك كه گرداگرد ديوارها را سواره طى نموده و نقشهء شهر را شرح داده است گويا با اشتباه حيرت‌آورى مبدأ محيط را معكوس يعنى شمال را جنوب و مشرق را مغرب قلمداد كرده است .\r\n","page_name":" 215 ","page_number":231},
  {"content":"\r\n\r\nو گودال بمنزلهء مخزن لاشهء حيوانات و فاضلاب به كار مىرود . در دو سمت آن به صورت نامرتبى درخت چنار و توت و نارون و بيد كاشته‌اند . خيابان چاله‌هاى بسيار دارد كه بيشتر آنها از چندين سال پيش مانده و فراموش شده است « 1 » و در دو طرف درختان پياده‌رو و سپس دكان‌هاى بازار است كه بسيار جالب‌توجه است ، عرض سراسر خيابان تقريبا هشتاد پاست .\r\nخيابان در ساعات پرمشغلهء روز بقدرى جمعيت دارد كه انسان اگر سوار هم باشد فقط با سرعت پياده‌ها مىتواند عبور كند ، اگرچه يك نفر هم از جلو راه باز كند و چنين به نظر مىرسد كه همگى باهم جيغ و فرياد مىكشند . مردم از هر طبقه و دسته و ملتى مخلوطاند در يك طرف قيافهء باوقار ملا كه عمامهء سفيد بر سر دارد و درويش كه از فرقهء ديگر است و بازرگان تنومند و زوار با چهرهء فرسوده از رنج سفر و لباس مندرس و سيد مغرور با عمامهء سبز و سنى ترسو كه جرأت نموده است به كانون دشمن قدم بگذارد ، افغانهاى سياه چهره و اوزبكهاى خوش‌قيافه و عرب‌هاى ثروتمند و بومىهاى بىتمدن و تجار هندى و زاهدان قفقازى و ترك و تاتار و مغول و تاجيك و خلاصهء كلام مردمى از هر رنگ و نژاد شرق كه به زبان‌هاى متعدد و مختلف حرف مىزنند .\r\nكانولى و فريه و وامبرى و اودونوان بقدرى راجع به اين عدهء انبوه درهم و برهم خيابان شرح و بسط وافى داده‌اند كه من قصد رقابت با ايشان را ندارم شايد تازه‌ترين اقدام كه در زمان من در خيابان مىشده است نصب تيرهاى چراغ در فاصله‌هاى پنجاه مترى از طرف والى خراسان بوده است .\r\n\r\nگذرى به قبرستان شهر -\r\nبعد از خيابان وارد كوچه و پس‌كوچه‌هاى پرپيچ و خم معمولى مىشويم و در ميان ديوارهاى گلى راه خود را دنبال مىكنيم و به گوشه - هاى عجيبى برمىخوريم كه بن‌بست مىنمايد اما گاهى به ته بازار و زمانى به ميدان باز كه انبار زباله و آشغال است منتهى مىشود .\r\nخانهء ثروتمندان با ديوار بلند محصور شده و طبقهء فقير در آلونك‌هائى زندگى\r\n\r\n\r\n","description":"","footnote":"\r\n( 1 ) - يكى از نويسندگان گفته است كه در خيابان اصلا نخل كاشته بودند ، ولى اين مطلب به نظر من باوركردنى نيست اودونوان سخت اشتباه كرده بود كه نوشت عرض خيابان 200 پاست .\r\n","page_name":" 216 ","page_number":232},
  {"content":"\r\n\r\nمىكنند كه درب كوتاهى دارد و گاهى ارتفاع آن از سطح خيابان هم پايين‌تر است سپس ناگهان به محوطهء وسيعى وارد مىشويم كه در كف آن برآمدگىهاى نامرتبى هست كه قطعه سنگى روى آن‌ها جلب توجه مىكند .\r\nاين يكى از قبرستانهائى است كه اهل دين براى قطعهء كوچكى از آن مبلغ سرشارى مىپردازند و اجسادى را كه گاهى از صدها فرسخ آورده‌اند در آنجا به خاك مىسپارند .\r\nدر همان نزديكى سنگ‌تراشان مشغول تراش سنگ‌هاى زبر و خشن هستند كه از اطراف وارد مىكنند و بر آن آياتى از قرآن يا يادبودهائى راجع به شخص متوفى و يا مختصرى از شرح حال او را منقور مىسازند و هيچ قبرى هم دائمى نيست و نعشى نيست كه قابل انتقال نباشد چون تأمين درآمد بارگاه امام و همچنين وسعت محدود آنجا ايجاب مىكند كه به محض اينكه قبرى كهنه شود و فروريزد نعش تازه‌اى در همانجا دفن كنند و گاهى نيز روى قبرها سايبان سفيد كوچكى ديده مىشود كه در زير آن ملاهائى از طرف دوستان و منسوبان براى آمرزش روح اموات دعا و قرآن مىخوانند .\r\n\r\nبهدارى مشهد -\r\nبا وجود كثرت اين قبرستانها كه در نگاهدارى آنها هيچ - گونه قواعد بهداشتى مطلقا رعايت نمىشود با وجود ازدحام جمعيت كه همواره در اين شهرند و حوض‌هاى متعدد و كثيفى كه دارد باز حد متوسط بهدارى آنجا از بسيارى از شهرهاى ايران بالاتر است و با آنكه با تهران عرض جغرافيائى واحدى دارد پست‌ترين ناحيهء آن ( 3100 پا در مقابل 3800 پا ) حد واسط درجهء گرما پايين‌تر و ميزان تلفات جانى هم كمتر است .\r\nخانيكف اين مصونيت آن را به وضع جغرافيائى اين شهر كه بر شيب كوهستانى واقع شده است نسبت مىدهد كه مانع نفوذ بادهاى خفقان‌آور صحراست . آب مشهد آلوده و براى شرب زيان‌آور است ، زيراكه داراى مواد آهكى و رسوبى است .\r\n\r\n","description":"","footnote":"","page_name":" 217 ","page_number":233},
  {"content":"\r\n\r\nمن شبى تيغ صورت‌تراشى خود را در جام آب گذاشتم صبح روز بعد مثل پوكهء فشنگ سياه شده بود .\r\n\r\nبرج‌هاى بادگير و اطاق نگهبان -\r\nبر روى بام‌ها بادگيرها جالب‌توجه است و آن در شهرهاى ساحلى خليج فارس هم زياد ديده مىشود . اصولى كه در ساختن آن رعايت مىشود اين است كه برج چهارگوش بلندى روى بام مىسازند كه سقف آن پوشيده است ، ولى از چهار طرف روزنه دارد كه از آنها هوا داخل و به اطاق پايين كه اهل خانه در فصل گرما سكونت دارند وارد مىشود و بدين وسيله در آنجا هواى خنك دائمى هست در نقاط گرم‌تر در جنوب به جاى اطاق سرداب دارند .\r\nيك اختصاص برجستهء ديگر مشهد تعداد زياد قراولخانه است كه در سراسر شهر پراكنده است و در آن دسته‌هاى نگهبانى از لشكر پياده آماده‌اند .\r\nاين بناها برحسب معمول شامل يك رواق كوتاه با اطاق قراول در عقب آن است .\r\nتفنگ‌ها كه معمولا سرپر است در جلو قراولخانه رديف گذاشته شده و همين كه مسافرى اروپائى از آنجا عبور كند سربازى وارفته در جامهء آبىرنگ با كلاه پوستى جقه‌دار كه ظاهرا در داخل اطاق در حال استراحت بوده زود برمىخيزد و با صداى تغ‌تغ مخصوص يكى از اين تفنگها را برمىدارد و پيش‌فنگ مىكند سپس آن را به جاى خود مىگذارد و باز به استراحت مىپردازد .\r\n\r\nبناهاى مقدس -\r\nمك‌گرگور در سال 1875 درست خاطرنشان ساخت كه آثار كمى در اين شهر هست كه مايهء ترغيب سفر به آنجا شود و يا اگر توفيق سفر دست داد اقامتى طولانى را ايجاب نمايد . فقط يك بناى بسيار ديدنى هست و آن بارگاه امام رضا است كه آن را نيز اروپائيان اجازهء تماشا ندارند مگر با احتمال خطر كه منافى احتياط و دورانديشى است و به راستى كه موجب نهايت برآشفتگى است كه انسان از راه خيابان پيش مىرود و ناگهان راه را بوسيلهء طاقى مسدود مىيابد كه در وسط ديوارى است كه گرداگرد بناهاى مقدس را محصور و آن را\r\n\r\n","description":"","footnote":"","page_name":" 218 ","page_number":234},
  {"content":"\r\n\r\nاز نظر عيسويان با همان صلابتى مستور ساخته است كه ريسمان آرون بين زندگان و اموات حايل است . ولى از توضيحاتى كه بعضى از اروپائيان كه آنجا را ديده‌اند باقى گذاشته و با شرحى كه خود مسلمين دربارهء آن نوشته‌اند و گفته‌اند مىتوانيم نظريهء صحيحى راجع به آن اتخاذ كنيم .\r\n\r\n1 - بست -\r\nوصل به طاق‌نما كه ساعتى هم اروپائى در بالاى آن نصب شده است تا صد متر يا بيشتر راهرو از ميان بازار پرازدحامى تا دروازهء مسجد امتداد دارد . در اين فاصله محدود حداكثر جمعيت گرد آمده‌اند و چنين مىنمايد كه حد اعلاى خريد و فروش هم اينجا در جريان است . زوارى كه در داخل اين محوطه اقامت دارند مىتوانند تمام وسايل زندگانى را در همانجا خريدارى كنند . بعلاوه سوغات سفر هم از هر سو نظرشان را جلب مىكند از قبيل مصنوعات خود مشهد و اسباب دعا و جواهرات كم‌بها و فيروزه كه عباراتى از قرآن بر آن حك شده است ، اما عمده‌ترين اختصاص كه راجع به اين محوطهء متوازى الاضلاع هست آن است كه جزو آستانه است و خاكش مقدس محسوب مىشود ، ازاين‌رو پناهگاهى غيرقابل تجاوز يا بست براى هر فرد خلاف‌كارى است كه بتواند به آن حريم داخل شود .\r\nبعضى از نويسندگان نقل كرده‌اند كه حتى عيسويان و يهوديان و گبرها نيز مىتوانند با همين قصد از آن استفاده نمايند ، اما ديگران اين مطلب را انكار دارند ولى براى هر مسلمانى كه مورد تعقيب باشد نقطهء مصونى است و از آن پناهگاه مىتواند با تعقيب‌كنندگان مذاكره و راجع به ميزان تنخواه در صورتى كه از آن‌جا قصد خروج داشته باشد توافق حاصل كند « 1 » .\r\n\r\n\r\n","description":"","footnote":"\r\n( 1 ) - در ايران بست‌نشينى با آنكه دليلش معلوم نيست ظاهرا در سه محل مقدور است .\r\nاول در بناهاى مقدس يا مساجد ( نظير هلال محراب سايبان يهود ) دوم در اصطبل‌ها و بر دم اسبهاى ارباب يا سلطان يا افراد خانوادهء سلطنتى . سوم در جوار توپخانه مانند ميدان توپخانهء تهران بخصوص دربر گرفتن توپ بزرگى كه در بيرون قصر است . شاردن ( چاپ لانگله جلد هفتم ) مىنويسد كه در قرن پيش بست در مزار مقدسان بزرگ و دروازه قصر همايون در اصفهان و در آشپزخانه و اصطبل پادشاه هم مرسوم بوده است . انتخاب اصطبل شاه براى پناهگاه خاص شايد بمناسبت توجه سرشارى بود كه در آن سرزمين انواع اسبهاى اصيل و سواركاران ماهر به اين قسمت از دستگاه سلطنتى مبذول مىداشتند\r\n","page_name":" 219 ","page_number":235},
  {"content":"\r\n\r\nفكر بست نشستن البته با ساختمان دماغى شرقى بىتناسب نيست و اين امر نبايد مايهء تعجب حقارت‌آميز خوانندهء انگليسى شود ، زيراكه در كشور و پايتخت خود ما هم پناهگاه مشابهى براى وام‌داران در محلهء الساشيا « 1 » بين پل برادران سياه‌پوست « 2 » و ساختمان عدليه هست كه مبناى مذهبى داشته و روزگارى حريم افراد دومىنيكن يا برادران سياه‌پوست بوده است محوطهء بست بىشك و شبهه جزو آستانهء امام است و هرگاه حيوانى درون آن پا بگذارد بىدرنگ به دست متوليان مصادره مىشود .\r\n\r\n2 - صحن -\r\nدر انتهاى بازار بست طاق رفيعى است كه از ديواره‌هاى طرفين بلندتر است و به صحن يا حياط اصلى ابنيهء مقدس منتهى مىگردد و آن محوطه شريفى است به شكل مستطيل به ابعاد 150 در 75 يا رد و در آن سنگ قبور درگذشتگان ثروتمند ديده مىشود . همان كسانى كه قدرت مالى كافى براى خريدن چنين نقطهء ممتازى داشته‌اند . در اطراف اين حياط غرفه‌هائى دو طبقه و در مركز آن ساختمانى هشت - گوشهء كوچك ( سقاخانه ) هست كه بام طلائى دارد و حفاظ چشمه‌ايست كه از كانال اصلى مىآيد با مجرائى سنگى كه شاه عباس بانى آن بوده است ، آب اين چشمه براى وضو گرفتن زائرين در هنگام ورود است .\r\n\r\n\r\n","description":"","footnote":"\r\n- در ايران مثلى هست كه مىگويند هركس به حرمت پناهگاه اسبى تخطى كند هيچ وقت اين اسب‌سوار خود را در جنگ به پيروزى نمىرساند . ملكم در تاريخ خود جلد دوم به يك نسخهء خطى فارسى استناد كرده است كه تمام بدبختىهاى نادر ميرزا نوادهء نادر شاه از آن ناشى شده بوده است كه يكى از افراد فرارى را كه به اصطبل شاهى پناه آورده بود به قتل رسانيد .\r\nدر آن نسخهء خطى اين مطالب جالب‌توجه هم مندرج بوده است : پادشاه يا اربابى كه مجرمى به اصطبل او پناهنده مىشود بايد تا وقتى كه متهم آنجاست شام و ناهارش را بدهد مىتوان او را قبل از ورود يا بعد از خروج از آنجا نابود كرد ، ولى غلامى كه ارباب خود را كشته باشد تا موقعى كه در پناهگاه است نمىتوان به او دست زد . محل مصون جوار كله اسب است و اگر سر اسب در فضاى آزاد به افسار بند شده باشد مرد پناهنده بايد كلگى اسب را در دست بگيرد . بعدها دم اسب با وجود خطر بيشترى كه در بردارد به همان اندازهء سر وسيلهء پناهندگى قرار گرفت .\r\n( 1 ) -  Alsatia \r\n( 2 ) -  Black Friars \r\n","page_name":" 220 ","page_number":236},
  {"content":"\r\n\r\nچهار سمت ديوارها بين شاه‌نشين و فراز آن با كاشىهائى آبى پوشيده شده و در ميان هريك از آنها ايوان عظيم با طاق رفيعى است به شكل مربع مستطيل كه مختص ساختمان سبك معمارى اسلامى در آسياى مركزى است . اين طاقها با كاشىهاى بزرگ آرايش يافته و آيات قرآن با خط كوفى بر آن منقوش است . در ايوان جنوبى كتيبه‌اى هست حاكى از اينكه شاه عباس ثانى در سنهء 1059 ه . ق . آن را ساخته و خطوط كوفى ايوانهاى ديگر بنابر منبع خبر مشابه‌اى در سال 1262 ه . ق .\r\nاضافه شده است . در رأس ايوان غربى غرفه‌ايست كه ايستويك بدون مطالعهء كافى اظهار داشته است كه از جنس عاج است و مؤذن از آنجا اهل نماز را به عبادت فرامىخواند . از ايوان شرقى به زيارتگاه اصلى وارد مىشوند و اختصاص عمده آن اين است كه قسمت فوقانىاش روكش طلا دارد و كتيبهء بالاى آن حاكى است كه در عهد شاه سلطان حسين در سال 1085 ه . ق . به اتمام رسيده است .\r\nاشعار ديگر ناظر بر اين است كه آن را نادر شاه در سال 1145 ه . ق . با طلا كه از هندوستان و مغول كبير « 1 » به غنيمت آورده بود مطلا ساخت . صحن داراى دو مناره است كه بنابر كتيبه‌ها و مطابق آنچه خودم از بام بازار واقع در درون بست ديدم به نظر نمىرسد كه نسبت به دروازهء اصلى وضع يكسان و همانند داشته باشند .\r\nمناره قديمىتر كه شاه عباس يا شاه طهماسب ساخته بر بالاى خود مزار امام واقع است . وقتى كه در سال 1834 فريزر در سفر دوم خود در آنجا بود اين مناره بقدرى تكان خورده و يا لطمه ديده بود كه از بيم خطر سقوط آن را فرو ريختند و دوباره ساختند . مناره دوم را كه بزرگتر است نادر شاه ساخته و از عقب دروازهء مقابل بالا رفته است . قسمت فوقانى اين مناره‌ها از صفحات برنجى مطلا پوشيده شده و غرفه‌اى قفس‌مانند كه سبك متداول ايرانى است بر آن واقع گرديده و هنگامى كه خورشيد تابان است از دور چون ستونى از آتش مىنمايد .\r\n\r\n\r\n","description":"","footnote":"\r\n( 1 ) - منظور محمد شاه گوركانى پادشاه هند است كه از نادر شاه شكست يافت . م .\r\n","page_name":" 221 ","page_number":237},
  {"content":"\r\n\r\n\r\n3 - حرم امام رضا ( ع ) -\r\nاكنون به عالىترين مايهء مباهات سراسر آستانه يعنى حرم و مزار امام جاويدان مىرسيم . من كلمهء « جاويدان » را با تأمل به كار مىبرم ، از اين لحاظ كه بارگاه امام و آن دستگاه وسيع حاكى است كه حضرت امام - رضا ( ع ) وجودى ابدى است و به استدعاى زائرينش پاسخ‌هاى اعجازآميز مىدهد و « حضرت « 1 » » به‌طورى كه خطاب مىشود ميزبان همهء مهمانان خويش است و نه تنها غذاى جسمانى ايشان را تا وقتى كه در قلمرو او به سر مىبرند اعطاء مىنمايد ، بلكه دعاهاى آن‌ها را نيز اجابت مىفرمايد و نيازهاى باطنى ايشان را برآورده مىسازد .\r\nهريك از زوار مىتواند با حضرت رازونياز كند و صدقات خود را به خدام بدهد و انتظار برآورد حاجات و معجزاتى داشته باشد . گاهى همه‌جا را شايعه فرا - مىگيرد كه حضرت معجزه‌اى كرده است به اين معنى كه افليجى به راه افتاده و كورى بينا شده و معجزات ديگرى از اين قبيل از منبع فياض امام وقوع يافته است « 2 » .\r\nدر صحن اطراف مزار و بر كف مرمرى آن قالى گسترده‌اند و در بالاى آن در ارتفاع هفتاد و هفت پا گنبد اصلى تعبيه شده است كه شكوه بسيار به آن مكان مى - دهد . قسمت بيرونى آن مطلاست « 3 » زاير تازه‌وارد با ديدن آن متوجه مىشود كه به نقطهء مقدس قدم نهاده است و چشمان فرسوده‌اش از نور شادى مىدرخشد .\r\n\r\n\r\n","description":"","footnote":"\r\n( 1 ) - در اين‌جا نويسنده براى « حضرت » معادل عنوان انگليسى  « His Highness »  آورده است . م\r\n( 2 ) - اين كار تازگى ندارد چون دويست سال پيش نيز سياح فرانسوى بابا سن‌سون موضوع را تعريف و بىپروا عين داستان را تجزيه و تحليل نموده و نيز گفته است كه شاه عباس با تمهيد چند معجزهء ساختگى بر شهرت آنجا افزوده است و براى مزار امام رضا ( ع ) قدرت و منزلت فراوان قائل بوده است .\r\nبسيارى از ايرانيان سرشناس وصيت كرده‌اند كه در حرم حضرت مدفون شوند و متروكات بسيار گرانبها وقف آنجا مىشود .\r\nنادر شاه معجزه‌هاى ساختگى را بسيار زشت مىشمرده ( رجوع شود به كتاب تاريخ ايران تأليف سرجان ملكم ) .\r\n( 3 ) - شرح جالب‌توجهى در سفرنامهء شاردن ديده مىشود كه خود او در دورهء پادشاهى شاه سليمان در اصفهان بود ( 1672 ) و به زرگرخانهء شاهى رفت تا شاهد ساختن صفحات مطلاى گنبد باشد كه در همان اوان بواسطهء زلزله خراب شده بود . وى مىگويد كه اين صفحات برنجى بود نه مسى به اندازهء ده اينچ عرض و 16 اينچ طول و ضخامتش دو برابر سكهء دو كرونى انگليسى است .\r\nدر زير آن دو ميلهء 3 اينچ پهنا كه بطور متقاطع با ساروج زير آن الصاق شده بود و به جاى ميله‌ها آهنى براى استحكام كاشىها به كار مىرفته . قسمت رو مطلا و به قدرى ضخيم بود كه يك‌پارچه طلا مىنمود و هر كاشى سه دوكا وزن داشت و يك چهارم آن از طلا بود .\r\n","page_name":" 222 ","page_number":238},
  {"content":"\r\n\r\nديوارهاى حرم با كاشىهاى مرقع آراسته شده است و روى آن‌ها را نيز با خط درشت نسخ نوشته‌اند . زمزمهء صداها سراسر بنا را فرامىگيرد ، زيراكه خدام امام با صداى رسا تلاوت قرآن مىنمايند و سادات دعا مىخوانند و ملاهاى آزمند به تازه‌واردها خدمت خويش را عرضه مىدارند . در چنين وضع و حالى وجد و شادمانى زوار حد و حصرى ندارد ، زيراكه بعد از ماهها رنج و حرمان در محيط و سامانى كه پاك خشك و خالى بود اينك سنگ‌هاى مرمر حرم و كاشىكارى عالى و نقره و طلا و جواهرات و هداياى گرانبهاى آستانه چشمانش را خيره مىسازد . وامبرى كه شخصا آنجا را ديده است مىنويسد : بارگاه امام ( ع ) كه از داخل و خارج طلاپوش است و بىچون و چرا غنىترين مزار در سراسر جهان اسلامى است هرچند كه از اوان ساختمان تاكنون چندين بار غارت شده است « 1 » گنبدها و برج‌ها و قسمت‌هاى مزين داخلى هنوز گنجينه سرشارى دربر دارند . بر ديوارها جواهراتى ناياب نصب گرديده از يك طرف جقهء الماس و شمشير و سپرى جواهرنشان هست و همچنين دست‌بندهاى قيمتى قديمى و چهل چراغ‌هاى بزرگ و گردن‌بندهاى بسيار ذىقيمت .\r\nزاير زاهد در حين ورود سر خضوع و طاعت تا زمين فرود مىآورد پيش از آنكه به ضريح دسترسى يابد .\r\n\r\nضريح امام ( ع ) « 2 » -\r\nدر دوره‌هاى مختلف مقبرهء امام رضا ( ع ) ضريح طلا يا نقره و يا فلزى داشته است ضريح طلا مربوط به زمان شاه طهماسب بوده ، ولى نوادهء نادر شاه مقدارى از آن را به يغما برده ضريح فلزى را خود نادر شاه اهداء كرده\r\n\r\n\r\n","description":"","footnote":"\r\n( 1 ) - چند تن كه مىبايستى خود بيشتر از ديگران حافظ بارگاه امام باشند در ربودن قسمتى از اموال آستانه كوشيده‌اند و بدترين ايشان فرزند شاهرخ نابينا نوادهء نادر شاه بود كه خود او در بزرگداشت و آراستن آن كوشش فراوان داشت و از تصاحب اشياء قيمتى دريغ ننمودند . نصر اللّه ميرزا به ضريح مطلا دستبرد زد و نادر ميرزا قبهء طلائى بزرگ را كه 420 پوند ( هر پوند مساوى 59 / 453 گرم است . م . ) وزن داشت از سر گنبد غارت كرد و هردو برادر بىپروا چراغ‌ها و فرشها و بسا چيزهاى ديگر را از درون حرم ربودند .\r\n( 2 ) - نويسنده اشتباها پيغمبر  « Prophet »  نوشته است . م .\r\n","page_name":" 223 ","page_number":239},
  {"content":"\r\n\r\nاست . مقبره سه در دارد ، يكى نقره‌اى ديگرى با روپوش طلا و جواهرنشان كه هديهء فتحعلى شاه است .\r\nسوم با فرشى پوشيده شده است كه بر آن مرواريد دوخته‌اند . در گرداگرد ضريح لوحه‌هاى چوبى و نقره‌اى حاوى زيارت‌نامه و كتيبه است و پيرامون هريك چند تن يا خود به خواندن دعا مشغول‌اند يا آنكه سردسته عده‌اى از زوار مىخواند تكرار مىكنند . و اين كار گاهى توأم با ندبه و زارى است و چنين مىنمايد كه زائرين سعى دارند به نحو اتم در آخرت مشمول آمرزش شوند و به راستى كه منظره‌اى و الا و ديدنى است كه چگونه اين فرزندان خام و خشن آسيا با نهايت اخلاص درهاى منبت‌كارى و سنگ‌فرش و بخصوص قفل بزرگ را كه بر در آن آويزان است مىبوسند . ملاها از هر سو در ميان زوار با زور و فشار راه مىجويند و دست از طلب برنمىدارند مگر آنكه مطلوب خود را به چنگ آورند . هنگامى كه مرد زاير در حال جذبه و شور رو به مزار اندك‌اندك به عقب گام برمىدارد و سرانجام از صحن خارج مىشود آن‌گاه صاحب عنوان قرين مباهات « مشهدى » شده است كه آن را در زير مهر نام و يا بر سنگ قبر خويش ثبت و درهرحال پيوسته اين عنوان را در جلو اسم خود قيد مىكند .\r\n\r\nمقبره‌هاى ديگر -\r\nبا وجد و حالى كه از زيارت مزار حضرت حاصل شده است شايد زوار ديگر التفات وافى براى ديدار گور هارون الرشيد معروف ندارند كه در همان نزديكى در مقبره‌اى سنگى است و شايد هم چندان به فكر قبر عباس ميرزا فرزند - فتحعلى شاه و جد پادشاه فعلى نخواهد افتاد كه در زير همان سقف مقدس واقع شده است و البته قبرهاى ديگر هم بعدا افزوده شده است كه اهميت چندانى ندارند و مىتوان از ذكر آنها درگذشت .\r\n\r\nاروپائيانى كه بارگاه امام رضا ( ع ) را ديده‌اند . -\r\nاكنون من به رفع اشتباه رايجى مىپردازم كه از لحاظ حفظ حقيقت بيانش ضرورت دارد . اين اشتباه را آقاى ايستويك در سال 1862 اساس نهاده همان موقعى كه مدعى شد كه وى يگانه اروپاييى بوده كه حرم را در مشهد ديده است و بدون ترديد تنها اروپاييى است\r\n\r\n","description":"","footnote":"","page_name":" 224 ","page_number":240},
  {"content":"\r\n\r\nكه به آنجا داخل شده و اين موضوع را دايرة المعارف بريتانيا با آب‌وتاب فراوان تكرار و درج نموده است چنان كه مىنويسد ( رجوع شود به شرح آن دربارهء مشهد ) ايستويك يگانه اروپائى است كه قبل از اودونوان كه تا صحن هم راه يافته بود به آنجا رفته است .\r\nاين هردو ادعا بىمورد است . پيش از دورهء ايستويك در سال 1822 فريزر به صحن و حتى حرم وارد شد و پس از آنكه بيش از يك‌بار به ديانت اسلام اعتراف و به جناب ملا وانمود كرد كه قبول اسلام نموده بود ( كه از شخصى مثل او خيلى بعيد بوده است ) اجازه يافت كه دو روز هم در يكى از حجره‌هاى فوقانى صحن اقامت و نقشه‌اى از وضع درونى آن تهيه كند . كانولى در 1830 تمام حجره‌هاى حرم را بازديد نموده و فقط از زيارت خود بارگاه بازمانده است و هرروز هم به صحن ميرفته و با آنكه او را شناخته بودند صدمه‌اى به وى نرسيده است .\r\nبرنز در سال 1834 در بازگشت از سفر بخارا به آستانه وارد شد و صلاح نديد كه جلوتر برود و حزم او بر حس كنجكاوىاش غلبه نمود . فريزر نيز همين كار را كرد و همچنين در مراجعت به مشهد در سال 1834 بعد از آنكه شهر بوسيلهء نيروى عباس ميرزا كه چند نفر افسر انگليسى در ميان آنها بودند اشغال شد او ملاحظه نمود كه درون صحن براى ورود همه اروپائيان آزاد بود ، ولى احتياج تام به تعمير داشت كه بعدا انجام دادند . همهء اين وقايع قبل از مسافرت ايستويك اتفاق افتاد اما با نهايت تعجب ملاحظه مىشود كه خود ايستويك داخل حرم يا صحن نشده است كه افراد محتاطتر از او قبلا رفته بودند . او را متولىباشى آستانه از در عقب به يكى از حجره‌هاى فوقانى كه در اطراف صحن است برد و از آنجا ناظر جريانات پايين شد .\r\nبعد ، دورهء اودونوان مىرسد و ملاحظه مىشود كه در سال 1863 وامبرى كه با اقدام شهامت‌آميزى در جامهء درويش به بخارا و سمرقند رفته بود به حرم و صحن راه يافت در همان كسوتى كه مدتى با موفقيت بر تن داشت . در همين موقع\r\n\r\n","description":"","footnote":"","page_name":" 225 ","page_number":241},
  {"content":"\r\n\r\nسرهنگ دولماج كه افسرى انگليسى در خدمت شاه بود « 1 » و كارخانهء باروت‌سازى حومهء مشهد را اداره مىكرد با التفات حسام السلطنه والى خراسان به قسمت‌هاى درونى راه يافت و سرانجام دربارهء اودونوان به سال 1880 ملاحظه مىشود كه به صحن وارد نشده بود و مدعى است كه از درگاه بيرونى به محوطهء چهارگوش نظرى انداخته بوده است .\r\nاين كارى درخشان بود كه گمان مىكنم درحال‌حاضر خطرى ندارد .\r\nيك فرد اروپائى كه بتواند خود را به محوطهء بست برساند بخصوص اگر از راهى غير از دو مدخل اصلى وارد شده باشد مىتواند بدون اشكال به دروازه‌هاى صحن برسد ، هرچند كه شايد مردم بر او خيره شوند يا او را تعقيب كنند و يا احاطه‌اش نمايند .\r\nاما با احتمال قوى مورد صدمه واقع نخواهد شد . ولى اگر به قسمتهاى صحن پا بگذارد قضيه كاملا فرق خواهد كرد و من در زمرهء كسانى هستم كه تصور مىكنند در اين مورد ممكن است تعصب شرقىها مايهء فتنه شود . نه تنها از نظر صلاح شخصى بلكه از لحاظ نام و نشان ملى خود كه ممكن است بواسطهء بازداشت لطمه‌دار شود براى هر بيگانه كار جنون‌آميزى است كه چنين اقدامى بكند .\r\nمرا از بالاى بام بازار تا حدودى جلو بردند كه گمان مىكنم درون بست بوده و از آنجا مىتوانستم اماكن مقدس را درست تماشا كنم و تا صد و بلكه هشتاد مترى مسجد گوهرشاد كه در جوار حرم حضرت است و موضوع گفتار بعدىام خواهد بود رسيده بودم . تنها وجه امتيازى كه مىتوانم براى خود برشمارم تا حدودى كه اطلاعات خودم حكم مىكند اين است كه اولين عضو پارلمان انگلستان بودم كه در چهارديوارى مشهد وارد شدم .\r\n\r\nمسجد گوهرشاد -\r\nدر اين مسجد در كنار حرم امام رضا و نسبت به آن اريب واقع شده است و مثل مسجد ديگر حياط وسيع و حجره‌هاى دو طبقه در اطراف دارد و ايوان‌هائى كه با كاشىهاى ساده مفروش است و مناره‌هاى گرد كاشىكارى دارد\r\n\r\n\r\n","description":"","footnote":"\r\n( 1 ) - سرهنگ ( سابقا دكتر ) دولماج كه در جنگ كريمه يكى از جراحان بود از آنجا به ايران رفت و به خدمت محمد شاه داخل شد ، سپس در تهران وفات يافت .\r\n","page_name":" 226 ","page_number":242},
  {"content":"\r\n\r\nدر بناى اصلى كتيبه‌اى حاكى است كه شاهرخ در سال 821 هجرى قمرى آن را ساخته و كتيبهء مشابهى در ايوان جنوبى ساختمان آن را به شاه سلطان حسين در سال 1087 ه . ق . نسبت مىدهد . فريزر كه آنجا را ديده بود نوشته است اين مسجد زيباترين و عالىترين مسجدى بود كه تا آن وقت در ايران ديده بوده . وامبرى راجع به طاق اصلى آن نوشته است :\r\n« مدتى طول كشيد تا توانستم اظهار نظر كنم كه اين مسجد عالىتر است يا دو مسجدى كه در سمرقند و هرات است و سبك واحدى دارند چون ترديدى نيست كه همه متعلق به دورهء شاهرخ‌اند و شايد هم بوسيلهء معمار واحدى ساخته شده باشند . شايد مدرسهء خاتون در سمرقند و مصلاى هرات آراسته‌تر و باشكوه‌تر باشد . اما خيال نمىكنم زيباتر باشند . »\r\nدر حال‌حاضر مسجد گوهرشاد از بيرون مصداق اين آوازه نيست با آنكه كاشىهاى آن بسيار ممتاز است و گنبدش از حرم امام رضا ( ع ) رفيع‌تر و با كاشى - هاى زمينه آبى و سبز و نارنجى مفروش گرديده است .\r\n\r\nبناهاى ديگر بست -\r\nدر مدخل و در كنار يكى از طاق‌هاى صحن بزرگ مدرسه‌اى براى طلاب علوم دينى است كه بانى آن ميرزا جعفر نام يكى از ايرانيانى است كه در هندوستان ثروت سرشار اندوخته بود و از لحاظ معمارى و تزئينات سومين بناى ممتاز مشهد و شبيه مساجد است و موقوفه‌اى نيز از جانب بانى آن هست كه خرج تحصيل پنجاه شصت نفر ملا مىشود . در آن محوطه متساوى الاضلاع مدرسه‌هاى ديگر و چند حياط و مسافرخانه و حمام و سفره‌خانهء بزرگى هست كه با خرج حضرت ، زوار تازه‌وارد اطعام مىشوند . هر تازه‌وارد سه روز حق اقامت مجانى دارد ( ميزان پخت برنج روزانه سى من است و مىگويند كه در آنجا روزانه 500 تا 600 نفر از مهمانان خوش‌اشتهاى امام اطعام مىشوند .\r\n\r\nكتابخانهء آستانه -\r\nاطلاعات ذيل را دربارهء كتابخانهء امام رضا ما به خانيكف كه دانشمند محقق درستكارى بوده است مديون مىباشيم . وى مىنويسد كه تاريخ بناى آن زودتر از زمان شاهرخ نيست قديم‌ترين نسخه‌اى كه در كتابخانه هست\r\n\r\n","description":"","footnote":"","page_name":" 227 ","page_number":243},
  {"content":"\r\n\r\nقرآنى خطى است كه در دورهء شاهرخ امانت داده شده . هديهء بعدى در زمان شاه عباس و شاه سلطان حسين اتفاق افتاده است .\r\nچندى قبل از ورود خانيكف به آنجا در سال 1858 فهرستى ترتيب داده بودند كه وى از روى آن اطلاع يافت كه 2997 كتاب مختلف در 3654 مجلد در آنجا بوده كه 1041 جلد قرآن بوده ، 189 جلد چاپى و 852 جلد خطى كه بعضى از آنها در قطع بزرگ و زيبائى نادرى بود و 299 جلد دعانامه و راهنماى زوار و 246 جلد راجع به اصول و قواعد اسلامى و 221 مجلد فقط در باب مذهب شيعه و از عجايب اين است كه بيشترين تعداد كتاب را نادر شاه بىسواد اهدا نموده ، او چهار - صد نسخهء خطى تقديم كرده بوده است .\r\n\r\nعايدات حضرت -\r\nدرآمدهاى نقدى و جنسى حضرت بسيار كلان است فريزر مىنويسد كه در عهد شاه سلطان حسين آخرين پادشاه سلسلهء صفوى در آغاز قرن هيجدهم ميلادى پانزده هزار تومان بوده ولى در 1821 آن را 2000 تا 2500 تومان تخمين زده است ( شايد اشتباه چاپى است و اصلا 20000 و 25000 باشد ؟ ) باست « 1 » در سال 1878 جمع درآمد را 40000 تومان نوشت كه در آن موقع معادل 16000 ليره بود . بنابر اطلاعاتى كه به من داده‌اند حالا 60000 تومان است ( كه معادل 17000 ليره است ) و 10000 خروار غله .\r\nاملاك حضرت در سراسر ايران و مقدار كلى هم موقوفات به صورت خانه و كاروانسرا و دكان و بازار هست و 600 نفر خادم جيره‌خوار هستند ، هر صد نفر آنها براى يك روز هفته و مجموع افراد وابسته به آستانه شامل مجتهدان ، ملاها و متولىها ، خدام ، گماشتگان را در حدود 2000 نفر تخمين زده‌اند .\r\n\r\nجمعيت مشهد -\r\nجمعيت ثابت مشهد اكنون همان رقم 45000 نفر است كه در زمان كانولى بوده ، ولى اين نكته كه عمال مذهبى چه تأثير كلى در وضع اين شهر دارند از اين مطلب دستگير مىشود كه هرساله صدهزار نفر زوار به مشهد مىروند و در هرحال بين 5000 و 6000 نفر زوار هميشه در اين شهر حضور دارند .\r\n\r\n\r\n","description":"","footnote":"\r\n( 1 ) -  Bassett \r\n","page_name":" 228 ","page_number":244},
  {"content":"\r\n\r\nاز اين ارقام و شرحى كه گذشت مىتوان استنباط نمود كه اركان مذهبى چه دستگاه قوى را در اختيار دارند و مىتوانند نقش عمده‌اى در سياست مشهد داشته باشند . خود مشهد در واقع مجموعه‌اى از افراد همه قسم پيشه و كار مختلف و علاقه‌هاى متعدد و دسته‌بنديهاى گوناگون است كه آستانه را محور كار خود قرار داده‌اند و به همان نسبتى كه حوزهء داخلى كانون مقدسى است به همان نحو نيز زندگانى شهرى از همان مركز مرموز از راه تيرهء خرافات‌پرستى و معجزه‌دوستى جريان دارد .\r\nكانولى چه نيكو گفته بوده است وقتى كه او راجع به ملاهاى مشهد نوشت كه اكثريت ايشان افراد بيسوادى هستند و بزرگترين منظورشان آن است كه حداكثر استفادهء مادى از زوار به چنگ آورند و از بالاترين فرد ايشان تا افراد نانوا تمام هدف واحدى دارند و آن عده‌اى كه امور دستگاه آستانه را برعهده دارند چون از وجوه مسافران بىنصيب‌اند پولى را كه بايد صرف نگاهدارى دستگاه حضرت بشود در جيب خود فرومىريزند .\r\n\r\nدستگاه ادارى آستانه -\r\nاز دوره‌هاى قديم حرم امام رضا ( ع ) در دست شخصى بوده است كه لزوما از طبقهء روحانى نيست و معمولا يكى از افراد عادى است به نام متولىباشى يا نگهبان كل . او بواسطهء ماهيت كار خود يكى از افراد عمدهء شهر به شمار مىرود كه گاهى نفوذش برابر و حتى بيشتر از نفوذ والى است و اين يكى از آثار اقتدار شهريار فعلى است كه مانند موارد ديگر به برادر خود ركن - الدوله كه در موقع مسافرتم والى خراسان بوده مقام متولىباشى هم داده است .\r\nاين اولين بار بود كه هردو سمت در شخص واحدى جمع شده بود كه بدان‌وسيله هم از نفوذ طبقهء روحانى كاست و هم بر قدرت شهريارى بيفزود .\r\nدر زير دست متولىباشى به تناسب ميزان اختيار و اشتهارش افراد پايين‌تر به نام متولى هستند كه بعضىها آن سمت را به ارث برده‌اند و بعضى ديگر از جانب پادشاه به آن مقام مىرسند . سپس مجتهدين كه مرجع تقليد و صاحب نفوذ بسيارند و بعضىها از شاه مقررى ثابت دريافت مىدارند و ملاها كه كارشان دعا و روضه‌خوانى است و از ناحيهء زائرين وسيلهء معاش بدست مىآورند .\r\n\r\n","description":"","footnote":"","page_name":" 229 ","page_number":245},
  {"content":"\r\n\r\nمجتهدين عالىمقام قدر و حرمت فراوان دارند . وقتى كه ايشان براى اقامهء نماز وارد مسجد مىشوند مردم از پى آنها مىشتابند و پشت سر ايشان نماز مىگزارند و مقدارى هم وقت خود را صرف گريه و زارى مىنمايند . وقتى كه من در مشهد بودم آن شهر هيجان‌آميزترين ايام مذهبى را مىگذرانيد زيراكه سالگرد شهادت امام حسن ( ع ) و امام رضا ( ع ) توأم برگزار مىگرديد . تعزيه يا نمايش‌هاى مذهبى هرروز اجراء مىشد . در اماكن مقدس ازدحام جمعيت بيش از اندازه مىنمود و با صداى طبل و دهل و سروصداى شوم ، آن شب و شام را منفور و عنيف جلوه مىدادند . از صداهائى كه در مجاورت محل اقامتم در سركنسولى بريتانيا به گوش مىرسيد استنباط كردم كه لابد مرد زاهد خاصى در آن حوالى مىزيسته و هنگام شب در بستر خوابم زارى طولانى و شيون‌هاى عجزآميز آن وجود مزاحم را تجزيه و تحليل مىكردم .\r\n\r\nمساحت آن محوطه چهارگوش -\r\nاز يك دروازهء بست تا دروازهء ديگر از هردو طرف بايستى كه اين محوطه متساوى الاضلاع دست‌كم ربع ميل مربع وسعت داشته باشد بالاى دروازهء غربى نقاره‌خانه هست و از آنجا مانند اقامتگاههاى ديگر شاهى هنگام غروب آفتاب آهنگ ناهنجارى از طبل و سنج و كرنا به گوش مىرسد .\r\n\r\nمتعه -\r\nشايد جالب‌ترين جنبهء زندگى مشهد پيش از آنكه من موضوع بارگاه و زوار را خاتمه دهم وسايلى است كه براى تسكين نياز جسمانى مسافران در مدت اقامت ايشان در اين شهر فراهم مىسازند . به پاس سفر طولانى كه زوار از راه دور آمده‌اند و رنج و زحمت بسيار كه بر خود هموار ساخته‌اند و بواسطهء فاصلهء زيادى كه از خانه و خانوادهء خويش جدا افتاده‌اند با اغماض مقامات روحانى و بلكه همكارى ايشان بازار عقد و ازدواج موقت در حين توقف آنها نيك رايج است و عدهء كثيرى زن پيوسته براى تأمين منظور فراهم‌اند « 1 » ملائى حاضر مىشود با تضمين او قباله‌اى تنظيم\r\n\r\n\r\n","description":"","footnote":"\r\n( 1 ) - كلمه صيغه يا عيال موقت براى هر مدتى كه منظور باشد از يك روز تا 99 سال جارى مىشود بعضى از زنان ترجيح مىدهند كه هميشه صيغه باشند نه زن عقدى ، چون زن عقدى را هر لحظه مىتوان رها كرد . اما اعتبار صيغه تا پايان مدت قرارداد برقرار است مگر آنكه عمل خلافى پيش آيد . ( بطور كلى اين نظريات نويسنده خالى از اشتباه نيست . م )\r\n","page_name":" 230 ","page_number":246},
  {"content":"\r\n\r\nو از طرف زن و مرد رسما مهر مىشود و خرج اين كار پرداخت مىگردد ، و با اين ترتيب ازدواج شرعا تحقق مىيابد .\r\nشوهر موقت بعد نزد عيال و اولاد خود كه در شهرهاى دوردست اقامت دارند بازمىگردد و زن بعد از چهارده روز تجرد الزامى كار و اشتغال زوجيت خويش را دنبال مىكند به عبارت ديگر اين يك نوع زناشويى است كه زير نظر ملايان در مشهد جارى و سارى است كه شايد از اين لحاظ ممتازترين بلاد آسيا است . من با تأسف بسيار اظهار مىكنم كه عده‌اى زوار ساده و خرسند كه از راه خشكى يا دريا براى زيارت كردن بارگاه امام مىروند با كيفيتى كه بيان شده است ترغيب مىشوند كه آن روزگار عيش و لذت را با سفر تازه‌اى چنان كه در زبان بومى انگليسى هم به عنوان خوشى جانانه  ( Good Spree )  تعبير مىشود تجديد نمايند .\r\n\r\nمقبرهء نادر شاه -\r\nدر همين‌جا يعنى شهرى را كه وى سرپرستى نمود و گرامى مىداشت جنازهء آن فاتح بزرگ يعنى نادر شاه را ابتدا مدفون كردند وى در حيات خودش در آنجا مقبره‌اى براى خود و فرزندش رضا قلى ميرزا ساخت كه محلى در وسط حرم امام و دروازهء بالا خيابان بوده كه حالا هيچ اثرى از آن باقى نيست .\r\nآقا محمد خان قاجار آن جانور خواجه كه از آسيب فاجعه‌اى شخصى از ناحيهء او غفلت نداشت همين كه به پادشاهى رسيد براى ارضاى غريزهء انتقامجوئى طولانى خود فرمان داد آن بنا را با خاك يكسان كردند و استخوانهاى نادر را ( مانند آن رقيب ديگر خود كريم خان زند ) به تهران بردند و در زير درگاه قصر به خاك سپردند تا خواجه هربار بواسطهء قدم نهادن بر خاك آن دشمن بزرگ خود و خانواده‌اش خرسندى خاطر حاصل نمايد . در عهد فريزر آثار آن بنا به صورت تودهء خاكى درآمده بود . ده سال بعد برنز متوجه شد كه از خاك فاتح هند شلغم و علف هرزه برآمده است .\r\n\r\nكليميان مشهد -\r\nهنوز خانواده‌هاى بسيار از قوم يهود در مشهد زيست دارند هرچند كه انجام مراسم دينى ايشان جز در خفا ممنوع است . داستان اسلام آوردن\r\n\r\n","description":"","footnote":"","page_name":" 231 ","page_number":247},
  {"content":"\r\n\r\nقهرى ايشان در سال 1838 ميلادى نيك مشهور است و در سفرنامه‌هاى متعدد ياد شده است . دكتر ولف كه دو دفعه به مشهد سفر كرده است يكى پيش از اين واقعه و ديگر بعد از آن شرح ماجرا را چنين بيان مىكند : « شرح واقعه چنين بوده است كه زن فقيرى جراحتى بر دست داشت پزشكى مسلمان تجويز كرد كه سگى را بكشند و دستش را در خون آن حيوان بگذارد زن چنين كرد كه ناگاه همهء خلق برآشفتند كه آن عملى خلاف دستور حضرت رسول است در ظرف چند دقيقه سى و پنج تن يهودى به خاك هلاك افتادند و بقيه هم به جان خود بيمناك و ناگزير مسلمان شدند ، ولى اكنون آنها در خفا از يهوديان ديگر هم بيشتر تعصب دارند و خود را عنوسيم مىخوانند يعنى ناگزيرشدگان .\r\nولف توضيح نميدهد كه علت آن انفجار روحى ناگهانى چه بوده است .\r\nداستان زن كليمى و كشتن سگ بدبختانه در همان روزى اتفاق افتاد كه عيد قربان مسلمين بود « 1 » خرافات‌پرستى و غرض با نهايت سهولت كار ساده‌اى را به صورت زنندهء اهانت نسبت به ديانت قومى درآورد و آن غوغا برپا شد . اين روزها تعصب مذهبى به هيچ‌وجه مانند گذشته نيست ، اما هنوز هر يهودى ناگزير است كه در مشهد مواظب رفتار خود باشد .\r\n\r\nبناهاى عمومى -\r\nخانيكف خاطرنشان ساخته است كه در مشهد چهارده مدرسه و شانزده كاروانسرا هست و نام و تاريخ ساختمان آنها را هم ذكر كرده است و هركسى كه به اين موضوع علاقه‌مند باشد مىتواند به كتاب خود او مراجعه كند « 2 » .\r\n\r\nمصنوعات -\r\nمن راجع به فرآورده‌هاى صنعتى مشهد بسيار خوانده يا شنيده بودم ، ولى آنچه در آنجا ديدم مايهء حيرتم شد . براى خريداران مشتاق بازارى خالىتر از آن‌جا نمىتوان يافت ساختن شمشيرهاى شامى مدتها حرفه و كار اين\r\n\r\n\r\n","description":"","footnote":"\r\n( 1 ) - عيد قربان به منظور قصد حضرت ابراهيم برگزار مىشود كه بنابر سنت اسلامى وى مىخواست اسمعيل را در راه خدا قربان كند ( نه اسحق را ) و همچنين معتقدند كه حيواناتى كه در اين روز قربانى مىشوند صدقه‌اى است براى اهل خير تا در موقع گذر كردن از پل باريك صراط كه معبر بهشت است ايشان را يارى نمايد .\r\n( 2 ) - كتاب خاطراتى در باب قسمتهاى مركزى آسياى وسطى .\r\n","page_name":" 232 ","page_number":248},
  {"content":"\r\n\r\nشهر بود و مىگويند اين صنعت را عدهء مهاجرانى كه تيمور براى همين منظور از دمشق آورده بود رايج كردند . حالا كه تفنگ و هفت تير جاى خنجر و شمشير را گرفته است ديگر آن تيغه‌هاى شامى طالب ندارد .\r\nدر اين شهر پارچه‌هاى ابريشمى مخملى و كتانى بافته مىشود ، ولى به هيچ‌وجه مرغوبيت اجناس بخارا را ندارند . در مشهد 650 دستگاه ابريشم‌بافى و 320 دستگاه شال‌بافى هست از طرف ديگر فرش‌هاى ممتاز مىبافند بخصوص از نوعى كه طرح اصيل شرقى دارد بافت نازك و با رنگ نباتى ثابت كه از قاين تا بيرجند فراهم مىشود . فرشهاى كردى آنجا هم براستى اصيل است ، ولى هنرمندانه نيست در خود مشهد چهل كارخانه فرش‌بافى هست . فرش‌هاى تركمنى و جواهرات و اسلحه سابقا در بازار به حد وفور بود ، اما اكنون همه را روسهاى ساكن ماوراء بحر خزر مىخرند و يا به اروپا صادر مىشود .\r\nاستراباد كه نزديك‌ترين محل به اقامتگاه تركمنهاى گوكلان است شايد بعد از تهران ( كه همه‌چيز را از همه‌جا جلب مىكند ) بهترين محل در ايران براى خريدارى اجناس تركمنى است . سكه‌هاى قديمى بلخ و تاتار غالبا در مشهد يافت مىشود و چون اين شهر در مجاورت كانون فيروزه يعنى نيشابور واقع است خيال مىكردم در بازار آنجا از اين جواهر فراوان باشد ، اما خيلى كم از آن ديدم و چيز قابلى نبود . همهء سنگهاى نفيس را در خود معدن مىخرند و به كشورهاى خارجى صادر مىشود ته‌مانده جنس به مشهد مىرسد با قيمت و به صورتى كه درخور سليقهء خريدار سيار است و از مشاهدهء اقلام حجارى و تراشيده و مانند فنجان ، كاسه ، سينى و كوزه كه با ابزارى بسيار قديمى تراشيده و سوراخ مىشود از جنس سنگ نرمى است كه در آن حدود استخراج مىكنند . اين سنگ‌ها دو نوع است يكى به رنگ قهوه‌اى سرخ‌فام و ديگرى خاكسترى نيلگون . با وجود آنكه مسافران سابق در سفرنامه‌هاى خود شرح مبسوطى راجع به اين آثار صنعتى نوشته‌اند از لحاظ ريخت يا جنس يا ظرافت نظرم را هيچ جلب نكرده است .\r\n\r\n","description":"","footnote":"","page_name":" 233 ","page_number":249},
  {"content":"\r\n\r\n\r\nمزدها و نرخ اجناس -\r\nهنگام مسافرت من ميزان مزد روزانهء پيشه‌وران از قرار ذيل بود : نجار سه قران يا يك شيلينگ و نه پنس ، بنا دو قران ، آهنگر يك قران و نيم كارگر معمولى يك قران يا هفت پنس . قيمت نان از قرار هر پوند ( 453 گرم ) نيم قران ، گوشت گوسفند دو قران و سه چهارم ، مرغ كه در كوهستان دانه‌اى نيم قران است در پايتخت يك قران مىباشد . قيمت گندم كمتر از شش پنس يك سنگ و جو اندكى كمتر از چهار پنس بوده است .\r\n\r\nبانك و صرافى -\r\nگفته‌اند كه 144 صرافى خصوصى يا مركز رباخوارى در مشهد هست با جمع سرمايهء 000 / 931 تومان يا 000 / 266 ليره كه فقط دوتا از آنها هركدام صد هزار تومان ( 28570 ليره ) و سه‌تا از آنها پنجاه هزار تومان ( 14285 ليره ) و دوتا با سرمايه سى هزار تومان ( 8570 ليره ) و بقيه صراف جزء بوده‌اند .\r\nبانك جديد شرق نماينده‌اى در مشهد داشت و چون اين بانك دستگاه خود را برچيده و به بانك جديد شاهنشاهى ايران مبدل شده است حالا اين بانك ثانوى در خراسان نمايندگى دارد و زمينهء وسيعى براى فعاليت آن فراهم است ( مقدار زيادى منات روسى ( گفته‌اند 000 / 200 ) در مشهد در جريان است و نرخ ليرهء انگليسى سه تومان و سه قران و نيم يا با نرخ معمولى تسعير نوزده شيلينگ و شش پنس است . روپيهء هندى درست معادل ارزش اصلى خود يك شيلينگ و پنج پنس « 1 » مبادله مىشود .\r\n\r\nملاقات با جناب والى -\r\nدر حين اقامتم در مشهد توفيق ملاقاتى با جناب والى داشتم و چنان كه قبلا هم اشاره نمودم ايشان يكى از دو برادر شاه مىباشند نامش محمد تقى ميرزا و لقبش ركن الدوله است كه براى سومين بار به ولايت خراسان منصوب و در ظرف پانزده سال اخير هرچندى يك‌بار صاحب اين مقام گرديده است ، يا گاهى از كار بر كنار شده و يا كس ديگرى كه توانسته بود با\r\n\r\n\r\n","description":"","footnote":"\r\n( 1 ) - گزارش‌هاى سياسى و كنسولى شمارهء 753 دربارهء تجارت و ماليه سال 1890 .\r\n","page_name":" 234 ","page_number":250},
  {"content":"\r\n\r\nحرف‌هاى خود در وجود همايونى تأثير نمايد و يا رشوهء كلان‌ترى تقديم دارد « 1 » به جاى او برقرار شده است . معروف است كه او مردى معتدل ، ولى محجوب است و بنابر عادت فاميلى اهل صرفه‌جوئى و در سياست ميانه‌رو است . شهرت دارد كه پيشكار ايشان از طرفداران جدى دولت روس است و از اين لحاظ نيك مشهور .\r\n\r\nارگ -\r\nارگ محل اقامت والى است در بخش جنوب غربى مشهد واقع و بوسيلهء ميدان بزرگى از شهر جدا شده است و اطراف آن برج و باروهاى كوتاه هست از ميان دروازه‌اى كه بين دو برج واقع بوده و بر بالاى آنها علامت شير و خورشيد را كه با رنگ وارفته‌اى اندوده بودند عبور نموده از دالان دراز پرچاله به حياط وسيعى داخل و در اينجا پياده شديم از محوطهء چهارضلعى نامرتبى كه چند باغچه داشت به حياط درونى كه نسبتا كوچك بود آمديم . در آنجا چند پيشخدمت و افراد بيكار ايستاده بودند و ما را به سمت ديوانخانه يا محل پذيرائى كه در انتهاى آن محوطه بود راهنمائى كردند .\r\n\r\nصحبت با ركن الدوله -\r\nدر اينجا جناب والى به استقبال ما آمد . وى قدى كوتاه و جثه‌اى خيلى چاق ولى قيافه‌اى دوستانه داشت و با آنكه به شاه شباهتى نداشت وجناتش مثل افراد ديگر خاندان قاجار بود ، موهاى مشكى و ريش كوتاه سفيد بر چانه داشت كلاه پوست بخارائى بر سر و سردارى معمولى مشكى و شلوار طبقهء اشراف ايران را در تن داشت دستكش‌هاى كتانى سفيد پوشيده بود و دستها را به قصد ملاطفت بر روى شكم قرار داده بود .\r\nگفت‌وگوى ما راجع به مسائل عمده نبود و جناب والى با جواب‌هاى مؤدبانه و متعارف برگزار كرد . از او پرسيدم به نظر وى در ايران خط آهن خواهند كشيد . جواب نسبتا مبهمى داد كه اگر خدا بخواهد اين كار خواهد شد و راجع به خط سير آن معتقد بود كه به احتمال قوى اولين خط بين تهران و قم ساخته خواهد شد و گفت كه منابع معدنى ايالت او بسيار زياد است ( كه شايد واقعا همين‌طور باشد ) و شامل طلا و نقره و مس و سرب و زغال‌سنگ است .\r\n\r\n\r\n","description":"","footnote":"\r\n( 1 ) - در بهار امسال ( 1891 ) باز ركن الدوله از كار بر كنار شد ( مىگويند به علت تمايلات روسى خود ) و به جاى او فتح اللّه خان صاحب ديوان منصوب گرديده كه سابقا زير نظر ظل السلطان والى فارس بود .\r\n","page_name":" 235 ","page_number":251},
  {"content":"\r\n\r\nوقتى كه پرسيدم آيا مردم راجع به جريان مسافرت و استقبال از شاه در سفر اخير اروپا و بخصوص انگلستان اطلاعى دارند پاسخ داد ، نه از كجا اطلاع حاصل كرده باشند فقط افراد رسمى و طبقات بالا اطلاع دارند ، در تهران سه روزنامه انتشار مىيابد و يكى از آنها را هر هفته درصد شماره به مشهد مىآورند بعدا وقتى كه كتاب خاطرات شاه منتشر شود مردم خواهند خواند و از جريان مسبوق خواهند شد . صحبت با و الا حضرت همان تأثيرى را در من كرد كه بعدا از صحبت با وزيران متعددى كه ملاقات نمودم حاصل شد و آن مشعر بروجرد علاقهء كلى براى پيشرفت داخلى كشور ايشان ، اما فقدان مطلق حس ابتكار و حالت تسليم و رضا نسبت به وضع حاضر بوده است .\r\n\r\nپادگان -\r\nدر يكى از فصول آينده من راجع به نيروى نظامى ايالت خراسان مطالبى ذكر خواهم كرد در اينجا توجه خود را فقط به موضوع پادگان مشهد محدود مىكنم كه شامل سه فوج است و هركدام 800 نفر كه معمولا از نفراتى است كه در ايالت ترك زبان آذربايجان تربيت شده‌اند و اين كار جنبهء احتياطى دارد تا از امكان رفاقت و همدستى بين اهالى محل و نفرات نظامى احتراز شده باشد . مىگويند در حدود بيست توپخانهء سبك در ارگ هست و چون اين توپها را هيچ وقت بيرون نمىآورند و سربازان مشق نمىكنند و اسبها تمرين ندارند گمان نمىرود در ميدان واقعى نبرد نيروى مهيبى بشمار آيند .\r\n\r\nكنسولهاى خارجى در مشهد -\r\nتنها دو دولت بيگانه كه در مشهد نمايندگى دارند و يا موجبى براى تأسيس نمايندگى آنها در آنجا هست انگلستان و روسيه‌اند و در هردو مورد هم تأسيس نمايندگى در سال‌هاى اخير اتفاق افتاده و موجباتى فراهم شده بود كه چندى قبل از ورود من به آنجا منظور عملى گرديد و جا دارد كه در اينجا راجع به آن ذكرى به ميان آيد .\r\nدر اين كار روسيه در اواخر سال 1888 پيش قدم شد . بنابر مادهء 7 عهدنامهء 1881 اخال - خراسان دولت روس مجاز شده بود كه در پست‌هاى مرزى ايران نمايندگانى\r\n\r\n","description":"","footnote":"","page_name":" 236 ","page_number":252},
  {"content":"\r\n\r\nداشته باشد « 1 » اما در آن قرارداد راجع به كنسول يا سركنسول ذكرى نشده بود و به مشهد هم عنوان پست سرحدى اطلاق نمىگرديد و آنجا ارتباطى هم با مسئلهء تركمن‌ها نمىتوانست داشته باشد .\r\nاز قرار معلوم شاه نسبت به ورود و مداخلهء روسها در كرسى مذهبى خراسان هيچ نظر مساعدى نداشت . روس و انگليس از ديرباز نمايندگانى از اهل محل در مشهد داشتند و اما مأموران انگليسى كه به منظور خدمات سياسى در اين نواحى تعيين شده بودند از قبيل ژنرال مك‌لين و سرهنگ استيوارت مراقبت تام داشتند كه يا در محل ديگرى اقامت اختيار كنند و يا پيوسته در حركت باشند و هيچ وقت اقامتگاه ثابتى در مشهد انتخاب ننمايند چون به آنها با قيد تأكيد خاطرنشان كرده بودند كه حفاظت منزل ايشان با خودشان خواهد بود\r\n\r\nانتصاب مسيوولاسف « 2 » -\r\nدرهرحال دولت روس از چندى به اين طرف عزم خود را قطعى كرده بود كه منافع او در خراسان ايجاب مىكرده است كه در مشهد نمايندگى مستقيم داشته باشد . بنابراين آقاى ولاسف كنسول روسيه در رشت كه از لحاظ احاطهء بر امور ايران ديپلمات نامدارى بود سركنسول تزار در مشهد تعيين شد و به شاه اطلاع دادند كه جز موافقت با اين انتصاب چارهء ديگرى ندارد .\r\nاين طرز تقاضا و تأكيد براى تسكين احساسات جريحه‌دار همايونى تدبير نشده بود ، ازاين‌رو صدور روانامه چندى به تأخير افتاد ، اما وضع دولت روس هم طورى بود كه در صورت تأخير بيشتر و يا مقاومت جدى ايران قادر بود كه در شمال اين كشور اسباب خطر شديد پيش آورد . لذا پس از مدتى تأخير در بهار سال 1889 اكزكواتور صادر شد و مسيوولاسف در مشهد مستقر گرديد .\r\nبا اعطاى چنين امتيازى به روس البته امكان نداشت كه عين آن از انگليسيها\r\n\r\n\r\n","description":"","footnote":"\r\n( 1 ) - اين ماده حاكى است « به منظور رعايت و اجراى شرايط اين قرارداد و براى رسيدگى به امور تركمنهائى كه در حدود مرزى ايران اقامت دارند اعليحضرت امپراتور كل روسيه اختيار دارند كه در پست‌هاى مرزى ايران نمايندگانى بگمارند و در تمام امور مربوط به حفظ نظم و آرامش در حدود مجاور به متصرفات دو دولت متعاهد ، نمايندگان مزبور بين مقامات طرفين رابط خواهند بود . »\r\n( 2 ) -  Vlassef \r\n","page_name":" 237 ","page_number":253},
  {"content":"\r\n\r\nدريغ شود پس ژنرال مك‌لين كه از جانب حكومت هند با كمال شايستگى در بخش مرزى ايران و افغانستان خدمت كرده بود در همان اوان سركنسول بريتانيا در مشهد تعيين شد و قدرى هم زودتر از همكار روسى خود به محل مأموريت وارد و رئيس هيأت محدود سياسى در كرسى ايالت خراسان گرديد .\r\n\r\nكنسولخانهء روس -\r\nدولت روسيه قبلا براى چنين پيش‌آمدى مقدمات فراهم ساخته بود . نمايندهء محلى آنها عمارت بزرگى پيدا كرد كه در وسط محوطهء وسيعى در محل مرغوب شهر واقع بود همين كه اين خانه را مفروش و آماده كردند آقاى ولاسف بىدرنگ به آنجا انتقال يافت و پرچم روس برفراز آن عمارت به اهتزار درآمد و يك هيئت محدود نگهبانى مشتمل بر چهار تن قزاق روسى و پاسبانانى از طرف دولت ايران براى هردو كنسول تعيين شد و هروقت سركار كنسول از اقامتگاه خارج مىشد نگهبانها از جلو او حركت مىكردند . اهالى مشهد كه معلوم شد تعصب و غيرتشان چندان هم جدى نيست زود با حضور آن نمايندهء بيگانه كه چنين نمايش دليرانه‌اى راه انداخته بود مأنوس شدند ، و ترديدى نيست كه حضور نمايندهء رسمى با مأموران قابل از جانب دولت روس و مشاهدهء دستگاهى وسيع و اقامتگاهى جالب نظر در پيشرفت نفوذ روس در كرسى ايالت خراسان تأثير فراوان نمود و اگرچه اين قدرت و نفوذ گاهى با حدت و سرسختى ابراز مىشود و در ذهن كسانى كه دوچار آن هستند نامساعد مىنمايد باز از تأثير و فشار آن چيزى نمىكاهد .\r\nيك نمايندهء مقتدر روس در مشهد علامت نمايان آن دولت بااقتدارى است كه حركات و مقاصد او مضمون صحبت بازاريان مشرق زمين است و سايهء همواره متعالى دولت همسايه كه با رفتار درماندهء رضا و تسليم مردم بومى قرين است چون ابر خطرناكى آسمان اين كشور را تيره و تار ساخته است .\r\n\r\nكنسولخانهء انگليس -\r\nدر يكى از نامه‌هاى خود به روزنامهء تايمز نوشته بودم : « مايهء تأسف است كه هنوز دولت بريتانيا نتوانسته است نمايندهء خود را در منزل برازندهء مشابهى جا بدهد براى تأمين اين منظور پيش‌بينىهاى لازم نشده بود و\r\n\r\n","description":"","footnote":"","page_name":" 238 ","page_number":254},
  {"content":"\r\n\r\nحال آنكه رقيب از مدتها پيش ترتيب كار را داده است و عمارتى كه اكنون علامت كنسولگرى انگلستان بر آن نصب شده و پرچم بريتانيا بر فراز آن در اهتزار است وضعى دارد كه نشانهء آبرومندى از مقام و اهميت ساكن آن نمىباشد و به راستى مايهء شرمندگى است كه سركنسول بريتانيا ناگزير باشد كه در چنين جا و محلهء سبك و محقرى اقامت كند .\r\nكنسولخانهء انگليس در مشهد\r\nتكليف فورى دولت ما آن است كه مكان مناسبى از لحاظ سبك و وضع بنا كه براى نشان دادن ابهت يك دولت مقتدر و توانگر در نظر مردم محل كاملا شايسته باشد فراهم سازد » و بسيار خوشوقت شدم كه خبر دادند دولت هم با نظريهء من موافقت دارد و اعتبار كافى اختصاص داده است كه زمين متناسبى براى ساختن عمارت برازنده‌اى خريدارى شود .\r\n\r\n","description":"","footnote":"","page_name":" 239 ","page_number":255},
  {"content":"\r\n\r\nژنرال مك‌لين « 1 » نمايندهء شايستهء انگلستان در خراسان بدوا در نظر داشت كه باغ خوش آب و مشجرى كه سى هكتار وسعت داشته در خارج شهر خريدارى كند ، ولى آخرين اخبار حاكى است كه از آن خيال انصراف حاصل و نقشهء كار به تهيهء محلى در داخل شهر تبديل شده است .\r\n\r\nاعضاء و انتصابات -\r\nاعضاى كنسولخانهء بريتانيا بعد از تكميل سازمان ( هنوز در مراحل ابتدائى است ) شامل سركنسول و معاونش و يك نفر كنسوليار خواهد بود . گارد نگهبانى اختصاصى هم شامل دو سردسته و سه نفر مأمور از گروه راهنمائى وابسته به دستگاه حكومت هنداند كه لباس متحد الشكل عالى و قيافهء جالب ايشان تأثير مطلوب مىنمايد .\r\nپاسبانهاى محلى نيز مشتمل بر يك نفر استوار و شش تن ديگر از طرف دولت ايران گماشته شده‌اند . وابسته به دستگاه كنسولخانه عده‌اى هم شامل بيست و دو نفر سوار تركمن كه بيشتر از طايفهء سريكهاى پنجه‌اند كه از همان اوان اختلاف مرزى با افغانستان جانب انگليس را گرفته‌اند و اكنون براى حمل‌ونقل پست بين مشهد و هرات خدمت و در هرات با مأموران امير افغانستان ارتباط حاصل مىكنند و اگر امير در بخش شمالى قلمرو خود باشد گاهى اتفاق مىافتد كه پيغام نايب السلطنهء هند با نهايت سهولت و سرعت بدين‌وسيله به او مىرسد . هنگامى كه خانهء برازنده در محل پاكيزه‌اى ساخته شود سركنسول انگلستان كه درعين‌حال نمايندهء نايب السلطنهء هندوستان است و به شرح فوق در كار او توجه و همراهى بشود وضع و صورتى خواهد داشت كه برازندهء شأن دو دستگاهى است كه وى نمايندهء آنهاست و در آن سرزمين و ميان ملتى كه آداب و ظواهر كار تقريبا معادل با توفيق و كاميابى است قدر و اهميت بسيار خواهد داشت .\r\n\r\nشغل و كار كنسولى -\r\nاين بود شرح مختصرى دربارهء وضع ظاهرى سياسى كه دو دولت در مشهد دارند . مقدار انبوهى كارهاى كنسولى به عهدهء هريك\r\n\r\n\r\n","description":"","footnote":"\r\n( 1 ) - ژنرال مك‌لين اخيرا ( 1891 ) متقاعد و به جاى او مستر اليس كه از زبده‌ترين مأموران دستگاه حكومت هند است مأمور مشهد شده است .\r\n","page_name":" 240 ","page_number":256},
  {"content":"\r\n\r\nاز نمايندگىهاى دو طرف مىباشد ، زيراكه صدها نفر اتباع روس و انگليس براى مقاصد تجارتى در مشهد اقامت دارند و يا به آنجا رفت‌وآمد مىنمايند . در مورد انگلستان اين عده اكثرا هندى و گاهى تجار كشميرى هستند كه از بمبئى از راه بندر عباس مىآيند و يا اتفاقا افرادى با نسب افغانى و ايرانىاند كه در اوايل اين قرن به تابعيت انگليس درآمده‌اند .\r\nافغانهائى كه به مشهد رفت‌وآمد دارند به منظور تأمين حمايت انگلستان براى تحصيل تابعيت آن دولت اظهار علاقه مىكنند و اين با رفتار بىنيازى و غرور - آميزى كه امير آنها در قلمرو خود نشان مىدهد به كلى منافات دارد . اتباع روس در خراسان شامل ارامنه و قفقازىها و مسلمانها و تركمن‌هاى ساكن ماوراى درياى خزراند ، عده‌اى هم سارت‌ها و اهل بخارا در آنجا هستند .\r\nدربارهء احوال شخصيه اين قبيل افراد دولت روس بواسطهء سيستم گذرنامه مزيت عمده‌اى احراز كرده است كه بر طبق آن هويت و مليت و مراجعات افراد را بدون تأخير مىتوان رسيدگى كرد . انگليس‌ها هيچوقت از چنين ترتيب بسيار مفيد استفاده نكرده‌اند و وقت و كار طولانى صرف بررسى مراجعات متقاضيان تابعيت انگليس مىشود كه غالبا هم مورد اختلاف و ايراد از ناحيهء مقامات ايرانى است كه تحقيقات راجع به آنها مستوجب اشكالات و تعويق است . شايسته است كه بررسى شود آيا لا اقل در مورد ايران سيستم گذرنامه با اثراتى نيكو قابل اجراست يا نه « 1 » ؟ گمان مىكنم كه دولت ايران نيز از اين ترتيب استقبال كند .\r\n\r\nطوس -\r\nدر حوالى مشهد چيز قابل‌ملاحظه‌اى نيست . شرح مسجد خواجه - ربيع را سابقا ذكر كردم كه در اصل به سال 1699 ميلادى براى مراسم عيد قربان ساخته شد . مك‌گرگور نوشته است كه تنها محل ويران قابل‌توجه اطراف مشهد بوده كه چون به كلى خراب شده است ديگر مورد اعتنا نيست . مسافران شايد در صدد برآيند كه سواره به عزم ديدار خرابه‌هاى طوس بروند . داستان‌هاى قديمى ايران\r\n\r\n\r\n","description":"","footnote":"\r\n( 1 ) - اخيرا شنيده‌ام كه دولت انگليس به افغانها اجازه داده است كه به وسيلهء كارگزاران ايرانى گذرنامهء روسى تحصيل كنند اين امتيازى است كه تأييد يا توضيح آن از عهدهء من ساخته نيست .\r\n","page_name":" 241 ","page_number":257},
  {"content":"\r\n\r\nسرشار از قدمت و تاريخ و اتفاقات گوناگون اين شهر است كه روزگارى سخت مشهور بود .\r\nآثار باقى حاكى است كه آنجا شهرى اسلامى داراى برج و بارو و چهار ميل محيط آن و ارگى هم در طرف شمال شرقى است . در مركز بناى ويران بزرگى در زير گنبد واقع شده است كه بدون‌شك سابقا مسجد بوده و حالا نقاره‌خانه ناميده مىشود . اودونوان كه مدتى را صرف مطالعهء اين بناهاى ويران كرده بود آنجا را با قبر شاعر ملى فردوسى « 1 » اشتباه نموده و حتى نوشت كه جنازهء او را هم تشخيص داده بود . اما قبر شاعر بزرگ در زير بناى كوچكى است كه تا هفده سال پيش نيك معلوم بود . ولى خيلى قبل از تاريخ مسافرت اودونوان به آنجا از بين رفته و به جاى بناى يادبود مزرعهء گندمى آن را فراگرفته است .\r\n\r\nسيم‌هاى تلگراف -\r\nچنان كه قبلا هم گفتم مشهد به وسيلهء تلگراف به كلات نادرى در شمال و قوچان و بجنورد در شمال غربى مربوط است . از كلات خط تلگراف فرعى به درگز هست و باز خط واحدى از مشهد تا نقطه مرزى سرخس است و معمولا با پايتخت ارتباط داير نيست . در سال جارى ( 1891 ) اين سيم با سرخس روسيه كه در سمت ديگر تجن واقع است و در آنجا نفرات نظامى روس هستند مربوط گرديده و محل تلاقى دو سيم هم بستر رودخانه تجن است .\r\nاز اين طريق مشهد با عشق‌آباد و مرو ارتباط دارد كه نشانهء ديگرى دال بر تفوق نفوذ دولت روس مىباشد . در سال جارى بين مشهد و جنوب ارتباط تلگرافى نيست ، ولى مىگويند شايد سيمى بين بيرجند و پايتخت كشيده شود .\r\nخط اصلى تلگراف بين مشهد و تهران 750 ميل طول دارد و فقط يك رشته سيم از راه نيشابور به سبزوار و شاهرود هست كه با آنكه متعلق به دولت ايران است قسمتى از مخارج آن را ادارهء تلگراف هند و اروپ مىپردازد و بازرسى در شاهرود و دو علامت‌چى در تهران و مشهد دارند .\r\n\r\n\r\n","description":"","footnote":"\r\n( 1 ) - فردوسى به سال 940 ميلادى تولد و در 1021 وفات و به امر سلطان محمود غزنوى به تنظيم تاريخ منظوم ايران پرداخت و شاهنامه حاصل آن كار است و شاعر كار خود را در 60 هزار بيت به فارسى پهلوى تمام كرد كه فقط دو سه كلمه عربى دارد و حال آنكه در آن موقع از هر سه لغت فارسى دوتا عربى بوده است .\r\n","page_name":" 242 ","page_number":258},
  {"content":"\r\n\r\nاين عدهء قليل براى خدمت و نگاهدارى اين خط كافى نيست و هر ماه چند روز تعطيل است . ايرانىها آمادگى عجيبى نمودند كه تلگرافخانه را هم محل مصون بست قرار دهند و چندبار در مشهد و نقاط ديگر خطاكاران تحت اين عنوان به آنجا متوسل شدند و بهانهء اصلى هم اين بوده است كه يك سر خط تلگراف قصر شاه در تهران است و بنابراين مىتوانند بىتأخير با مركز كل ارتباط حاصل نمايند .\r\n\r\nطرز رفتار با خارجىها -\r\nدر خاتمه جا دارد اشاره كنم كه خصومت پىگير نسبت به اروپائيان و مسيحيان كه گويا مشهد پيوسته از آن لحاظ مشهور بوده ظاهرا ديگر به كلى از بين رفته است . بنابر توصيهء مقامات مسئول هنوز هم رعايت احتياط ضرورى است و از ناراحتىهاى عمدهء ابن شهر يكى آن است كه در موقع رفت‌وآمد سواره در آنجا وجود همراهان سواره از پس و پيش نيز لازم است و اين مانع از پياده - روى خوش‌خوشانه و سردرآوردن از كار و زندگى هر گوشه و كنار است كه مورد علاقهء تمام مسافران فرنگى است ، ولى با طرز فكر و شخصيت و عزت نفس افراد شرقى منافات دارد .\r\nدر مدت هشت روز اقامتم در مشهد من هميشه سواره حركت كردم و گمان مىكنم كه هيچ مانعى براى پياده‌روى من در ميان نبوده است و بعد از چند سالى هيكل مرد اروپائى بدون‌شك در آنجا كاملا عادى خواهد نمود و موجب تحريك و توجه ديگران نخواهد شد به همان وضع و حالى كه اكنون در كوچه‌هاى بخارا و بازارهاى اصفهان ديده مىشود .\r\n\r\nراههاى فرعى از مشهد\r\n\r\nمشهد به سرخس -\r\n( از راه آق‌دربند و پل خاتون 96 ميل ) رجوع شود به كتاب سر . اى برنز سال 1832 مسافرت به بخارا جلد سوم و سروان . جى . ناپير ( 1874 ) نشريهء انجمن سلطنتى جغرافيائى و سرمك‌گرگور ( 1875 ) مسافرتى در خراسان جلد دوم صفحات 1 - 30 .\r\n\r\n","description":"","footnote":"","page_name":" 243 ","page_number":259},
  {"content":"\r\n\r\n\r\nمشهد به هرات -\r\n( دو جاده است معمول‌ترين از راه تربت شيخ جام و غوريان 220 ميل ) جى . بى . فريزر ( 1822 ) مسافرتى در خراسان و سروان كانولى ( 1830 ) سفرى به هند از راه خشكى ، فريه ( 1845 ) سفرى با كاروان و سروان كلودكلارك ( 1857 ) نشريهء انجمن سلطنتى جغرافيائى . اچ . س . مارش ( 1872 ) سيرى در عالم اسلام . سرمك گرگور ( 1875 ) مسافرتى در خراسان .\r\n\r\nمشهد به سيستان -\r\n( از راه تربت حيدرى ، باجستان ، بيرجند ، لش‌جوين ) دكتر ف . فوربز ( 1841 ) نشريه انجمن سلطنتى جغرافيائى سلطنتى شماره 14 ( 1844 ) سرهنگ اون اسميت ( 1872 ) مشرق ايران و ضميمه آن . دكتر اچ .\r\nدبليوبلو  ( Bellew )  ( 1872 ) از رودخانه سند تا دجله . سر . اف گلد اسميد ( 1872 ) نشريات انجمن جغرافيائى سلطنتى .\r\n\r\nمشهد به كاخه -\r\n( خطآهن ماوراء بحر خزر از راه سنگىبان ، چاك‌سرى چاركوى و كارده . ماكس‌ون پروسكووتز 1888 .\r\n\r\nمشهد به دوشك -\r\n( خطآهن ماوراء بحر خزر از راه كان‌گشا ، خانى بيست نامىسر ، هنطل‌آباد ، گردنه تاموره‌چن قره‌طغان ( اطلاعى خصوصى ) براى راه‌هاى ديگر رجوع شود به كتاب مك‌گرگور جلد دوم .\r\n\r\n","description":"","footnote":"","page_name":" 244 ","page_number":260},
  {"content":"\r\n\r\n\r\nفصل هشتم سياست و تجارت خراسان\r\nببين چگونه اين رودخانه مرا دور مىزند و از بقيهء سرزمينم مرا جدا مىكند ، مانند هلالى عظيم يا قطعه‌اى كه با دندان بريده باشند .\r\nشكسپير ( هانرى چهارم )\r\n\r\nپىريزى اين فصل -\r\nدر اين‌جا قصدم بحثى در باب وضع سياسى و تجارتى خراسان است كه از لحاظ موضوع ثانوى در واقع ادامهء فصل سابق و آن هم در سرزمينى است كه كار تجارت از غرض سياسى جدا نيست و نمايندگان بازرگانى غالبا مأموران سياسىاند كه به جامهء مبدل درآمده‌اند . در كشورى كه تسلط بر راههاى تجارتى و بازارها پيش‌درآمد دست‌اندازىهاى ارضى است . در نظر دارم موجباتى را كه با اين دو جنبهء كار بىارتباط نيست و خراسان را در حيطهء سياسى اروپا وارد نموده و سبب پيدايش مسئلهء خراسان شده است براى خوانندگان روشن سازم و ميخواهم نقش‌هائى را كه انگليس و روس قادرند در بسط اين مقصود و پيشرفت منافع متقابل خويش از لحاظ سازش‌هاى سياسى آينده ايفا كنند نشان بدهم و سعى خواهم كرد با مطالب و اطلاعاتى كه تحصيل آنها خالى از زحمت و اشكال نبوده و در هيچ اثر ديگر به وجه جامعى عرضه نشده است بازنمايم كه اين آينده احتمالا چه وضع و صورتى خواهد داشت . ابتدا دربارهء عواملى كه با استعانت از آن مىخواهم موضوع را بررسى كنم توضيحاتى مىدهم .\r\n\r\n","description":"","footnote":"","page_name":" 245 ","page_number":261},
  {"content":"\r\n\r\n\r\nايالت خراسان -\r\nخراسان يا سرزمين خورشيد ايالت شمال شرقى ايران است طول جغرافيائى آن 56 درجه غربى تا 61 درجه شرقى يا از رودخانه كل مورا « 1 » تا هرى - رود كه پهناى متوسط آن از صد ميل كمتر است در شمال با رشته جبالى محدود مىشود كه امتداد شرقى كوههاى البرز است و شرح آن را سابقا به تفصيل بيان كردم و بدين‌ترتيب از اراضى تركمنستان كه اكنون جزو منطقهء ماوراء بحر خزر روس است جدا مىشود . از سمت جنوب هم بوسيلهء صحراى خشك و سوزان كه مثل دريا تا كرمان كشيده شده است محدود و از ديگر نقاط جدا مىشود .\r\n\r\nوضع طبيعى -\r\nدر اين نجد عظيم كه مىگويند بين 000 ، 150 تا 000 ، 200 ميل مربع مساحت دارد انواع و اقسام تركيب ارضى و مناظر و اقليم يافت مىشود . در سمت شمال كوههائى هست كه قلهء آنها تقريبا هميشه از برف پوشيده است و 12000 تا 13000 پا ارتفاع دارد . در اين نواحى كوهستانى رشته‌هائى در دنبال سلسله‌هاى ديگر واقع شده است و جلگه‌هاى بين آنها با ارتفاعى در حدود 3000 تا 4000 پا كه از آب و رطوبت كوههاى مجاور بهره‌مند مىشود مراكز فلاحتى و دهات و شهرها قرار دارند .\r\nبر خلاف وضع كوهستانى مزبور كه شبيه آلپ است دشت كوير يا صحراى عظيم نمكزار ايران واقع شده است كه يكى از عجيب‌ترين و مهيب‌ترين مناظر روى زمين است كه ديدگان انسانى را خيره مىسازد . سپس قسمت‌هاى متعادل ميانه واقع شده است . در امتداد جنوب شرقى رشته‌هاى ثانوى فلات‌هاى مرتفعى هست كه تا 60000 پا ارتفاع و در ارتفاعات كم‌تر جلگه‌هاى حاصلخيز قرار دارد .\r\nسرانجام از لحاظ حفظ تناسب دشت لوت هست كه هرچند مشخصات متفاوتى دارد مىتوان آن را با دشت كوير قياس كرد « 2 » .\r\n\r\n\r\n","description":"","footnote":"\r\n( 1 ) - كل مورا كه از كوه آلاداغ سرچشمه مىگيرد آبهاى جغتاى يا جوين كه به طرف شرق جارى است داخل آن مىشود سپس قره‌سو هم به آن ملحق مىگردد و بعدا به سمت جنوب انحراف مىيابد و جاده بين مشهد و تهران را در پل ابريشم قطع مىكند و بعد از پنجاه ميل جريان در نمكزار فرو مىرود .\r\n( 2 ) - توضيحات راجع به اين دو كوير از جهت تناسب موضوع در فصل مربوط به ايالات شرقى بيان خواهد شد . رجوع شود به جلد دوم اين كتاب فصل بيست و سوم .\r\n","page_name":" 246 ","page_number":262},
  {"content":"\r\n\r\n\r\nرودخانه‌ها و زراعت -\r\nدر اين ايالت نيز مانند ديگر نقاط ايران كشت و كار منوط به وجود آب است . از مواد رسوبى كه نهر يا سيلاب همراه مىآورد ورقهء خاكى روى شن باقى مىماند كه بعدا بوسيلهء همان سيل و طغيانى كه مايهء اصلى آن بوده است قابل كشت و زرع مىشود . سيلاب كوچكى به نام كوسف مايهء كشت و كار حوالى بيرجند است چند نهر ناچيز ديگر هم از هريرود انشعاب مىيابد و غير از آنچه گفته شد رودخانه‌هاى خراسان غالبا در نواحى شمالى اين ايالت واقع شده است كه به همين دليل وفور آب ، به عنوان انبار غلهء ايران شهرت يافته است .\r\nكشف رود كه قبلا هم نامش مذكور افتاد جلگهء مشهد را سيراب مىكند و تتمهء آن به هريرود مىريزد . از طرف ديگر مصب اترك و گرگان رود كه در قسمت غربى واقع‌اند بحر خزر است . در حدود ميانه هم قره‌سو و كل‌مورا در كوير فرو مىريزند . اين چند نهر مجموع رودخانه‌هاى اين ايالت است كه وسعت آن بيش از نصف ايتاليا و در حدود سراسر اسپانيا است .\r\n\r\nجمعيت -\r\nجمعيت خراسان هم مثل طبيعت اين ايالت بسيار گوناگون است . تهاجم‌هاى پىدرپى افرادى را از هر قوم و نژاد آسيا به اين سرزمين آورده است و هنگام عقب‌نشينى كم‌وبيش نفراتى از ايشان در آنجا مانده‌اند . در اين ايالت علاوه‌بر نژاد اصلى آريائى بازماندگان مغول كه با لشگريان چنگيز و تيمور آمده بودند و عربها كه با فتوحات اسلامى وارد شدند و تاتارها و تركها و تركمن‌ها كه سه عنوان متفاوت ولى ريشهء خانوادگى واحد دارند پس از يورش مغول ابتدا به صورت سلجوقيان سپس آل عثمان مايهء جلب توجه جهان غرب شده‌اند . دايرة المعارف بريتانيا در آخرين چاپ خود ميزان نسبى نژادهاى متعدد را در خراسان به شرح ذيل نوشته است :\r\n1 - ايرانىها شامل : تاجيكها 400 هزار نفر - كردها 250 هزار نفر - بلوچ‌ها 10 هزار نفر .\r\n2 - مغول‌ها : تيموريها 250 هزار نفر - هزاره‌ها 50 هزار نفر .\r\n\r\n","description":"","footnote":"","page_name":" 247 ","page_number":263},
  {"content":"\r\n\r\n3 - تاتارها : افشارها و قاجاريه 100 هزار نفر .\r\n4 - عربها : 100 هزار نفر\r\nجمع كل 000 ، 160 ، 1 نفر\r\nولى استنباط من اين است كه عدهء مزبور دست‌كم دو برابر جمعيتى است كه قابل سرشمارى است و مىتوان گفت كه جمعا بين 500 و 600 هزار نفر است . قحطى مهيب سال 1872 چنان لطمهء بزرگى به جمعيت اين ايالت وارد كرده است كه هيچ وقت جبران‌پذير نخواهد بود .\r\n\r\nتاريخ -\r\nخراسان تاريخى سرشار از وقايع مهم و فتنه‌آميز داشته است و چون در منطقهء سرحدى ايران واقع بوده ميدان زدوخوردهاى دائمى و صحنهء آمادهء جنگ و جدال اقوام و نژادها شده است . شهرهاى عمدهء آن از جهت وسعت خاك و عظمت مايهء حيرت تاريخ‌نويسان متوالى عرب بوده ، ولى آن بلاد آباد در اثر حرص و آز جهانگيران و پادشاهان مثل اينكه دچار طوفان شده باشند ناگهان از روى زمين محو شده‌اند . اين ايالت كانون فرمانروايان بزرگ و مركز امپراتورىهاى بااقتدار و روزگارى شامل قلمروهاى خوارزم ( خيوه ) و مرو در شمال بوده كه تا رود جيحون امتداد و بلخ را هم كه ام البلاد بوده در برداشته و هرات محور آن بشمار مىرفته و وسعت آن شرقا تا قندهار مىرسيده است « 1 » بعدا كه قطعاتى از آن سرزمين جدا گرديد و حكومت‌هاى مستقلى تأسيس يافت مرزهاى خراسان رفته‌رفته محدودتر شده است تا زمانى فرارسيد كه سلاطين ايران به آسانى نمىتوانستند حدود خراسان قلمرو خود را با اطمينان كافى مشخص سازند .\r\nدر ابتداى قرن حاضر بواسطهء فرسودگى ناشى از جنگهاى مرزى شمالى كه مسكن سران طوايف ستيزه‌جو و قبايل رقيب بوده كه غالبا هم به سياست و سرنوشت تغييرپذير هرات ارتباط داشته نقطهء قابل تعرضى در قلمرو خاندان قاجار شده و آن در يك سرزمين پادشاهى كم‌وبيش متحد ، ايرلند ثانى بشمار مىرفته است . مدتها\r\n\r\n\r\n","description":"","footnote":"\r\n( 1 ) - راجع به ملك شاه پسر الب ارسلان حتى گفته‌اند كه روزانه براى سلامت او در بيت المقدس ، مكه ، مدينه ، بغداد ، اصفهان ، رى ، بخارا ، سمرقند و كاشمر دعا مىكردند ( تاريخ ملكم جلد اول ) .\r\n","page_name":" 248 ","page_number":264},
  {"content":"\r\n\r\nبعد از تصرف قهرى و فرمانبردارى آن نسبت به شاه ، باز در زير پردهء آرامش سطحى طوفان خطيرى وجود داشته است بطورى كه هرروز امكان انفجارى تازه در ميان بوده و به اين مناسبت آقاى ايستويك در سال 1869 نوشته است :\r\n« وضع عادى در خراسان جنگ و ستيز است . قتل و غارت جزئى و راهزنى و آشوب پيوسته در آنجا جارى و سارى است و كار اعدام پنج يا ده يا بيست نفر دزد و راهزن همواره جريان دارد و جنگهاى سواره و محاصره دژ - ها يا شهرها هرساله و زدوخوردهاى بزرگ هر پنج تا ده سال پيش مىآيد .\r\nدر واقع تا ده پانزده سال قبل هنوز امكان نداشت كه خراسان را از لحاظ احساسات و يا عنوان كاملا در رديف ديگر نقاط قلمرو شاه محسوب نمود . پادشاه فعلى هرگونه عيبى كه داشته باشد باز بىچون‌وچرا وضع وارفته ، ولى همواره مرتبط سرزمين خود را استحكام بخشيده است و امكان اين لاف زدن براى او هست كه بيشتر از افراد ديگر خاندان خود در اين ايالت قدرت و نفوذ دارد و به همان اندازه تهران در مشهد نيز صاحب قدرت و اختيار است . »\r\n\r\nعايدات -\r\nدر دورهء پادشاهى فتحعلى شاه در حدود پنجاه سال پيش‌درآمد سالانهء خراسان 000 ، 200 تومان نقد و 50 هزار خروار غله بود و در سال 1875 000 ، 340 تومان نقد و 45000 هزار خروار غله داشت ( دو سوم گندم و يك سوم جو ) و 13600 خروار كاه « 1 » ارقامى كه با وجود كاهش ارزش تومان نشان مىدهد كه ظرفيت توليدى اين ايالت رو به افزايش است و قدرت باج‌ستانى دولت هم بيشتر شده و هم با مراقبت بيشترى انجام مىشود .\r\n\r\nتقسيم‌بندى غنائم -\r\nاز اين جمع كل بر طبق تقسيمات جزء كه خيلى هم قابل توجه است و بعدا شرح آن خواهد آمد 200 ، 78 تومان نقد سهم شاه است ( 24914 ليره ) و همچنين معادل 9200 تومان ( 2629 ليره ) از كل محصول غله كه بالغ بر 27543 ليره از مجموع عايدات ايالت مىشود ، بقيه براى پرداخت جيرهء افراد قشون و مأموران كشورى و مستمرىها و غيره به مصرف مىرسد .\r\n\r\n\r\n","description":"","footnote":"\r\n( 1 ) - اين ارقام كم‌وبيش معادل جدولى است كه از يك منبع مستقل بدست آمده است كه در همين فصل درج خواهد شد . مطابق اين جدول عايدات سالانهء خراسان به شرح ذيل است : 508268 تومان نقد و 60123 تن گندم و جو و 12424 خروار كاه و برنج .\r\n","page_name":" 249 ","page_number":265},
  {"content":"\r\n\r\n\r\nحكومت ( والى ) -\r\nمانند هر شغل يا مقام ديگر در ايران منصب حكومت يا والى قاعدتا به شخصى فروخته مىشود كه مبلغ بيشترى پرداخت كند و مقياسى كه در اين كار معمول است ميزان قدرت توليد يا علت نقصان عايدات و بنابراين ارزش مالى محل مأموريت است . جناب والى كه در مشهد اقامت دارد معمولا يكى از بستگان خانوادهء شاهى يا يكى از افراد سرشناس و از طبقه بالاست در زير نظر او عده‌اى فرماندار و بخشدار هستند كه با اختيار و نفوذ متفاوت بر منطقه‌اى حكومت دارند كه از لحاظ تفاوت وسعت شامل بلوك ، شهرستان و ايالت مىشود بنابر قاعده حق انتخاب كردن اين فرمانداران با خود پادشاه است و حتى اگر احراز مقامى در خانواده‌اى موروثى باشد باز صاحب مقام در مقابل خود والى كه مركزش مشهد است مسئول خواهد بود . پائين‌تر از والى فرمانداران و بخشداران و كدخدايان‌اند كه بوسيلهء مقامات بالاتر منصوب مىشوند و در برابر آنها نيز مسئول‌اند .\r\n\r\nريشهء مسئله خراسان -\r\nدعاوى متفاوت و منافع مختلفى كه ميان سران طوايف و تيره‌هاى متعددى است كه در زير فرمان ايشان‌اند و بالاتر از همه ارتباط حدود هريك از آنها با قلمرو دو دولت بيگانه كه هردو به هيچ‌وجه سر سازش ندارند يعنى روسيه و افغانستان ريشهء داستان خراسان مىباشد و بنابر همين عوامل گوناگون است كه بايد براى درك اصل مسئله و پىبردن به راه‌حل آن اقدام اساسى به عمل آيد .\r\n\r\nولايت استراباد -\r\nقسمت عمدهء حدود غربى و جنوبى خراسان كه از مناطق مرزى بشمار نمىرود و در مجاورت ولايات ديگر ايران واقع شده است و سكنهء ايرانى دارند و يا پاك خالى از جمعيت‌اند ، در كار سياست مرزى نقشى ندارند اين اهميت سياسى از ولايت استراباد آغاز مىشود كه اراضى بين خليج استراباد در گوشهء جنوب شرقى بحر خزر و ناحيهء شاهرود و بعلاوه قطعه خاك حاصلخيزى را شامل است كه ميان رودخانهء اترك تا موازى 56 درجه طول جغرافيائى واقع شده است « 1 » كرسى آن\r\n\r\n\r\n","description":"","footnote":"\r\n( 1 ) - مطالب بيشترى در باب ولايت استراباد و وضع و منابع آن و آب و هوا و كرسى آن در فصل راجع به ولايت شمال شرقى ايران بيان خواهد شد خوانندگان به آنجا مراجعه خواهند كرد .\r\nدر اينجا موضوع فقط از جهت ارتباطى كه با امور سياسى و سرحدى دارد مطرح مىشود .\r\n","page_name":" 250 ","page_number":266},
  {"content":"\r\n\r\nكه يگانه شهرش نيز محسوب مىگردد استراباد است كه هشت هزار نفر جمعيت دارد و مقر حاكم است .\r\nبندر گز كه در فاصلهء سى ميلى بر كنار خليج استراباد واقع شده است بندر اين ولايت مىباشد كه تا اين اواخر امير خان سردار سيف الملك مرد جوانى برادر يكى از همسران شاه حاكم آنجا بود و مىگويند سيرت و صفاتى كه او را شايستهء اين مقام و الا كرده باشد نداشته است و بيشتر بدان سبب او را آنجا فرستاده بودند كه از شرش در تهران آسوده باشند .\r\nوى درحال‌حاضر بر كنار شده و يا خود كناره‌گيرى كرده است . عده نظامى ولايت استراباد از قرار معلوم اسما 3800 نفر است كه از آن پادگانى 300 نفرى در آن قلعه كه در هشت ميلى شهر استراباد در ساحل گرگانرود است مستقر مىباشند و 2900 نفر هم اخيرا در آن حدود اردوگاه داشتند و بقيه در اطراف پراكنده‌اند و يا اصلا اسلحه‌اى ندارند و يك چهارم عده نيز كم‌وبيش از خدمت غايب‌اند . ولايت استراباد با آنكه از ايالت خراسان جداست و زير نفوذ والى آنجا نيست باز از حيطهء هرگونه بحث و بررسى سياسى اين منطقه وسيع بر كنار نتواند بود ، زيراكه نزديكى آن به سرحدات غربى ، اين ايالت را از اين جهت كه راه ارتباطى به آن فقط از خاك بيگانه است از ديگر نقاط ايران و تهران جدا مىسازد و مستقيما با سه مسئله كاملا مربوط مىشود كه با قضيهء خراسان ارتباط دارد يكى موضوع پايگاه دريائى روس در آشوراده است ، ديگر نظارت بر جاده ميان دريا و شاهرود ، سوم مسئلهء تابعيت تركمنهاى يموت است كه در منطقهء بين رودهاى گرگان و اترك اقامت دارند .\r\n\r\nروسها در آشوراده -\r\nتركيب طبيعى خاص خليج آشوراده با نظرى اجمالى به نقشه از آن نوع اعجاز طبيعت بشمار مىرود كه در مورد انزلى نيز ذكرش\r\n\r\n","description":"","footnote":"","page_name":" 251 ","page_number":267},
  {"content":"\r\n\r\nبه ميان آمده به اين معنى كه بادهاى شديد غربى در كرانه‌هاى درياى خزر رشته‌هاى دراز از تپه‌هاى شنى در كنار مرداب كم‌عمق ايجاد كرده است . خليج استراباد صحنهء پهناورى از آب است با چهل ميل طول و هشت ميل عرض كه از دريا در سمت شمال بوسيلهء قطعه خاكى با همين وسعت كه از ساحل غربى سى ميل فاصله دارد و با سه جزيره كوچك كه آخرين آن بوسيلهء رشتهء باريكى از كرانه شرقى يا ساحل تركمن صحرا فاصله دارد از درياى مازندران جدا مىشود . ازاين - رو خليج مزبور مانند درياچه‌ايست كه واجد اين مزيت اضافى است كه به درياى آزاد مربوط است و با آنكه عمق آب در هيچ نقطه بيشتر از بيست پا نيست و در خيلى قسمت‌ها از اين مقدار هم كمتر است باز در كرانه درياى خزر كه لنگرگاههاى محدود دارد به مناسبت احراز اين وضع اختصاصى قابل ملاحظه است .\r\nاين محل اگر در دست دولت ايران باشد در مقايسهء با موارد مشابه جاى ترديد است كه از لحاظ تجارتى يا مقاصد ديگر به هيچ‌وجه مورد استفاده جدى قرار گيرد ، اما دولت روس توجه كافى نموده است كه كمترين امكان عمل و اقدام نصيب همسايهء بىعزم و توانش نشود . در معاهدهء گلستان منعقد سال 1813 ميلادى كه بوسيلهء عهدنامهء تركمن‌چاى در سال 1828 تأييد گرديد دولت روس منظور خويش را تأمين نمود به اين معنى كه هيچ كشتى با پرچم ايران در بحر خزر حق عبور ندارد و براى اينكه در اين خصوص اقدام احتياطى بيشترى شده باشد ، آن دولت با نيروى بحرى كافى در سال 1840 در پهناى درياى مزبور عرض اندام نمود و جزيرهء آشوراده را كه در مقابل دماغهء شبه جزيره دراز ميان كاله واقع است و در همين فصل شرحش خواهد آمد اشغال كرد « 1 » .\r\n\r\n\r\n","description":"","footnote":"\r\n( 1 ) - سرهنرى رالينسن در كتاب انگليس و روس در شرق تاريخ تفصيل رخنه كردن روس را به شرح ذيل ذكر نموده :\r\nدر سال 1837 - 1838 روسها براى نخستين بار به آشوراده وارد شدند ،\r\nدر 1842 سرجان مك‌نيل حضور آنها را در اين جزيره به وزارت خارجه انگليس اطلاع داد ، در 1846 روسها در جزيره تأسيساتى بنا و باب مذاكره را با تركمن‌ها باز مىكنند . دولت ايران براى اخراج روسها از آنجا از انگلستان استمداد مىنمايد .\r\n","page_name":" 252 ","page_number":268},
  {"content":"\r\n\r\nدليلى كه دولت روس براى دخالت خود عنوان كرده ضرورت سركوب كردن راهزنان تركمن است كه سواحل شرقى و جنوبى درياى خزر را ميدان تاخت‌وتازهاى پىدرپى خود ساخته بودند و بنابر شيوهء خويش چپاول و غارت مىكردند و اسيران را براى بردگى مىبردند . ظاهرا روسها در آن موقع و بعد از آن هيچ وقت حق حاكميت ايران را كه قابل ترديد نيست در آن جزيره رسما انكار نكرده‌اند و دليل اقدامات خود را عجز دولت ايران در جلوگيرى از تجاوزات تركمن‌ها وانمود مىكردند كه بعدا نيز مورد تصديق دولت ايران واقع شد .\r\nبراى اين منظور يك واحد كوچك نيروى دريائى شامل چهار پنج كشتى و يك ناو حامل توپ به فرماندهى يك افسر روس هنوز در آن پايگاه دريائى مستقر است « 1 » . احتياجى به ذكر ندارد كه تاخت‌وتاز تركمن‌ها از ديرباز به كلى از ميان رفته است باوجود اين روسها به هيچ‌وجه درصدد پس دادن آن حق موقت خود برنيامده‌اند و حالا از عنوان اين مطلب كه آشوراده مال آنها نيست سخت آزرده‌خاطر مىشوند .\r\n\r\n\r\n","description":"","footnote":"\r\n- در 1849 انگلستان به اين كار اقدام مىكند ، اما نتيجه‌اى حاصل نمىشود .\r\nدر 1854 دولت ايران از روسيه خروج نفرات روس را از جزيره رسما درخواست مىنمايد ، ولى جواب مىشنود كه اين كار امكان ندارد هرچند كه اعتراف مىشود كه آن جزيره متعلق ايران است .\r\nدر 1856 وضع نيروى روس در اين جزيره تقويت و نفرات اضافى اعزام مىشوند .\r\nدر 1866 شاه به آشوراده مىرود و اقدامات تأمينى روسيه را بر ضد تراكمه تأييد مىنمايد .\r\nدر 1866 روسيه سعى مىكند پادگانى در گز مستقر سازد ولى دولت ايران مانع مىشود .\r\nدر 1869 روسها كراسنودسك را اشغال مىكنند .\r\nدر 1870 روسيه تصرف قسمت‌هاى ساحلى تا اترك را خواستار مىشود .\r\nدر 1871 روسها چكيش‌لر را تصرف مىكنند .\r\nبراى ملاحظه ، پيش‌آمد جالب‌توجهى كه در آنجا شده بود و رالينسن ذكر نكرده است مراجعه شود به كتاب بانو شيل :\r\n« نظرى به وضع زندگانى در ايران » : شبى تركمن‌ها در اين جزيره پياده شدند و روسها را در حال مستى و خمارى يافتند و عده‌اى از ايشان را كشتند . دولت روس احضار حاكم مازندران را كه برادر شاه بود خواستار شد هرچند كه او هيچ‌گونه مسئوليتى در آن كار نداشت و روس اخطار كرده بود كه اگر آن تقاضا انجام نشود سفارتش را در تهران خواهد بست .\r\n( 1 ) - در سال 1890 مسافرى كه از آن حدود آمده بود اطلاع داد كه آن نيرو به دو كشتى كوچك و دو يا سه كشتى از كار افتاده تقليل يافته است .\r\n","page_name":" 253 ","page_number":269},
  {"content":"\r\n\r\n\r\nوضع طبيعى اين جزيره -\r\nاين جزيره كم‌ارتفاع و باتلاقى بسيار بد آب و هواست و مىگويند در پنجاه سال اخير رفته‌رفته دريا خاك آن را بلع كرده است و به قدرى وضع آن تغيير يافته كه حتى تعريف‌هاى بيست و پنج سال پيش هم راجع به آن صادق نيست .\r\nايستويك كه در سال 1862 به آنجا رفته بود شرح وافى و كافى دربارهء آن محل چنان كه خود ديده بود باقى گذاشت . در آن موقع دو جزيره وجود داشت يكى آشوراده بزرگ و ديگرى كوچك . جزيرهء بزرگ بوسيلهء ترعه‌اى در حدود نيم ميل عرض از انتهاى دماغه ميان كاله ( كه روسها پوتمكين مىنامند ) فاصله و تقريبا يك ميل و يك سوم ميل طول و سه چهارم ميل پهنا دارد . در اينجا ايستگاه دريائى و نظامى دولت روس واقع است . سپس در حدود نيم ميل آب كم‌عمق ( پاياب ) و دنباله آن پيش‌آمدگى شن‌زارى پست يا آشوراده است كه دو ميل طول دارد و سپس مجددا آب بسيار كم‌عمق با معبرى تنگ كه در بين آنها واقع شده و تا ساحل صحراى تركمن امتداد يافته است .\r\n\r\nجزيرهء جديد -\r\nبعدا جزيرهء سومى كه روسها آشوراده ميانه مىنامند بين دو جزيرهء ديگر ايجاد شده است ضمنا من باب حفظ توازن ، جريان تحليل رفتن آشوراده كماكان دوام دارد تا حدى كه مىگويند اين جزيره درحال‌حاضر كمتر از يك ميل طول و يك سوم ميل عرض دارد . در همين محوطهء محدود اقامتگاه فرمانده پادگان دريائى و سربازخانه و كليسا و باشگاه و ضمائم مربوط به يك پايگاه نظامى ساخته شده است .\r\n\r\nتغيير منطقهء اشغالى به نقاط دلخواه\r\nبا در نظر داشتن حقايقى كه در اين‌جا بيان شده است عجب نيست كه روسها بعد از انقياد كامل تركمنان ديگر در آشوراده واقعا كارى ندارند و از لحاظ دفاع موجبى براى ماندن آنها در آنجا نبوده است . پس چشم طمع به نقاط آرام‌تر و شايسته‌ترى در خليج دوختند و ظاهرا بيش از بيست سال است كه درصدد\r\n\r\n","description":"","footnote":"","page_name":" 254 ","page_number":270},
  {"content":"\r\n\r\nاشغال بندر گز كه يك لنگرگاه ايرانى و در داخل خاك اين كشور است مىباشند به اين خيال كه پادگانى در آنجا مستقر سازند . اما دولت ايران از اين كار آنها جلوگيرى كرد و چون از دست‌اندازى بر گز محروم شدند هرچند كه اين محل وضع فلاكت‌بارى دارد « 1 » ، باز شاه به هيچ‌وجه مايل نيست كه آنجا را از دست بدهد و مبادرت به چنين كارى سرانجامى ناهنجار خواهد داشت . اخيرا شايع كرده‌اند كه روسها مىخواهند پادگانى در حدود قره‌سو كه رودخانه كوچكى است كه از ، سى ميلى مشرق استراباد سرچشمه مىگيرد و در شش ميلى جنوب مصب گرگان - رود در درياى خزر مىريزد بدست آورند . چنين جريانى همان اثراتى را خواهد داشت كه ممكن بود از اشغال بندر گز پيش آيد و در واقع استراباد را در چنگ اقتدار روس‌ها قرار خواهد داد .\r\n\r\nتاريخ تكرار مىشود -\r\nپيش از آنكه دلايلى را برشمارم كه موجب علاقهء دولت روس نسبت به اين نقطه بىلطف و نامأنوس است اجازهء بدهيد توجه را به اين حقيقت معطوف سازم كه حضور روسها در آن محل فقط تكرار يك واقعهء تاريخى است و اين تصادف عجيب و جالب‌توجهى است من در هيچ اثرى نديدم كه راجع به اين موضوع اشاره‌اى شده باشد - كه بيش از دويست سال پيش جزيره آشوراده باز بدون اجازه بوسيلهء دسته‌اى قزاق اشغال گرديد و مدتى با اعمال زور آنجا را در تصرف داشتند و از گفته‌هاى داناى بزرگ يعنى شاردن « 2 » اطلاع مىيابيم كه قزاق‌هاى جنوب روسيه در اثر ترغيب گراندوك مسكو به منظور انتقام اندك اهانتى كه شاه عباس كبير نسبت به سفير او روا داشته بود به مازندران حمله بردند و مقر شاه يعنى فرح‌آباد را مورد تاخت‌وتاز قرار دادند و زمستان را در شبه‌جزيره ميان‌كاله ( شاخ ميانه قد ) كه دماغهء خاكى به طول تقريبا ده\r\n\r\n\r\n","description":"","footnote":"\r\n( 1 ) - بندر گز كه گاهى كناره هم خوانده مىشود مجموعهء حزن‌آورى از آلونك‌هاى گلى و سايبان‌ها در ساحل درياست و كاروانسراى بزرگى در آنجاست و يك گمركخانهء ايرانى و چندتا دكان كه در دست ارامنهء روس است و اقامتگاه نمايندهء كنسولى روس و نمايندگى شركت‌هاى كشتىرانى قفقاز و مركورى و از دهكدهء گز كه قصبه‌اى جنگلى با هزار نفر سكنه است سه ميل فاصله دارد .\r\n( 2 ) - موضوع تاج‌گذارى شاه سليمان سوم ( ضميمه‌اى به سفرنامهء او ) صفحات 152 - 154 .\r\n","page_name":" 255 ","page_number":271},
  {"content":"\r\n\r\nيا يازده فرسنگ در درياى مازندران پيش رفته است و گوزن و خرس و بز وحشى و انواع ديگر جانور دارد سنگر گزيدند ، ولى ايرانيان بدون درنگ بر ايشان تاخته خواه به علت دلاورى بيشتر و يا بخت و اقبال مساعدتر از آنچه در قرن حاضر اعقاب ايشان دارند توانستند اين مهاجمان بيگانه را بيرون كنند و آن عده به آشوراده عقب‌نشينى كردند و مدتى در آنجا ماندند .\r\n\r\nپطر كبير -\r\nاين تنها موردى نبود كه پيش‌تازان روس وارد ميدان كارزار شدند و مسافت كافى براى تصرف استراباد پيش آمدند . پنجاه سال بعد در 3 - 1722 پطر كبير كه هوش سرشارى در انتخاب و تصرف مواضع متناسب سوق - الجيشى و عزمى راسخ به ايجاد يك قلمرو روس در آسياى مركزى در سر داشت وضع آشفتهء ايران را كه به علت هجوم افغانها در سال 1722 ميلادى پديد آمده بود و شرارت و راهزنى عده‌اى از اتباع خود را در شهرهاى مرزى ايران بهانه قرار داد و سعى كرد كه از راه شمال خاك ايران را اشغال كند . ليكن اين نقشهء او هيچ‌گاه كامل و تمام مجرى نشد هرچند كه قشون روس به فرماندهى خود او در سال 1722 تا دربند پيشروى كردند ، ولى سال بعد تصرف گيلان و تسخير بادكوبه يك سال پس از آن باعث شد كه پادشاه جوان شاه طهماسب دوم كه تلاش مىنمود جلو مهاجمان افغانى را سد كند بر طبق عهدنامه‌اى بادكوبه و دربند را با حوالى آنها و همچنين تمام ايالات استراباد و مازندران و گيلان را به روسها تسليم كرد و در مقابل اين تقديمى گرانبها كه شاه جوان براستى در وضع و مقامى نبود كه قادر به چنان كارى باشد - قرار شد لشگر روس افغانها را از ايران بيرون كنند « 1 » روسها گيلان را چندى اشغال كردند ، ولى بقدرى در جاهاى ديگر سرگرم و گرفتار شدند كه دربارهء استراباد اقدامى ننمودند و آنجا يك بار ديگر از دستشان خارج شد .\r\n\r\nآغا محمد خان -\r\nشصت سال بعد روسها تلاش خود را تجديد كردند .\r\n\r\n\r\n","description":"","footnote":"\r\n( 1 ) - تاريخ امضاى اين معاهده 3 سپتامبر 1723 و مواد آن در كتاب هانواى بنام شرح تجارت انگلستان در درياى خزر جلد سوم درج گرديده و براى شرح تفصيلى اشغال روسها رجوع شود به فصل ديگر همان كتاب .\r\n","page_name":" 256 ","page_number":272},
  {"content":"\r\n\r\nفرستر « 1 » كه اولين سياح انگليسى است كه از طريق خشكى سفرى در سال 1784 از هندوستان به اروپا نموده از اين راه عبور كرده بود شرح جالب‌توجهى راجع بيكى از دسته‌هاى نظامى روس تعريف مىكند كه فرماندهء آنها در سال 1781 سعى نموده بود استحكاماتى در كنار شهر اشرف كه محل قصر معروف شاه عباس و حدود 25 ميلى مغرب گز واقع است برپا سازد . اما آنها چنان كه بايد و شايد ميزبان خود را نشناخته بودند ، زيراكه آقا محمد خان قاجار كه بعد پادشاه ايران شد و در آن موقع سرگرم استقرار قدرت خود در مازندران بود بىدرنگ وارد ميدان كار شد و با ابراز خوشوقتى بسيار به مناسبت كارى كه روسها شروع كرده بودند آنها را به مجلس شام دعوت كرد و ايشان را اسير ساخت و فقط به اين شرط حكم آزادى داد كه توپهاى خود را پياده و استحكامات را با خاك يكسان كنند و حتى بدولت روس براى جبران خسارت مراجعه نمود « 2 » . با اين ترتيب سومين اقدام روس براى استقرار در ناحيهء شمال شرقى ايران بىنتيجه ماند و اقدام آنها كه بيان كرده‌ام با حدت كمتر و شكيبائى بيشترى آغاز شده است و شايد سرانجام اين كار را بسا از كسانى كه فعلا حيات دارند در عمر خود خواهند ديد .\r\n\r\nدلايل تلاش روسها چيست -\r\nاينك من به ذكر دلايلى مىپردازم كه موجب تجديد تلاش طولانى روسهاست تا جاى آزاد در اين گوشه سرزمين ايران بدست آورند و اين هم از آن جهت نيست كه استرآباد بهترين و آسان‌ترين راه تهاجم را فراهم مىسازد . در نيمهء اول قرن حاضر عقايد گوناگون و گاهى مبالغه‌آميز راجع به ارزش نظامى استراباد وجود داشت . اگر از بادكوبه به هند خطى كشيده شود خواهيم ديد استراباد در مسير اين خط واقع مىشود و به همين دليل هنگامى كه پل امپراتور روسيه و ناپلئون در سال 1800 در باب نقشهء لشكركشى از طريق خشكى به هندوستان مذاكره مىنمودند اين خط براى تهاجم تعيين شده بود و يا\r\n\r\n\r\n","description":"","footnote":"\r\n( 1 ) -  Forster \r\n( 2 ) - كامل‌ترين شرح اين پيش‌آمد در كتاب سرجان مك‌نيل « بنام پيشرفت و وضع فعلى دولت روس در شرق » هست كه مىگويد افسران روسى را بزنجير كشيده بودند و با ضربات شلاق به كشتى آنها بردند .\r\nمقايسه شود با شرح بى . دورن در كتاب بحر خزر ( به زبان روسى ) .\r\n","page_name":" 257 ","page_number":273},
  {"content":"\r\n\r\nژنرال خرولف « 1 » در جريان جنگ كريمه برنامهء مشابهى به امپراتور پيشنهاد نمود و اولين هدف‌هاى آن قشون‌كشى به مشهد و هرات بود و در آن روزگار بهترين خط پيشرفت يك لشكر اروپائى به مشهد و هرات بىشك استراباد به شمار مىرفته ولى از وقتى كه راه‌آهن ماوراء بحر خزر تأسيس يافته انقلابى در اين زمينه پيدا شده است . حال روسيه با كمال آسودگى خاطر در نقاطى مستقر است كه سابقا ميدان تاخت‌وتاز تركمن‌ها بود .\r\nفاصلهء عشق‌آباد تا مشهد و از مرو و پنجاب به هرات را با نهايت سهولت مىتوان پيمود بدون اينكه هيچ‌گونه احتياجى به راه طولانى درياى خزر باشد . از اين‌رو ديگر استراباد براى قشون‌كشى روس ارزش سابق را ندارد بعلاوه منابعش كافى نيست كه نيازهاى لشكر عمده‌اى را در ميدان جنگ تأمين كند هرچند كه مىگويند در سال 1863 سى هزار سپاهى ايران هشت ماه در آن حدود اردوگاه داشتند . اكنون ارزش آنجا بيشتر از لحاظ دفاعى است نه تهاجمى و چشم‌اندازش بيشتر به جانب غرب است نه شرق و اهميت سوق الجيشى آن به‌طورى كه در فوق ذكر كردم جنبهء دفاعى آن نظارت بر جادهء شاهرود است و هر دولتى كه اين وضع مساعد را داشته باشد مىتواند بر ضد ديگر نقاط ايران و پايتخت از آن استفاده كند .\r\n\r\nوضع استراباد و شاهرود -\r\nاستراباد بوسيلهء شاه‌كوه كه رشتهء اصلى جبال البرز است از شاهرود جدا مىشود اين رشته پيش از آنكه به صورت سلسله‌هاى گوناگون شمال خراسان درآيد در اين حدود وضع طبيعى خاص دارد . بلندترين جلگه در اين قسمت كه در پانزده ميلى استراباد واقع است 13000 پا ارتفاع دارد از فراز كوه‌ها دو راه به شاهرود موجود است مسافت اين راه قاطررو 65 ميل است يكى از آن دو راه را با وجود سلسله‌هاى جبال ممكن است به يك جادهء عالى نظامى تبديل كرد « 2 » .\r\n\r\n\r\n","description":"","footnote":"\r\n( 1 ) -  Khruleff \r\n( 2 ) - دو جاده بين شاهرود و استراباد ( يكى از طريق گردنه قزلق و ديگرى زيارت ) را ستوان كانولى ( 1830 ) در كتاب سفرى به هند از راه خشكى جلد اول و سروان كلود كلارك ( 1872 ) در صورت جلسات انجمن سلطنتى جغرافيائى و سرهنگ لووت  Lovett  ( 1881 ) در صورت جلسات مزبور شرح داده‌اند و جاده از استراباد به گز كه 27 ميل است به وسيلهء ايستويك ( 1862 ) يادداشتهاى يك مأمور سياسى جلد دوم و سروان ناپير ( 1874 ) در نشريه انجمن جغرافيائى سلطنتى و سرمك‌گرگور ( 1875 ) در كتاب مسافرت به خراسان جلد دوم بيان كرده است .\r\n","page_name":" 258 ","page_number":274},
  {"content":"\r\n\r\nهر لشكرى كه به وسيلهء يكى از اين دو راه پيشروى كند و به شاهرود كه مطلقا بىدفاع است دست يابد خود را در وضع ممتازى خواهد يافت به اين صورت كه اولا در ميان ناحيه‌اى بسيار حاصلخيز و پرآب مستقر خواهد شد كه حتى در تابستان قادر است احتياج لشكر عظيمى را تأمين كند « 1 » . ثانيا خط ارتباط بين مازندران و ساحل دريا با پايتخت را در موقع جنگ خواهد داشت . ثالثا يگانه مدخل خراسان را از سمت مغرب دارا خواهد بود .\r\nاز اينجا با دو جاده آسان به قلب خراسان مىتوان راه يافت يكى از طريق جاجرم و بجنورد و قوچان و جلوتر در سمت شمال . ديگر سبزوار و نيشابور و بالاتر به سوى مشرق مشهد به عبارت ديگر وضع استراباد و شاهرود كليد سرنوشت شمال ايران است هر لشكرى كه در اينجا مستقر شود مىتواند رابطهء خراسان را با دنيا قطع كند و با موفقيت مانع رسيدن نيروى تقويتى مركزى بشود . سراسر قسمت شمالى ايران را از لحاظ تركيب مىتوان به زنبورى تشبيه نمود كه سرش تهران و دمش مشهد است .\r\nرشتهء باريك‌بين گز و شاهرود را كه كمر زنبور است اگر قطع كنند سر بىجان خواهد شد و حداكثر كارى كه از دم ساخته است اين است كه نيش جان‌كاهى فرو كند و بنابر شكل طبيعى اين قسمت از قلمرو شاه است كه حضور و خيالات روسها در آشوراده همواره با اهميت بسيار تلقى شده است منافع روسيه را در اين حدود سركار كنسول كه در استراباد ساكن است و نمايندگان كنسولى آن دولت در بندر گز و شاهرود خوب سرپرستى مىكنند .\r\n\r\nتركمن‌هاى ايرانى و روس -\r\nاكنون نوبت بررسى مسئلهء سوم يا تركمن‌هاى يموت است كه روسيه نقش عمده‌اى در اين زمينه ايفا مىكند . بر طبق قرارداد مرزى 1881 منعقد بين ايران و روسيه خط سرحدى در اين قسمت رودخانهء اترك\r\n\r\n\r\n","description":"","footnote":"\r\n( 1 ) - سرهنگ وال بيكر ( ابرهائى بر فراز آسيا ) مىگويد : جلگهء بستان ( ناحيهء اطراف شاهرود و بستان كه سه ميل مسافت بين آنهاست اقامتگاه حاكم است ) قادر است از 60 هزار نفر نظامى نگاهدارى كند .\r\n","page_name":" 259 ","page_number":275},
  {"content":"\r\n\r\nتعيين شده است . از دهانهء اين رودخانه تا محل تلاقى با نهر سومار درچات ، اگرچه يكى از ستون‌هاى مرزى به دليل نامعلومى هنوز در جنوب دهانه اترك نصب مىباشد . بعلاوه مىگويند كه با وجود قرارداد مزبور افسران روسى با سرباز از رودخانهء اترك عبور و از افراد يموت ايرانى در گرگان باج مطالبه مىكنند .\r\nاين كار از نظر حقوق بين‌المللى پاك مردود است و رودخانه اترك چه از جهت عملى و يا از لحاظ سياسى خط سرحدى محسوب مىشود . در شمال اين رودخانه تركمن‌هاى يموت مسكن دارند كه تابع دولت روس‌اند يموت‌هاى جنوب رودخانه جزو دولت ايران‌اند هرچند كه نفرات بومى منطقه ايران عادت دارند كه در پاره‌اى فصول سال به آن طرف مرز بروند و بر طبق قرارداد اجازهء چرا دادن گله‌هاى خود را دارند .\r\nيموتهاى روس به كلى تابع دولت روس شده‌اند خواه از حكومت تزارى راضى باشند يا نباشند امكان شورش از آنها سلب شده است ، اما يموتهاى ايرانى كه به دو تيرهء آتاباى و جعفرباى تقسيم مىشوند به هيچ‌وجه رفتار آرامى نسبت به مقامات ايرانى ندارند و در سال‌هاى 9 - 1888 طغيان كردند . قدرى دور تر در سمت مشرق تركمن‌هاى گوناگون هستند كه افرادى آرام‌ترند و براى آنكه از دشمنى موروثى يموتها احتراز نموده باشند قيد حكومت ايران را بر گردن نهادند و به خزانهء شاه خراج مىدهند و براى قشون او سيصد سرباز سوار فراهم مىسازند . « 1 »\r\n\r\nشورش يموتهاى ايرانى -\r\nشورش يموتها در فوريهء 1888 شروع گرديد و تا مارس 1889 دوام يافت و چنين مىنمايد كه اگر علت اصلى آن بىلياقتى و بدرفتارى مقامات ايرانى نبوده ، دست‌كم ناشى از وضع پريشان ادارى ايشان بوده است و اين شورش موقعى سخت خطرناك شده بود كه سيزده هزار تن قشون ايران به فرماندهى والى خراسان و خانهاى بجنورد و قوچان و شاهزادهء حاكم استراباد همه بر ضد آنها به ميدان نبرد آمدند و داستانهاى غيرقابل تصورى از بزدلى نفرات\r\n\r\n\r\n","description":"","footnote":"\r\n( 1 ) - عجز حكومت استراباد از اينجا نيك ظاهر مىشود كه با آنكه تركمن‌هاى گوكلان در داخل مرز ايالت استراباد مسكن دارند ماليات آنها را ايلخانى بجنورد وصول مىكند .\r\n","page_name":" 260 ","page_number":276},
  {"content":"\r\n\r\nايرانى تعريف كرده‌اند كه چگونه در روز روشن هزار و بلكه دو هزار تن از ايشان را چندين نفر و يا چند صد نفر سوار تركمن اسير و تارومار كردند . بايد انصافا افزود كه سربازان ايرانى در آن ماجرا علاوه‌بر ترس و جبن گرفتار عدم رضايت از مقامات دولتى خود بودند و لااقل يك سوم مواجب آنها را كه از تهران مىفرستادند سيف الملك ( حاكم استراباد ) به جيب خود مىريخت و از اين نفرات نيمه سير و نيمه برهنه كه نصف مقررى آنها را هم نميداده‌اند ، انتظار جنگ و فداكارى شايد دور از امكان بوده است .\r\nعمليات وحشيانه‌اى در آن مورد به هردو طرف نسبت داده‌اند بخصوص از ناحيهء ايرانىها كه نه بر جان اسيران ابقا مىكردند و نه به حفظ حرمت آنها توجهى نمودند سرانجام جنگ و جدال با سبك عادى ايرانى خاتمه يافت و ايلات تحريك شدند كه باهم دربيفتند و ايل آتاباى تابع حاجى نظر خان كه روح و جان شورش مزبور بشمار مىرفته به خاك ايران جلب و در آنجا نابود شدند و آتش شورش هم خاموش گرديد « 1 » .\r\n\r\nضعف حكومت مركزى -\r\nوقايعى نظير آنچه در اينجا اشاره شده است نه فقط عجز اسفناك حكومت مركزى را نشان مىدهد ، بلكه يك نتيجهء غائى نيز خواهد داشت كه روسها را در دعاوى خود نسبت به شمال ايران دليرتر مىكند و به خوبى هم آشكار است كه آن دولت مدعى است و انتظار احراز حق حاكميت بر تمام طوايف تركمن را دارد . حال چنين استنباط مىشود كه تركمن‌هاى يموت به شرط آنكه با ايشان بدرفتارى نشود همه حاضرند كه از اوامر معقول حضرت شهريارى تبعيت نمايند تا بدين‌وسيله از پرداخت باج سنگينى كه برادران آنها در ساحل ديگر اترك مىپردازند « 2 » احتراز كرده باشند . هر نوع اغتشاش و بدتر از آن هر قسم عجز\r\n\r\n\r\n","description":"","footnote":"\r\n( 1 ) - براى اطلاعات بيشترى راجع به تركمن‌هاى يموت رجوع شود به كتاب اوشرالوى  Aucher Eloy  ( 1836 ) دربارهء مسافرتها و يادداشت‌هاى قاضى سيد احمد در نشريهء انجمن جغرافيائى پادشاهى سال 1876 .\r\n( 2 ) - اين مطلب با آخرين اخبارى كه رسيده است تأييد مىشود ( 1891 ) كه چندصد نفر از يموتهاى اتباع روس به خاك ايران وارد شده و داوطلبانه تابعيت شاه را پذيرفته‌اند .\r\n","page_name":" 261 ","page_number":277},
  {"content":"\r\n\r\nدولت ايران در سركوبى هرج‌ومرج‌ها بهانه‌اى دلخواه براى پيشرفت منظور رقيب كه ولع و آز كشورگشائى دارد فراهم مىسازد و دولت ايران بايد كاملا هشيار باشد كه در آن ناحيه آفت‌خيز آلت دست طرف نشود اگر در مورد آشوبهاى اخير روسها به جاى بردبارى و انتظار درصدد اقدام و ابتكار تهاجمى بودند براى آنها امكان موفقيت آسانى در ميان بود و از اينكه علاقهء باطنى آن دولت شامل حال ايران نبوده است از اين حقيقت بارز نيك آشكار مىشود كه ياغىهاى يموت غالبا با تفنگ و فشنگ ساخت روسيه مجهز بودند .\r\n\r\nبجنورد -\r\nاز ولايت استراباد بنابر ملازمهء مسائل حاد سياسى آن ما اكنون به خراسان واقعى وارد مىشويم و نگاه خود را به جانب شرقى اين ايالت معطوف ساخته مشكلات مرزى آن را مورد امعان نظر قرار مىدهيم . از تركمن‌ها به ناحيه كردها مىرسيم و در منطقهء بجنورد به اولين گروه كردنژاد برمىخوريم كه شاه - عباس در سال 1600 ميلادى اجداد ايشان را به اين حدود كوهستانى خراسان كوچ داده بود . در فصل راجع به قوچان شرح وافى در كيفيت آمدن آنها به اين ايالت و شرايط استقرار ايشان در آنجا و روابط كنونى آنها با حكومت مركزى ذكر كردم آنچه دربارهء قوچان بيان شد كم‌وبيش در مورد بجنورد صادق است و درحالىكه قوچان بيشتر مسكن كردهاى زعفرانلوست در بجنورد طايفه شادلو سكونت دارند . و هنوز هم قسمت عمدهء سكنهء آنجا را تشكيل مىدهند مانند قوچان مردم بجنورد هم‌خانى دارند كه عنوان ايلخانى دارد كه هرچند اسما از طرف شاه است ، ولى معمولا ارثى است و به يكى از افراد خانواده‌اى كه صاحب اين مقام است تعلق ميگيرد .\r\nوى عايدات خود را از اهالى باج مىستاند و متقابلا عده‌اى براى قشون دولتى مىفرستد و بطور كلى شأن او از حاكم معمولى ولايت بالاتر است . دستهء سوار كه بوسيلهء ايلخانى بجنورد فراهم مىشود درحال‌حاضر شامل 500 نفر است و\r\n\r\n","description":"","footnote":"","page_name":" 262 ","page_number":278},
  {"content":"\r\n\r\nناحيه‌اش مشتمل بر ارتفاعات جلگهء بجنورد است كه هم‌مرز شيروان و قوچان مىباشد و همچنين آبهاى قسمت علياى اترك مال اوست و در طرف جنوب هم جاجرم واقع در دشت اسفراين است « 1 » .\r\n\r\nدرگز -\r\nراجع به قوچان قبلا اشاره كردم كه سهميهء فعلى نظامى آن 600 نفر سرباز است . در شمال شرقى قوچان و شمال رشته‌هاى اصلى كوهستان تنها محل متعلق به ايران كه وسعت قابل‌ملاحظه‌اى دارد و در شمال سلسله البرز واقع شده است ناحيهء محدود مرزى درگز است ( جلگهء تمشك ) در اين نقطه متمايز كه جلگه‌ايست داراى تقريبا چهل ميل طول و سى ميل عرض قسمتى را كردها مسكن دارند ، ولى بيشتر سكنهء آنجا تركها و تاتارها از بازماندگان مهاجمان تورانى قديم‌اند .\r\nكرسى آن محمدآباد است كه 1200 پا ارتفاع دارد و در آنجا به سال 1880 اودونوان « 2 » سرهنگ استيوارت را كه به لباس دلال ارمنى اسب درآمده بود ملاقات نمود وى سه هفته در ميان آنها زيست بدون اينكه ايشان به هويت انگليسى او پى برده باشند .\r\nدرگز بوسيلهء يك رشته تپه‌هاى كوتاه از اترك جدا شده تاكنون آنجا را از چنگ روسها نجات داده است هرچند كه دهكدهء واقع در دامنهء تپه‌ها را روسها اشغال كرده‌اند ، ولى درگز مدعى مالكيت اصلى آنجاست . قبل از سال 1832 شايد آنجا اميرنشين جداگانه‌اى بود و مانند اميرنشين‌هاى مرزى ديگر خراسان عباس ميرزا آن را ضميمهء قلمرو ايران كرد و اكنون مثل قوچان و بجنورد از متصرفات همايونى است ، اما از يك طرف بواسطه وقوع آن در دورترين نقطهء مرزى و از طرف ديگر روابطى كه پيوسته سرانش با طوايف تركمن داشته‌اند اقتدار دولت ايران به نحو متزلزل و سست از طريق مشهد اعمال مىگرديد . خان درگز وارث مقامى\r\n\r\n\r\n","description":"","footnote":"\r\n( 1 ) - براى شرح و تعريف بجنورد و توابع آن رجوع شود به كتاب سرهنگ وال بيكر ( 1873 ) به نام ابرها بر فراز مشرق زمين . و كتاب سرمك‌گرگور ( 1875 ) مسافرتى در خراسان جلد دوم و ژنرال گردوكف  Grodekoff  ( 1880 ) جنگ در صحراى تركمن .\r\n( 2 ) -  O'Donovan \r\n","page_name":" 263 ","page_number":279},
  {"content":"\r\n\r\nاست كه از زمان نادر شاه در خانوادهء آنها مانده است ، ولى ديگر نه خود خان و نه درگز هيچ‌كدام اهميتى ندارند و سهميهء نظامى او به يك صد نفر تقليل يافته است .\r\n\r\nنسبت به دولت روس چه رفتارى دارند -\r\nدر هيچ‌يك از اين سه منطقهء مرزى در صورت وقوع تهاجم از جانب شمال هيچگونه وسايل لازم براى ابراز - مقاومت فراهم نيست . دو ايلخانى كه وضع و حال يكى از ايشان را در فصل سابق شرح دادم و هردو از سران عمده به شمار ميروند شايد راجع به مقاومت و دفاع در مقابل يورش‌هاى احتمالى روس حرف‌هاى گزاف بزنند ، ولى از صميم قلب فقط احساس خاصى بر ضد آن دولت دارند كه بواسطهء مجاورت ، هم‌اكنون قسمت عمده‌اى از قدرت و ابهت سابق خود را از دست داده‌اند و جاى نهايت شك و ترديد است كه هريك از آنها در صورت حملهء روسيه كمترين اقدامى بنمايد . از طرف ديگر هم جريان بىانقطاع هداياى روسى كه از چندين سال پيش دوام داشته از رنج و عذاب تسليم شدن اگر اتفاقا واقع شود خواهد كاست .\r\nمىتوان گفت كه روسها هم‌اكنون محل اتكائى در هردو خانات دارند .\r\nمن شرح جادهء جديد نظامى را از عشق‌آباد به قوچان و اهميت عمدهء سوق الجيشى آن و نيز جادهء ديگر روسها را كه از گئوك‌تپه و از فراز گردنه‌ها و كوهستان غربى گرماب و فيروزه تا شيروان و از آن راه به قوچان مىپيوندد شرح دادم . جادهء سومى هم از اترك به بجنورد از طريق چاپ از پايگاه نظامى روس به چيكش‌لر در ساحل بحر خزر مىرسد .\r\nروسها از ميان مسلمانهاى تبعهء روس نمايندگان كنسولى در بجنورد ، قوچان و محمدآباد دارند تحت اين عنوان كه آن افراد در مراكز مزبور مأمور كارهاى تجارتىاند ، اما در خلال انجام امور بازرگانى با پيروى از راهنمائى دستگاه‌هاى ذى صلاحيت خود از تأمين مصالح سياسى كشور خويش غافل نيستند .\r\n\r\nكلات نادرى -\r\nدر ادامهء پيشروى خود به طرف مشرق با پديده طبيعى عجيبى برخورد مىكنيم كه از زمان نادر شاه شهرت يافته و او آنجا را مقر مستحكم\r\n\r\n","description":"","footnote":"","page_name":" 264 ","page_number":280},
  {"content":"\r\n\r\nخويش قرار داده بود . اين محل كلات نادرى است . مختصات طبيعى و نظامى اين مكان حيرت‌انگيز سابقا ذكر شد و همچنين اشاره كردم كه دولت ايران عده‌اى سرباز ( اسما ) پانصد نفر در آنجا دارد كه در نقاط متعدد قابل رسوخ آن پراكنده‌اند و همچنين دو توپ در آنجا هست و بيشتر سكنهء آن از طوايف ترك‌اند و حاكم كه از مشهد اعزام شده است به نام حاجى ابو الفتح خان در آبادى درون كلات اقامت دارد و 150 سوار براى فوج مرزى فراهم مىسازد .\r\n\r\nقصد و خيال دولت روسيه -\r\nاز سالهاى پيش دولت روس توجه خاصى نسبت به كلات ابراز داشته و شايعات انتزاع آن از دست دولت ايران عمدا همه‌جا انتشار يافته است تا در صورت انتقال مالكيت آنجا اذهان عمومى با اين موضوع مأنوس شده باشد . به اشخاصى كه چنين قصد و خيالى را از جانب روسيه انكار دارند كافى است جواب داد كه آن دولت سابقا به ايران پيشنهاد كرده بود كه در ازاى تسليم كلات حصهء خود را از اراضى حاصلخيز مغان در ساحل غربى درياى خزر به اين دولت بدهد ، ولى اين پيشنهاد مورد اجابت واقع نگرديد .\r\nارزش كلات براى روسيه چنان كه قبلا هم دليل آن را ذكر كردم بواسطهء تسلطى است كه از آنجا بر منابع آب كه وارد اترك مىشود و بيشتر از آن جهت كه محور نظارتى است بر تمام طوايف مرزى و بعلاوه از لحاظ ابهت سرشارى است كه نصيب آن دولت خواهد نمود .\r\nايران به هيچ‌وجه قصد تسليم اين موضع ممتاز جالب‌توجه را ندارد و آنجا را با چنان تعصبى نگاهدارى مىكند كه با روش اهمال و ناتوانى او تضاد عجيبى دارد . هيچ بيگانه حق ورود به آنجا را ندارد مگر با اجازهء مخصوص شاه و چندين نفر روسى و خود من نيز از تلاش دخول به آنجا نتيجه‌اى حاصل نكردم .\r\nدر حال حاضر سياست روس در اين ناحيه عنوان كردن دعاوى روزافزونى است نسبت به آبها و نهرهائى كه موجب آبيارى و حاصلخيزى متصرفات او در دشت و همچنين گسترش نفوذش در ميان طوايف اين منطقه است . روسها به تدريج\r\n\r\n","description":"","footnote":"","page_name":" 265 ","page_number":281},
  {"content":"\r\n\r\nاراضى دامنهء كوه را تا اترك تصرف نموده و مرتبا اختلاف و دعوى دربارهء آبهائى دارند كه اين اراضى را مشروب مىكند . اما سرچشمهء آبها در خاك ايران است و هرروز ممكن است اين جريان موجب بروز بحران در روابط دو كشور بشود كه در آن صورت كلات مركز گرانبهائى براى دولت روسيه خواهد شد و تا آنجا را به چنگ نياورد راضى و خشنود نخواهد شد .\r\n\r\nمرزهاى ايران و روس -\r\nدر متن قرارداد جديد روس و ايران كه در دسامبر 1881 انعقاد يافت خط مرزى تازه بين ماوراء بحر خزر و خراسان با توجه به فتوحات روس در آن سال مشخص شده است . خط مرزى در نقشه‌اى كه از دهانهء اترك شروع مىشود ، پيش از آنكه به آبادى لطف‌آباد كه در پايين اترك در ناحيهء ايرانى در گز واقع است برسد ناگهان متوقف مىشود .\r\nدر اين قرارداد لطف‌آباد به ايران رسيده ، اما از آنجا در جنوب شرقى تا سرخس كه در كنار تجن واقع است خط مرزى به هيچ‌وجه روشن نيست بعضىها معتقدند كه اين مسئله در يك قرارداد محرمانه به سال 1881 يا 1883 بين روسيه و ايران حل شده است و در فصول آينده باز راجع به اين قضيه صحبت خواهم داشت . بعلاوه شايع است كه كميسرهائى اين خط جديد سرحدى را پياده كرده و علامت‌گذارى نموده‌اند . اما شك و ترديد و يا در واقع بىاطلاعى عامه دربارهء اين نكته بطورىكه در فصل سابق بيان كردم در آينده موجب بهانه‌جوئى از ناحيهء دولت متعاهد قوى خواهد گرديد .\r\n\r\nتجن -\r\nدر سرخس بار ديگر ما به يك خط مرزى مشخصى مىرسيم كه همان رودخانهء تجن باشد و آن در مجراى علياى خود هرىرود ناميده مىشود و بعد از الحاق كشف‌رود به آن در پل خاتون تجن نام دارد كه پس از مجزا ساختن قرارگاههاى نظامى ايران و روس در سرخس هنگامى كه آب باشد از ميان صحرا به سمت شمال جارى است و پل راه‌آهن درياى خزر بر تجن يا قره‌بند بر آن ساخته شده است .\r\n\r\nدو سرخس -\r\nدو سرخس هست يكى قديمى و ديگرى سرخس نو . اشتباه\r\n\r\n","description":"","footnote":"","page_name":" 266 ","page_number":282},
  {"content":"\r\n\r\nبزرگى در ميان مسافران و سياستمداران بواسطهء ابهام وضع واقعى آنها و اختلاف نظر دربارهء محل حقيقى و خصوصيات هريك وجود دارد . سرخس قديم در سمت راست يا شرق رودخانه واقع شده و از عهد قديم اقامتگاه ايل سالور تركمن بوده كه نخستين تيره از نژاد تركمن‌اند و تاريخ‌نويسان عرب حتى از قرن هفتم ميلادى راجع به آنها مطلب نوشته‌اند « 1 » . اولين فرد اروپائى كه در قرن حاضر به سرخس مسافرت كرد ولف بود كه از طبقهء روحانى بود و در راه مسافرت اولش به بخارا چند هفته در سال 1831 آنجا ماند و براى كليمىها كه عدهء محدودى در آن محل بودند و تركمن‌ها موعظه مىكرد و باز در سال 1844 هنگام سفر تحقيقاتى خود راجع به سرنوشت اشتودارت « 2 » و كانولى در بخارا از آنجا ديدن كرده است . ضمنا برنز هم در سال 1832 ده روز با لباس مبدل در موقع مراجعت خود از سفر مهم خويش در سرخس مانده و چيزى نمانده بود كه هويتش مكشوف شود وى آنجا را قلعهء حقير و بدون استحكامات كه به كلى هم ويران شده بود تعريف نمود و آن قلعه بر شيب تپه‌اى واقع شده بود با چند خانهء گلى كه كليمىهاى مشهد در آنجا ساخته بودند و نوشت كه اهالى تركمن آنجا در اين موقع نسبت به خان خيوه اطاعت مشكوكى مىنمودند .\r\n\r\nتسخير سرخس بدست عباس ميرزا -\r\nچندى بعد از مسافرت برنز عباس ميرزا\r\n\r\n\r\n","description":"","footnote":"\r\n( 1 ) - اصطخرى ( كه اوزلى اشتباها ابن حوقل نوشته است ) سياح عرب در قرن دهم به سرخس رفته و مىنويسد كه از نيشابور تا آنجا شش منزل است و مىافزايد كه سرخس شهرى است بين مرو و نيشابور و در دشتى هموار واقع گرديده آب جارى ندارد فقط نهرى كه از پوشنگ جارى است اين نهر از هرىرود منشعب و به سمت سرخس جارى مىشود ولى در فصول گرم سال جريان آب تا آنجا نمىرسد و تخمين زده‌اند كه سرخس به اندازهء مرورود وسعت دارد . شهرى است پرجمعيت و آباد ، هواى آنجا سالم است ، اهالى آب آشاميدنى گوارا دارند و در كارگاه‌هاى خود اسب و قاطر به كار مىبرند .\r\nكتاب ابن حوقل در باب جغرافياى مشرق زمين ترجمهء سر . دبليو . اوزلى . اين وصف تجن با شرح نويسندگان اخير كاملا منطبق است . هنگامى كه آقاى لسار  Lessar  در سال 1882 براى اولين بار به سرخس سفر كرد اطلاع داد كه رودخانه معمولا خشك و خالى است و از 300 يا رد تا نيم ميل عرض دارد . ابن بطوطه سياح مغربى هم از مشهد به سرخس رفت ( سال 1330 ميلادى ) رجوع شود به سفرنامهء ناصر خسرو و مقدسى « كشورهاى اسلامى » و ياقوت در قاموس فارسى .\r\n( 2 ) -  Stoddart \r\n","page_name":" 267 ","page_number":283},
  {"content":"\r\n\r\nوليعهد كه در آن موقع سرگرم فتح و تسخير كامل خراسان بود با لشگريان خود وارد ميدان شد و سرخس را تصرف و ويران كرد و بيشتر سكنهء آنجا را از بين برد و بقيه را هم اسير كرد و به مشهد آورد « 1 » . در آنجا نفرى چهار ليره آنها را به تيرهء يولتان كه از منسوبان طايفهء سالور بودند فروخت و بعضى از ايشان هنوز در سرخس اقامت دارند و جمعى از آنها در زهره‌آباد كه در ساحل ايرانى رودخانه در قسمت عليا واقع است زندگى مىكنند ، ولى اين تيره در روزگار جديد بدون اهميت افتاده‌اند .\r\n\r\nسرخس جديد -\r\nبعدا گويا در سال 1850 ايرانىها براى اين‌كه آن پست سرحدى را در مقابل تاخت‌وتازهاى بىدريغ تركمنهاى مقيم حدود مرو محافظت كرده باشند قلعهء بزرگى به شكل چند پهلو در آنجا ساخته و بيست و چهار برج در اطراف آن برپا داشته و بر راس آنها توپ‌هائى كهنه و فرسوده نصب كرده بودند و آن در سمت چپ ساحل غربى تجن و در نيم ميلى اين رودخانه واقع بوده .\r\nآقاى دوبلوك‌ويل « 2 » عكاس تيره‌بخت فرانسوى كه همراه لشگر ايران در سال 1860 به مرو رفته بود و در خورشيد خان كاله قطعه‌قطعه‌اش كردند در دست تركمن‌ها اسير افتاد و او را يك سال و نيم زندانى كرده بودند از سرخس عبور نموده و تعريف قلعه جديد را قلمى ساخته بود .\r\n\r\n\r\n","description":"","footnote":"\r\n( 1 ) - بعد از سقوط قوچان عباس ميرزا رو به سرخس آورد و آنجا را به كلى از مدافعان خالى يافت و بىدرنگ تسخير نمود . وى كه از پيشنهاد ابتدا 150000 و سپس 200000 تومان تنخواه از جانب اهالى آزرده شد و آن را رد كرد درصدد برآمد كه اين لانهء آدم‌دزدى را به كلى از ميان بردارد .\r\nپس آنجا را محاصره و برق‌آسا تسخير نمود به‌طورى كه در ظرف تقريبا يك روز به تصرف او درآمد . دستور داد شهر را غارت كردند و سپس به آتش كشيدند . بسيارى از سكنهء آن مقتول و سه هزار نفر نيز اسير شدند . غنايم آن محل بسيار گرانبها و غيرقابل حساب بود شايد ميزانش بيش از هر محل تسخير شدهء ديگر در دوران اخير بوده است .\r\nدر واقع چندين كيسه طلا و انبوه اجناس قيمتى از هر نوع . براستى كه آنجا دخمهء غارتگران به نحو اعلى بود و فقط مبالغ پولى كه بدست آمد بين 300 تا 400 هزار ليره بوده و بيشتر آن هم به چنگ سربازان افتاد . نقل از جى . بى . فريزر در كتاب سفرى زمستانى جلد دوم . شرح فوق هرچند كه بدون‌شك اغراق‌آميز مىنمايد بسيار جالب‌توجه است چون در زمان خود نويسنده اتفاق افتاده بوده است ( 1834 ) .\r\n( 2 ) -  M . de Blocqueville \r\n","page_name":" 268 ","page_number":284},
  {"content":"\r\n\r\nمك‌گرگور مسافر بعدى به آنجا بود در سال 1875 او ، هم راجع به قلعه و هم عدهء نگهبان آنجا كه 700 نفر سرباز و چند تن سوار و در حدود يازده عدد توپ بود شرحى باقى گذاشت و در كتاب خود تصاوير و نقشه‌هائى نيز منتشر ساخت . سپس در سال 1882 آقاى لسار مهندس روسى كه در آن موقع در گروه راهنمائى نيروى متقدم روسى خدمت مىكرد و بعدا عضو هيئت مرزى افغانستان شد و اكنون مأمور سياسى در دربار بخارا است ، براى كار نظارت به سرخس آمد و براى اولين بار شرح سرزمين بين سرخس و هرات را در معرض اطلاع اروپائيان قرار داد .\r\nوى وضع پادگان فلاكت‌بار آنجا را تعريف كرده و گفته است كه به جاى اينكه بلاى جان دشمن باشند در واقع خود به صورت دشمن درآمده بودند .\r\nبطورىكه هيچ‌گاه جرأت خروج ننموده و شبها در برج‌ها آتش خطر برمىافروختند .\r\n\r\nروسها باز سرخس كهنه را تسخير مىكنند -\r\nدو سال بعد در آوريل 1884 در واقع بنابر اطلاعاتى كه آقاى لسار در مورد آن يورش مؤثر ، ولى غيرقابل دفاع كه به نزاع در ملأ عام كوشك و تصرف پنجه در سال 1885 منجر شد گرد آورده بود ، روسها با نيروى كافى پيش آمدند و سرخس قديم را كه در مشرق رودخانه واقع و خالى بود اشغال كردند و به زودى در اينجا استحكامات و سربازخانه‌هائى برپا ساختند بدين‌ترتيب سرخس كهنه تجديد حيات نمود كه به نظر من مىتوان گفت كه سرخس جديدتر و از آن پس اين محل يكى از پايگاههاى نظامى مرزى آنها شده است . تنها شرحى كه من راجع به آنجا از وقتى كه بدست روسها افتاده است ديده‌ام همان است كه كنت دوشوله « 1 » يك افسر جوان فرانسوى نوشته ، وى در سال 1888 با لباس مبدل از مرو به اتفاق سرهنگ على خانف از اين راه عبور نموده شرح او از اين قرار است :\r\n\r\n\r\n","description":"","footnote":"\r\n( 1 ) -  comte de cholet \r\n","page_name":" 269 ","page_number":285},
  {"content":"\r\n\r\n« در واقع به سرخس نام شهر نهادن مبالغهء محض است فقط يك پست نظامى است كه در اطرافش خانه‌هاى افسران و چند نفر ديگرى كه به كسب و كار اشتغال دارند . چون ايرانىها از الحاق طوايف تركمن كه در اين حدود اقامت دارند سخت اكراه داشته‌اند روسها با ايجاد اين پست نظامى به آنها پاسخ دادند .\r\nدر آنجا دو فوج دارند يكى براى نبرد در جبههء جنگ و ديگر پادگان كه جمعا 1500 تا 1600 نفرند و اين پيش‌آمد براى ايرانيان درس عبرتى شد كه ديگر خيال پس گرفتن آنجا را هم در سر نپرورانند . بعلاوه با يك بهانهء توخالى پست سرحدى مهمى در جلگه تجن تأسيس كردند كه بر يكى از دو راه هرات مسلط است . علاوه‌بر قلعه و سربازخانه شهر صد خانه دارد كه مسكن نظامىها و مأموران كشورى و تجار است و دو خيابان و نيز دو ميدان دارد كه يكى از آنها محل بازار پرسروصدائى مىشود اگر شهر را دو نيمه كنيم دو قسمت متوازى الاضلاع است كه نيم ميل طول و دويست يا رد عرض دارد اينجا اقامتگاه يك پريستاو يعنى رئيس بخش است . »\r\n\r\nارزش نظامى -\r\nدر تأليف قبلى خود عقيده مهم مك‌گرگور را دربارهء ارزش سوق الجيشى سرخس از لحاظ موقع تسلطآميزى كه بر جلگهء هرىرود تا هرات دارد نقل كردم . اين وضع ممتاز فعلا از دست ايرانيان به كلى خارج و در اختيار روسها واقع شده است . پادگان ايرانى در سرخس كه يك رسد پياده‌نظام است فقط 300 نفر دارد و همچنين يك دسته سبك توپخانه كه در واقع واحدى مجزاست هرگز نمىتوانست از قلعه‌اى كه به صورت اخير بسط و تغيير يافته است دفاع نمايد . سيم‌هاى تلگراف بين مشهد و سرخس غالبا يا مقطوع و يا از كار افتاده است و شايد اگر روسها فقط در آن سمت رودخانه ظاهر شوند و شليك مختصرى بكنند مىتوانند ناظر وحشت‌زدگى ناگهانى طرف ديگر باشند .\r\n\r\nمرز شرقى -\r\nسرخس شمالىترين نقطه مرزى ايران است و در واقع گوشهء تيزى هم به جانب صحرا دارد . از اينجا ما به سوى جنوب رو مىآوريم و در جلگه‌اى راه خود را تعقيب مىكنيم كه هرىرود از ميان آن جارى است . اين رودخانه هم خط مرزى تا گردنهء ذو الفقار بين ايران و روس است و هم بين ايران و افغانستان .\r\nدر اينجا ما حاشيهء شمالى كمربند سرزمينى را كه در نزديكى و يا بر خود خط مرزى واقع است و مسكن طوايف مختلف از نژادها و مذاهب متعدد است سير مىكنيم .\r\n\r\n","description":"","footnote":"","page_name":" 270 ","page_number":286},
  {"content":"\r\n\r\nاين افراد هرچند كه اتباع ايران‌اند ، ولى علاقهء چندانى به اطاعت از آن دولت نمىنمايند ازاين‌رو عامل خطرناكى در سياست مرزى بشمار مىروند .\r\n\r\nحوزهء مشهد -\r\nناحيهء مشهد كه تا هرىرود ادامه دارد ما با عوامل بيگانهء مزبور برخورد مىكنيم . در حوالى مشهد عوامل ايرانى اكثريت دارند ، اما هرچه بيشتر به طرف مرز پيش برويم با دسته‌ها و تيره‌هائى مصادف مىشويم كه از لحاظ نژاد و مذهب متفاوت و جزو چهار ايماق ( يعنى چهار جماعت ) طوايف خانه بدوش حدود مرزى افغانستان « 1 » ، اين‌ها طوايف جمشيدى و هزاره‌اند . دسته اول از ريشه و تبار ايرانىاند ، ولى عدهء كثيرى از آنها سابقا خاك ايران را ترك نموده در افغانستان مقيم شده‌اند .\r\nباقيماندهء ايشان را هنگام محاصرهء هرات در سال 1857 به ايران عودت و در خانه‌گشا نزديك مشهد اسكان دادند . ايشان بايد عده‌اى بيگار براى دولت ايران جمع كنند و از ميان نفرات آنها گارد سرحدى تربيت مىشود و با آنكه از نژاد ايرانىاند و تا حدى فارسى حرف مىزنند اطاعت و وفادارى ايشان سخت مورد ترديد است از طرف ديگر هزاره‌ها هيچ‌وقت از قوم ايرانى نبودند و چنان كه چهرهء مغولى و چشم‌هاى بىقواره و ريش بزى ايشان نشان مىدهد به خانوادهء تورانى تعلق دارند عده‌اى از آنها در حوالى مشهد ساكن‌اند و عدهء بيشترى در جنوب در محسن‌آباد در ناحيهء باخرز هستند و روىهم‌رفته عجيب‌ترين وضع اختصاصى ايشان اين است كه با آنكه خون و مذهب و شباهت ايرانى ندارند به زبان فارسى تكلم مىنمايند و سنىمذهب‌اند و هرچند كه در حدود 450 نفر سرباز فراهم مىسازند احساسات و وفادارى ايشان نسبت به دولت كاملا مشكوك مىنمايد .\r\n\r\n\r\n","description":"","footnote":"\r\n( 1 ) - چنان كه از نام ايشان مستفاد مىشود چهار ايماق اصلا چهار طايفه شامل : جمشيدى ، فيروزكوهى ، تيمورى و تيمونى بود بعدا دو طايفه ديگر هزاره و قيچاق‌ها نيز به اين دسته‌ها بسته شدند فيروزكوهىها و تيمونىها و قيچاقىها كه دوتاى اول اصلا ايرانى بودند ديگر در ايران ديده نمىشوند ولى اعضاى چهار دستهء ديگر هنوز در ايران هستند .\r\nدكتر بلو  Bellew  اين دسته‌ها را طور ديگرى طبقه‌بندى كرده است وى چهار ايماق را شامل تيمورى ، يموتى ، داهى و سورى مىنامد و جمشيدى و فيروزكوهى را شعب فرعى تيمورى مىشمارد و هزاره را با داهى يكى محسوب مىدارد .\r\n","page_name":" 271 ","page_number":287},
  {"content":"\r\n\r\n\r\nنواحى جام ، باخرز و خواف -\r\nدر سمت جنوب بعد از مشهد نواحى مرزى جام يا تربت شيخ جام ( بنام يكى از مقدسان ارجمند محلى كه در آنجا مدفون است ) باخرز و خواف است كه درحال‌حاضر زير نظر يك حاكم ايرانى از نژاد عرب است و لقبش نصرت الملك مىباشد كه از اين سه ناحيه افراد قشون 1025 نفر سوار براى دولت فراهم مىسازد .\r\nجمعيت زير فرمان او هم به يكى از طايفه‌هاى چهار ايماق تعلق دارند نه به طوايف ديگرى كه نامشان قبلا ياد شده است . ايشان از نژاد عرب‌اند و تيمورى نام دارند و مىگويند اين اسم را از تيمور بزرگ گرفته‌اند كه ايشان را به مناسبت اينكه مادرش را در حين سفر مكه غارت كرده بودند از مقر اصلى به اين ناحيه كوچ داد و به تابعيت سيد والامقامى گماشت كه دختر خود را هم به عقد ازدواج او درآورده بود .\r\nطايفهء تيمورى در ساير نقاط خراسان هم سكونت دارند بخصوص در حدود نيشابور و سبزوار ، اما قسمت عمدهء ايشان در سه ناحيهء مرزى كه اينك مورد بررسى ما است زندگى مىكنند . قضاوت ناروا و سياست جابرانهء دولت ايران حس علاقهء افراد اين قبايل و مردم بومى ديگر را زايل كرده است و به راستى كه ايران حق دارد به همان اندازه نسبت به سربازان مزدور اين طوايف بىاعتماد و مشكوك باشد كه امپراتورى رم به لژيونهاى گل ( فرانسه ) و گوتها ( آلمانى ) اعتماد نداشت .\r\nاين نكته را نيز بايد اضافه كنم كه تيمورىها مثل هزاره‌ها و جمشيدىها مذهب تسنن دارند .\r\n\r\nقاين -\r\nباز قدرى پايين‌تر در طرف جنوب منطقهء بسيار وسيع و مهم قاين واقع شده است ، شامل چند بلوك كه تا منطقهء كوير كه خراسان را از كرمان جدا مىسازد امتداد دارد . حكومت قاين با اميرى از تبار عرب است و رياست طايفه ، در خانوادهء امير موروثى است وى در ميان سران جنوب همان پايه و مقام و بلكه قدر و منزلتى بالاتر از ايلخانىهاى بجنورد و نواحى شمال دارد .\r\nامير علم خان حاكم كنونى شايد نيرومندترين فرد دستگاه پادشاهى ايران\r\n\r\n","description":"","footnote":"","page_name":" 272 ","page_number":288},
  {"content":"\r\n\r\nباشد او اينك بيش از شصت سال دارد و داراى شخصيتى بسيار قوى و بعلاوه شهرت سرشارى از لحاظ هيبت و سخت‌گيرى است و خطهء خود را از وجود دسته‌هاى دزد و غارتگر بخصوص از افغانها و بلوچ‌ها كه بىترس و نگرانى از هرگونه تعقيب ، سرگرم راهزنى و غارت بودند پاك كرده است و بقدرى مقتدر است كه حكومت مركزى به آسانى جرأت دخالتى در كار او ندارد .\r\nهنگام تشكيل كميسيون مرزى سيستان در سال 1872 جناب امير حاكم قاينات بود و نسبت به سر . اف . گلداسميد چنان كه بايد و شايد مهربانى ننمود و چون سرنوشت قلمرو خود او در ميان بود از آن جهت كه سيستان از توابع ولايت او به شمار مىرفته شايد موجباتى براى ابراز اهانت پيش‌آمده باشد ، ولى از آن پس وى همواره نسبت به اين قبيل افراد انگليسى كه از سامانش عبور كرده‌اند مراقبت كافى مبذول داشته است .\r\nامير از جانب شاه لقب و در قشون ايران درجهء امير تومانى ( ماجر جنرال ) دارد . استقرار دستهء توپخانه در ارگ بيرجند علامت حاكميت پادشاهى ايران است « * » .\r\n\r\nجمعيت و حاكم‌نشين قاينات -\r\nجمعيت قاينات از اصل ايرانى و عرب و تخمينا در حدود هشتاد هزار نفر است . مركز حكومت سابقا در قاين بود ، ولى بعدا به بيرجند كه شهرى وسيع‌تر و بدون حصار و ديوار است انتقال يافت و چهارده هزار تن جمعيت دارد . بنابر گزارش سرهنگ استيوارت كشت و مصرف ترياك در آن حدود سخت رايج است و هر سال صدها نفر بر اثر افراط در استعمال آن هلاك مىشوند « 1 » . امير 700 تن سوار و دو فوج پياده دارد كه به نوبت احضار مىشوند\r\n\r\n\r\n","description":"","footnote":"\r\n( * ) - ( امير اخيرا يعنى در نوامبر 1891 وفات يافت ) . منظور مؤلف امير علم خان حشمت الملك متوفى در سال 1309 ه . ق پدر امير ابراهيم خان شوكت الملك و جد امير اسد اللّه خان علم است . م\r\n( 1 ) - رجوع شود به مقالهء بسيار جالب‌توجه سرهنگ سى . اى . استيوارت زير عنوان « جلگهء هرات و مرز ايران از هرىرود تا سيستان مندرج در صورت جلسات انجمن سلطنتى جغرافيائى ( دورهء جديد ) جلد هشتم ( 1886 ) و راجع به قاين گزارش هيئت مرزى سيستان ( 1872 ) و كتاب سرهنگ يون اسميت به نام ايران خاورى جلد اول واچ دبليو « از رودخانه سند تا دجله » و كتاب سرمك‌گرگور سفرى به خراسان و ارباب بيرجند نوشتهء همين نويسنده .\r\n","page_name":" 273 ","page_number":289},
  {"content":"\r\n\r\nكه يكى براى خدمت در سيستان است و ديگرى در بيرجند به حال استراحت و از هردو قسمت قاين و سيستان سربازانى براى قشون دولتى فراهم مىسازد .\r\n\r\nسيستان -\r\nچنان كه ذكر كرده‌ام سيستان ولايتى تابع قاين است و نايب الحكومه‌اى از جانب امير در آنجا حكومت و در نصرت‌آباد سكونت دارد . در سال 1889 از جمع عايدات خراسان 36000 تومان نقد ( 7429 ليره ) و 24000 خروار ( 6957 تن ) غله فرستاد . اما سيستان مسائل جداگانه فراوان دارد خواه سياسى يا تجارتى و يا نظامى كه من در فصل عليحده‌اى كه حق مطلب را در باب تاريخ و آينده آن بهتر بتوانم ادا كنم مطرح خواهم كرد . با سيستان كه در گوشه جنوب شرقى است داستان خراسان هم پايان مىيابد و شرح غم‌انگيز دشت لوت به ميان مىآيد و سپس نوبت ايالت بلوچستان ايران خواهد رسيد كه شايسته است در جلد دوم اين كتاب در آن باب بحث شود .\r\n\r\nتبليغات روس -\r\nمن شرح فقط خط كمربندى اراضى مرزى از گردنه ذو الفقار تا سيستان را بيان كردم و اينك به ايالت بلوچستان ايران مىرسم .\r\nدر اين ناحيه بطورىكه اشاره نمودم طوايفى نسبتا غيرايرانى با مذهبى غير ايرانى و احساسات بيگانه سكونت دارند و بنابراين دولت روس به فكر ترويج نفوذ خود در آن حدود افتاده است و با اين ادعا كه قهرمان مسلمانان سنى مذهب است در برابر مذهب شيعه ايرانى به احساسات تعصب‌آميز مذهبى توجه دارد « 1 » . دولت روس در سهميه‌هاى نظامى اين طوايف همدستان احتمالى كه ارزش نظامى خواهند داشت تصور مىنمايد و با وضع تسلطآميزى كه در جناح هرات و جلوتر بر هيرمند پيدا كنند درصدد تهديد افغانستان و علاقه‌مند نزديك شدن بيشترى به سرحد بلوچى هندوستان مىباشند . حكومت تزارى به سيستان كه بين راه مشهد و درياست نظر آزمندانهء مخصوص دارد و نيك واقف است كه تسلط بر آنجا قدمى اساسى\r\n\r\n\r\n","description":"","footnote":"\r\n( 1 ) - در سال 1882 بعد از تشكيلات جديد حاكم ايالت ماوراء بحر خزر اعلاميه‌اى در عشق‌آباد انتشار داد مشعر بر اين‌كه تمام دهات سنىنشين در ناحيهء اتك متعلق به روس است و ديگر نبايستى به دولت ايران باج بدهند ازاين‌رو بواسطه سبك شدن بار مالياتى خود خيلى از افراد از آن پيشنهاد استقبال كردند و همين سياست را هم فعلا در حدود جنوبى تعقيب مىنمايد .\r\n","page_name":" 274 ","page_number":290},
  {"content":"\r\n\r\nدر راه تأمين برترى قطعى در ايالت خراسان خواهد بود . روزنامه‌نگاران محلى اجير روس در تربت شيخ جام و خواف و قاين مشغول كارند و معروف است كه نمايندگى روس در بهره‌بردارى از نفوذ خود در اين حدود ساعى است و روسها توجه مخصوص حتى به كمترين اطلاعاتى دارند كه مربوط به وضع مرزى قلمرو بريتانياست .\r\nبه عبارت ديگر در گرداگرد خراسان از شمال غربى تا جنوب شرقى نقاط فراوانى هست كه صحنهء فعاليت و نفوذ و تحريكات دائمى روس است و بدين‌ترتيب تارهاى مسكوى رفته‌رفته و با اطمينان خاطر بر قامت قربانى موردنظر ايشان تنيده مىشود .\r\nاستراباد ، بجنورد ، قوچان ، كلات ، سرخس ، خواف و سيستان زمينه‌هاى متعدد اقدامات آنهاست و ممكن است روزى دروازهء احتمالى ورود و نفوذ آنها بشود .\r\nنظرى اجمالى به نقشه و وضع منطقهء قدرت روسيه در ماوراء درياى خزر كه جمعا سيصد ميل با خراسان هم‌مرز است نشان خواهد داد كه چگونه و تا چه اندازه وضعى ناشى از همسايگى دولتى نيرومند كه نقاط كوهستانى را هم در دست دارد ممكن است در مقابل همسايه‌اى كه ضعيف و ناتوان است براى دولت روس وضع ممتاز قاطع ايجاد كند .\r\n\r\nتأثير خطآهن ماوراء بحر خزر -\r\nراجع به تأثيرات راه‌آهن ماوراء درياى خزر و راه‌آهن‌هاى ديگرى كه در صحارى مجاور مرز ايران ساخته شده است در وضع سياسى آن حدود و دربارهء سرنوشت سياسى همسايگان روس به ندرت مىتوان مبالغه نمود . اين موضوع دامنهء وسيع‌تر و اهميت بيشتر از آن دارد كه در فصلى كه فقط به يكى از ايالات قلمرو ايران راجع است مورد بررسى كامل واقع شود بنابراين آن را به فصل ديگرى ارجاع مىدهيم كه در باب اصل مسئلهء نفوذ روس در سياست ايران است و خواهيم ديد كه خطوط آهن ژنرال انن‌كف چه وسيلهء موثر قطعى خواهد بود « 1 » .\r\n\r\n\r\n","description":"","footnote":"\r\n( 1 ) - رجوع شود به جلد دوم فصل سىام اين كتاب .\r\n","page_name":" 275 ","page_number":291},
  {"content":"\r\n\r\n\r\nنواحى داخلى -\r\nقبل از آنكه موضوع سياسى خراسان را رها كنيم اجازه بدهيد بار ديگر تقسيمات جزء ادارى آن را مورد امعان نظر قرار دهم و اطلاعاتى را كه راجع به ولايت‌هاى مرزى داده‌ام با توضيحاتى اجمالى دربارهء قسمتهاى داخلى تكميل نمايم و آن را به دو بخش مىتوان تقسيم كرد : يكى رديف داخلى يا خط ثانوى كه با نواحى مرزى ارتباط دارند ديگر نواحى كه با نقاط سرحدى به هيچ وجه مربوط نمىباشند .\r\n\r\nطبس -\r\nهرگاه از سمت جنوب شروع كنيم كه سيستان را هم در همانجا ترك كرده بوديم و در مدار قاين به درون كشور پيش برويم به ولايت طبس خواهيم رسيد كه به حد جنوبى يزد مربوط مىشود و با آنجا 200 ميل فاصله دارد .\r\nسكنهء طبس عده‌اى عرب و قسمتى هم ايرانىاند و بوسيلهء رئيس موروثى حكومت مىشوند كه با خانها و ايلخانىها و اميران موصوف قبلى شأن مساوى ، ولى وضع پائين‌ترى دارد . نام او ميرزا محمد باقر خان و لقبش عماد الملك است .\r\nاگرچه خواه از لحاظ نفراتى كه براى قشون دولتى مىدهد و يا نفوذ شخصى پايه و مقام معتنابهى ندارد سرزمين او پهناور ، اما فقير است و مردمش بىآزار و آرام‌اند و از وضع و حالى كه ملكم در پايان قرن گذشته راجع به آنجا نوشته و تعريف كرده است كه سران آنجا كاملا مستقل‌اند و افراد آنها به مناسبت دلاورى ممتاز « 1 » هيچ اثرى فعلا ديده نمىشود . خان 150 هزار نفر سوار براى قشون دولتى فراهم مىسازد .\r\n\r\nترشيز -\r\nدر شمال طبس ناحيهء محدود ترشيز است كه آنجا هم بيشتر سكنهء تبار عرب و حكومتى دارد كه در نزد والى خراسان در مشهد مسئول است . ميوه‌جات ترشيز مشهور است و با جاهاى ديگر قابل مقايسه نيست و آفتى كه كرم ابريشم را در گيلان از بين برده خوشبختانه به آنجا سرايت ننموده است و مىگويند كه معدن فيروزه دارد كه از جنس نيشابور خيلى پائين‌تر است .\r\n\r\n\r\n","description":"","footnote":"\r\n( 1 ) - تاريخ ايران ملكم جلد دوم و در آن موقع مير حسين خان رئيس مقتدر طايفهء عرب آنجا بود با جمعيتى در حدود سى هزار نفر كه دو هزار نفر سوار و شش هزار نفر سرباز پياده داشت .\r\n","page_name":" 276 ","page_number":292},
  {"content":"\r\n\r\n\r\nتربت حيدرى -\r\nترشيز از لحاظ اهميت در واقع در درجهء سوم است نه پايهء دوم ، زيرا كه بين آنجا و تربت شيخ جام ناحيهء تربت حيدرى است ( مقبره حيدر ) كه اهميتى نظامى از لحاظ لشكريان مهاجمى دارد كه از هرات از طريق خواف مشهد را هدف داشته باشند چون خط ارتباط بين كرسى ايالت و سيستان را قطع مىكند .\r\nاهالى آنجا غالبا تركهاى قرا و همچنين عده‌اى بلوچ هستند و يك قرن پيش از بركت قدرت خارق‌العادهء حاكمى به نام اسحق خان به حد اعلاى رفاه رسيده بود و مىگويند اين شخص در تجارت همان اندازه مهارت داشت كه در سربازى دلاور بود ، و به همان درجه فرد طالب فضل تمام‌عيارى بود كه در امور ادارى كاردانى داشت و از ولايت نيمه مستقل خود عايداتى در حدود صد هزار ليره « 1 » وصول مىكرد .\r\nمردم تربت حيدرى بيشتر از ولايت همسايه آن با روزهاى جنگ و ستيز و آزادى عمل وداع نمودند و اكنون به كلى مطيع دولت ايران‌اند . سرزمين آنها مانند ترشيز از لحاظ قوت و باغ ميوه خيلى معروف است ، اما از تاخت‌وتاز تركمنها و پيش‌آمد قحطى صدمه بسيار كشيد . ترشيز و تربت حيدرى باهم دو فوج پياده براى لشكر خراسان فراهم مىسازند كه اين روزها نيك مشهور است .\r\n\r\nنيشابور و سبزوار -\r\nدو بلوك داخلى ايران كه حتى به صورت درجه دوم ارتباطى با مسائل مرزى ندارند نيشابور و سبزوارند . مقر حكومت‌هاى آنجا امن و آسوده است كه غالبا نصيب شاهزادگان مىشود مثلا نيشابور درحال‌حاضر تحت حكومت يكى از عموزاده‌هاى ركن الدوله است و پسر ارشد او هم حاكم سبزوار مىباشد . من در حين مسافرت از مشهد به تهران به مقر حكومت هردو خواهم رسيد و شرحى راجع به آنها بيان خواهم كرد . هيچ‌كدام از اين دو ناحيه افرادى براى قشون دولتى نمىفرستند و از موقعى كه شاه در سال 1868 به آنجا رفته اهالى را از خدمت سربازى پاك معاف فرموده است .\r\n\r\n\r\n","description":"","footnote":"\r\n( 1 ) - ملكم ( تاريخ ايران جلد دوم صفحه 148 ) مىگويد 000 ، 100 تومان يا 000 / 200 ليره .\r\nاما چون در موارد ديگر غالبا تومان را برابر يك ليره ذكر مىكند گمان مىكنم رقم آخرى را بايد نصف پنداشت و حتى اين مقدار هم شايد مبالغه باشد .\r\n","page_name":" 277 ","page_number":293},
  {"content":"\r\n\r\n\r\nشاهرود و بسطام -\r\nسرانجام به منطقهء وسيع و غنى شاهرود و بسطام مىرسيم كه در مبحث استراباد به صورت حاشيه مطالبى راجع به آنها بيان كردم و تنها فرزند زندهء فتحعلى شاه حاكم آنجاست . اينجا با رشتهء البرز از استراباد جدا شده است ازاين‌رو سفر و كار من نيز به پايان مىرسد چون‌كه سراسر خراسان را مورد امعان نظر قرار داده و از بلوك و توابع اين مهم‌ترين ايالت ايران شرحى اجمالى بيان كرده‌ام .\r\n\r\nقدرت كلى نظامى خراسان -\r\nاكنون كه موقع رها كردن اين قسمت از موضوع كتابم فرارسيده است قصد دارم كه جمع نيروى نظامى خراسان را كه ارقام جداگانه آن را ذكر كرده بودم به‌طور خلاصه يك‌جا قيد كنم . اين محاسبه البته شامل نفرات مزدور محلى و شمخالىها « 1 » نمىشود كه در زمان جنگ احضار و به ميدان نبرد اعزام مىشوند .\r\n\r\nپياده‌نظام ( سرباز يا نفرات تعليم‌يافته )\r\n\r\n1 - فوج‌هاى ناحيه‌اى\r\nدو فوج قراترك كه در ترشيز و تربت حيدرى گرفته مىشوند هركدام 800 نفر - 1600 دو فوج كه در بيرجند گرفته مىشوند هركدام 800 نفر - 1600 ( از اين چهار فوج يك گردان از هركدام مجهز و در ضمن نصف تمام عده در حال مرخصىاند )\r\n\r\n2 - فوج‌هاى غيرناحيه‌اى\r\nچهار فوج كه معمولا در آذربايجان تعليمات مىيابند كه سه فوج هميشه در پادگان مشهد آماده خدمت‌اند و هركدام 800 نفرند - 3200 نفر جمع 6400 نفر\r\n\r\n\r\n","description":"","footnote":"\r\n( 1 ) - شمخال - تفنگ بلند كه روى سه پايه قرار مىدهند .\r\n","page_name":" 278 ","page_number":294},
  {"content":"\r\n\r\n\r\nسوارنظام ( كه بيشتر مزدورند )\r\n\r\nافراد نامنظم ( مفيد ولى غيرمجهز )\r\nقبيله تيمورى و تربت شيخ جام 1025 نفر\r\nجمشيديها 300 نفر\r\nهزاره‌ها 450 نفر\r\nكردهاى زعفرانلو ( تابع ايلخانى قوچان ) 600 نفر\r\nكردهاى شادلو زير فرمان ايلخانى بجنورد 500 نفر\r\nتركمنهاى گوكلان زير فرمان ايلخانى بجنورد 300 نفر\r\nتركهاى درگزى 100 نفر\r\nكلات نادرى 150 نفر\r\nقاين و سيستان 700 نفر\r\nطبس 150 نفر\r\nشهرهاى مختلف ( سبزوار و غيره ) 400 نفر\r\nجمع 4675 نفر\r\n\r\nتوپخانه :\r\n( بيست توپ صحرائى سبك در ارگ مشهد ، دو توپ صحرائى در كلات ، شش توپ ثابت در سرخس ) 200\r\n* * * پياده‌نظام 6400\r\nسواره‌نظام 4675\r\nتوپخانه 200\r\nجمع كل 11275\r\nاين بود تعداد نيروى مؤثر لشكر خراسان چنان كه تعريف كرده‌اند كه اگر درست تربيت يابند و افسران برازنده داشته باشند شايد نيروى قابل‌ملاحظه‌اى\r\n\r\n","description":"","footnote":"","page_name":" 279 ","page_number":295},
  {"content":"\r\n\r\nخواهد بود . درحال‌حاضر و تحت شرايط موجود نمىتوان بدون طعن در اين مقوله سخن گفت .\r\n\r\nتجارت خراسان -\r\nحال تأثير و دخالتى را كه انگلستان و روسيه در كار تجارت خراسان داشته‌اند بررسى مىكنيم : طى ساليان متمادى روسيه كه مردم تجارت پيشهء خاص ندارد در صدد بود كه بازارهاى آسياى مركزى را در دست گيرد اين فكر كه از زمان پطر كبير باقى مانده است با چنان حدتى در اين مورد از طرف ايشان تعقيب گرديده كه با شيوهء كاهلانهء ايشان در ساير موارد سخت تفاوت دارد .\r\nفعلا يكى از اصول اساسى سياست روس در مشرق اين است كه ابتدا نفوذ تجارتى او مستقر و سپس قدرت سياسىاش تأمين شود . تأسيس نمايندگىهاى بازرگانى و ايجاد عمال و راههاى ارتباطى و اعمال مزايا و معافيت جهت اجناسى كه از راه روسيه به بازارهاى مشرق وارد و صادر مىشود از مبانى تغييرناپذير ديپلماسى آسيائى آنهاست مجاورت خراسان با بحر خزر كه اختيار كشتىرانى آن را هم در دست دارند و همچنين نزديك بودن راه‌آهن ماوراء درياى خزر كه در سال 1881 آن منطقه را فتح كرده‌اند ، زمينهء مساعدى براى پيشرفت تجارت روس فراهم مىسازد .\r\n\r\nتجارت سابق انگلستان با مشهد -\r\nقبل از آن‌كه وضع فعلى امور را بررسى كنم بايد اين موضوع را كه از قرار معلوم در هيچ‌جاى ديگر ثبت و ذكر نشده است خاطرنشان سازم كه اساس تجارت را در خراسان انگليسىها گذاشته‌اند نه روسها . صد و پنجاه سال پيش بازرگانهاى انگليسى به افتتاح راه تجارتى بين خزر و مشهد كه اين ايام رقيب ، با مزاياى سرشار از آن بهره‌مند مىشود اقدام كردند .\r\nبه نظر من تاريخ روابط تجارتى ايران و انگليس درخشان‌ترين فصل نسبة مجهول و فراموش‌شدهء اين كشور است . در فصول آينده دربارهء دلاوريهاى آن دوره و زمانه‌اى سخن خواهم گفت كه تجار براى پيشرفت كار خود ناچار بودند كه علاوه بر اثر قلم از شمشير نيز استمداد نمايند .\r\n\r\n","description":"","footnote":"","page_name":" 280 ","page_number":296},
  {"content":"\r\n\r\nنمايندگان شركتهاى تجارتى انگلستان كه پرچم ما و كالاهاى انگليسى را كه نام بلند بريتانيا را تا اقطار جهان برده و در اين راه عده‌اى از ايشان دوچار خطر شده و بسيارى ديگر هم جان داده‌اند ، هنگامى كه از آن سفرهاى خطرناك باز آمدند نه در تالارهاى پرازدحامى استقبال ديده و نه از انجمن‌هاى پادشاهى به دريافت نشان افتخار نايل شده‌اند . از جملهء افكارى كه ذهن امثال جان التن را برانگيخته بود يعنى همان انگليسى خوش‌فكر ، ولى بىثبات را كه در نيمهء قرن هجدهم هم بانى تجارت انگليس از طريق درياى خزر بود و هم باعث نابودى آن شد و داستان كار او را يكى از همكاران ممتازش يعنى يوناس هانواى دقيقا و مشروحا باقى گذاشته است اين بود كه دستگاهى در مشهد تأسيس كنند و پارچه‌هاى پشمى از لندن از راه استراباد بياورند و در حاكم‌نشين خراسان با ثروت افسانه‌اى شرق معاوضه نمايند . با چه دلسوزى در اين زمانه ، ما كلمات دردآميز او را مىخوانيم كه به وزير مختار انگليس در سن‌پطرزبورگ نقشهء خود را به شرح ذيل پيشنهاد نموده بود :\r\n« بازرگانهاى انگليسى در كار تجارت بين مشهد و بخارا رقيب‌هاى قوى ندارند كه مايهء بيم و نگرانى باشد و كسى هم قادر نيست جاى ايشان را بگيرد ، هرگاه بتوانند راه مصونى از ميان سرزمين روسيه براى حمل كالا و همچنين اجازهء كشتىرانى در بحر خزر تحصيل كنند . صلاح امپراتورى روس در آنست كه با اين هردو درخواست اتباع انگليس موافقت نمايد . »\r\nچگونه اين تصوير موهوم از وجود روسيه‌اى مساعد و انگلستان سوداگر به نتيجه‌اى نرسيد بعدا بيان خواهد شد . در اينجا من اجمالا آن قسمتى را كه فقط به مشهد مربوط است ذكر مىكنم . هانواى در دسامبر 1743 تا استراباد هم پيش رفت و قصد داشت اجناسى را كه همراه آورده بود با كاروان از آنجا به مشهد حمل كند اما نتوانست جلوتر برود ، زيرا كه در حين اقامت او در آنجا شورش بر ضد نادر شاه اتفاق افتاد ، كالاى او را غصب و غارت كردند و چيزى نمانده بود\r\n\r\n","description":"","footnote":"","page_name":" 281 ","page_number":297},
  {"content":"\r\n\r\nكه خود او را هم به تركمنها بفروشند . ولى دو نفر ديگر از جانب شركت روسى يا مسكوى ( كه مركز تجارتى آن در لندن بود ) توانستند تا مشهد بروند يكى از آنها مونگو گراهام « 1 » كه موقع بازگشت در سمنان به قتل رسيد ( 1843 ) و ديگرى ون‌ميوروپ « 2 » دو سال و سه ماه در مشهد ماند ( از 1743 تا 1745 ميلادى ) اما توفيق حاصل نكرد ، زيرا كه فقط 22000 كورون يا 5500 ليره جنس فروخت و بىخطر بازآمد و ديگر هم كسى جرأت آن مسافرت خطرناك را ننمود و در ظرف سه سال تمام پيشه‌وران انگليسى آنجا را ترك كردند و بسيار هم خشنود مىنمودند كه جان خود را نجات داده بودند .\r\n\r\nوضع بعدى -\r\nاين بود اولين سرگذشت اقدامات تجارتى انگليسىها در مشهد . در قرن حاضر بواسطهء انتقال پايتخت به تهران كه خطوط ارتباطى مصون - ترى دارد و افتتاح مجدد بندر عباس از طريق خليج فارس بار ديگر مشهد عرصهء فعاليت تجارتى انگلستان يا شركت‌هاى بازرگانى هند و انگليس شده است ، اما رخنه كردن پىدرپى روسها در نواحى شمالى وضع ممتازى براى آنها فراهم ساخت .\r\nنويسندگان سابق راجع به پيشرفت روزافزون تجارت روس در آن حدود اشاراتى كرده بودند « 3 » و بنابر شواهدى كه چندان بىاساس نيست در سال‌هاى اخير خراسان به صورت جبران‌ناپذيرى از قلمرو تجارتى انگليس خارج شده است .\r\n\r\nتفوق ظاهرى روس -\r\nدر نظر اول اين اخطار چندان بىاساس نمىنمايد .\r\nهر مسافرى كه به بازار هريك از شهرهاى خراسان از حدود استراباد تا مشهد\r\n\r\n\r\n","description":"","footnote":"\r\n( 1 ) -  Munge Graham  يا  Graeme \r\n( 2 ) -  Mierop \r\n( 3 ) - مقايسه شود با شرحى كه سرهنگ وال‌بيكر در كتاب ابرهائى برفراز مشرق ذكر نموده است « تمام تجارت آسياى مركزى رفته‌رفته بدست روسها مىافتد . اودونوان در كتاب واحهء مرو « روسيه تجارت مشهد را براى تمام اجناس اروپائى شايد به استثناى قند در دست دارد كه مقدارى از آن از مارسى وارد مىشود . پارچه‌ها و منسوجات و اجناس شيشه‌اى ، چراغ‌ها و اقلام ديگر مصنوعات اروپائى همه روسى است » .\r\n","page_name":" 282 ","page_number":298},
  {"content":"\r\n\r\nمراجعه كند ( از قبيل شاهرود ، سبزوار ، نيشابور ، بجنورد ، شيروان و قوچان ) با چشم ظاهربين آثار نفوذ روس را در همه‌جا خواهد ديد و مثل اين است كه دكانها پر از قماش و قند و شكر و چينىآلات و فلزآلات روس و در واقع تمام چيزهاى ارزان زندگى شهرى است . هرگاه از راه بندر گز و استراباد و شاهرود و يا از طريق عشق‌آباد و قوچان به خراسان وارد شويم ، اين قبيل اجناس از يك سر خراسان تا طرف ديگر همه‌جا ديده مىشود و امكان همهء رقابت خارجى را منتفى مىسازد .\r\nسابقا مقدارى قند فرانسوى از مارسى از راه بمبئى مىآورند حالا اين تجارت هم از بين رفته و قند يا شكر فقط مال روس است نفت روسى هم از بادكوبه سراسر بازارها را فراگرفته است . در سال 9 - 1888 مقدار 36000 پوت به مشهد وارد كرده بودند . لامپا ، چهل‌چراغ ، لاله‌جار ، سينى ، ليوان ، استكان ، سماور ، قورى نعلبكى ، قفل ، قاشق و چنگال ارزان همه ساخت روس است و در نظر ناظر معمولى چنين مىنمايد كه كليهء حوايج زندگى در انحصار دستگاههاى روسى است .\r\n\r\nارقام ايرانى -\r\nوقتى كه در مشهد توقف داشتم به هر اقدامى كه ميسرم بود مبادرت ورزيدم و با مهمترين منابع و از جمله به نمايندگى شركت زيگلر كه تنها نمايندهء تجارتخانهء اروپائى در مشهد است مراجعه و راجع به صحت و سقم اطلاعات و ارقام و بخصوص مقدار و ارزش تجارت روس و انگليس و هند تحقيقات كردم و اين موضوع مثل روز روشن است كه در ايران دسترسى به ارقام و آمار تقريبا دور از امكان است و آنچه هم كه بدست مىآيد نادرست و مغلوط مىباشد و ميزان كل تجارت ارزى درآمد گمركى برآورد مىشود كه لزوما معيار مناسبى براى حدس و قياس نيست .\r\nتجار اروپائى يا نمايندگىهاى آنها به طيب خاطر ارقامى ارائه مىدهند ولى تاجران محلى يا از فاش كردن آن ابا دارند و يا اصلا ارقام و آمارى در كارشان نيست . ازاين‌رو نه ارقامى كه در اينجا ذكر مىشود و نه آمارى كه مأموران رسمى انگليس انتشار مىدهند هيچ كدام دلالت بر صحت كامل در خطهء خراسان مانند جاهاى ديگر ايران ندارد و مىتوان آنها را تقريبى محسوب داشت .\r\n\r\n","description":"","footnote":"","page_name":" 283 ","page_number":299},
  {"content":"\r\n\r\n\r\nاطلاعاتى كه در مشهد بدست آوردم -\r\nبوسيلهء منبع اطلاعاتم در مشهد به من اطمينان دادند كه درحالىكه مقدار كل تجارت خراسان بدون ترديد در دست روسهاست از لحاظ ارزش تجارت انگليس بالاتر است . اجناس ارزان كه در همه‌جا هست تماما از روسيه وارد مىشود و در اين مورد رقابتى مقدور نيست ، ولى واردات گرانبهاى خراسان مقدارى از راه مغرب يعنى تبريز و تهران و شاهرود و اما مقدار عمده‌اش كه از طريق دريا و بندر عباس و كرمان مىرسد ساخت انگلستان و يا جنس هند و انگليسى است و با ليره و شيلينگ و پنس ارزيابى مىشود و ممكن بود اظهار نمود كه در آن موقع مشهد از راه بمبئى بيشتر تجارت مىكرد تا با تمام روسيه . مثلا عايدات گمركى مشهد را در سال 1888 ميلادى ( عوارضى كه از اجناس وارد دريافت مىنمودند ) به مبلغ پنجاه هزار تومان خريدارى كرده بودند ( هر سه تومان و سه چهارم تومان معادل يك ليره است « 1 » ) كه گفته بودند سى هزار تومان بابت حقوق گمركى اجناس وارد از بندر عباس و بيست هزار تومان از ساير نقاط ايران و از روسيه بود و رقم مربوط به روس حتى نصف مبلغ آخرى هم نبود .\r\n\r\nگزارش كنسولخانهء انگليس -\r\nاين اطمينان شگفت‌انگيز توضيحى در آن مورد لازم داشت كه توانستم بعدا از روى گزارش تجارتى كامل و قابل تحسين ژنرال مك‌لين سركنسول بريتانيا در سال اخير ( 1889 ) كه در نوع خود اولين گزارش دربارهء مشهد و خراسان و خود دليل بارز حضور هيئت كنسولى انگلستان در آن مركز تجارتى مهم كه مشهد باشد مقايسه و تطبيق نمودم .\r\nاين راپرت در مجموعهء گزارش‌هاى سياسى و كنسولى دربارهء تجارت و دارائى كه بوسيله وزارت امور خارجه انگلستان انتشار مىيابد بدون ترديد شمارهء نخستين از دوره‌اى سالانه است « 2 » .\r\n\r\nارزش واردات روس و انگليس -\r\nاز اين گزارش من چنين استنباط\r\n\r\n\r\n","description":"","footnote":"\r\n( 1 ) - كانولى خاطرنشان مىسازد كه در سال 1830 عايدات گمركى مشهد پانزده هزار تومان بود .\r\n( كتاب سفرى به هند از راه خشكى ) .\r\n( 2 ) - دورهء سالانه ( 1890 ) شمارهء 753 .\r\n","page_name":" 284 ","page_number":300},
  {"content":"\r\n\r\nمىكنم كه كل ارزش اجناس انگليسى و هندى كه در سال 90 - 1889 به خراسان وارد شده ( سال ايرانى از آغاز فصول سال شمسى يعنى از 21 مارس 1889 تا 21 مارس 1890 محاسبه مىشود ) 84300 ليره بود و جمع كل اجناس روسى 110400 ليره ، اما به رقم اولى بايستى مبلغ معتنابه قسمت چاى سبز و سياه چينى را كه با كشتى از بمبئى وارد مىشود و ترديدى نيست كه قسمت عمدهء آن را تجار انگليسى خريدارى و وارد مىكنند افزود . جمع كل قيمت اين چاى چينى مبلغ 433000 تومان يا 123714 ليره است و تمام آن هم از راه مشهد به بخارا و خيوه فرستاده شد .\r\nخراسانىها چاى سياه هندوستان را بيشتر دوست دارند كه هر سال 12000 ليره از اين بابت منظور مىشود كه در ارقام تجارت هند و انگليس قيد شده است . اضافه شدن رقم درشت ارزش چاى چنين اظهارات مبهم منبع اطلاعاتم را نيز نمودار مىسازد .\r\n\r\nجاده‌هاى تجارتى انگليس و هند -\r\nدر اينجا قصدم اين است كه تسهيلاتى را كه دولتهاى رقيب اروپائى در كار تجارت با خراسان دارند بررسى و مقايسه كنم . اسما سه راه تجارتى براى واردات انگليس و هند و انگليس هست و در عمل دوتا ، يكى جادهء طولانى تهران و تبريز تا بندر طرابوزان در تركيه است كه در گوشهء درياى سياه واقع است با كاروان مسافتى بالغ بر 1500 ميل است و با شتر هر سفرى چهار ماه طول مىكشد « 1 » .\r\nجادهء دوم از بندر عباس در ساحل خليج فارس تا مشهد كه به دو صورت درمىآيد ، راه كوتاه‌ترش از طريق كرمان ، راهور ، نهىبند و تون مسافتى است در حدود 940 ميل يا 40 روز قاطر و 75 روز با شتر ، راه طولانى ديگر از طريق يزد كه گاهى تجار ترجيح مىدهند از اين جهت كه وسايل حمل‌ونقل وافر و امكان\r\n\r\n\r\n","description":"","footnote":"\r\n( 1 ) - كرايه هر شتر از طرابوزان تا مشهد 5 / 27 تومان معادل 17 / 7 لير ، از جادهء بندر عباس از راه كرمان به مشهد 9 تومان معادل 6 / 11 / 2 ليره است .\r\n","page_name":" 285 ","page_number":301},
  {"content":"\r\n\r\nفروش جنس در بازار پرجنب‌وجوش يزد در ميان است .\r\nسومى كه مستقيم‌ترين و كوتاه‌ترين است براى اجناس هندى از طريق تنگهء بولان و با خط آهن تا چمن در سرحد بلوچستان و از آنجا از طريق قندهار و هرات به مشهد كه از سرحد هندوستان فقط سى منزل يا 670 ميل است ، اما اين جاده كه روزگارى رفت‌وآمد تجارتى فراوان داشت در اثر تحميلات سنگين ترانزيتى امير افغانستان « 1 » كه سياست مالى بنابر اصل حمايت شديد دارد و به كار تجارت همسايگان خود اهميتى نمىدهد در واقع از بين رفته است . از دو جادهء سابق كه عملى است جادهء طرابوزان را تجار انگليسى در سال 1889 اجناسى تا 23400 ليره حمل‌ونقل كرده‌اند و از بندر عباس با اجناس هند و انگليسى غير از چاى چين معادل 60870 ليره استفاده نمودند .\r\n\r\nعوارض وارداتى -\r\nبر طبق عهدنامهء ايران و انگلستان بايد فقط پنج درصد ارزش كالا در بندر يا شهر مقصد حقوق گمركى از اجناس انگليسى دريافت شود . ازاين‌رو كالاهاى انگليسى در تبريز ارزيابى و مشمول حقوق گمركى مىشود ( كه از طرابوزان به رسم ترانزيت بىعوارض آمده است ) و اجناس هند و انگليسى در بندر عباس .\r\nدر مورد خراسان چون تاجر انگليسى در آنجا يا در شهرهاى محل عبور نيست مأموران گمركى ايران بيش از آنچه مقرر است دريافت مىدارند و اجناس خارجى را هم تابع محصولات داخلى مىنمايند به اين معنى كه در هر شهر بزرگ از اجناس عوارضى وصول مىكنند .\r\nپس جنس انگليسى كه از راه طرابوزان رسيده و در تبريز پنج درصد را پرداخته است ، در مقصد خراسان وقتى كه بدست تجار ايرانى مىرسد دو و نيم درصد ديگر هم پرداخت مىشود كه روى همرفته هفت و نيم درصد خواهد شد .\r\n\r\n\r\n","description":"","footnote":"\r\n( 1 ) - حق ترانزيتى كه امير مقرر داشته 2 / 2 ليره بر هربار و كرايه شتر هم 7 / 2 ليره است .\r\nمىگويند در جادهء كابل 80 روپيه ( 4 / 13 / 5 ليره ) از هربار شتر بر اجناس هندى كه ترانزيت به مقصد بخارا مىبرند دريافت مىكند اين در واقع رسم حمايت نيست ، جلوگيرى است .\r\n","page_name":" 286 ","page_number":302},
  {"content":"\r\n\r\nبه همين ترتيب عوارض گمركى اجناسى كه از طريق بندر عباس به كرمان مىرسد هفت و نيم درصد مىشود و از راه دورانى يزد نه درصد و اگر تجار انگليسى در مقصد باشند مبلغ اضافى بر پنج درصد پرداخت نمىشود .\r\nطرز عمل ديگر مأموران گمركى ايران اين است كه در بندر از پنج درصد كمتر عوارض گمركى بگيرند بدون آنكه ورقهء رسيد وجه تسليم نمايند و بنابراين عاطفهء برادرى خود را نسبت به شهرهاى ديگر ابراز مىدارند چون به آنها امكان مىدهند كه نه تنها بقيه پنج درصد را دريافت دارند بلكه گاهى دو برابر آن را وصول كنند .\r\n\r\nجاده‌هاى تجارت روس -\r\nبازرگانهاى انگليسى يا هند و انگليسى در شرايط سخت نامساعدى تلاش مىكنند . روس چهار جادهء تجارتى در اختيار دارد 1 . خط تفليس - تبريز - تهران 2 . خط رشت - تهران 3 . خط گز - استراباد - شاهرود 4 . خط عشق‌آباد - قوچان كه با خطوط آهن ماوراء بحر خزر مربوط است .\r\nخط چهارمى در واقع جانشين سه خط ديگر شده است و فقط 150 ميل طول دارد و در سراسر خط سير خود به صورت شاهراه حمل‌ونقل درآمده است كه در موقع مسافرتم از آن حدود شرحى راجع به آن ذكر شد « 1 » راجع به مزاياى عالى كه روس دارد احتياج به هيچ‌گونه وصف و بيان نيست و فقط از آن جهت ما قدرت رقابت با او را داريم كه قادر نيست اقلام عمدهء وارداتى را مانند چاى و نيل فراهم سازد و چون براى اينكه جنس انگليسى هنوز مرغوب‌تر است باز جاى تعجب نيست كه كنسول بريتانيا نظر خود را به شرح ذيل بيان مىكند :\r\n« واضح است كه با وجود خط آهن ماوراء بحر خزر كه از عشق‌آباد تا مشهد فقط 150 ميل است و ارتباط آسان اين دو شهر كه به زودى سنگ‌فرش عالى هم خواهد شد « 2 » ، اجناس انگليسى كه بايستى از درياها عبور و راه‌هاى خشكى\r\n\r\n\r\n","description":"","footnote":"\r\n( 1 ) - بعدا شنيدم ( مه 1891 ) كه چهارچرخه‌هاى بىفنر سنگين كه دو يا سه يا چهار اسب مىكشند به جاى قاطر و اسب در جادهء قوچان و مشهد به كار پرداخته‌اند .\r\n( 2 ) - گمان مىكنم اين را درست نبرده باشند و اطمينان دارم اگر مقدم  ( Mac Adam )  از گور برخيزد و او را به عشق‌آباد مشهد بياورند از اين همه تفاوت و فسادى كه به نام او بسته‌اند متحير خواهد گرديد .\r\n","page_name":" 287 ","page_number":303},
  {"content":"\r\n\r\nطولانى را طى كند امكان رقابت با اجناس روس را حتى در اين ايالت ايران ندارند مگر آنكه راه‌آهن ما هم تا اين صفحات امتداد يابد . »\r\n\r\nحقوق گمركى -\r\nدولت روس به وضع ممتاز خود نيك توجه دارد و سعى مىنمايد كه با تدابير مالى بر آن بيفزايد همان تدبيراتى كه در انگلستان مورد تأييد حضراتى نيست كه خود را در فن اقتصاد هوشمند مىشمارند و در سياست تجارتى كشورهاى خارجى بخصوص روس افرادى مأيوس محسوب مىشوند .\r\nبر اجناس روسى هم پنج درصد عوارض گمركى در موقع ورود به خاك ايران تعلق مىگيرد ، ولى براى آنكه صادرات پنبه ايران مورد تشويق واقع شده باشد در صورتى كه از راه بالتيك يا درياى سياه وارد شود ، ده درصد وجه رجحان نسبت به آن قائل شده‌اند . با فرمانى كه در فوريهء 1889 صادر گرديد بر كالاى ايرانى كه بوسيلهء راه‌آهن ماوراء بحر خزر وارد شود بنابر قيمت جنس دو و نيم درصد عوارض تعلق مىگرفت ولى بنابر فرمان ديگر كه در فوريهء 1890 صادر شد هرگاه اين قبيل اجناس بوسيلهء خطوط آهن ماوراء درياى خزر به صورت ترانزيت به اروپا صادر گردد اگر از طريق عشق‌آباد يا هر ايستگاه ديگر ماوراء بحر خزر حمل شده باشد از هرگونه عوارضى معاف خواهد بود .\r\n\r\nاقلام عمده\r\n\r\n1 - جنس انگليسى و هندى -\r\nواردات هند و انگليس كه از طريق بندر عباس وارد مىشود اقلام عمده علاوه‌بر چاى چينى بازهم چاى است چاى سبز هندى به ارزش 7140 ليره كه بيشتر به مقصد بخارا صادر مىشود و چاى سياه هندى كه در خراسان مطلوب است با ارزش 12000 ليره سپس نيل با ارزش كلى 10170 ليره كه بيش از نصف آن را به رسم ترانزيت به آسياى مركزى مىبرند « 1 » عوارض وارداتى نيل تصويرى از سيستم مكرر ماليات‌بندى\r\n\r\n\r\n","description":"","footnote":"\r\n( 1 ) - در آسياى مركزى نيل را همه جا براى رنگ كردن پارچه‌هاى ابريشمى و نخى و رنگ‌آميزى ظروف و رنگين نمودن كاشىها به كار مىبرند و آن در بناهاى عادى و همچنين مذهبى نيز ديده مىشود .\r\n","page_name":" 288 ","page_number":304},
  {"content":"\r\n\r\nاست كه قبلا بيان شد چون سه درصد در بندر عباس و يك درصد در كرمان و دو و سه چهارم درصد در موقع ورود به مشهد دريافت مىشود كه اين مبالغ با دو و نيم درصد كه دولت روس هنگام حمل با خطآهن ماوراء بحر خزر دريافت مىكند و بعلاوه دو و نيم درصد ديگر كه در سرحد اميرنشين بخارا وصول مىشود وقتى كه كالا به پايتخت تاتار مىرسد جنس گران قيمتى مىشود و در مورد چلوار به صورت پارچه يا پيراهن ، خواه به رنگ خاكسترى يا سفيد پارچهء انگليسى ترجيح نمايانى نسبت به جنس روسى دارد و از آن در حدود 12000 ليره از بندر عباس وارد مىشود و مقدار معتنابهى شال كشميرى و ورقه‌هاى مس و قلع و همچنين دارو و ادويه اقلام عمده به شمار مىروند .\r\n\r\n2 - جنس انگليسى -\r\nاز خط تبريز - تهران پارچه‌هاى نخى و چلوار از هر قبيل كه در مقابل پارچهء ارزان‌تر روسى قابل رقابت است وارد مىشود كاردهاى انگليسى و قيچى و ظروف و بلورجات كه ظاهرا در بازارها كمياب است و از اين خط وارد مىشود همين كه براى فروش عرضه مىشود خريدار فراوان دارد با آنكه از جنس مشابه روسى گران‌تر است . ضمنا عقيدهء مشترك خيلىها اين است كه بازار از پارچه‌هاى ارزان روسى انباشته شده است و امكان فروش به قيمتى كه باعث ضرر صاحبان آنها شود در ميان است . عامل عمدهء رقابت بين اين دو كشور بىشك از قرار ذيل است :\r\nمردم انواع جنس انگليسى را از لحاظ دوام و نوع جنس عالىتر محسوب مىدارند ، ولى چون اين اجناس بايستى از راه‌هاى دور و با هزينه گزاف برسد امكان رقابت با كالاى كشورهاى رقيب آسان نيست . به نظر من اين وضع فوق العاده است هنگامى كه اوضاع و احوال دو كشور را مقايسه مىكنيم و اگر روىهم‌رفته اقلامى را كه روسيه قادر نيست تهيه كند از قبيل نيل و اشياء معدنى و چاى را هم كنار بگذاريم باز انگلستان قادر است كه سهم سرشارى را در تجارت اين حدود تأمين نمايد . در اين‌كه آيا اين وضع قابل دوام است مسئلهء ديگرى است كه به نظر من اظهار پاسخ مثبت دور از امكان است .\r\n\r\n","description":"","footnote":"","page_name":" 289 ","page_number":305},
  {"content":"\r\n\r\n\r\n3 - كالاى روسى -\r\nاز مجموع كالاى روسى 110400 ليره بوسيلهء خطآهن ماوراء بحر خزر وارد مىشود كه پارچه‌هاى نخى ساده و الوان يك سوم واردات بوده و قلم عمدهء ثانوى قند و شكر كه محصولات فرانسوى يا هندى را از بازار خارج كرده است و هر پوند به چهار و نيم پنس در بازار فروخته مىشود و اين ارزانى قيمت ناشى از مساعده‌هائى است كه دولت روس به صادركنندگان روسى از اين بابت پرداخت مىكند « 1 » و بدين مناسبت رقابت براى محصولات قند و شكر هند با اينكه از نيشكر ساخته مىشود غيرممكن است . ظروف و چينى - آلات روسى كه تقريبا در همه جا هست به مبلغ 11500 ليره بوده و ميزان قيمت فلزآلات فقط هزار ليره كمتر .\r\n\r\nصادرات به روسيه -\r\nاكنون صادرات خراسان را در نظر مىگيريم كه از جهات وضع طبيعى علامت اين حقيقت است كه تجارت صادراتى با روس به مراتب بيشتر از هندوستان است غير از آن قسمت از اجناس هندى كه از طريق خراسان به سرزمين روس مىبرند .\r\nارقام صادرات به روسيه ( كه البته مقدارى بوسيلهء ترانزيت براى مقصد اروپاست ) به جمع مبلغ 111500 ليره مىرسد كه پنبه بواسطهء تسهيلاتى كه مجرى است و قبلا اشاره كردم موجب اين رقم درشت تقريبا 43000 ليره است و نصف جمع مبلغ مزبور هم بابت پشم است و معادل 5700 ليره فرش‌هاى تركمنى و ايرانى به اروپا فروخته مىشود . البته اين مقدار به خود روسيه صادر نمىشود و همچنين از مجموع محصول فيروزه از معدن معروف آن در نيشابور كه جمعا سالانه 23000 ليره است در سال 1889 بالغ بر 17000 ليره بوسيلهء خطآهن ماوراء بحر خزر به اروپا صادر گرديد .\r\n\r\nافزايش تجارت ايران و روس -\r\nبراى نشان دادن افزايش سرشار در مقدار\r\n\r\n\r\n","description":"","footnote":"\r\n( 1 ) - يك منات روسى ( 2 شلينگ ) هر پوت حقوق انحصار قند و شكرى در صورت صدور به خارج مسترد مىشود ولى در آسياى مركزى و ايران اين مزيت بواسطه اينكه رقباى خارجى از بازارهاى ايران رانده شده‌اند از اول مه 1891 ملغى گرديد .\r\n","page_name":" 290 ","page_number":306},
  {"content":"\r\n\r\nتجارت ايران و روس در اثر فعاليت راه‌آهن ماوراء بحر خزر بهتر است ارقام فوق را با آنچه در نه ماه اول سال 1886 بود مقايسه كنيم . اين خطآهن ماوراء درياى خزر در دسامبر 1885 به عشق‌آباد رسيد . از ژانويه تا اكتبر 1886 صادرات از ايران به عشق‌آباد 37000 ليره بود و جمع كل براى سال 1889 چنان كه فوقا ذكر نمودم مترادفا 111500 ليره و 110400 ليره بود به عبارت ديگر صادرات در ظرف سه سال تقريبا دو برابر شد و حال آنكه واردات هم درست سه برابر ترقى كرده است .\r\n\r\n4 - صادرات به هندوستان -\r\nدر مقابل ارقام چشم‌گير مزبور مقدار صادرات به هند انگليس را مىتوان جمعا 39000 ليره وانمود كرد كه تقريبا همهء آن هم از مبدأ خراسان است و ترياك بطور كلى براى بازار چين مىباشد . ده سال پيش جمع محصول ترياك در خراسان فقط 17920 پوند بود .\r\nارزش صادرات غير از آنچه در خود اين ايالت مصرف مىشود در حدود 37100 ليره به هندوستان و معادل 14300 ليره به اسلامبول است كه جمعا 51400 ليره مىشود .\r\n\r\nتجارت ايران و افغانستان -\r\nبراى آنكه بررسى خود را دربارهء تجارت خراسان تكميل كنيم بايد ارقام تجارت ايران و افغانستان را هم بيفزاييم .\r\nاختلاف مختصرى در تجارت وارداتى و صادراتى دو طرف ديده مىشود و هريك متساويا حوايج طرف ديگر را رفع نمىكنند درحالىكه افغانستان پالتوى پوستى ( پوستين ) محصول اختصاصى خود را به ايران مىفرستد و قسمت عمدهء صادرات ايران اجناس روسى و قند و فلزآلات است ارزش صادرات خراسان را به افغانستان بالغ بر 18300 ليره تخمين زده‌اند و واردات از افغانستان به خراسان 17300 ليره .\r\n\r\nجمع كل -\r\nاگر كل ارقام را جمع كنيم به رقم فرضى ميزان تجارت خراسان پى خواهيم برد :\r\n\r\n","description":"","footnote":"","page_name":" 291 ","page_number":307},
  {"content":"\r\n\r\nواردات از روسيه 110400 ليره\r\nواردات از هند 60800 ليره\r\nواردات از انگلستان 23400 ليره\r\nواردات از اروپا 15700 ليره\r\nواردات از افغانستان 17300 ليره\r\nجمع واردات 227600 ليره\r\nصادرات به روسيه و اروپا 111400 ليره\r\nصادرات به هند 39000 ليره\r\nصادرات به افغانستان 18300 ليره\r\nجمع كل صادرات 18700 ليره\r\nو جمع كل : 396300 ليره\r\nاز اين جمع كل بايد يك تفريق كلى بشود از اين جهت كه اجناسى هم جزو واردات به خراسان است و همچنين جزو صادرات از آنجا . از طرف ديگر ارقام صادرات از راه تهران - تبريز و طرابوزان در اين فهرست نيامده است . فقدان هرگونه ارقام تجارتى بين ايران و بخارا تفاوت زيادى بطورىكه تصور مىرود ايجاد مىنمايد . صادرات ايران به بخارا تقريبا روىهمرفته از اجناس هند و انگليس از قبيل چاى و نيل حرير و غيره است كه جزو واردات بندر عباس محسوب شده بود .\r\n\r\nاقداماتى كه از ناحيهء دولت انگليس ضرورى است -\r\nچون وضع و حال فعلى را تجزيه و تحليل و ضمنا سعى كرده‌ام آيندهء تجارت خارجى خراسان را پيش‌بينى كنم جا دارد اقداماتى كه بايد دولت انگليس به منظور حفظ ميزان تجارت خويش و افزايش آن انجام دهد اشاره نمايم تا از كاهش سهم تجارت خود حتى الامكان جلوگيرى كرده باشد . در اين زمينه پنج اقدام احتياطى مقدور خواهد بود هرچند كه اهميت همهء آنها يكسان نيست .\r\nبايد نمايندگان كنسولى بريتانيا تعيين شوند تا بر جاده‌هاى عمدهء تجارتى جنوب نظارت و از آن مراقبت نمايند . وقتى كه من در بندر عباس بودم حتى يك نفر اروپائى در آنجا اقامت نداشت فقط نماينده‌اى غيررسمى براى امور كشتىرانى انگليسى در آنجا بود .\r\n\r\n","description":"","footnote":"","page_name":" 292 ","page_number":308},
  {"content":"\r\n\r\nلازم است اولا كنسوليارى براى شهر كرمان انتخاب شود و نماينده‌اى كنسولى در يزد و يا برعكس ، ثانيا جاده‌اى كه از كرمان به سمت شمال ميرود از طريق راهور ، نهىبند و تون كه راه اصلى كاروان از خليج فارس به مشهد است با آسانى و هزينهء كم بوسيلهء تميز و احياء كردن چاه‌هائى كه پر شده است و مرتب كردن نهرهائى كه در آن خطه وجود داشته و سابقا اسباب كشت‌وكار بوده است تعمير و اصلاح نمود . ثالثا نه فقط در لزوم اصلاح راه جديد ترديدى ندارم ، بلكه بايد جادهء تازه‌اى از بلوچستان انگليس تا مرز ايران ايجاد و از خاك افغانستان به كلى صرف‌نظر شود مثلا از كويته راهى از طريق سيستان تا بيرجند كشيده شود . اينها اقدامات كاملا شدنى است و دليلى در بين نيست كه در انجام اين كارها براى پيشرفت نفوذ هند و انگلستان قصور ورزيد .\r\nچارهء چهارمى كه بدون ترديد مورد توجه حكومت هند هم واقع شده است اين است كه بايد موجبات تنبه براى امير افغانستان فراهم ساخت نه از جهت اقتصادى كه شك ندارم عبد الرحمن خان رفتار تمسخرآميز موجهى خواهد نمود ، بلكه مطابق خواستهء صريح افراد و امتى كه در زير دست او افتاده‌اند ، و مطلوب هم اين است كه سياست مالى را كه دربارهء او داشته‌ايم و به زيان زيردستان و مايهء رنجش همدستان عمدهء اوست تغيير دهيم .\r\nچارهء پنجم و آخرين كه راجع به آن در فصل سيستان شرح وافى و كافى خواهم داد اين است كه خطآهن نيكو اثر و متقابلى ، دولت بريتانيا در جنوب بسازد تا در مقابل راه‌آهن ماوراء بحر خزر در شمال وسيلهء تعادلى ايجاد گردد و ما را قادر سازد كه در زمينهء پهناورى با سلاح خود روسيه با او رقابت كنيم .\r\n\r\nطمع روس دربارهء خراسان -\r\nاينك دلايلى را بازخواهم نمود كه علاوه بر منافع تجارتى كه هردو دولت روس و انگليس را وادار مىسازد كه نسبت به خطه خراسان كاملا علاقه‌مند باشند ، هدف سياسى دولت روس از نقشه‌هاى دور و درازى كه در اين فصل ذكر كرده‌ام چيست و در مقابل ، انگلستان چه منافع متقابل و مسئوليت‌هائى دارد .\r\n\r\n","description":"","footnote":"","page_name":" 293 ","page_number":309},
  {"content":"\r\n\r\nعلاقهء كشورگشائى دولت تزارى با آنكه نويسندگان روسى آن را انكار دارند به حدى است كه هركس كه ديدهء باز دارد ممكن نيست متوجه حرص و آز نفوذ طلبى كه ذهن دولت تزارى را تسخير كرده است نشود . در ضمن كشورگشائى و پيشرفت نفوذ هر دولتى دوره‌اى هست كه شهوت دست‌يابى بر اراضى جديد از هر حس ديگر قوىتر است .\r\nروسيه درحال‌حاضر اين مرحلهء توسعهء امپراتورى را طى مىكند ، انگلستان آن دوره را پيموده و سابقا حظ و خوشى مستى بخش آن را با حدت تمام چشيده است اينك دوره محافظه‌كارى را سير مىكند . به عبارت ديگر منافع روس در خراسان جنبهء دست - يازى احتمالى دارد و انگلستان برعكس به هيچ‌وجه خيالى در سر ندارد كه وجبى از آن سرزمين را تصرف كند و هرگز چنين كارى نخواهد كرد .\r\n\r\nخطآهن ماوراء بحر خزر شاهد بارزى است -\r\nهرگاه بخواهيم دربارهء موجبات نهائى غور كنيم كه چرا دولت تزارى طالب تصرف خراسان است در خواهيم - يافت كه اين دلايل چندان‌هم از نظر ما دور نيست . فتوحات روسيه در ماوراء بحر خزر او را بر خطه‌اى مسلط گردانيد كه قسمت اعظم آن بيابان و تنها نقاط مزروع آن واحه‌هاى مجزائى است كه در كوهپايه‌ها است .\r\nدر سمت ديگر اين جبال تا امتداد سيصد ميل سرزمينى است كه در جلگه‌ها و تنگه‌هاى آن و در كوهستانات آن نعمت‌هاى سرشارى شامل انواع ميوه و مواد معدنى از هر قسم و بخصوص غله به حد وفور هست و او چون فرد دور - افتاده‌اى است كه در ميان سنگلاخى چادر زده است و اين محل بوسيلهء كوهستان از مراتع خرم و كشتزارها كه براى او خوراك و براى چهارپايانش عليق و براى هردو وسيلهء آسايش در بردارد جدا گرديده است ، در اين صورت چه شوق و التهابى كه روس در واقع نسبت به عبور از موانع مزبور و دست‌يابى بر آن منابع وجود ندارد .\r\nروسها نسبت به خراسان اين احساسات را دارند ، ايشان مىتوانند از\r\n\r\n","description":"","footnote":"","page_name":" 294 ","page_number":310},
  {"content":"\r\n\r\nاراضى اخال تك به قوچان و از عشق‌آباد به مشهد رهسپار شوند و در اين سرزمين مواد و وسايلى خواهند يافت كه قادر است لشكر عظيمى را سير كند و كوهستانات آن سنگرهاى متناسب جهت حمله و هجوم است و مردمى آرام دارد و زمينهء آسوده - ايست كه مىتوان در آنجا نقشه‌هاى جديد كشيد و پايگاهى است كه در آينده به كار آيد .\r\n\r\nپايگاه بر ضد هند -\r\nبه اين مناسبت يعنى امكانات سياسى آينده است كه خراسان در نظر دولت روس اين همه ارزش و اهميت كسب كرده است . در حال حاضر روسيه بوسيلهء خط سرحدى سروست ريجواى « 1 » از خاك افغانستان جدا شده است و اين خطى ساختگى است با مسافت 350 ميل از هرىرود تا جيحون . نسبت به اين خط بدون ترديد هرآن امكان تجاوز متصور است ، ولى از اين راه متصرفات قابلى نصيب روس نخواهد گرديد و چنين اقدامى احتمال و بلكه امكان قطعى خطر جنگى را با بريتانيا دربر دارد .\r\nپس آيا به جاى آن بهتر نيست كه با حركتى دورانى جناح دشمن را طى كنند . ايران از گردنهء ذو الفقار تا انتهاى جنوبى سيستان داراى مرز مشتركى با افغانستان است و هر دولتى كه در اين طرف مرز ايران مستقر شود هرات را در اختيار خواهد داشت ( جاده‌اى عرابه‌رو بين مشهد و هرات به طول 230 ميل هست ) و از آنجا جاده را از فراه و گرشك تا قندهار مىتواند تهديد كند و تا سواحل هيرمند را تحت نفوذ قرار دهد .\r\nهرگاه روس در خراسان استقرار يابد بخصوص چنان كه سعى كرده‌ام نشان بدهم اگر در امتداد سرحدات آن مستقر شود به‌هيچ‌وجه احتياجى به تجاوز نسبت به خط مرزى انگليس و افغانستان نخواهد داشت و سراسر سرحدات غربى افغانستان در معرض حمله و نفوذ او واقع خواهد گرديد . بعلاوه او در سيستان با قسمتى از خاك بلوچستان كه هنوز سرنوشت مالكيت آن روشن نيست و مورد\r\n\r\n\r\n","description":"","footnote":"\r\n( 1 ) -  Sir West Ridgeway \r\n","page_name":" 295 ","page_number":311},
  {"content":"\r\n\r\nاختلاف است و فقط با خط متقدم كوتاهى از نقطهء سرحدى انگليس در پيشين جدا شده است نزديك خواهد شد . سرانجام بعد از رسيدن به اين مقصد ، نيمى از راه را تا دريا پيموده و اگر خط آهنش تا نصرت‌آباد امتداد يابد با خشنودى تمام درصدد تصرف بندرى در كنار اقيانوس هند خواهد افتاد و با اين ترتيب آرزوى ديرين او كه دسترسى بر مخرجى به درياهاى جنوبى است تحقق خواهد يافت « 1 » .\r\n\r\nمصالح بريتانيا در خراسان -\r\nاوضاع طبيعى را كه وصف كرده‌ام و خيالات روس كه شواهد انكارناپذيرى راجع به آن مىتوان عنوان نمود و اهميت هرگونه حركت و اقدامى كه بر ضد افغانستان بشود اينها اقداماتى را از جانب انگلستان براى تأمين منافع خويش در قلمرو همايونى ايجاب مىنمايد . آنها كه عقيده دارند خراسان تا هند فاصله طولانى دارد و از اين بابت مايهء نگرانى موجود نيست فقط استدلال غلطى را با كمال حماقت تكرار مىكنند كه تجربه‌هاى گذشته بىپايگى آن را نشان داده است و نتيجه همين وضع ناهنجارى است كه در افغانستان و ايران داريم .\r\nبعضىها گفته‌اند كه افغانستان سد پولادين سرحد شمال غربى هندوستان عزيز ماست و هرگونه موافقت با اين عمل ناهنجار كه يك دولت بيگانه حتى در حريم اين سرحد سنگين جاپا پيدا كند از خبطهاى درجه اول نظامى محسوب مىشود .\r\nسياست بريتانيا در خطهء خراسان اين است كه مصالح انگلستان و افغانستان را در آنجا مصون سازد و به هيچ‌وجه تغييرى را در وضع كنونى ايران نپذيرد و بخصوص ناظر و نگران آزادى راههائى باشد كه براى پيشرفت تجارت انگلستان ضرورت كامل دارد و اگر آن راهها به جاى دوست در دست قدرتى بيگانه باشد خطر نمايانى از لحاظ هندوستان خواهد بود .\r\n\r\n\r\n","description":"","footnote":"\r\n( 1 ) - در اين‌كه اين نقشه‌ها خيالى نيست و بلكه جدا در روسيه مورد علاقه است در فصل نهائى كه در باب سياست انگليس و روس در ايران خواهد بود براى اثبات موضوع دلايل كافى بيان خواهم نمود .\r\n","page_name":" 296 ","page_number":312},
  {"content":"\r\n\r\nاين موضوع مايهء تسكين خاطر است كه ژنرال مك‌لين كه اخيرا سركنسول بريتانيا در مشهد تعيين گرديده كنسول ما در سيستان نيز هست ، هرچند كه نمايندهء جداگانه‌اى بايد براى سيستان در نظر گرفت ، همان سيستانى كه با مرزهاى بلوچستان اين همه نزديك و از لحاظ تأمين منافع بريتانيا حائز اهميت بسيار است ، و اگر منابع آن با وسايل علمى آبيارى و بوسيلهء خط آهن حمايت شود شايد آنجا بهترين كانون قدرت اقتصادى ما در سراسر ايران مركزى و جنوبى خواهد شد و حتى كليد و راز تفوق روس را در خراسان شمالى نيز مىتوان درهم شكست .\r\n\r\nتمايل ايران -\r\nدر خاتمه جا دارد آنچه را كه به عقيدهء من رويهء مردم خراسان نسبت به روسيه و انگلستان است و همراهى يا خلاف آن را كه اين دو دولت در اجراى خيالات خويش مىتوانند از ناحيهء اهالى آنجا انتظار داشته باشند بيان كنم . سياحان قبلى از قبيل فريزر « 1 » ، مك‌گرگور « 2 » و ناپير به تفصيل انزجار مردم خراسان شمالى را نسبت به خاندان قاجار و بىعلاقگى آنها را نسبت به حكومت مركزى تهران نوشته‌اند .\r\nمرور زمان و حكومت استوار و اقتدارآميز پادشاه فعلى در زدودن اين احساسات منفى تأثير فراوان داشته است . در خراسان نيز در حال‌حاضر به همان اندازهء ديگر نقاط ايران وفادارى منفى هست و منظورم از وفادارى منفى آن است كه فرمانروائى ناصر الدين شاه در نزد اكثريت اهالى با حالت رضا و تسليم مورد تمكين است ، زيراكه خود مردم همت و جرأت نهضتى براى امكان تغيير ندارند .\r\nاما اين احساسات در هيچ‌جا هم دال بر علاقه و تأييد نيست و به هيچ‌وجه هم كمترين تأثيرى در تأمين يگانگى واقعى ملى ندارد . بنابراين درحالىكه تقريبا محال مىنمايد كه مردم قدمى بر ضد سلطان بردارند به همان اندازه نيز خيلى دور\r\n\r\n\r\n","description":"","footnote":"\r\n( 1 ) - كتاب سفرى به خراسان فصل 22 « طى مسافرتم به مشهد هيچ‌چيز بيشتر از اين موضوع در من تأثير ننمود كه نفرت شديدى كه همه طبقات نسبت به خانوادهء سلطنتى قاجار داشتند ، هيچ وقت نام آنها بدون ابراز انزجار ذكر نمىشده و نام ايشان ظاهرا با آنچه دال بر خونخوارى و ظلم و بىدادگرى است توأم مىباشد » ( اين به سال 1822 مربوط بود ) .\r\n( 2 ) - مسافرتى به خراسان جلد اول صفحهء 253 « در خراسان حرف ديگرى علاوه‌بر تمايل ضد رژيم تزارى هست و آن تحقيرى است كه مردم نسبت به خاندان قاجار دارند و بارها اين موضوع را شنيدم كه به‌هيچ‌وجه هم جنبهء تعريف و ستايش نداشته است . » ( و اين در سال 1875 بود ) .\r\n","page_name":" 297 ","page_number":313},
  {"content":"\r\n\r\nاز احتمال است كه به خاطر نجات وى جان‌نثارى كنند ، ازاين‌رو مىتوان گفت كه اطاعت و وفادارى ايشان خالى از خطر نيست .\r\nبر ضد افغانها كه مذهب تسنن دارند و غرضى ديرين ، اين احساسات را تا حد اتحاد ملى مىتوان تهييج نمود ، ولى من در اينجا توجهى به امكان وقوع جنگ و جدالى بين ايران و يك دشمن آسيائى ندارم ، بلكه منظورم نقشه‌ها و خيالات دولت تزارى است . بنابراين اگر همين فردا روسيه اقدام خصومت‌آميزى بر ضد خراسان بكند از سكنهء اين ايالت چه انتظارى مىتوان داشت ؟\r\n\r\nابهت روس -\r\nپاسخم اين خواهد بود كه اگر در مقابل چنين نهضتى كمترين قدرت نظامى پيش آيد هيچ حركتى نخواهند كرد و بلكه ساكت و آرام خواهند نشست و تغيير فرمانروا را با رضا و تسليم تحمل خواهند كرد و خواهند گفت كه تقدير چنان بوده است و آن نيز خواهد گذشت و هرچه باشد كارها بدتر نخواهد شد . تباهى بىحد و حساب دستگاه فعلى ادارى ايران كه در نتيجهء آن مردم بيچاره ديرزمانى بدون آنكه اميد داد و نجاتى داشته باشند جور و اجحاف ديده‌اند به آنها اين درس را آموخته است كه از جزئىترين اثر و حركتى كه نويد تغيير دربر داشته باشد استقبال بسيار نمايند و من قادر به اين اظهار نيستم كه آيا شمالىها در ايران محبوبيت دارند يا نه و با آنكه به منابع بسيار و به صورتى دامنه - دار مراجعه نمودم و جواب‌هاى مختلف و متضاد از افراد شنيدم . ولى شهرتى كه ايشان در خراسان به مناسبت آزادى افراد ايرانى كه در بخارا و خيوه اسير و بيشترشان هم ايرانى و از همين ايالت خراسان بودند « 1 » و نجات يافتن آنها در\r\n\r\n\r\n","description":"","footnote":"\r\n( 1 ) - خلاف اين قول را هيچ‌گاه نشنيده بودم تا وقتى كه در كتابى روسى راجع به ايران نوشتهء اوگورودينىكف كه به سال 1878 در سن پطرزبورگ انتشار يافت بدستم رسيد . نويسندهء روسى از جانب انجمن امپراتورى جغرافيائى مأمور شد با كاروان تجارتى كه زير نظر ژنرال گلوكخوفسكى در سال 1874 به مشهد برود و اظهارات او يعنى گفته‌هاى يك تاجر روسى بنام بوم گارتن بود كه ساليان دراز در شاهرود اقامت داشت و مسافران انگليسى مانند بيكر ، ناپير و مك‌گرگور او را ملاقات كرده بودند . بوم گارتن كه از قرار معلوم مىدانست چه مىگويد و حس ضد روسى نداشت مىگفت آزادى ايرانيان هيچ‌گونه محبوبيتى براى روس توليد ننموده است و اظهار ميداشت كه ايرانىها با آنكه نسبت به روسها تملق مىگويند با ابراز تحقير هم عقيده دارند كه ايشان اخبار رفتار و طمع‌كارى آنها را به عرض شاه مىرسانند .\r\n","page_name":" 298 ","page_number":314},
  {"content":"\r\n\r\nمناطق مرزى از تاخت‌وتاز تركمنها كه با ابهت كثرت جمعيت ايشان و پيشرفت پيوسته آنها ، به اين مردم كه در اصل راه و رسم كاروانى داشته‌اند آموخته است كه تعالى آنها را با حس توأم تسليم و احترام بنگرند .\r\nبعضىها مىپندارند كه پيش‌آمد تغيير ، خوش‌تأثير خواهد بود و اكثريت هم آن را اجتناب‌ناپذير مىشمارند . همدردى نفراتى محدود با كمك بىحالى افرادى كثير گروه مخالفان را بىسلاح خواهد كرد و راه را براى پيروزى سهل و آسان هموار خواهد ساخت . اگر از روى كنجكاوى استفسار شود كه آيا قضيهء دين تأثيرى ندارد و امكان جهاد با اجانب در ميان نيست جواب اين خواهد بود كه دولت روس تا تمام احتمالات را در نظر نگيرد اقدامى نخواهد كرد .\r\nعمال مذهبى در مشهد نفوذ بسيار دارند و ترديدى نيست كه در فكر و كار مردم تأثير مىنمايند . بيم از هرگونه تجاوز نسبت به آستانهء مقدس و يا موقوفات حضرت و يا نسبت به مزايا و ناروائىهائى كه آن محيط را فراگرفته است حتما انگيزهء سخت‌ترين حس خصومت خواهد شد . اما دولت روس همواره شكيبائى سرشار نسبت به رفتار مذهبى و خرافات‌دوستى اتباع مسلمين خويش نشان داده است و اين‌گونه سوءظن‌ها با آسانى برطرف‌شدنى است .\r\nبدبختانه ملاها و مجتهدين مانند اكثريت هموطنان خود به پول و مال تعلق خاطر بسيار دارند و به همين دليل هم بود كه هنگامى كه خان كهنسال قوچان به من اظهار داشت كه تمام افراد خراسانى براى حفظ مشهد جنگ و جان‌نثارى خواهند كرد حرفش را باور نداشتم . نظر من اين است كه اگر مشهد سرنوشت سقوط داشته باشد بدون ضرب شستى خواهد افتاد و تعويض زمامدار خراسان بدون خونريزى پيش خواهد آمد .\r\n\r\nاحساسات نسبت به انگلستان -\r\nوقتى كه من چنين نفوذ سرشارى را به روسها نسبت مىدهم به اندازهء سر سوزنى اين مزيت را مختص ايشان نمىشمارم .\r\nاگر انگليس‌ها در وضع و حالى بودند كه مىتوانستند فشارى وارد سازند و يا\r\n\r\n","description":"","footnote":"","page_name":" 299 ","page_number":315},
  {"content":"\r\n\r\nاقدامات مشابهى نمايند به نظر من با استقبال وافى و كافى روبرو مىگرديدند حتى بيشتر از اندازه‌اى كه رقيب‌هاى وى مىپندارند . عادت ايشان اين است كه در ايران رفتار تا حدى خشونت‌آميز دارند هرچند اين رويه شايد وحشت‌انگيز باشد و يا حتى جلب احترام نمايد ، اما توليد علاقه نمىكند از طرف ديگر رويهء صميمانه‌تر و برازندهء انگليسى ما براى دولت بريتانيا قدر و منزلتى تأمين ساخته است كه با وجود فقدان وسايل نمايان اقتدار ، از قبيل نيروى نظامى و همجوارى با قلمرو همايونى باز درخور تمجيد فراوان است .\r\nقبيلهء تيمورى كه شرح دادم در سراسر مرز شرقى خراسان در علاقهء دوستى نسبت به انگلستان شهرت دارند و هرچه بيشتر به حدود و سرحدات هند نزديك‌تر شويم اين محبوبيت به همان نسبتى كه آثار حكومت عادلانه و قرين بردبارى ديده مىشود افزايش مىيابد . ايرانيان رفته‌رفته با وضوح كامل پى مىبرند كه بريتانيا طالب يك وجب از خاك ايشان نيست ولى شمالىها كه در همسايگىاند و صاحب قدرتى سرشار ، از استعمال زور در انجام دادن منظورهاى خود مضايقه ندارند و حال آنكه انگلستان در نقطه‌اى دوردست واقع شده است و از اين‌رو اسباب قدرت‌نمائى آشكار فراهم ندارد و در حينى كه از پيشرفت نفوذ انگلستان استقبال مىشود و مورد حمايت است روح توانا و عده‌اى كه مقاومت مؤثر در مقابل خيالات حكومت تزارى بنمايند در ميان نيست . خراسانىها نيز مانند همنوعان خويش در سراسر جهان دوستى زورفروشان را دوست ندارند .\r\n\r\nجاده‌هاى فرعى در خراسان شرقى\r\nمشهد تا تربت حيدريه . رجوع شود به كتاب . اچ . دبليو . بلو ( 1872 ) از دره سند تا دجله و كتاب سرهنگ اسميت ( 1872 ) ايران خاورى .\r\nتربت حيدرى . به باجستان باز رجوع شود به دو كتاب مزبور .\r\nباجستان به قاين . رجوع شود به دو كتاب مزبور .\r\nقاين به بيرجند . رجوع شود به دو كتاب مزبور .\r\n\r\n","description":"","footnote":"","page_name":" 300 ","page_number":316},
  {"content":"\r\n\r\nفراه ( افغانستان ) به نيشابور از راه بيرجند و تون و باجستان . رجوع شود به كتاب فريه ( 1845 ) سفرى با كاروان .\r\nفراه به سمنان از راه خور و طبس .\r\nطبس به بيرجند از راه تون و قاين . رجوع شود به كتاب سر . مك‌گرگور .\r\nمسافرتى در خراسان .\r\nبيرجند به پهرى ( هرات ) از طريق قورق و يزدون .\r\nشاهرود به هرات از راه ترشيز و خواف .\r\nلاش جوين به كرمان از راه نه . كتاب خانيكف .\r\nسمنان به باجستان و جوين . مقالهء واگهام  Waugham  ( 1888 ) در نشريهء انجمن پادشاهى آسيائى .\r\n\r\n","description":"","footnote":"","page_name":" 301 ","page_number":317},
  {"content":"\r\n\r\n\r\nفصل نهم مسئلهء سيستان\r\nو تو بر شن‌زار سيستان گذر كرده‌اى و رود هيرمند و گودزره را ديده‌اى ماتيو آرنولد ( داستان رستم و سهراب )\r\n\r\nمرز شرقى ايران -\r\nاز ذو الفقار كه بر ساحل هريرود واقع شده و ابتداى خط سرحدى جديد سال 1887 روس و افغانستان است و در آنجا خاك روسيه و افغانستان و ايران به هم ميرسند مرز ايران در موازات طول جغرافيائى 61 درجه راست به سمت جنوب امتداد مىيابد و تا چند صد ميل خط مرزى در بعض جاها تعيين گرديده است و در ساير قسمت‌ها اصلا خط و علامتى وجود ندارد .\r\nاز گردنهء ذوالفقار تا كرانهء اقيانوس هند از گواتر جمع مسافت 700 ميل و نسبتا مستقيم است و در سراسر آن ايران از سمت شرق با دو كشور مجاور ، مرز مشترك دارد بدون اينكه با هيچ‌كدام از آنها يعنى افغانستان و بلوچستان مناسبات نيكو داشته باشد و ايران پيوسته با اين دو دولت راجع به خط مرزى اختلاف نظر داشته و تصادماتى گاهى بىدوام و در مواردى نيز پايدار با دو دولت ديگر نسبت به اراضى محل اختلاف پيش‌آمده است و با نهايت حيرت استنباط مىشود كه از اين سه كشور ، دولتى كه بيشتر از ديگران خيال گسترش خاك خود را دارد ظاهرا ايران است و شايد هم اين دولت بدين‌وسيله مىخواهد در مقابل وضع زور و\r\n\r\n","description":"","footnote":"","page_name":" 302 ","page_number":318},
  {"content":"\r\n\r\nفشارى كه ناگزير در سرحدات شمال غربى و شمال شرقى تحمل مىنمايد با پيش - كشيدن دعاوى ارضى در اين حدود مايهء تسكين خاطر براى خويش فراهم سازد .\r\n\r\n1 - ذو الفقار به سيستان -\r\nخط مرزى كه در اينجا موردنظر است از لحاظ طبيعى به چهار ناحيه تقسيم مىشود كه به درجات مختلف هركدام ثبات كافى و يا وضع سياسى متغير داشته است . قسمت اول اين نقشه مربوط به ناحيه‌ايست از ذو الفقار ، تا حدود شمالى سيستان كه بالغ بر سيصد ميل است . از موقعى كه هرات و توابع آن از خراسان انتزاع يافته است در اين قسمت مرز مشتركى بين دو كشور وجود داشته كه كم‌وبيش مورد قبول هردو طرف بوده است بدون آنكه هيچ موقع خط مرزى تعيين شده باشد و همين امر سبب تجديد اختلافات گرديده كه برحسب معمول يا در اثر نزاع سركرده‌هاى محلى و يا راجع به حق تصرف آبهائى است كه گرانبهاترين و گاهى نيز يگانه سرمايه‌ايست كه طبيعت در اين حدود به وديعه نهاده است . يكى از موارد اختلاف بين ايران و افغانستان كه ديرزمانى قبل از مسافرتم به آن حدود وجود داشته راجع به ناحيهء مرزى هشتادان در موازات خط بين كوهستان و غوريان بوده است . انگليسىها كه در اين قبيل امور به منظور ميانجيگرى مورد مراجعه قرار مىگيرند و چندبار هم به اين كار پرداخته‌اند كه غير از دردسر ثمرى نداشته است باز براى حكميت دعوت شدند و رأى هم در اين‌باره داده شده است كه بايد اظهار كنم چنان كه مك‌گرگور معتقد بود يك نتيجه برجسته داشته كه هردو طرف را ناراضى ساخته است . من فقط از آن جهت به اين موضوع اشاره مىكنم كه در اين نواحى ، مرزى هنوز درست معين نيست و در كمتر نقطه‌اى مشخصات طبيعى وجود دارد كه غالبا از پيش - آمدهاى عادى است . بعلاوه افرادى در آن حدود هستند كه توجه چندانى به پست‌ها و علامات مرزى ندارند .\r\n\r\n2 - سيستان -\r\nناحيهء دوم سرحد سيستان است كه هيأت مرزى انگليس و ايران و افغانستان به رياست سر . اف . گلداسميد در سال 1872 تشكيل و حدود\r\n\r\n","description":"","footnote":"","page_name":" 303 ","page_number":319},
  {"content":"\r\n\r\nهم تعيين گرديد كه اين موضوع قسمت عمدهء مطالب اين فصل خواهد بود . طول اين قسمت از شمال تا جنوب در حدود 120 ميل است ولى چون خط جديد سرحدى كه به وسيلهء حكميت مشخص گرديده در امتداد جنوب شرقى تا محل التقاى رودخانه هيرمند انحرافات متعددى دارد و سپس به طرف جنوب غربى منحرف مىشود طول دو ضلع ديگر مثلث كه در فوق ذكر شده خيلى بيشتر از ضلعى است كه وتر محسوب ميگردد .\r\n\r\n3 - سرحد ايران و بلوچستان -\r\nبنابر ترتيب ، قسمت سوم امتداد خط مرزى است كه از جنوب سيستان كه در سال 1872 تعيين حدود شده تا انتهاى شمالى مرز مكران مىرسد كه يك سال قبل از آن خط مرزى مشخص شده بود يا به عبارت ديگر از كوه ملك سياه تا جالق كه در حدود دويست ميل است هيچ وقت تحديد حدود نشده و احدى از چگونگى آن اطلاعى ندارد و در هيچ نقشه‌اى هم به رنگ واحد علامت‌گذارى نكرده‌اند و غالبا از روى جهالت و به دليل واضح تركيب آن را از كوههائى كه در نزديكى جالق است با خط مستقيمى به سمت جنوب شرقى مىكشند . در اين منطقه بلوچستان همسايهء شرقى ايران است . ولى ايلات خانه‌بدوش بلوچ كه در منطقهء مرزى چادر دارند نسبت به خان كلات انقياد چندانى نشان نمىدهند و در واقع مستقل به شمار مىروند .\r\n\r\n4 - سرحد مكران -\r\nدر خاتمه باز بنابر ترتيب ، ناحيهء از جالق تا بندر گواتر در كنار درياست كه صد و سى ميل طول دارد و من آن را مرز مكران نام مىدهم ، زيراكه قسمتى از بلوچستان كه بين ايران و كلات مىباشد تحت اين عنوان معروف است و آن در شرايط خاص دشوارى از جانب سر . اف . گلداسميد در سال 1871 تعيين حدود گرديده ، ولى نتيجهء كار او مورد پسند همه نيست .\r\nقسمت مرزى اخير واقع در سرحدات عليا و سفلى ايران و بلوچستان در فصل جداگانه راجع به ايالات خاورى ايران مورد بحث قرار خواهد گرفت . در اينجا فقط به اين مناسبت كه وضع بخصوص سيستان از جهت اوضاع و احوال نقاط مجاور آن مشخص شده باشد مذكور افتاد .\r\n\r\n","description":"","footnote":"","page_name":" 304 ","page_number":320},
  {"content":"\r\n\r\n\r\nحوزهء سيستان -\r\nدر فصل گذشته اشاره كردم كه سيستان از توابع ولايت قاين است و امير علم خان از بيرجند بر آن حكومت مىكند و از طرف خود در آنجا نايب الحكومه‌اى دارد كه فرماندهى پادگان نصرت‌آباد هم با اوست . در اينجا قصدم اين است كه معلوم شود چگونه سيستان اساسا تحت فرمانروائى ايران درآمده و انگيزهء اعزام هيئت مرزى سال 1872 چه بوده است و براى آنكه اين قسمت از داستان را بهتر بازنمايم بايد شرحى نيز راجع به اين ولايت و تاريخ قديم آن بيان كنم .\r\n\r\nاصل نام سيستان -\r\nاسم سيستان يا سجستان از ريشهء سگستان يا سرزمين سگان يا سكه‌ها مشتق گرديده و به‌طورى كه سر . اف . رالينسن نظر داده است اين موضوع هيچ وقت از ناحيهء نويسندگان معتبر عرب يا ايرانى مورد ترديد واقع نشده است اگرچه جاى تعجب است كه گروهى از بوميان سرگردان يعنى سيزيان‌ها كه در قرن سوم ميلادى از حدود شمالى به اين نواحى فرود آمده‌اند در آن سرزمين اثرى جاويدان باقى گذاشته‌اند و حال آنكه فقط دورهء صدساله‌اى آنجا را در تصرف داشتند . اين عده كه به وسيلهء بهرام دوم پادشاه ساسانى ( 275 - 292 ميلادى ) تارومار و از صفحهء روزگار ناپديد شده‌اند ، ولى با نام سيستان اسم و يادگار جاودانى يافته‌اند « 1 » .\r\n\r\nمورد استعمال آن -\r\nدر دوره‌هاى متعدد تاريخ ، سرزمين‌هائى با مساحت مختلف با عنوان سيستان معروف بودند و آن با گسترش يا كاهش مساحت قلمرو و فرمانرواى آن منطقه بستگى داشته ، ولى استعمال محدود اين نام در اين ناحيه همواره مانده است كه خود زمينه‌اى و درياچه‌اى و آب هيرمند ( هلمند ) و رودخانه‌هاى ديگر دارد كه جريان آن‌ها در فرورفتگىهاى سطح زمين كه حدى بسيار مشخص و از شمال به جنوب بالغ بر 250 ميل طول دارد باهم ارتباط مىيابد و ترديدى نيست كه در روزگار باستان اين گودها ( فروبارها ) پر از آبى بوده\r\n\r\n\r\n","description":"","footnote":"\r\n( 1 ) - چند تن از نويسندگان انگليسى نام اين محل را از سق ( طق ) كه درختى محلى است پنداشته‌اند . ايرانيان چوب اين درخت را براى سوخت به كار مىبرند .\r\n","page_name":" 305 ","page_number":321},
  {"content":"\r\n\r\nكه از درياچهء بزرگ فرو مىريخته و بعدا در اثر كانال‌هاى مصنوعى و مجارى ديگر مقدار آب رودخانه بسيار تقليل يافته و يا در واقع از بين رفته است و من تصور مىكنم به زودى به صورت اصلى درخواهد آمد .\r\n\r\nوضع كنونى -\r\nسيستان جديد شامل سه ناحيهء فرورفتهء اصلى است كه به اقتضاى فصل و ميزان طغيان آب در موسم بهار متناوبا به صورت درياچه ، باتلاق و يا اراضى به كلى خشك تبديل مىشود . اولين گودىها مشتمل بر دو قسمت آب كم‌عمقى است كه از رودخانه‌هاى هاروت و فراه كه از شمال جارى است و هيرمند و رود خاش يا خشكرود كه به ترتيب از سمت جنوب و مشرق جريان دارد اين دو درياچه يا آبدان ( به هر سو يكى آبدان چون كلاب « كليله و دمنه » م ) به وسيلهء نيزار انبوهى كه به همين نام نيزار معروف مىباشد و بسته به مقدار آبى كه دارد به شكل نيزار يا مرداب درمىآيد .\r\nدر هنگام طغيان اين دو درياچه كه معمولا وضع جداگانه دارند يكى مىشوند و ريزش آب از نيزار به گودى بزرگ ثانوى كه با عنوان پرطمطراق هامون يا محل پهناور مشهور است و آن آب كم‌عمق وسيعى است كه تا چندين ميل به طرف جنوب امتداد مىيابد . موقعى كه هيئت انگليسى در سال 1872 آنجا بودند هامون به كلى خشك بود ، و از درون آن رفت‌وآمد مىكردند . اما در سال 6 - 1885 وقتى كه اعضاى هيئت دوم سرحدى روس و افغان از كويته از اين طريق عازم حدود هرات شدند هامون شكل درياچهء عظيمى داشت كه چندين ميل مساحت آن بود ، و كوه خواجه كه از جبال مشهور و علامت طبيعى برجسته - ايست و معمولا حد غربى آن شناخته مىشود جزيره‌اى در ميان درياچه به نظر مىرسيد « 1 » در مواقع طغيان فوق‌العاده آب از خود هامون نيز لبريز مىشود . در چنين\r\n\r\n\r\n","description":"","footnote":"\r\n( 1 ) - كوه خواجه كه بكوه رستم معروف است برآمدگى تك از سنگ سياه صيقلى با ارتفاع 400 پا از سطح هامون تا مساحت چند ميل علامت مشهورى را تشكيل مىدهد و آن از قلاع خاندان كيانى بوده كه در سيستان فرمانروائى داشته‌اند و مىگويند كه يكى از افراد آن خاندان هفت سال در آنجا در مقابل لشگر نادر شاه مقاومت نمود و همچنين يكى از گردشگاههاى اهالى سيستان است و در نوروز ( 21 مارس ) در آنجا بازارى ترتيب مىدهند و قسمت هموار قله براى اسب‌دوانى به كار مىرود .\r\nجهت اطلاعات بيشتر رجوع شود به مقاله « ديدارى از كوه خواجه » نوشتهء سرگرد لووت در نشريهء انجمن سلطنتى جغرافيائى 1874 .\r\n","page_name":" 306 ","page_number":322},
  {"content":"\r\n\r\nموقعى كه آب از مسيل « سرشيله » به سمت جنوب جريان مىيابد در فرورفتگى سومى كه شرحش ذكر گرديد و گود زره خوانده مىشود مىريزد . هنگام تشكيل هيئت مرزى مىگفتند يك عمر است كه چنان اتفاقى نيفتاده و جريان عادى و سارى اين است كه رودخانه غالبا خشك است نه آنكه درياچه‌ها لبريز باشند و زره معمولا قيافهء آشناى نمكزار را داراست « 1 » ، ولى در سال 1885 يكى از مأموران انگليسى كه در بلوچستان سرگرم تحقيقات بود عمق آب دو پا بوده كه به سرشيله مىريخته و هامون بزرگى در قسمت شمالى زيره ( زره ) تشكيل داده بود و مىگفتند محيط آن يكصد ميل بوده است .\r\n\r\nتغيير شكل پىدرپى -\r\nاز شرح فوق به آسانى استنباط مىشود كه شكل سيستان چه اندازه تغيير نموده است و از لحاظ جغرافياى تطبيقى براى نويسندگان چه صورت معماآميزى دارد ، زيرا كه نه فقط درياچه‌ها طغيان مىكند و ته ميكشد و ناپديد مىشود - بلكه رودخانه‌ها نيز پيوسته تغيير مسير مىدهند و گاهى با انحرافى ناگهانى در مجرائى كه مصنوعى بوده جارى مىشوند و آن را به يك كانال طبيعى مبدل مىسازند تا انگيزهء حيرتى در نظر نويسندگان آينده شود .\r\nازاين‌رو تعجب‌آور نيست كه از يك‌سو مواد رسوبى سرشار به صورت درهم‌برهمى ثروت حاصلخيزى آن سرزمين را دوچندان مىسازد و به همان نسبت نيز بيشتر از هر زمين مشابه ديگر در جهان شهرها و مساكن مخروب دارد .\r\n\r\n\r\n","description":"","footnote":"\r\n( 1 ) - وقتى كه در سال 1877 سرمك‌گرگور مشغول كشف اراضى مجهول بلوچستان بود سراسر زره را در ضلع جنوبى در عرض دو روز و نيم پيمود بدون اينكه حوضچه‌اى كه آب شور - مزه‌اى داشته باشد يافته باشد . در هيچ طرفى اثرى از رطوبت و نم مشاهده ننمود و در همه‌جا حال بدين منوال بود و چيزى جز شن و ريگ جلب نظر نمىكرد و همهء نهال و گياهان مثل استخوان خشك بود كه با جزئى تماس ، ريز و خاك مىشده و سرانجام وى با مشقت فراوان توانست اندك رطوبت و آبى از زير خاك درآورد و از اين جهت بود كه با سبك بىپيرايهء غيرقابل تقليد خويش به شرح آن پرداخته است : « هرگاه كسى بخواهد به زيره دسترسى يابد بىآنكه به آنجا رفته باشد شايد من بتوانم نسخه‌اى راجع به تركيب آب آنجا بنويسم به اين ترتيب كه اولين آب بدنما را كه بيابيد مقدارى برداريد و بقدرى نمك با آن مخلوط كنيد كه طعمش همان اندازه نفرت‌انگيز شود كه شكل آن است سپس از گاز چراغ خيابان‌هاى لندن قدرى به آن بيفزائيد و قدرى هم گنداب كشتى بر آن اضافه كنيد و بعد آن را با شدت هرچه تمام‌تر بتكانيد آب زره بدست مىآيد » از كتاب « سرگردانى در بلوچستان » .\r\n","page_name":" 307 ","page_number":323},
  {"content":"\r\n\r\n\r\nتاريخ افسانه‌اى آن -\r\nاين بود شرح اجمالى راجع به وضع و تركيب طبيعى سيستان اينك شمه‌اى از تاريخ آن را نيز بيان مىكنم . از عهد باستان تأثير و خاصيتى در خطهء سيستان وجود داشته كه نيروى تصور و خيال ايرانيان را تسخير كرده است . اين سرزمين نيمروز نام دارد كه ظاهرا با نيمرود شكارچى توانا بىارتباط نيست و اقامتگاه جمشيد و زادگاه داستانى رستم دستان فرزند زال پنجمين نفر از اعقاب جمشيد است .\r\nپادشاه آرثور « 1 » در داستان‌هاى انگليسى همان وضع و مقام را دارد كه رستم پهلوان داراست . چون روىهمرفته آرثور فردى فانى بوده ( و اگر گفتار تنىسن را قبول كنيم ، كم‌وبيش يك جنتلمن ، منتهى جنتلمنى كه در قرن نوزدهم تخيل شده باشد به شمار مىرفته ) در صورتى كه رستم با ديوها و شياطين درافتاده و همچنين بر ضد لشكريان نابكار توران و افراسياب نبرد كرده است .\r\nشايد سن جرج اژدهاافكن در تاريخ ما نزديك‌ترين معادلى با رستم باشد و به همان ترتيبى كه ما شرح دلاورى بىهمتاى او را نقش سكه‌هاى خويش مىسازيم ايرانيان هم با صحنه‌هاى مربوط به داستان‌هاى شگفت‌انگيز رستم سردرها و دروازه‌ها و ستونها را آرايش مىدهند .\r\n\r\nتاريخ باستانى -\r\nسيستان از دورهء اسكندر به وجه روشن‌ترى در تاريخ معلوم جهان نمودار مىشود از همان زمانى كه « زرنج يا زرنك » « 2 » نام داشته ( كه همان سرزمين سرنگيان « 3 » هرودوت است ) از قرار معلوم اسكندر در لشكر - كشى خود به خاور از راه سيستان به هندوستان رفته ، اما در بازگشت با آنكه خود او راه جنوبىتر مكران « 4 » و كرمان را برگزيد عدهء محدودى را هم به فرماندهى كراتروس « 5 » از طريق آراخوزيا « 6 » و زرنج فرستاده بود . در دورهء پادشاهى ساسانيان سيستان از مراكز باشكوه دين زردشتى بوده و آخرين پادشاه اين خاندان يزدگرد كه از جلو لشكر پيروز عرب مىگريخت پيش از ورود به مرو كه در آنجا به سرنوشت شومى گرفتار آمد از سيستان عبور كرده است .\r\n\r\n\r\n","description":"","footnote":"\r\n( 1 ) -  Arthur \r\n( 2 ) -  Drangiana \r\n( 3 ) -  Sarangiana \r\n( 4 ) -  Ged Mosia \r\n( 5 ) -  Craterus \r\n( 6 ) -  Arachosia \r\n","page_name":" 308 ","page_number":324},
  {"content":"\r\n\r\nدر دورهء بعد سيستان به عالىترين درجهء رفاه مادى رسيد . خرابىهاى عظيمى را كه خاطرنشان كردم به زمان تسلط اعراب يابد نسبت داد « 1 » . در قرن نهم ميلادى خاندان محلى صفارى يا روىگر « 2 » ، پيشهء روىگرى و عيارى و مهارت سربازى و تدبير سياسى را توأم داشت « 3 » و با نيروى اسلحه قلمرو كم‌دوامى از شيراز تا كابل تأسيس كرد ، ولى در مقابل هجوم نيرومندانهء محمود غزنوى كه در قرن بعد اتفاق افتاد مقاومت ننمود . اصطخرى كه اين موقع در سيستان بود ، مىنويسد آنجا شهرهاى پرجمعيت و نهرهاى فراوان و ثروت سرشار داشته از جمله منافع طبيعى آن يكى معدن بسيار غنى طلا بوده است كه در اثر زلزله از بين رفته است .\r\nدر قرنهاى 13 و 14 ميلادى سيستان مانند بيشتر همسايگان خود گرفتار دو تهاجم متوالى كه مايهء شر و عذاب بشريت بود يعنى حملهء چنگيز و تيمور لنگ شد . در نتيجه واحه‌هاى آبادى به ويرانه‌هاى كاملا خراب مبدل گرديد ، و چنان ضربت مهلكى به آنجا وارد آمد كه جبران آن امكان نيافت .\r\nسلسلهء صفارى آنجا را كه تابع خاندان محلى قديمى كيانى مدعى نسب به كيقباد اولين پادشاه كيانيان ( هخامنشى ) بودند باز آباد كردند اما مرور زمان بار ديگر نكبت و آفت را نصيب سيستان گردانيد و سپس بدست مهاجمان افغانى\r\n\r\n\r\n","description":"","footnote":"\r\n( 1 ) - از جمله آثار عمده راجع به تاريخ باستانى و مردم سيستان تصنيف سر هنرى رالينسن است در زير عنوان : « يادداشت‌هائى راجع به سيستان » مندرج در نشريهء انجمن پادشاهى جغرافيائى ( سال 1873 ) . همچنين مراجعه شود به شرح‌حال اجمالى و صحيح دكتر بلو در كتاب : « از رودخانهء سند تا دجله » و نيز كتاب تحقيقاتى در باب نژادشناسى در افغانستان ( 1891 ) . جمعيت عمدهء كنونى سيستان ايران سيستانيها مىباشند كه نسبت به ديگر طوايف مقتدر آنجا تابع بشمار مىروند از جمله اين طوايف يكى خانواده كيانىاند كه مدعى نسب به سلسلهء كيانيان كوروش هستند و كردهاى كالى كه تيره‌اى از سرزمين كردستان‌اند كه از سال 1245 به آنجا مهاجرت و تا سال 1383 ميلادى ، خانوادهء ملك كرد غور را تأسيس نمودند و عناصر ايرانى كه تاجيك معروفند و بلوچ‌ها كه مهمترين طايفهء آن در سيستان سربندىها مىباشند و تيمور آنها را به همدان كوچ داد ، ولى نادر شاه و شاهرخ ايشان را بازگردانيدند .\r\n( 2 ) - براى شرحى درباره آنها بخصوص پيشاوران رجوع شود به كتاب دكتر بيلو .\r\n( 3 ) - رجوع شود به مقاله‌اى تحت عنوان پادشاهان نيمروز صفارى يا سجستان نوشته سرگرد تراورتن در نشريهء انجمن آسيائى بنگال 1885 .\r\n","page_name":" 309 ","page_number":325},
  {"content":"\r\n\r\nدر 1722 و بعد نادر شاه افتاد كه افراد خانوادهء مزبور را تارومار و سرگذشت قرين رنج و گرفتارى دائمى آنجا را كامل كرد .\r\nسيستان بخشى از امپراتورى مقتدر قهرمان افشار شد و تا مرگ او در سال 1747 اين وضع دوام يافت . بعد در چنگ فرمانروائى احمد شاه ابدالى سركرده‌اى ماجراجو افتاد كه به تقليد از عمليات سرور خود رو به افغانستان نهاد و در آنجا سلسلهء درانى را تأسيس كرد . از اين موقع است كه سيستان در صحنهء سياست جديد وارد و طى سى سال اخير هم يكى از مهره‌هاى شطرنج ديپلماسى انگليس و هند شده است « 1 » .\r\n\r\nتاريخ اخير -\r\nبعد از وفات احمد شاه سيستان به جانشين او تيمور شاه تا تاريخ وفاتش در سال 1793 باج مىپرداخت و بواسطهء شكستى كه از پى آن در كار خاندان درانى اتفاق افتاد گاهى ضميمهء هرات و زمانى هم قندهار شد و دولت ايران كه در نقاط ديگر سخت گرفتار بود نتوانست در استرداد آن اقدامى نمايد ، ولى در حدود سال 1851 پس از مرگ يار محمد حاكم هرات ايران از هرج‌ومرج و نفاقى كه افغانستان را فراگرفته بود به تجديد ادعا و پافشارى در اين كار پرداخت و اين نكته را هم در نظر داشت كه سيستان به نادر شاه هم باجى تقديم مىكرد كه به پادشاهان ايران قبل از او پرداخته بود . پس على خان حاكم محل را ترغيب كردند كه پرچم ايران برافرازد و شاهدختى را هم از ايران زن او كردند .\r\nاين واقعه در همان اوانى بود كه ايران در سال 1857 بر ضد هرات لشكر كشيد كه به جنگ با انگلستان و امضاى عهدنامهء پاريس منجر گرديد كه بر طبق آن ايران از تمام دعاوى خود بر هرات و هرگونه حق دخالتى در كار افغانستان دست كشيد . باوجوداين و علىرغم اعتراضات بىانقطاع دولت انگليس ، على خان\r\n\r\n\r\n","description":"","footnote":"\r\n( 1 ) - رجوع شود به تاريخ سرجان‌ملكم جلد اول .\r\nمؤلف « تاريخ سيستان » چنان كه كرزن مىنويسد معلوم نيست ، ولى مسلم است كه تاريخ نگارش آن قريب هزار سال پيش بوده است . م\r\n","page_name":" 310 ","page_number":326},
  {"content":"\r\n\r\nبا عده‌اى نظامى باز به سيستان آمد . هم او و هم جانشين وى تاج محمد كه به قصد تصرف هرات وارد ميدان نبرد شده بود از دولت ايران استمداد و تابعيت پادشاه ايران را تعهد نمودند با آنكه در اين ميانه وزير مختار انگليس از تجاوزى كه نسبت به يكى از مواد معاهدهء پاريس شده بود پىدرپى اعتراض مىنمود ، دولت ايران هم تمام مدت توجه وزير مختار را به مادهء ديگرى معطوف مىكرد كه در صورت بروز اختلاف با افغانستان « 1 » دولت انگليس ناگزير بود مساعى دوستانه بين دو طرف معمول دارد .\r\nشيرعلى هم كه در سال 1863 جانشين پدر خود دوست محمد و امير شد ، علاقه داشت كه براى رفع اختلاف اقدامى بشود . اما در همين موقع سياست چرند عطالت و سستى استادانه كه لردلارنس « 2 » قهرمان معروف آن به‌شمار مىرفت محور امور بود و حكومت هند از شناسائى مقام اميرى امتناع ورزيد كه بعدا ناگزير شد وجهى هم به او پرداخت كند از اين كار اعتراض و درخواست و عذر و بهانه دوام يافت تا سرانجام در نوامبر 1863 لردراسل « 3 » كه از اين اختلاف و نقار طولانى سخت بيزار شده بود اعلاميه‌اى صادر كرد مبنى بر اينكه : « دولت علياحضرت ملكهء ( ويكتوريا ) از هرگونه دخالتى در اين منازعه امتناع خواهد نمود و طرفين مىتوانند با نيروى نظامى ادعاى خود را پيش ببرند » .\r\nاين مدرك با آنكه دليرانه نبود ، اما شاهد صادقانه‌اى دربارهء اين اصل بود كه حق با قوى است و دولت ايران با اغتنام از اين اجازه و قرار در سال‌هاى 1865 - 1866 به آنجا لشكر كشيد و سيستان را اشغال كرد و رفته‌رفته تمام\r\n\r\n\r\n","description":"","footnote":"\r\n( 1 ) - هردو موضوع در مادهء 6 معاهده مندرج است . مورد اول به شرح ذيل است :\r\nاعليحضرت پادشاه ايران تعهد مىنمايد كه از هرگونه دخالتى در امور داخلى افغانستان خوددارى كند و قول مىدهد كه استقلال هرات و سراسر افغانستان را بشناسد و به هيچ‌وجه برضد استقلال آن كشور اقدامى ننمايد . شرط دوم : در صورت بروز اختلاف بين دولت ايران و قلمرو هرات و افغانستان دولت ايران تعهد مىكند كه جهت تسويه اختلاف از مساعى دوستانه دولت انگليس استفاده و تا خاتمهء اقدامات از استعمال اسلحه خوددارى نمايد .\r\n( 2 ) -  Lawrence \r\n( 3 ) -  Russell \r\n","page_name":" 311 ","page_number":327},
  {"content":"\r\n\r\nسكنهء ايرانى آن ولايت را نيز تابع فرمان خويش ساخت و ضمنا براى انصراف بلوچها از تابعيت افغانستان به تكاپو پرداخت .\r\nافغانها چندى رفتار ملايمت‌آميز نمودند ، اما بعد از آنكه شير على بر كرسى فرمانروائى نيك مستقر شد و توقع ابراز احترام نسبت به خود داشت درصدد تجديد ادعاى خويش برآمد و در اين موقع بود كه بواسطهء پيدايش نگرانى جنگ كه لردراسل هم آن را تجويز كرده بود لردكلارندن « 1 » پيشنهاد حكميت نمود .\r\nاين دعوت را دو طرف با ابراز اكراه قبول نمودند و در سال 1870 سر . اف .\r\nگلداسميد كه به رياست هيئت انگليسى منتخب شده بود براى انجام دادن اين منظور از انگلستان حركت كرد اشكالات و تأخيرات همه بر طرف شد و سال بعد هم صرف بازرسى و نصب علامت مرزى بين ايران و بلوچستان از دريا تا جالق گرديد و اين هيئت در سال 1872 براى رسيدگى محلى به دعاوى متخالف راه سيستان پيش گرفت .\r\n\r\nكميسيون مرزى سراف . گلداسميد در سال 1872 -\r\nداستان اين كميسيون و اقداماتش را شمه‌اى خود گلداسميد و همكار اختصاصى او سرگرد ( اكنون سرهنگ ) يان اسميت « 2 » و قسمتى هم دكتر بلو مستشرق و نويسنده نامى « 3 » كه همراه ژنرال ( بعدسر . ار ) پولوك بود « 4 » بيان شده است . ژنرال پولوك را به دليلى كه درست روشن نشد به‌عنوان نمايندهء نايب السلطنهء لرد مايو « 5 » از هندوستان فرستادند .\r\nاين كار به دليل نهايت سادگى كه داشت سخت دشوار نمود . دعوى افغانستان نسبت به سيستان كاملا روشن و قابل درك و مبتنى بر دعوى فرمانروائى دوران احمد شاه ( دورانى ) بانى امپراتورى افغانستان بود . ادعاى ايران نيز متساويا واضح و معقول و آن مبتنى بر حق فرمانروائى قديمىتر بود كه با دليل\r\n\r\n\r\n","description":"","footnote":"\r\n( 1 ) -  Clarendon \r\n( 2 ) - كتاب « ايران خاورى » در شرح مقدمه  Euan Smith \r\n( 3 ) - گزارش هيئت مرزى سيستان 1872 ( نشريه رسمى ) و همچنين رجوع شود به كتاب از درهء سند تا دجله .\r\n( 4 ) -  Pollock \r\n( 5 ) -  Mayo \r\n","page_name":" 312 ","page_number":328},
  {"content":"\r\n\r\nقوى فتح و تسخير اخير و تصرف عملى محل تقويت يافته بود . در اين ماجرا تمام اسباب استدلال محكم و دليل‌تراشى هردو فراهم بود و مشكلات امر در اثر طرز رفتار رؤساى دو هيئت نمايندگى شرقى مضاعف گرديد .\r\nميرزا معصوم خان نمايندهء ايران از ابتداى كار بدون هيچگونه كتمان رفتار خصومت‌آميزى در پيش گرفت و همه قسم مانع و رادع ايجاد كرد ، نمايندهء افغانستان هم دست كمى از او نداشت و سرانجام بعد از رسيدگىهاى محلى و تحقيقاتى كه مقدور بود سر . اف گلداسميد پى برد كه ديگر در محل كارى پيش نخواهد رفت پس به تهران عزيمت نمود و در آنجا بعد از شك و خرده‌گيرىهاى بسيار ، اعليحضرت رأى حكميت او را تصويب كرد .\r\n\r\nتجزيهء سيستان -\r\nروىهمرفته ژنرال گلداسميد ترجيح داد كه از دو سيستان جداگانه‌اى صحبت بدارد كه خود او يكى را سيستان خاص و ديگرى را سيستان خارجى نام نهاد « 1 » . سيستان اخص را وى منطقه‌اى واقع بين نيزار در شمال و نهر اصلى جناحى آن محدود ساخت كه از هيرمند براى آبيارى سه كوهه و دهات مجاور در جنوب منشعب مىشود و از بستر قديمى و واقعى هيرمند در مشرق تا كنار هامون و كوه خواجه در غرب امتداد مىيابد .\r\nوى اين منطقه را 950 ميل مربع و جمعيتش را 000 ، 45 نفر برآورد كرده است كه بيست هزار نفرشان سيستانىاند « 2 » ، پانزده هزار سكنهء فارسىزبان و ده هزار بوميان بلوچ . سيستان خارجى اراضى واقع در مشرق هيرمند از دهانهء آن بر درياچه در شمال تا رودبار و آب‌برهاى علياى آن در جنوب .\r\nرأى او را ميتوان چنين خلاصه نمود : وى وضع سيستان خارجى را به\r\n\r\n\r\n","description":"","footnote":"\r\n( 1 ) - رجوع شود به گزارش خود او در مقاله‌اى تحت عنوان : « مسافرتى از بندرعباس تا مشهد از طريق سيستان » مندرج در نشريهء انجمن پادشاهى جغرافيائى سال 1873 .\r\n( 2 ) - سرهنرى رالينسن مىگويد : سيستانىهاى واقعى اصيل‌ترين افراد ايرانى از نژاد آريائىاند و در حقيقت يگانه نمونه‌هاى آريائى باستانى كه در ايران يافته مىشوند سيستانىها و جمشيدىهاى هرات مىباشند . زبان و قيافه و خصوصيات كلى اخلاقى ايرانيان دورهء هخامنشى در اين حدود خارجى امپراتورى ايران بيشتر از ساير نقاط آن محفوظ مانده است .\r\n","page_name":" 313 ","page_number":329},
  {"content":"\r\n\r\nافغانستان و سرحد بين آن دو را هم‌چنين مشخص كرد : از سياه كوه كه حد شرقى ناحيهء ايران به هندوستان است در امتداد جنوبى نيزار تا كنارهء چپ رودخانهء هيرمند و از آنجا تا حدود يك ميل بالاتر از بند اصلى يا بند كوهك « 1 » كه بعد از آن شامل خطى است كه ايران فقط از جهت جنوب غربى به رشته‌كوه ملك‌سياه مىپيوندد كه امتداد شمالى سلسله‌هاى كوهستانى است كه صحراى زره را در غرب محدود مىسازد ، در اينجا ناحيهء سيستان پايان يافته و رأى حكميت راجع به آن امضاء شده است .\r\nدر جنوب اين منطقه خط نامعلومى است تا جالق كه هنوز مورد رسيدگى قرار نگرفته است و من قبلا ذكر نمودم .\r\n\r\nرأى مستقل -\r\nژنرال گلداسميد كه بواسطهء دريافت دستوراتى غيرقابل اجرا دچار اشكال بود و با موانعى كه در راه او قرار داده بودند كارش فلج مىنمود باز چون هرگونه اهتمامى را در اين زمينه مطلقا به رأى وى احاله كرده بودند مايهء تشويق او فراهم آمد كه پيش از ورود نفرات هندى هيئت مرزى خود رسيدگىهاى محلى را انجام دهد از اين‌رو بايستى به او تهنيت گفت كه اصلا قادر به صدور رأى حكميت شده است .\r\nهر ناظر مستقلى بدون‌شك چنين مىپندارد كه رأى حكميت او به نفع ايران تمام شده است ، زيرا كه ايرانيان تنها قسمت سودبخش واقعا باارزش آن سرزمين را كه نسبت به آن هم ادعاى مالكيت تاريخى و هم تصرف عملى داشته‌اند بدست آوردند . اگر اين كار تعيين حدود ده سال زودتر يعنى همان موقعى كه براى نخستين بار ايرانيان در كار حكميت پافشارى مىنمودند انجام يافته بود ترديدى نيست كه در اثر فقدان دليل ثانوى رأى به اين صورتى كه بعدا ابراز شد به نفع ايشان صادر نمىگرديد . باوجود اين ايرانيان نيز از نتيجهء كار اظهار ناخرسندى\r\n\r\n\r\n","description":"","footnote":"\r\n( 1 ) - اين سد كه به تفاوت بند امير و بند سيستان و بند كوهك خوانده مىشود سد عظيمى است كه در رودخانه با شاخه‌هاى درخت گز و تير از خاك رس سفت ساخته‌اند تا مقدار اصلى آب را به كانال سه‌كوهه برگردانند .\r\n","page_name":" 314 ","page_number":330},
  {"content":"\r\n\r\nنمودند و تجزيهء سيستان را چنين تعبير كردند كه منظور به نوا رساندن افغانستان يعنى آن دولت دست‌نشاندهء انگليس و علىرغم مصالح ايران بوده است .\r\nرأى حكميت به صورت وضوح قطعى در محل مورد اجابت واقع نگرديد و اگر تا اندازه‌اى هم آن را قرين نتيجه و توفيق تلقى كنيم باز جاى ترديد نيست كه سياست عاقلانه اين باشد كه حكومت هندوستان اقدامات دليرانه ولى كم‌قدر و سپاس كميسيون‌ها را برعهده نگيرد چون‌كه امكان آن در ميان است كه هردو طرف اين كار را سوء تفسير نمايند و برحسب معمول يادگار نفرت‌انگيزى باقى بماند .\r\n\r\nوضع ادارى فعلى -\r\nشهر عمدهء سيستان ايران سه‌كوهه است وجه تسميه‌اش اين است كه سه تپه آن را احاطه نموده و قسمتى از شهر بر اين تپه‌ها بنا شده است .\r\nدر موقع تشكيل كميسيون مرزى در سال 1872 در حدود 1200 خانه گلى داشته كه در آن موقع و هنوز فقط نيمى از آن مسكون است و تمام سكنه به كار فلاحت اشتغال دارند . شهر در حاصلخيزترين نقطه آن سرزمين واقع شده است ، ولى چنان كه قبلا هم اشاره كردم دستگاههاى ادارى و نظامى در نصرت‌آباد ( گلداسميد نصيرآباد ذكر نموده است ) كه نايب الحكومهء امير قاين در آنجا اقامت دارد و يكى از دو هنگ پيادهء ظاهرا هزار نفرى و در واقع كمتر از 800 نفر سربازى كه از سراسر ولايت فراهم مىشود در آنجا مستقر است و همچنين عده‌اى سوار و چند توپ در آنجاست .\r\nخدمت سربازى حرفهء دائمى است و در خانواده‌هائى كه سرباز مىدهند موروثى است . اسلحهء ايشان تفنگى است كه در ايران ساخته مىشود و يك سال در ميان به آنها اونيفورم مىدهند و مىگويند سالانه 20 قران ( 12 شلينگ ) و هفت من و نيم گندم دريافت مىدارند و هنگامى كه در سيستان مشغول خدمت مىباشند جيره‌اى نيز دريافت مىدارند « 1 » . كرسى سيستان افغانستان چخانسور يا چغانسور\r\n\r\n\r\n","description":"","footnote":"\r\n( 1 ) - اين ارقام كه راجع به سال 1886 است با مقررى عمومى پياده‌نظام ايران انطباق ندارد رجوع شود به فصل ديگر دربارهء قشون ايران ، ولى بدون ترديد اين پرداختى مثل خود سيستم آنها اتفاقى بوده است .\r\n","page_name":" 315 ","page_number":331},
  {"content":"\r\n\r\n( كانولى چوخناسور و فريه شيخ ناسور نوشته ) است كه بر كنارهء خاش يا خشك‌رود كه شعبهء شرقى هيرمند است واقع گرديده .\r\n\r\nجهانگردان اروپائى -\r\nپيش از اعزام هيئت مرزى انگلستان عدهء مسافران اروپائى كه به سيستان وارد شده و آثارى از مطالعات خود باقى گذاشته‌اند نيك محدود است در سال 1809 سروان گرنت « 1 » ( كه بعدا در بين راه بغداد و كرمانشاه بدست دزدان كشته شد ) و كريستى ( كه در لشكر ايران در جنگ با روس به سال 1812 با نهايت دلاورى نبرد كرده بود و بعدا در اصلاندوز به قتل رسيد ) و ستوان ( بعد سرهنرى ) پوتينگر « 2 » همراه سرجان ملكم كه در اين موقع براى سومين بار عازم دربار ايران بود در مكران و بلوچستان و سيستان تحقيقاتى انجام داده‌اند .\r\nيادداشتهاى سروان گرنت بيست سال بعد انتشار يافت و سفرنامه‌هاى كريستى و پوتينگر در باب بلوچستان طبقهء كتابدوست را ارمغان گرانبهائى از ناحيهء نويسندگان متقدم به شمار مىرود « 3 » . كريستى كه در نوشكى از پوتينگر جدا شده بود راه شمال پيش گرفت و از طريق سيستان به هرات رفت .\r\nخلاصه‌اى از يادداشت‌هاى او ( كه هيچ وقت جداگانه به طبع نرسيد ) پيوسته به ضميمهء كتاب پوتينگر چاپ شده است . در سال 1839 يك افسر جوان انگليسى سروان ادوارد كانولى « 4 » به قصد انجام بررسى در آن سرزمين سير و سفر نمود و گروهبان كامرون هم از دنبال او حركت كرد . كانولى مبلغ كلى بر اطلاعات موجود راجع به آن ولايت بيافزود « 5 » . از پى او چند سال بعد ستوان ليچ « 6 » به سيستان رفت كه اثر كم‌مايه‌تر ، ولى از لحاظ اطلاعات مكمل او در نشريهء انجمن مزبور منتشر شد .\r\n\r\n\r\n","description":"","footnote":"\r\n( 1 ) -  Grant \r\n( 2 ) -  Pottinger \r\n( 3 ) - كتاب مسافرتهائى در بلوچستان و جلگهء سند تأليف سر . اچ . پوتينگر ( 1816 ) .\r\n( 4 ) -  Conolly \r\n( 5 ) - وى دو مقاله در نشريهء انجمن آسيائى بنگال انتشار داد كه عنوان مقالهء اول « تصوير جغرافيائى طبيعى سيستان » است با نقشه‌اى در شمارهء نهم ( 1840 ) و ديگرى با عنوان « يادداشت‌هاى حين مسافرت در سيستان » شمارهء 10 سال 1841 .\r\n( 6 ) -  Leech \r\n","page_name":" 316 ","page_number":332},
  {"content":"\r\n\r\nدر سال 1841 اولين تلفات در سيستان اتفاق افتاد . دكتر اف . فوربز « 1 » كه تحقيقات موفقيت‌آميزى در سرحدات شمال غربى ايران نموده و مشهور شده بود رهسپار مشهد گرديد و از طريق تربت حيدرى و بيرجند و طبس به سيستان آمد و در آنجا بدست ابراهيم خان رئيس قبيلهء لاش‌جوين به قتل رسيد . شرحى تا حدى نامربوط دربارهء اين پيش‌آمد از قول گماشتهء او در نشريهء انجمن پادشاهى جغرافيائى در سال 1844 نقل گرديده است .\r\nسى سال بعد وقتى كه اعضاى هيئت مرزى در سيستان بودند با جانى مزبور برخورد نمودند كه در آن موقع سركردهء منطقهء چخانسور بود و شرح واقعى ماجرا را از او شنيدند . اين ابراهيم خان جانورى نيمه ديوانه و از زمرهء وحشيان و سخت معتاد به چرس و بنگ بود او دكتر فوربز را كه بر سبيل علاقه و عشق ورزشى مشغول شكار مرغابى وحشى بود با تير هدف ساخت . « 2 » در همين زمان يعنى يكى دو سال بعد افسر جوان ديگرى به نام پاتين‌سن كه از طريق افغانستان عازم حدود هيرمند بود و مسير آن را از محل زمين داور تا درياچهء سيستان بررسى مىنمود او نيز در آشوب قندهار كه در تعقيب وقايع شوم كابل پيش‌آمد به قتل رسيد .\r\nچند سال بعد ( 1845 ) فريه افسر فرانسوى به سيستان آمد و شرحى راجع به آن در كتاب جالب‌توجه خود نوشت « 3 » . خانيكف « 4 » روسى كه بواسطهء شرح حسادت - آميزى كه به منظور ناچيز انگاشتن كار و زحمات نويسندگان انگليسى كه قبل از او در همان زمينه بجا گذاشته بودند بر قدر و مقام علمى او چندان افزوده نمىشود به سال 1859 « 5 » در سيستان بود و از راه بيابان به كرمان رفت . اين بود شرح سفر همهء مسافران اروپائى كه به نحوى از انحاء قبل از مسافرت كميسيون مرزى ژنرال گلداسميد و همكارانش « 6 » دربارهء سيستان داستانى باقى گذاشته‌اند .\r\n\r\n\r\n","description":"","footnote":"\r\n( 1 ) -  Forbes \r\n( 2 ) - از كنار سند تا ساحل دجله صفحات 217 - 219 مقايسه شود با كتاب ايران خاورى صفحهء 317 .\r\n( 3 ) - سفرى با كاروان فصل‌هاى 27 و 28 .\r\n( 4 ) -  Khanikoff \r\n( 5 ) - يادداشت‌هائى راجع به قسمت وسطى آسياى مركزى صفحات 152 - 164 .\r\n( 6 ) - در باب شرح تازه‌اى راجع به سيستان علاوه‌بر گزارش ژنرال گلداسميد رجوع شود به مجموعهء  Globus  جلد 32 سال 1877 .\r\n","page_name":" 317 ","page_number":333},
  {"content":"\r\n\r\n\r\nاهميت سياسى سيستان -\r\nحال به موضوعى مىرسيم كه تاكنون در مدنظر داشته و وجودش را با عنوانى كه به اين فصل داده‌ام خاطرنشان ساخته‌ام .\r\nاما مسئلهء سيستان به موضوع كهنهء مرزى يا دعاوى متضاد ايران و افغانستان ربطى ندارد . فقط از لحاظ نقشى است كه احتمالا يا امكانا سيستان در آينده در سياست آسياى مركزى و در استراتژى سياسى يا نظامى روس و انگلستان خواهد داشت « 1 » بررسى نقشه با كمك يك جفت حلقه ، روشن خواهد ساخت كه ولايت سيستان در وسط راه مشهد و دريا واقع شده است و اين وضع جغرافيائى اين ولايت را يك پايگاه متقدم نظامى خراسان و همچنين وسيله و رابطى مىسازد كه هر دولتى كه بخواهد بر خراسان و مشهد دست يابد بايد طى نمايد . شق اول ارزش آن را از لحاظ دولت روس و شق دوم اهميت آن را از نظر بريتانيا نشان مىدهد .\r\n\r\nاهميت آن از لحاظ روس -\r\nسيستان براى روسيه هم ارزش مثبت و نافع دارد و هم منفى و مضر و آسان هم نيست كه اظهار كرد كه كدام جنبهء آن مهم‌تر است .\r\nهرگاه آن دولت اين كار را تدبير و سياست و يا ضرور تشخيص دهد كه خراسان را بلع كند با دست‌يابى بر سيستان نه تنها قسمت شمالى ، بلكه سراسر اين ايالت را در چنگ خواهد داشت . بعلاوه اين عمل او را در مجاورت كامل حريم مرزى هند و بلوچستان قرار خواهد داد . درحال‌حاضر بين روسيه و مرز هندوستان پانصد ميل سرزمين افغانستان واسطه است كه هرچند مانع قاطعى در راه پيشروى نيست ، ولى سراسر اين اراضى در دست عشايرى بىتمدن است كه به استقلال خويش بيش از هرچيزى پابند مىباشند ، اگرچه اين كار رشتهء وفادارى ايشان را نسبت به سلطان آنها سست كند . به عبارت ديگر پيشروى نظامى در اين منطقه مستلزم نبرد دشوارى با افغانهاست . حال طرف مهاجم هركه خواهد باشد . ضمنا در صورت اقدام به تهاجم ، چند تعهد رسمى را هم بايد درهم شكست و نيروى عظيم بايد فراهم كرد و با مخاطرات پيوسته روبرو گرديد . از سوى ديگر اگر يك لشكر روس به عزم - نمىگويم هند را تسخير كند چون درحال‌حاضر\r\n\r\n\r\n","description":"","footnote":"\r\n( 1 ) - من قبلا شرحى اجمالى ولى خيلى وافى و كافى در اين خصوص منتشر ساختم :\r\nكتاب « روسيه در آسياى مركزى » .\r\n","page_name":" 318 ","page_number":334},
  {"content":"\r\n\r\nبحث كردن دربارهء چنين موضوعى كه وقوعش احتمال بعيد دارد مورد ندارد ، ولى به‌هرحال وضعى ايجاد نمايد كه هندوستان در معرض تهديد بيفتد و امنيت آن مختل گردد - استقرار پايگاهى در سيستان دست يازد هريك از مخاطرات مذكور و نيز همهء آنها احترازناپذير خواهد بود .\r\nهيچ عهدنامهء انگليس و روس نقض نخواهد گرديد و جنگى با افغانهاى سرسخت پيش نخواهد آمد و سرحد روسيه سيصد ميل به حريم مرزى هند نزديك و در اثر اين تفاوت و تغيير متناسبا ميزان نگرانى و مخارج و احتمال خطر براى هند بيشتر خواهد شد . اين موضوع بعيد مىنمايد كه روسيه بتواند از سيستان كويته را هدف قرار دهد ، ولى از چنين پايگاهى فرصت‌هاى بيشمار براى تحريك و فتنه‌انگيزى در ميان طوايف مرزى و امكان ور رفتن با بلوچستان خواهد داشت . در اينكه وضع آن دولت نسبت به افغانستان تا چه اندازه بهتر خواهد شد بسيار واضح است .\r\nحضور روس در خراسان يعنى نفوذ روسيه در هرات و سيستان همچنين نفوذ آن دولت در سبزوار و فراه كه دو پايگاه بسيار مهم سوق الجيشى در صورت پيش‌آمد تهاجمى از هرات به مقصد قندهار خواهد بود .\r\nمن در اينجا راجع به جنبه‌هاى ديگر ارزش بهشت سيستان براى روسيه كه از آن جمله است تسهيل دسترسى او به درياى جنوبى بسط مقال نمىدهم ، زيراكه به نظر من يك بندر روس در خليج فارس يا اقيانوس هند از لحاظ يك وزير كابينه يا دولت انگليس به همان اندازه تحمل‌ناپذير است كه وجود بندرى انگليسى در كرانه بحر خزر در نظر هر تزار . ترديدى نيست كه دولت روس با ديدگان مشتاق آرزومند يافتن راه دريائى جنوب است و يكى از دو راهى كه مىتواند به آن هدف برسد يكى رخنه كردن به طرف جنوب از راه مشهد و سيستان است .\r\nاين حقيقت بدون‌شك و شبهه دليل ديگرى بر ارزش سيستان در نظر دولت روس است و فرض مسلم اين است كه اين موضوع در شرايط فعلى به قدرى بعيد مىنمايد و اميدوارم كه آنقدر هم دور از تصور باشد كه مرا از شرح و بررسى بيشترى در اين خصوص بىنياز سازد .\r\n\r\n","description":"","footnote":"","page_name":" 319 ","page_number":335},
  {"content":"\r\n\r\n\r\nارزش آن از لحاظ انگلستان -\r\nارزش منفى سيستان براى روس ، براى انگلستان برعكس جنبهء مثبت دارد . به عبارت ديگر روس علاقه‌مند است كه بر سيستان دست يابد تا از افتادن آن در دست انگليس جلوگيرى نمايد زيراكه در اين صورت نه فقط نقشه‌هاى دور و دراز و متضمن اثرات بسيارى كه شرح داده‌ام نقش بر آب خواهد شد ، بلكه انگلستان در وضع و حال مناسبى قرار خواهد گرفت كه خواهد توانست به آسانى موقع آسيائى رقيب خود را تهديد كند . اينك من به شرح اين موضوع مىپردازم :\r\nدر فصل پيش مبارزه‌هاى شديد تجارتى را كه اكنون بين محصولات تجارتى روسيه از يك طرف و انگليس و هندوستان از سوى ديگر در خراسان جارى و سارى است خاطرنشان ساختم و نشان دادم مزيتى كه آن دولت با داشتن خط آهن ماوراء بحر خزر دارد و از اين مزيت بهره‌هاى بيشترى نيز خواهد برد روسيه را قادر مىسازد كه بازارهاى شمال شرقى ايران را از كالاى روسى لبريز كند و در بازار مشهد اجناس خود را ارزان‌تر از كالاى تنها رقيب خويش يعنى انگلستان و هند بفروشد و بازنموده‌ام كه مرحلهء خطرناكى فرارسيده است كه بدون كمك سرشار در زمينهء تسهيلات بيشتر در حمل جنس و يا فراهم ساختن راههاى كوتاهتر و ارزان‌تر مآلا تجارت انگليس و هندوستان از بين خواهد رفت .\r\nبا تنها وسيله‌اى كه بريتانيا قادر است تقريبا تحت شرايط متساوى با حريف رقابت كند اين است كه تاكتيك خود او را تعقيب نمايد و آن ساختن راه‌آهن در جنوب است تا اثرات خط آهن ماوراء بحر خزر را در شمال خنثى كند و اجناس بمبئى با همان سهولت و سرعت به مقصد برسد كه كالاى ساخت مسكو به خراسان مىرسد نه اينكه محصولات خود را با شتر و قاطر از راههاى دور با مخارج هنگفت به بازار بياورد و برعكس حريف از نيروى نيكو اثر بخار براى پيشرفت كار تجارت بهره‌مند شود . چنين خط آهنى كه مبدأ آن هندوستان است بايد اولين مقصد آن سيستان باشد .\r\n\r\n","description":"","footnote":"","page_name":" 320 ","page_number":336},
  {"content":"\r\n\r\n\r\nاهميت سوق الجيشى -\r\nارزش چنين خط آهنى از لحاظ نزديك ساختن هند به بازارهاى خراسان به نظر من قابل انكار نيست ، ولى به همان اندازه مزيت سوق الجيشى آن هم آشكار است چون‌كه انگلستان را قادر خواهد ساخت كه وضع مساعد جناحى جهت دفاع از سرزمين افغانستان كه حفاظت آن را برعهده گرفته است براى خويش تأمين و از پيشرفت بيشتر آزمندان شمالى كه شرحش را باز - نموده‌ام جلوگيرى كند و گرنه بعيد نيست كه روابط متعادل بين دو امپراتورى مختل شود .\r\nدر اينجا من اندكى تأمل مىنمايم و پيشنهاد نخواهم كرد كه اگر روزى ضرورت حتمى پيش آيد نيروى نظامى هند خواهد توانست كه از چنين وضع مساعدى به منظور تهاجمى نيك استفاده نمايد ، زيراكه من از اين فكر و خيال سخت بيزارم كه باز موردى پيش آيد كه سربازان انگليسى يا هندى به عزم جنگ و ستيز در سرزمين ايران به جست‌وخيز درآيند و يا ضرورت ايجاب نمايد كه سياست روابط تعرض‌آميزى اختيار شود ، ولى نگاهى به نقشه خواننده را در اتخاذ نظر صائب يارى خواهد نمود .\r\n\r\nاقدامات فنى -\r\nاما دو مسأله‌اى كه حائز اهميت عملى است در پيش است يكى امكان اقدامات فنى و مهندسى براى ساختن چنين خطى و ديگر عايدات احتمالى كه بعد از گشايش اين منطقه مورد انتظار تواند بود . هرگاه نقشه را بررسى كنيم وضع طبيعى آن منطقه نشان مىدهد كه آسان‌ترين راه دسترسى به سيستان كه به هيچ‌وجه كوتاه‌ترين نيست از طريق جلگهء هيرمند از گرشك يا قندهار است .\r\nقسمت اعظم اين راه يعنى از هزار جفت در پايين رودخانهء فرعى ارغنداب به رودبار مسافتى در حدود 160 ميل در نزد اهل محل به گرمسار يعنى ناحيهء گرم معروف و آن مترادف با گرمسير جنوب ايران است .\r\nهيچ قسمت از اين حوالى تيره‌بخت بيشتر از گرمسار ، از هوس و آزهاى ابناى بشر صدمه و آزار نديده است . آنجا در روزگار قديم پهناى كشت و كار\r\n\r\n","description":"","footnote":"","page_name":" 321 ","page_number":337},
  {"content":"\r\n\r\nپرفعاليتى بود و شهرهاى پرجمعيت و فعال داشت . آفت راهزنى و ياغىگرى و تاخت‌وتاز لشكريان آنجا را به بيابان شن‌زار غيرقابل زيست مبدل ساخته است ، ولى گواهى افرادى كه در آن نواحى به تحقيقات پرداخته‌اند بخصوص بررسىهاى دكتر بلوكه به اتفاق ژنرال پولوك از هندوستان از اين راه سفر كرد امكان تجديد عمران آن را نويد مىدهد . چنان كه وى نوشته است : اين جلگه از هر جهت حاوى آثار و علامات روزگار آبادانى و جمعيت فراوان سابق است . خاكش بىنهايت حاصلخيز و منابع آبش به حد وفور است . فقط حكومتى قوى و عادل لازم است كه شكوه و عمران از بين رفتهء آن را سريعا تجديد كند و آن را به صورت باغ و بوستان با ثمرى مبدل سازد . به صورتى كه از سيستان تا قندهار در همه‌جا شهر و ده باشد و اگر دولت با تمدنى در آنجا به وجود آيد ترديدى نيست كه گرمسار آبادانى ديرين خود را باز خواهد يافت و سپس اين قسمت از جلگهء هيرمند بواسطهء سازگارى هوا با حوزهء دجله در بغداد برابرى خواهد نمود .\r\nهنگامى كه بلاهاى هرج‌ومرج و بىقانونى در اين ناحيه به بركات نظم و آرامش تبديل شود گرمسار باز كانون وفور نعمت خواهد گرديد . تمدن پيشرو غرب بايد روزى به اين گوشهء دورافتاده نفوذ كند و نوادگان سكنهء فعلى شايد سوت و صداى خطآهن را در اين صحارى بىسكنهء فعلى خواهند شنيد . از طرف ديگر نواده‌هائى كه شايد اكنون در شرف زادن‌اند ممكن است عمرى سر كنند و از بين هم بروند بدون اينكه باز به همين دليل شاهد چنين سروصدائى شده باشند .\r\nمقصودم راه‌آهن در حوزهء هيرمند يعنى خط آهن در افغانستان است و چون‌كه امير آن كشور حتى با كشيدن يك متر خط در قلمرو خود موافقت ننموده است و اگر چنين اجازه‌اى قابل حصول نباشد شايد لازم خواهد شد كه بدوا نقشه‌هاى ديگر و مهم‌تر مجرى شود تا فرزندان آيندهء گرمسار سرانجام صداى خط آهن را در عمر خود بشنوند .\r\n\r\nخط نوشكى به سيستان -\r\nاما خط ديگرى نيز براى تأمين منظور هست كه كوتاهتر است چون مستقيم است و موانع مذكور را هم ندارد ، زيراكه عبور از خاك\r\n\r\n","description":"","footnote":"","page_name":" 322 ","page_number":338},
  {"content":"\r\n\r\nافغانستان ضرورى نيست . بايد در نظر داشت كه سيستم راه‌آهن انگليس از پيشين ، تا نقطه‌اى در شمال كوههاى خواجه عمران امتداد دارد و اين رشته جبال را با تونلى هم شكافته‌اند و انتهاى خط فعلى در شمال دشت هموارى واقع شده است كه تا قندهار بيش از هفتاد ميل فاصله ندارد . هرگاه از اين نقطهء مرزى راه‌آهنى از انتهاى خط فعلى و يا از محلى نزديك چمن به سيستان كشيده شود از ميان خاك بلوچستان كه مال خود ماست خواهد گذشت و بنابراينكه در كجا به حوزهء هيرمند برسد مىتوان مسير آن را دور يا نزديك ساخت و معمولا نوشكى را محل انحراف پيشنهاد مىكنند كه از آنجا تا راه‌آهن سند و پيشين چمن كمتر از صد ميل است و تا كويته بيش از نود ميل و تا دروازه زيادتر از هشتاد ميل نيست . از نوشكى به هيرمند در صحرا هيچ قسم مانع طبيعى ديده نمىشود . از لحاظ مهندسى هم موانع آن اندازه نيست كه ژنرال انن‌كف با كمال آسانى از ميان برده است .\r\n\r\nآيندهء افغانستان -\r\nاين موضوع درخور ملاحظه است كه بدون لزوم رقابتى بين راههاى افغان و بلوچ مىتوان بهترين خط سير را انتخاب كرد و آن در صورتى است كه افغانستان آزادانه تحت الحمايگى بريتانيا را بپذيرد . بعضىها اين ترتيب را تنها راه منطقى و نتيجهء قهرى مراحل قبلى روابط انگليس و افغانستان محسوب مىدارند . در صورت امكان اين تحت الحمايگى ، انگلستان نه فقط قادر خواهد بود كه راه‌آهن خود را از هر طريقى كه دلخواه اوست عبور دهد - خطى هم به مرز ايران از جمله خطوطى است كه در صورت انتخاب اين خطمشى بايد مورد توجه واقع شود ، اما اگر افغانها با انگلستان و همچنين با انگليس و روس ( بر فرض اينكه چنين باشد ) هم‌آهنگى نمايند مخالفتهائى را كه من در مورد ديگر به قيد تأكيد ذكر نمودم و هنوز هم‌عقيده‌ام تغيير نيافته است ، اگر به كلى منتفى نشود خيلى كاهش خواهد يافت ، زيراكه در چنين صورتى وضع برزخى كه در ميان بوده است از بين مىرود و دو امپراتورى در آسيا رودررو و شاخ‌به‌شاخ قرار خواهند گرفت همان‌طورى كه روس و آلمان در اروپا مقابل هم ايستاده‌اند .\r\n\r\n","description":"","footnote":"","page_name":" 323 ","page_number":339},
  {"content":"\r\n\r\nانگلستان به همان اندازه تعهد دارد كه از بلخ يا هرات دفاع كند كه ملزم است از پرتسموث ( بندر انگلستان ) يا بمبئى دفاع نمايد و خط آهن‌هاى متقابل دو امپراتورى متمايل به اين خواهد شد كه دير يا زود باهم پيوند يابد ، ولى چنين فرض و خيالى اگر قابل تحقق باشد از احتمالات بسيار بعيد و فقط موقعى امكان‌پذير است كه افغانستان مستقل باشد كه همان مصداق و نتيجهء سياست فعلى ماست و اگر اين كار غيرمقدور نمايد و در اين مورد بس خطرناك قادر به پيش‌بينىهاى لازم نباشيم در آن صورت بايد نقشه‌هاى خود را با مقتضيات آيندهء نزديك منطبق سازيم .\r\n\r\nانتقادى نظامى -\r\nوقتى كه ما مسئلهء وضع سرزمينى را در نظر بياوريم كه بوسيلهء خط آهن ايران و بلوچستان به خارج راه يافته است و فرض هم اين باشد كه آن خط در شرايط سياسى فعلى ساخته شده باشد به زمينه‌اى نزديك مىشويم كه راجع به آن مقامات رسمى ما متضادترين مدرك و دليل‌ها را ارائه مىدهند .\r\nبعضىها معتقدند كه چنين خطى از لحاظ سوق الجيشى از جهات شمال و مغرب در معرض خطر خواهد بود و بعضى ديگر اظهار مىدارند كه بواسطهء بيابانهاى اطراف هيرمند و حوزهء خود هيرمند موجبات دفاع كامل فراهم است .\r\nقصدم در اينجا آن نيست كه در مشاجرهء لفظى اين كار از نظر نظامى وارد شوم چه شايد از موقع اختراع وسيلهء نقليهء بخارى كه گمان نمىرود پروفسورها هرگز دربارهء آن نظريات متضاد و مخالف ابراز كرده باشند شايد هيچ وقت خط آهنى نظامى وجود نداشته است . در مورد راه‌آهن ماوراء بحر خزر حال بدين‌منوال بود و راجع به خط آهن نوشكى سيستان نيز وضع جز اين نخواهد بود و من حتى دربارهء جنبهء نظامى چنين راه‌آهنى هم هيچ‌گونه علاقهء جروبحث ندارم ، زيراكه در حرفهء نظامى نيستم و شايد به من خواهند گفت كه دربارهء مطلبى صحبت مىدارم كه از اصل آن بىاطلاع هستم هرچند كه در ضمن با وجود نظريات ناشيانهء خود بايد اعتراف كنم كه مزاياى نظامى چنين خط آهنى شايد بسيار قابل توجه است ،\r\n\r\n","description":"","footnote":"","page_name":" 324 ","page_number":340},
  {"content":"\r\n\r\nولى ترجيح مىدهم كه موضوع را فقط از جهت تجارتى مورد بررسى قرار دهم و فرض كنم كه جامعه‌اى پابند به آن است و همچنين سرداران و سرهنگان نيز ترجيح مىدهند عقيدهء شخصى خود را محفوظ بدارند .\r\n\r\nمخالفان -\r\nبنابراين خيال كنيم كه خطآهن فرضى ما تا سيستان رسيده باشد . در اين صورت فايده‌اش چيست و بعد از رسيدن به آنجا چه كارى انجام خواهد داد . عده‌اى اعتراض دارند كه خصوصيات آن سرزمين براى تجارت يا استعمار به حد يأس‌آورى نامساعد است . اين عده تصاوير رقت‌آورى از جنبه‌هاى ناخوش‌آيند طبيعى سيستان را عرضه مىدارند .\r\nدر آنجا باد معروفى هست به نام باد صد و بيست روزه كه بين ماه‌هاى مارس و اوت ( فروردين - مرداد ) كه بىانقطاع از سمت شمال غربى مىوزد به اين نحو كه از طلوع آفتاب آغاز مىشود و نيمروز تسكين مىيابد و بعد از غروب به حد اعلاى شدت مىرسد . بعلاوه يك نوع حشره وحشتناكى در آنجاست كه اسبها را مىگزد و حتى مىكشد و گاهى در ظرف سال هوا به تناسب ميزان آب مردابها در زير تابش آفتاب حالتى كشنده ايجاد و تب نوبه توليد مىكند .\r\nسطح زمين همواره در معرض خطر طغيان است و رفت‌وآمدها فقط با وسيله‌اى خطرآميز به نام « توتين » صورت مىگيرد و آن نوعى كلك است كه از الياف نى كه بهم مىبندند و بوسيلهء رشته‌هاى گز مستحكم مىكنند ساخته مىشود اين منقدين حتى از اين حد هم پا فراتر نهاده سراسر آن ولايت را مشمول حكم نفى و انكار خويش قرار مىدهند و استفسار مىكنند كه زيبائى يا ارزش مادى تخت‌هاى نى و تپه‌هاى شن و باتلاقها در كجاست ؟\r\n\r\nسر . اچ . رالينسن -\r\nنظريه‌اى را كه نسبتا جامع است از آن جهت كه صاحبش بيش از ديگران بصيرت دارد و قولش درخور توجه كامل است ( بواسطهء وضع شامخ گويندهء آن ) هرچند كه فطرتا مساعد نيست عقيده‌ايست كه سر . اچ .\r\nرالينسن ابراز داشته وى چنين نوشته است :\r\n\r\n","description":"","footnote":"","page_name":" 325 ","page_number":341},
  {"content":"\r\n\r\n« با آنكه ولايت سيستان مزاياى طبيعى عمده دارد در وضع و حال حاضر از جملهء ناسالم‌ترين نقاط و فقط چند ماه در سال قابل سكونت است و چندان لايق صرف هزينهء دولتى نيست . از لحاظ ارزش نظامى كه بيشتر از اين جهت در هندوستان مورد توجه است سوءتفاهم كلى در اين خصوص به نظر مىرسد و با آنكه غالبا هم گفته‌اند بسيار بعيد است كه سيستان پايگاه مناسبى از جانب غربى در اقدام تهاجمى بر ضد هند باشد و از اين بابت هيچ ارزش هرات را ندارد . « 1 » از سمت جنوب و جنوب شرقى نيز محدود به صحرائى است كه غيرقابل عبور است و از جانب شرقى هم فقط داراى يك خط ارتباط در امتداد رودخانهء هيرمند مىباشد كه مسدود و فاقد وسايل كافى است و در سمت شمال هم سراسر آن از سيستان تا قندهار هدف مناسبى براى حمله‌اى جناحى است . در واقع جاى اين فرض است كه اگر افغانها در هرات و فراه يا زمين داور نيرومند باشند براى قشون ايران هيچ مقدور نخواهد بود كه از سيستان در امتداد هيرمند بر گرشك حمله‌ور شود . تنها ارزش نظامى سيستان اين است كه شتر فراوان براى كار حمل‌ونقل دارد و اين چهارپايان هم بيشتر به بلوچها تعلق دارند كه وابسته به افغانها محسوب مىشوند نه ايرانيان و بنابراين ممكن است براى پيشرفت منظور ما قابل استفاده باشند ، ولى دشمن ما را از آن امكان استفاده‌اى نيست « 2 » » .\r\nجا دارد خاطرنشان شود كه هرچند نويسندهء سطور فوق خوشبختانه زنده است ، اما در موقعى ( 1875 ) آن را نوشته كه تحولات اخير هنوز حاصل نشده بود و شرح او تابع شرايطى است كه ديگر وجود ندارد .\r\nمطلبى را كه رالينسن راجع به ارزش قابل بحث نظامى سيستان مطرح ساخته ناظر بر موقعى است كه دولت ايران از پايگاه سيستان در صدد حمله به افغانستان برآيد و اين موضوع هيچ ربطى با مسئلهء تازه‌اى ندارد كه حضور روس\r\n\r\n\r\n","description":"","footnote":"\r\n( 1 ) - اين حرف صحيح است اما فرض كنيم كه دولت مهاجمى به دلايل سياسى بخواهد كارى به هرات نداشته باشد و يا فرض كنيم كه علاوه بر هرات بخواهد سيستان را هم پايگاه اضافى قرار دهد در اين صورت تكليف چيست ؟\r\n( 2 ) - كتاب « انگلستان و روسيه در مشرق زمين » .\r\n","page_name":" 326 ","page_number":342},
  {"content":"\r\n\r\nدر فاصلهء بسيار نزديك به هرات ايجاد كرده است . يك لشكر ايرانى در حال حاضر همان قدرت و امكان تهاجم را به افغانستان دارد كه قادر است به سن - پطرزبورگ بتازد ، ولى آنچه افغانها و ايرانيها قادر نباشند لشكريان اروپائى از پايگاههائى مجهز با خطآهن قادر خواهند بود و مىتوان گفت كه فقط از سال 1885 به اين طرف نظريات انتقادى سابق نظامى دربارهء سيستان از اعتبار افتاده است .\r\n\r\nنظريات مساعد دربارهء بركت طبيعى آن -\r\nبه نوحه‌سرائى آن عده از منقدين كه سيستان ( اين عبارت روزگارى راجع به سراسر ايران به كار رفته و صورت طعنه‌آميزى يافته است ) را شامل دو قسمت يكى بيابانى در زير آب و ديگرى روى آب شمرده‌اند بايد با دليل‌هاى تاريخى و حقايق فعلى پاسخ داد اگر رأى ايشان معتبر است پس چگونه اين ولايت از جهت حاصلخيزى سرشار و جمعيت بسيار و شهرهاى آباد سابقا مشهور بوده است ؟ حرف اين حضرات راجع به فرسخ‌ها آثار ويرانى كه بر سطح زمين ديده مىشود چيست ؟\r\nدر ايران حاصلخيزى فقط منوط به وجود آب است . در اينجا هم مثل ديگر نقاط ايران نه تنها آب به حد كافى هست كه نهرها را كه به اندازهء رودخانه وسيعى است و عدهء كثيرى مجارى و سدها را پر كند ، بلكه گاهى نيز آب اضافى به باتلاقها و درياچه‌ها برساند حال اجازه بدهيد عقيدهء شخص ناظرى را دربارهء حاصلخيزى آنجا شاهد بياورم .\r\nفريه در سال 1845 مىنويسد : « سيستان سرزمين هموارى است و گاهى در كنار و گوشه تپه‌هاى كوتاهى دارد يك سوم سطح زمين شن متحرك است دو سوم ديگر تركيبى از شن و خاك رس مىباشد كه براى زراعت خيلى مستعد و مناسب است . سيستان پوشيده از نيزار و درختان صق « 1 » ( طق ) و نهال گز و در بين آنها نيز چراگاه فراوان است ، و رسوبهاى سالانه بعد از طغيان هيرمند در حاصلخيزى آنجا تأثير عظيم دارد و شايد از ابتداى تاريخ اين وضع و حال آن سرزمين بوده است .\r\nبه هر صورت تعداد خرابه‌ها در سواحل رودخانه سبب اين استنتاج مىگردد » « 2 » .\r\n\r\n\r\n","description":"","footnote":"\r\n( 1 ) -  Saghe \r\n( 2 ) - كتاب سفرى با كاروان .\r\n","page_name":" 327 ","page_number":343},
  {"content":"\r\n\r\nو اينك عقيدهء ژنرال گلداسميد را هم اضافه مىكنم . در اين‌كه خاك آنجا حاصلخيز مىباشد به تجربه ثابت شده است . گندم و جو مايهء اصلى كشت و كار است ، ولى نخود ، باقلا ، تخم كتان و پنبه هم كاشته مىشود . خربزه و هندوانه و بخصوص دومى به حد وفور هست . علفزار و چراگاه هم كم نيست .\r\nبا حفر كانال در مسير عادى آن و با طغيان اتفاقى ، آبيارى كافى قابل تأمين است كه هرگاه مردم آن راضى و ساعى هم باشند شايد ميزان محصول به حد اعلى افزايش خواهد يافت . بالاخره بر نظريهء اين دو نفر شهادت كسانى را مىتوان علاوه كرد كه با كميسيون مرزى به سيستان رفته و گزارش داده‌اند كه منابع آن به وضع درخشانى قابل ترقى است و استعداد بدست آوردن محصول با استعمال اسلوب علمى در زمينهء آبيارى خيلى زياد است . در واقع آيندهء سيستان بسته به اجراى سيستم فن آبيارى در مسير هيرمند و در مراكز طغيان مىباشد . اكنون رودخانه به سمت شمال جريان دارد و مقدارى آب در باتلاقها تلف مىشود و هيچ‌گونه مانعى در خط سير هموار و يا در شيب زمين نيست كه از انحراف آن به سمت جنوب كه تماما براى زراعت مصرف مىشود جلوگيرى نمايد .\r\n\r\nحلقه‌اى در زنجير بزرگ -\r\nدر پايان گفتار توجه به موضوع بسيار مهمى را نبايد فراموش كرد . با آنكه راه‌آهن چنان كه بعضىها مىپندارند به اين زوديها در ايران ساخته نخواهد شد و مطلوب هم نيست كه در خيلى از نواحى آن ساخته شود ، باز بسيارى از ما در انتظار روز خوشى هستيم كه وسايل ارتباط بين شهرهاى بزرگ و مراكز تجارتى سريع‌تر از اين باشد كه اكنون اسبهاى عليل و شترهاى پرطاقت و قاطرهائى كه جراحت بر پشت دارند فراهم مىسازند .\r\nما روزگارى را اميدوار هستيم كه وسايل حمل‌ونقل از شمال به جنوب به هر صورتى كه باشد شهرهاى عمدهء مركزى از كرمانشاه در غرب تا كرمان در شرق با وسيلهء بخار به هم مربوط شوند از همان محور و جهتى كه شيب عمومى جلگه‌ها و فرورفتگىها بدون استثناء مساعد است . يعنى از شمال غربى به جنوب\r\n\r\n","description":"","footnote":"","page_name":" 328 ","page_number":344},
  {"content":"\r\n\r\nشرقى . از راه‌آهن اصلى كه بر طبق نقشه طورى كشيده شود كه مآلا با خط آهن هندوستان ارتباط يابد .\r\nراه‌آهن سيستان انحراف طبيعى و فرعى و فقط شاخه‌اى از خط اصلى به سمت شمال خواهد بود و درعين‌حال راه ارتباط با دريا نيز بدين ترتيب تأمين خواهد گرديد كه خطآهن از چاه‌بهار و يا از راه ريگان و ميناب به گوادر و اگر هم بندر شرقىترى در بلوچستان كه تحت الحمايهء انگلستان است مطلوب باشد تا ساحل نيك ممتاز يسنى يا كلامات ساخته شود . در واقع هرگاه خطآهن سند پيشين يا بولان تا سرحد فعلى هندوستان مورد توجه واقع شود چون بر اثر طغيان آب در معرض خرابى و از لحاظ مرز متقدم سيستان قرارگاه خطرناكى خواهد بود .\r\nخط دوم شايد دستگاه جداگانه به منزلهء راه‌آهن مستقل بلوچستان از كرانهء دريا از ميان پنج گور به سمت مرز ايران درخواهد آمد . در ضمن مقاماتى هم اتصال چنين خطى را با شبكهء راه‌آهن هند با خطى از كراچى از طريق مكران پيشنهاد كرده‌اند .\r\nاقيانوس هند محور ارتباط اين راه‌آهن خواهد شد و همان نقشى را در حدود شرقى ايفا خواهد كرد كه بحر خزر در مورد خطآهن ماوراء درياى خزر در شمال شرقى مىكند . توأم شدن نيروى بخار در خشكى و دريا به زودى موجب انقلابى عظيم خواهد گرديد و كار قرنها را در مدت كوتاهى عملى خواهد ساخت و چنان كه بلو گفته است آن‌گاه فرزندان نوادگان ما سوت قطار آهن را خواهند شنيد .\r\nاما روزى كه ديرزمانى از مرگ ما گذشته باشد و ما پاك خاك و فراموش شده باشيم شايد آن‌گاه كتابدوست گذرانى ، جلدى از اين كتاب را از ميان كتب يك شلينگى قفسهء كتب قديم در بيرون يكى از مغازه‌هاى كهنه‌فروشى پس‌كوچه‌هاى لندن بردارد ، بواسطهء اين پيش‌بينى كه از روى علاقه و خيرخواهى كرده‌ام و منظورى جز اصلاح و بهبود امور در ميان نبوده است به خدمت و كارى كه در روزگاران آينده توفيق بزرگى بشمار خواهد رفت ، شايد در تنگناى گور مدح و درودى هم نثارمان بشود .\r\n\r\n","description":"","footnote":"","page_name":" 329 ","page_number":345},
  {"content":"\r\n\r\n\r\nفصل دهم از مشهد به تهران\r\nتاكنون آدمى چيزى ابداع نكرده است كه به اندازهء يك ميخانه يا مهمانسراى خوب ، شادىبخش باشد .\r\n« دكتر جانسن ، در كتاب زندگانى بوس‌ول » تجمل ايرانى را پسرجان ، دشمن مىدارم .\r\n« هوراس « 1 » »\r\n\r\nراه چاپار بين مشهد و تهران -\r\nبعد از قلم‌فرسائى جدى سياسى در دو فصل سابق اينك من باب رعايت خاطر آن عده از خوانندگانم كه مطالب آن را ملاحظه كرده‌اند اگر در واقع از آن كار مشقت‌بار اجتناب ننموده باشند اينك فصلى آغاز مىشود كه خواندنش آسان‌تر است . بعد از هشت روز اقامت در مشهد عزم نمودم بوسيلهء چاپار جادهء بين مشهد و تهران را طى كنم كه ايرانيان 154 فرسخ محسوب و بنابر همين حساب هم كرايه دريافت مىدارند كه از قرار هر چهار ميل يك فرسخ 616 ميل خواهد شد ، ولى فرسخ خراسان از لحاظ درازى ظاهرى بىپايان خود « 2 »\r\n\r\n\r\n","description":"","footnote":"\r\n( 1 ) - هوراس شاعر ايتاليائى از 8 سال قبل از ميلاد تا 65 ميلادى زيسته است و قصايد و غزلهاى شيوا و داستانهاى منظوم به يادگار گذاشته است . مترجم\r\n( 2 ) - مسافرى كه از سحرگاه تا نزديك غروب آفتاب رنج فراوان ديده و اسب فرسوده‌اش تاب نگاهدارى او را نداشته و فقط قاچ زين مانع بر زمين افتادنش بوده گفته است : « فرسخ خراسان چه طولانى است » و يكى از همراهان هنگامى كه به ايستگاه نزديك شده بوديم اظهار داشت ( به پيغمبر قسم كه اين راه درازتر از روزهاى خليفه عمر بوده ، زيراكه ستون فقرات و زانوهايم از حس افتاده است ) وانگهى گفتارى محلى هست كه جا دارد يادآورى كنم ( سفرنامهء برنز در خراسان جلد دوم ) و آن حاكى از اين است كه فرسخ خراسان مانند پرحرفى زنان بىانتهاست و كسى كه آن را اندازه‌گيرى كرده لابد با زنجير شكسته‌اى اين كار را كرده بوده است .\r\n","page_name":" 330 ","page_number":346},
  {"content":"\r\n\r\nنسبت به ساير فرسخ‌ها طاقت‌فرساتر و نيك مشهور است و در واقع مزيد بر وضع و حال مرگ‌آور آن جاده است .\r\nاين مسافت و نظر تقريبى اين‌جانب با آنچه مسافران قبلى گفته‌اند مقايسه شود كمتر از 560 ميل انگليسى است نه زياده از آن . هرگاه كسى اين راه را تنها سواره برود و جهت انصراف خاطر جز قدم اسب و خيال مقصد خويش مشغوليات ديگرى نداشته باشد تعجب‌آور است كه با چه آسانى مىتواند حساب تقريبى درست از منزل به منزل ديگر بدست آورد .\r\nجادهء بين مشهد و تهران بيست و چهار منزل است و چاپارخانه‌ها به تفاوت در فواصلى از پانزده تا سى ميل واقع شده‌اند ، ولى فاصلهء معمولى بين آنها بيست و چهار ميل است . من اين راه را با راحتى در عرض نه روز پيمودم كه ميزان متوسط روزانهء آن شصت ميل مىشود و در واقع گاهى هفتاد ميل و گاهى نيز كمتر بوده است .\r\nاين سرعت سير در ايران چندان زياد نيست ، بلكه آهسته است « 1 » . بعدا من با آسانى به مسافرت روزانه هفتاد و پنج ميل و بلكه هشتاد ميل عادت كردم .\r\nتلگرافچىها و اهالى محل از اين مقدار هم غالبا سريع‌تر حركت مىكنند . پستى كه بدون توقف از مشهد به تهران مىرود فقط در هر ايستگاه اسب تعويض مىشود مسافت را در ظرف پنج تا شش روز طى مىكند .\r\nدكتر ويلز شرح مىدهد كه سفر از اصفهان تا تهران را كه 280 ميل است در سى و نه ساعت و نيم انجام داده است ، ولى مأمورانى كه هنگام روز حركت و شب استراحت مىكردند از طلوع تا غروب آفتاب 120 ميل سوار اسب بودند .\r\n\r\n\r\n","description":"","footnote":"\r\n( 1 ) - من يك افسر فرانسوى را ( يادداشتهائى در باب مسافرت يك تن سواره‌نظام نوشتهء كنت - دوسابران  Conte de sabran  صفحهء 325 ) مىشناسم كه همين مسافت را راحت در سال 1888 پيموده وى در كتاب خود مىنويسد وقتى كه ژنرال مك‌لين از كار او اطلاع يافت اظهار حيرت بسيار كرد و به او گفت كه يك افسر انگليسى كه آن سفر را ده روزه انجام داده بود در نتيجه سخت ناخوش شد .\r\nسر . اچ . رالينسن يك‌بار اين مسافت را شش‌روزه طى كرد .\r\n","page_name":" 331 ","page_number":347},
  {"content":"\r\n\r\n\r\nسرعت -\r\nسواركارى براستى از امورى است كه ايرانيان همواره در اين‌باره نيك مشهور بودند و از اين لحاظ حتى راجع به پادشاهان ايشان حكايات معروفى هست . شاه عباس سيصد سال پيش راه شيراز تا يزد را در بيست و هشت ساعت و نيم طى كرد و منجم‌باشى دربارى مأمور اندازه‌گيرى بود .\r\nسرجان ملكم نوشته است كه اين مسافت هشتاد و نه فرسخ است و با آنكه با مقياس‌هاى جديد تا 220 ميل تقليل يافته باز كار چندان كوچكى نبوده است .\r\nآقا محمد خان بانى خاندان فعلى قاجار كه بعد از اطلاع از مرگ كريم خان زند به مازندران گريخت از شيراز تا اصفهان را - از هر راهى كه بروند باز كمتر از 300 ميل نيست - در كمتر از سه روز طى نمود .\r\nفتحعلى شاه برادرزادهء او در مورد جانشينى پدر خود از شيراز تا تهران را كه دست‌كم 500 ميل است در شش روز رفت . فريزر راجع به يكى از ايرانيان بنام آقا بهرام كه بهترين اسب‌ها را در مملكت پرورش ميداده نقل مىكند كه با يك اسب نژاد عرب مسافت بين شيراز و تهران را شش روزه پيموده و بعد از سه روز استراحت پنج روزه مراجعت كرد و باز نه روز استراحت و همين سفر را براى سومين - بار در عرض هفت روز تمام كرد .\r\nيك ترجمان سوار در سال 1814 از اسلامبول تا دماوند نزديك تهران را كه مسافتى جمعا 1700 ميل است در هفده روز پيمود . وى حامل خبر فرار ناپلئون از جزيرهء الب بود . از طرف ديگر اگر دليلى براى شتاب در ميان نباشد در كند - رفتن هيچ راننده‌اى مانند سوار ايرانى نيست كه اگر چهارنعل به پيش نتازد روش كاملا پرطمأنينه دارد و من در تمام خط سير چاپارى خود يك نفر از اهل محل را نديدم كه سواره از يك نفر پياده سريعتر رفته باشد .\r\n\r\nهزينه سفر -\r\nچون اولين بار خودم با چاپار سفر نموده و تجربيات شخصى حاصل كردم و با همين وسيله مسافرتى طولانى تا هزار ميل رفته‌ام مىتوانم مشاهدات و پيشنهادهاى خود را در معرض اطلاع بگذارم سابقا در فصل دوم\r\n\r\n","description":"","footnote":"","page_name":" 332 ","page_number":348},
  {"content":"\r\n\r\nتحت عنوان راهها و وسايل اطلاعاتى ضرورى دربارهء مخارج سفر و كيفيت كار توضيح دادم در آن مورد اساس محاسبه اين بوده است كه چهار اسب ضرورى است يكى براى خود مسافر ، ديگرى گماشتهء او ، سومى براى غلام چاپار و چهارمى جهت حمل بار ، زيراكه چنان كه بايد و شايد براى حصول تجربه در اين مورد و فقط در همين مورد يك چاپار اضافى براى حمل كردن بار اختيار كردم كه ناچار شدم به اين مناسبت دوندگى بسيار كنم و اتلاف وقت .\r\nبراى مسافرتم از مشهد به تهران 600 قران خرج شد كه بنابر نرخ تسعير آن موقع برابر با 17 ليره است . بدون انعام غلام چاپار و كرايهء مسكن در بين راه كه جمعا 21 ليره شد . بعلاوه قيمت خوراك و آن بسته به اين خواهد بود كه مسافر چه مقدار غذاهاى سربسته همراه دارد و روىهمرفته مسافرت بيش از 20 ليره خرج نخواهد داشت . تنها همراه گماشته‌ام در اين سفر يك « غلام » ايرانى - افغانى ( چاپار سواره يا خواص ) از سفارت انگليس در تهران به نام جالب ، نظر نادر على خان بود كه اين راه را خوب مىشناخته است .\r\n\r\nوزير پست -\r\nسيستم پستى در ايران كه راجع به چگونگى تأسيس آن بعدا مطالبى بيان خواهم كرد تحت نظارت وزير پست مىباشد و چون او درحال‌حاضر علاوه‌بر مقام صدارت دو سمت ديگر هم دارد مىتوان استنباط كرد كه حائز درجهء اول اهميت نيست و دولت ايران سالانه مبلغى براى تعمير و مرتب كردن چاپارخانه‌ها به او پرداخت مىكند و هرساله مقدارى جو و كاه نيز براى خوراك اسبها اختصاص مىدهد « 1 » ولى خود وزير به امور پست رسيدگى نمىكند چون كاملا خلاف آداب ايرانى است . لذا هر جاده‌اى در اجارهء مستأجرى است كه شايد يكى از بازرگانان و يا ثروتمندان است .\r\n\r\n\r\n","description":"","footnote":"\r\n( 1 ) - تا اين اواخر 172 چاپارخانهء دولتى وجود داشت و وزارت ماليه براى هر چاپارخانه در سال 20 تومان ( 0 / 14 / 5 ليره ) و ده خروار ( تقريبا سه تن ) جو و همين مقدار نيز كاه براى اسبها مىداده است .\r\n","page_name":" 333 ","page_number":349},
  {"content":"\r\n\r\nوى هر سال به مناسبت داشتن اين حق و امتياز مبلغى به جناب وزير تقديم مىكند . ازاين‌رو تهيهء مستخدمين و اسبهاى هر چاپارخانه با اوست و سعى او حداكثر استفاده از آن كار است و بزرگترين نگرانىاش هم اين است كه مبادا در آخر سال شخص ديگرى با پرداخت مبلغ بيشترى اين حق را از او سلب كند ازاين‌رو تعجب‌آور نيست كه چاپارخانه‌ها وضع مخروب و زننده‌اى دارند و اسبها كاملا وارفته و مفلوك‌اند و اين سيستم خراب موجب دور و تسلسل است و معلوم نيست آن حيوانات بيشتر سزاوار ترحم‌اند يا مسافرانى كه بايد سرتاسر راه آنها را با شلاق پيش برانند .\r\n\r\nموافقان و مخالفان چاپار -\r\nولى قصدم اين است كه رنج‌ها و خوشىهاى سفر با چاپار را اگر اصلا اين كار خوشى داشته باشد در مقابل هم قرار داده حكم عادلانه‌اى بكنم . اين طرز مسافرت را سياحان متعدد بنابر سليقه و استقامت و طالع خودشان تعريف‌هاى متفاوت كرده‌اند . بعضىها آن را مايهء انبساط خاطر و بعضى موجب نفرت و برخى نيز عذاب اليم پنداشته‌اند و راجع به هريك از سه عقيدهء مزبور شايد مختصرى بتوان اظهارنظر كرد .\r\nقسمت عمدهء كار بسته به اين است كه جاده تا چه اندازه محل رفت‌وآمد و مجهز است . بعلاوه بايد ديد كه هوا در موقع مسافرت چه وضعى داشته و اصلا در چه فصل سال بوده است و تا حد زيادى هم مربوط به فقدان مسافر مىشود .\r\nجادهء بين مشهد و تهران چندان محل رفت‌وآمد نيست مگر بوسيلهء زوار كه با قافله يا كاروان حركت مىكنند و بنابراين در هر ايستگاهى بيش از پنج شش اسب نيست و گاهى كمتر است و اين اسبها چنان كه من ديده‌ام غالبا از خوراك كافى محروم بوده و يا دست و پا شكسته‌اند . حيواناتى لاغر و بدپا و با جراحتى در پشت كه بعضى وقت‌ها زين نهادن بر آنها سخت متعسر است و بهترين اسب‌ها را كه در اختيار من مىگذاشته‌اند در شرايط عادى اسبى متوسط الحال محسوب مىگرديد و بر بدترين آنها سوار شدن زجر و مجازاتى بود كه هر دانته آينده ممكن است كهنه‌كارترين دشمن خود را به سوارى آن در درجات اسفل دوزخ\r\n\r\n","description":"","footnote":"","page_name":" 334 ","page_number":350},
  {"content":"\r\n\r\nمحكوم سازد ، ولى از طرف ديگر در جادهء تهران به شيراز كه بيشتر محل رفت‌وآمد و وسايل هم بهتر فراهم است چهارپايان بيشترى دارند و جنس آنها بهتر و بطور كلى قابل‌پسندتر و گاهى براستى دلپسند بود .\r\nهنگامى كه بوسيلهء آنها ساعتى هشت تا نه ميل تمام روز سفر مىكردم و پيوسته در تاخت بودند گاهى نيز يورغه مىرفتند آن وقت مىتوان تصور كرد كه روزى هفتاد تا هشتاد ميل به‌هيچ‌وجه طاقت‌فرسا نيست و اگر هوا ملايم و مساعد باشد تقريبا بىلطف و صفا نخواهد بود و بالاخره بيش از هر امر ديگرى خيلى به طالع و نصيب خود مسافر بستگى دارد و اگر او قادر باشد كه از تصادم با مأموران و يا سبقت گرفتن بر آنها اجتناب نمايد كه درهرحال حق تقدم دارند و اگر بار سفرش زياد نباشد و حيوانات متعدد لازم ندارد و بخصوص اگر بتواند از مسافران ديگر همان جاده جلوتر حركت كند وضع و حالش خيلى بهتر از سايرين خواهد بود و اگر او در تمام اين موارد كم‌طالع باشد با خروارها دشنام و ناسزا ايران را ترك خواهد كرد .\r\nدر اينكه حال غالبا بدين منوال است از آن جهت است كه اكثريت مسافران اروپائى ظاهرا خوش دارند كه سفر خود را در ايران با سرعت خيلى بيشتر از ديگران برگزار كنند . در نتيجه مسابقهء خشم‌آورى جريان مىيابد و موقعى كه تيرهاى تلگراف در كنار جاده نصب است صداى سيم در گوش مشتاق مسافر علامت پيشرفت و كاميابى است و انسان به ندرت آن همه زياد احساس توفيق و خوشبختى مىنمايد و يا شهرتى پايدار باقى مىگذارد كه از عهدهء شكستن حد و سرعت پيشينيان برآمده است .\r\n\r\nچاپارخانه -\r\nحال شرحى اجمالى راجع به چاپارخانه و محيط محدود و مخصوص آن بيان مىكنم . چاپارخانه كه گاهى در مركز و يا در كنار شهر يا ده و بعضى اوقات نيز در ميان محوطه‌اى مخروب و منزوى ولى درهرحال\r\n\r\n","description":"","footnote":"","page_name":" 335 ","page_number":351},
  {"content":"\r\n\r\nمعمولا در مجاورت آب است بناى كوچك چهارگوش با ديوارهاى گلى سفيد است برجى بر دروازهء ورود و برج‌هاى نيمه‌مدورى در هريك از گوشه‌ها دارد كه روى همرفته مثل قلعهء كوچك گلى است و در واقع نيز جز اين نيست ، زيراكه در سر - زمينى كه تا ديروز محل تاخت‌وتاز تركمن‌ها بود و دزدى از هر قبيل در آنجا بىكم‌وكاست متداول است هر ملك و مسكنى از كاخ شهرياران تا كلبهء روستائى يك چاپارخانهء ايرانى\r\nرا بايستى از آسيب حمله و تجاوز حفظ نمود به‌طورىكه گوئى مملكت در جنگى علنى گرفتار باشد . از دروازه‌اى كه درب چوبى بزرگ دارد به داخل چاپارخانه وارد مىشوند و هرگاه اين در بسته باشد فقط با نردبان امكان رخنه كردن به آن هست و هنگامى كه از دروازه وارد مىشويم مسافر متوجه دو سكوى كوتاه از دو طرف و دو در گاهى مىشود كه مدخل دو اطاق تاريك و كثيف هم‌سطح زمين است .\r\n\r\n","description":"","footnote":"","page_name":" 336 ","page_number":352},
  {"content":"\r\n\r\nاز دروازه به حياط داخلى وارد مىشوند كه از بيست تا بيست و پنج يا رد طول و دوازده تا پانزده يا رد پهنا دارد و در وسط آن يك سكوى گلى يا « چابوترا « 1 » » است كه معمولا جاى مرغ و فضولات است و غرض وجودى آن خوابيدن مسافران در فصل تابستان است . بر ديوارهاى حياط در دو و بعضى وقت‌ها سه طرف سوراخ تعبيه و آخور تهيه مىشود كه كاه ، جو يا كاه گندم را در آنجا خوراك اسبها مىريزند و در هواى گرم اسبها را آنجا با افسار مىبندند .\r\nچاپارچى ايرانى\r\nدرون اين ديوارهاى دوآخوره طويله‌هاى دراز براى فصل زمستان هست كه فقط از در كوتاهى به آنجا نور مىرسد و هواكش ندارد و انباشته از پهن و بوى بد است . در يكى از اين طويله‌ها در كنار اسب‌ها غلام پست و مستخدمين\r\n\r\n\r\n","description":"","footnote":"\r\n( 1 ) - شايد كلمهء هندى است . م .\r\n","page_name":" 337 ","page_number":353},
  {"content":"\r\n\r\nمعمولا دور اجاق آتش كه بر روى زمين است مىخوابند . سطح داخلى ديوارهاى حياط را وقتى با آهك سفيد كرده بودند كه بعدا به كلى از بين رفته و تمام ديوار يك‌پارچه گل مىنمايد . وقتى كه مسافرى خسته و درمانده وارد اين محوطه مىشود چاپارچى يا سرايدارباشى كه گاهى ظاهرا لباس رسمى بر تن دارد پيش مىآيد و از تازه‌وارد استقبال مىكند و گفت‌وشنودهاى پرحرارتى براى يافتن اسب‌هاى تازه‌نفس در اصطبل ردوبدل مىشود و در حينى كه جواب‌هاى مساعد و يأس - آور قطعيت مىيابد بارها را از پشت اسبها پائين مىاندازند و در چابوترا جمع مىكنند .\r\nدر اين وقت مسافر انگليسى طاق‌باز كاملا دراز مىكشد و يا اينكه يك فنجان آشاميدنى داغ يا چاى فراهم مىكند . نوكر ايرانى هم قليانى كه هميشه فراهم است مىكشد و حيوانات خسته از تمام باروبنه غير از پوشش نمدين خلاص مىشوند و آنها را ده دقيقه آهسته بالا و پايين و سپس به سمت آب مىبرند .\r\nدر ظرف يك ربع ساعت اگر بخت يار باشد و گرنه در عرض يك يا دو ساعت اسبهاى تازه‌نفس جلو مىآورند . مسافر اسب خود را انتخاب نموده باز سوار مىشود و راه بىپايان و ناهموار را از نو دنبال مىكند و اگر حيوان تازه‌اى آماده نباشد و يا مسافران ديگر از او زودتر آمده و برده باشند تازه اول گرفتارى عظيم است ، زيراكه بعد از مثلا دو ساعت صبر و انتظار طاقت‌فرسا باز همان حيوانات بيچاره را كه او را از منزل قبلى حمل كرده بودند براى سوارى پيش مىآورند كه از نو با جان كندن و زور شلاق بيست و پنج ميل ديگر بروند و بايد صادقانه اعتراف كنم كه دلسوزى من پيوسته متوجه حال اسب بود نه سوارش و با تلاش و زحمت روزانه و بلكه هر ساعت كه حيوان بيچاره برعهده داشت باز جاى تعجب بود كه بوسيلهء نهيب و ترغيب قادر بود قدمى بردارد .\r\n\r\nبالاخانه -\r\nحال فرض كنيد مسافر به مقصد خود يعنى پستخانه رسيده و خواسته باشد شب را در آنجا بماند در اين صورت تكليف چيست ؟ جواب اين سئوال اطاقك چهارگوش بالاى دروازه ورودى است . به اين محل با پلكانى كه\r\n\r\n","description":"","footnote":"","page_name":" 338 ","page_number":354},
  {"content":"\r\n\r\nاز لحاظ شيب مثل راه كوهستانى آلپ است وارد مىشوند و آن معبر گاهى واقع در يكى از گوشه‌هاى حياط داخلى است . از اين پله‌ها كه با هزار سختى بايد بالا رفت به قسمت بام مىرسيم كه تا انتهاى بنا كشيده شده است و ملاحظه مىشود كه اين برج يك اطاق بيشتر ندارد . گاهى با دو و شايد هم سه در ( كه هيچ - وقت درست بسته نمىشوند ) و معمولا چند پنجره هم بر ديوارها دارد كه با بيان ادبى مىتوان گفت « چهار درگاه از براى هر بادى كه بوزد » اينجا بالاخانه است يا اطاق فوقانى كه مختص استراحت مهمانهاى خارجى است در چهار ديوار اين فراموش‌خانه و سردخانه كه به اندازهء عرشهء كشتى بادگير است سركار مسافر بايد شب بماند .\r\nديوارهاى داخلى اين اطاق را روزى و روزگارى كاه‌گل و سفيد كرده بودند . تنها علامت تجمل كه در آنجا هست طاقچه‌هاى كم‌عمق ديوارهاست كه رهگذران ايرانى با خطوط زشت عبارات يا تصاوير بسيار زننده‌اى نوشته يا كشيده‌اند و گاهى نيز آنجا را براى اجاق به كار برده‌اند . از اسباب و لوازم زندگى مطلقا چيزى ندارد . كف اطاق را جارو و از وجود حشرات تميز كردن و گوشه‌اى از آن را با نمد يا قاليچه فرش نمودن و كيسه‌اى كاه بر آن نهادن ، هيزمى خريدن و آتشى برافروختن ، پنجره‌هاى باز را سروصورت دادن و در جلو درهاى جالب آن پرده كشيدن همه از عمليات مقدماتى ضرورى است و گرنه آن لانهء چركين و چرند جاى زيستن نخواهد بود و اين همه تداركات بعد از سفرى طولانى با تنى خسته از يك روز راه‌پيمائى آن هم در شب زمستانى به‌هيچ‌وجه كار آسانى نيست و با همهء اين اقدامات آن لانهء هوائى گاهى به قدرى سرد است كه قابل تحمل نيست و گاهى مسافر ناگزير مىشود به اطاقك نمناك و سرداب مانند قسمت تحتانى پناه بياورد ، ولى در لحظه‌اى كه همه كارها روبراه شد و اطاقك مرتب و سماور جوشان و خروشان و اعضاى بدن احساس نرمى و رفع خستگى كرده باشند حالت عجيبى دست مىدهد و در آن حال است كه شايد مسافر آن بالاخانه را با اطاق\r\n\r\n","description":"","footnote":"","page_name":" 339 ","page_number":355},
  {"content":"\r\n\r\nمجلل كاخ ويندسور معاوضه نكند ، ولى انديشهء صبح آينده كه بايستى در ساعت چهار يا پنج در تاريكى و سرماى زمستان برخاست و با كمك شمع لرزان لباس پوشيد و لوازم را بر چهارپايان كه در حياط ايستاده‌اند صحيح و سالم بار كرد در اين وضع و حال است كه انسان گاهى به اين خيال مىافتد و حتى موقتا به ياد ضرب‌المثل بازى و شمع خواهد افتاد و به ذهنش مىگذرد كه زندگى در وطن و خانه چه اندازه گواراست .\r\n\r\nاسب چاپارى ايرانى -\r\nيكى دو كلمهء ديگر هم راجع به اسب چاپار ايرانى صحبت بداريم چون هيچ‌كس نيست كه شصت هفتاد تا از اين حيوانات را در مدت چند هفته سوار شود و خواه و ناخواه نظريات كلى راجع به اين جنس چهارپا پيدا نكند . البته مسافر بهترين اسب را از ميان همه كه تعريفى ندارند براى خود انتخاب مىكند ، ولى بايد مواظب كار شاگرد چاپار بود كه قلق هر اسب را خوب مىشناسد و اگر از او غفلت شود هيچ بعيد نيست كه بيشتر در فكر آسايش خود باشد نه خرسندى خاطر مخدوم . وقتى كه از چاپارخانه بيرون آمديد پس از پيمودن چند قدم مراقبتى نسبت به قدم اسب ضرورى است و هنوز سيصد گام طى نكرده‌ايد كه معلوم خواهد شد آيا سه چهار ساعت آينده را قادر به تحمل خواهيد بود و يا آنكه با رنج و عذاب خواهد گذشت سرعتى را كه يك مسافر اروپائى بايستى ترجيح دهد يورغه بلند و گاهى نيز قدم معمولى است .\r\nايرانىها وقتى كه يورغه و چهارنعل نمىرانند يورتمهء كوتاه و نشسته را ترجيح مىدهند كه بر زين انگليسى خيلى مايهء درد و ناراحتى است . در تمام مدت مسافرتم با چاپار فقط دو بار اسبى ديدم كه يورتمهء انگليسى مىرفت .\r\nهر شاگرد چاپار و در واقع هر سواركارى بايستى شلاق تابيدهء چرمى بلند در دست داشته باشد و اگر تازيانهء قوى در اختيار نباشد ضربات عادى كمترين واكنشى در حيوان ايجاد نمىكند . از اين جهت بايد گفت كه هرچند نامش شاگرد چاپار است ، ولى خود او مرد تمام است وى بر زين اسب سوار نمىشود ،\r\n\r\n","description":"","footnote":"","page_name":" 340 ","page_number":356},
  {"content":"\r\n\r\nبلكه روى بار مىنشيند و دو پا را از طرفين دراز مىكند و افسارى به كار نمىبرد فقط يك رشته طناب يا بندى كه به يك طرف دهنه بسته است و فرض هم اين است كه او از جلو حركت كند و ميزان سرعت را در دست داشته باشد ، ولى با روزى هفتاد ميل سير و سفر من زود به اين نكته برخوردم كه حتى در يك سرزمين ناآشنا بهتر آن است كه خودم از جلو قافله حركت كنم و بنابراين اگر هوا روشن باشد خطر گم شدن كم است و با آنكه راه و جادهء درستى در كار نيست و فقط راه مال‌رو است كه از بيابان و جلگه و كوه و تپه مىگذرد و بعضى اوقات يك خط و گاهى نيز خطوط متعدد و نزديك هم است باز رفت‌وآمد حيوانات چنان اثرى باقى مىگذارد كه مىتوان خط سير را از فاصلهء چندين ميل قبلا تشخيص داد .\r\nهنگام شب مسافر بيگانه راه را گم خواهد كرد و بايد شاگرد چاپار كه ديد و حافظهء بسيار قوى دارد همراه باشد .\r\n\r\nمشرب و عادت -\r\nمشهورترين عادت اختصاصى اسب چاپار ايرانى تمايل بىاختيار او در سكندرى رفتن است . ازاين‌رو بيشتر آنها زانوهاى سائيده دارند و بهترين قاعدهء بازشناختن اسب مرغوب از نامرغوب اين است كه چند مو بر زانو داشته باشد به عقيدهء من مهار سفت يا افسار سست هم در وقوع اين پيش‌آمد تأثيرى ندارد و قضاوت شخصىام اين بوده است كه هر اسب چاپار ايرانى در ظرف سال بايد چندين بار از سر به زمين بيفتد خواه تصادفا يا بر سبيل عادت و علاقه ، اما لب كلام اين است كه پاره‌اى قواعد ضرورى نامرئى حيوان را به اين عمل وادار مىسازد .\r\nمن سراسر آن سرزمين را از شرق تا مركز و از مركز تا جنوب سير كردم بدون اينكه حتى يك‌بار از اسب افتاده باشم و اين جريان نظريه‌ام را به جاى سست نمودن بيشتر راسخ كرده است ، زيرا علتى وجود نداشته است كه من از اين لحاظ وضع ممتازى داشته باشم و ديگران جورم را كشيده باشند و اين پيش‌آمدى كهنه و عادى شده بود كه ناله و فرياد گماشتهء ايرانى خود را كه از دنبال مىآمده\r\n\r\n","description":"","footnote":"","page_name":" 341 ","page_number":357},
  {"content":"\r\n\r\nاست بشنوم كه از اسب فروافتاده و بر خاك درغلطيده بود و چاپار شاگرد هم حيران مىنمود كه در سراسر سفر يك دفعه هم از اسب نيفتاده بودم .\r\nدر مورد ناتوانى اسب چاپار ايرانى اين نكته را هم بايستى افزود كه به نظر مىرسد كه غالبا گناه سوار را بر گردن حيوان بيچاره مىاندازند . ضمنا تصادفات و جراحات ناشى از آن به صورت خنده‌آورى در تزايد است . دو حقهء ديگر هم من از اسبها ديده‌ام كه به حد شيوع بود . بعضى از اين وارفته‌ترين اسبها در موقع سوار شدن ركاب نمىدهند كه دليل عجيبى است كه حافظهء آنها از تجربه بىبهره نيست و در تنها موردى كه نزديك بود دوچار تصادف و صدمه شوم موقعى بود كه تا پاى خود را در ركاب گذاشتم چيزى نمانده بود كه من و خودش را در سوراخ قناتى سرازير كند . بلند كردن بازوى راست خواه با تازيانه يا بدون آن در ذهن اين حيوانات تأثير محرك عجيبى دارد و غالبا آنها را از راست به چپ در پيچ‌وتاب مىاندازد .\r\nايرانيان هرگاه از اسبى خيلى دلخور شوند دمش را قطع مىكنند كه مانع استعمالش مىشود آن هم در سرزمينى كه دم داشتن علامت زور و جربزه است .\r\nاين كار اگر وحشيانه نباشد حركت عنيفى است كه بايد از آن خوددارى نمود شايد جا دارد كه اين گريز راجع به اسب چاپارى و سيستم پستى ايران را با كلام پرمغز تاورنيه كه سه قرن پيش در مقدمهء سفرنامهء خود نوشته است پايان دهم « انسان نمىتواند به همان طرز و شيوه‌اى در آسيا سفر كند و نه در همان وقت و ساعات روز و با همان راحتى و آسانى » .\r\n\r\nوضع عمومى راه -\r\nجادهء مشهد به تهران از لحاظ طبيعى آنقدر خشك و خالى است كه انسان فقط به آن جهت عبور مىكند كه از نقطه‌اى به محل ديگر رفته باشد و در سرتاسر 560 ميل حتى شايد يك محل جالب‌نظر و تماشائى نيست . چشم‌اندازهاى اطراف در اواخر پاييز بىرنگ و رونق‌اند . جاده و يا در واقع راه مال‌رو از پيچ‌وخم‌هاى بيابان شنزار و از ميان كوههاى سرد و لخت\r\n\r\n","description":"","footnote":"","page_name":" 342 ","page_number":358},
  {"content":"\r\n\r\nو روستاها و شهرهاى خالى مىگذرد كه پيداست روزگارى جمعيت بيشترى داشته و بهتر مورد توجه و علاقه بوده است .\r\nمسافر از ميان شهرهائى عبور مىكند كه به كلى رها شده و فقط برج و باروهاى وارفته‌اى از آن باقى مانده است و ارگ و استحكاماتى مشاهده مىكند كه به زوال غيرقابل اصلاحى افتاده و به صورت انبوه گل بىريختى درآمده است و آثار قنات‌هاى خشك و متروكى خواهد ديد كه روزگارى از كوهستان آب مىآورده است .\r\nدر شهرها ديوارها خراب است و شكاف‌هاى بزرگى دارد و چند بناى عمومى سابق در شرف سقوط و زوال است و اماكن آباد ديروز اينك ويران و محل سگ و زباله شده است . قبرستان‌هاى كثيف از نظر افتاده‌اى كه در خارج شهر تا صدها متر ديده مىشود ، سنگ‌ها و علايم قبر از بين رفته و قبرها فرو افتاده و به صورت ظاهر با وضع داخل شهرها كه سكنهء آن نيز وضع و حال مردگان يافته‌اند تفاوت چندانى ندارد .\r\nدر چنين راه و سفرى چيز عمده‌اى كه براى مسافر قابل انتظار است چنان كه سابقا اشاره كردم اين است كه اسب چاپارى سكندرى برود و اگر دست و پاى خود را نشكند لااقل راه طاقت‌فرسا را از يكنواختى درآورد .\r\n\r\nدرس عبرت -\r\nبا آنكه جاده در ظاهر خالى از هرگونه لطف و گيرائى است از دو جهت شايان توجه است يكى تاريخى و ديگر عملى . در اين راه مسافر نه فقط از مسيرى مىگذرد كه دست‌كم هزاران هزار تن زوار در پانصد سال اخير عبور كرده‌اند ، بلكه راهى را سير مىكند كه لشكريان فاتح و جهانگيران و پادشاهان بزرگ گذشته‌اند و هرگاه در وضع و حال حاضر ويرانى و خرابى كه اطراف او ديده مىشود هيچ اثر و يادبودى حاكى از دوران آبادانى آن سرزمين مشاهده نكند لااقل پيش خود قضاوت خواهد كرد كه اثرات مخوف جنگ و آفات و امراض و گزند حكومت فاسد كه از هردو آنها بدتر است چه صدماتى بر آن حدود نازل\r\n\r\n","description":"","footnote":"","page_name":" 343 ","page_number":359},
  {"content":"\r\n\r\nكرده و در اين سامان فلاكت‌بار كه شهرهاى خراب و ويران و خانه‌هاى رها شده و متروك فراوان دارد مىتواند داستان غم‌انگيز انحطاط طولانى سرزمين ايران را از نظر بگذراند .\r\n\r\nجدول ايستگاهها و مسافت‌هاى بين مشهد و تهران\r\nنام ايستگاه / مسافت به فرسخ / مسافت به ميل\r\nمشهد / - / -\r\nشريف‌آباد / 6 / 22\r\nقدمگاه / 7 / 29\r\nنيشابور / 6 / 17\r\nشوراب / 7 / 25\r\nزعفرانى / 5 / 18\r\nسبزوار / 7 / 24\r\nمهر / 7 / 32\r\nمزينان / 6 / 20\r\nعباس آباد / 7 / 23\r\nمياندشت / 6 / 23\r\nميامى / 7 / 24\r\nارميان / 4 / 17\r\nنام ايستگاه / مسافت به فرسخ / مسافت به ميل\r\nشاهرود / 7 / 27\r\nده‌ملا / 4 / 16\r\nدامغان / 6 / 26\r\nقوشاه / 7 / 23\r\nآهوان / 7 / 24\r\nسمنان / 7 / 24\r\nلسگرد / 6 / 22\r\nده‌نمك / 8 / 25\r\nقشلاق / 7 / 26\r\nايوان‌كيف / 6 / 21\r\nكبود گنبد / 7 / 26\r\nتهران / 7 / 25\r\nجمع / 154 / 559 ميل\r\n\r\n","description":"","footnote":"","page_name":" 344 ","page_number":360},
  {"content":"\r\n\r\n\r\nخط ديگر -\r\nقبل از آنكه به موضوع جديد بپردازم جا دارد كه اضافه كنم كه در سه منزل اول بين مشهد و نيشابور راه ديگرى هم هست سرويس پست و ايستگاههاى آن در جادهء جنوبى است اين خط كه شمالىتر است محل رفت‌وآمد مسافران چاپارى نيست ، ولى غالبا كاروان‌ها از اين راه مىروند ( غير از كاروان شتر ) و بخصوص در فصل تابستان و با آنكه راه مزبور خيلى خراب و گاهى براستى غيرقابل عبور است باز چون از ارتفاعات مىگذرد ( 10720 پا ) و مناظر خرم و زيبا دارد مورد استفاده قرار مىگيرد و مسافر غرق در حيرت مىشود كه در چند ميلى مشهد كه همه‌جا بيابان خشك و سنگلاخ بوده به محلى مىرسد كه آب جارى و درختان فراوان دارد .\r\nنام ايستگاه / فرسخ / ميل\r\nمشهد / - / -\r\nجاغرك ( جغرك ) / 5 / 20\r\nده‌رود / 6 / 22\r\nنيشابور / 6 / 18\r\nجمع / 17 فرسخ / 60 ميل\r\n\r\nعزيمت از مشهد -\r\nسرهنگ استيوارت به اتفاق دوستان ديگر بنابر رسم ستودهء ايرانى كه از جهت تشييد عوالم مودت در ساير جاها نيز قابل پيروى است سواره تا مقدارى از خارج دروازهء شهر مشايعتم نمودند و به ملاحظهء رسم ممتاز ديگر ايرانى از اصطبل خود اسبى هم تا پايان اولين منزل به من داد و باز بنا - بر رسم سوم ، من پيشنهاد كردم كه فقط منزل اول را در بعد از ظهر بروم تا مستخدمين فرصت كافى براى بسته‌بندى كامل بارها داشته باشند و خودم نيز براى انجام كار عمدهء صبح روز آينده به تدريج عادت نمايم بعد از طى يك ساعت از ميان جلگهء هموار يكى از آن تندبادها كه غالبا دامنگير مسافران مشرق زمين مىشود برپا شد\r\n\r\n","description":"","footnote":"","page_name":" 345 ","page_number":361},
  {"content":"\r\n\r\nو گردبادى بيابان را فراگرفت و براستى زمين و زمان از گردوغبار مالامال شده بود .\r\nچشمان و بينى و دهانم از آن گردباد گرم و مخوف كه راست بر صورتم مىخورد غرق در غبار شد .\r\nدر حدود هفت ميلى مشهد به دامنهء كوهستان رسيديم كه در واقع انتهاى جنوب شرقى بينالود كوه بود كه جلگهء مشهد را از حوزهء نيشابور جدا مىسازد .\r\nدر اينجا راه جغرك - دهرود با ابهت و شكوه در كوه اوج مىگيرد ، اما جادهء چاپار در هنگام عبور از شيب‌هاى كوهستان دور مىافتد و در عوض راه ميانه را از كمر كوه اختيار مىكند .\r\n\r\nدين‌دارى زوار -\r\nدر كمر كوه كه از همانجا جاده به سمت بالا مىرود زوار خشنود و راضى رو به شهر مقدس و گنبد زرين امام مقدارى سنگ فراهم و به علامت سپاس و شكرانه دعا مىكنند . علت توده كردن اين سنگ آن است كه زوار براى درگذشتگان عزيز خود و منسوبانى كه بعد از ايشان زنده بمانند و براى خودشان به اصطلاح خانهء آخرت فراهم مىسازند .\r\nبر هر تپه مقدار كثيرى از اين آثار و علايم زهد و عبادت هست . بلندترين اين تپه‌ها كه زوار ابتدا در آنجا به افراشتن علايم مزبور مىپردازند معروف به تپه يا كوه سلام است . نقطه‌هاى همانندى نيز در جادهء دهرود ديده مىشود در اين نقطه چون چشم زائران براى نخستين بار به زيارت بارگاه امام روشن مىشود زانو بر زمين مىزنند و پيشانى بر خاك مىسايند و به ياد بىحرمتىها و مظالم دشمنان دين نسبت به شهدا گريه و زارى مىكنند و تكه‌اى از جامهء تنشان را بر نهال يا درختى نذر مىبندند تا در بهشت يادآور وى در نزد امام باشد و علم رنگين خود را باز و با فريادهاى يا على ، يا حسين و يا امام رضا به سوى بقعهء امام شتاب مىنمايند .\r\nمن بارها به عقب سر نظرى انداختم و سراسر جلگه را از اين قبيل افراد انباشته ديدم كه گردوخاك قدم آنها مانند دود و خاك انبوه آتش مىنمود .\r\n\r\n","description":"","footnote":"","page_name":" 346 ","page_number":362},
  {"content":"\r\n\r\nبر فراز يكى از اين تپه‌ها قطعه سنگى به ياد ديانت و زهد يكى از والىهاى سابق خراسان هست كه پس از احراز مقام صدارت و سمت سپهسالارى با عنوان حكومت به اين ايالات تبعيد شده بود و بخصوص در نزد زوار با اقداماتى كه براى بهبود جادهء مشهد كرده بود و چند كاروانسرا ساخت ، محبوبيت تام داشته و هنوز نام او بر روى تخته‌سنگ و در دل زوار مشهد به يادگار پايدار است .\r\n\r\nشريف‌آباد -\r\nما تيرهاى تلگراف را تعقيب و از پيچ‌وخم كوههاى سرد و كاروانسراى طرق كه در كنار رودخانه‌اى واقع بود عبور كرديم جاده پر از ازدحام پياده و شتر و الاغ بود و من يك عرابه هم در كنار تپه ديدم و سرانجام به كاروانسراى گنبددار شريف‌آباد رسيدم كه اسحق خان معروف اهل تربت حيدرى ساخته و در فصل خراسان آغاز اين قرن راجع به او صحبت داشتم و در همانجا بود كه به سال 1831 دكتر ولف كه مرد عجيبى بود و اولين بار به مشهد سفر مىكرد نزديك بود به دست هزاره‌اىهاى وحشى اسير شود . در جوار كاروانسرا دهى و چاپارخانه نيز در همان نزديكى است .\r\n\r\nكاروان جنازه -\r\nآن روز صبح زود آفتابى نمىدرخشيد مه سرد و سفيدى سراسر كوهستان را فراگرفته و سرد كرده بود بعد از دو ساعت ما به دهكده و كاروانسراى سلطان‌آباد رسيديم . در اينجا اسب باربرم فرصتى غنيمت يافت و در كوچه‌هاى ده پا به فرار نهاد و يك چند ، بازى قايم موشك راه افتاد تا او را باز به راه انداختيم . در جاده صدها نفر زوار در رفت‌وآمد بودند و اكثر ايشان به مشهد مىرفتند و همه هم سوار بر اسب بودند و حاكى از اين بود كه قاطرسواران مهم‌تراند و من در صدد برآمدم اسب حامل جنازه‌ها را پيدا كنم كه به منظور دفن كردن آنها در مشهد ، عازم بودند و از شرحى كه در ساير سفرنامه‌ها خوانده بودم تا چشمم به يكى از آنها افتاد زود بازشناختم .\r\nبعضى از نعش‌ها با پارچهء سياه مستور و از دو طرف قاطر قرار داشتند ، ولى سوارى هم ديدم كه تابوت درازى در پيش خود بر زين داشت و لابد دستخوش\r\n\r\n","description":"","footnote":"","page_name":" 347 ","page_number":363},
  {"content":"\r\n\r\nاحساسات غريبى بود . گاهى مىشود كه يك قافلهء جنازه در حركت است كه معلوم مىدارد كاروانى عده‌اى از متوفيات را يك‌جا به مقصد مىرساند ، ولى به ندرت هم‌سوار حامل نعش اختصاصى در راه ديده مىشود كه حاكى از آن است كه داوطلبى به آن كار مبادرت و علاوه‌بر خرج سفر خود مبلغى هم براى مخارج در مقصد دريافت كرده است و جنازهء يكى از دوستان و يا شخصى از دولتمندان را به مقصد حمل مىكند . تا ايستگاه بعدى كه قدمگاه بود راه سنگلاخ دراز طاقت‌فرسائى بود .\r\n\r\nقدمگاه -\r\nدر قدمگاه جادهء دهرود از جانب مشهد در كوهستان به سمت جلگه سرازير و به جاده‌اى كه من مسافرت مىكردم مربوط مىشود . معنى اين نام جاى قدم است و روايت قديم مشعر بر اين است كه امام رضا ( عليه السلام ) در راه طوس از آنجا عبور كرد و براى آنكه قدرت خارق‌العادهء خود را به اهل ايمان نشان داده باشد اثر پاى خود را بر سنگ سياه گذاشت كه از آن پس زيارتگاه شده است . « 1 »\r\nبر روى اين نقطهء ارجمند مسجدى برپا شده است نه بطورى كه ايستويك اظهار مىدارد به امر شاه عباس ، بلكه به فرمان شاه سليمان و داستان تبرك آن محل موجب گرديده است كه سادات در آنجا گرد آيند و شيادانى كه خود را داخل ايشان كرده‌اند در نيرنگ‌بازى مهارت دارند .\r\nمسجد در نقطهء برآمدهء باغ وسيعى بنا شده كه معلوم است روزگارى آنجا را خيلى دلپذير پرداخته بودند . گلزارها و آب انبارها و نهرهاى آب روان داشته كه حالا همه در وضع ويرانى است ، اما هنوز درختان عظيم بر آنجا سايه انداخته است . در داخل مسجد اطاق منحصربفردى است كه مدخلى با طاق‌نما دارد و برج بزرگى بر بالاى آن واقع شده است سنگ مقدس در درون اين اطاق است\r\n\r\n\r\n","description":"","footnote":"\r\n( 1 ) - قدمگاه ديگرى نزديك تخت جمشيد در ايالت فارس هست كه مىگويند جاى سم اسب حضرت على است . بعض حجارى دورهء ساسانى كنار شيراز را هم چند تن از جهانگردان قرن هفدهم قدمگاه خوانده‌اند .\r\n","page_name":" 348 ","page_number":364},
  {"content":"\r\n\r\nو جاى تعجب هم نيست كه پاى حضرت امام از اندازهء طبيعى بزرگتر است تمام مردان نامى قدم عظيم داشتند .\r\nمن جاى پاى حضرت محمد ( ص ) را در مسجد عمر در بيت المقدس و اثر پاى بودا را بر قلهء آدم در كشور سيلان ديدم و در مقابل آن عظمت از اين‌كه پاى امام رضا چندان خارج از اندازه نيست تعجب ننمودم .\r\nخارج گنبد را سابقا با كاشى مفروش ساخته بودند ، ولى يا همهء آنها را كنده‌اند و يا اينكه شايد فرو افتاده است ، اما اثر كتيبهء زيبائى گرداگرد آنجا را فراگرفته و زينت‌بخش بناست .\r\nدر باغ مسجد نهر آب از ميان دو رديف درختان كاج شاهوار جارى است « 1 » و آن بين چاپارخانه و كاروانسراى بزرگى است . در ارتفاعات كنار گنبد بر تپه‌اى كه 500 پا ارتفاع دارد ده و قلعهء قدمگاه واقع شده است و بر روى تپهء مقابل جلگه كه به سمت كوهستان راه دارد قلعهء كهنه‌اى هست .\r\n\r\nجلگهء نيشابور -\r\nساعتى بعد از ترك كردن قدمگاه به جلگهء معروف نيشابور آمديم كه دربارهء قدر و ارزش آن بسيارى از تاريخ‌نويسان قديم شرح مبسوطى نوشته و گفته‌اند كه داراى دوازده تا عجايب بوده است با دوازده معدن فيروزه ، مس ، سرب ، انتيمون ، آهن ، نمك ، مرمر و سنگ پا و دوازده هزار چشمه آنجا جريان داشته ، همهء اين اسباب ثروت و رفاه بر باد شده ، ولى باز جلگهء نيشابور هنوز هرچند كمتر از سابق خرم و آباد است و حاصلخيزى آن بخصوص در اين ايام بازپسين پاييز به‌هيچ‌وجه با نظاير آن در انگلستان قابل قياس نيست و هيچ گوشه‌اى سبز و شاداب به نظر نمىرسد مگر فقط نقطه‌هائى چهارگوش كه با درخت محصور شده است و علامت آبادانى است ، اما اين وضع و حال در هر ميل مربع تكرار مىشود .\r\n\r\n\r\n","description":"","footnote":"\r\n( 1 ) - مىگويند اين كاج‌ها را چهارصد سال پيش زائرى از حدود هيماليا ( كشمير ) آورده است .\r\n","page_name":" 349 ","page_number":365},
  {"content":"\r\n\r\nراه آبها و نهرها نشان مىدهد كه سراسر آن سرزمين را كشت و آبيارى مىكرده‌اند . مىگويند غله در آنجا ده بر يك محصول مىدهد ، ولى اكنون محصولات عمدهء آن برنج و ترياك و توتون است . فريه كه چهل و پنج سال پيش از آن حدود گذشته و در فصل مساعدترى سفر كرده بود راجع به لطف و صفاى آن شرح وافى بيان نموده است : « هيچ وقت من در ايران اين همه شادابى و كشتزار نديده‌ام و با اين حظ بصرى كه از مشاهدهء آن داشتم و به گذشتهء آن هم مىانديشيدم با آسانى دليل تعلق خاطر پادشاهان قديم را نسبت به نيشابور دريافتم » .\r\n\r\nشهر نيشابور -\r\nديوارهاى فروريخته و برج و باروى نيشابور كه همان نيسايا يا نيسواى مشمول بركات آهورامزدا و زادگاه ديونى سوس « 1 » يونان باستانى و يكى از جنات ايرانى است با بام و منار و مسجد رفيع آن‌كه همه‌چيز را در شهر تحت الشعاع قرار داده بود ، مدتى پيش از ورود به شهر از دور مىديدم .\r\nپس از عبور از قبرستانى بزرگ كه مقبره‌هاى درهم و برهم آن با وضع آميخته‌اى كه محيط زندگى و مرگ را در ايران توأم فراگرفته است بىتناسب نيست و سير - كردن كنارهء جنوبى ديوار شهر به چاپارخانه رسيديم كه در كنار دروازهء غربى شهر است .\r\nباروهاى نيشابور كه روزگارى بلند و رفيع بود حال از ديوارهاى قوچان هم خراب‌تر مىنمود و در هرچند قدم شكاف بزرگى در آنها به نظر مىرسيد .\r\nدر بعضى جاها سراسر ديوار پاك از بين رفته بود ، اما در يك نقطه كارگرها مشغول ساختن باروى دو پهلو بودند به اين ترتيب كه گل را از قسمت پايين دست به دست تا بالا مىبردند و در آنجا سست و وارفته روى هم مىنهادند و اينكه از آن كار چه منظورى داشتند تصورش براى من خالى از اشكال نبود . هر دشمنى با همان آسانى مىتوانست به نيشابور رخنه كند كه ورود به فلان خيابان لندن آسان است و همان غنايم را نصيب مىيافت كه در صورت اشغال كردن گورستانى در لندن بدست مىآورد .\r\n\r\n\r\n","description":"","footnote":"\r\n( 1 ) -  Dionysus \r\n","page_name":" 350 ","page_number":366},
  {"content":"\r\n\r\n\r\nتاريخ و شهرت آن -\r\nنام نيشابور بنابر مشهور از كلمهء نى يعنى نو و شاپور مشتق گرديده و از روايات اين است كه شاپور آنجا را از نو بنياد كرد و يا آنكه اين شهر را در نيزارى برپا ساخت ، اما از عهد شاپور قديم‌تر است و افسانهء ساختمان آن را به تهمورس از پادشاهان پيشدادى چهارمين فرزند نوح نسبت مىدهند و مايهء اشتقاق جديد آن را از كلمهء نيك و شاپور مىدانند و مىگويند كه اسكندر كبير اين شهر را ويران كرد و سپس بوسيلهء شاپور اول يا شاپور ذو الاكتاف تجديد بنا شد ( در ايران اين دو شاپور را غالبا باهم اشتباه مىكنند ) و گفته‌اند كه براى خود در آنجا مجسمهء عظيمى ساخت كه تا حملهء اعراب وجود داشت ولى شهر شاپور در محلى غير از نيشابور فعلى ساخته شده بود و در فاصله‌اى دور از سمت جنوب شرقى آن واقع بود و هنوز از اطراف كبود گنبد كه در جوار جاده است آثارى از خاك بيرون مىآورند .\r\nنيشابور كه بيشتر از هر شهر ديگر دنيا خراب و تجديد بنا شده است در دورهء نفوذ اعراب پيشرفت كلى نمود و پايتخت آل طاهر شد . در دورهء محمود غزنوى در موقعى كه حكومت خراسان در دست او بود و سلسلهء مقتدر سلجوقى ، اولين پادشاه آن طغرل بيك نيشابور را محل اقامت خود قرار داد و شكوه و رونق آن را به درجه اعلى رسانيد .\r\nدر سفرنامه‌هاى متعدد شرح و تعريف آن آمده است . از جمله در قرن دهم اصطخرى سياح عرب آنجا را شهرى چهارگوش كه هر ضلع آن يك فرسخ بوده تعريف نموده با چهار دروازه و دو محلهء وسيع در حومه . در قرن يازدهم ناصر خسرو نوشت كه يگانه شهرى بود كه با قاهره رقابت مىنمود . كلام طنزى از قول اعراب راجع به قناتهاى آنجا هست « نيشابور چه شهر دلپذيرى مىبود هرگاه مجارى آبش بر سطح زمين بود و سكنه‌اش در زير خاك » نويسندهء ديگر ابو على علوى نوشته كه از قاهرهء قديم ( فسطاط ) بزرگتر و از بغداد جمعيتش بيشتر و از بصره جامع‌تر و از قيروان عالىتر بوده . چهل و چهار محله داشته و پنجاه خيابان اصلى و\r\n\r\n","description":"","footnote":"","page_name":" 351 ","page_number":367},
  {"content":"\r\n\r\nمسجدى ممتاز و كتابخانه‌اى كه از شهرت جهانى برخوردار و يكى از چهار شهر شاهى امپراتورى خراسان بوده است .\r\n\r\nويرانى پىدرپى نيشابور -\r\nاما دور و تسلسل نيك دوام يافت و مىتوان گفت كه از قرن دوازدهم به اين طرف هر خرابى نيشابور مقدمهء آبادى آن شده و همين كه ساختمانش به پايان مىرسيد باز محكوم به ويرانى مىگرديد . هيچ شهرى قدرت تجديد حيات بيشترى نشان نداده و هيچ شهرى هم اين همه زياد هدف انهدام پىدرپى قرار نگرفته است . در اين انتقام ، طبيعت هم با ايشان هم‌چشمى نمود چون از آنچه سرداران فاتح صرف‌نظر مىكردند زلزله بر باد فنا مىداد .\r\nدر قرن‌هاى يازدهم و سيزدهم سه زلزلهء بزرگ اتفاق افتاد و رسم و كار طولانى تاخت‌وتاز هم با هجوم تركمنها در سال 1153 ميلادى در پادشاهى سلطان سنجر آغاز شد و آن فاجعه بقدرى شديد بود كه وقتى كه سكنه به شهر بازگشتند از پيدا كردن خانهء خويش بازماندند و اگر تركمن‌ها در تاخت‌وتاز خود شلاق در دست داشتند لشكريان چنگيز مغول با تازيانهء بلا به جان مردم افتادند .\r\nايشان در سال 1220 ميلادى به فرماندهى تولوى خان پسر چنگيز با آتش و شمشير بر شهر هجوم بردند و به قول مورخ معتبرى تا 000 / 740 / 1 تن را از دم تيغ عبور ندادند پيمانهء جنايت ايشان لبريز نشد و شهر را چنان خراب كرده بودند كه اسبها از روى خرابه‌ها به آسانى عبور مىكردند .\r\nپنجاه سال بعد نيشابور باز آباد شد ، ولى به‌هيچ‌وجه خوش‌آيند نيست كه داستان غم‌انگيز ويرانى پىدرپى آن را تكرار كرد . مغولها ، تاتارها ، تركمنها و افغانها به نوبت اين شهر را هدف ساختند و آن را رفته‌رفته به حالى انداختند كه در قرن هيجدهم مخروبهء عظيمى بيش نبود . بعد از وفات نادر شاه در 1747 ، نيشابور در مقابل حملهء احمد خان ابدالى افغان مقاومت نمود ولى بعد از شش ماه\r\n\r\n","description":"","footnote":"","page_name":" 352 ","page_number":368},
  {"content":"\r\n\r\nمحاصره تسليم و به سرنوشتى گرفتار شد كه دست كمى از آفت مغول نداشت ، ولى اين فاتح به همان اندازه دلير بود كه حسن تدبير داشت و شهر را به رئيس قبيله ترك عباسقلى خان داد كه در برابر او مقاومت نموده و جلب احترام كرده بود و خواهرش را هم به زنى گرفت و اين دست‌نشانده تا زنده بود در زمان او سرپيچى ننمود و با جديت بسيار در آبادى شهر كوشيد .\r\nدر زمان جانشين او از سال 1796 نيشابور بىسروصدا به تصرف آقا محمد خان قاجار درآمد و از آن پس همواره تابع حكومت پادشاهى ايران بوده است . فريزر در سال 1821 جمعيت آنجا را كمتر از پنج هزار و كانولى در 1830 هشت هزار و ژنرال گلداسميد در 1872 به همين مقدار اظهار كرد .\r\nآخرين نظريه ده هزار است كه با اين دورهء صلح و آرامش طولانى رقم اغراق - آميزى نتواند بود .\r\n\r\nمقبرهء خيام -\r\nدر نزد بسيارى از خوانندگان انگليسى ، نيشابور شايد فقط از اين جهت كه آرامگاه عمر خيام ( خيمه‌دوز ) شاعر و ستاره‌شناس ايرانى است مورد علاقه باشد و نام او را نسل حاضر بوسيلهء تقرير بسيار استادانه فيتز جرالد و يا ترجمه و اقتباس‌هاى كم‌مايه‌تر ديگر مىشناسد .\r\nيادم هست كه در مقدمهء يكى از اين ترجمه‌هاى دستهء آخر درخواست التماس‌آميزى مىخواندم كه اى كاش نسخه‌اى از ترجمهء نويسنده را راهگذرى در نيشابور نثار گور شاعر سازد و اگر من نسخه‌اى از آن مىداشتم بدون‌شك اين درخواست نويسنده را اجابت مىنمودم و با اين كار از سنگينى بارى بىمقدار مىكاستم ، اما بايد عرض كنم وضع و حال قبر خيام حتما مايهء يأس فراوان ستايندگان انگليسى او مىگردد .\r\nاين قبر در باغ متروكى واقع شده كه روزگارى باغچه و نهر جارى داشته ، ولى حالا همه علف هرزه است . اثر و خطى راجع به اسم و شهرت شاعر ديده مىشود و جاى نگرانى است كه تعلق خاطر ايرانيان جديد نسبت به تربت عمر خيام همان\r\n\r\n","description":"","footnote":"","page_name":" 353 ","page_number":369},
  {"content":"\r\n\r\nاندازه است كه افراد قرن نوزدهم لندن به ماتيو پاريس يا ويليام مالمسبورى ابراز مىدارند .\r\n\r\nجاده‌ها -\r\nدر نيشابور تلگرافخانه‌ايست براى خط مشهد - تهران كه در دست مأموران ايرانى است و علاوه‌بر دو خطى كه با مشهد دارد محل ارتباط چندين جاده مهم ديگر است . از سمت جنوب جاده‌اى از ترشيز به اين شهر مىرسد و در شمال راه مال‌رو از طريق ناحيهء معادن كه معدن فيروزه در آنجاست به قوچان مىرود .\r\nدر سمت غربى آن جادهء قديم تجارتى تا درياى خزر واقع است كه بعضىها عقيده دارند راه ارتباطى بين چين و هند با قارهء اروپا بوده و آن از شهر عرب‌نشين اسفراين‌كه در جلگه‌اى به همين نام واقع است عبور مىكند و به طرف غرب تا كوهستان در محلى به نام دهانهء گرگان امتداد مىيابد كه رودخانهء گرگان از ميان آن جارى است و به درياى خزر وارد مىشود . مراحل سفر در اين راه در راهنماى مسافرتى اليس دورچاراكس و در كتاب اصطخرى ثبت شده است بعلاوه كاروانسرا - هائى كه شاه عباس ساخته بود و خرابهء آنها هنوز باقى است .\r\n\r\nمعادن فيروزه -\r\nدر سى و شش ميلى شمال غربى نيشابور در ابتداى جاده‌اى كه مذكور شد معادن معروف فيروزهء نيشابور در ناحيهء « معادن » واقع شده كه به مناسبت مجاورت آن به اين شهر معروف ، به فيروزهء نيشابور مشهور شده است .\r\nبا آنكه فيروزه در ساير نقاط ايران هم به دست آمده است « 1 » و حتى در كشورهاى ديگر هم پيدا مىشود باز فقط اين تنها معادن فيروزه در دنياست كه استخراج تجارتى مىشود .\r\n\r\n\r\n","description":"","footnote":"\r\n( 1 ) - معادن ديگر كه شنيده‌ام و يا خوانده‌ام كه در ايران هست عبارت است از : 1 - نزديك ترشيز كه دولت سالانه ( 1889 ) به مبلغ 500 تومان اجاره داده ، ولى استخراجى صورت نگرفته است . 2 - نزديك طبس . 3 - نزديك كرمان كه ماركوپولو ذكر كرده است . 4 - در تفت نزديك يزد . 5 - در قلعهء زرسى نزديك بصيران بين بيرجند و نه . معادن حوزهء كرمان متنوع است معدن پاريز در گود احمر و نزديك ماشيز و همچنين نزديك شهر بابك . اما سنگ‌هاى اين معادن بىرنگ و كم‌ارزش است .\r\n","page_name":" 354 ","page_number":370},
  {"content":"\r\n\r\nازاين‌رو 999 در هر هزار سنگ فيروزه كه براى فروش در بازار هست محصول آنجاست . اين معادن كه تعدادشان خيلى زيادتر است بعضىها ته كشيده بعضىها فروريخته و بعضىها نيز متروك مانده است و آن مساحتى را تقريبا چهل ميل مربع دربر دارد .\r\nدر همانجا يك معدن نمك و معدن متروك سرب و معدن سنگ سياه هست فيروزه در رشته‌اى از تپه‌ها استخراج مىشود و شامل سنگ چخماق ، سنگ سبز و گرديس ، سنگ آهك و سنگ سياه است . در ارتفاعى از سطح دريا كه هيچ‌وقت از 5800 پا تجاوز ننموده و يا از 4800 پا پائين‌تر نبوده است و به دو طريق هم استخراج مىشود يا كندن و از هم جدا ساختن از معدن خاص كه بيشتر مشتمل بر بدنه و دالانهائى است كه در صخره‌ها ايجاد كرده‌اند و يا بوسيلهء كاوش در ميان بقاياى معادن سابق و يا مواد رسوبى كه باد و باران از بالاى تپه در جلگه فرو - ريخته است و مرغوب‌ترين سنگ در اين ايام در همان محلى كه ذكر شد بدست مىآيد و اين كار استخراج و تراش و غيره در حدود 1500 نفر را مشغول مىكند و آنها در پائين و بالاى محلهء معادن و چند آبادى كوچك آن حدود اقامت دارند .\r\n\r\nتاريخچهء استخراج -\r\nمىگويند در دوران گذشته و زمان پادشاهان صفوى كه ايران به درجهء اعلى ترقى و شهرت يافته بود دولت خود از اين معادن بهره - بردارى مىكرد . طى آشفتگى و گرفتارى ايران در قرن هيجدهم اين معادن يا به كلى متروك مانده و يا آنكه در دست اهالى دهات اطراف افتاد كه به قدر امكان استفاده مىكردند .\r\nبعد از استقرار نظم و آرامش باز دولت نظارت بر اين معادن را به عهده گرفت كه طى قرن حاضر به هركسى كه بيشتر پرداخت كند امتياز استخراج مىدهند ، ولى دلايل بسيارى هست كه در اين مورد هم قاعدهء « هركه به فكر خويش است » جارى است .\r\nدر عمل استخراج هيچ نوع سيستم علمى و فنى به كار نمىرود و در\r\n\r\n","description":"","footnote":"","page_name":" 355 ","page_number":371},
  {"content":"\r\n\r\nنتيجه عمليات خودسرانهء انفرادى بدنه و سقف‌ها فرو ريخته و به اين ترتيب كار يكى از نافع‌ترين منابع فلج گرديده است . علم هم اسباب زيان و زحمت شده چون باروت براى انفجار به كار مىبرند و سنگ‌ها كه سابقا با ملايمت فرو مىريخت حالا بر اثر انفجار متلاشى و خورد و ريز مىشود .\r\n\r\nعايدات -\r\nكانولى حكايت مىكند كه در دورهء حكومت حسنعلى ميرزا در خراسان اجارهء معادن فيروزه سالانه هزار تومان و معدن نمك سيصد تومان بود .\r\nدر زمان فريزر ( 1821 ) دو هزار تومان خراسان يا 2700 ليره براى تمام معادن و يا 1300 تومان براى معدن اصلى بوده و ده سال بعد در موقع تشكيل هيئت مرزى سيستان جمع اجاره بهاى تمام معادن 8000 تومان بود ، ولى در سال 1874 سروان ناپير اين مبلغ را 6000 تومان ذكر كرد و تا سال 1882 اجارهء آن 8000 تومان باقى ماند . در اين موقع شاه متوجه شد كه معاملهء بهترى امكان دارد و معادن را به مدت پانزده سال به مخبر الدوله وزير علوم و تلگرافخانه و معادن اجاره داد به اين ترتيب كه اجاره‌بها در سال اول 9000 تومان و در سالهاى بعد 18000 باشد .\r\nآقاى وزير هم چند تن از دولتمندان را در كار خود شريك ساخت و ژنرال شيندلر ذى فنون و تمام عيار كه خدمت و كارش در هر رشته به قصد تجديد حيات امور ( ايكاش مىتوانستم بگويم كه حرفش مورد اجراست ) در ايران مورد استقبال مىباشد يك سال مدير عامل اين كار بود .\r\nاز قرار معلوم اين كمپانى طرز كار استخراج آن معادن را سودمند نيافته است ، زيرا هنگام مسافرت من ايشان در صدد بودند كه معامله را به ملك التجار مشهد واگذار كنند - اين همان بانى و مقاطعه كارى است كه ساختمان راه قوچان را برعهده داشته و ناگزير است سالانه به دولت ده هزار تومان اجاره پرداخت كند كه خود او نيز از ديگران اجاره دريافت مىدارد و اين هم بنابر يك رسم قديمى است كه مستأجر به نوبهء خود شكل موجر را پيدا مىكند .\r\nاين روزها جناب ملك التجار با يكى از مستأجران خود كشمكش دارد\r\n\r\n","description":"","footnote":"","page_name":" 356 ","page_number":372},
  {"content":"\r\n\r\nو علت اختلاف هم اين بوده است كه مستأجر مزبور در حوزهء كار خود سنگهاى بسيار مرغوبى كه مشمول معامله نبوده پيدا كرده است بنابراين آقاى موجر با اقدام ناگهانى متداول به مصادرهء معدن مبادرت ورزيد . در سال 1890 عايدات تقريبى سنگ‌ها كمتر از 80000 تومان ( 22850 ليره ) نبوده است .\r\n\r\nخريدارى سنگ‌ها -\r\nاين اشتباه بخصوصى است كه مسافر تصور مىكند كه در مشهد يا نيشابور و يا حتى در دهانهء معدن مىتواند سنگ‌هاى گرانبها با قيمت عادلانه خريدارى كند هفتاد سال پيش فريزر دنبال اين كار رفت ، ولى چون همه سعى تام داشتند كه به او گران بفروشند از آن اقدام دست كشيد .\r\nمسافران بعدى هم كار او را تكرار كردند اما تماما بىحاصل بودن اقدام را اعلام نمودند . تمام سنگ‌هاى مرغوب بوسيلهء نمايندگانى خريدارى و به اروپا صادر مىشود يا به توانگران تهرانى مىفروشند . من خودم در مشهد و تهران حتى يك قطعه سنگ ممتاز نديده‌ام با آنكه پيوسته در صدد تحقيق برآمدم .\r\nبا نقل گفتار تاورنيه در دو قرن پيش نتيجهء تجربهء خودم را نيز باز مىنمايم :\r\n« سابقا جواهرفروشان مشهد سنگ قيمتى كه از معدن ايران بوده براى فروش حاضر داشتند ، ولى در پانزده سال اخير چيزى يافت نمىشود . آخرين بارى كه من در آنجا بودم فقط با سه نفرشان كه با انصاف‌تر بودند برخورد كردم و اما راجع به معادن جديد بايد بگويم كه ارزش چندان ندارند ، زيراكه رنگ آنها ثابت نيست و پس از چندى قدرى سبز مىشود . » ( سفرنامهء او كتاب 4 )\r\n\r\nنيرنگ -\r\nخريدار فيروزه در زمينهء صنايع دستى بلند آوازهء مشرق زمين بايد در واقع قبلا نيك هشيار باشد . فنى هست كه بوسيلهء آن مىتوانند رنگ لاجوردى سير را كه مختص فيروزهء اصل است تا لحظهء فروش محفوظ دارند به اين ترتيب كه فيروزه‌ها را در ظروف گلى نمناك نگاه مىدارند تا روزى كه به خريدار مىدهند ازاين‌رو خريدار با اشتياق بسيار سنگ ابتياعى را خواهد برد و به زودى درخواهد يافت كه رنگ آن هرروز روشن‌تر و سرانجام به آبى كم‌رنگ مبدل مىشود .\r\n\r\n","description":"","footnote":"","page_name":" 357 ","page_number":373},
  {"content":"\r\n\r\nفيروزه‌هاى كم‌بها در ايران و مشرق زمين عموما براى تزئين افسار و يراق اسب و غلاف قداره و سپر به كار مىرود حتى از اين قبيل سنگ هم من چيز قابلى پيدا نكردم و پست‌ترين انواعش صرف بند و آلت دعا و طلسم مىشود كه براى زدودن عيبش عبارت عربى روى آن حك يا مطلا مىكنند . بازار دادوستد اين‌گونه فيروزه در مشهد بين زوار بسيار رواج دارد .\r\n\r\nزعفرانى -\r\nبعد از اين تنوع موضوع به پيشرفت امر مسافرتم بازمىگرديم .\r\nجلگهء نيشابور از دشت سبزوار كه ارتفاعش هزار پا كمتر است بوسيلهء يك رشته تپه‌هاى راست بىريخت جدا مىشود و جاده از روى اين تپه‌ها عبور مىكند .\r\nپانزده ميل بعد از نيشابور كاروانسراى بزرگ زمين آباد هست . به اين تپه‌ها با يك تنگهء كم‌ارتفاع وارد مىشويم و پس از چندى چاپارخانه و آبادى شوراب در ميان دره‌اى به نظر مىرسد و در منزل بعدى بود كه به ناگوارترين تجربه‌ام در سفر چاپارى ايران برخوردم .\r\nحيوان بيچاره‌اى كه من سوارش بودم بقدرى بوى زننده داشت كه سوارى من بر آن حيوان طاقت‌فرسا شد و خود حيوان هم سخت مىناليد ( امكان استعمال اصطلاح ديگرى نيست ) كه خود علامت درد و گرفتارى او بود و بعد از برداشتن زين معلوم شد كه حيوان زخم درشتى بر پشت دارد پس اسبم را با غلام چاپار تعويض نمودم كه به زودى دريافتم كه رزينانت « 1 » او نيز به همان درد گرفتار است . هم از لحاظ حيوان و هم مرد سواركار اين كارى دور از انسانيت بود كه چنين حيوانات عليل را ناگزير تا هيجده ميل سوار شوند بعد از چند ميل به ايستگاه زعفرانى آمديم .\r\nمىگفتند در آنجا روزى بزرگترين كاروانسراى ايران واقع بوده و ايرانىها كه پيوسته براى عنوان كردن بالاترين تعريفات استعداد خاص دارند آنجا را زعفرانى ( زرد يا زعفران رو ) نام داده‌اند و شرح روايت هم اين است كه تاجرى\r\n\r\n\r\n","description":"","footnote":"\r\n( 1 ) -  Rosinante  اسم ماديان لاغر و مفلوك دن‌كيشوت قهرمان داستان سروانتيس نويسندهء اسپانيائى است . م\r\n","page_name":" 358 ","page_number":374},
  {"content":"\r\n\r\nكه آن عمارت را مىساخته قدرى از زعفران كه ارفاقا از مرد مستمندى خريده بود داخل گل نمود و پس از ساختمان از آن موقع به صورت ذرات طلا در آجرها درخشندگى دارد . اين بنا را كه مىگويند روزگارى علاوه‌بر حمام و دكان‌ها و باغ 1700 اطاق داشت ( كه همه ناپديد شده است ) بعضىها به شاه عباس نسبت مىدهند ، اما خانيكف نظر مخالف ابراز و از روى كتيبه‌اى كوفى آن را به دورهء تسلط اعراب منسوب مىدارد و بناى آن را به زمان پادشاهى ملكشاه سلجوقى مربوط مىسازند .\r\nبر خرابه‌هاى آنجا بوسيلهء سپهدار اعظم كه مرد روشن‌ضميرى بود عمارت جديد بنا شده است . راه از زعفرانى از ميان دشت سبزوار كه زياد هم از آنجا دور نيست از حدود جبال شمالى تا شهر سبزوار امتداد دارد . سراسر شهر را كه خيابان مركزى آن بازار بسيار درازى است ( وقتى كه كانولى در سال 1830 از آنجا عبور كرده بود تازه تمام شده بود ) بايد پيش از ورود به چاپارخانه كه بر دروازهء غربى واقع است پيمود .\r\n\r\nسبزوار -\r\nمركز ناحيه‌ايست حاصلخيز كه بواسطهء قحطى سال 1871 صدمهء بسيار ديده و اين روزها در مرحلهء تجديد حيات است . قبل از قحطى جمعيتش سى هزار بوده بعدا تا كمتر از ده هزار تن رسيده و حالا بالغ بر هيجده هزار نفر است .\r\nاطراف شهر بنابر معمول ديوارهاى گلى و خشتى و در سمت شمال ارگى مخروب دارد تاريخ افسانه‌آميز بناى سبزوار بدون‌شك متعلق به دوران بسيار قديم است ، ولى پايه‌گذارى شهر فعلى را بنابر قول اصح به دورهء سلجوقى منسوب مىدارند و طرز بنائى آن دوره در بخشى از اين ابنيه نيك مشهود است و مانند شهرهاى مجاور خود نيز چندين بار ويران گرديده .\r\nخرابىهاى عهد محمد شاه خوارزمى را تيمور در سال 1380 تكميل نمود و رونق و آبادانى محدود بعدى را در قرن هجدهم افغانها به سبك افغانى خود از ميان بردند . شهر فعلى بيش از صد سال عمر ندارد و آنجا را علىيار خان مزينان در زمان فتحعلى شاه كه از حكام سركش خراسان بود تعمير و آباد كرد .\r\n\r\n","description":"","footnote":"","page_name":" 359 ","page_number":375},
  {"content":"\r\n\r\nاخيرا كار تجارت در آنجا رونق فراوان يافته ، زيراكه مركز عمدهء كشت پنبه شده است و همچنين بازار فروش و صادرات پشم مىباشد و يك تجارتخانهء ارمنى در آنجاست كه از طريق استراباد و گز « 1 » با روسيه تجارت دارد . پنبه و پشم صادر و قند و چيت وارد مىكند در بازار پارچهء پشمين زبرى مىبافند و كوزه‌هاى مسى بىقواره از محصول معادن كه در آن حدود هست كه مىگويند غنىترين منارهء خسرو گرد\r\nمعادن شمال ايران است و بعيد نيست كه شركت معادن ايران اقدام به استخراج آن بنمايد و معروف است كه آنجا يكى از مراكز عمدهء بابىها در شمال ايران است .\r\n\r\nمنارهء خسرو گرد -\r\nتقريبا تنها چيز قابل توجه در نظر مسافرى بيگانه اگر\r\n\r\n\r\n","description":"","footnote":"\r\n( 1 ) - به اين جاده اكنون راه جديد عشق‌آباد قوچان دروازهء خراسان است كه قبلا اشاره كردم و وسيلهء ارتباط آسانى است با سبزوار .\r\n","page_name":" 360 ","page_number":376},
  {"content":"\r\n\r\nجاى تناقض‌گوئى باشد در بيرون شهر واقع گرديده است و آن منارهء دورافتاده‌اى است كه ايرانيان ( در وضع و حال افسانه‌وارى ) خسرو گرد مىنامند كه چهار ميل از ديوارهاى شهر كنونى فاصله دارد ، ولى جاى ترديد نيست كه پيش از آنكه سلطان محمد خوارزمشاه آنجا را خراب كرده باشد در درون شهر واقع بوده است .\r\nمن گمان نمىكنم هيچ وقت احدى مجذوب بناى اين برج شده باشد كه آثار معمارى عرب از سرو وضعش هويداست . روزى صبح زود سواره به عزم ديدنش رفتم قله‌هاى جبال شمال و جنوبى شهر پوشيده از اولين برف زمستانى و در مقابل تابش آفتاب بسيار زيبا بود و اشعهء خورشيد صبحگاهى سرپوش‌هاى ليز و دانه‌هاى سرخ‌فام و ارغوانى كوه را نيز خيلى باشكوه نموده بود . اودونوان بدون تناسب ولى انصافا مناره را با دودكش كارخانه اشتباه كرده بود ولى اين تصور به محض اين‌كه قدرى جلوتر رفتيم رفع شد چون آشكار است كه آن منار تك و بلندى است با 100 پا ارتفاع و بوسيلهء آجر طورى آن را ساخته‌اند كه طرح و نگارى بر سطح خارجى دارد كه به صورت پيچيده تا رأس منار امتداد مىيابد .\r\nدو رشته كتيبه‌هاى كوفى هم آجرها را مزين ساخته است . سر ستون شكسته است و بنابراين بدنه شكل ناتمامى دارد و مناره از پايهء چهارگوش بوسيلهء ساروج و سنگ‌ريزه برپا گرديده و تا عمق شش پا تمام آن ديده مىشود و بر سكوئى با ارتفاع هشت پا برپاست و در گوشه‌هاى آن چند در هست كه با ستون‌هائى كوتاه و ديوارهء گلى محصور گرديده است . فريزر در سال 1832 و اودونوان در 1880 از پله‌ها بالا رفتند كه حالا خراب است .\r\n\r\nتاريخچهء آن -\r\nهر مسافرى كه به خواندن خط كوفى آشنا باشد دربارهء تاريخچهء اين بناى جالب‌توجه دچار ترديد نمىشود چون تاريخ كتيبه 505 هجرى معادل 1110 ميلادى است كه سلطان سنجر در زمان پادشاهى سلطان محمد بن ملكشاه سلجوقى حاكم خراسان بود . منار در موقع هجوم افغانها در سال\r\n\r\n","description":"","footnote":"","page_name":" 361 ","page_number":377},
  {"content":"\r\n\r\n1722 صدمهء بسيار ديد ، ولى نادر شاه آن را تعمير كرد و يگانه يادگارى از وجود شهرى مشهور است كه از بين رفته است .\r\n\r\nمهر و مزينان -\r\nاطراف سبزوار از هر طرف زراعت بود بخصوص پنبه ، ولى در كمتر از يك ساعت كشتزارها تمام و دشت از جلو و در اطراف خالى و خلوت شد و در وسط آن از مسافتى دور هنگامى كه به محوطهء كنار افتاده‌اى نزديك مىشديم يخچال مزينان\r\nكوهى با دو هيكل مخروطى راست در ميان دشت گسترده و استوار بود . از آنجا هم كه در سمت چپ ما واقع بود گذشته به سوى دامنهء كوه پربرف كه در سمت شمال واقع است رهسپار شديم و بعد از پنج ساعت سوارى به ده مهر ، نخستين نقطهء مسكون در عرض سى ميل راه وارد شديم .\r\n\r\n","description":"","footnote":"","page_name":" 362 ","page_number":378},
  {"content":"\r\n\r\nايستگاه پست در وسط ده بود كه نهرى از ميان آن مىگذشت . بين مهر و مزينان براى اولين‌بار نظرم به كوير يا بيابان نمكزار ( - نمكسار ) افتاد كه گاهى خاك سفت و سخت و زمانى به صورت باتلاقى خطرناك است و آن قسمت عظيمى از مركز ايران را فراگرفته است . شرح اخص آنجا را بعدا بيان خواهم كرد .\r\nانبوه‌هاى شن سفيد كه در زير قشر نازك شوره‌زارى مىدرخشيد از فاصلهء دور شايد با حوضچه‌هاى كم‌عمق اشتباه مىشود . مزينان سابقا سرزمين پهناورى بود و مركز شهرها و آبادىهاى مستحكم بسيار ، ولى در سال 1831 بدست عباس ميرزا كه براى سركوب كردن شورش آن حدود رفته بود خراب شد و حال از پريشان - ترين نقاط است و خانه‌ها و ديوارهاى خراب از هر سو جلب توجه مىكند و از يادگارهاى دوران قديم كاروانسراى بزرگى است در كنار شهر كه شاه عباس بنا كرده بود و بناى ديگر كه گويا خيلى هم ممتاز بود بانى آن مأمون فرزند هارون الرشيد و قاتل امام رضا ( ع ) اينك به صورت نيمه ويران افتاده است .\r\nدر تمام آن حدود و حوالى آثارى از شهرها و دهات سابق ديده مىشود .\r\nوقتى كه در ساعت پنج و نيم صبح كه هوا سرد و يخ‌بندان بود از مزينان خارج مىشدم كاروانهاى زوار از دو كاروانسراى بزرگ آنجا به حركت درآمده بودند و بعضى از سيدها و يا حاجىهاى خوش‌حنجره افراد را به ذكر نام خدا و صلوات فرا - مىخواندند و همگى در آن هواى سرد جواب مىدادند و از سمت ديگر ده نيز صداى مشابهى برميخاست و با خروارها قيل و قال و نزاع و اختلاف روز ديگر در عمر زوار سيار آغاز مىگرديد .\r\n\r\nقافلهء زوار -\r\nعنوان گروه زائرين يا زوار كه طى سفر روزانه در جاده‌ها برخورد مىكردم و در واقع راه مشهد در انحصار ايشان بود ترغيبم نمود كه براى تنوع داستان يك‌نواخت سفر شرحى نيز از وضع و حال و محيط انسانى كه عده‌اى را اين‌گونه مقيد و مجذوب ساخته است بيان كنم . ظاهرا سيل حركت مسافران در جهت مخالف مسافرت خودم بود ، گاهى از چندين ميل مسافت دستهء قافله جلب\r\n\r\n","description":"","footnote":"","page_name":" 363 ","page_number":379},
  {"content":"\r\n\r\nتوجه مىكرد كه با سرعت ملايم پياده‌روى در بيابان بىانتها حركت مىكردند وقتى كه نزديك‌تر مىآمدند آهنگ‌هاى محزون و صداهاى غم‌انگيز يك يا چند نفر خوش‌نواى گروه بوسيلهء تلاوت آيات قرآن و ذكر دعا به گوش مىرسيد و گاهى نيز بعضى ديگر كه خوش و خرم‌تر بودند ابياتى از اشعار فارسى مى - خواندند .\r\nوقتى كه قافله كاملا نزديك مىشد شامل همه قسم افراد و حيوانات كاروانسرا و كجاوه\r\nبود توانگران بر اسب سوار بودند و گاهى ضمن سوارى قليان مىكشيدند بعضىها سوار شتر بودند . قاطر از حيوانات ديگر بيشتر و حامل كجاوه‌اى بود كه يك نوع\r\n\r\n","description":"","footnote":"","page_name":" 364 ","page_number":380},
  {"content":"\r\n\r\nغرفهء چوبى با سقف منحنى جهت قرار دادن سايبان داشت و در درون آن زنها يا مردان زير خروارها بار و رختخواب تحت فشار بودند . اما حيوان باربر خوش‌كار الاغ بود . اين حيوان حقير و نحيف بار سنگينى را حمل مىكرد . بعلاوه كوزه و ديگ و تفنگ و شيشه‌هاى آب از هر طرف حيوان آويزان است و تمام لوازم زندگى هم بر پشت او بار و بالاتر از همه مرغ و خروس صاحب الاغ را جا مىدهند .\r\nطبقهء فقير گاهى سوار الاغ مىشوند ، ولى غالبا پياده راه مىپيمودند .\r\nدر اوايل صبح ، گاهى الاغ‌سواران غرق در خواب بودند و به سمت جلو روى گردن حيوان مىافتادند و گاهى نيز در حال خواب و سر به زير بودند و فقط وجبى با زمين فاصله داشتند .\r\nدر هر قافله يك نفر كاروان‌باشى هست و نيزه‌اى با پارچهء قرمز بر نوك آن در دست دارد به ندرت مىتوان چهرهء مسافران را تميز داد چون با پالتوى بزرگى سر و صورت خود را كاملا مىپوشانند و آستين‌هاى خالى از دو سمت دوش چون دو گوش بزرگ به نظر مىرسد . اما بازشناختن زنها دوچندان مشكل است چون به صورت بقچه‌هائى از متقال آبى به الاغ سوار مىكنند كه به نظر من جوانمردى نيست كه آنها را جزو جنس لطيف بشمار آورد .\r\nيادم هست كه يكى دو بار از سر بدجنسى اسبم را به يورغه انداختم و چنين وانمود مىكردم كه مىخواستم از مسافرانى كه بدين‌صورت طى طريق مىنمودند سبقت بگيرم تا شايد الاغ‌ها با شنيدن قدم اسب در عقب از جا در بروند و آن بقچه‌هاى كبود از پشت الاغ به حركت درآيند ، باشد كه حجاب پس رود و يا چادر از سر برافتد .\r\n\r\nديگران -\r\nهمهء مسافرانى هم كه ما در جاده برخورد كرده بوديم از دستهء زوار و اهل نياز نبودند و درست خلاف اين موضوع است گاهى با تجار و افراد متين و باوقار و بعضى اوقات ملاهائى كه بر الاغ نحيف و يا قاطر سوار بودند و گاهى نيز مأموران رسمى و سرباز و اتفاقا تمام افراد خانواده‌اى باهم كه عزم\r\n\r\n","description":"","footnote":"","page_name":" 365 ","page_number":381},
  {"content":"\r\n\r\nمهاجرت داشتند و از هر طبقه و سن و سال در راه عبور و مرور مىكردند سواره يا پياده غنى و فقير ، سادات و يا افرادى دغل ، خلاصه مجموعه‌اى از همه قسم اشخاص با قدر و وقار و افراد بسيار ناجور و جالب‌نظر مشرق زمين .\r\n\r\nكاروانسراى -\r\nهنگام شب اين همه افراد و عناصر مختلف متضاد ( چون زوار از هر ناحيه و ديارى مىآيند ) به كاروانسرائى كه در فواصل ده تا پانزده ميل در سراسر جاده هست پياده مىشوند و شب مىمانند . من بارها نام اين كاروانسراها را ذكر كردم و جا دارد اجمالا يكى از آنها را معرفى كنم . كاروانسرا در شرق همان مسافرخانهء « 1 » غربى است . اما اين تجانس فقط لفظى است .\r\nدر كاروانسرا عنوان خطى مباهات‌آميز يا سرسراى نشاطانگيز و يا بار درخشان يا مهمانخانه‌دار خوش‌تعارف و يا صاحبى سرخ‌رو در كار نيست .\r\nدر كاروانسرا شايد فقط يك نفر سرايدار هست لا غير . مسافر بايد همهء كارش را خودش انجام بدهد . اسبها را در طويله جا بدهد اسباب سفر خود را جمع و محافظت كند . چراغش را روشن و خوراكش را گرم كند و معمولا هم ساختمانى بزرگ است مربع يا مستطيل از آجر يا سنگ با اطاق‌هائى در اطراف و موازى با محوطه‌اى باز در وسط .\r\nدو ضلع خارجى و ديوار عقب آن ساده است و از دور بنا شبيه قلعهء عظيمى است و اين درست همان قصد و خيالى است كه تعمدا دارند چون برجهائى در چهارگوش و سنگرى در بالاى هريك از آنها است . ديوار خارجى يا نماى كاروانسرا چند طاقچه با سكو در حدود دو پا از كف زمين دارد كه در هواى گرم براى خواب استفاده مىشود .\r\nدر بزرگى مدخل محوطهء داخلى است و در بالاى آن گاهى برج و يا بالاخانه هست و حياط كه در حدود پنجاه يا رد مساحت دارد و اطراف داراى سكوهائى است با سقف باز نظير آنهائى كه در ديوار خارجى بوده است . در\r\n\r\n\r\n","description":"","footnote":"\r\n( 1 ) -  inn \r\n","page_name":" 366 ","page_number":382},
  {"content":"\r\n\r\nكاروانسراهاى ممتاز در ته اين سكو درى به حجرهء داخلى است كه براى خواب در شبهاى زمستان است . در عقب اين حجره‌ها تا حد ديوار خارجى اصطبل طويل و گرم و تاريك براى چهارپايان است و درهائى كه در هر گوشهء محوطه است به طويله راه دارد .\r\nاين شرح كاروانسراى معمولى ايرانى است . بعضى از آنها كه اصلاح و بهتر شده و نوساز است مثل كاروانسراى برازجان در حدود خليج فارس تا آنجا كه من ديده‌ام بهترين كاروانسرا در ايران است و چند اطاق فوقانى براى سكونت افرادى كه حال و مقام وافى دارند ساخته شده است ، اما معمولا جريان كار كاروانسرا در ايران بر قاعدهء دموكراسى مبتنى است .\r\n\r\nكاروان شتر در شب -\r\nشايد شگفت‌ترين و پايدارترين خاطرهء غيرعادى كه هر مسافر از اين قبيل سفرها در مشرق زمين همراه خواهد آورد ياد كاروان شتر است كه در ظلمات شب از دور صداى زنگ سنگين با آهنگ محزون و پىدرپى و يك‌نواخت به گوش مىرسد و رفته‌رفته نزديك‌تر و قوىتر مىشود و گاهى با صداى زنگ‌هاى كوچك‌تر كه علامت آخرين دستهء كاروان است هم‌آهنگ مىگردد كه زنگ بزرگ نشانهء مشخص و علامت مختص شتر پيش‌آهنگ است ، ولى هرچه صدا نزديك‌تر و رساتر مىشود باز همان صداى درهم و برهمى است كه ناگهانى و بىخبر هيكل قافله‌سالار از درون تاريكى مانند شبح كشتى ظاهر مىشود و كاروان با صداى خفيف برخورد اسفنج‌ساى پاى شتران به شن نرم بيابان آهسته و آرام در دل ظلمت شب فرو مىرود .\r\n\r\nجنبهء شاعرانهء اضداد -\r\nچه شگفت‌انگيز و چشم‌گير است تضادهاى كيفيت مسافرت در مشرق زمين با همهء حركات و آثار زندگى كه در كشور ماست . در اينجا صحبت از چرخهاى سنگين و رفت‌وآمد واگون چوب و الوار بين ايستگاه و كشتزار است . اين ارابه‌هاى سريع و دستگاههاى تندرو بر سنگ فرش شرق امكان سرعت ندارند . دريغا كه اصلا جاده‌اى در ميان نيست تا ارابه يا واگونى در كار باشد .\r\nبام‌هاى كاه‌پوش تميز و خانه‌هاى نيك آراسته ييلاقى و كوچه‌هاى پاكيزه و پرچين -\r\n\r\n","description":"","footnote":"","page_name":" 367 ","page_number":383},
  {"content":"\r\n\r\nهاى پرگل و مزارع جمع و جور و جويبارى كه آب از ميان لبه‌هاى مرتب آن جارى باشد و همچنين سروصداى ناگهانى ترن دودآلود گويا همه خود در دنيا نيست و به هرحال جاى آن در ذهن مردم ايران پاك خالى است . آنها در زندگانى شيوهء سادگى دارند . در سرزمين ما همه سروصدا و تلاش و شتاب است و در آنجا سكوت و سكون استقرار يافته و يادگار روزگار قديم و ديرپاست .\r\n\r\nتاخت‌وتاز تركمن‌ها -\r\nبين مزينان و شاهرود كه مسافتى در حدود صد ميل و شامل چهار منزل است سابقا از لحاظ ترس و آدم‌كشى مشهور بود . در اين حدود كه انتهاى غربى كوهستانهاى خراسان است رشته‌كوههاى بلند رفته‌رفته كوتاه‌تر مىشود و رودخانهء اترك كه در مسيرى مارپيچ به سمت دامنه جريان دارد از اين ارتفاعات سرچشمه مىگيرد .\r\nسراسر اين رشته جبال روزگارى مركز و كمينگاه دسته‌هاى تركمن بود كه از راه دشت و دره به مسافرانى كه به مشهد رفت‌وآمد مىكردند برق‌آسا تاخته و با غارت كردن اثاث و همراه بردن حيوانات و گاهى نيز اسير و زنجير كردن افرادى كه به قاچ زين خود مىبستند با همان سرعتى كه صاعقه‌وار نازل شده بودند پا به فرار مىنهادند .\r\nبين مشهد و مزينان من بارها علامت راهزنى و غارت ايشان را ديدم و آن برج‌هاى متفرقى است كه بين عشق‌آباد و مشهد و از سرخس تا فراه و از شاهرود تا حتى قم ديده مىشود كه حاكى از عمل تاخت‌وتاز اين دسته‌هاى غارتگر سرحدى است . گاهى تقريبا در همه‌جا از اين قبيل پناهگاه‌ها هست و همين كه برآمدن گردوغبارى از دور هجوم اين غارتگران را خبر دهد دهاتى از سوراخى كه در زير برج هست به داخل خزيده و سنگى هم در جلو سوراخ نهاده و آنقدر نيمه نفس در آنجا درنگ مىكند تا طوفان بلا رفع شود . در آن حفره‌ها روستائى بيچاره از خطر مصون خواهد بود . مگر آنكه در كشتزار به دست آن راهزنان گرفتار شود كه در اين صورت مرگ و يا غارت و اسارت در پى خواهد داشت\r\n\r\n","description":"","footnote":"","page_name":" 368 ","page_number":384},
  {"content":"\r\n\r\nو در بازار خيوه و مرو او را خواهند فروخت .\r\n\r\nاسكورت نظامى -\r\nبلائى كه روستائى بىپناه هرروز از آن هراسان بود به زوار بيچاره هم در همين جاده‌اى كه من وضع آن را شرح خواهم داد انتظار برخورد داشت . اقدامات احتياطى كاملى براى جلوگيرى از اين خطر معمول شده بود . يك اسكورت نظامى از شاهرود و مزينان شامل عده‌اى پياده‌نظام تفنگدار و دستهء توپچى ، ماهى دوبار حركت و در مياندشت ملاقات و نفرات سابق را تعويض مىكردند .\r\nمخارج تفنگداران مزينان كه 150 نفر بودند و دوازده توپچى و اسبها به جاى ماليات معمولى بر افراد آن حدود تحميل مىگرديد . تا سال 1872 كه كميسيون مرزى سيستان از اين راه عازم تهران بودند ناچار شدند با اسكورتى شامل هشتاد تفنگدار و چهار توپ كه شش اسب مىكشيدند و 150 تا 200 نفر سوار بين مزينان و شاهرود به مقصد بروند .\r\n\r\nبيم و باك زوار و اضطراب و هيجان ايشان -\r\nكانولى و فريزر و ايستويك و اودونوان و ساير نويسندگان با كاروان زوار مسافرت كرده و داستانهاى بىهمتا از خطرهائى كه در ذهن زوار بوده و مايهء وحشت‌زدگى آنها و همراهان عابد ايشان مىگرديده نوشته‌اند . ايرانى به‌هرحال محتاط است ، اما كار زوار ايرانى از هموطنانش هم لنگ‌تر است . يك نفر از زوار ايرانى در مجاورت منطقهء تاخت و تاز تركمن‌ها رفتار غيرعادى دارد .\r\nدر ابتداى حركت چند بار تأخير پيش مىآيد و شايعات هيجان‌انگيز رواج مىيابد و از كمترين خبر مبهم چندين دفعه ساعت و چگونگى حركت كاروان تغيير مىكند . سرانجام قافله جرأت عزيمت مىنمايد و غالبا هم زوار در شب رهسپار مىشوند كه تاريكى نيز بر علت دهشت مىافزايد .\r\nابتدا تفنگداران پياده يا الاغ‌سوار پيش مىروند كه غالبا هم خود را هرچه بيشتر به دستگاه توپخانه نزديك مىسازند و آن را پناهگاه مىشمارند ،\r\n\r\n","description":"","footnote":"","page_name":" 369 ","page_number":385},
  {"content":"\r\n\r\nولى هيچ وقت شنيده و يا ديده نشده است كه توپ شليك شده باشد . از دنبال باز هم سرباز روانه مىشود و اين نفرات آخرى را خاك و غبار و آشفتگى و وحشت فرامىگيرد و با چنين وضع و حالى دستهء زوار به راه مىافتند .\r\nصداهائى كه ايشان در اثر جيغ و فرياد و آواز و لعنت و دشنام و دعا و نزاع به راه مىاندازند تا چندين ميل شنيده مىشود و دليل حضور و حركت آنهاست و اگر بىخطر عبور كرده باشند بدون‌شك ناشى از بىارزش بودن بار و بساط ايشان بوده ( زيراكه زوار ايرانى چيزهاى قيمتى را با خود همراه نمىبرند ) نه خطر دست‌يابى يا ترس و يا رعبى كه دستهء نگهبان ايجاد كرده باشد .\r\nدر ذهن بيمناك ايشان هر بيشه كمينگاه دشمن محسوب مىشود و هر گردوخاكى را كه باد برانگيزد علامت خطر مىشمارند و هر تپهء كوتاه پناهگاه دشمن است و چون به مقصد برسند جيغ و داد آنها در ستايش خداوند و حضرت على و امام حسين ( ع ) و تمام مقدساتى كه آنها را مشمول عنايت قرار داده‌اند كه در نتيجه سالم به مقصد رسيده‌اند بلند است و مىپندارند كه پروردگار بندگانش را حفظ فرموده است .\r\n\r\nحكايت گرفتار شدن زوار -\r\nانصافا بايد افزود كه چون حالت وحشت و هيجان گروهى انبوه نفرت‌انگيز بوده ترس و خوف افراد را بىجهت برمىانگيخته‌اند .\r\nداستانهاى متعددى از دستگير شدن يك يا چند تن از زوار هنوز انتشار دارد و بسيارى از افراد دهات اين منطقه به نحوى از انحاء گرفتار تاخت‌وتاز تركمن شده و بعد از گرفتارى در حين كشت و كار و يا در كنار چشمه‌اى و اسارتى چند - ساله با اثر و علامت دائمى در بدن و يا ضربات تازيانه با پرداخت مبلغى و يا بوسيلهء فرار امكان نجات يافته‌اند .\r\nسرهنگ اسميت اشتباها مىنويسد كه آقاى دوبلوك ويل عكاس ماهر فرانسوى كه در لشكركشى مصيبت بار ايران در سال 1860 به خيوه شركت داشته و از جانب شاه مأمور بوده كه از ميدان جنگ عكسى يا نقاشى تهيه كند گرفتار\r\n\r\n","description":"","footnote":"","page_name":" 370 ","page_number":386},
  {"content":"\r\n\r\nو اسير شد و بعد از پانزده ماه اسارت و پرداخت يازده هزار تومان كه از طرف ولينعمت او پرداخت شد « 1 » آزاد گرديد .\r\nاو در حملهء تركمن‌ها به لشكر ايران كه در مرو بود اسير افتاد و در همان مورد بود كه يك سردار ايرانى فرمانده شش هزار تن كه در قفاى ستون اعزامى خود سرگرم يكى دو پوك قليان آخرين بود در زير نظر نفرات خود ربوده و اسير شد و پس از چند هفته در بازار خيوه به فروش رسيد .\r\n\r\nخدمتى كه روسها كرده‌اند -\r\nدولت روس راجع به اين ايالت خراسان هرگونه خيالات كه داشته باشد باز نه فقط ايران بلكه مسافر بين مشهد و تهران بايد امتنان و سپاس پايدار نسبت به آن دولت ابراز نمايد ، زيراكه روسيه به اين ماجراى فتنه و آفت پايان داده است . البته آن كار بدون ملاحظهء اغراض خصوصى نبوده يا براى خاطر منافع ايران و كمتر از آن لحاظ نوع‌پرورى روسيه چنين كارى نكرده است ، بلكه منظور وقتى حاصل شد كه آن دولت با موفقيت مبارزه بر ضد تركمنهاى اتك حوزهء ماوراء بحر خزر را انجام داد ، ولى بهتر اين است كه ما در پى علت امر نرويم ، بلكه به نتيجهء كار بنگريم و به اين مناسبت دولت روس و خودمان را مورد درود و تهنيت قرار دهيم ، زيراكه از دورهء عمليات جنگى اسكوبلف در سال 1881 و از دنبال آن الحاق سرزمين تركمنهاى اخال تك به روسيه جادهء مشهد و تهران مطلقا امن و امان شده است .\r\nديگر افراد نگهبانى وجود ندارند و لازم هم نيست و زوار موجبى براى دراز كردن دست دعا به درگاه خداوند ندارند و مسافر در واقع بيشتر از صداى بال و پر كبك‌ها كه در اين نواحى به حد وفور هست و باهم درست از زير قدم اسب او پرواز مىكنند دستخوش نگرانى مىشود .\r\n\r\n\r\n","description":"","footnote":"\r\n( 1 ) - مىگويند تركمن‌ها ابتدا براى عكاس بدشانس سه ليره و نيم تنخواه تعيين كرده بودند ، ولى چون دريافتند كه اروپائى بود و ارزش داشت قيمت مورد تقاضا زود بالا رفت ضمنا خان خيوه فهميد كه وى آلاتى در اختيار دارد خيال كرد مهندس است و قادر است كه قلاع پاىتخت او را استحكام بخشد .\r\nمسيو دوبلوك ويل داستان سرگذشت خود را در سفرنامهء دور دنيا در آوريل 1866 انتشار داد .\r\n","page_name":" 371 ","page_number":387},
  {"content":"\r\n\r\n\r\nپل ابريشم -\r\nبعد از مزينان راه ما به سوى تپه‌ها در سمت شمال افتاد در صبح ابرى روشن دسته‌اى گوزن وحشى را در فاصلهء 300 مترى جاده ديدم ، ولى گلولهء هفت‌تير من فقط به فرار و ناپديد شدن آنها منجر شد . پس از چهارده ميل به كاروانسرا و قلعهء خالى صدرآباد آمديم چون از اين نام استنباط مىشد كه آنجا را صدر اعظم ساخته باشد كه قبلا اسمش را ذكر كردم ، اما قلعه و سربازخانهء فعلى به كلى عاطل افتاده بود ، زيرا پادگان آن فقط بقدرى قوى بودند كه از خود دفاع كنند نه اينكه در صدد دفاع از ديگران برآيند .\r\nپل ابريشم\r\nيك ميل و نيم بعد از صدرآباد به پل ابريشم آمديم كه اصلا نادر شاه ساخته و اخيرا تعميراتى كرده‌اند . در بالاى رودخانهء ابريشم نهرى ( كه بواسطهء منبع نمكى كه در جوار سرچشمه است آب شور دارد ) كه از سمت شمال به پائين\r\n\r\n","description":"","footnote":"","page_name":" 372 ","page_number":388},
  {"content":"\r\n\r\nجارى است بنام كل‌مورا بطور كلى حد امروزى شرقى خراسان شناخته مىشود و انتهاى حد شمال غربى امپراتورى افغان ، احمد شاه دورانى در قرن گذشته بود .\r\nهنگامى كه من از آن حدود عبور مىكردم رودخانه كه بيست يا رد عرض داشت به كلى خشك بود و چون طلوع آفتاب بود توانستم عكس بردارم كه ضمنا نمونهء پل معمولى ايران است . سپس من با شتاب راه خود را پيش گرفتم .\r\n\r\nعباس‌آباد -\r\nبعد از چند ميل ديگر به نقطه‌اى رسيديم كه چشمهء گز نام دارد و جويبارى آب چند حوض را در آنجا تأمين و مقدارى زمين را هم مزروع مىكند . اين نقطه در روزگار سابق نقطهء ترسناك و منفورى بود ، زيراكه بعد از راه‌پيمائى طولانى كوهستانى راهزنان تركمن اسب خود را در آنجا سيراب مىكردند و در همين‌جا مسافران بيچاره غافلگير و گرفتار مىشدند و باز در همان حدود بود كه فريه در سال 1845 با آنها گلاويز شد .\r\nدر پايان اين مرحله از سفر دهكدهء قلعه‌مانند و خوش‌منظرهء عباس‌آباد واقع است كه بر بلندى در چند رديف قرار گرفته و در جلو خان مرتفع آن سوراخ چندين پنجره و باروهاى مخروب ديده مىشود . سكنهء آنجا اصلا گرجىاند كه تغيير دين داده‌اند شامل يكصد خانواده كه سه قرن پيش بوسيلهء شاه عباس به آنجا كوچ داده شده‌اند و جزء نقشهء او براى اسكان كلنىهاى جديد در امتداد نوار مرزى شمالى بود . اين شاه به آنها سالانه يكصد تومان سكه و يك صد خروار غله مقررى مىداد كه زود قطع شد حالا كه نسل سوم ايشان در آنجا هستند از صحبت زبان گرجى ممنوع شده و به ديانت اسلام گرويده‌اند . ولى بعضى سفرنامه - نويسان آثارى از زبان مادرى ايشان در مكالمهء روزانه يافته‌اند مىگويند در دورهء ترور تركمن‌ها يك نفر مرد در عباس‌آباد نبود كه لااقل يك‌بار بدست آنها اسير نشده باشد .\r\n\r\nمياندشت -\r\nبوسيلهء معبرى از فراز تپه‌هاى كوتاه و خشك تا دامنهء جلگهء « دشت الحق » ما به ده بدنمائى به همين نام رسيديم كه دستهء سربازان پنجاه نفرى\r\n\r\n","description":"","footnote":"","page_name":" 373 ","page_number":389},
  {"content":"\r\n\r\nبراى نگهبانى جاده در آنجا مستقر بودند . از ميان معابر پيچان متشابهى ما از مبدأ عباس‌آباد تا هزار پا بالا آمديم و سرانجام به كاروانسراى بسيار ممتاز مياندشت وارد شديم « 1 » كه ديوارهاى بلند جنگى و برج‌هاى نيك آماده‌اش مثل قلعهء بزرگى مىنمود و از چندين ميل فاصله ديده مىشد .\r\nاين نقطه مركز مراحل ترس و ترور بود كه چون نيمى از آفات و خطر مىگذشت زوار گرد هم جمع مىشدند و با يكديگر تبريك مبادله و راجع به مزيد هشيارى صحبت مىكردند . كاروانسراى شاه عباس نيز در آن نقطه هست كه نامش را در بالاى دروازه نوشته‌اند ، ولى كاروانسراى قلعه نماى بزرگ ديگر بناى تازه آجرى و سنگى است كه ديوارهائى با ارتفاع بيست پا و حياطى هم دارد كه چاپارخانه در آنجاست و آن دو را به هم مربوط مىسازد و آب از سه انبار بزرگ كه با پله‌هائى سخت عمودى به آن مىرسند فراهم مىشود .\r\n\r\nدهانهء زيدر -\r\nبعد از مياندشت محلى است كه سابقا خطرناك‌ترين مرحلهء اين راه بود . جادهء پيچان از داخل و خارج گردنه‌هائى كه بين تپه‌هاى مدور واقع شده است عبور مىكند كه در هر پيچ حفرهء پنهانى ديگرى است و در هر ارتفاع آن احتمال كمينگاه است . تپه‌ها خشك و خالى و پرسنگ و خار است كه دسته‌هاى كبك دوتا دوتا يا دسته‌هاى پنج يا شش تا فراوان و بقدرى هم اهلى مىنمودند كه تا كنارهء جاده در ده دوازده ياردى ما مىخراميدند « 2 » آنجا نقطهء سرشناس خاص دهانهء زيدر نام دارد كه از كاريز آن تركمنها براى تاخت‌وتاز فروميريختند و در دهانهء آن قلعهء زيدر كه فعلا خراب است واقع بوده و پنجاه نفر سرباز نگهبان داشته بعد از خروج از منطقهء تپه‌ها دو قله كه در بالاى ميامى پهلوى هم واقع است در جلو ما ديده مىشود « 3 » پس از دور زدن دامنهء شمالى آن به دهى به همين\r\n\r\n\r\n","description":"","footnote":"\r\n( 1 ) - كانولى آن را ميرغون دشت و فن ميروپ به صحت مقرون‌تر تقريبا يك سال قبل از آنها ميمون دشت نوشته است .\r\n( 2 ) - اين‌ها كبكهاى پاسرخ معمولى بودند . در ايران كبك درى نيز هست كه كبك شاهى يا كبك دره و دراج و كبك سياه هندى و تيهو يا كبك شن كه فريزر نوشته بود مثل جن مىدوند و جيروفتى و كبك چيل يا خاكى و باخرى قرا يا باقرقيره .\r\n( 3 ) - فريزر در سال 1834 از اين كوه بالا رفته و بر بالاترين قلهء آن دو برج قديمى مخروب ديده بود .\r\n","page_name":" 374 ","page_number":390},
  {"content":"\r\n\r\nنام رسيديم كه شاه عباس دوم كاروانسراى ممتازى در آنجا ساخته و داراى چنارهاى عالى بوده است .\r\nدر بالاخانهء چاپارخانهء ميامى اقامت نمودم . در همين‌جا اودونوان را عده‌اى از حجاج خشمناك عرب محاصره كرده بودند و او با سختى از خطر مرگ نجات يافت و در همانجا دكتر جان كورميك كه چندين سال پزشك مخصوص عباس ميرزا بود به مرض حصبه در سال 1833 وفات يافت .\r\n\r\nارميان -\r\nمرحلهء بعدى از ميامى تا شاهرود كه چهل و يك ميل است در ايران از درازترين منزل‌ها بوده و تلفات بسيار داشته است و به منظور تسهيل كار پست اينك در ميان اين راه چاپارخانهء ارميان ساخته شده است . قسمت اول اين جاده كوهستانى سنگلاخ است . از دو آبادى كوچك عبور كرديم كه هريك جويبارى داشت كه مسيرش از كوه تا ده با درختان تبريزى مشخص شده بود .\r\nارميان به طرز دلپذيرى در دامنهء يكى از تپه‌ها واقع گرديده و آب فراوانى از كنار آن و از پهلوى در چاپارخانه جارى است و مآلا چند قطعه زمين مرتبى را كه در پائين دهكده واقع است مشروب و مزروع مىكند . نصف راه تا شاهرود از ميان رشته‌هاى پرپيچ كوهها مىگذرد و تا جلگهء شاهرود كه ارتفاعش هزار پا از ارميان كمتر است امتداد مىيابد .\r\nقلعهء برفى شاه كوه كه بين شاهرود و استراباد بلندترين قلهء البرز است تمام روز در جلو من بود و ميدانستم كه شاهرود بر دامنهء آن واقع شده است .\r\nدر يازده ميلى شاهرود براى اولين بار چشم‌انداز جلگهء پهناور آن نمايان مىشود كه در حدود ده ميل عرض دارد و سه نقطهء جداگانه سبز و خرم ديده مىشود دوتا از آنها دهات كم‌اهميتى است دورترين و بزرگترين كه درست تا دامنهء البرز امتداد دارد شاهرود است . بنابراين شهر در زير درختان قرار دارد و پس از طى راه از ميان ديوار باغات و بوستانها ناگهان به خيابان اصلى شهر وارد شدم .\r\n\r\n","description":"","footnote":"","page_name":" 375 ","page_number":391},
  {"content":"\r\n\r\n\r\nشاهرود -\r\nدر فصل سابق شرح مختصرى راجع به اهميت سوق الجيشى شاهرود بيان كردم . اين شهر مركز ارتباط جاده‌هاى بين هرات و مشهد و از طبس و ترشيز و از يزد و استراباد و مازندران و پايتخت است ، در دشتى واقع شده است كه در ماه نوامبر اتخاذ نظرى دربارهء آن براى من دور از امكان بود ، ولى استعداد خاك و وفور آبش قابل انكار نيست .\r\nرود شاه كه از خارج شهر و كنار چاپارخانه جارى است در اين موقع سال جويبارى بيش نبود و به‌هيچ‌وجه مصداق نام خود نمىنمود . مواضع دفاعى آنجا به نظر من خيلى حقير و منحصر به يك ارگ خراب و دو برج گلى كوچك بود كه گويا بر تپه‌اى مخروطى مشرف به شهر واقع بوده است .\r\nشاهرود به مناسبت ساختن پوتين و كفش نيك معروف است و مىگويند كه شاه و خانوادهء سلطنتى در آن كسب و كار شركت دارند . حشرهء مخوف شب‌گز يا غريب‌گز كه مىگويند در آنجا اودونوان را گزيد به من آسيبى نرسانيد .\r\nشاهرود انبار عمدهء محصولات محلى مازندران و واردات روسى است كه از راه گز و استراباد توسط نمايندگىهاى روسى و يا شركت‌هاى روسى و ارمنى وارد مىشود « 1 » كمپانىهاى قفقاز و مركورى روسى هم در آنجا نمايندگى دارند .\r\nجمعيت شاهرود را پنج هزار نفر گفته‌اند . در آنجا يك ادارهء تلگراف ايرانى هست و سيمى هم تا استراباد و از آنجا به چكيش‌لر و قزل اروات با حوزهء ماوراء بحر خزر مربوط است . از اين خط سفارت روس در تهران براى ارتباط با عشق‌آباد زياد استفاده مىكند .\r\n\r\nبازار -\r\nچون ديرى از ظهر نگذشته بود كه وارد شاهرود شدم در صدد برآمدم در شهر به گردش بروم . بازار بزرگى داشت بدون سقف كاهى ، اما خوب مسقف شده بود و دكانهاى وسيع خوش‌تركيب داشت مشاهدات و مسموعاتم همان بود كه در مشهد راجع به اين محل شنيده بودم . همهء قندها ساخت روسيه\r\n\r\n\r\n","description":"","footnote":"\r\n( 1 ) - افتتاح جادهء جديد تجارتى عشق‌آباد از طريق قوچان تا سبزوار تأثير منفى كلى در ميزان تجارتى شاهرود داشته است .\r\n","page_name":" 376 ","page_number":392},
  {"content":"\r\n\r\nو تمام چاى مصرف محل محصول هند بود كه از راه بندر عباس و يزد وارد مىكردند . قسمت عمدهء پارچه‌هاى نخى و چلوار مال روسيه ، اما پارچه‌هاى سفيد با مارك كارخانهء بمبئى بود و نه فقط پارچه‌هاى منچستر را با علامت بمبئى ، بلكه مقدار عمده‌اى هم پارچه‌هاى مارك منچستر ديدم كه موجب نهايت خشنودى بود ، زيراكه شاهرود فقط در چهار منزلى بندر روسيه در درياى خزر واقع شده است . با چند شاهى مقدار زيادى انگور سفيد بسيار لذيذ خريدم با اين انگورها در شاهرود شراب مىسازند .\r\n\r\nبسطام -\r\nبا آنكه شاهرود حاكم‌نشين حوزهء بسطام و شاهرود است حاكم در آنجا اقامت ندارد و مركز حكومت هم نيست و آن در شهر بسطام است كه در سه ميل و نيمى شمال شرقى شاهرود واقع شده و قدرى هم دور تر رودخانه‌اى به همين نام هست .\r\nبسطام كه يك نام خاص مازندرانى است از شاهرود حاصلخيزتر و آبادتر است و در ميان زوار مسلمان محل بسيار مقدس نيز به شمار مىرود ، زيراكه شيخ سلطان بايزيد در آنجا مدفون است . وى مرشد يكى از فرقه‌هاى دراويش بوده كه در صحن مسجد زيبائى مدفون شده و آن مسجد فعلا به كلى خراب است .\r\nدر سال 1874 ميلادى بر اين مسجد كه گنبد آن را يكى از شاهزادگان مغول به سال 1213 ساخته منارجنبانى نظير آنچه در اصفهان هست و ذكرش خواهد آمد اضافه كردند و اگر كسى از بالا منار را تكان بدهد خواهد جنبيد .\r\nسرهنگ لووت راز اين تكان را به خاصيت ارتجاع آجر و سيمان كه در آن به كار رفته است نسبت داده و با مرور زمان سيمان قابليت ارتجاعى بيشترى يافته و باعث حركت منار شده است . بعلاوه در بسطام برج آجرى حيرت‌آورى هست كه محيط خارجى آن را مىتوان سگ‌دندان ناميد بواسطهء چند برآمدگى روى آن مانند برجى كه در رى هست و از آن صحبت خواهيم داشت .\r\n\r\nفرستاده‌هائى از جانب حاكم -\r\nبه محض ورود به پستخانهء شاهرود كه از اين لحاظ بىنظير مىنمود كه بالاخانه‌اى سه‌اطاقه داشت من متوجه علايم\r\n\r\n","description":"","footnote":"","page_name":" 377 ","page_number":393},
  {"content":"\r\n\r\nنامأنوس دو سه عمل شيرين كارى شدم به اين معنى كه اطاق‌ها مفروش و بر درها پرده نصب شده بود و در بازگشت از بازار نيز وقتى كه سرگرم نظافت بودم و تقريبا نيمه‌پوش بدون هيچ اطلاع قبلى با عمل عنايت‌آميز ثانوى روبرو شدم .\r\nدو نفر ارمنى بدون آنكه اطلاع قبلى داده باشند و هردو كمى فرانسه مىدانستند وارد اطاق شدند يكى نمايندهء كمپانى زيگلر در شاهرود و ديگرى از جانب بنگاهى بنام تومانيانس بود . ابتدا تصور كردم كه آنها بر سبيل كنجكاوى پيش آمده بودند چون حرف و توضيحى به ميان نيامد ، اما در مشرق زمين اين قبيل علايم التفات را نمىتوان ناديده گرفت و بايد آن را بيشتر دليل دوستى و مهربانى تلقى كرد . ازاين‌رو درحالىكه به كار نظافتم مشغول بودم با آنها راجع به وضع تجارتى شاهرود صحبت مىكردم كه باز درگاه بالاخانه با حضور سه نفر ديگر تاريك‌تر شد و سه تن گماشته‌هاى ايرانى داخل شدند و عده‌اى نيز همراه آنها در خارج ماندند و از دنبال اين نفرات چند تن ديگر با سينىهائى بر دست محتوى دو بسته چاى و چهار كله‌قند كه در كاغذ كبودى پيچيده بودند و سپس دو نفر ديگر كه گوسفندى را پا در هوا گرفته بودند پيش آمدند و نفر سومى هم چندتا صندلى كف حصيرى در دست داشت . خيال مىكنم خيلى بجا باشد كه آن صحنه را براى خوانندگانم به صورتى كه خالى از اثرات دراماتيك نيست مجسم سازم . صحنه - يك اطاق گلى در يك پستخانهء ايرانى .\r\n\r\nنمايشگران -\r\nيك تن انگليسى در جامهء فلانل و شلوار كوتاه و جوراب ساقه بلند با تجار ارمنى و پيشخدمت‌هاى ايرانى و گوسفندى در حال تقلا .\r\n\r\nاثاث صحنهء نمايش -\r\nچند كله‌قند و چند صندلى كف حصيرى .\r\nدر اين حين پى بردم كه نماينده‌هائى رسمى از جانب شاهزادهء حاكم و شاهرود آمده بودند كه مرا در مدت اقامتم در بسطام مهمان كنند و دو تن ارمنى به عنوان راهنما و واسطهء آشنائى و ترجمان بودند كه با همراهى آنها توانستم از عهدهء سپاس و تقدير از مهمان‌نوازى خان حاكم برآيم و هدايا را دريافت\r\n\r\n","description":"","footnote":"","page_name":" 378 ","page_number":394},
  {"content":"\r\n\r\nدارم . جريانى كه برحسب معمول پس دادن هديه‌هاى متساوى و متقابل را ايجاب نمود چون اين حضرات چند تومانى هم به جيب زده بودند خرسند و راضى زود وانمود كردند كه ديگر خدمتى ضرور نيست و اظهار داشتند كه وقت استراحت من فراآمده است و با تعظيم از در خارج شدند . من هم دستور دادم گوسفند را ذبح و ران چاقى از آن را خوراك شام آماده كردند .\r\n\r\nمرحلهء دوم مسافرت -\r\nشاهرود تقريبا وسط راه بين مشهد و تهران است و خاصيتش اين است كه مسافرت را به دو مرحله تقسيم مىكند . آسان نتوان گفت كه كدام قسمتش كمتر جالب است . شباهت‌هاى حيرت‌آورى بين مشخصات هردو قسمت ديده مىشود . چون همانطورى كه مرحلهء مشهد - شاهرود دو شهر قديمى مشهور دارد يعنى سبزوار و نيشابور به همان ترتيب هم در جادهء شاهرود - تهران دامغان و سمنان را داريم و به همان وجه كه در مرحلهء اول مسافرت مناره‌هاى سبزوار و بسطام جالب‌توجه است در مرحلهء دوم سفر هم بايد فقط به ديدن آثار مشابهى در دامغان و سمنان دل خوش كنيم و بالاخره براى تكميل مقايسات به همان نحوى كه مرحلهء اول با گردنه‌هاى منطقهء معروف تركمن ختم مىشود به همان وضع نيز قسمت دوم در روز ماقبل آخر مسافرت به دروازه‌هاى معروف درياى خزر مىرسد و به جلگهء ورامين منتهى مىشود . سنگ و شن و كوير و اسب‌هاى زشت از خصايص هردو قسمت است .\r\n\r\nشهرهاى متروك -\r\nبر يكى از بدترين اسبها و در راهى ناپسندتر از آن به سوى ده ملا عزيمت نمودم . چاپارخانه در كنار ده واقع شده است كه قدرى به طرف دشت متمايل بوده و از اين جهت قابل‌توجه است كه سنگ‌هاى درشت دارد و گويا روزگارى ارگى هم داشته كه برج و باروى مخروب آن حال به وضع حزن‌آورى افتاده است .\r\nدر سمت راست سنگ‌هاى سرخ‌فام كوههاى البرز از دل زمين برخاسته بود و مانند ديوارهاى فلزى قله‌هاى جبال رفيع البرز را از نظر پنهان مىكرد . در\r\n\r\n","description":"","footnote":"","page_name":" 379 ","page_number":395},
  {"content":"\r\n\r\nماوراى آن نيز اراضى بخارآلود مازندران است كه با شيب به طرف درياى خزر امتداد دارد . در سمت چپ و جنوب درحالىكه من بر بيشتر نقشه‌ها علامت بيابان نمك يا كوير مشاهده كردم از يادداشت‌هاى خودم چنين استنباط مىشود كه در سراسر آن تا حدود ده ميل ارتفاعاتى افق را مسدود مىنمود كه بايستى در نقشه‌ها منعكس شده باشد ، در صورتى كه اثرى از اين نقاط بلند در نقشه‌هائى كه من بررسى كرده‌ام يافته نيست .\r\nراه دامغان از ميان چند ده بگذشت كه يكى از آنها مهماندوست بود كه از قرار معلوم نقطهء مطبوعى براى توقف مسافران است ، زيراكه در تنها كوچهء آن عده‌اى مسافر و چهارپا بودند در حدود سه ميلى دامغان ما از درون آثار خراب شهر بستاجان عبور كرديم . منظره‌اى غم‌انگيزتر از اين از شهرى متروك نمىتوان يافت . بناها ، بام‌ها و ديوارها رفته‌رفته به شكل انبوه خرابه نمودار مىشود كه از پايه و اساس چنان استحكام داشته و استوار مانده است كه نه فقط چندين سال ، بلكه قرنها نيز دوام خواهد يافت .\r\nالبته انصاف نيست كه تصور كنيم با از بين رفتن اين نقاط آباد و بلاد سكنهء آن هم از روى زمين ناپديد شده‌اند اگر اين فرض درست مىبود انسان مىتوانست قياس كند كه ايران كه درحال‌حاضر مثل فلسطين جمعيتى محدود و ناچيز دارد روزگارى مانند چين جمعيت فراوان داشت كه گمان مىكنم استنباط درستى نباشد . همان‌طورى كه هريك از پادشاهان بزرگ يا بانىهاى خاندان جديد از كوروش تا پائين پايتخت دولت و مركز و مملكت را پىدرپى به نقاطى تازه انتقال مىداده‌اند تا افتخارات بيشترى را با نام خويش قرين سازند ، هر حاكم جزء يا رئيس قبيله هم در صدد بوده است كه براى خوش‌آيندى سرور و پادشاه خود آبادانى جديد پديد آورد و باز در مراحل پائين‌تر پدران خانواده صلاح خويش را گاهى در اين مىديده‌اند كه از نقطه‌اى به محل ديگر عزيمت نمايند و در ديار جديد رحل اقامت بيفكنند كه علاوه‌بر اين دليل و سبب تلفات سنگين\r\n\r\n","description":"","footnote":"","page_name":" 380 ","page_number":396},
  {"content":"\r\n\r\nقحطى و امراض و جنگ و ستيز هم بايستى موجب پيدايش اين همه ويرانىها و آثار مخروب و شهرهاى متروك شده باشد كه سرزمين ايران را پاك تارومار كرده است .\r\n\r\nدامغان -\r\nاز چندين ميل مسافت دو منارهء دامغان كه نقطهء مقابل همان است كه در سبزوار هست در افق پديدار مىشود اين دو مناره در دو نقطهء مختلف شهر از هم جدا قرار گرفته‌اند . منارى كه بهتر محفوظ مانده است و ميتوان بر بالاى آن رفت و گلدستهء مربوط به مسجد بر رأس آن با دريچه‌اى براى مؤذن هست در جوار خيابان اصلى شهر و نزديك به مسجد واقع است نه مسجدى كه اصلا به آن متعلق بوده ، بلكه بناى تازه‌اى كه نسبتا در اين اواخر ساخته‌اند و مانند منارهء سبزوار روكارى آن آجرى است و آجر را هم در محيط آن با طرحى مهندسى كار گذاشته‌اند و در قسمت بالا با چند خط كوفى آراسته است .\r\nاين دو مناره به دو امامزاده كه مزار مقدسان است و نام آنها يكى جعفر و ديگرى قاسم است تعلق دارد . براى شرحى در باب اين امامزاده‌ها و مقبرهء ايشان و همچنين قبر سومى به نام محمد بن ابراهيم كه به پير علمدار مشهور بود بهتر است خوانندگانم را به كتاب فاضلانهء خانيكف ارجاع بدهم .\r\nبا آنكه دامغان جاى كم‌اهميتى نيست حتى در اين قرن به حالت انحطاط سخت اسفناكى افتاده است . خرابه‌هاى متروك ارگ شهر كه شكل مربع و مساحت بسيار داشت با اطاقى كه سابقا به رسم يادگار حفظ مىكردند و به عامه نشان مىدادند از آن جهت كه فتحعلى شاه در آنجا چشم به دنيا گشوده بود در وراى گنبدهاى مكعب بازار قرار دارد ، اما چيزى نمانده است كه به كلى متلاشى شود .\r\nمن از درون بازار سواره عبور كردم و آن در واقع خيابان سرپوشيدهء درازى است قدرى كثيف‌تر و بىپيرايه‌تر از بازار شاهرود . از وسط شهر نهرى جارى است كه از چشمه‌اى در كوهستان به نام چشمه على جريان دارد و در آنجا اقامتگاه تابستانى شاه و همچنين محلى زيارتگاه است يعنى يكى از نقاطى كه ظاهرا اسب\r\n\r\n","description":"","footnote":"","page_name":" 381 ","page_number":397},
  {"content":"\r\n\r\nحضرت على ( ع ) چنان سخت با سم خود بر تخته‌سنگ كوبيده است كه اثر آن براى ابد باقى مانده است . بر نوك تپه در كنار اين معجزه گاه محل معجزه‌آساى ديگرى واقع شده است به شكل چشمهء باد و مىگويند اگر بعضى اوقات آبش را برهم بزنند طوفانى برخواهد خاست كه همه‌چيز را در معرض فنا خواهد انداخت .\r\n\r\nتاريخ -\r\nدامغان اهميت تاريخى دو جانبه دارد يكى افسانه‌اى و ديگر تاريخ جديد . بعضىها همواره آنجا را همان محل باستانى هكاتومپى لوس « 1 » يا شهر صددروازه پنداشته‌اند كه نامى است كه يونانىها به پايتخت خاندان اشكانى ، پادشاهان پارت داده بودند ، ولى غير از چند خاكريز و راهروهاى زير - زمينى كه با الواح تخته‌سنگ‌هاى بزرگ ساخته شده علامت و اثر ديگرى در آنجا و يا در كتابها نيست كه دامغان را با چنان شهر باستانى قابل انطباق سازد .\r\nفريه اشتباها استدلال مىكرد كه شهر صددروازه لابد مركز خطوط ارتباطى متعدد بوده است . در صورتى كه دامغان فقط دو دروازه ورودى دارد بنابراين او شاهرود - بسطام را شايد شهر صددروازه خيال كرده بوده است ، ولى علاوه‌بر اين نكته كه دامغان با بيشتر از دو راه به خارج مربوط است باز به هيچ وجه دليل قاطعى نيست كه منظور يونانىها از استعمال اين اصطلاح اصلا دروازهء شهرى بوده است . اين عنوان را يونانىها سابقا به همين نسبت به شهر طبس مصر داده بودند كه در آنجا دلالت بر راهروهائى « 2 » داشته كه معابد باشكوه پايتخت خاندان رامسس را به هم مربوط مىساخته و شايد با همين معنى در مورد پايتخت اشكانيان نيز به كار رفته باشد .\r\nبارى از انطباق عنوان شهر صددروازه در مورد دامغان صرف‌نظر و اين موضوع را به عهدهء اهل تحقيق واگذار مىكنيم ، ولى باز دليل گيرندگى كافى در تاريخ اين شهر تحت عنوان جديد مىتوان يافت شايد لازم به ذكر نباشد كه چنگيز خان آنجا را خراب كرد و بايد افزود كه تيمور كار او را تكرار نمود اين\r\n\r\n\r\n","description":"","footnote":"\r\n( 1 ) -  Hekatompylos \r\n( 2 ) -  Pylons \r\n","page_name":" 382 ","page_number":398},
  {"content":"\r\n\r\nرفتار تا حدى ملاطفت‌آميز آن دو جانور كه آفتى براى بشريت بودند نسبت به شكوه و جلال مدنيت محسوب مىگردد .\r\nدون روى دو كلاويخو كه از نواحى شمال ايران در حين سفر سفارتى خود از جانب پادشاه كاستيل در سال 1404 به دربار تاتار كبير مىرفته نوشته است كه هنوز در دامغان دو برج از كلهء افراد كه در گل فرو كرده بودند وجود داشته و اين همان برج‌هائى بوده كه فرمانرواى تاتار چند سال پيش از آن بمناسبت فتح و پيروزى خويش برپا ساخته بود . شاه عباس اين شهر را تجديدبنا كرد و ارگ جديد ساخت .\r\nدر اكتبر سال 1792 در دامغان نادر شاه بر اشرف خان پيروزى حاصل كرد كه به منزلهء ختم كار و اخراج اجانب از ايران بود كه در سال بعد اتفاق افتاد و در همانجا به سال 1763 زكى خان نابرادرى وحشى كريم خان كه به مقصد تحريك و آشوب در ميان طايفهء قاجار رفته بود از هيكل اسيران خود باغى ترتيب داد به اين نحو كه در فواصل معين ايشان را از سر در زمين كاشت و باز در همين شهر در 1796 نوادهء تيره‌بخت نادر يعنى شاهرخ در اثر شكنجه‌هاى بدنى كه به فرمان آغا محمد خان در مشهد ديده بود وفات كرد .\r\nدر قرن حاضر هم اين‌طور گفته‌اند كه به جاى دشمن ، خودى دامغان را خراب كرد به حدى كه هيچ‌وقت از آن آسيب بهبود نيافت ، زيراكه در سال 1832 عباس ميرزا در راه هرات سه ماه در آنجا اردوگاه داشت كه خود بدترين آفات بود . مىگويند جمعيت فعلى دامغان 13000 نفر است كه باور كردنش خالى از اشكال نيست .\r\n\r\nدولت‌آباد -\r\nاز دامغان راه ما به سوى غرب ادامه يافت . ابتدا از كنار كشتزارى پرسنگ و سپس مزرعهء پرحاصلى كه جلگهء كوشه ( قوشه ) بود عبور كرديم . اين محل فقط دو ساختمان داشت يكى كاروانسرا و ديگر پستخانه كه صرفا احتياجات مسافرت در آن سامان بىسكنه ايجاب نمود و تنها محل قابل‌توجه\r\n\r\n","description":"","footnote":"","page_name":" 383 ","page_number":399},
  {"content":"\r\n\r\nدر مسير ما قلعهء متروك دولت‌آباد بود كه سه ديوار داشت و در گرداگرد آن خندق عميقى بود . شصت سال پيش گروهبان گيبونز يك سرباز انگليسى كه در لشكر عباس ميرزا خدمت مىكرد گفته بود كه يكى از بهترين قلاع كوچكى بود كه در ايران ديده بود . صاحب اين قلعه مدتى در مقابل حكومت ايالت در اثر اخاذىهاى او مقاومت نمود . اين حاكم سى هزار تومان به عباس ميرزا رشوه داد كه در مقام حكومت باقى بماند شاهزاده پول را برداشت و رئيس را هم به مشهد برد . فرماندار محلى از غياب رئيس قلعه استفاده و آنجا را تصرف كرد كه مانند بسيارى از اماكن ديگر آن حدود با سرعت رو به خرابى و زوال است .\r\n\r\nتومولى - تپه‌ها -\r\nدر اين روز و يا در واقع در تمام مراحل مسافرتم بارها از كنار تپه‌ها يا پشته‌هاى البرز بزرگ عبور كردم كه غالبا مايهء حيرت جهانگردان نواحى شمالى ايران بوده است . اين تپه‌ها شامل خاكريزهاى عظيم گرد يا بيضى با ارتفاع پنجاه تا صد پاست و معمولا قيافهء ساختمانى ندارد ، ولى از توده‌هاى سنگين خاك تشكيل مىشود كه به مرور زمان صاف و نرم شده است .\r\nداستانهاى محلى آن را به جمشيد نسبت مىدهد كه خود دال بر اين است كه از اصل آن اطلاعى ندارند . بعضىها نيز آن را آتشكده پنداشته‌اند كه از زمان رواج آئين زردشتى باقى مانده است . من ترديدى ندارم كه آنها را به منظور پناهگاه يا دفاع مردم دهات ساخته‌اند و اصل آن دهات در همان حوالى بعدا از بين رفته است اين تپه‌ها در هر ناحيه كه طبيعت وسيله براى دفاع و محافظت فراهم نكرده باشد تهيه و لازم شده بود كه پناهگاه مصنوعى فراهم سازند .\r\nدر بالاى بسيارى از آنها هنوز ديوارهء بىريخت و وارفتهء ارگ‌هاى گلى هست كه روزگارى زينت قلهء آنها بود . تصاوير بارزى از اين مرحله زندگانى انسان در بيدشت نزديك شاهرود و در جاجرم بين شاهرود و بجنورد ديده مىشود .\r\nدر نقاطى كه اين تپه‌ها ( يا چنان كه در محل مىنامند كورگان ) نرم و صاف است ، خود بنا به كلى از ميان رفته و مقدارى از اين خاكريزها در گرگان نزديك گمش‌تپه\r\n\r\n","description":"","footnote":"","page_name":" 384 ","page_number":400},
  {"content":"\r\n\r\nهنوز موجود است و شكى نيست كه ساختگى است و در كرانه‌هاى بحر خزر جزء سنگرهاى گلى محسوب مىشود كه مىگويند اسكندر كبير تا حدود بجنورد امتداد داده بود و تعداد مرتب آنها در بعضى جاها و از آن قبيل قزوين و تهران موجب اين تصور معقول شده كه ممكن است ايستگاه مخابراتى يا ديده‌بانى از يك اردوگاه تا ايستگاه بعدى بوده است ، ولى درهرحال منظور نظامى در ميان بوده و هيچ‌يك از آنها را هم نمىتوان دخمه و گور به شمار آورد .\r\n\r\nآهوان -\r\nاز غوشاه جاده از ميان دشتى لم يزرع و ويران مىگذرد و سپس رفته‌رفته اوج مىگيرد و از گردنهء نسبتا آسانى عبور و ناگهان به طرف درهء غم‌انگيزى سير مىكند كه كاروانسرا و پستخانهء آهوان در آنجاست .\r\nكاروانسراى آجرى فعلى را شاه سليمان صفوى بنا كرده و كاروانسراى سنگى ديگر را كه قديمىتر است به انوشيروان ساسانى منسوب مىدارند در حال ويرانى است .\r\nنام آهوان از قرار معلوم چند تن از سياحان پيشين را سرگردان نموده بود و آن به معنى بز كوهى و غزال است و از لحاظ اعجاز محلى نيز روايات بومى حاكى است كه در اينجا بر امام رضا ( ع ) منازل متعدد مسافرت به شرق تا طوس مكشوف شده بوده است . در اين محل حضرت امام آهوى ماده‌اى را در اسارت ديد و چون حيوان به حضور تبرك امام پى برده بود به حرف آمد و يارى امام را براى نجات بچه آهوى بىمادر تمنا نمود . حضرت هم به صياد امر داد كه بچهء غزال را آزاد كند و خود تا باز آمدن حيوان حالت اسيرى اختيار فرمود ، اما بچه آهو از نعمت آزادى چنان مدهوش شد كه قول و قرار از ياد برد و چون باز از حضرت استمداد شد اراده نمودند كه حيوان نزد صياد بازگردد و از آن پس نزد او اسير مانده است .\r\nدر اينجا برشته جبالى مىرسيم كه دشت‌هاى سمنان و دامغان را از يكديگر جدا مىسازد . از بلندترين نقطه محل تقاطع شهر سمنان كه در دوازده ميلى آنجاست\r\n\r\n","description":"","footnote":"","page_name":" 385 ","page_number":401},
  {"content":"\r\n\r\nنمايان است كه مثل لكهء سبزى بر كف سنگى به نظر مىرسد . فرود آمدن از آن ارتفاعات هرچند آسان مىنمود ، ولى پر از سنگ بود و از آنجا تاخت به سمت پائين به‌هيچ‌وجه خوش‌آيند نيست . در اين حدود به عرابه بسته‌اى كه چهار اسب مىكشيدند برخورد كردم و بر خود لرزيدم كه شايد باز مشمول مراسم استقبال رسمى قرار گرفتم ، ولى پس از تحقيق اطمينان حاصل شد كه سرنشين آن جناب حاكم بود كه گويا حوزهء قلمرو محدود خود را سركشى مىنمود .\r\n\r\nسمنان -\r\nسمنان بواسطهء باغهاى وسيع و سير آب و درختان كهن و مناره‌اى كه با منارهء دامغان برابرى مىكند و مسجدى خوش‌نما كه خوب نگاهدارى شده است و به مناسبت نان شيرينى ساخت آنجا و شلوارهاى متقال آبى و به عنوان وجاهت زنانش و مبهم بودن زبان محلى در ايران برجستگى خاص دارد . و شايد در هيچيك از اين موارد هم‌چنانكه بايد و شايد به اندازهء انتظار نيست .\r\nدر كوچه‌هاى آن جويبارهايى روان است كه در ايران حكم راه آب و همچنين راهى در وسط خيابان دارد ، ولى چنين مىنمود كه در حوالى شهر به‌طورى كه شايد و بايد از آنها استفادهء زراعتى نمىكردند ، اما تنباكو فراوان كاشته مىشود .\r\nدر خارج بازار ميدانى است كه چنارهاى برازنده دارد و يكى از اين چنارهاى كهنسال در خود بازار است كه تنهء عظيم آن از سقف بازار بالا رفته است . منارهء قديمى نيز در وسط بازار و وصل به مسجد جامع است كه در حال خرابى است .\r\nبرج يك‌صد پا ارتفاع و چند پله دارد كه تا نوك آن بالا مىروند و در آنجا گلدسته‌اى هست كه زلزله و طول زمان آن را كج كرده است .\r\nقدرى دور تر مسجد فتحعلى شاه محوطهء وسيع در حدود پنجاه يا رد و ايوان عالى آراستهء ميناكارى دارد وصل به آن مدرسهء طلاب دينى است . راجع به نان شيرينى كه وامبرى بيهوده در صدد جستجوى آن برآمده بود و تعريفش را حتى در هرات شنيده بود جواب خاص ايرانى شنيد كه تقاضا براى آن به حدى زياد و صادراتش آن‌قدر كلى است كه چيزى براى مصرف محلى باقى نمىماند .\r\n\r\n","description":"","footnote":"","page_name":" 386 ","page_number":402},
  {"content":"\r\n\r\nمن در يافتن زنان خوشرو آنجا همان‌قدر توفيق يافتم كه وامبرى هم به نان قندى نرسيد و اما راجع به لهجه و زبان من صلاحيت اظهارنظرى ندارم ، ولى دانشمند زبان‌شناسى مانند خانيكف كه جهد بىحاصل براى تحقيق اين موضوع كرده بود فقط به اين نتيجه رسيد كه شبيه لهجه و زبان مازندرانى و با حروف صدادار بيشترى است .\r\nضمنا حكايتى هست مشعر بر اينكه وقتى يكى از پادشاهان ايران تنى از دانشمندان را كه در خدمت او بود مأمور نمود تحقيقاتى راجع به زبان و لهجه‌هاى مردم قلمرو او بنمايد ، وى در مورد زبان سمنانى به اين صورت به اداى توضيحات پرداخت كه چند عدد سنگ را در حضور سلطان در درون كدو قليان به حركت درآورد .\r\nگفته‌اند كه سمنان 4000 خانه و 16000 سكنه دارد كه روىهمرفته مبالغه‌آميز مىنمايد . در آنجا اقامت يهوديان مجاز نيست ، ولى در حدود بيست و پنج خانوادهء بونياه هندو دارد كه به كار تجارت مشغول مىباشند .\r\nسمنان پلى است كه به وسيلهء آن جاده‌اى از بندر عباس از راه يزد و طبس از ناحيهء جنوب براى قسمت‌هاى شمالى جنس حمل مىكنند . ديوارهاى گلى يا برج‌ها و دروازه‌هائى در هر طرف دارد كه بنابر معمول ويران است و گرداگرد شهر را احاطه كرده است . حاكم در ارگ مستحكمى اقامت دارد كه مجاور برج و باروى شهر واقع در قسمت شمال غربى است .\r\n\r\nلسگرد -\r\nيك راه سربالا و طولانى مسافر را به يكى از چند نقطهء جالب و محدود واقع در جادهء بين مشهد و تهران مىرساند . اينجا يك لانهء قابل‌توجه افراد انسانى - زيراكه نام متناسب ديگر بر آن نتوانم نهاد ، يعنى لسگرد است .\r\nدر اين محل سابقا ارگى بر سنگر گرد بلندى ساخته بودند كه شايد تا هشتاد پا ارتفاع داشته .\r\nآن ارگ فعلا خراب است و بناى داخلى آن نيز به صورت انبوهى از زباله و آجر درآمده است ، ولى اهالى در همان خرابه‌ها استقرار يافته و بر رأس ديوارها\r\n\r\n","description":"","footnote":"","page_name":" 387 ","page_number":403},
  {"content":"\r\n\r\nخانه‌هاى گلى دو طبقه ساخته‌اند كه فقط با پله‌هاى راست و عجيب و غريبى مىتوان بالا رفت و از اختصاصات حيرت‌انگيز آن يكى اين است كه در جلو هر طبقه با الوارهاى خشن ايوانى گذاشته و روى آن را هم با گل فرش كرده‌اند و از اين ايوان لغزان كه نرده‌اى براى جلوگيرى از سقوط افراد ندارد و پر از سوراخ و حفره است ظاهرا عده‌اى زندگانى بيرونى خود را مىگذرانند و از دور چنين به نظر مىرسد كه دسته‌هاى انبوهى از پرندگان بر ديوارهاى آن لانه ساخته‌اند و آن محل از فاصلهء زياد مانند گنبد عظيمى است كه از پلكان سخت عمودى ورود به آنجا امكان دارد و از يك در عقب كه تخته سنگى است كه بر محورى استوار گرديده از آنجا بالا مىروند .\r\nمن يكى از آنها را بالا رفتم و به درونش سر كشيدم به آن قسمت فوقانى نام كلبهء روستائى نمىتوان داد ، زنها در آنجا بىپرده بودند و سخت كثيف مىنمودند .\r\nشرايط عمومى سكنهء آنجا كم‌وبيش همان است كه از جمعيتى در يك عده خانه - هاى خراب مىتوان انتظار داشت . در اين محل همان لهجهء متداول در سمنان را به كار مىبرند . اطراف ارگ گودال عميق و عريضى هست كه به صورت باغچه درآورده‌اند و عايدات آن محل به موقوفات حضرت رضا ( ع ) در مشهد اختصاص دارد .\r\n\r\nجادهء قشلاق -\r\nبعد از لسگرد جاده از ناحيهء تپه‌دار مىگذشت كه با سيلابهاى زمستانى به صورت مجراها و دربندهاى عميق كه بوسيلهء پل قابل عبور بود درآمده بود . هنگام پائين رفتن به دشت ، دهكدهء نمك را از فاصلهء دوازده ميل مىتوان ديد كه در ميان بيابانى خشك و خالى و نفرت‌آور واقع شده است .\r\nكمتر چيزى در ايران به اندازهء دورنماى آبادى يا شهرى فريبنده است كه انسان از دور خيال مىكند فقط در چند ميلى مقصد هست و حال آنكه شايد تا مقصد فرسخ‌ها راه مانده باشد و پايان سفر هم هيچ به نظر نمىرسد و گاهى نقطه‌اى كه از دور فقط دو سه بنا مىنمود پس از ورود به محل معلوم شد كه آبادى شامل چندين خانه است كه در اراضى پست نيمه حاصلخيزى پنهان افتاده بودند .\r\n\r\n","description":"","footnote":"","page_name":" 388 ","page_number":404},
  {"content":"\r\n\r\nطى خط سير در نقاط بعدى كه به همان اندازه عاطل و بىحاصل بوده است از دهات پاده و اردوان با مساكنى نظير آنچه در لسگرد ديده بوديم بر رأس سنگرهاى مصنوعى گلى دارد . موقعى كه اين ساختمانها تازه برپا شده و با برج و بارو مراكز نظامى مجهزى شده بودند لابد سر و وضع هيبت‌آميز جالب‌توجهى داشتند ، اما حالا به صورت بين قلعه و سنگر درآمده‌اند .\r\nجلوتر از اردوان رودخانه‌هاى پرآبى از كوهسار جارى بود و به چند شاخه تقسيم مىگرديد كه من طى نيم ميل راه از بيست تا از آنها عبور نمودم و به همان نسبت هم ميزان كشت و زراعت بيشتر بود و در قشلاق ( اقامتگاه زمستانى ) كه جزء خالصه يا املاك دولتى است مسئوليت تأمين غله و عليق بيوتات سلطنتى در تهران را بر عهده دارد و اين ناحيهء خوار است كه در تاريخ و سفرنامه‌هاى قبلى ذكرش بارها آمده است و به يكى از انبارهاى غلهء شمالى ايران مشهور مىباشد . از اينجا جاده به طرف شمال غربى معطوف مىگردد و در فاصلهء هشت ميلى قشلاق رشته‌اى از تپه‌ها ديده مىشوند كه جزو خوار به شمار مىروند و باهم مسئلهء معروف دروازه‌هاى درياى خزر را پديد مىآورند .\r\n\r\nدروازه‌هاى درياى خزر -\r\nدر اينجا مقصودم آن نيست و مجال هم براى گنجاندن موضوع ندارم كه در اين‌باره با شرح و بسط كافى بحث كنم . نكته‌هاى عمدهء اين موضوع را نويسندگان پيشين بررسى كرده هرچند كه شايد نظريهء قطعى اتخاذ ننموده‌اند . ازاين‌رو من خوانندگانم را به كتابهاى . رنل « 1 » اوزلى ، موريه ، فريزر ، فريه ، ايستويك و گلداسميد ارجاع مىدهم . دروازه‌هاى بحر خزر « 2 » معبرى بوده كه از آنجا داريوش ( دارا ) پس از شكست در دشت آربل به سوى بلخ گريخت و لشكريان اسكندر او را تعقيب كردند . منابعى كه اين خط سير را در نظر ما روشن‌تر مىسازند تأليفات اريان « 3 » و پلىنى « 4 » است اين نويسندهء ثانوى مىگويد معبر هشت ميل طول داشته و تا بيست و هشت ميل در راه آبى وجود نداشته .\r\n\r\n\r\n","description":"","footnote":"\r\n( 1 ) -  Rennell \r\n( 2 ) -  Pylae \r\n( 3 ) -  Arian \r\n( 4 ) -  Pliny \r\n","page_name":" 389 ","page_number":405},
  {"content":"\r\n\r\nاريان مىنويسد كه اسكندر در ظرف يك روز راه‌پيمائى سريع از رى به آنجا آمد و از دلايل استوار مبنى بر اينكه اين همان دروازه‌هاى درياى خزر بوده اين است كه در آنجا معبرى هست به نام تنگهء شمشيربر كه روايت محلى حاكى از اين است كه از ضربهء ذو الفقار على ( ع ) در كوه ايجاد شده بود ، در يك راه شمالىترى از پايتخت به شاهرود و از جوار شاه‌كوه كه از بلندترين قله‌هاى البرز است در بين استراباد و شاهرود . اين تنگه صد و پنجاه پا طول و فقط هيجده پا عرض دارد و در بين دو صخرهء متوازى واقع است .\r\nناپير مىگويد : « ترديدى نيست كه اين همان دروازهء بحر خزر است » ، ولى از طرف ديگر شكى نيست كه قول ناپير بىاساس است ، زيراكه نه تنها از حيث مشخصات و يا طول فرق و تفاوت هست ، بلكه تنگهء شمشير بر دويست ميل بيشتر در جهت شرقى واقع شده ، برنز هم تنگهء گدوك را كه در جبال البرز و در شمال فيروزكوه است نامزد اين عنوان مىكند كه همان راه معمولى مازندران است .\r\nدر ميان تنگه‌هاى شمالى كه از عراق عجم تا ايالات بحر خزر هست تنگهء سواچى ( سوادكوه ؟ م . ) نزديك فيروزكوه و تنگهء سرنزا قدرى دور تر از آنجاست كه ذكر كرده‌اند و هردو از آن قبيل معابر كوهستانى است كه امكان احراز عنوان دروازه را دارند ، ولى موريه كه از اين تنگه‌ها ديدن نموده و تحت تأثير مشخصات حقيقت‌نماى آن قرار گرفته زود دريافت كه علاوه‌بر ساير جهات از لحاظ عامل اصلى يعنى بعد مسافت هم خالى از نقص نيست چون فقط در نود ميلى مشرق تهران واقع شده است كه حتى اسكندر هم قادر نبوده است در عرض يك روز طى كند .\r\nازاين‌رو او همين تنگهء بين جلگهء خوار و ورامين را كه مسير مسافرتم بوده پيشنهاد نموده است و فريزر و فريه و ايستويك هم با دلايل متعدد مراتب را تأييد كرده‌اند .\r\n\r\nتنگهء سردر -\r\nاين تنگه به نام سردر يا سردره يا سردرى شايد سرىدره مشهور مىباشد و با راه باريكى از قسمت جنوب شرقى به آن وارد مىشوند و به صورت\r\n\r\n","description":"","footnote":"","page_name":" 390 ","page_number":406},
  {"content":"\r\n\r\nخطرناك نيز از ميان برآمدگىهاى تيز رشتهء البرز عبور و به سمت جنوب غربى در جهت بيابان عظيم مركزى ايران سير مىكند . يادداشت‌هاى من حاكى است كه تقريبا شش ميل طول دارد و يك جويبار آب شور از ته دره جارى است و در كنارهء مجرا ورقهء شفاف نمكى باقى مىگذارد .\r\nگاهى گردنه از جلگهء محدودى عبور و سپس بازگشت مىكند . در وسط آن يك بناى قديمى متروك هست با برجهائى هم در هر گوشه و در مخرج غربى بقاياى دو قصر قديمى با برج ديده مىشود و چنين مىنمايد كه آنجا سابقا سخت مستحكم بوده و خوب از آن محل نگاهدارى مىكردند . البته به ميزانى مقدور زمانى كه هنوز توپ اختراع نشده بود و شايد اين خود دليل و شاهدى است كه همان تنگهء معروف كوهستانى عهد قديم بوده و قدرى جلوتر مسافت قارى كه در حدود چهل ميل است به حد كافى قرينهء نظريهء نويسندگان قديم است .\r\n\r\nملاحظات متفاوت -\r\nاز طرفى هم ملاحظهء ديگرى در ميان است كه من نتوانسته‌ام ناديده انگارم كه خود اين تنگه بنابر مشخصات ساختمانى خود به هيچ‌وجه مصداق  Pylae  يا دروازه نيست و با نظر پلىنى تطبيق ندارد كه نوشت مصنوعا به آن صورت درآورده بودند و در بعضى جاها به حدى باريك است كه فقط وسيلهء نقليهء واحدى امكان عبور دارد و چون از فراز رشته‌هاى فرعى جبال اصلى مىگذرد بعيد مىنمايد كه از ديگر تنگه‌ها شهرت بيشترى كسب كرده و اين همه جالب‌توجه نموده باشد ، بعلاوه مستقيما هم به ناحيهء درياى خزر امتداد ندارد ، بلكه از سلسله‌هاى اصلى البرز جدا مىشود و بنابراين به نظر نمىرسد كه دليل كافى موجود باشد كه همان دروازهء بحر خزر است « 1 » ولى يكى از محظورات اوليهء كار را رالينسن كه در رشتهء كوه‌شناسى ايران هيچ‌كس بصيرت او را ندارد گفته است كه سردر تنگهء همان دروازهء درياى خزر نيست ، بلكه معبر منحصر\r\n\r\n\r\n","description":"","footnote":"\r\n( 1 ) - اين اشكال شايد با اين فرض رفع‌شدنى باشد كه اين گردنه مانند خود درياى خزر نامش را از طايفهء خزر كه استرابون بارها ذكر نموده و در آن حوالى مىزيستند گرفته باشد . نام آنها ظاهرا در ناحيهء جاسب واقع در مغرب كاشان محفوظ مانده است .\r\n","page_name":" 391 ","page_number":407},
  {"content":"\r\n\r\nو محدود ديگر است در همان سلسله جبال و در حدود چند ميل شمال‌تر و آن تنگهء سلوك است كه در سال 1835 وى آنجا را ديده و بررسى كرده است و اختصاصات طبيعى آن هرچند درست معلوم نيست با شرح نويسندگان قديم انطباق دارد علاوه‌بر آنكه بين رى و جلگهء خوار جاده كوتاه‌تر است .\r\n\r\nدروازه‌هاى حقيقى -\r\nبراستى كه در نظر من سخت دشوار مىنمايد كه چنين نظريه‌اى مورد تأييد واقع شود و يا لااقل از ناحيهء كسانى كه به اظهارات نويسندگان رومى يا يونانى اهميت سرشار مىدهند امكان قبول آن باشد و اين نكتهء واقعى را هم نمىتوان از نظر دور داشت كه مسافران اروپائى كه سيصد سال پيش از اصفهان به مازندران سفر كردند كه در اشرف يا فرح آباد به دربار شاه عباس رفته باشند شرح و بسطى دربارهء گردنه يا گردنه‌هائى در همين ناحيه از جبال البرز باقى گذاشته‌اند كه با اعتبار و صحت كافى با گفتار پلىنى منطبق است .\r\nاز محلهء باغ كه يك جغرافىدان ايرانى همان جلگهء خوار محسوب مىدارد پيترودلاواله در سال 1618 و سرتامس هربرت به اتفاق سررابرت شرلى و سرددموركتن در 1627 از ميان آن گذشته و شرحى نوشته‌اند كه شباهت تام با هيلاه‌رود و فيروزكوه دارد و از همانجا راه خود را به مقصد نواحى خزر تعقيب نمودند .\r\nراجع به اين گردنه پيترودلاواله مىنويسد كه پس از عزيمت از محلهء باغ به جلگهء عميق و باريكى آمد با كوههاى بلند در طرفين آن و در بعضى از پيچ‌ها به قدرى راه تنگ بود كه عبور دادن كجاوه‌اى از آنجا خطرات فراوان داشت و از ميان جلگهء آن نهر آب شورى جارى بود . هربرت در سخن‌پردازى خود كه غيرقابل تقليد است مىنويسد : « قسمت عمدهء مسافرت شبانهء ما از اعماق ثور « 1 » گذشت كه پيشانى عجيب خود را در حوزهء خوش‌هواى ميانه نمناك مىسازد . اين معبر يا مسير در حدود چهل يا رد يا شايد كمتر پهنا دارد و از دو طرف با تپهء حيرت -\r\n\r\n\r\n","description":"","footnote":"\r\n( 1 ) -  Taurus \r\n","page_name":" 392 ","page_number":408},
  {"content":"\r\n\r\nانگيزى محصور است كه ارتفاع آن تقريبا دو برابر حد تيراندازى است و تا هشت ميل وضع از اين قرار است كه همان وجه رابطه‌ايست كه پلىنى و سولينوس « 1 » توافق داشتند و معبرى پرهيبت است و اينكه آيا با صنعت انسانى به اين صورت درآمده است يا طبيعى است جاى تأمل است و به گمان من ساخته و پرداختهء طبيعت و دست قدرت خداوندى است .\r\nتعريف اين نويسندگان با نوشتهء آ . خودزكو « 2 » كه سابقا كنسول دولت روس در رشت بوده و به اتفاق رالينسن در سال 1835 آن گردنه‌ها را ديده است اختلاف كلى ندارد . وى آن را گردنهء سيالك و خيلى عظيم شمرده با 2500 يا رد طول و صخره‌هاى برهنه و نوك‌تيز از 650 تا 1000 پا ارتفاع و معبرى كه در عريض‌ترين قسمت سى پا و تنگ‌ترين نقطه فقط پنج پا عرض دارد .\r\nاز جهت ديگر هم كاملا قابل تصور است كه گردنه‌هائى را كه پلىنى ، دلاواله ، هربرت و رالينسن نوشته‌اند ممكن است همان دروازه‌هاى بحر خزر باشد كه داريوش از آن راه گريخت و اسكندر پيشروى كرد و شايد هم اين عنوان به چند محل اطلاق شده باشد و اين به عقيدهء اكثريت منقدان فاضل روىهمرفته بهترين راه‌حل معماى تنگهء سردر است كه با صحت بيشترى هم به نوشتهء آريان و كينتوس « 3 » و آم‌مارسلينوس « 4 » مقارنت دارد تا هر گردنهء ديگرى كه در نواحى شمالى يا شرقى واقع شده‌اند « 5 » ، اما به نظر من با آنچه پلىنى نوشته است قابل انطباق نيست و خيلى بعيد است كه همان دروازهء درياى خزر باشد كه استرابن اين همه اهميت جغرافيائى دربارهء آن قائل شده بود .\r\n\r\n\r\n","description":"","footnote":"\r\n( 1 ) -  Solinus \r\n( 2 ) -  A . chodzko \r\n( 3 ) -  Quintus \r\n( 4 ) -  Amm Marcellinus \r\n( 5 ) - اشپيگلر نويسندهء آلمانى اين نظر را تأييد كرده است و همچنين شيندلر در رساله‌اى كه آخر اين فصل ياد شده است . دانشمند ثانوى اين اطلاعات احتمالى را در باب طرز پيشروى اسكندر در اختيارم گذاشته است : روز اول از رى تا ايوان‌كيف كنونى 383 استاديا يا 44 ميل . روز دوم از طريق دروازه‌هاى بحر خزر ( گردنهء سردر ) و چواران ( خوار ) تا آردان فعلى 297 استاديا يا 34 ميل . روز سوم به لسگرد 381 استاديا يا 38 ميل . روز چهارم به الاه يا گرهاب 370 استاديا يا 42 ميل . روز پنجم به فرات نزديك دامغان 417 استاديا يا 48 ميل روز ششم 400 استاديا يا 46 ميل به شاهرود كه جنازهء دارا ( داريوش ) در آنجا بوده .\r\n","page_name":" 393 ","page_number":409},
  {"content":"\r\n\r\n\r\nدماوند -\r\nدر آن سوى گردنه‌ها همين كه قدم در جلگه نهادم يك گنبد عظيم با دو پهلوى متساوى و قامت‌كشيده و عالى و سپيدى درخشان بر فراز رنگ و روى گندم‌گون و خاكسترى سلسله‌هاى مجاور در افق نمودار گرديد و در جلو ديدگان مسرت‌بارم عظمت دماوند آشكار شد . از آن روز تا بيش از يك ماه هرروز مگر ايامى كه هوا صاف نبود آن منظرهء پرشكوه و جلال را كه پيوسته تهران را در لواى بزرگى خود دارد و در مسافرت به ديار جنوبى تا 160 ميل همراهم بود از نظر دور نداشتم . دماوند از بابت مناظر ايران همان پايه و مقام را دارد كه فوژىياما در سرزمين ژاپون داراست . هردو همه‌جا حاضرند و سر بر افق كشيده‌اند و ابهت و شكوه بىنظير دارند و هردو هم در تاريخ باستانى افسانه‌اى كشور خود اثرات پايدار باقى گذاشته‌اند « 1 » .\r\nاگر فوژى بىهمتا نقش مهمترى از دماوند نسبت به تهران در زندگانى هنرى ژاپون ايفا نموده بدان‌سبب بوده است كه ژاپونىها اگرچه از لحاظ هوش و ذكاوت شأن كم‌ترى ندارند به تناسب واجد ابتكار بيشترى به شمار مىروند .\r\n\r\nايوان‌كيف -\r\nاز دشتى هموار و بىآب و علف گذشته به دهكده و پستخانهء ايوان‌كيف رسيديم و جريان تند و گل‌آلود رودى را كه از ميان دهانهء عريض به خارج جارى است ملاحظه نموديم . نام اين محل معنى سردر يا تالار خوشى دارد ، و دلالت‌هاى ديگر نيز پيشنهاد كرده‌اند مثل ايوان‌كى - ايوان كيانيان - روايات محلى دال بر اين است كه يكى از خرابه‌هاى آن حدود قصر كمبوجيه و ايوان‌كى يا شربت‌خانه بوده است .\r\n\r\n\r\n","description":"","footnote":"\r\n( 1 ) - بر طبق افسانه‌هاى محلى دماوند يا ديوبند اقامتگاه ديو يا جنى ميدان تمام وقايع افسانه‌اى بشمار مىرود . در ايران اهل اسلام عقيده دارند كه كشتى نوح در آنجا به خاك افتاد و جمشيد و رستم قهرمانان باستانى ملى در آنجا مقر داشتند و در دماوند بود كه فريدون فاتح امر داد كه آتش پيروزى بر ضحاك را برافروختند و قبر ضحاك در همانجاست و دودودم قلهء دماوند بخار منخرين اوست و در همين‌جا اويرومئوس ( قهرمان يونانى ) ايرانى يزيد بن جيغد را كه جگر او تا ابد طعمهء مرغ عظيمى است زنجير كرد .\r\nمخزن آتش‌فشانش انباشته از جواهراتى است كه مارها نگهبانى مىكنند ( از كتاب اليزه‌ركلو در چاپ جغرافياى عالم جلد نهم راجع به ايران ) .\r\n","page_name":" 394 ","page_number":410},
  {"content":"\r\n\r\nدرهرحال به نظر من آنجا براى طرفداران جديد ابيقوريون گيرندگى چندان نخواهد داشت . بسيارى از خانه‌ها خالى بود و چنين مىنمود كه متروك شده است .\r\nپس از جانب آن سلطان شرط عقل و درايت نبود كه چنان پناهگاه پست و بدنمائى را مأمن خويش نموده باشد .\r\nبين ايوان‌كى و كبودگمبد رود جاجرود از كوه فرو مىريزد و در اين اين وقت سال بيست و پنج شاخه دارد و در رودخانهء پرسنگى شايد به عرض يك ربع ميل جارى است . من از تمام اين شعبه‌ها عبور كردم و در كبودگمبد بود كه بار ديگر به يكى از آثار تمدن كه نه روز از آن بيگانه شده بودم دسترسى يافتم و آن بستهء نامه‌هائى بود كه براى نخستين بار پس از خروج از انگلستان دريافت داشتم و دوستانم از تهران براى نوعى سرگرمى خوش‌آيند پيش من فرستادند با خوشوقتى بسيار در دشت ورامين بر سرعت سيرم افزودم .\r\nدر آنجا خرابه‌هائى از دورنماى چهار ستون جداگانه داشت كه به صورت برآمده‌اى از ته زمين گود افتاده به نظر مىرسيد . از محلى واقع در ده ميلى جرقه‌اى مانند نور چراغ دريائى در افق نشان مىداد كه گنبد زرين شاه عبد العظيم ( ع ) در زير تابش آفتاب مىدرخشد . سابقا جادهء كاروانى از مجاورت اين مكان زيارتگاه و دامنهء رشته جبالى كه دشت ورامين را از تهران جدا مىسازد مىگذشت هنوز زوار از همان راه مىروند و خواه در رفتن يا هنگام بازگشت بر ايشان فرض است كه در آنجا زيارت و احتراماتى نسبت به بارگاه معمول دارند ، اما حالا دستهء چهارپايان و جادهء پستى هردو ميان‌بر راهى را مستقيم از طرف شمال بر بالاى كوهها و تا حدود قله‌هاى آنها دنبال مىكنند سپس اين راه جديد از پيچ‌وخم‌هاى گردآلود و از پستى و بلندىها مىگذرد تا به دامنه‌هاى شمالى كه از قسمت پائين تا مسافت دور امتداد مىيابد برسند و در آنجا كمربندى خرم و سبزه‌زار و در وراى آن هم فقط چند بنا ديده مىشود كه نشانهء پايتخت ايران است و باز بالاتر از آن حدود در مسافت هفت ميلى شهر رشته‌هاى جبال البرز مثل سنگر عظيمى از آهن كهنهء شياردار سر به فلك بركشيده است .\r\n\r\n","description":"","footnote":"","page_name":" 395 ","page_number":411},
  {"content":"\r\n\r\n\r\nتهران -\r\nاولين چشم‌انداز تهران آن‌هم پس از مسافرتى طولانى خوش - آيند است . اما مسافر را چندان تحت تأثير قرار نمىدهد . وقتى كه از شيب كوهها سرازير و به حدود تهران نزديك شديم باور كردن اين نكته دشوار مىنمود كه آن حاشيهء سبز توانسته باشد شهر بزرگى را با دويست هزار تن جمعيت دربر گيرد . تنها ساختمانى كه ارتفاعش از نوك درختان بالاتر بود بناى نظير مسجدى بزرگ با چهار منارهء كاشىكارى است كه از دور مانند ارگ نىدار رنگين مىنمود .\r\nهنگامى كه باز نزديك‌تر شديم مثل ستونهاى قلابى كورنث « 1 » بود با يكى دوتا برج‌هاى جدا و گنبدى كه بام آن فقط تير آهن داشت مانند چهارچوبه‌اى كه كرهء جغرافيائى را در اطاق درس بر آن آويزان مىكنند . بعدا معلوم شد كه آنجا تكيهء دولت يا تماشاخانهء تعزيه‌ها و مختص محوطهء درونى قصر است .\r\nدر بيرون ديوار شهر در سمت جنوب عدهء زيادى كورهء آجرپزى هست ، امتياز اين كار در دست صدر اعظم است « 2 » و كشتارگاه كه از اجارهء سالانهء آن 2230 ليره عايد مىشود . در موقع ورود به استحكامات از طريق دروازهء آراستهء پرزرق و برقى كه از محلهء اقامتگاه شهر قدرى دور است ، در حدود دو ميل از ميان خيابان‌ها راه پيموده به سفارت بريتانيا كه در حومهء شمالى شهر است وارد شديم .\r\n\r\nراههاى فرعى بين مشهد و تهران\r\nتهران به شاهرود ( راه تابستانى يا كوهستانى از طريق دماوند فيروزكوه و چشمه‌على 237 ميل راه بين تهران و مشهد كه ژنرال شيندلر در سال 1876 رفته و با نقشه شرح آن را در نشريهء جغرافيائى برلن در سال 1877 چاپ كرده است . ) 1 - سمنان راه جنوبى از طريق فرات به دامغان 2 - ميامى راه شمالى از طريق شريف‌آباد به ميان‌دشت 3 - مياندشت جادهء جنوبى از طريق خان خودى و دشتگرد\r\n\r\n\r\n","description":"","footnote":"\r\n( 1 ) -  Corinth \r\n( 2 ) - او مبلغ 12000 تومان سالانه حق انحصار مىپردازد و قيمت آجر را تثبيت مىكند تا دخل بيشترى نصيبش شود . در سال 1887 دو نوع آجر مىساختند خوب و بد ، جنس خوب بنابر فصل هر هزار تا 35 تا 40 قران و جنس بد 25 تا 30 قران . حالا آجر سوم يا بدترى هم هست و قيمت جداگانهء سه نوع عبارت است از هزارى 45 تا 52 قران 35 تا 42 قران و 20 تا 25 قران .\r\n","page_name":" 396 ","page_number":412},
  {"content":"\r\n\r\nبه عباس‌آباد 4 - عباس‌آباد راه شمالى از طريق فرومد و جغتاى تا دشت جوين و از آنجا راه جنوب شرقى از طريق طبس به سبزوار 5 - نيشابور جادهء شمال غربى به معادن ( فيروزه ) و از آنجا جنوب غربى از طريق شوراب به زعفرانى .\r\n\r\n","description":"","footnote":"","page_name":" 397 ","page_number":413},
  {"content":"\r\n\r\n\r\nفصل يازدهم تهران « 1 »\r\nبر فراز آخرين تپه عاقبت شتافتم ، از سراشيبى كه پوشيده بود از برف - ماه معلق بود و نزديك بر قلهء كوه آسيائى و گسترده شده بود ، و شهر و اردوگاه در پائين آن .\r\nشلى . رستاخيز اسلام بند 5\r\n\r\nشهرى قديم و جديد -\r\nراجع به تهران پايتخت جديد ايران سياحان غالبا مطالبى نوشته و از جهت شهر جديد بودنش نظريات انتقادى و ملامت‌آميز اظهار كرده‌اند . بنابر شرح ايشان تهران به هيچ‌وجه شهر تازه‌اى نيست ، بلكه در محل شهرى قديمى بنا شده است . به عبارت ديگر از لحاظ ساختمانى آقا محمد خان آنجا را يك قرن پيش به صورت شهرى جديد درآورده و از او هم بيشتر فتحعلى شاه برادرزاده و جانشين او تهران را شهرى نوين‌تر كرده است . تا حدى كه از نظر مسافران نيمهء اول اين قرن طى بيست سال اخير بازشناختن آن چندان آسان نبوده است .\r\nقبل از آنكه من علت‌هاى اين تجدد دوجانبه را بيان كنم قصد دارم شرح مختصرى\r\n\r\n\r\n","description":"","footnote":"\r\n( 1 ) - قصدم اين نيست كه راجع به تهران مانند ساير موارد نام كتابهائى را كه طبع و نشر يافته است ياد كنم چون تقريبا تمام نويسندگان از تهران عبور نموده و شرحى دربارهء اقامت خود در آن شهر باقى گذاشته‌اند . هر خواننده‌اى كه علاقه به منابع اضافى داشته باشد ممكن است به مجموعه‌اى كه من انتشار خواهم داد مراجعه كند . بارى تهران از جهات تاريخى قدر و مقامى پائين‌تر از ساير پايتخت‌هاى ايران دارد . مطالبى كه در اين فصل مندرج است در جاى ديگر نمىتوان يافت . بايد اضافه نمايم كه وجه اشتقاق شايع كه تهران يا تيهرون را خالص قلمداد مىكند خالى از اشتباه نيست . تهران يك واژهء كهن فارسى است كه آن را سابقا با « تا » و گاهى نيز تيرون و تايران مىنوشته‌اند .\r\n","page_name":" 398 ","page_number":414},
  {"content":"\r\n\r\nهم از تهران عهد باستان كه داستانش در طاق نسيان مانده هرچند كه جالب - توجه بوده است ذكرى نمايم . بررسى و جستجو دربارهء اصل و چگونگى رشد يك پايتخت بزرگ هيچ وقت كار بيهوده‌اى نبوده است .\r\n\r\nمدارك قديم -\r\nاز جمله روايات اين است كه تهران همان « زورا » است كه در جدول تئوزيوس ( جغرافىدان يونانى . م ) در نزديكى رى نامش آمده است ، ولى رى مندرج در آن جدول همان رى دورهء مادها نيست ، بلكه محلى با همين اسم در نزديكى يزد است كه بعضىها نيز ذكر كرده‌اند و بنابراين نظريهء مزبور را نمىتوان تأييد كرد . به‌هرحال اصل آن هرچه باشد چنين مىنمايد كه تهران تا چند قرن پيش سامانى محدود و ناقابل بوده ، زيراكه هيچ‌يك از دو جغرافىدان فعال يعنى اصطخرى و مسعودى كه سفرنامه‌هاى ايشان قرن دهم ميلادى را نيك درخشان ساخته است ، راجع به آن چيزى ننوشته‌اند و حال آنكه هردو آنها دربارهء رى كه نزديك آنجاست شرحى آورده‌اند .\r\nاولين بار كه نام تهران ديده مىشود در كتاب معجم البلدان ابو عبد اللّه - ياقوت به سال 80 - 1179 ميلادى است . شرح او كه شامل مطالب بعضى از تاريخ‌نويسان محلى است حاكى است كه سكنهء اصلى تهران غارنشين‌هائى بودند كه در وضع و حال نيمه‌وحشى در زير زمين‌ها مىزيسته‌اند و با همسايگان خود در جنگ و ستيز بودند و نسبت به فرمانروايان خويش پيوسته سركشى مىنمودند .\r\nبه‌هرحال با انصراف از چگونگى محل آن بواسطهء داشتن جوىها و باغ‌ها زود شهرت يافته و در آنجا شهرى عادى و بيشتر درخور توجه پديد آمده است .\r\nحمد اللّه مستوفى ( در كتاب نزهة القلوب . م ) در قرن چهاردهم آنجا را شهر عظيم و مهمى تعريف نموده كه از جهات آب و هوا و مقدار آب بر رى برترى داشته .\r\nدون‌روى دىكلاويخو سفير اسپانيا در دربار تيمور كه روز 6 ژوئيهء 1404 از آنجا عبور كرده اين نظريهء نسبتا متعادل را اظهار كرده است :\r\n« شهر تهران بسيار وسيع بود و ديوارى نداشت و محل دلپذيرى به شمار مىرفت . در آنجا همه‌چيز نيك فراهم بود ، اما مكان مرض‌خيزى بود و بنابر قول\r\n\r\n","description":"","footnote":"","page_name":" 399 ","page_number":415},
  {"content":"\r\n\r\nاهل محل در آنجا تب شيوع داشت » از قرار معلوم شاه طهماسب ، دومين پادشاه صفوى نخستين كسى است كه نسبت به آنجا تعلق خاطر ابراز كرده ، اما شاه عباس بواسطهء صرف ميوه در آنجا بيمار شد و عهد كرد كه ديگر به آن محل قدم نگذارد وى حكومت آنجا را به يكى از خان‌ها داد .\r\n\r\nتهران در عهد شاه عباس -\r\nدر اين دوره چند تن از جهانگردان اروپائى به تهران آمده‌اند از آن جمله سياح ايتاليائى پيترو دلاواله ( 1618 ) و مسافر انگليسى سرتامس هربرت ( 1627 م ) كه راجع به آنجا شرحى باقى گذاشته‌اند كه درخور توجه و قابل نقل است . در اينجا ترجمهء عباراتى كه از قول نويسندهء ايتاليائى در مجموعهء سفرنامه‌هاى پين‌كرتن درج شده است ذكر مىشود :\r\n« شهر بزرگى است ؛ از كاشان وسيع‌تر است ، اما جمعيت و همچنين خانه‌هاى زياد ندارد . باغ‌هاى آن خيلى وسيع است و از همه قسم ميوه در آنجا فراوان و آن‌قدر عالى است كه به اطراف مىبرند . خان معمولا در آنجا اقامت دارد تمام كوچه‌ها جويبارهاى سرشار دارد و از ميان باغها جارى است و مايهء حاصلخيزى . خيابان‌ها داراى درختان بلند دلپسند سايه‌دارى است كه همان چنار ايرانى است و بعضى از آنها تنه‌اى بقدرى ضخيم دارند كه دو سه نفر بايد دست بهم داده آن را قلاب كنند . غير از آنچه بيان شد تهران چيز قابل ذكر ديگر حتى يك ساختمان درخور توجه ندارد . »\r\nنويسندهء انگليسى با ذوق‌تر از او بوده است و از قرار معلوم زنان تهرانى كه دل از او برده بودند چنين نوشته است : « تهران در ميان اراضى هموار و يا جلگه‌اى وسيع قرار گرفته است خانه‌ها با خشت سفيد كه در آفتاب خشگ و سخت كرده‌اند ساخته شده است . در اين شهر بالغ بر سه هزار خانه هست كه خانهء خان و بازار از همه‌جا زيباتر است ، ولى هيچ‌كدام قابل تحسين نيست . بازار دو قسمت مىشود قسمتى سرگشاده و قسمت ديگر سقف‌دار است . نهرى با دو شاخه از وسط شهر مىگذرد و باغ و بوستان را مشروب مىسازد و براى خير و بركت آن باغبان را سپاسگزارند . اهالى خوشرو و باوقارند و زنان ماهروى تهران اطوار خاص و بديع دارند ، اما حسادت مردها مانع آزادى رفتار آنها است ، باوجود اين از\r\n\r\n","description":"","footnote":"","page_name":" 400 ","page_number":416},
  {"content":"\r\n\r\nهر فرصتى كه بدست آورند مصداق گفتار « آنجا كه عشق خيمه زند عقل گو مباش » « 1 » بشمار مىروند . »\r\n\r\nتغييرات بعدى -\r\nدر زمان آخرين پادشاهان صفوى تهران گاهى مقر دربارى بود و شاه سليمان در آنجا قصرى ساخت كه شاه سلطان حسين در همانجا سفير عثمانى را بار حضور داد . تاورنيه بر سبيل تصادف ذكرى از تهران نموده و گويا خود او آنجا را نديده است . شاردن آن را شهر كوچكى شمرده است . در حملهء افغانها تهران تصرف و خراب شد . هانواى در فهرست مسافرى فن‌ميروپ راجع به منزل‌هاى سفر از مشهد در سال 1744 آن را تهيران ذكر مىكند . در اينجا بود كه نادر شاه هنگام بازگشت از هندوستان تمام علما و مجتهدان را فراخواند تا در تأسيس مذهب ملى جديد اقدام نمايد . او فرزند خود رضا قلى خان را در آنجا كور كرد و سپس در همان‌جا آن بيچارهء تيره‌بخت را نابود كردند . كريم خان زند بر بناهاى ارگ بيفزود و به تعميرات آن اقدام نمود ، ولى خود او كمتر در اين شهر اقامت مىگزيد . عليمراد خان در حين لشكركشى به مازندران در تهران توقف كرد و با ظهور سلسلهء قاجار در پايان قرن پيش نخستين روزهاى تفوق سياسى اين شهر آغاز گرديد .\r\n\r\nتهران پايتخت آقا محمد خان -\r\nمهد و مقر خاندان قاجار استراباد بود ، ولى آنجا از لحاظ خواجهء بلندپرواز نقطه‌اى دورافتاده و زياد در جانب شرقى ايران بود و متناسب نقشه‌هاى مدعى تخت و تاج به نظر نمىرسيد . تا وقتى كه هنوز وضع كارش اطمينان‌بخش نبود و حكومت او به خطهء مازندران محدود بود آقا محمد خان سارى را اقامتگاه خويش قرار داد ، ولى همين كه نظر و افكارش را به سوى جنوب معطوف ساخت و آرزوى قلمرو متحد ايران را به حقيقت نزديك نمود پايتخت متناسب‌ترى مورد لزوم افتاد . ازاين‌رو او تهران را برگزيد .\r\n\r\n\r\n","description":"","footnote":"\r\n( 1 ) -  Vetitis rebus gliscit voluntas \r\n","page_name":" 401 ","page_number":417},
  {"content":"\r\n\r\nارتقاى اين شهر را به پايتختى ايران عموما به سال 1788 منسوب مىدارند . هفت سال ديگر هم طول كشيد تا تمام مدعيانش نابود شدند و آن محلى كه فقط متناسب مقتضيات حال مىنمود در آينده عين حسن انتخاب تلقى و ابقاء گرديد . بساط شورش و آشوب در نواحى جنوب پاك از بين رفت ، تا چندى افغانها ديگر نه ابراز خصومت مىكردند و نه قابل اهميت بودند بعلاوه مالك جديد تخت و تاج از تهران بهتر و آسان‌تر دسترسى به املاك و مقر طايفهء خويش داشت و از آنجا بهتر مىتوانست يگانه دشمن خود يعنى روس را كه حقا از آن جانب بيمناك بود تحت مراقبت داشته باشد . همين ملاحظات كه وقايع قرن حاضر و وخامت آن را به جاى كاهش افزايش داده جانشين‌هاى او را قانع و مجاب نمود كه نظر وى دربارهء اين محل صائب بوده است كه بر فرض هرگونه اعتراضى كه باشد باز بسيار دور از احتمال است تا زمانى كه ايران قادر باشد از خطر تجزيه و نفاق اجتناب نمايد تهران نيز وضع پايتختى خود را از دست نخواهد داد .\r\n\r\nحد و وسعت آن در آن موقع -\r\nبا آنكه آقا محمد خان تهران را به مقام پايتخت ارتقاء داد گويا ، يا چنان كه بايد و شايد سليقه نداشت و يا آنكه عمر زمامدارى او به حد كافى طولانى نبود كه به آنجا همان مزايا را اعطا كند كه اسلاف او پيوسته در مورد آسايش و بهبود پايتخت و مقر حكومت خويش كرده بودند .\r\nاوليويه كه در سال 1797 يعنى سال مرگ شاه در آنجا بود مىنويسد كه :\r\nمحيط شهر دو ميل و داراى پانزده هزار نفر جمعيت بود كه سه هزار نفر آنها افراد دربارى و سپاهى خاصه پادشاه بودند ، ولى در دورهء فتحعلى شاه كه افكار و خيالات عالىترى در كار پادشاهى داشت حدود شهر وسعت يافت و اهميت و آراستگى آن بالا گرفت .\r\nدر سال 1807 ژنرال گاردان نمايندهء فرانسه نظر داد كه جمعيت آن در زمستان پنجاه هزار نفر بوده است هرچند كه در تابستان كه دربار از تهران مىرفته اهالى به ييلاقات در كوهستان نقل مكان مىكردند . موريه و اوزلى هم كه چند سال بعد در تهران بودند نظريهء مشابهى دارند . موريه نوشت كه شهر 12000\r\n\r\n","description":"","footnote":"","page_name":" 402 ","page_number":418},
  {"content":"\r\n\r\nخانه داشت و اوزلى نوشته است كه بين چهل و شصت هزار نفر جمعيت داشته كه كم‌وبيش باهم متقارن است . ازاين‌رو به‌هرحال وسعتش خيلى زيادتر نبوده و طى هفتاد سال اول قرن حاضر در همين حدود بوده تا بدست ناصر الدين شاه تغييرات اساسى يافته است كه من در اين فصل به شرح آن مىپردازم .\r\n\r\nشكل ظاهرى آن -\r\nاينكه در نخستين دورهء زندگى تازه و دگرگون خود اين شهر چه شكل و صورتى داشته است ، حكايات و تصاوير عدهء كثيرى از نويسندگان دقيق و فاضل ما را قادر مىسازد كه در اين‌باره با يقين كامل اطلاع وافى حاصل كنيم . اين شهر كه در ميان جلگه‌اى خالى واقع و بوسيلهء بيابانهاى خشك و سخت محاصره شده با چند حومهء مختصر و يا بدون آن با حواشى مشخص و روشن شهر تهران آن زمان بوده و آن صورتى مستحكم و كثير الاضاع داشته كه محيط خارجى آن بين پنج تا شش ميل بوده كه با ديوار گلى به ارتفاع بيست پا احاطه شده بود و در اطراف آن برج‌هاى گردى قرار داشته و با خندقى دفاع مىگرديده كه چهل پا عرض آن و بيست تا سى پا عمق آن بوده است .\r\nديوارهاى آن بىاهميت و در پاره‌اى قسمت‌ها مخروب و خندقش ويران و از گوشه و كنار شكسته بود . شهر شش دروازه با ساختمانى پرزرق‌وبرق و آراسته با كاشىهاى شفاف و كوچه‌هاى تنگ و كثيف با جدول‌هاى سرباز در وسط كوچه‌ها داشت و روىهمرفته يگانه بناى قابل‌توجه آن ارگ شهر بود كه در سمت شمال واقع است ، آنجا ديوانخانهء شاه يا در خانه است . بعد از ديوار شهر كاخ ييلاقى قصر قاجار است كه فتحعلى شاه بر تپه‌اى در شمال شهر ساخته كه تنها پيكر متفاوت و خوش‌آيند در ميان بيابان قهوه‌اىفام گرداگرد شهر است .\r\nدماوند تنها منظرهء ممتاز طبيعى است كه با رفعت تمام بر همهء آن حدود مسلط مىنمايد . اين بود وصف تهران از لحاظ سرجان ملكم و هارفرد جونز و اوزلى و نويسندگان مركب از افراد نظامى يا ديپلماتها كه با دسته و بساط و با ارمغانهاى گرانبها در طى ده سال اول قرن حاضر از خليج فارس راه شمال در پيش گرفته بودند تا در دربار باشكوه و جلال فتحعلى شاه بار يابند .\r\n\r\n","description":"","footnote":"","page_name":" 403 ","page_number":419},
  {"content":"\r\n\r\nدورنماى تهران\r\n\r\n","description":"","footnote":"","page_name":" 404 ","page_number":420},
  {"content":"\r\n\r\n\r\nمحل سابق سفارت انگليس -\r\nاين وضع تا سال 1870 با بعض تغييرات همان تهرانى بود كه نويسندگان متعدد تعريف كرده بودند و در آن شهر محل سفارت يا هيئت سياسى انگلستان چنان كه مىناميدند در بخش جنوبى واقع بود و زمين آن به محمد خان زمبورك‌چى تعلق داشت و زمبورك هم اسباب‌بازى محبوب فتحعلى شاه بود .\r\nاين شخص بسيار مقرب و مورد اعتماد شاه به شمار مىرفته و از اين بابت پادشاهان ايران معروف بوده‌اند و به او اشاره فرمود كه با طيب خاطر اراضى خود را واگذار كند و آن محل بىدرنگ در اختيار ايلچى ( سفير ) بريتانيا درآمد .\r\nسرگور اوزلى در آنجا عمارت راحتى ساخت كه رواق‌ها و ستون‌هاى ايتاليائى آن نمودار پايدار عالم اروپائى در قلب آسيا بود . روسها قبلا در ناحيهء ديگر شهر سفارت داشتند ، اما بعد از قتل گريبايدوف وزير مختار در سال 1828 به منظور تأمين بيشتر در بخش ارگ شهر مستقر شدند . تا موقع زوال و يا در واقع توسعهء شهر قديم در سال 2 - 1870 كه تهران در حال تغيير بود از هر جهت شهرى شرقى مىنمود محدود و كهنه و كثيف و در حقيقت به قول فرانسوىها مايهء دلگيرى بود .\r\n\r\nتهران جديد -\r\nناصر الدين شاه علاوه‌بر موجبات عمدهء ديگر حق اين ادعا را هم دارد كه شهر خود را غير از نام از جهات ديگر نيز به صورت پايتخت درآورده است . بعد از بيست سال كه از دوران فرمانروائى او گذشته از قرار معلوم به فكرش رسيد كه قبلهء عالم در محوطهء غيركافى محصور گرديده ازاين‌رو ناگهان تهران بر مدار گسترش افتاد و او در صدد برآمد كه حدود سابق آن را خراب كند و محلاتش را وسعت دهد . پس قسمت عمدهء برج و باروهاى كهنه را خراب و خندق‌ها را صاف و حاشيه‌اى از بيابان اطراف را داخل شهر كردند و در يك ميلى گودال سابق خندق و سنگر جديد از روى طرح وبان « 1 » ساختند كه از نوع استحكامات پاريس پيش از جنگ با آلمان « 2 » بوده است و مبلغ كلى از وجوهى كه براى دستيارى قحطى -\r\n\r\n\r\n","description":"","footnote":"\r\n( 1 ) -  Vauban \r\n( 2 ) - جنگ 1870\r\n","page_name":" 405 ","page_number":421},
  {"content":"\r\n\r\nزدگان سال 1871 از انگلستان ارسال شده بود صرف مزد كارگران براى حفر اين خندق گرديد كه از طرف بيرون ديواره‌اى سخت عمودى دارد و همچنين براى ايجاد سنگرهاى بلندى كه در آن طرف خندق است . در اين اقدامات سنگرسازى مصالح ساختمانى به كار نرفته است و حتى يك توپ هم براى دفاع مهيا نيست پيكره‌ايست هشت‌ضلعى كه محيط آن يازده ميل است و گمان مىكنم كه از لحاظ مهندسى نظامى براى منظور دفاعى پاك بىارزش باشد .\r\nفايدهء عمدهء آنها تسهيل كار وصول ماليات نواقل در دروازه‌ها است با وجود اين تهران حق اين لاف را دارد كه يازده ميل محيط آن است و داراى استحكاماتى اروپائى است با دوازده دروازه و درون شهر نيز به همين نسبت ترقى كرده است .\r\n\r\nداخل شهر -\r\nدر اينكه اين شهر بايد كارهاى بسيارى انجام دهد تا تمام آمال قهرمان تاجدارش تحقق يابد در موقع ورود به دروازه نيك مشهود مىشود اين دروازه‌ها طاق‌هاى بلندى دارد كه با گلدسته و برج زينت يافته است و از دور داراى منظرهء جالبى است . بطورى كه بعضى از سياحان را در موقع ورود دوچار وجد و شعف بىاندازه ساخته است و بعد از دقت بيشترى آشكار مىشود كه با كاشى شفاف كه بعضى از آنها نقش‌هاى سبك پيش‌پاافتاده‌اى را دارند روكارى شده و آن نقش‌ها راجع است به داستان جنگاورى رستم يا حكايت‌هاى سبك و شمايل سربازان جديد ايرانى در لباس نظامى خود .\r\nپس از ورود به دروازه كه پاسبانى جلو آن ايستاده است به محوطه‌اى باز مىرسيم ، زيراكه شهر بنابر جهات متعددى هنوز تا حدودى كه منظور است ترقى ننموده ازاين‌رو بيابانى وسيع بين دروازه و داخل شهر واقع گرديده است بعد از عبور از حومهء شهر كه كثيف و خشك و خالى بود به قسمت مركزى و محل اقامت وارد مىشويم و در سر هر گذرى مناظر متضاد ديده مىشود كه گاهى هم‌آهنگى مطلوبى دارد و گاهى نيز شامل اضداد خنده‌آورى از آثار شرقى و غربى است .\r\n\r\n","description":"","footnote":"","page_name":" 406 ","page_number":422},
  {"content":"\r\n\r\nعنوانى بر سردر كارخانهء چراغ گاز ناگهان در رديف آلونك‌هاى گلى كه به صورت بارزى آسيائى است توجه را جلب مىنمايد . ترامواها در بعضى خيابانها بالا و پائين مىروند و در ميان انبوه جمعيت عمامه و كلاه شرقى و كلاه نمدى اروپائى درهم آميخته است و از ميان موج ازدحام سواران و پياده‌ها و شترها و الاغ‌ها و درشكه‌هاى دواسبه حامل يكى از وزراء يا رجال در حركت است .\r\nمغازه‌ها شيشه و عناوين اروپائى دارند .\r\nتيرهاى چراغ كه براى گاز در خيابان‌ها نصب شده بود اينك چراغ‌هاى نفتى را بطور موقت و نامطمئن بر آنها قرار داده و با اين كار جهان تمدن را مسخره كرده‌اند . معابرى كه پياده‌رو دارد و درخت‌كارى است نمودار مختصرى از سبك و سليقهء اروپائى است . خيابان‌هاى سنگ‌فرش شده و با آب جارى بعد از روزهاى ديرگذرى كه در راه‌هاى مال‌رو و ناهموار طى شده است كم‌وبيش حالت وجد و تكانى در انسان ايجاد مىكند و شگفت‌آور اين است كه ظاهرا اهالى شهر اين نهرها را با مجارى فاضل‌آب اشتباه نمىكنند .\r\nما در امتداد كوچه‌هاى عريض و مستقيم سواره پيش مىرويم كه به ميدان - هاى وسيع منتهى مىشود كه در حاشيهء آن رواق عمارتهاى بزرگى است . خلاصه ما در شهرى هستيم كه در شرق واقع شده و رشد و ترقى كرده است ، ولى رفته - رفته جامهء فرنگى بر تن مىكند و اگر مقصد و نهايتى قابل تصور باشد مىتوان گفت كه خواه‌وناخواه تهران در راهى افتاده است كه بر مبناى آسيائى شكل و قيافهء اروپائى خواهد يافت ، البته در نظر احدى هم جز همان پايتخت آسيائى نخواهد بود و حتى در بخش اروپائىنشين هم اين شهر جامهء عاريتى غيرقابل تحمل و چرند را كه در كوچه‌هاى غالاطه و پرا ( در اسلامبول . م ) ديده مىشود بر اندام خويش نينداخته است و خصوصيات اين شهر كيفيت خاصى دارد كه با كليهء چيزهائى كه در ساير پايتخت‌هاى آسياى مركزى ديده‌ام به كلى متفاوت است .\r\nگاهى مىشنويم كه جيپور ( در ايالت راجستان هند . م ) را عالىترين\r\n\r\n","description":"","footnote":"","page_name":" 407 ","page_number":423},
  {"content":"\r\n\r\nنمونهء شهرى بومى بشمار مىآورند چون نقشهء اروپائى دارد ، ولى در سبك معمارى و بنا كاملا شرقى است . اين شهر سرخ‌فام كه سرادوين آرنولد موجى از كلمات دل‌انگيز دربارهء آن به راه انداخته است هنگامى كه من در هندوستان بودم بنظرم چيزى جز يك تقليد پرمدعاى قلابى نيامد ، در صورتى كه در پايتخت ايران چنين احساسى به انسان دست نمىدهد و با آنكه غالبا آثار تظاهر در آن به نظر مىرسد مع الوصف كيفيتى وراى زروزيور پوچ دارد و در عين حالى كه در مقابل نفوذ غيرقابل مقاومت جز تسليم راهى نداشته ، هرگز آن اصالتى را كه دنياى جديد خواستار تاراج آن است به هيچ قيمتى از دست نداده است .\r\n\r\nتوپخانه -\r\nدر بخش شمالى شهر جديد ، ولى در بيرون حد ديوار قديم ميدان عمده يا مركز عمومى تهران واقع گرديده آنجا ميدان توپخانهء معروف است و از اين جهت است كه سربازخانه‌هاى رسد توپخانه در اطراف آن قرار دارد ، بعلاوه پاركى در آنجاست كه قسمتى از يك توپ زنگ‌زدهء دوران بىتاريخ گذشته در آنجاست . طول اين ميدان دلپذير كه با سنگ صاف فرش شده است 270 يا رد و عرضش 120 يا رد مىباشد . ضلع‌هاى درازتر كه در جهات شمالى و جنوبى است با عمارتهاى كوتاه يك طبقه محصور گرديده كه نفرات و توپها در آنجا استقرار دارند .\r\nدر سمت غربى كارخانهء اسلحه‌سازى واقع شده است كه در جلو آن بيست و پنج توپ سبك 24 پوندى كه به كلى بىخاصيت است بر پايه‌هاى متحرك قديمى خود استوار شده است . در سراسر سمت شرقى عمارت زيبائى با روكارى پاكيزهء گچى هست كه حالا در اختيار بانك شاهنشاهى ايران است . در وسط ميدان حوض بزرگى است كه در اطرافش نردهء آهنى است با چند مجسمهء فلزى و چهار عدد توپ بزرگ در چهار گوش حوض را با روكش قيراندود پوشانده‌اند ، ولى از خصايص عمدهء ميدان ، چهار دروازهء ورودى و خروجى آن است كه در نظر ايرانىها نمونهء عالى مهارت در معمارى جديد است و به‌طورى كه در عكس صفحهء مقابل ديده مىشود ساختمان بديع و جالب‌نظرى است با طاق‌هاى سبك و جبههء بنا\r\n\r\n","description":"","footnote":"","page_name":" 408 ","page_number":424},
  {"content":"\r\n\r\nاز دور منظره‌اى دلپذير دارد ، اما از نزديك بواسطهء كاشىهاى زمخت و خشنى كه به كار برده‌اند تأثير خيالى اولى زود زايل مىشود .\r\nاز اين دروازه‌ها دوتا كه خيلى مهم و جالب‌توجه است در سمت جنوبى ميدان قرار دارد و به خيابانى باز مىشود كه ديوارهاى خارجى ارگ را از دو طرف سير مىكند و محوطهء داخلى آن شامل عمارات دربارى و ساختمانهاست . از گوشهء جنوب شرقى دروازهء ناصريه به درب شرقى قصر و بازار منتهى مىگردد و از جنوب غربى كه دروازهء دولت نام دارد به خيابان الماسيه كه راه غربى ارگ و يا قصر است ، بر فراز اين دروازه وقتى كه شاه در تهران باشد پرچم سلطنتى برافراشته است .\r\nدروازهء دولت\r\n\r\n","description":"","footnote":"","page_name":" 409 ","page_number":425},
  {"content":"\r\n\r\n\r\nساير ميدانها -\r\nدو ميدان ديگر را هم مىتوان نام برد يكى ميدان مشق كه محلى وسيع و باز است و يك ربع ميل طول دارد ، براى تعليمات و زمين رژهء سربازان است . من در آنجا شاهد نمايش‌هاى نظامى بودم كه شرحش را بعدا ذكر خواهم كرد . اين ميدان در شمال غربى ميدان توپخانه است و از دروازه‌اى در شمال غربى از طريق خيابان سفرا ( علاء الدوله . م . ) به آنجا مىرسند . ميدان ديگرى هم به نام ميدان شاه است كه در بيرون باغ وزارت جنگ واقع است و بخش جنوبى محوطهء سلطنتى است كه حوض بزرگى در وسط و توپ عظيم برنجى دارد موسوم به توپ مرواريد كه همواره در تهران مكان مقدس بست براى مجرمان فرارى است و پناهگاهى واقعى بوده است .\r\nتاريخ‌نويسان متعدد شرح و بسط متفاوت و متضاد راجع به اين توپ تنومند نوشته‌اند بعضىها گفته‌اند كه آن را نادر شاه از دهلى آورده و در آنجا اصلا بر دهنهء آن يك رشته مرواريد نصب شده بود و بعضى ديگر نوشته‌اند كه نادر شاه مرواريد را در ايران بر آن تعبيه كرد . سر . ار . كرپورتر مىنويسد اين همان توپى است كه شاردن در ميدان اصفهان ديده بود ، ولى چون شاردن در آنجا توپى خواه بزرگ يا كوچك نديده و يا تعريف نكرده بود تأييد اين نظريه مقدور نيست . در جاهاى ديگر خوانده‌ام كه كريم خان زند آن را در شيراز نصب كرده بود و چون مدتى هم در يكى از امامزاده‌هاى شيراز پنهان ماند قدس و بركتى به آن نسبت مىدهند كه پس از انتقال به پايتخت قاجاريه محفوظ مانده است ، ولى جهانگير خان آخرين وزير صنايع ظريفه براى اين‌جانب حكايت مىكرد كه بنابر قول وقايع‌نگاران اين يكى از توپهائى است كه نيروى مشترك ايران و انگليس به سال 1622 در جزيرهء هرمز از پرتغاليها بدست آوردند . حقيقت هرچه باشد اين اختصاص نيمه قديمى توپ خلل‌پذير نيست . يك گارد توپخانه در كنار آن گماشته‌اند و زنان عقيم به قصد درك فيض به آنجا مىروند و از زير توپ مىگذرند تا شايد باردار شوند و به مراد خويش برسند .\r\n\r\n","description":"","footnote":"","page_name":" 410 ","page_number":426},
  {"content":"\r\n\r\n\r\nنقاره‌خانه -\r\nعمده‌ترين اختصاص اين ميدان كوچك دروازهء طاق‌دارى - است كه محل نقاره‌خانه است و در آنجا هرروز هنگام غروب بوسيلهء بوق و كرنا - هاى عجيب و دهل و فلوت و شيپور كه جزء لاينفك دستگاه سلطنتى در ايران است و شامگاه از بالاى برج و يا سكوى بلندى در هر شهر ايران كه به داشتن حاكمى از خانوادهء شاهى يا شاهزادگان سرافراز باشد نواخته مىشود .\r\nبالغ بر دويست سال پيش صداى آن ظاهرا خواب و آسايش را بر تاورنيه و شاردن در اصفهان حرام ساخته بود . در آنجا هم غروب و هم سحرگاه نقاره مىنواختند .\r\nحقيقت امر چنان كه تاورنيه با هشيارى بسيار دريافته اين است كه موسيقى هيچ‌گاه در گوش اهل تحقيق خوش‌آيند نبوده است و تصور عمومى اين است كه نقاره‌خانه از آثار زمان آتش‌پرستى و مهرپرستى دوران قديم است كه خورشيد را هم موقع غروب و هم هنگام برآمدن با آن وسيله احترام مىنهادند و درود و سلام مىفرستادند . در اينكه اين مطلب صحت دارد يا نه من چيزى نمىتوانم گفت ، ولى آنچه ترديدپذير نيست آن است كه همواره آن را به دستگاه پادشاهى نسبت داده‌اند .\r\nسياح فرانسوى برنيه « 1 » كه به سال 1663 در دربار مغول كبير در دهلى بوده عبارات ذيل را نوشته ، ولى تا آنجا كه ما اطلاع داريم در آن موقع آتش - پرستى در آنجا مرسوم نبوده ، اما شرح او با سروصداى نقاره‌خانه كه من در حين اقامتم در تهران با جذبهء انزجارآميزى مىشنيدم تطبيق دارد :\r\n« در بالاى دروازه در محلى برجسته دريچهء بزرگى است كه نقاره‌خانه است ، زيراكه در آنجا سرناچىها در بعضى ساعات روز و شب با صداى كريه آن را باهم مىنوازند كه به گوش اروپائى تازه‌وارد كه با آن مأنوس نباشد اثر عجيبى مىنمايد .\r\nچون گاهى ده دوازده نفر با كرنا و دهل متفقا سروصداى غريبى راه مىاندازند .\r\nاين كرنا تقريبا دو متر طول آن است و به اندازهء نيم پا در پائين آن شكافى است\r\n\r\n\r\n","description":"","footnote":"\r\n( 1 ) -  Bernier \r\n","page_name":" 411 ","page_number":427},
  {"content":"\r\n\r\nو دهل و طبل‌ها از فلز معمولا برنجى است كه بيش از يك متر و نيم دور آن است و مىتوان قياس كرد كه از اين همه آلات چه صدائى تواند برخاست . برنيه ضمنا اظهار مىدارد كه اين موسيقى شاهى ابتدا در گوش او سخت زنندگى داشت ، ولى به تدريج آهنگى متين و شاهوار و حزن‌آور نمود وبراستى كه سليقهء همين رسم و كار هنوز در ميان شاهزادگان هندوستان رواج دارد . »\r\nسردر نقاره‌خانه و توپ مرواريد\r\n\r\nسفارت انگليس -\r\nچنان كه ذكر كرده‌ام از ميدان توپخانه دو خيابان به سوى شمال تا ديوار خارجى شهر امتداد دارد . اين دو كوچه كه چون مشجر است بهتر است خيابان ناميده شود ، تاج افتخار تهران جديد و در واقع محلهء اروپائىنشين آنجاست . از اين دوتا آنكه غربىتر است كه ايرانىها خيابان دولت ( علاء الدوله . م . ) مىنامند گاهى نيز بولوار سفرا خوانده مىشود از آن جهت كه سفارت چندين دولت در اين خيابان واقع است و از اين سفارتخانه‌ها آنكه تا اين تاريخ از همه وسيع‌تر است و در فكر انسان حسن تأثير مىنمايد همان است\r\n\r\n","description":"","footnote":"","page_name":" 412 ","page_number":428},
  {"content":"\r\n\r\nكه اقامتگاه نمايندهء عليا حضرت ملكه ( ويكتوريا ) است كه در نيم ميلى ميدان بزرگ واقع است و دروازهء پاكيزه‌اى دارد كه حروف اول نام ملكهء انگلستان بر سنگى منقور و در بالاى درب ورود نصب شده است .\r\nدر طرف چپ آن محوطهء وسيعى است كه ابتدا چندان جالب به نظر نمىرسد ولى در آنجا انبوه درختان است كه از ميان آنها معابر باريك با جويبار هست .\r\nاين قسمت مشجر در اثر بيست سال درخت‌كارى به اين صورت درآمده است و نشان ميدهد كه خاك ايران در صورت مراقبت و آب كافى چه استعداد فراوانى دارد و اين درختها عمارت اصلى سفارت و همچنين چهار دستگاه ديگر را كه اقامتگاه منشىهاى متعدد است از نظر پنهان ساخته است . عمارت اصلى بناى يك طبقهء كوتاه است كه در سه طرف آن باغچه و يك سمت آن برجى با طرح بيزانتين است كه ساعت بزرگى وقت روز را بنابر آنچه در انگلستان است نشان مىدهد . در يك طرف دفترخانه است و در قسمت مركزى پذيرائى و اقامتگاه وزير مختار و سمت ديگر هم اطاقهاى اضافى است .\r\nساختمان بوسيلهء رواق به باغ دلپذيرى باز مىشود و در آنجا غاز و قو در استخرها شناورند و طاوس‌ها در ميان گل‌ها مىخرامند . نقشهء اين عمارت را سرگرد پيرسن كه وابستهء ادارهء تلگراف هند و اروپا بود كشيده و بايستى اذعان كرد كه خوب از عهدهء آن كار برآمده است . خنكى هوا و دورافتادگى آنجا سراسر اين محوطه را يكى از مطلوب‌ترين و غيرعادىترين مختصات تهران ساخته است .\r\nسفارت كبراى عثمانى و سفارتخانهء چند دولت بزرگ ديگر در همان خيابان و يا نزديك به آنجاست ، ولى دولت روس در ناحيهء ديگر محلى تهيه كرده و اقامتگاه وزير مختارش چنان كه ذكر كرده‌ام در بخش قديمى شهر ( پامنار . م ) در نزديكى بازار است . در محله‌اى كه سفارت انگليس واقع گرديده تأسيسات و عبادتگاه هيئت امريكائى نيز هست . كليساى ارامنه كه سابقا اتباع بريتانيا را در آنجا\r\n\r\n","description":"","footnote":"","page_name":" 413 ","page_number":429},
  {"content":"\r\n\r\nمدفون ميكردند و از جمله قبر يكى از فرزندان سروالتر اسكات در آنجاست مجاور محل سابق سفارت انگليس در ناحيهء كهنهء شهر است .\r\n\r\nارگ -\r\nاز لحاظ يك فرد بيگانه و شايد هم در نظر يك نفر محلى جالب - ترين بخش تهران محل چهارگوش وسيعى شامل ارگ است كه وسعتى در حدود يك چهارم ميل مربع از جنوب ميدان توپخانه را دربر دارد . از موقعى كه شهر سابق را خراب كردند در چهرهء ارگ جديد هيچ اثر و علامتى نيست كه آن را با ارگ‌هاى متعارف همانند نموده باشد ، زيراكه هرچند با ديوارهاى گلى محصور شده ، اما استحكاماتى ندارد و درحال‌حاضر مشتمل بر چندين حياط و باغ و بناست كه قسمت عمدهء آن جزء دربار شاهى است . پس بهتر است كه من به نحو اجمال تا حدى كه قسمت‌هاى اندرونى بىقواره و درهم‌برهم آن امكان اين كار را مىدهد شرحى راجع به قصرهاى دربارى بيان كنم .\r\nقسمتهائى از ابنيه به همان قسم مانده است كه در آغاز اين قرن سفرا و نمايندگان انگليس و حكومت هند ديده بودند ، اما قسمت عمدهء داخلى آن همان نيست كه آنها تعريف كرده‌اند و بوسيلهء شاه فعلى طى بيست سال گذشته تغييرات كلى در آنها راه يافته است كه نويسنده‌اى جديد بايد تا به وصف آن بپردازد .\r\n\r\nقصر -\r\nهنگام ورود از خيابان الماسيه از دروازه‌اى به كلى ساده كه به هيچ - وجه ممتاز نيست شخص تازه‌وارد به حياط كوچك نامرتبى كه مشجر است وارد مىشود ، از آنجا او را به حياط بزرگ‌تر و مفروش مىبرند كه در وسط آن حوض برجسته‌ايست كه آب به رسم ايرانى بدون صدا از لبهء صاف آن لبريز مىشود .\r\nدر اطراف اين حوض پياده‌رو فرش شده و در سمت ديگرش باغچه و همچنين رديف درختان چنار و كاج و تبريزى است . سرتاسر انتهاى فوقانى اين محوطه را عمارت پاكيزه‌اى اشغال كرده كه هرگاه پردهء ضخيم را كه حايل است بالا بكشند قسمت درونى در معرض تماشاى عام قرار مىگيرد و بدين ترتيب تالار يا جايگاه تخت يعنى همان تخت مرمر سفيد معروف را در ميان شاه‌نشين جا داده‌اند كه در\r\n\r\n","description":"","footnote":"","page_name":" 414 ","page_number":430},
  {"content":"\r\n\r\nبعض موارد بخصوص در عيد نوروز شاه بر آن جلوس مىكند با همان وضع و آدابى كه در واقع داريوش و خشايارشا در جشن‌هاى شاهى 2400 سال پيش در تالارهاى تخت جمشيد مىكردند چندان تفاوت ندارند « 1 » .\r\n\r\nتخت مرمر -\r\nدر سمت ديگر تالارى كه تخت در آنجاست به اطاقهائى راه هست كه با سبك ايرانى به وسيلهء اسباب آرايش ديوارى و تابلوهاى نقاشى آراسته شده است در اين قسمت در موقع سلام شاهى وزراء و مهمانان ممتاز پذيرائى مىشوند .\r\nاين تالار اطاق وسيعى است كه سقف صاف آن و همچنين ديوارها را آئينه - كارى كرده‌اند به اين ترتيب كه تيكه‌هاى آئينه به طرزى ظريف و استادانه در گچ تعبيه شده است تا همه‌چيز چندين برابر نمايد و در اين شيوه ايرانىها استعداد غيرقابل انكارى دارند و با تصاويرى از شاهزادگان متعدد خاندان قاجار مصور ساخته‌اند .\r\nدر سرتاسر قسمت تحتانى ايوان سنگ مرمر نصب و بر آن مرمرها شكل - هاى برجسته‌اى كنده‌كارى و با نقش گل و پرندگان آرايش شده است . در وسط همين تالار تخت مرمر قرار دارد كه آن را به فرمان كريم خان زند از مرمر سفيد يزد ساخته بودند و از شيراز آورده‌اند « 2 » .\r\nاين جسم بزرگ بنابر تصور و ميزانى كه در غرب هست به هيچ‌وجه با تخت پادشاهى قابل مقايسه نيست و در واقع كرسى برجسته‌ايست كه با ديوارهء\r\n\r\n\r\n","description":"","footnote":"\r\n( 1 ) - اين تالارهاى باز كه تخت شاهى در آنجاست خيلى قديمىتر از آنهائى است كه در زمان داريوش و خشايارشا بوده و از ديرينه‌ترين ضمائم دستگاه پادشاهى خاور زمين است ، چنان كه در كتاب پادشاهان خوانده مىشود كه حضرت سليمان رواقى پيش آنها ساخت و ستون و آستانه‌اى در جلو آنها و در واقع براى كرسى خويش رواقى ساخت كه در آن دادرسى نمايد .\r\n( 2 ) - تصويرى از آن در كتاب ايران و ايرانيان بنيامين هست و كليشهء عالى تمام تالار در كتاب پى .\r\nكوست . بنام « ابنيهء جديد در ايران » چاپ شده است . بعضى از نويسندگان نوشته‌اند كه اين تخت هم از جمله غنايم نادر شاهى از هند است و بعضىها نيز پنداشته‌اند كه از مرمر مراغه است ، ولى اين تخت در زمان كريم خان در تالار قصر وى در شيراز كه حالا ادارهء تلگراف هند و اروپاست بوده و با ستونها به امر آقا محمد خان به تهران انتقال يافت .\r\n","page_name":" 415 ","page_number":431},
  {"content":"\r\n\r\nمرمرى شبكه‌دار احاطه گرديده و بر ستون‌هاى پيچيدهء كوتاه بر شانهء پيكره‌هاى عجيب جن و ديو نهاده شده است و بوسيلهء دو پله كه بر تارك دو شير بزرگ نصب گرديده بر بالاى تخت كه شامل دو مرتبه است مىروند .\r\nدر قسمت عقب بالشتى مرواريددوز تكيه‌گاه هست كه در آنجا در مواقع رسمى شاه شاهان جلوس مىكند و در واقع چهار زانو مىنشيند . در جلوگاه تخت نيز فوارهء آب هست . آب جارى يكى ديگر از اختصاصات دستگاه فرمانروائى در مشرق زمين است « 1 » سقف ايوان تالار كه به سمت باغ است دو ستون عظيم شياردار پايه دارد و آن هم از مرمر يزد است كه به امر كريم خان زند براى قصر او در شيراز ساخته شده بود .\r\n\r\nموزه -\r\nاز حياط اين تالار راهرو به حياط بزرگ‌ترى هست كه مدخل اصلى و رسمى قصر محسوب مىشود . در آستان دالان بين اين دو حياط آقا محمد خان جمجمهء نادر شاه و كريم خان را دفن كرده بود « 2 » با اين نيت حقدآميز كه در حين رفت‌وآمد به قصر ، پا بر خاك و غبار دشمنان موروثى خويش بگذارد . در اين محل ، مدخل بزرگى هست و سرسراى عريض و مفروش دارد كه واردين به قصر از ميان ظروف برنزى و چينى به دستگاه شاهى وارد مىشوند .\r\nچون در حين اقامتم در تهران سه بار از اين پله‌ها بالا رفتم و به اطاق - هائى كه باهم اتصال داشته آشنا شده‌ام جا دارد شرحى نيز راجع به آنها بياورم .\r\nدر بالاى اين سرسرا كتابخانهء شاه واقع است كه اطاق كوچكى است كه به سبك اروپائى خوب آراسته و قفسه‌هاى كتاب كه درهاى شيشه‌اى داشت در آنجا گذاشته بودند . در اين قفسه‌ها متوجه چند جلد كتاب نفيس اروپائى شدم و مىگويند نسخه‌هاى خطى عربى بسيار گرانبها در آنجاست .\r\n\r\n\r\n","description":"","footnote":"\r\n( 1 ) - اين رسم و عادت را به صورت‌هاى مختلف توجيه كرده‌اند ، هم به معنى روشنائى است كه فال نيك است و هم علامت بارز ثروت و توانگرى . در سرزمينى كه آب كمياب است و ازاين‌رو نشانهء تجمل محسوب مىشود .\r\n( 2 ) - بعدا جسد كريم خان را به مقبرهء اصلى عودت دادند .\r\n","page_name":" 416 ","page_number":432},
  {"content":"\r\n\r\nدر سمت چپ در طبقهء بالا موزهء جديد واقع است كه گالرى بزرگى است و بعد از بازگشت همايونى از سفر اول اروپا در سال 1873 بنا شده تا لباس و نشان - هاى ملوكانه و همچنين مجموعهء عمدهء اشياء هنرى نفيس كه قسمتى از آن را فرمانروايان ديگر كشورها اهدا كرده‌اند و يا بنابر ذوق و علاقهء شخصى شاه طى چهل سال سلطنت فراهم شده است جا بدهند .\r\nاين تالار فوق‌العاده كه با محتوياتش شبيه قصر علاء الدين و يا مغازهء عتيقه‌فروشى و يا انبار جامه‌هاى فاخر شاهزادگان و يا موزهء شهردارى است ، محل متوازى الاضلاعى است كه بر رأس آن چند گنبد بلند و كوتاه با آرايش گچ‌برى به رنگ‌هاى سفيد و آبى و زرين فراهم ساخته‌اند و مقدار زيادى هم طاقچه‌هاى عميق دارد كه يك طرف آنها پنجره است و فاصلهء بين طاقچه‌ها را قفسه‌هاى شيشه‌اى جا داده و در آنها اجناس بسيار ذى قيمت را در كنار بنجل‌ترين اقلام غيرقابل - وصف به نمايش گذاشته‌اند .\r\nوسط تالار كه با كاشى فرش شده است ظروف بزرگ چينى است كه غالبا ساخت اروپاست و شمعدانها و چهل چراغها و صندلىهاى راحت كه روكش نازك طلائى دارد و روى ميزها يا داخل قفسه‌هاى شيشه‌اى با صرف وقت و دقت قوطىهاى موسيقىنواز سويسى و نمونه‌هائى ايرانى و دستگاههاى هواسنج و اقلام اروپائى و يا هداياى ديگر و كلهء حيواناتى را كه اعليحضرت شكار كرده است كنار هم جا داده‌اند .\r\n\r\nجواهرات سلطنتى -\r\nاز اقلامى كه در اين مجموعهء غريب شايد بيش از هرچيز ديگر توجه ناظران بيگانه را جلب مىكند ، تنوع جواهرات تراشيده يا طبيعى است كه به صورتهاى گوناگون تعبيه و در جعبه‌هاى شيشه‌اى گذاشته شده است .\r\nدر آنجا اسلحهء جواهرنشان پادشاهان بزرگ صفوى يا شمشير امير تيمور و شاه اسماعيل و آقا محمد خان و يا زره نيم‌تنهء ممتاز شاه عباس ديده مىشود .\r\n\r\n","description":"","footnote":"","page_name":" 417 ","page_number":433},
  {"content":"\r\n\r\nيك جعبهء شيشه‌اى محتوى مقدار انبوهى مرواريد هست بطورىكه ميتوان دست در آن فرو برد و مشتى برگرفت . روى چهارچوبهء جداگانه كرهء جواهر است كه از سنگ‌هاى قيمتى متعدد شاه فعلى ساخته شده است با ارزش ( بدون جواهرات خصوصى او ) 000 ، 320 ليره كه آن را شاهكار صنعتى دوران پادشاهى وى مىشمارند و با جواهرات همايونى ( 75 گيروانكه طلاى ناب و 51366 قطعه جواهر به وزن 365604 گرم ) به مبلغ 000 947 ليره قيمت دارد . دشوار است كه برق و جلاى سنگ‌هاى مختلف را از كشورهائى كه مبدأ هركدام جداست تخمين زد و به نظر نمىرسد كه جواهرساز ماهرى آن را ساخته باشد ، ولى تا آنجا كه من قادر به تشخيص هستم اين درياى گوهر شامل زمرد از فرانسه و انگلستان و الماس از افريقا و ياقوت سرخ و ياقوت كبود از هندوستان و سنگ گرانبهاى ملى يعنى فيروزه از خود ايران است « 1 » .\r\nبه نظر من پيش از آنكه روزى پادشاهى ولخرج و يا امكانا فاتحى از شمال بر اين گنجينهء خيره‌كننده دست يابد بايد با فكر باز اين منابع در راه نافع‌ترى به كار افتد و شايد بهتر است كه درصدد برآيند با بصيرت وافى ارزش اقلام عمدهء آن را تعيين كنند و مصرف تازه‌اى براى آنها تدبير شود .\r\nدر انتهاى فوقانى تالار در جعبه‌هاى شيشه‌اى چند تاج سلطنتى از روزگار پادشاهان صفوى تا دوره‌هاى جديد هست كه از ميان آنها برجسته‌تر از همه كلاه بزرگ مرواريد نشان با نشان درخشان جقهء الماس در جلو آن است كه شاه در جشن نوروز بر سر مىگذارد و آن بارها بر سر فتحعلى شاه ديده شده است ، چنان كه در تصاوير انگليسى و ايرانى نيمهء اول اين قرن همواره ديده‌ايم .\r\nدر آنجا يك نيم تاج عالى نيز هست كه به فرمان شاه فعلى در پاريس\r\n\r\n\r\n","description":"","footnote":"\r\n( 1 ) - راجع به جواهرات ديگر آقاى او رسول  Orsolle  در كتاب قفقاز و ايران مىنويسد :\r\nياقوتى كه نقش دماوند دارد آخرين جواهرى بود كه مزدوران پليد آقا محمد خان به زور از شاهرخ تيره - بخت گرفتند و الماسى كه مارك تهران بر آن است از جنازهء اشرف آخرين پادشاه افغان بوسيلهء يك تن بلوچ بدست آمده و او آن را به شاه طهماسب دوم تقديم نموده بود .\r\n","page_name":" 418 ","page_number":434},
  {"content":"\r\n\r\nساخته شده ، تعداد شمشيرهاى مرصع و غلاف‌ها و سردوشىها و جام‌ها و ظروف و جعبه‌ها و قليانها خارج از اندازه است . در جعبه‌هاى جداگانه‌اى هم جواهرات ناتراشيده ديده مىشود . در انتهاى تالار تختى جديد است ، اگرچه شايد ساخت آن خيلى تازه نباشد و آن به صورت بلندى است كه با ظرافت بسيار جواهرنشان و كاملا ياقوت و زمردكارى شده است و من راجع به سابقهء اين اثر هنرى زيبا چند كلمه‌اى در اينجا ذكر مىكنم .\r\nبراى من تعريف كرده‌اند كه هر موقع شاه از اين تالار استفاده مىكند كه مواردش متعدد است مثلا در روز بارعام و حضور نمايندگان خارجى در مراسم سلام نوروز ، اعليحضرت ترجيح مىدهد در انتهاى جنوبى تالار توقف و بر تخت جلوس كند . در سمت راست بر ديوار تالار مجموعهء ذى قيمتى از اشياء نفيس و يا تفنگ‌هائى است كه وى از سفر اروپا همراه آورده است .\r\nدر اينجا حمايل و نشان‌هاى دولت‌هاى خارجى و از جمله نشان گارتر ( از انگلستان ) و يك رديف جالب‌توجهى هم از نشان‌هاى روسى است . در سمت ديگر بشقاب‌هاى بسيار ممتاز نقره و طلا و جعبه‌هاى جواهرنشان و ظروف زرين و سيمين و قابى نيز حاوى عكس خاندان سلطنتى انگليس از دورهء مسافرت اول شاه در سال 1873 و نمونه‌هائى از مشبك‌كارى و اقلام متعددى از عاج و استخوان و همچنين ظريف‌ترين ظروف چينى و چندتا هم از مسواك‌هاى شش‌پنسى ( طبقه بندى با بدسليقگى تمام ) بر ديوار چند تابلو رنگى روغنى متوسط و مكروه و چند صفحه كاشى شفاف هم راجع به مراحل مختلف زندگانى پادشاه فعلى ديده مىشود .\r\nمىگويند سه قطعه از جواهرات عالى متعلق به خود شاه يك سنگ ياقوت تراش نشده است كه روزگارى به او رنگ زيب ( پادشاه مغولى هند ) تعلق داشته و بر نوك تاج كيانى است و قطعهء الماس درشتى كه بر انگشتر است كه پادشاه جرج چهارم ( انگلستان ) براى فتحعلى شاه هديه فرستاد كه بنابر شايعه ، بىدرنگ دروازه‌هاى پايتخت و قلب سلطان را باهم تسخير كرد و بالاتر از همه درياى\r\n\r\n","description":"","footnote":"","page_name":" 419 ","page_number":435},
  {"content":"\r\n\r\nنور است كه جواهرى است هم‌طراز كوه نور كه آن آخرى در تصرف خاندان سلطنتى انگلستان است .\r\nمىگويند اين دو جواهر از تيمور به محمد شاه رسيده بود كه چون نادر شاه در دهلى از كشتن او در گذشته بود با تدبير تمام كليهء جواهرات گرانبهاى او را به غنيمت برد و از آن جمله بود همين دو جواهر و تخت طاوس . بعد از مرگ نادر شاه كوه نور بدست احمد شاه درانى افتاد و از او به شاه شجاع رسيد و رونجيت سينگ معروف به « شير پنجاب » از او گرفت و از طريق فتح و پيروزى نصيب خانوادهء سلطنتى انگليس گرديد . درياى نور در ايران مانده و پادشاهان متعدد آن را زيور پيكر خود ساخته‌اند .\r\nفتحعلى شاه با حك نام خود بر اين جواهر خودخواهى و خودكامى خويش را با تقليل فاحش ارزش آن تا ابد ارضاء نمود « 1 » . وى در مراسم مملكتى آن را چون بازوبند بين شانه و آرنج و گاهى نيز بر كمربند به كار مىبرد .\r\nمن تقاضا كرده بودم اين جواهر را تماشا كنم معلوم شد در صندوق آهنى محفوظ است و بر بالاى سرير رفيع سلطنتى جاى گرفته است و استنباط كردم كه هر وقت كليد نباشد و يا خود صدر اعظم حاضر و حتى به نظر من ايشان ناظر نباشند نشان دادن آن ممنوع است .\r\nتا آنجا كه من با مراجعهء به يادداشت‌هاى خود در خاطر دارم اين اقلام محتويات عمدهء موزهء سلطنتى است « 2 » در سرزمينى كه همواره ماتم بىپولى دارد و براى تجديد حيات كه به آسانى با ساختن يا تعمير كردن راهها و پل‌ها و كاروانسراها و امور مربوط به ساير احتياجات اساسى مردم ميسر است ، فرياد مىكشد فقط برانگيختن يك فكر در آنجا ضرور است كه با تمام اين ثروت گران و كلان كه گردآورده و در جعبه‌هاى شيشه‌اى محبوس كرده‌اند مىتوان نواحى\r\n\r\n\r\n","description":"","footnote":"\r\n( 1 ) - در كتاب‌هاى متعدد خواندم كه آن سنگ را 000 ، 000 ، 2 ليره ارزش نهادند و بواسطهء اقدام فتحعلى شاه يك ميليون ليره از ارزش آن كاسته شده است . اظهاراتى كه كشف حقيقت را دشوارتر مىسازد . وزن آن 186 قيراط است .\r\n( 2 ) - سرهار فورد جونز در سال 1810 ارزش جواهرات سلطنتى ايران را 15 ميليون و لرد پولينگتن در 1865 از چهل تا پنجاه ميليون ليره تخمين زده است .\r\n","page_name":" 420 ","page_number":436},
  {"content":"\r\n\r\nوسيعى را مسكون و اجتماعات بزرگى را مرفه ساخت و ناگوارتر اين است كه اطلاع مىيابيم كه جواهراتى كه در معرض تماشاست كليهء گنجينهء سلطان نيست ، بلكه مقدار كثيرى ديگر از انواع جواهرات و سيم و زر به صورت شمش در انبارهاى طبقهء زير زمين هست كه حداقل ارزش آنها را سه ميليون ليره انگليسى گفته‌اند و من از اظهار بالاترين رقم قيمت آنها خوددارى مىنمايم . وطن‌پرستى از ناحيهء فرمانروايان كارى دشوار نيست خاصه وقتى كه امكان آن هست كه با كمك انبار جواهرات و كيسه‌هاى زر ، گام‌هائى نيز در اين راه برداشته شود .\r\nدر زيربناى موزه چند زير زمين هست بنام چينىخانه كه در آنجا مقدار معتنابهى از اجناس ساخت سور « 1 » و در سدن « 2 » و ورستر « 3 » قديمى و چينىهاى ديگر انبار شده است و آن هداياى سلاطين اروپائى به پادشاه فعلى و شاهان قبل از اوست .\r\nبعلاوه يك اسلحه‌خانه هست كه سلاح‌هاى عجيب و غريبى دارد و تفنگ‌هاى معمولى و شكارى اعليحضرت در آنجاست و يك دهليز هم داراى مقدار زيادى از آثار آخرين نقاشى هنرمند ابو الحسن خان غفارى است كه لقب صنيع الملك داشته است . اين قسمت‌ها را من نديده‌ام .\r\n\r\nتخت طاوس و آنچه راجع به آن گفته‌اند -\r\nدر سمت ديگر بالاى سرسرا اطاقى هست كه گاهى محل شورا ناميده مىشود . من در همين‌جا به حضور شاه بار يافتم و هر نوبت كه آنجا را ديدم به كلى خالى بود ، غير از چيزى كه كنار پنجره در گوشه‌اى قرار داشته و آن تخت طاوس معروف است كه نادر شاه در سال 40 - 1739 از هندوستان به غنيمت آورده است و نويسندگان متعددى دربارهء آن قلمفرسائى كرده‌اند ( كسى هم نظر مخالفى اظهار نكرده است ) كه همان تخت طاوس است كه در ديوان خاص دهلى بود ( هنوز محل آن را نشان مىدهند ) و زيور عمدهء دربار مغول كبير به شمار مىرفته .\r\nاز ملاحظهء نظريات همهء نويسندگان كه راجع به اين موضوع مطلب نوشته‌اند من به اين نتيجه رسيده‌ام كه ادعاى مزبور بىاساس است و تخت\r\n\r\n\r\n","description":"","footnote":"\r\n( 1 ) -  Sevre \r\n( 2 ) -  Dresdene \r\n( 3 ) -  Worster \r\n","page_name":" 421 ","page_number":437},
  {"content":"\r\n\r\nموجود در تهران با آنكه كار هنرى ممتازى است نسخهء بدل آن تخت اصلى است كه افتخار جلوس مغول كبير را داشته است . اينك به ذكر دلايلى كه موجب اين استنتاج شده است مىپردازم . عطف و اشارهء عمده‌اى كه دربارهء تخت طاوس دهلى شده است يكى از جانب تاورنيه جواهرساز فرانسوى است كه در سال 1665 از پايتخت هند در دورهء باشكوه اورنگ زيب ديدن نموده و چنين نوشته است :\r\n« تختى كه از همه بزرگتر است و در تالار حياط اولى گذاشته‌اند از لحاظ شكل بىشباهت با تختخواب سفرى نيست . شش پا طول و چهار پا عرض دارد بالش زيرين آن گرد است و بالش‌هاى اطراف پهن . قسمت تحتانى سايبان همه مرواريد و الماس‌دوزى است با حاشيه‌اى هم از مرواريد در گرداگرد آن .\r\nدر بالاى سايبان كه به صورت طاق چهارپهلو ساخته‌اند طاوس با پر و دم باز هست كه از سنگ‌هاى قيمتى رنگارنگ ساخته شده است . بدنهء اين طاوس از طلاى ناب است كه بر آن چند قطعه جواهر سوار كرده‌اند و يك قطعه ياقوت درشت بر سينهء آن هست و مرواريدهائى به وزن پنجاه قيراط از آن آويزان است و در هر طرف طاوس دو گلدسته هست به بلندى خود طاوس و مشتمل بر انواع گلها كه بر صفحهء طلائى تعبيه شده است .\r\nهروقت كه خود شاه بر تخت مىنشيند جواهرى شفاف با الماس ضميمهء آن به وزن هشتاد يا نود قيراط و با زمرد و ياقوت طورى به آن آويخته‌اند كه درست جلو نظر پادشاه است و دوازده ستونى كه نگهبان سايبان است با رشتهء مرواريد روشن در گرداگرد است كه وزنش دانه‌اى شش تا ده قيراط است . اين همان تخت مشهورى است كه تيمور لنگ ساختنش را شروع و شاه جهان تمام كرد و براستى روايت كرده‌اند كه 000 ، 500 ، 160 ليره به پول رايج ما ارزش دارد . » « 1 »\r\n\r\n\r\n","description":"","footnote":"\r\n( 1 ) - مسافرتى در هند ( چاپ سال 1678 ) كتاب دوم . هانواى در ( جلد دوم ) كتاب خود مىنويسد كه : تخت طاوس و نه تخت ديگر و همچنين چندين قطعه جواهر و اسلحه و ابزار به مبلغ نه كرور روپيه يا 000 ، 250 ، 11 ليره تقويم كردند . درهء نادرى تخت طاوس را 000 ، 000 ، 2 ليره و اسكات يك ميليون ليره ارزيابى كرده‌اند .\r\n","page_name":" 422 ","page_number":438},
  {"content":"\r\n\r\nاكنون اين اظهارات را با آنچه راجع به اين عنوان مورد ادعاى ايرانيان است قياس كنيم ؛ من بخصوص دستور دادم كليشه‌اى از تخت طاوس تهران فراهم ساخته‌اند و براى مزيد توضيح در اينجا چاپ مىكنم و آن شكل منبرى دارد و يا چنان كه تاورنيه گفته است مثل تختخواب سفرى است كه اكثر فرمانروايان مشرق زمين به كار مىبرده‌اند . بعلاوه يك اثر هنرى مجلل و زيبا است . سراسر آن را با ورقه‌هاى طلا پرداخته‌اند و به وجه بسيار ظريفى قلم‌زنى و ميناكارى شده است و تماما با سنگ‌هاى گرانبها مكلل كرده‌اند خاصه با ياقوت و زمرد كه بر برجستگى آن مىافزايد .\r\nتخت فتحعلى شاه\r\n\r\n","description":"","footnote":"","page_name":" 423 ","page_number":439},
  {"content":"\r\n\r\nاين تخت هفت پايهء جواهرنشان و دو پله دارد كه بر پشت اژدها قرار گرفته است و داراى ديوارهء ظريفى است كه گرداگرد آن را با كتيبه زينت داده‌اند و پشتى برآمده و بلند آن سرتاسر جواهر است . در قسمت وسط كه بلندى بيشترى دارد و بر رأس آن ستارهء گردى از الماس نصب شده است با اشعهء ساطع به وسيلهء دستگاهى به قسمت عقب پيوسته مىگردد و در طرفين اين ستاره دو پرندهء جواهر - نشان ديده مىشود كه بر گوشهء چهارچوبهء عقبى روبروى هم جا داده شده‌اند .\r\nاين دستگاهى كه شرحش ذكر و عكس آن چاپ شده است شباهت مختصرى روى همرفته از لحاظ شكل با تصوير مبسوطى دارد كه تاورنيه شرح داده است ، اما علامت و يا سايبانى در آن به نظر نمىرسد يا محلى كه سايبان مفقود را بتوان در آنجا قرار داد . بالاتر از همه‌جاى طاوس خالى است « 1 » .\r\n\r\nقول برنيه -\r\nاما در اينجا بايد خاطرنشان كرد كه تاورنيه ضمن بحثى فقط دربارهء تخت طاوس اين نكته را ناگفته نگذاشته است كه : « مغول كبير هفت تخت دارد كه بعضى آنها سراسر الماس است و بعضى ديگر با ياقوت و زمرد و مرواريد زينت يافته است » هانواى مىنويسد : « نادر شاه نه تخت ديگر نيز به يغما برده كه در اين صورت تخت موجود در تهران اگر طاوس نباشد ، شايد يكى ديگر از تخت‌هاى كم‌اهميت‌تر امپراتوران هند بوده است . »\r\nاين فرض را نويسندهء ديگر فرانسوى در آن قرن يعنى برنيه تأييد ضمنى مىنمايد كه تخت ديگرى هم ( بدون‌شك غير از تخت طاوسى كه تاورنيه شرح داده است ) در دهلى بوده و اين تخت را كه وى ديده بود شش پايه داشته با پايه‌هائى ضخيم طلائى كه ياقوت و زمرد و الماس‌نشان بود و ارزش آن چهل ميليون روپيه ( در آن موقع يك روپيه دو شلينگ و نيم بود ) يا 60 ميليون ليور فرانسه\r\n\r\n\r\n","description":"","footnote":"\r\n( 1 ) - موريه كه فتحعلى شاه را در سال 1809 در حال جلوس بر اين تخت ديده تعريف درستى از آن ننموده است . وى مىنويسد : در هريك از دو طرف عقبى پشتى چهارگوشى است كه مرغى را بر آن نعبيه كرده‌اند ( شايد براى طاوس بوده است ) و سنگهاى قيمتى از هر قبيل بر آن كار گذاشته بودند و هريك ياقوتى هم داشته ، ولى كسانى كه اين تخت را ديده‌اند لابد مرغ‌ها را با طاوس اشتباه نخواهند كرد و ياقوتى هم ( لااقل فعلا ) بر نوك آنها نيست .\r\n","page_name":" 424 ","page_number":440},
  {"content":"\r\n\r\nبرآورد كرده بودند و براى آنكه بيشتر خلط مبحث شده باشد اين موضوع را هم بايد افزود كه آن تخت هم طاوس نام داشته چنان كه وى نوشته است :\r\n« هنر و مهارتى كه در اين تخت به كار رفته مؤيد موضوع است كه در آن از لحاظ طرح به وجه احسن نظرم را جلب نموده و طاوس است كه با سنگ‌هاى گرانبها پوشش يافته و آن كار استادى فرانسوى مىباشد كه هنرمندى قابل ستايش بوده . درهرحال ممكن نيست اين همان تخت تهران باشد ، زيراكه تخت تهران هفت پايه دارد و هر ناظر دقيقى مانند برنيه نيز ممكن نبود اشتباه موريه را تكرار و پايه‌هاى بال‌مانند طرفين را دو طاوس فرض كند » .\r\n\r\nتاريخ چه مىگويد -\r\nبا آنكه در اين‌باره كه براهين قاطع در كار است و اعتقاد راسخ دارم كه تخت طاوس جديد ارتباط بسيار جزئى با غنائم دهلى دارد شايد هم هيچ رابطه‌اى نداشته باشد ، باز عطف توجهى به قول معاصران مىنمائيم .\r\nدر تاريخ سرجان ملكم مندرج است كه نادر شاه بقدرى تخت طاوس اصلى مغول كبير را دوست مىداشته كه فرمان داد يكى مانند آن از جواهرات ديگر بسازند كه بدين ترتيب دو تخت طاوس پيدا مىشود كه فاجعه‌اى كه در گيرودار هرج‌و مرج و تعديات آن دوره بين مرگ او و پايان قرن گذشته دور از مكان نبود سرگذشت تخت طاوس را هم باز نامعلوم گذاشته است ، زيراكه به هيچ‌وجه امكان نداشته كه تخت ثانوى را به جاى تخت اصلى كه تاورنيه شرح داده بود به شمار آورد .\r\nدر كتاب فريزر راجع به خراسان عبارتى هست به اين مضمون كه يك نفر كرد كهنسال در 1822 به او اظهار داشته بود كه تخت طاوس و چادر مرواريد بعد از قتل نادر شاه و غارت شدن خيمه‌گاه وى بدست ايشان افتاد كه در همانجا آن را قطعه‌قطعه و بين خود قسمت كردند . البته از يك نفر كرد آن رفتار بى ملاحظه نسبت به تخت طاوس دور از انتظار نبود با فرض صحت ادعاى اين فرد مخصوص كرد ، من با خشنودى خاطر به چگونگى از بين رفتن تخت طاوس حقيقى يا يكى از آن دو پى بردم .\r\n\r\n","description":"","footnote":"","page_name":" 425 ","page_number":441},
  {"content":"\r\n\r\nعبارتى در كتاب موريه اين فكر را در سرم انداخت كه بهرحال تخت طاوس تهران را بعدا ساخته‌اند در مطالبى كه از كتاب او اقتباس كردم در حاشيه مىافزايد : « مىگويند كه آن ( تخت ) به قيمت صد هزار تومان تمام شده است ( در اول اين قرن تقريبا معادل 000 ، 100 ليره بود ) « 1 » كه واضح مىسازد فرض راجع به قيمت آن در تهران شايع بوده كه بسيار هم مقرون به حقيقت است كه آيا اين حرف به تخت جديد بيشتر ارتباط داشته تا به چيز قديمى كه هفتاد سال قبل از آن از سرزمين دوردستى به يغما رفته باشد . ازاين‌رو در اين حين و حال من شك و ترديد خود را با تهرانيان در ميان نهادم و پس از طى شدن چند هفته با نهايت علاقه ( و بايد اذعان كنم ) خوشوقتى از قول صدر اعظم و وزير خارجهء پيشين اطلاع حاصل شد كه بطورىكه ظن خود اين‌جانب بود تخت طاوس را اصلا از هندوستان نياورده‌اند ، بلكه بوسيلهء محمد حسين خان صدر ( از مجتهدان نامى ) اصفهان براى فتحعلى شاه ساخته شده است و آن هم وقتى اتفاق افتاد كه شاه زن جوانى از اصفهان گرفت كه طاوس خانم نام داشت و معروف است كه شاه بقدرى اين تخت را خوش داشت كه در مراسم عروسى برجسته‌ترين اسباب جلوهء آن جشن بود . بنابراين همين‌جا و در عين‌حال تمام داستان درخشان تخت كه مورد تأييد خيلى از مؤلفين و موضوع سخن‌پردازى بسيارى از نويسندگان بوده يك‌سره نقش بر آب شده است و بنابر قول همين مقامات تخت طاوس اصلى نادر شاه ( يكى از آن دو تخت تقليدى كه باقى مانده بوده است ) به وضع شكسته و قطعه - قطعه با جواهرات ديگر از راه آزار و شكنجه بوسيلهء آقا محمد خان از شاهرخ نابينا در مشهد با زور بدست آمد و او دستور داد كه از آن قطعات ، تختى به طرز و شكل جديد فراهم سازند كه فعلا در گوشهء اطاق موزهء تهران هست كه من در موقع تعريف آن محل شرحش را بيان كردم . ازاين‌رو اين كرسى كه فقط عنوان تخت طاوس مغول كبير و هديهء عروسى فتحعلى شاه بر آن مانده است از وضع و مقامى كه در نوشته‌هاى همهء نويسندگان اين قرن بدون استثنا احراز كرده بود فرو خواهد افتاد .\r\n\r\n\r\n","description":"","footnote":"\r\n( 1 ) - ولى استنباط من درحال‌حاضر اين است كه تقريبا 000 / 200 ليره بوده است .\r\n","page_name":" 426 ","page_number":442},
  {"content":"\r\n\r\n\r\nسليقهء شرقى -\r\nبعد از تالارى كه اين بت ممتاز را در آنجا قرار داده‌اند و من با بت‌شكنى معقول - و اميدوارم مجاز لااقل از لحاظ پژوهندهء تاريخ - آن را از مسندى ناروا پائين كشيده‌ام چند اطاق يك اندازه هست كه چندان قابل توجه نيست و نمايشگاه اضداد مبالغه‌آميز و غالبا خنده‌آور بعضى اقلام اروپائى و شرقى است .\r\nتصاويرى كه از مجلات مصور انگلستان كنده‌اند بر ديوار در كنار عكس - هاى شاه و پسرك محبوبش عزيز السلطان و در رديف نقاشىهاى بىمقدارى از سرزمين ايتاليا بر ديوار ديده مىشود . در آنجا عكس‌هائى از نمايشگاه پاريس و برج ايفل و باز تصاوير باسمه‌اى مبتذل از يك منظرهء روستائى آلپ است و هردو را در اطاقى بر ديوار آويزان كرده‌اند كه گچ‌كارى ايرانى و فرش‌هاى ايرانى دارد .\r\nاينجا مانند قصرهاى ديگرى كه من ديدم متوجه شدم كه شرقىها از مشاهدهء عكس‌هاى باسمه‌اى حظ نفس و مسرت‌خاطر حاصل مىكنند و به همين جهت بوده است كه فرزند شاه ظل السلطان در اقامتگاه خود چند نسخه از عكس‌هاى خود را بر ديوار واحدى آويخته بود و در مقر خود سلطان من دو عكس نيمه لخت ونوس را كه به سبك اخير ايتاليائى مىنمود بر دو سمت مدخل اطاق الصاق كرده بودند ديدم و همين داستان و كار ، بارها تكرار شده بوده است . بعد از مشاهدهء چندين عمارت و منزل مدرن ايرانى كه به اندازه و شكوه و جلال مختلف بود اين اثر در ذهنم مانده است كه ذوق و سليقهء ايرانى اگر به همان هنرهاى محلى و با استعمال سبك و روش محلى محدود شود احتمال خطا بسيار كم خواهد بود و همين كه به كار جهان جديد عطف توجه نمايند هرگونه حسن و ميزان اندازه و تناسب يا زيبائى و در واقع تمام آثار لطف و كمال را ظاهرا از دست مىدهد ، ازاين‌رو درحالىكه ايرانى در انتخاب هنر و آثار محلى چيره‌دست است از جهات دنيائى كارش لنگ و گاهى دچار ترديد مىشوم كه آيا هموطنان خودم نيز مشمول اين بازخواست نمىشوند ، بخصوص وقتى كه مىبينم انگليسىهاى توانگر از ژاپون مليله‌دوزى -\r\n\r\n","description":"","footnote":"","page_name":" 427 ","page_number":443},
  {"content":"\r\n\r\nهائى چرند با خود مىآورند كه مختص آن محيط ساخته شده و همان‌ها در خانهء هيچ ژاپونى متمدن ديده نمىشود .\r\n\r\nگلستان -\r\nاطاق‌هائى كه شرحش را خوانده‌ايد رو به سمت حياط و باغ وسيعى است كه گرداگرد آن را عمارتهاى دربارى كاملا احاطه كرده است كه به نظر من زيباترين و برجسته‌ترين قسمت همهء آن محوطه است . در اين باغ بزرگ خيابان‌ها و راه‌هاى باريك با سنگ‌ريزه فرش شده است كه همه با باغچه‌ها و حوض‌ها و درياچهء بزرگى مربوط مىگردد . سرو و كاج عالى و همچنين درختان بومى چنار و تبريزى در حاشيهء خيابانهاست كه سايهء دلپذيرى دارند .\r\nاينجا باغ گلستان است پل‌هاى ظريف متعدد بر جويبارها ساخته‌اند و كف آن جوىها با كاشى آبى مفروش و آب پيوسته در آن جارى است . در استخرها بواسطهء ماهى و مرغابى و قو جنب‌وجوشى ديده مىشود . غرفه‌هاى زيبائى هم در ميان درختان به نظر مىرسد . در همين باغ دلپذير در زير آسمان صاف و آفتابى درخشان بود كه من شاهد بار عام شاهانه بودم كه جا دارد چند كلمه‌اى دربارهء آن بنويسم . اين مراسم در مورد جشن نوروز به صورت محدودترى برگزار مىشود .\r\n\r\nبار عام شاهانه -\r\nغرض از بار عام دربارى در ايران آن نيست كه كسى مورد عنايت و توجه واقع و يا به پيشگاه همايونى معرفى شود ، بلكه شاه فقط خود را به اتباع مرعوب و ستايندهء خويش نشان مىدهد بنابراين دو علامت اصلى و عمدهء اين صحنه يكى توجه سرشار به حضور شهريار است و ديگر نگاه تيز سلطان و غير از اين منظور عمده‌اى در ميان نيست . چند نفرى نيز در اين مراسم نقش مجسمه دارند اينك من عين صحنه را شرح مىدهم : هنگام ورود به قصر به تالارى راهنمائى شدم كه برحسب معمول در آنجا با قهوه و قليان از واردين پذيرائى مىشود . سربازان و مأموران رسمى درهم‌وبرهم از هر سو در قصر رفت‌وآمد داشتند . دسته‌هاى موزيك در گوشه و كنار بدون هدف آهنگ‌هائى بىسروته مىنواختند . افسران دراونيفورم‌هاى جوراجور سربازان را از اين سو به آن سو حركت\r\n\r\n","description":"","footnote":"","page_name":" 428 ","page_number":444},
  {"content":"\r\n\r\nمىدادند . ميرزاها و مستوفىها در تكاپو مىنمودند و ميرغضب‌باشى با لباس قرمز آماده بود و چند تن مأموران هم با چوب و فلك حاضر بودند . اينها در حكم يساولان رومىاند كه تركه و تبر ابزار كارشان بود . اعضاى خانوادهء سلطنتى و يا طايفهء قاجار در يك طرف همه باهم بودند و لباس قديم دربارى بر تن داشتند كه در اوايل اين قرن پوشيدنش براى همهء ايشان الزامى و آن شامل جبهء بلند جادار ترمهء كشميرى ( شايد هم كرمانى ) عمامه و ردا و چارق‌هاى قرمز بود كه وزير مختارها و نمايندگان تام الاختيار انگلستان در ابتداى قرن حاضر هنگام باريابى به حضور فتحعلى شاه از پوشيدن آن بر روى شلوار خود ناگزير بودند تا اينكه سرانجام بوسيلهء قراردادى از اين الزام معاف شدند .\r\nدر اين محل رئيس تشريفات ظهير الدوله به پيشواز من آمد وى جوانى بسيار خوش قامت با چهره‌اى جاذب و از خانوادهء قاجار و شوهر يكى از دختران محبوب شاه است . اين مرد برازنده در زير رداى كشميرى خود نيم‌تنه و شلوار سفيد باشكوهى پوشيده بود ، شمشير مرصعى بر كمر داشت و عكس شاه بر حلقهء الماس در گردن او آويزان بود و عصاى نقره علامت سمت خود را در دست داشت .\r\nمرا به اطاق مجاور تالارى بردند كه قرار بود پادشاه در آنجا ظاهر شود .\r\nارسى بالا كشيدهء هردو اطاق رو به باغى بود كه در پائين عمارت بر كف حياط دو خيابان فرش شده عريض ديده مىشد و بين حوض و باغچه‌ها همه افرادى كه افتخار حضور داشتند بنابر ترتيب مقرر ايستاده بودند ، كمى در سمت راست از قسمت ميانه اين صف نايب السلطنه سومين فرزند شاه كه فرماندهء كل قوا بود در سر صف درازى از سركرده‌هاى قشون قرار داشت . بر سينهء او نشان‌هاى متعدد مىدرخشيد و حمايل آبى روشنى هم داشت كه با علامت سن پاتريك خيلى قابل اشتباه مىنمود .\r\nبعد از او باز در لباس افسران ارشد و با شمشير كوچك پسر محبوب خردسال همايونى بود كه بعد از سفر تابستان گذشته پادشاه به اروپا قيافه‌اش در همه‌جا\r\n\r\n","description":"","footnote":"","page_name":" 429 ","page_number":445},
  {"content":"\r\n\r\nآشناست . بعد از او به ترتيبى كه بر حدت اين اضداد چرند مىافزود سردارى وارفته و لرزان كهنسال‌ترين سپهسالار قشون ايران بود . سپس عده‌اى از سركرده‌هاى وامانده و سرانجام چند تن از صاحبمنصبان دستهء معروف قزاق و از جمله دو نفر روسى بودند . در صف جلو و در وسط ايلخانى سابق ايل قاجار ايستاده بود كه مردى سالخورده با ريش سفيد بود ، وى چندى مغضوب بود ، اما مدتى است كه رفع كدورت شده است « 1 » در پشت سر او قيافهء ستبر قوام الدوله وزير خارجه ديده مىشد و بعد از آن مأموران رسمى از دستگاههاى مختلف هريك در رتبه و مقام خود بودند . اينك همهء ترتيبات انجام يافته و كليهء افراد شانه به شانه استوار ايستاده و چشم‌ها را به جلو دوخته‌اند و سكوت كامل حكمفرماست .\r\n\r\nشاه -\r\nناگاه غريو صدا به گوش رسيد چون شاه در تالار مجاور اطاقى كه مرا جا داده بودند ظاهر گشت و بر صندلى زرين در كنار پنجره جلوس نمود .\r\nوزيران عمده‌اش كه افتخار حضور داشتند در پشت سر او ايستاده بودند همين كه شاه پيش‌آمد همه سرها را خم كردند و دست‌ها تا زانو فروافتاد . دستهء موزيك در گوشه و كنار باغ آهنگ سلطانى نواختند و از فاصله‌اى كه چندان دور نمىنمود توپها را شليك كردند . در اين موقع ايلخانى قاجار كه سخنگوى تمام حضار بود تعارفات رسمى با اعليحضرت مبادله نمود و شاه در جواب جمله‌هاى كوتاه و هيبت - آميز فرمود ، سپس ملائى كه در عقب ايستاده بود با صداى رسا به خواندن خطبه و دعا به ذات شهريارى پرداخت ، بعد ملك الشعرا جلو آمد و ورقهء كاغذى را در دست گرفت و در مدح و ثناى سلطان قصيده‌اى برخواند . ضمنا دسته‌هاى موزيك از هرسو به نواختن آهنگ‌هاى گوناگون مشغول بودند از خارج هم صداى توپ\r\n\r\n\r\n","description":"","footnote":"\r\n( 1 ) - وى ناپسرى حاجى ميرزا آقاسى صدراعظم درويش‌مآب خارق العاده محمد شاه و در نزد ناپدرى خود بسيار عزيز بود و زندگى شاهانه داشت . در موردى پادشاه فعلى كه در آن موقع وليعهد بود به قصد زيارت عازم شاه عبد العظيم بود از دور متوجه پيش آمدن دستهء سواران انبوهى شد و پنداشت كه پدرش بوده است ، پس براى اداى احترامات پياده شد و در انتظار موكب ملوكانه ايستاد ، ولى وقتى كه مشاهده كرد كه ركن اساسى آن دستهء بزرگ ايلخانى قاجار است سخت برآشفت و عاليجناب را با وجود اعتراضى كه كرده بود به بغداد تبعيد كردند .\r\n","page_name":" 430 ","page_number":446},
  {"content":"\r\n\r\nبه گوش مىرسيد . وقتى كه قصيده تمام شد شاه از صندلى برخاست و آهسته از تالار بيرون رفت . سربازان با حداقل اعتنا در حفظ نظم به سمت خارج به حركت درآمدند و امواجى از كلاه و كلاه‌خود و عمامه در دروازهء باغ از نظر محو مىگرديد .\r\nاين بود چگونگى بارعام اعليحضرت همايونى ناصر الدين شاه در تهران .\r\n\r\nشمس العماره -\r\nفرصت ديگرى پيش آمد تا از بقيهء قسمت‌هاى قصر ديدن - كنم ( لازم به يادآورى نيست كه اندرون مستثنى بود ) در ميان عمارتهاى متعددى كه ديدم و سابقا شرح دادم در اينجا فقط موضوع نارنجستان را بيان مىكنم كه بناى مخصوص زيبائى است و آب از ميان نهرى كه كف آن با كاشى آبى فرش شده است از بين دو رديف درختان نارنج جارى است . از آنجا به اندرون راهى هست ، اما اقامتگاه جديد بانوان اكنون در طرف ديگر محوطه واقع شده است « 1 » در انتهاى ديگر گلستان عمارتى رفيع با دو برج به نام شمس العماره قرار دارد كه از سمت خارج قصر يعنى طرف بازار منظرهء بسيار جالبى دارد . اين ساختمان قابل - توجه كه به نظر من نمونهء برجستهء معمارى هوسى است به صورت دو برج ساخته شده است كه به دو غرفهء زيبا منتهى مىشود و برج ظريفى هم بين دو برج ديگر برآمده است و در رأس آن رو به بازار ساعتى ساخت اروپا قرار داده‌اند و آن بر ديوار خارجى ارگ ساخته شده و در نماى بيرونى كه سراسر با كاشى شفاف الوان فرش شده فقط يك پنجره هست و شبكهء آجرى به جاى پنجره نصب شده است . در طرف باغ چند ايوان و رواق و ارسىهاى متعدد هست و ايوان وسيعى به سبك ايتاليائى به وسيلهء پله‌ها كنار استخر بزرگى منتهى مىشود .\r\nشاه ساختمان اين عمارت زيبا را بيست و پنج سال پيش شروع كرد و براستى كه نمونهء كار معمارى هوس و تفنن در هنر معمارى جديد ايرانى است . از ديوارهاى تميز و وضع مرموز آن بنا تصور كرده بودم كه حرمخانهء شاه است ، ولى اين تصور\r\n\r\n\r\n","description":"","footnote":"\r\n( 1 ) - در اندرون درخت چنار عظيمى است به نام عباس على ( صاحب نام نامعلوم است ) كه بسيار مورد احترام و زيارتگاه بانوان حرم‌خانه است .\r\n","page_name":" 431 ","page_number":447},
  {"content":"\r\n\r\nصحت نداشت . گاهى بيگانه‌ها را به داخل آن راه و اطاق‌هائى را نشان مىدهند شمس العماره\r\n\r\n","description":"","footnote":"","page_name":" 432 ","page_number":448},
  {"content":"\r\n\r\nكه در آنجا نيز هداياى ذيقيمت پادشاهان اروپائى كه براى شاه فرستاده‌اند ديده مىشود .\r\nدر اينجا مثلا فرش‌هاى گوبلن با نقش  Faun  و صحنهء پيروزى ونوس هست كه لوئى فيليپ براى محمد شاه فرستاده بود . در همانجا ساعت بزرگ مكانيكى با صورتهاى متحرك و طاوس هست كه پنجاه سال پيش ملكهء ( انگلستان ) براى امپراتور چين ارمغان فرستاده بود كه يا به مقصد نرسيده بود يا او از دريافت آن امتناع نموده بود و نصيب پادشاه ايران شد .\r\n\r\nتكيهء دولت -\r\nدر انتهاى باغ گلستان ساختمان گردى هست كه من تيرها و ميله‌هاى سقف باز آن را وقتى كه به تهران وارد مىشدم از دور متوجه شده بودم كه از بام كوتاه خانه‌هاى اطراف برتر واقع شده بوده است ، اين تكيه يا تماشاخانه را براى مراسم سالانهء تعزيه ساخته‌اند . من داخل اين محل شدم و نظرى به اطراف انداختم . بنا به كلى خالى بود . غير از چند جانور كه به زنجير كشيده بودند كه عمل حيرت‌آورى در چنان ساختمان خاص بود و آن شامل محوطهء عظيم گنبددار است و صفهء سنگى مدورى در ميان تكيه است كه بوسيلهء پله و راهى سربالا حيواناتى را كه در تعزيه به كار مىبرند در آنجا وارد مىكنند ، راهى سرگشاده در پيرامون اين صحنه است و بعد از پنج رديف صندلى كه در موقع روضه يا تعزيه از زنان چادرى سياه ديده مىشود از ميان اين معابر راهروى هست كه تعزيه‌خوانها به آنجا وارد مىشوند .\r\nدر يك سمت ، منبر سنگى بلندى است مانند سكوى كوچكى كه ملا از آنجا كار تعزيه را اداره و يا آنكه مراسم را تعريف مىكند . بر بالاى دو رديف سنگى سه طبقه طاقنماست كه با آجر به طرز جالبى فرش كرده‌اند و طاق سبكى دارد « 1 » بعضى از اين حجره‌ها كه مختص بانوان حرم است پردهء سبز دارد . اصلا در نظر بود\r\n\r\n\r\n","description":"","footnote":"\r\n( 1 ) - اين حجره‌ها به قدرى طالب دارد كه عايدات دربارى هر ساله مبلغ 420 ليره افزايش مىيابد و اين وجه را درباريها و اعيان مىپردازند .\r\n","page_name":" 433 ","page_number":449},
  {"content":"\r\n\r\nگنبدى هم بر آن بسازند و گفته‌اند كه شاه از آلبرت‌هال لندن نيك خوشش آمده بود و مىخواست نظير آن را در تهران بسازد ، اما بعد معلوم شد كه پايهء اين ساختمان سنگينى گنبد را كافى نيست . ازاين‌رو ميله‌ها را نصب كردند و هروقت مراسم تعزيه برگزار مىشود براى جلوگيرى از تابش آفتاب بر آن روپوشى مىكشند كه درست همان كارى است كه در آمفى تآترهاى رومى مىكردند ، هرگاه نمايش تا شام طولانى شود بوسيلهء هزاران شمع كه در شمعدانهاى بلورين بر ديوارها هست روشنائى فراهم مىشود . يك چندى هم در آنجا نور برق به كار افتاد كه بعد انصراف حاصل شد يا آنكه شايد درست از عهدهء اين كار برنيامدند .\r\n\r\nتتمهء گفتار -\r\nاينها خصائص عمدهء كاخ سلطنتى در تهران است « 1 » و من از آن جهت در اين‌باره به تفصيل پرداخته‌ام كه نمونهء بارزى است از زندگانى باشكوه و جلال از يك طرف و جنبه‌هاى مبتذل آن از سوى ديگر و همچنين مظهر ذوق و سليقهء عالى ايرانى و در عين‌حال در پاره‌اى موارد بىسليقگى شهريار ايران و شايد نيز روىهمرفته طبقهء اشراف آن سرزمين است .\r\nمن باب مثال در نزد ما سخت زننده است و شايد از نظر خود ايرانيان اين‌طور نباشد كه اين باغ بسيار زيبا را طبيعت به استعانت هنر آدمى تا اين درجه دلپذير ساخته با تصاوير بىآب و رنگ و بدنما كه بر ديوارهاى گچى كشيده‌اند احاطه شده است بدون اينكه هيچ‌گونه توجهى به پاكيزگى كار و يا رعايت تجانس شده باشد . گوئى كودكى قلم‌مو و ظرفى رنگ به چنگ آورده و آن نقوش را كشيده است .\r\nدر گوشه و كنار اين عمارت علاوه‌بر آنچه ديده بودم بايد مقدارى عمده از هداياى پادشاهان اروپائى براى خشنودى فتحعلى شاه را ذكر كنم كه با بلند - نظرى و حتى بايد گفت كه بىحد و حساب اشياء و تحفه‌هاى اروپائى از كالسكه تا اسباب‌بازى مكانيكى به مقدار معتنابهى تقديم داشته‌اند ، ولى يكى از آنها را\r\n\r\n\r\n","description":"","footnote":"\r\n( 1 ) - بهترين تعريفى كه در باب قصر ديده‌ام شرح  Ursolle  در كتاب « قفقاز و ايران » اوست .\r\n","page_name":" 434 ","page_number":450},
  {"content":"\r\n\r\nدر عمارتهاى دولتى به معرض تماشا نمىگذارند و احتمال قوى اين است كه مقدار زيادى از اين هدايا را بعد از دريافت اصلا باز نكرده باشند و شايد هم فقط يك هفته مورد توجه و سرگرمى بوده و سپس مادام العمر به انبار اشياء متفرقه انداخته‌اند .\r\n\r\nمساجد -\r\nتهران با در نظر گرفتن اين امر كه پايتخت بزرگى است فاقد بناهاى عظيم مذهبى مسجد يا مدرسه است كه غالبا به صورتى ويران از فراز بام‌هاى بيشتر بلاد شرقى از فاصله‌اى دور به چشم مىخورد . دليل آن هم اين است كه چون اخيرا پايتخت شده هنوز سرپرست و صاحبى كه همت و مال صرف ساختمان - هاى بزرگ كه موجب سرافرازى مركز حكومت پادشاهان سابق گرديده ، نيافته است .\r\nدرست است كه فتحعلى شاه مسجد شاه را ساخته كه گنبد مطلاى كوچكى دارد و بعضى بناهاى نسبتا مهم ديگر ، اما مسجد مادر شاه و يا مدرسهء خان مروى قدر و مقامى ندارند و اين كار به دورهء سلطان فعلى محول گرديده كه با ثروت يكى از رجال در ظرف ده سال كه هنوز طى نشده است ساختمانى رفيع برپا شود كه هر چند از جهات عظمت و زيبائى با بناهاى عظيم اسلامى قابل مقايسه نيست ، باز طرح بلند رفيع و وسعت زيربناى آن موجبات افتخارى را به اين دوره و آنانى كه بانى آن هستند نويد مىدهد .\r\nاين مسجد كه اكنون ناتمام است مسجد سپهسالار است كه چهار منارهء بلند و درخشان آن همه از كاشىهاى شفاف و سرستون‌هاى آراسته از دور در نظر من مثل منارهاى ارگ در ميان درختان مىنمود . بانى اين بنا و يا در واقع بناهاى عظيم - چون هم مسجد است و هم مدرسه - مرحوم ميرزا حسين خان همان سياستمدارى است كه مذاكرهء قرارداد امتياز رويتر را در سال 1872 انجام داد و پس از آنكه با توفيق كامل صدر اعظم و وزير امور خارجه و سپهسالار شد به صورت تقريبا تبعيد با عنوان والى در مشهد وفات يافت . با موقوفاتى كه وى باقى گذاشته برادرش يحيى خان مشير الدوله كه راجع به او بعدا صحبت خواهم داشت آن كار\r\n\r\n","description":"","footnote":"","page_name":" 435 ","page_number":451},
  {"content":"\r\n\r\nناتمام را در دست دارد و ساختمان در شرف اتمام است .\r\nمن بر بالاى اين بناها كه بر پايه‌هاى عظيمى ساخته مىشود رفتم .\r\nدر مدخل طاق بلندى دارد كه به حياط منتهى مىشود و حوض بزرگى در وسط اين حياط است ، در سمت راست بناى عمده واقع شده است با چهار مناره بر فراز آن .\r\nبر بالاى صحن داخلى گنبد عظيمى خواهند ساخت در روبروى مدخل ايوان كوچك - ترى هست كه حالا براى گزاردن نماز به كار مىرود ، ولى در عقب آن صحن وسيعى است با چهار رديف ستون‌هاى سنگى كه جمعا پنجاه ستون است و يك شبستان پهناور و فراخ كه انتهاى آن را با كاشى آراسته‌اند . در يك گوشهء مسجد كتابخانه‌اى است با قفسه‌هاى چوبى منبت‌كارى ظريف و در خارج محوطه ، حوضى است براى نوشيدن آب و وضو ساختن با نرده‌هاى آهنى و شير آب در اطراف آن .\r\nنماى تمام ابنيه وسيع و زيباست و كاشىكارى آن منظرهء دل‌انگيزى دارد ، ولى بدون ملاحظه بايد گفت كه اين نمونه‌هاى هنر كاشىسازى جديد در ايران چه اندازه پست‌تر از آثار بسيار ظريف دوره‌هاى گذشته است . از جهات طرح و نصب و شكوه احتمالا قابل آن نيست كه از آثار هنرى بشمار آيد .\r\n\r\nبازار -\r\nبازارهاى تهران محوطهء بسيار وسيعى را در بخش كهنهء شهر اشغال و مثل ساير قسمت‌هاى پايتخت در دورهء شاه فعلى تغييرات عمده و اصلاحات ضرورى فراوان حاصل كرده است . مدخل اصلى بازار از دالان مقابل شمس العماره است و آن از راه محوطه‌اى كه حوض و آب روان دارد و سبز ميدان ناميده مىشود ، به راسته‌اى كم‌نور با سقفى منحنى منتهى مىشود كه در چشم جهانگردانى كه به مشرق زمين آمده‌اند نيك آشناست .\r\nبازارهاى تهران سراسر داراى گنبد آجرى است و غالبا هم به حياط يا ميدانى راه دارد و داراى كاروانسراهاى وسيع و خوش‌بناست و مىتوان در آنجا انواع اجناس شرقى را از زين اسب تا سينى چاىخورى خريدارى كرد . مصنوعات اروپائى در بعضى غرفه‌ها براى فروش موجود و از اكتشافات ابتدائى و آشكار يكى اين است كه لباس ايرانى دوخت اروپا هم ديده مىشود .\r\n\r\n","description":"","footnote":"","page_name":" 436 ","page_number":452},
  {"content":"\r\n\r\nيكى ديگر از سليقه‌هاى خيلى شايع ، ولى غيرقابل درك ايرانى كه به صورت بارزى هويداست و با خرج كم قابل حصول مىباشد در بازارها ديده مىشود و آن علاقهء فراوانى است كه گويا در ميان همهء طبقات از شاه تا افراد پائين نسبت به بلوربا رفتن ، شمعدان جار ، چراغ و ظروف چينى يا زيورآلات از هر قبيل هست . به خانهء هر شاهزاده يا افرادى از طبقهء اعيان كه وارد شدم قفسه‌اى پر از اين اجناس ديدم و برحسب معمول اشياء گرانبها را روى ميزى كنار هم مىگذارند و به گمان من بدون ترديد و شبهه هر ايرانى قصر بلور لندن را عالىترين پديدهء سراسر جهان محسوب مىدارد .\r\nراجع به وضع دكانها يا چگونگى معاملات و يا درجات كسب و كار و يا صحنه‌هاى دادوستد در بازارهاى تهران حرفى نمىزنم چون همان وضع و بساطى در ميان است كه در ساير شهرهاى مشرق زمين ديده مىشود و بارها شرح وصف آن را بيان كرده‌اند به حدى كه حتى كسانى كه به مشرق هم نرفته باشند با آن آشنا هستند ، فقط به ذكر اين نكته مىپردازم كه از لحاظ ترتيب كار و عرض معابر و اندازهء دكان‌ها و عوامل عمومى رفاه و آسايش از همهء بازارهاى شرقى كه من ديده‌ام بهتر است . اگرچه نسبت به بازارهاى اصفهان و شيراز كه بعدا ديدم و تا حدى هم تبريز عقب‌تر محسوب مىشود ، ولى از نظر كسانى كه با علاقه و كنجكاوى و اميد خريد اشياء كمياب به آنجا مىروند از يأس‌آورترين بازارهاى مشرق زمين است .\r\nفروشنده حد اعلاى قيمتى باور نكردنى را خواستار مىشود و منتهاى بى اعتنائى را نسبت به قيمتهاى پيشنهادى هر خريدار نشان مىدهد . فروش كالاهاى كمياب و فرش و از اين قبيل چيزها كاملا در دست دلال‌هاست كه اجناس خود را بر پشت الاغ به محلهء اروپائيان حمل مىكنند و از اين افراد است كه بايد پارچهء ابريشمى و مليله‌دوزى و مخمل يا اجناس فلزى يا ميناكارى يا فرش و آئينه‌هاى منقوش و حباب كه شايد مسافر علاقه در بردن آنها به اروپا داشته باشد خريدارى\r\n\r\n","description":"","footnote":"","page_name":" 437 ","page_number":453},
  {"content":"\r\n\r\nكرد . اكثر اين دلالها هم به مناسبت نوع اجناس و مظنهء آن از قرار معلوم كليمى مىباشند ، اما مسافر زودگذر به آسانى قادر نخواهد بود متاع مطلوب را بدست آورد ، چون اجناس ارزنده را علاقه‌مندان كه در آنجا اقامت دارند از پيش خريدارى كرده‌اند و چند هفته لازم است تا دلالها اجناس منظور را از ناحيهء فروشندگان خصوصى خود فراهم سازند . مراكزى به رسم اروپائى كه كالا را از هر قبيل آماده و در معرض فروش دارند و خريدار آنچه مطلوب اوست انتخاب مىكند در ايران سابقه ندارد .\r\n\r\nزندگانى در بيرون خانه -\r\nچشم‌انداز كوچه و خيابان را در تهران نبايد از لحاظ ذوقى و هنرى با وضعى كه در كوچه‌هاى بلاد بزرگ هندوستان و پايتخت - هاى قديمى آسياى مركزى هست مقايسه نمود . با تأسيس سلسلهء قاجار در صد سال پيش و تغيير وضع حكومت طرز و شكل لباس هم ساده‌تر گرديده ، عمامه به تدريج از ميان رفته و حالا فقط حاجىها و سيدها و ملاها بر سر دارند . لباس بلند و رنگ‌هاى زنندهء شرقى كه شايد هنوز در خيابان‌هاى بنارس و بخارا ديده مىشود به صورت تنگ‌تر و طرز تمام يا نيمه اروپائى درآمده و رنگ‌هاى معتدل از قبيل مشكى و قهوه‌اى و سبز و خاكسترى و انواع ديگر با زمينهء سياه يك دست متداول گرديده است . در كوچه‌ها و بازار تنه زدن و تصادم فراوان است و در همه‌جا گوناگونى و تضاد كه از زندگانى آسيائى كاملا لاينفك است ديده مىشود .\r\nدر محيطى كه از ميان انبوه جمعيت از هر چهار نفر سه تا سواره‌اند ، ولى آن زرق و برق‌ها و الوان تند و زننده كه علامت شرق واقعى دست نخورده است در ميان نيست ، ولى هم از لحاظ رنگهاى گوناگون و هم سروصداى وضع كوچه‌ها بواسطهء مشاهدهء انواع اونيفرم‌ها و دسته‌هاى متعدد موزيك نظامى كه در ميدان - هاى شهر مينوازند « 1 » آهنگ محبوب ايشان هم « مارش سلطانى » است كه وزن و اعتبار خاص دارد و ساختهء آقاى لومر موزيكانچى فرانسوى است . سربازان با كلاه‌خود\r\n\r\n\r\n","description":"","footnote":"\r\n( 1 ) - در سال 1887 يك دورهء كامل از ادوات و آلات دستهء موزيك شصت نفرى از طرف دولت انگليس به شاه تقديم شده بود ، ولى چون نوازندگان ايرانى با آلات فرانسوى تعليم يافته‌اند كه كليد و كوك متفاوت دارد همهء آنها تحويل موزه شده است .\r\n","page_name":" 438 ","page_number":454},
  {"content":"\r\n\r\nآلمانى و كلاه‌هاى پوستى بلند و اونيفرم‌هاى گوناگون تقريبا از تمام قشون‌هاى اروپائى همه‌جا ديده ميشوند .\r\nپليس تهران هم نيك جالب‌توجه و عدهء آنها بالغ بر سيصد نفر است كه كنت ايتاليائى مونت فورت تشكيل داده و اداره مىكند . وى از خدمت لشكرى بمبا در ناپل بازنشسته و در اتريش مقيم شده بود و شايد از جانب امپراتور و يا شخصا به خدمت شاه ايران درآمده است . اين نفرات پليس پيوسته در پاسدارخانه كه در سراسر شهر پراكنده است ديده ميشوند و اونيفرم سياه با يقه و سردست مغزىدار مخملى بنفش بدون‌شك بسيار جالب و زيبا است ، اما عجيب‌ترين منظره در خيابانهاى تهران كه از مختصات آنجاست هيكل شاطرهاست كه هركجا شاه ميرود آنها از جلو كالسكه يا اسب او دوان‌دوان ميروند و در نظر بيگانه‌هائى كه با تاريخ دربارى ايران آشنا نباشند سخت جالب‌توجه و حيرت‌انگيز مىنمايند « 1 » .\r\n\r\n\r\n","description":"","footnote":"\r\n( 1 ) - براى ملاحظهء تصويرى از اونيفورم شاطرها در عهد فتحعلى شاه رجوع شود به گراور زيبائى كه از روى نقاشى جى . بى . موريه تهيه شده و در آن نمايشى از ورود شاه به تهران در سال 1815 ترسيم گرديده است . دكتر فراير در سال 1876 آن لباس را چنين تعريف مىكند : شاطرها يگانه كسانىاند كه عمامهء خود را با پر آرايش مىدهند ، زنگولهء كوچكى به كمر خود مىبندند ، چماقى در دست و غاشيهء ارغوانى - رنگ قلاب‌دوزى بر دوش و چارق بر پا دارند . نيم‌تنهء چسبان و شلوار دراز تا پائين زانو دارند ، اما در دورهء صفويه شاطرها مقامى بالاتر از خدمهء تشريفاتى داشتند ، در آن ايام اين جماعت وابسته به صنفى بودند كه در آن احراز مقام شاطرباشى مستلزم امتحانات سختى بود كه فقط براى افرادى ميسر بود كه در دشوارترين مسابقه‌ها شركت كنند و توفيق يابند . آنها مىبايست در حال دويدن دوازده تيرى را كه يك به يك از ستونى به فاصلهء يك فرسخ از دروازهء كاخ شاهى اصفهان انداخته مىشد جمع‌آورى كنند و بدين قرار مىبايستى از بامداد تا شامگاه مسافتى را در حدود سى و شش فرسخ يا 108 ميل طى كنند .\r\nروز برگذارى اين مراسم از تعطيلات عمده به شمار مىرفت و هركسى از شاه تا گدا در كاميابى داوطلب ذى علاقه بود . وزيران و نجبا سواره از كنار دونده يورتمه همىرفتند و او را در كاميابى تشويق مىنمودند و اشخاص علاقه‌مند به او انواع ميوه و خوراكى به منظور تشويق مىدادند .\r\nشاردن در 26 مه 1667 ناظر يكى از اين مراسم بوده و چنين تعريف كرده است كه در آن مورد شاطر كامياب تقريبا چارده ساعت جهت پيمودن مسافت لازم در حركت بود . وى نام دوندهء ديگرى را در عهد شاه صفى ياد مىكند كه همان مسافت را در دوازده ساعت پيموده بود .\r\nتاورنيه مىنويسد : شاطرها از دوره‌هاى خيلى پيش بوده‌اند . نام آنها بوسيلهء سياح ونيزى جوزفا - باربارو دويست سال قبل از شاردن در تبريز ذكر شده است و بدون ترديد يادگارى از دوران بسيار قديم‌اند . در فصل سلاطين نخستين ( انجيل ) هم مىخوانيم : « سپس عدونى جاه فرزند هگيس با انبساط خاطر فرمود كه تخت شاهى وى را نصيب خواهد گرديد و پى ارابه و نفرات سوار پنجاه تن ديگر باشند كه از جلو او دوان‌دوان بروند » .\r\n","page_name":" 439 ","page_number":455},
  {"content":"\r\n\r\n\r\nسكنه -\r\nبرآوردهاى راجع به جمعيت تهران مثل محاسبه‌هاى ديگر آمارى در ايران خالى از اختلافات فراوان نيست ، ولى به من اظهار داشتند تخمينى كه بيش از حد مقرون به صحت است و از روى تعداد مواليد و فوت‌شدگان در شهر و مقدار وصول آذوقه به بازار استنباط مىشود مجموع سكنهء فعلى را بين 000 ، 200 و 000 ، 220 نفر نشان ميدهد . هرچند كه بعضى از سكنهء قديمى ، مقدار جمعيت را بيش از 000 ، 175 تن محسوب نميدارند .\r\nبيست سال قبل پيش از آنكه تجديدبناى اين شهر بطورىكه اشاره نمودم آغاز شود بالاترين رقمى كه قابل‌قبول مينمود 000 ، 120 بود و اين خود صائب بودن سياست شهريار قهرمان كنونى را تأييد مىكند .\r\nميگويند در پايتخت چهار هزار نفر كليمى اقامت و ايشان ده كنيسه و چندين مدرسه دارند و عدهء بيشتر ايشان به كار تجارت و دلالى و شراب‌سازى و پزشكى اشتغال دارند . در آنجا هم مانند ديگر جاهاى ايران يهوديان ناگزير با رعايت احتياط رفتار مىكنند ، ولى دوچار آزار تعصبات مذهبى كه بعضى اوقات در قسمت‌هاى جنوبىتر در محيط متعصب اصفهان و شيراز پيش مىآيد نيستند و در اين‌باره موقعى كه راجع به آن دو شهر مطالبى بيان مىشود باز صحبت خواهم كرد .\r\nكلنى بزرگ ارامنه در تهران 1000 نفر است كه دو كليسا دارند كه سابقا اشاره كردم و در باب ارامنهء ايران هنگاميكه از جلفا و ايالت آذربايجان بحث مىشود صحبت خواهم كرد و همچنين گفته‌اند كه چند صد نفر پارسى يا گبر در پايتخت اقامت دارند . ايشان بيشتر با مراكز خود در يزد و كرمان ارتباط تجارتى دارند . يك وقتى تمام باغبانهاى سفارت انگليس از ميان اين طبقه انتخاب مىشده‌اند « 1 » .\r\n\r\nعنصر اروپائى -\r\nتا حال برجسته‌ترين نظام جديد امور در تهران افزايش\r\n\r\n\r\n","description":"","footnote":"\r\n( 1 ) - گبر كه به معنى كافر و هم‌معنى  Giaour  است البته نام اين جماعت نيست ، بلكه اصطلاح ناروائى است كه مسلمانها به ايشان داده‌اند . تا سال 1882 جزيهء خاصى به دولت ايران مىپرداختند ، ولى به دخالت سفارت انگليس اين ماليات تبعيض‌آميز از بين رفته است .\r\n","page_name":" 440 ","page_number":456},
  {"content":"\r\n\r\nتعداد عناصر اروپائى پايتخت است . در سال 1851 آقاى بىنينگ « 1 » نوشته بود كه تنها افراد اروپائى مقيم تهران اعضاى سفارتخانه‌هاى مختلف و چند نفر افسر كه در خدمت قشون ايران بودند ( اكثريت ايشان چون به دريافت مقررى خود توفيق نيافته بودند ناگزير به ترك خدمت شدند ) و سه چهار تا مغازه‌دار فرانسوى و ايتاليائى و يك نفر هم انگليسى كه شاه براى ترجمه كردن مطالب روزنامه‌هاى خارجى و تحرير روزنامه سبك خود استخدام كرده بود ، بودند .\r\nدر سال 1865 آقاى مونسى « 2 » جمع عدهء آنها را پنجاه نفر نوشت ، و اما در موقع مسافرتم به آنجا در پائيز و زمستان 1889 ميگفتند كه عده به پانصد نفر رسيده بود . اين افزايش مربوط به نفرات رسمى نيست كه شامل اعضاى سفارتخانه‌ها و افسران قشون و مأموران ادارهء تلگراف و چند صاحب منصب روسى و اتريشى و چند نفرى هم كه در خدمت دولت ايران‌اند باشد كه عدهء آنها در همين حدود پانصد مىباشد . بلكه ميتوان گفت كه هيئتهاى مذهبى و بازرگان و كمى هم مسافران جهانگرد كه هرساله در اثر بيكارگى گذارشان به ايران مىافتد اين ازدياد را سبب شده‌اند . در واقع اين فزونى عده بيشتر در ميان سوداگران و تجار جزء و كسانى است كه دنبال امتيازات اقتصادى مىدوند و شواليه‌هاى سرگردان عالم صنعت و كار و از اين قبيل افراد و تمام گروه‌هاى عالى كه فى الواقع وجودشان مصداق اين گفتار است كه هركجا كه كركس باشد لاشخور هم خواهد بود و روزى فراخواهد رسيد كه خيابانهاى تهران نيز مثل اسلامبول و قاهره نمايشگاه جامه و لباس اروپائى از هر قبيل خواهد گرديد .\r\nعناصر اين جماعت كه به چندين زبان حرف ميزنند ، ولى بدبختانه رنگ واحدى دارند درهرحال باهم حشر و نشر مينمايند و طرز فكرهاى خاص و ضعف اخلاقى و زدوبندها و رقابت‌ها و نقشه‌هاى آنها منشأ بىانتهاى شايعات محلى و تقريبا تنها كانون جالب‌توجهى علاوه‌بر امور سياسى است .\r\n\r\n\r\n","description":"","footnote":"\r\n( 1 ) -  Binning \r\n( 2 ) -  Mounsey \r\n","page_name":" 441 ","page_number":457},
  {"content":"\r\n\r\n\r\nسفارتخانه‌هاى خارجى -\r\nدر تهران فقط يك سفارت كبرا هست كه متعلق به سلطان عثمانى است اين اقدام متقابل شايسته‌اى است كه دو دولت بزرگ اسلامى نسبت به يكديگر نموده‌اند ، ولى اروپا با شش سفارت‌خانه در تهران نمايندگى دارد .\r\nانگلستان ، روسيه ، فرانسه ، آلمان ، اتريش و ايتاليا در موقع مسافرتم قرار بود وزير مختارى هم از بلژيك وارد شود و كاردارى نيز از جانب دولت هلند تعيين شده بود .\r\nامريكا در سال 1883 براى نخستين بار وزير مختارى مقيم اعزام داشت .\r\nبيشتر اين ديپلماتها اقامتگاههاى راحتى دارند كه در محوطهء وسيع و خوش‌تركيبى واقع شده است نظير آنچه وزير مختار بريتانيا دارد ، البته نه با آن وسعت زياد و من نتوانسته‌ام درست دريابم كه غير از نمايندگان روسيه و انگلستان و سفير عثمانى اين حضرات چه كار عمده‌اى دارند و يا اصلا كارى دارند يا نه و براى بيشتر ايشان آن مقام يا تبعيدى آبرومند است و يا وسيلهء آسايش جالب و سودمند .\r\n\r\nتهران از لحاظ پايتخت چه مزايا و چه نقايصى دارد\r\nعده‌اى تهران را از لحاظ اينكه پايتخت انتخاب شده است به باد اعتراض و دشنام گرفته و بر آن ايراد نموده‌اند كه عارى از رودخانه است ، و حرف بىموردى نيست ، ولى بايد گفت كه رودخانه‌هاى بلاد ديگر هم چهار پنجم از مدت سال فقط جويبارى بيش به شمار نميرود .\r\nبانو شيل در كتاب خود رشتهء اعتراض را تا حدى دراز كرده است كه اظهار داشته تهران هيچ چيزى ندارد كه شايستگى پايتخت به آن بدهد . من با اين قبيل عقايد موافق نيستم و بيشتر از جهات سياسى كه نگاه ميكنم عقيده‌ام اين است كه تهران بهترين پايتختى بوده كه ايران ميتوانسته است داشته باشد .\r\nآقا محمد خان با انتخاب اين محل براى مركز حكومت بصيرت عالى خود را نشان داد . اعتراض به محل فعلى بيشتر از نظر بهداشتى است ، بعلاوه مقدار آب\r\n\r\n","description":"","footnote":"","page_name":" 442 ","page_number":458},
  {"content":"\r\n\r\nتهران غيركافى و بهاى آن گران است . اقدامى هم كه جهت انحراف آب كرج به تهران شده بود متروك ماند « 1 » . و تمام احتياج تهران با آب قناتها كه در دامنهء البرز حفر مىشود مرتفع ميگردد و گفته‌اند چون تهران در ميان دشتى فرورفته واقع شده است در اثر رطوبت نواحى اطراف مالارياخيز است و تاكنون چندين مورد حصبه هم ديده شده است و بازگفته‌اند كه از لحاظ فاضل‌آب نيز كارش خراب است و اين حرف شايد دربارهء تمام شهرهاى ايران صادق باشد .\r\nسيستمى را كه در تهران براى فاضل‌آب انتخاب كرده‌اند هرچند كه از جهت بهداشت مفيد نيست درهرحال كمتر از شهرهاى ديگر شرقى منظرهء بدنما دارد . هر حياط چاهى دارد به عمق سى يا چهل پا و چهار انبار افقى زيرين در اطراف آن‌كه به زمين پائين ميرود ، وقتى كه همهء اين انبارها پر شد سر چاه را ميبندند . هرچند كه اين كار درستى نمىنمايد ، ولى در ميان اقسام ديگر شرقى انصافا ملامت و سرزنش كردن راجع به آن آسان نيست .\r\n\r\nمزيت‌هاى سياسى -\r\nاز طرفى هم شهر در ارتفاع 3800 پا ارتفاع از سطح دريا واقع گرديده و بيشتر مدت پائيز و زمستان و ماه‌هاى بهار هوايش روح‌افزاست و همين كه حرارت سوزان تابستان حدت مييابد دسترسى آسان و سريع به دامنهءهاى كوهستان ميسر است ، در همانجائى كه زندگانى در زير چادر و در سايهء درختان اگر فرح‌افزا نباشد لا اقل قابل تحمل است ، ولى در زمينه‌ايكه من دلايل خود را استوار ميسازم جنبهء سياسى كار است بعلاوه مخالفان سرسخت اظهار ميدارند كه پايتخت در معرض تهاجم آسان روس است و مايهء ترغيب قصد تجاوز مىشود .\r\nبا اين حرف هم من موافقت ندارم . تهران با سرحد روسيه در جلفا كه بر رودخانهء ارس واقع است پانصد ميل فاصله دارد كه از آنجا هرگونه حمله‌اى بدون -\r\n\r\n\r\n","description":"","footnote":"\r\n( 1 ) - اين كار را حاجى ميرزا آقاسى صدر اعظم خارق العادهء محمد شاه كه علاقهء سرشارى در انجام كارهاى عام المنفعه داشت شروع و با موفقيت تمام كرد ، وى به بند آوردن آب رودخانهء جاجرود كه در سمت مشرق واقع است اقدام نمود كه بواسطهء شكايت زارعين ورامين جهت كم‌آبى آن نقشه از بين رفت و بعد از سقوط حاجى آب كرج را هم بستند .\r\n","page_name":" 443 ","page_number":459},
  {"content":"\r\n\r\nشك از راه والىنشين شمال غربى ايران يعنى تبريز آغاز مىشود و اگر ايران نتوانسته باشد از تهاجم روس طى اين پانصد ميل جلوگيرى كند بهيچ‌وجه و هيچ‌جاى ديگر هم نخواهد توانست از عهدهء اين كار برآيد .\r\nاز تنها راه ديگرى كه مهاجم شمالى قادر به پيشرفت است جادهء رشت به قزوين مىباشد كه لزوما بايد از سلسله جبال البرز بگذرد كه از لحاظ هر لشكر مدافعى بهترين وسيلهء مقاومت است و هرگاه چنان كه در فصل خراسان به ذكر بعضى دلايل پرداختم يورشى از جانب شمال شرقى پيش آيد براى شهريار ايران جلوگيرى از آن در تهران چه اندازه آسان‌تر از اصفهان خواهد بود . ولى انتخاب محل پايتخت را اساسا نبايستى فقط از لحاظ امكان خطر تهاجم يا عدم آن از جانب دشمن واحدى در نظر گرفت ، بلكه بايد موقع مركزى يا قدرت تمركز و چيرگى آسان بر جاده‌هائى كه به ايالات عمدهء مملكت مربوط مىشود ملحوظ داشت و از اين جهت است كه وضع تهران نيك ممتاز بشمار ميرود بواسطهء وقوع آن در فواصل كم‌وبيش متساوى نسبت به دو حاكم‌نشين شرقى و غربى يعنى مشهد و تبريز به آن دو ايالتى كه اين دو شهر مركز حكومتشان است تسلط دارد و درعين‌حال در مسافت نسبتا نزديك و واجد راه ارتباط دفاعى با ولايات شمالى كرانهء درياى خزر واقع شده است كه بعيد نيست از همان راه نيز در آينده ضرورت ضربتى پيش آيد .\r\nاز جهت ديگر هم وضع مسلطى نسبت به پايتختهاى سابق يعنى اصفهان و شيراز دارد كه در صورت پيش‌آمد فاجعهء تهاجمى از شمال پيوسته اين امكان در ميان خواهد بود كه پايتخت را آسان به آن بلاد انتقال داد . بنابراين ، اين انديشه و خيال كه ايران با تغيير دادن پايتخت به شهر ديگرى در سمت جنوب وضع قوىتر و بهترى خواهد داشت من چنين حركت عنيفى را انصراف بىموردى از داشتن محل و موضعى مىشمارم كه اهميت سرشار دارد و آن را انگيزه‌اى براى خيالات تهاجمى زمامداران مسكوى محسوب ميدارم .\r\n\r\nاسب‌دوانى -\r\nاز جمله نمايش‌هاى نيمه اروپائى ديگر تهران در موقع مسافرت من وجود ميدان اسب‌دوانى و مسابقات سالانهء اسب‌سوارى بود و لازم به تذكر نيست\r\n\r\n","description":"","footnote":"","page_name":" 444 ","page_number":460},
  {"content":"\r\n\r\nكه نه از لحاظ محل و نه چگونگى برگزارى مسابقه ميزان كار اروپائى چنان كه بايد و شايد در ميان نبوده مثلا چمن و يا خاك ريشه‌دار نداشتند ، ولى چون اسب ايران به ندرت و شايد هم هيچوقت در عمر خود روى چمن قدم برنداشته امر زايدى است كه در اين يگانه مورد اتفاقى او را به اين وسيلهء راحتى آشنا ساخت .\r\nبيابانهاى خشك و خالى خارج شهر كه به اندازهء كافى پهناور و هموار است كه در آن تمام روز بتوان بدون توقف اسب‌سوارى نمود آسان جوابگوى حاجت و منظور مىنمايد . بعلاوه ميدان خاص شرطبندى ندارند و قمار هم كارى قرين بىاحتياطى است چون هيچ بعيد نيست كه اسب برنده از اصطبل شاهى باشد . سواركاران كودكانى با شلوار گشاد و پيراهن الوان بودند خط سير مسابقه هم تفاوت و مهمترين آن‌كه درازترين بود تمام كردن گرداگرد ديوارى بود كه كمتر از شش دور نبود .\r\nتا آنجا كه من اطلاع دارم ايستويك دقيق‌ترين شرح را دربارهء مسابقهء اسب‌دوانى نوشته ، وى ميدان اسب‌دوانى را اندازه‌گيرى و اظهارنظر كرد كه محيط آن دو ميل و سى يا رد بوده بنابراين به نظر من بزرگترين مسابقهء جام پيروزى تهران يازده ميل و سه چهارم طول داشته . او ضمنا توجيه نمود كه اين مسافت در مدت بيست و شش دقيقه و بيست و نه ثانيه طى شد .\r\nبايد به خاطر داشت در سرزمينى كه اسب وسيلهء مسافرت است و گاهى مسافت‌هاى بسيار دور با همين وسيله طى مىشود آنچه در درجهء اول اهميت است لزوما استقامت و طاقت است نه سرعت و تا اندازه‌اى كه من مىدانم ايرانىها سرعت را در مسافت كم كه در كشورهاى همجوار ما مورد توجه سرشار است سزاوار توجه تلقى نمىنمايند . لازمهء چنين كارى اصلاح و پرورش اسب‌هاى بومى است .\r\n\r\nنگارستان -\r\nتهران و حومهء آن از هيچ لحاظى عجيب‌تر نيست و به هيچ صورتى هم وضع و كيفيت بساط سلطنتى شرق را بهتر از قصرهاى شاهى و اقامتگاههاى ييلاقى نمىتوان مجسم ساخت و تقريبا مىشود گفت كه اين قصرها در همهء حوالى پايتخت\r\n\r\n","description":"","footnote":"","page_name":" 445 ","page_number":461},
  {"content":"\r\n\r\nهست و مثل اين مىنمايد كه تمام عمارتهاى سلطنتى سابق و فعلى اطراف لندن از قبيل كيو « 1 » و همپتن كورت « 2 » و چيزيك « 3 » و بيمارستان گرينويچ « 4 » را فقط مختص شخص سلطان ساخته باشند و بعد از وفات او تمام اين بناها با انحطاط بىانقطاع دوچار شود .\r\nاز اين دسته قصرهاى ايرانى كه در تاريخ نيك مشهور است يكى كاخ نگارستان مىباشد كه فتحعلى شاه ساخته بود « 5 » و اقامتگاه ييلاقى حرمسراى عظيم او محسوب مىشد . آن موقع نگارستان در بيش از نيم ميلى خارج ديوار شهر محدود تهران واقع بود كه شرح خراب كردن و از بين رفتن آن را بيان نمودم ، اما در اثر طرح ناصر الدين شاهى اين محل داخل محيط شهر مدرن افتاده است و علاقهء مال‌دوستى ، او را اخيرا بر اين داشته است كه براى بناسازى آنجا را قطعه‌قطعه بفروشند .\r\nدر اوايل اين قرن آنجا را پناهگاه دلپذيرى تعريف كردند با باغ‌هاى خوش‌سايه و در ميان آنها عمارتى با كلاه فرنگى بود و اين نام بدان جهت بوده كه خيال مىكردند آن غرفه‌ها به كلاه اروپائى شباهت دارد .\r\nسر . ار . كىپورتر كه در سال 1818 به آنجا رفته و وصف آن را بازگفته دربارهء زيبائى آن محل راه مبالغهء وجدآميزى پيموده و آن را بهشت برين و سرزمين پريان و ارضى نيك زيبا به شمار آورده و خود قصر را مقر خاكى حوريان نام داده است و موقعى كه اين وجود عالىنسب سريع التأثر به محوطهء گرمابه قدم گذاشت چنان دستخوش احساسات شاعرانه گرديد كه از وصف و بيان جمال پرىوشان كه در حركت بوده‌اند و شاه مال‌پرست آنها را تماشا مىكرد بازمانده بود .\r\nشاه فعلى هيچ‌وقت در آنجا اقامت ننموده و عمارت آن با سرعت رو به - ويرانى است . نام نگارستان ( محل فعلى وزارت فرهنگ و هنر . م . ) را هم از اين جهت به آن محل داده‌اند كه از نگارش‌هاى چند استاد معاصر آراسته است .\r\n\r\n\r\n","description":"","footnote":"\r\n( 1 ) -  Kew \r\n( 2 ) -  Hampton Court \r\n( 3 ) -  Chiswick \r\n( 4 ) -  Grenwich \r\n( 5 ) - تانكوانى  Tancoigne  مىنويسد : بناى اصلى را ميرزا بزرگ وزير عباس ميرزا براى سرور خويش ساخته بود .\r\n","page_name":" 446 ","page_number":462},
  {"content":"\r\n\r\nفتحعلى شاه هرگز عمارتى را نساخته و يا در ساختمانى اقامت اختيار ننموده است مگر اينكه نقشى هم از پيكر خود و فرزندانش و تاج و تخت و جواهراتش و بالاتر از همه كمربند زرين و ريش دراز معطر خويش كه بر پارچهء كرباسى مىكشيدند در روى ديوارها به يادگار باقى نگذاشته باشد .\r\nدر نگارستان دوتا از اين تصاوير ديده مىشود يكى عكس تا حدى نامشخص از شاه و بعضى از فرزندان اوست و آن ديگرى كه نيك مشهور است تصويرى است از پادشاه كه پسران و وزيران دولت احاطه‌اش كرده‌اند و شاه بر تخت طاوس جلوس نموده ، وزيران مختار دولت‌هاى اروپائى با رسميت تمام بار حضور يافته‌اند .\r\nشاه و پسرانش در انتهاى تالار و نمايندگان دول از دو سو تا پيشگاه او دو رديف دراز در تصاويرى با قد و اندازهء طبيعى كه جمعا پنجاه نفرند نقش شده است .\r\nو دو نفرى كه در جاى ممتاز ايستاده و از همه به شاه نزديك‌ترند رسولان رقيب يكديگر يعنى بريتانيا و فرانسه‌اند . ظاهرا يك اشتباه تاريخى در اين مورد به صورت دائم درآمده است . چون صاحبان تصاوير فقط مربوط به يك موقع نميشوند ، بلكه به سراسر يك دوره تعلق دارند به اين معنى كه سرجان ملكم و سرهارفرد جونز و سرگور اوزلى و ژنرال گاردان فرانسوى همه در تابلوى واحدى ديده ميشوند و اين نكته هم از روى لباس رسمى و هم چهرهء حضرات نيك هويداست . لباس انگليسىها كلاه سه‌گوش است كه به رسم ايرانى جورابى ساقه بلند كه در آن موقع پوشيدنش الزامى بود تا زانو بر آن مىكشيدند .\r\nاين تصاوير كه حائز اهميت تاريخى است و با وجود خشكى هوا در تهران بسيار خوب مانده است كار محمد حسن خان از هنرمندان برجستهء آن دوره است و هرچند كه از لحاظ هنرى فاقد قواعد تناسب و زيبائى است و از جهات سايه و روشن هم ناقص است باز به راستى قابل تحسين و با وجود وضع و حال خشك و سخت زمان نمودار متناسبى است از آنچه در با آداب‌ترين و مقيدترين دربارهاى مشرق زمين وجود داشته است .\r\n\r\n","description":"","footnote":"","page_name":" 447 ","page_number":463},
  {"content":"\r\n\r\nدر تالار طبقهء فوقانى همين عمارت ميرزا ابو القاسم قائم مقام يا وزير اعظم محمد شاه ( پدر شاه فعلى ) را در سال 1835 به امر پادشاهش خفه كردند كه از اين بابت وى از كار پدر خويش پيروى نموده چنان كه فرزندش نيز همين كار را بدرستى تكرار كرده است و بايستى كه اين واقعه در تاريخ جهان نادر باشد كه سه سلطان يكى بعد از ديگرى فقط به جهات حسادت سه صدراعظمى را كه يا در پادشاه شدنشان دستيارى نمودند و يا هنگام سقوط شامخترين مقام دولتى را برعهده داشتند به مرگ محكوم شده باشند و اين عين وجه امتياز سه پادشاه يعنى فتحعلى ، محمد و ناصر الدين مىباشد « 1 » .\r\n\r\nگرمابه -\r\nوصل به اندرون ساختمان اختصاصى جداگانه هست . جهانگرد تازه‌وارد مشتاق را به حمام زيرزمينى آنجا راهنمائى ميكنند . در وسط صحن حمام حوض مدورى است كه با كاشىهاى آبى فرش شده و در انتهاى صحن صفهء سراشيب مرمرى است كه ميگويند حوريان مدهوش كه سر . آر . كر . پورتر در وصف آنها سخنانى شاعرانه گفته بود از آغوش سرور جانان خود تا درون حوض ليز ميخوردند كه با در نظر گرفتن فاصله كارى چندان آسان نبوده است .\r\nمن از امعان‌نظر دربارهء عباراتى از قبيل : « صداى قهقههء ماهرويان كه در فضاى حمام محو ميگرديد و نغمه‌هائى كه از لبان ياقوتى به گوش ميرسيد » خوددارى و اين‌گونه درفشانىهاى وجدآميز را به وزير مختار سابق آمريكا در ايران كه از اين لحاظ جانشين ممتاز سر . ار . كر . پورتر به شمار مىرود واگذار مىكنم .\r\n\r\nقصر قاجار -\r\nدر بيرون ديوارهاى شهر برجسته‌ترين نقاط و شايسته‌ترين جاها نيز انحصارا تابع جنون قصرسازى خانوادهء قاجار شده است . از ميان آن ابنيه عمده‌ترين ، نسبت به بناهاى تهران قصر قاجار است ( كاخ قجرها نه آنچنان‌كه يك گروهبان انگليسى كه اوايل اين قرن براى تعليم نفرات قشون به ايران آمده بود اشتباها تخت\r\n\r\n\r\n","description":"","footnote":"\r\n( 1 ) - سه وزير مقتول : حاجى ابراهيم قوام شيرازى ، ميرزا ابو القاسم قائم مقام و ميرزا تقى خان امير كبير .\r\n","page_name":" 448 ","page_number":464},
  {"content":"\r\n\r\nتصوير فتحعلى شاه و پسران\r\n\r\n","description":"","footnote":"","page_name":" 449 ","page_number":465},
  {"content":"\r\n\r\nقاجار نوشت ) اين قصر بر نقطهء رفيعى در حدود دو ميلى شمالى ديوارهاى شهر بنا شده است و از دور منظرهء جالب‌توجهى دارد ، زيراكه از ميان شاخ و برگ‌ها در چند رديف سفيد پىدرپى طبقات آن اوج مىگيرد تا در بالا به صورت قصر درميآيد .\r\nايرانىها نظريات مبالغه‌آميز دربارهء اهميت معمارى اين بنا دارند ايشان ميپندارند كه از اين لحاظ بر قصر ويندزور يا ورساى رجحان دارد ، اما وقتى كه به آن نزديك ميشويم آن پندار عزيز ، ولى جنون‌آميز ايشان پاك بىاساس مينمايد و از آنجا است كه بايستى درصدد بررسى و مقايسهء آن با قصور ديگر خواه سلطنتى يا شخصى برآمد و نيك دريافت كه تفاوت از زمين تا آسمان است ( همان فرقى كه بين يك كرجى و ناو جنگى هست ) آن مراحل پىدرپى رواق‌هاى خاكى است كه با آجر فرش كردند و سابقا چشمه و درياچه داشته و مثل چيزهاى ديگر از اين قبيل در ايران رو به ويرانى است .\r\nقصر فوقانى محتوى عكسها و تصاوير اشخاص و مناظر از زمان فتحعلى شاه است در يكى از اطاقهاى بالا يا طبقهء پائين تصويرى هم از بوبرومل « 1 » انگليسى يا استرجى ايرانىها و يا استراچى « 2 » بوده كه با هيئت سرجان ملكم به ايران آمده و در دستگاه فتحعلى شاه آن‌قدر دلنواز جلوه نمود كه شاه شعرى در وصف او ساخته و فرموده است تصويرش را براى بيشتر قصرهاى تهران و اصفهان فراهم سازند .\r\nدر قصر قاجار عكس او بين زال و افراسياب قرار داشته است يعنى حد اعلاى احترامى كه من گمان نمىكنم هيچ فرد ديگر انگليسى احراز كرده باشد . وقتى كه شاه در ماه‌هاى تابستان به سلطانيه مىرفته بانوان باقيمانده را در اين بنا جا ميدادند و ميگويند كه در اين قبيل موارد وى فقط با رقم قليل و محدود يك‌صد نفر زن قناعت مىنموده و اما روايت ايرانيان حاكى است كه تعداد زنان جا مانده به هفتصد تن ميرسيده است .\r\n\r\n\r\n","description":"","footnote":"\r\n( 1 ) -  Beau Brummel \r\n( 2 ) - نسخه‌اى خطى حاوى اشعارى كه در وصف روى اين جوان در آن زمان سروده شده است در كتابخانه مركزى دانشگاه موجود است . مترجم\r\n","page_name":" 450 ","page_number":466},
  {"content":"\r\n\r\n\r\nقصرهاى ديگر -\r\nساير قصرها و يا ويلاهاى تابستانى يا شكارگاههاى شاه در قسمت شمالى پايتخت يكى سلطنت‌آباد است كه نسبت به قلهك ششصد پا ارتفاع دارد و بر كمر كوه واقع است و عمارتش را شاه فعلى ساخته است و آن آراسته با نقاشىهاى آب‌رنگ ايرانى از مناظر اروپائى بخصوص انگلستان و از جمله سرسراى مجلس مبعوثان انگليس و قسمت داخلى يك رستوران باشكوه لندن و شبستان يك كليساست كه نشان ميدهد اعليحضرت كاملا درست سه عامل مؤثر را در زندگانى مردم انگلستان نيك دريافته‌اند .\r\nديگر عشرت‌آباد كه قصرى بسيار زيباست كه در اينجا تصوير آن ملاحظه مىشود .\r\nقصر عشرت آباد\r\n\r\n","description":"","footnote":"","page_name":" 451 ","page_number":467},
  {"content":"\r\n\r\nاطاق‌هاى عمده‌اش محل اقامت شاه است و هفده اطاق كوچكتر كه در اطراف استخر ساخته‌اند اقامتگاه بانوانى است كه پيوسته همراه شاهند ( تقليل قابل‌ملاحظه‌ايست نسبت به ميزانى كه جد بزرگ او عادت داشته است ) در اينجا هم تصويرى از فتحعلى شاه است كه جلوس دربارى نموده و سفرا افتخار حضور دارند .\r\nديگر قصر نياوران يا نيوبران و اقدسيه نزديك نياوران و نجف‌آباد و سليمانيه است كه راجع به آن در فصل دوم شرحى اشاره شده است . بناها تمام در حومهء تهران است و اكثريت آنها بر دامنهء كوههاى شميران « 1 » واقع گرديده است و آن رشتهء كمر - بندى است حاصلخيز كه بيست ميل امتداد دارد و مانع طبيعى عجيبى در قسمت شمالى جلگهء تهران بشمار ميرود .\r\nفتحعلى شاه اقامت در اين اماكن تابستانى را كه بواسطهء ارتفاع بيشتر هواى خنك‌ترى دارد باب نموده ، زيرا در اثر درختكارى و تأسيس باغها در پائين آوردن درجهء حرارت و افزايش ميزان بارندگى پايتخت تأثير كلى داشته است .\r\n\r\nدوشان‌تپه -\r\nيكى از آثار علاقهء همايونى در ساختمان اقامتگاه‌هاى ييلاقى ايجاد و اصلاح جاده‌هائى بوده است كه از شهر به آن مقاصد منتهى مىگرديده است چنان كه جادهء قابل عبورومرورى كه اطرافش را درخت هم كاشته‌اند تا قلهك هست و جادهء ديگرى مثل آن‌كه براى راندن وسيلهء واحدى جا دارد و در دو طرفش درختان تبريزى كنار هم كاشته‌اند از تهران به سمت مشرق تا مقصد ييلاقى ديگر است كه بنائى بر ارتفاعات سنگى ساخته‌اند .\r\nاين محل دوشان‌تپه ( تپهء خرگوش ) است و آن تخته‌سنگ هم برآمدگى بدنمائى است در دشتى كه تا شهر دو سه ميل فاصله دارد و خود قصر هم در آن نقطهء ناباب منظرهء زشتى دارد ، ولى به‌هرحال آنجا شكارگاه محبوب شاه در نقاط كوهستانى اطراف تهران است و اين ناحيه را مختص شكارگاه همايونى خالى از اغيار نگاه ميدارند .\r\n\r\n\r\n","description":"","footnote":"\r\n( 1 ) - وجه تسميه رايج « شمع ايران يا روشنائى ايران » به كلى بىاساس است . شميران يك كلمهء قديمى ايرانى است كه اصل و معنى آن معلوم نيست .\r\n","page_name":" 452 ","page_number":468},
  {"content":"\r\n\r\nدر پائين اين كوه باغ وسيع و خوش‌سايه‌ايست كه در قفس‌هاى متعدد و طولانى آن حيوانات وحشى بيوتات سلطنتى را نگاه داشته‌اند . خود حيوانات در نظر من نمونه‌هاى مرغوبى مينمودند ، ولى لانهء بدى داشتند و چند تا هم بيشتر نبودند . اما محبوبيت آن محل كه باغ‌وحش ايران به شمار ميرود از اينجا آشكار مىشود كه قهوه‌خانهء كوچك كه در كنار دروازهء باغ است سالانه 500 قران به حضرت سلطان اجاره ميپردازد . در مجاورت دوشان‌تپه دو شكارگاه ديگر نيز هست : يكى قصر فيروزه در قسمت جنوبى و سرخ حصار در سمت شمالى ، بعلاوه در طرف شرق شكارگاه قابل ملاحظهء جاجرود را بايد ذكر نمود .\r\n\r\nسفارت انگليس در قلهك -\r\nبطورىكه اشاره كرده‌ام شاه يگانه مالك دامنه‌هاى شميرانات نيست فرزندان او و اعيان رويهمرفته از سرمشق همايونى پيروى كرده‌اند و چندين عمارت و خانهء ييلاقى با سليقه و پرشكوه در دامنهء تپه‌ها ديده مىشود و يا در ميان درختان ساخته‌اند كه از نظر پنهان است . از آن جمله محلى است كه به هيچ عنوان از هيچ‌كدام كمتر نيست و آن عمارت ييلاقى سفارت انگليس در دهكدهء قلهك است كه در شش ميلى دروازهء شمالى پايتخت واقع گرديده است .\r\nحق مالكيت اين قطعه زمين را اصلا محمد شاه در سال 1883 به سرجان كمپبل وزير مختار انگليس داد و اراضى كه اقامتگاه وزير مختار و باغ آن واقع شده است مرحمتى پادشاه كنونى است . به موجب امتيازاتى اهالى قلهك كه صد خانوارند از مزاياى خاصى برخوردارند . ايشان از سرباز دادن و يا تهيهء جا و عليق براى قشون معاف شده‌اند و عوارض را به دولت انگليس ميدهند كه مقدارش را وزير مختار تعيين مىكند . مرافعات جزئى آنها را كدخدائى كه وزير مختار منصوب مىكند حق رسيدگى دارد و اين كدخدا در نزد اعضاى سفارت كه عهده‌دار امور كنسولىاند مسئول مىباشد .\r\nمانند تهران در اينجا هم هيئت سياسى بيش از يك بنا دارند ، ولى فقط عمارت اصلى وضع و وسعت قابل‌توجهى دارد و اين قسمت نيز با يك چادرپوش\r\n\r\n","description":"","footnote":"","page_name":" 453 ","page_number":469},
  {"content":"\r\n\r\nهندى مجهز است كه در محوطهء باغ براى احتياجات فصل تابستان استراحت يا صرف شام و ناهار برپا ميدارند و باغهاى اطراف پر از درخت است و هرچند كه با آنچه ما در انگلستان باغ ميناميم قابل قياس نيست باز مكان بسيار مطلوب سايه‌دارى است كه در گرماى تابستان پناهگاه ذى قيمتى فراهم ميسازد . ابتياع باغ مجاور با آب قنات ( كه هر گالن آن ارزش مسلم و ثابتى دارد ) بر شكوه اقامتگاهى افزوده است كه بدون آن اعضاى يك نمايندگى سياسى اروپائى در موسم گرما كه طاقت‌فرسا - است قادر به زندگى نبودند .\r\nاز طرف ديگر دولت روس هم مالك قريهء زرگنده است كه در شمال غربى قلهك واقع شده و در آنجا مزايا و حقوق همانندى دارند . فرانسويها اقامتگاهى در تجريش كه يك ميل بالاتر است اجاره ميكنند . ميگويند در تجريش در حياط محل امامزاده‌اى بزرگترين چنار ايران واقع است . ترك‌ها هم در همين حدود زرگنده زمين دارند . آلمانها تا اين اواخر مستأجر انگليسىها در قلهك بودند و حالا در دزاشيب سكونت دارند . اتريشىها در رستم‌آباد محلى اجاره كرده‌اند .\r\n\r\nدماوند -\r\nقبل از اينكه گفتارم را دربارهء نواحى شمالى تهران تمام كنم بسيار شايسته است سخنانى چند نيز راجع به كوه توانا و نگهبان يعنى دماوند از لحاظ حسن ختام بياورم . اين گنبد مخروطى سفيد خوش‌نما كه با برازندگى تمام سر بر آسمان دارد در زندگانى روزانه چنان مأنوس و خوش‌آيند واقع مىشود كه هنگام عزيمت از تهران و ناگزير محروميت از ديدار منظرهء آن ( اگر به سوى جنوب رهسپار باشيم تا 160 ميل باز قله‌اش را خواهيم ديد ) مسافر به هيچ‌وجه از اين فقدان غفلت نتواند نمود .\r\nدماوند كوهى آتشفشان است نه به صورتى كه بعضيها عنوان كرده‌اند به كلى خاموش ، بلكه در واقع هيجانش متوقف است . در سراسر تاريخ واقعهء آتشفشانى از آن ثبت و ذكر نشده ، ولى ستون دود ، گاه‌گاه از دهانهء آن متصاعد است بخصوص از دود كوه كه در طرف جنوبى قرار دارد و عجيب اين است كه شاردن با همهء تيزبينى\r\n\r\n","description":"","footnote":"","page_name":" 454 ","page_number":470},
  {"content":"\r\n\r\nخود باز ذكرى از اين كوه به ميان نياورده و همچنين پيترودلاواله كه تقريبا از كنارش عبور كرده است .\r\nهانواى در 1744 راجع به آن نوشته كوه عظيم دماوند كه ايرانىها معتقدند كشتى نوح در آنجا به خاك نشسته است اولين كسى كه توفيق بالا رفتن بر قلهء آن را ايرانىها دربارهء دماوند مانند ارامنه در مورد آرارات همواره گفته‌اند كه انسان فانى قادر به صعود بر آن نيست - احراز نموده مستر تامسن بوده است . در سال 1836 طبيعىدان فرانسوى اوكرالوى « 1 » تامسن را در موقع پائين آمدن از كوه ملاقات كرد و چند روز بعد خودش بر اين كوه بالا رفت و از آن پس هم قلهء دماوند را چندين نفر از اعضاى سفارتخانه‌ها در تهران بالا رفته‌اند . صعود بر دماوند خيلى دشوار و يا كارى خطرناك نيست اما بسيار خسته‌كننده است .\r\nدير زمانى بواسطهء اختلاف‌نظرها راجع به سه ضلع عمودى و محاسبات ديگر مربوط به ارتفاع آن‌كه از جانب سياحان و دانشمندان متعدد وجود داشته ارتفاع دماوند را به تفاوت از 14500 تا 21500 پا اظهار داشتند . ژنرال شيندلر با اندازه‌گيرىهاى افقى و عمودى ارتفاع واقعى آن را 400 ، 19 پا تخمين زده است از قلهء كوه كه شامل دهانه‌اى انباشته از برف و يخ است افقى وسيع بالغ بر 000 ، 50 ميل مربع از هر جهت در هواى صاف و درخشان گسترده است . ذيلا شرح استك در سال 1881 راجع به اين كوه درج مىشود :\r\n« دهانه در حدود 200 يا رد قطر دارد و محيط آن حلقه‌اى از صخرهء زرد كه گوگرد تقريبا خالص است بوى زيان‌آورى از آن متصاعد مىباشد و سوراخ دهانه كاملا پر از برف است . از بالاى قله ، تهران و همچنين كوههاى قهرود كه در 160 ميلى جنوب آن واقع است ديده مىشود و از ميان بخار گرما كوير بزرگ را هم ميتوان ديد و در جهت شمالى نيز كشتزار خرم آبىنما در افق به نظر ميرسد و درياى خزر در ماوراى جنگل‌هاى مه‌آلود مازندران از كران تا كران امتداد دارد و در دو سمت\r\n\r\n\r\n","description":"","footnote":"\r\n( 1 ) -  Aucher Eloy \r\n","page_name":" 455 ","page_number":471},
  {"content":"\r\n\r\nكوه دماوند\r\n\r\n","description":"","footnote":"","page_name":" 456 ","page_number":472},
  {"content":"\r\n\r\nراست و چپ جبالى با ارتفاع 000 ، 10 تا 000 ، 12 پا هست كه ما همهء آنها را وقتى كه تازه ورقهء نازك برف بر آنها باريده بود مشاهده كرديم ، اما چه منظرهء عارى از حياتى چون غير از تهران كه در چندين ميلى واقع شده بود بقيه همه‌جا بيابان و بيغوله و زمينهاى خشك و خالى است و فقط گاهى در كنار و گوشه آبادى مختصرى در دامنه‌ها نيمه عيان است » .\r\n\r\nحوالى جنوبى -\r\nاينك به شرحى دربارهء نواحى جنوبى تهران ميپردازم و اين فصل را با مطالبى اجمالى راجع به تنها نقاطى كه در آن حدود جالب‌توجه است به پايان ميرسانم . مانند بارگاه شاه عبد العظيم ( ع ) و ويرانه‌هاى رى و جلگهء ورامين ، هر شهر ايرانى - خاصه پايتخت ايران - اگر با داشتن بقعهء امامزاده‌اى سرافراز و بنابراين محل زيارت و مورد علاقهء مردم نباشد كارش لنگ خواهد بود . از اين بابت خوشبختانه تهران بقعهء شاه عبد العظيم ( ع ) را دارد .\r\nاين مزار كه در زير گنبدى زرين واقع گرديده و من موقع ورودم به تهران از دور زرق و برق آن را ديده بودم مىگويند هرساله سيصد هزار نفر زائر دارد .\r\nاستنباط من اين است كه بيشتر نويسندگان دربارهء هويت اين امامزاده ؟ ؟ ؟ ر سهل‌انگارى پيموده و آن را فقط به نام يكى از مقدسان اسلام ياد كرده‌اند ، ولى به نظر ميرسد كه دير زمانى پيش از ظهور اسلام هم آن‌جا محل باحرمتى به شمار ميرفته و مزار بانوئى از زمرهء مقدسان بوده كه شايد هم به همين مناسبت هنوز شاه عبد العظيم ( ع ) مورد علاقه و توجه خاص زنان است . بعد از فتح اسلام در اينجا امامزاده حمزه فرزند امام موسى كاظم ( ع ) دفن گرديده و بعد يكى از مقدسان به نام ابو القاسم عبد العظيم ( ع ) را كه از خطر خليفه المتوكل فرار كرده بود و پنهانى در رى ميزيسته تا در حدود سال 861 هجرى قمرى درگذشته و رفته‌رفته شهرت وى نام امامزاده را تحت الشعاع قرار داد .\r\n\r\n","description":"","footnote":"","page_name":" 457 ","page_number":473},
  {"content":"\r\n\r\nچند تن از پادشاهان بخصوص از خاندان سلطنتى فعلى بر عمارات آنجا و زينت مزار نيك افزوده‌اند و در اثر همين توجه و اقبال عامه اطراف آنجا به صورت در ورودى بقعهء حضرت شاه عبد العظيم ( ع )\r\nقصبهء عمده‌اى درآمده است . مسجد در جلگه در گوشهء جنوب شرقى پايتخت بالاتر از خرابه‌هاى رى و در انتهاى برآمدگى كوهستانى كه تهران را به دشت جنوب شرقى مربوط ميسازد واقع گرديده است .\r\n\r\n","description":"","footnote":"","page_name":" 458 ","page_number":474},
  {"content":"\r\n\r\nيك رشتهء باريك خطآهن قراضه كه تنها راه‌آهن داير در ايران است از ايستگاه نزديك دروازهء جنوبى شهر به مقصد امامزاده كشيده شده است ، بعلاوه راه درشكه‌رو نسبتا خوبى هم دارد . راجع به راه‌آهن ايران بعدا صحبت خواهم كرد .\r\nبه فاصلهء كمى در انتهاى اين خط - چون از آنجا جلوتر نميرود - ما به مدخل راستهء سرپوشيده‌اى كه بازار باشد وارد ميشويم و زنجيرى در جلو دروازه حاكى است كه آن بازار بست يا نقطهء مقدسى است و مسلمانان را به آنجا حق پناه است ازاين‌رو عبور عيسويان مجاز نيست .\r\nبا انحرافى از حدود بازار ميتوان از طرف ديگر حياط مجاور مسجد را تماشا و ملاحظه كرد كه بارگاه در مجاورت آنجاست و آن چند گلدسته و يك گنبد طلا دارد . در اين قسمت كسى مانع ورود ما نشده بود و از لحاظ يك نفر غيرمسلمان تنها چيزى كه در آنجا جالب‌توجه مينمود فقط انبوه جمعيت بود .\r\n\r\nخرابه‌هاى رى -\r\nقابل‌توجه‌تر از زيارتگاه يا كثرت عدهء زائران آن خرابه‌هاى معروف رى است كه در نزديكى آنجاست و با سرعت رو به ويرانى تام است من در اينجا به شرح اين نكته نمىپردازم كه آيا خرابه‌هاى فعلى رى همان است كه به راجس معروف نسبت ميداده‌اند و آيا همانجاست كه در كتابهاى عربى مذكور شده است . در اين‌باره شك و شبههء بسيار مختصرى وجود دارد ، اما اينكه رى كنونى در همان محل و مكانى است كه در عهد اشكانى و هخامنشى بوده موضوعى است كه بيشتر سزاوار بحث و استدلال مىباشد .\r\nآنچه به نظر دارم عقيدهء سرهنرى رالينسن اين است كه رى باستانى با قسمتى از خرابه‌هاى مجاور دشت ورامين قابل تطبيق است بعلاوه با سنت بيشتر شهرهاى بزرگ شرقى نيز سازگار مينمايد كه در دوران عمران و گذران خويش در زمانهاى مختلف مواضع متعدد داشته است . بارى با احاله نمودن اين مسئلهء غامض به اهل فضل و دانش در بيان سرگذشت رى من فرض را چنين قرار مىدهم كه هردو رى يكى است .\r\n\r\n","description":"","footnote":"","page_name":" 459 ","page_number":475},
  {"content":"\r\n\r\n\r\nرى قديم -\r\nابتدا به دورهء اساطيرى مربوط مىشود كه بنابر افسانه اساس آن را رئيس طايفهء سزيان « 1 » نهاده و چنان كه در تاريخ آمده است بزرگان ديگر باصلاح و شكوه آن پرداخته‌اند . اين نظريه را ميتوان ناديده انگاشت ، ولى در كتاب ونديداد در فصل سير و مهاجرت قوم آريائى نام را گاو وارنا ذكر گرديده كه شباهت غير قابل انكارى با رى و ورامين دارد . سپس دورهء ناشناختهء تاريخ است كه راجع به آن اطلاعات درست كمى در دست است ، ولى حتى انعكاس مطالب كم‌صحت آن نيز در دهليز زمان مانده است .\r\nرى اين دوره همزمان نينوا و بابل است و ميگويند شهرى عظيم داراى يك ميليون سكنه و همان رى بوده كه به عزم آن توبياس « 2 » از نينوا حركت كرد و ملكى در جامهء مبدل راهنمائى او را برعهده داشت تا ده تالان وجهى را كه پدر گابيل نزد او به امانت گذاشته بود بازستاند . اين نقطه همان رى پاراگان يوديت مىباشد كه در آنجا بخت النصر ارفاكساد را در كوهستان شكست داد و شرحش در كتيبهء بيستون هست و همانجاست كه لشكر داريوش فرزند هيستاسپ عنصر سركش ماد يعنى فرورتيس را دستگير كرد . اسكندر در تعقيب داريوش در هفتمين روز سفر خود از همدان به آنجا آمد ، و گفته‌اند كه نيكاتور از طايفهء سلوكوس آن شهر را تجديد بنا كرد و در قرن بعد اشك سرسلسلهء اشكانى به سال 250 قبل از ميلاد رى را پايتخت خود قرار داد .\r\nسرانجام دورهء سوم يا عصر تاريخى است كه از فتوحات اعراب آغاز مىشود .\r\nدر همان دوره‌اى كه اگر به قول مورخان عرب و ايرانى اعتماد نمائيم بايستى كه محلى بسيار شگفت‌انگيزى بوده باشد . يكى از تاريخ‌نويسان كه خود اهل رى بوده با غرور وطن‌پرستى و پس و پيش كردن ارقام چنان كه دلخواه او بوده نوشته است كه شهر 96 محله داشته و هركدام 46 بخش و هر بخش چهل هزار خانهء مسكونى و هزار مسجد و هر مسجد هم هزار چراغ زرين و سيمين و مجموع سكنهء آن 396 ، 000 ، 8 نفر بوده است .\r\n\r\n\r\n","description":"","footnote":"\r\n( 1 ) -  Seth \r\n( 2 ) -  Tubias \r\n","page_name":" 460 ","page_number":476},
  {"content":"\r\n\r\nنويسندگان ديگر گفته‌اند كه سرآمد بلاد و عروس عالم و بازار جهان بوده . از مسائل قطعىتر اين است كه زادگاه هارون الرشيد بوده و سلطان محمود غزنوى آنجا را از آل بويه در سال 1027 ميلادى گرفت و رى يكى از دو شهر عمدهء خاندان سلجوقى بشمار مىرفته و اقامتگاه و سپس مزار طغرل بيك و يكى از پايتخت‌هاى الب ارسلان يا شير كلان « 1 » بوده است .\r\nدر قرن دهم اصطخرى نوشته است كه بعد از بغداد آبادترين بلاد مشرق بوده و از مهمان‌نوازى و ادب مردم آنجا تعريف فراوان نموده است ، اما از ستايش‌هاى سنجيدهء او ميتوان بيهودگى لاف‌هاى گزافى را دريافت كه شرحش را باز نمودم .\r\nسپس دو فاجعهء بزرگ روى داد كه در سراسر شرق هرجا كه جمعيت وافر و غرور محلى و وفور نعمت داشته حال و وضع بدين منوال بوده است و با نام فتنه‌انگيز چنگيز و تيمور قرين .\r\nدر سال 1221 ميلادى قشون چنگيز خان سيل‌آسا بر آن شهر ريخت و مورخى محلى نوشته است كه در آن موقع مخوف 000 ، 700 نفر افراد شريف شهر به خاك هلاك افتادند . قرن بعد هم شاهد لشكركشى تيمور شد و او آن خرابىها را تكميل كرد ، دون‌روى كلاويخو كه در سال 1404 از آنجا عبور نموده نوشته است شهر عظيمى را سراسر ويران يافته ، ولى برج‌ها و مساجدى داشته و نامش شهر رى بوده و تا آن پايه تجديد حيات كرده بود كه فرزند جوان‌تر تيمور يعنى شاهرخ آنجا را پايتخت خود ساخت و نوادهء او خليل سلطان بىغيرت كه قلمروى را در مقابل عشق شاد الملك دلنواز از دست داد و با عيش و نوش تمام در آنجا زيست و درگذشت . از مرگ شاهرخ تا انحطاط نهائى رى مراحلى متعدد و معلوم هست كه چگونه طى قرون ، انحطاط كامل رى حاصل شد و به وضع و حالى افتاد كه اكنون ديده مىشود .\r\n\r\n\r\n","description":"","footnote":"\r\n( 1 ) - رى از جمله نقاطى بود كه ديوژن امپراتور روم پيش از شروع مذاكرهء صلح با الب ارسلان براى تسليم شدن به او خواسته بود ، پاسخ سلطان نبرد شديدى بود كه زود پيش آمد و باعث تسليم شدن خود امپراتور سبك‌سر گرديد .\r\n","page_name":" 461 ","page_number":477},
  {"content":"\r\n\r\n\r\nخرابه‌هاى آن -\r\nكامل‌ترين و صحيح‌ترين شرح را در باب خرابه‌هاى فعلى رى در كتاب كرپورتر ميتوان يافت كه نقشه‌اى دقيق هم ضميمه دارد . بعضى از ديوارها و برجهائى كه وى تشخيص داده بود ديگر به صورت وضوح معلوم نيست . مرور زمان و ساختمان راه‌آهن و رفتار غيرقابل عدول تهرانىها كه هروقت براى ساختن خانه به آجر احتياج دارند از اين خرابه‌هاى رى به رايگان بدست مىآورند ، همهء اين موجبات سبب نابودى آن بقاياى انبوهى شده است كه در اين محل وجود داشته .\r\nپورتر خرابهء ارگ مستحكمى را بر قسمت پيش‌آمدگى سنگى مشرف به جلگه كشف كرده بود و اين بدون ترديد همان آركس « 1 » يا اكروپليس بوده كه محيط آن هنوز به طرز رضايت‌بخش قابل‌تميز است . در پائين آن هم ارگ مستحكم كوتاه - ترى بوده و در حوالى اين قسمت در جلگه محوطهء وسيعى كه در محيط آن برج و باروهاى مستحكمى وجود داشته و تماما به صورت مثلثى مينمود كه آركس رأس آن بشمار ميرفت .\r\nآنچه اجمالا در فوق بيان شد ظاهرا وضع قسمت مستحكم رى قديم بود .\r\nدر حال حاضر حد ديوارها به صورت تل حيرت‌آورى از خاك و آجرپاره‌ها درآمده است و در آنجا مرتبا قطعاتى بدست ميايد و تهرانىها عادت كرده‌اند كه با بيل و خاك - انداز به عزم اكتشاف خصوصى به آن حدود بروند و غالبا با مقدارى كاشىهاى عالى كه در كمال شفافيت و داراى جلاى درخشانى است و رازش از اسرار مفقود گذشته به شمار ميرود ، ولى به طرز وصف‌ناپذيرى حتى به صورت قطعات شكسته و لب‌پريده كه در نتيجهء استعمال بيل معمولا عايد جويندگان مىشود زيبا و دلپذير است برگردند . من اطلاعى ندارم كه تا حال در خرابه‌هاى رى هيچگونه كاوش و اكتشاف علمى معمول شده باشد و آن كار سزاوارى است كه احتياج تام به اهتمام باستان‌شناسان دارد .\r\n\r\n\r\n","description":"","footnote":"\r\n( 1 ) -  ARX \r\n","page_name":" 462 ","page_number":478},
  {"content":"\r\n\r\n\r\nبرج يزيد -\r\nآثار عمدهء قديمى ديگر نيز از آن شهر باستانى هنوز باقى مانده است كه عجيب‌ترين آنها برج مدور بزرگى است كه اهل محل نقارخانهء يزيد مينامند و نويسندگانى آتشين‌مزاج بدون دليل و شاهد آن را مقبرهء طغرل بيك و همچنين آرامگاه دو دلداده ، خليل سلطان و شاد الملك نوشته‌اند و آن ساختمان خرابهء برج رى\r\n\r\n","description":"","footnote":"","page_name":" 463 ","page_number":479},
  {"content":"\r\n\r\nبا هيبتى است با آجر و درونش به كلى خالى و بدون سقف است در حدود 60 تا 70 پا ارتفاع دارد و محيط خارجى آن صد و بيست پاست و پهلوهاى آن به صورت شكسته و از هم گسيخته درآمده است مثل برج‌هائى كه سابقا در جرجان و بسطام ديده بودم .\r\nدر حاشيهء رأس آن گچ‌برى كتيبه‌دارى هست به خط كوفى كه بايد گفت كم‌وبيش از بين رفته است . بدبختانه اين بنا را در سال‌هاى اخير چنان كاملا تعمير كردند كه به صورت ساختمانى به كلى نو درآمده است . زمين اطرافش را باغ ساخته‌اند ، داراى حوض و درختان و پله‌كانى هم تا بالاى برج بر ديوار تعبيه شده است و از آنجا ميتوان وضع و حدود شهر قديمى را تخمين زد .\r\nدر فاصلهء كمى به سمت شرق و در دامنهء كوه برج مخروب ديگرى هست با كتيبه‌اى كمربندى كه چون تعمير نشده است من تصويرى از آن در اين صفحه چاپ ميكنم و مشرف بر آنجا ارگ ديگرى بر تخته‌سنگى وجود داشته است .\r\n\r\nكنده‌كارى بر سنگ -\r\nدر رى يادگار ديگرى نيز از دورهء مشهور پادشاهان ساسانى وجود داشته و آن چهرهء نيمه محوشده‌اى سوار بر اسب و نيزه در دست بوده كه روى سنگ نرم و صافى كنده شده بود و در بالاى محلى است كه من آركس ناميده‌ام . تاج كره‌مانندى كه اسب‌سوار بر سر دارد و نوع اين كار جاى انكار باقى نميگذارد كه كنده‌كارى آن به چه دوره‌اى متعلق است هرچند كه از اين بابت با چهره‌هائى كه از پادشاهان در نقش رستم و شاپور هست و من شرح آن را بيان خواهم كرد از لحاظ تأييد وجه تشابهى ديده نميشود ، ولى در اواخر دورهء پادشاهى فتحعلى شاه اين نقش برجسته بنابر عادتى كه در كار تعميرات از اخلاق خاص ايرانيان است محو و بجاى آن چهرهء برجستهء شهريار ريش‌دراز را نقش كرده‌اند كه دارد شيرى را با نيزه هدف مىسازد و مثل اين است كه حالا كسى از سابقهء اين كنده‌كارى چرند اخير آگاه نيست .\r\nدر مسافتى پائين‌تر از آنجا سطح نرم و صاف تخته‌سنگ ديگرى مشرف بر چشمهء دلاويزى به نام چشمه على هست كه فتحعلى شاه را در حال جلوس و بزرگان\r\n\r\n","description":"","footnote":"","page_name":" 464 ","page_number":480},
  {"content":"\r\n\r\nدربارى را در پيرامون وى نشان ميدهد . اين كار قرن نوزدهم تقليدى از نمونه‌هاى عهد ساسانيان است كه ناصر الدين شاه هم در جبال البرز در راه مازندران از آن پيروى كرده و دشوار است اظهارنظر كرد كه اقدامى دال بر شكوه و جلال ميتوان ناميد و يا عمل عبثى انجام يافته باشد ، رواقى هم وصل به اين محل شاه مزبور را در زير سايبانى نشان ميدهد كه شاهينى بر مچ دست خود گرفته است . اينها مجموع آثارى است كه در ناحيهء رى ميتوان مشاهده نمود .\r\nدر يك محوطهء دورافتاده نزديك كوهستان و بر دامنه ، بناى بسيار بلند گرد جالب‌توجهى است به نام برج خاموشى يا دخمه‌اى كه جسد زردشتيان تهران را در آنجا قرار ميدهند و مانند دخمهء نظير آن در شهر بمبئى شامل برجى است درون خالى كه جنازهء عور را بر تخته‌سنگ مينهند تا طعمهء طيور شود ، ولى بر خلاف بناى همنام آن در بمبئى در اينجا ميتوان بر ارتفاعات مجاور صعود و داخل دخمه را تماشا كرد .\r\n\r\nورامين -\r\nتقريبا سى چهل ميل در سمت جنوب شرقى تهران خرابه‌هاى پايتخت از بين‌رفته‌اى هست به نام ورامين . اطراف شهر فعلى را ديوارهاى قلعه‌اى بزرگ و گلى فراگرفته و در وراى آن هم برج و باروهاى دوپهلو و تورفتگيهاى داخلى از پائين به سمت بالاست . اين ساختمان عظيم ( كه در كتاب مادام دولافوا عكس بسيار شبيه عالى از آن هست ) همان است كه موقع ورود به تهران در حومهء شمالى جلگهء ورامين ديده بودم و روشنائى ناپايدار آن را به صورت ستون بزرگى از گل نمودار ساخته بود .\r\nدر قصبهء ورامين نيز خرابه‌هاى يكى از وضيع‌ترين مساجد ديده مىشود كه به سلطان ابو سعيد فرزند سلطان محمد خدابنده منسوب مىباشد و قبر خود او در سلطانيه است كه شرحش را ملاحظه كرده‌ايد و در سراسر دشت قلعه‌هاى ديگر گلى پراكنده است كه برج و باروهائى از خشت خام دارد و اين خشت‌ها را در خميره‌اى با استحكام سيمان و غيرقابل فساد مثل آهن كار گذاشته‌اند و از ميان\r\n\r\n","description":"","footnote":"","page_name":" 465 ","page_number":481},
  {"content":"\r\n\r\nآنها ايستويك يكى را از جمله قابل‌توجه بسيار ذكر نموده و آن برآمدگى ساختگى در آسياباد با بيست پا ارتفاع و 350 پا طول و 300 پا عرض واقع و بر قلهء آن بنابر شايعات بقاياى آتشكدهء قديمى است كه با خشت و چينه‌هاى سنگى يك در ميان با ارتفاعى تقريبا چهل پا ساخته بودند .\r\nقلعهء سوم كه به قلعهء ايرج معروف است نزديك دهكدهء جعفرآباد است كه در اطراف آن ديوار گلى ضخيمى است با پنجاه پا ارتفاع و محوطه‌اش بنابر قول ايستويك 1800 يا رد در 1500 يا رد تقريبا يك ميل مربع است . تاريخ و دورهء ساختمان اين استحكامات حيرت‌انگيز نامعلوم و مورد اختلاف است و بعيد است كه به روزگار خيلى قديم تعلق داشته باشد ، ولى به هردوره‌اى كه مربوط باشد زمانى بوده است كه ايران از حال حاضر تواناتر و صاحب جمعيت بيشترى بوده هرچند كه سرزمين امن و خالى از خطرى به شمار نمىرفته است . اين بناهاى خاموش بانگ ويرانى اين سرزمين را در گوش‌ها دوچندان محسوس ميسازند .\r\n\r\n","description":"","footnote":"","page_name":" 466 ","page_number":482},
  {"content":"\r\n\r\n\r\nفصل دوازدهم ولايات شمالى\r\nزيرا كه ملك شمال بار ديگر لشكرى از اولين بزرگتر برپا خواهد داشت و بعد از انقضاى سال‌هاى چندى البته با لشكر عظيم و مال‌ومنال بسيار خواهد آمد .\r\nفصل 11 دانيال ( تورات )\r\n\r\nمازندران و گيلان -\r\nدر فصل دوم من مسافر تازه‌وارد به ايران را در رشت و يا در واقع انزلى كه در گوشهء جنوب غربى درياى خزر واقع است پياده و از آنجا هم او را تا پايتخت راهنمائى كردم . در فصل هشتم نيز وقتى كه فلات خراسان را از مرز هرات در مشرق تا استراباد در مغرب سير ميكردم وى همراه من بود و در فصل پيشين هم جلگهء تهران را كه از سمت شمال بوسيلهء رشتهء عظيم جبال البرز محدود شده است به او نشان دادم ، اما در آن سوى اين كوهها كه دامنه‌هاى شمالى آن در جنگلهاى مه‌آلود به كرانهء درياى خزر ميرسد و بين رشت تا استراباد كران تا كران سرزمينى هست كه چنان وضع و حال جداگانه و ممتاز دارد و بقدرى با آنچه در ديگر نقاط ايران ديده مىشود متفاوت است كه در كتابى كه در باب كل سرزمين ايران است اگر شرحى نيز دربارهء اين ناحيه مندرج نباشد قصورى بس عظيم خواهد بود .\r\nخوانندگانى كه شرح و بيان مرا تا اينجا تعقيب كرده‌اند ايران را لااقل در\r\n\r\n","description":"","footnote":"","page_name":" 467 ","page_number":483},
  {"content":"\r\n\r\nماه‌هاى زمستان سرزمينى غالبا بىرنگ‌ورو و خالى از آب و درخت تصور و درست همچنين قضاوت كرده‌اند . در حين‌وحالى كه چشم انسان از يك‌نواختى بيابان‌هاى آن خسته مىشود و اين بيابانها نيز به دامنه‌هاى جبال خشك‌وخالى منتهى مىگردد كه برآمدگيهاى باريك آن مثل استخوانهائى از لاى ورقه‌هائى از خاك سر برمياورد ، ولى در فاصلهء چند ميلى قسمت بيشتر همين مناظر بىدرخت كه فقط با يك رشته‌جبال عظيم از هم جدا شده است ايران ديگرى هست كه از جهت وفور آب به حدى غنى است كه هواى مالارياخيز از مرداب‌هاى آن متصاعد است و جنگل‌هاى آن نيز به قدرى انبوه است كه با آسانى و بىتلاش به درون آن‌ها راه نمىتوان يافت و در رنگ‌آميزى آنچنان آشوبگرى طبيعى ديده مىشود كه مسافر تقريبا بىاختيار خواهد پنداشت كه او را در عالم خواب به اقليمى استوائى انتقال داده‌اند . اين وضع و حال طبيعى فوق‌العاده و تغيير و تفاوت حيرت‌آورى است كه در ولايات بحرى شمالى مازندران و گيلان ديده مىشود .\r\nمازندران مشتق از دو كلمه : ماز ( كلمه‌اى پهلوى يا فارسى به معنى كوه ) و اندرون ( يعنى داخل و درون و اندرون ، مسكن زنان است ) رشتهء اراضى بين كوه و درياست . گيلان را عموما از كلمه‌اى به معنى گل ميپندارند كه تسميهء متناسبى مينمايد از آن جهت كه در اين منطقه گل در همه‌جا نيك فراوان و نمايان است و سياحى با حسن‌نيت و آزموده آنجا را ( گيلان مه‌آلود و مرطوب و موذى ) ناميده است ، اما اين اشتقاق را بعضى از صاحبان نظر مردود تلقى كرده‌اند و اين‌جانب اطمينان ندارد كه به جاى آن شاهد و دليل ديگرى پيشنهاد كرده باشند .\r\nاين اصطلاح بدون‌شك از كلمهء گيله كه قومى ساكن كرانه‌هاى جنوبى بحر خزر بودند گرفته شده است و آنها نام خود را بر دريا و سرزمين و محصول ممتاز محلى گذاشته‌اند « 1 » صفات بارز اين دو ولايت اگر يكسان نباشد بقدرى مشابه\r\n\r\n\r\n","description":"","footnote":"\r\n( 1 ) - ماركوپولو در سفرنامهء خود درياى خزر را بحر گيلان و ابريشم آنجا را هم گيله نام برده است .\r\n","page_name":" 468 ","page_number":484},
  {"content":"\r\n\r\nاست كه فقط اختلافى از لحاظ ارتفاع بين آن دو ديده مىشود و گرنه به عقيدهء من بايد آنها را يكسان و در رديف هم مورد بررسى قرار داد .\r\nمازندران از مرز استراباد از شرق شروع مىشود و 220 ميل در كنار دريا تا كرانهء رودخانهء بىاهميتى كه حد گيلان است امتداد مييابد و گيلان از آنجا در جنوب شرقى دريا تا 150 ميل گسترده و به ناحيهء كوهستانى طوالش محدود مىشود و شرح اين حاشيهء كمربندى با 370 ميل طول كه به تفاوت از بيست تا شصت ميل پهنا دارد موضوع اين فصل خواهد بود .\r\n\r\nولايت استراباد -\r\nهنگام بحث كردن جنبه‌هاى سياسى و نظامى استراباد و شاهرود من در فصل ششم سخنى چند دربارهء موقعيت آيندهء اين شهر قديم و ولايتى كه خود حاكم‌نشين آن است بيان كردم . از جهت سياسى توجه استراباد اصلا به جانب خراسان و مشرق است از لحاظ طبيعى بايد آن را با ولايت‌هاى ساحلى درياى خزر دسته‌بندى نمود ، زيراكه از جهات آب و هوا و محصولات زراعتى و صفات و اخلاق سكنه شباهت فراوانى با آن سامان دارد بعلاوه هر مسافر عازم مازندران هرگاه از مشرق حركت كرده باشد با احتمال قوى سفر خود را از استراباد شروع و اگر از تهران عزيمت نموده باشد مسافرت خود را در آنجا تمام مىكند كه بنابراين‌جا دارد اشاراتى هم راجع به وضع و حال آن ولايت در اينجا بشود .\r\n\r\nتاريخچهء اين شهر -\r\nشهر استراباد ( يعنى شهر استرا يا ستاره يا استر به معنى قاطر ) را گاهى ايرانيان به دليل تعداد كثيرى از سادات كه در آنجا اقامت دارند دار المؤمنين مينامند . فريزر كه صاحب‌نظر كم‌نظيرى در باب ايالات شمالى ايران است مينويسد كه اين شهر بوسيلهء يزيد بن مغلوب يا مهلب كه از سركرده‌هاى يكى از طوايف عرب و از سرداران سليمان « 1 » خليفهء بنى اميه بود در سال 720 ميلادى تأسيس يافت سپس تاريخ آن تا حدى تاريك است .\r\n\r\n\r\n","description":"","footnote":"\r\n( 1 ) - اينسيكلوپدى بريتانيكا دورهء خلافت سليمان را صد سال جلوتر و نام سردارش را هم يزيد بن ابى مصلب ذكر مىكند .\r\n","page_name":" 469 ","page_number":485},
  {"content":"\r\n\r\nالبته استراباد به سال 1384 ميلادى در جريان جهانگيرى امير تيمور افتاد . در دوره‌هاى آينده هم مركز طايفهء قاجاريه بود و يك تيرهء آن در اين ايالت در استحكامات آن قلعه بر كنار رودخانهء گرگان ميزيستند و يكى از سركرده‌هاى اين قبيله برضد نادر شاه علم طغيان برافراشت و در ژانويهء 1744 آنجا را تصرف كرد .\r\nاز طرف ديگر هانواى هم چندى در آنجا اقامت داشت و سعى نمود كاروان تجارتى عظيم از آنجا تا مشهد داير كند و آسياى مركزى را در حيطهء تجارتى انگلستان وارد سازد . نادر شاه برضد اين طايفه اقدامات انتقامى كرد و فرمان داد كه قلعهء خندان سنگر قاجاريه را در شهر با خاك يكسان كردند سپس قيام و پيشرفت طايفهء قاجاريه مايهء برجستگى و شهرت استراباد گرديد به حدى كه قبل از آن سابقه نداشت و در قرن حاضر هم سران اين طايفه در سراسر ايران وضعى درخشان بدست آورده‌اند و استراباد بنابر علتى جديد به شهرتى بيشتر رسيد چون خط اول دفاعى برضد تركمنها شد . من دربارهء جنگ و گريزهاى بىربط آن حدود سابقا اشاراتى نمودم و بنابر اهميتى كه از اين جهت يافته است حاكمى از خانوادهء سلطنتى در آنجا استقرار دارد و به همين مناسبت نيز صدماتى نصيب آن ايالت شده است .\r\n\r\nنماى فعلى -\r\nشهر در عين حال باشكوه‌ترين و هم وارفته‌ترين بلاد ايران است . محيط ديوار گلى آن‌كه برج‌هاى گردى دارد و سابقا خندق دفاعى عميقى داشت در حدود سه ميل و نيم است . بوسيلهء چهار دروازه به شهر وارد ميشوند ، ولى ديوارها و برج‌ها و خندق‌ها همه در حال انحطاط و خرابى است . جنگل تا حومهء شهر را فراگرفته است و جنگلى از تمشك و بوته كه مخفىگاه مطلوبى براى خرس‌هاى وحشى است خندق‌ها و سنگرها را پوشانده است . تمام قسمت داخلى را جزء شهر نمىتوان محسوب داشت چون در آنجا هم بيشه‌ها و بوته‌هائى است كه بيشتر پناهگاه حيوانات وحشى است و چندان مورد استفادهء انسان نيست ، با اين وصف شهر خيلى خوش‌وضع و دل‌انگيز است .\r\n\r\n","description":"","footnote":"","page_name":" 470 ","page_number":486},
  {"content":"\r\n\r\nدامنه‌هاى پردرخت رشته‌هاى البرز تقريبا تا دروازه‌هاى آن كشيده مىشود و چشم‌انداز از فراز ديوارها به سوى بيشه‌زار انبوهى است تا بيست ميلى در نقطه‌اى غربى كه آنجا درياى خزر در افق ميدرخشد و در طرف ديگر كه به سمت شمال شرقى است تا رودخانهء گرگان « 1 » و دشتهاى شنزار تركمن است و خود شهر از حومهء آن باشكوه‌تر است با خانه‌هائى كه بام سفال سرخ يا گاله‌پوش با شيب تند و لبهء پيش‌آمدهء عريض دارد و بام‌هاى سفالى هم روى نىها و نىها بر لاىهاى چوبى قرار دارند .\r\nاين خانه‌ها تضاد بارزى با مساكن گلى متوازى الاضلاع دارد كه در ايران از لحاظ معمارى شهرى قبلا با آن آشنا شده‌ايد . در استراباد ديوارها از سنگ و آجر ساخته‌شده است ، زيراكه ديوار گلى در مقابل رطوبت شديد آنجا تاب مقاومت ندارد . بسيارى از خانه‌هاى آن سامان بر پايه‌هائى با ارتفاع ده تا سه پا از سطح زمين بنا شده است كه بدين‌وسيله از صدمات رطوبت غيرعادى آنجا اجتناب شده باشد و بسيارى از اين خانه‌ها نيز در زير لبهء بام ايوانهاى دلپذيرى دارند .\r\n\r\nسنگ‌فرش شاه عباسى -\r\nكوچه‌هاى آنجا با سنگ ، فرش شده است كه هنوز يادگارى از دورهء شاه عباس كبير است و جادهء معروف سنگ‌فرش كه آن پادشاه جهت تسهيل ارتباط بين ولايات شمالى كه مورد علاقهء فراوان او بوده ساخت از دروازهء غربى آغاز ميگردد و از آنجا راه راست وارد جنگل مىشود و از ميان قصرها و شهرهاى متعددى كه وى در آن حدود ايجاد نموده و يا توسعه داده است عبور مىكند تا نقطه‌اى بنام كسگر كه در قسمت غربى گيلان واقع است ، امتداد دارد .\r\nتركيب ساختمانى اين جاده با قطعات سنگ‌پاره كه هركدام گاهى به اندازهء يك پاى مربع است و عرض راه از پانزده پا در استراباد و ده يا هشت پا در\r\n\r\n\r\n","description":"","footnote":"\r\n( 1 ) - هيركانياى قديم از نام گرگان گرفته شده ، ريشه‌هاى هيرك و گرگ در نزد آريائىهاى قديم معنى مشابه داشتند . هيركانيا شامل دشت گرگان تا حدود اترك و استراباد و قسمتى از مازندران بوده است .\r\n","page_name":" 471 ","page_number":487},
  {"content":"\r\n\r\nداخلهء جنگل است « 1 » باوجود اين روزگارى از كارهاى ممتاز و شايستهء نام بزرگ پادشاهى بود كه بانى آن بوده است . اين جاده اكنون در بعضى قسمت‌ها بطور كلى از بين رفته و در جاهاى ديگر سنگ‌ها شكسته و يا از جاى خود خارج شده و به اين طرف و آن طرف افتاده است و راه پر از چاله و شكاف است .\r\nدر سمت ديگر يا قسمت جنوبى استراباد اين راه باز مشخص و تا پائين گردنه‌اى كه به شاهرود و بسطام مىرفته امتداد داشته و ميتوان گفت كه از قلهء اين گردنه كه مرحلهء دوم آن آغاز ميشده در جهت شرقى از راه جاجرم به محلى نزديك چناران كه در پنجاه ميلى مشهد واقع است مىرسيده و در تمام اين مسير طولانى هيچوقت تعميراتى نشده است و در نقاطى كه هنوز باقى است جاده شكاف‌ها و شكستگىهاى سيصدساله دارد .\r\n\r\nسكنهء استراباد -\r\nميگويند استراباد 8000 نفر و دهات اطراف آن 23000 نفر جمعيت دارند مقر حاكم در ارگ است كه ساختمانى بسيار جالب‌نظر ، اما ويران است و در جنوب شرقى شهر واقع گرديده و آقا محمد خان در سال 1791 ساخته بود .\r\nساير بناهاى عمومى آن حائز اهميتى نيست فقط يك بارگاه شايستهء ذكر دارد و آن مزار عبد اللّه برادر امام رضا ( ع ) است كه از قرار معلوم وى از روى مهر و عنايت منسوبان خود را به سرپرستى امورى مىگماشته كه خود فرصت آن را نداشته و آن در بيرون ديوار شمالى و تا حدى در مغرب دروازهء آق‌قلعه واقع است .\r\nشش مدرسه آنجا وسيلهء تعليم و تعلم دروس كهنه و عاطل براى كسانى است كه نسبت به آن اشتياق دارند ، و اما موقوفات كه استراباد از اين بابت نيك غنى است طعمهء عده‌اى از ملاها و سادات مىشود و كمتر به مصرف واقعى مىرسد .\r\n\r\nصنعت محلى -\r\nصابون‌پزى و ساختن باروت از صنايع عمدهء محلى است صنعت اولى طرز خيلى مقدماتى و نامناسبى دارد ، پوتاسى كه در آن به كار مىبرند از گياهى است كه در سواحل اترك ميرويد ، اين محصول از لحاظ جنس يا خاصيت\r\n\r\n\r\n","description":"","footnote":"\r\n( 1 ) - هانواى 150 سال پيش نوشته است : « در بعضى جاها بيش از بيست يا رد پهنا داشت » .\r\n","page_name":" 472 ","page_number":488},
  {"content":"\r\n\r\nقابل صدور نيست . باروت با گوگردى كه از بادكوبه و نيترات كه از مشهد ميآورند ساخته مىشود و زغال از چوب بيد محلى تهيه ميكنند مقدارى هم فرش نمدى از پشم شتر و بز و گوسفند ميبافند .\r\n\r\nزندگانى روستائى -\r\nبواسطهء كاهش تاخت‌وتاز تركمنها نسبت به پيش حالا مقدار بيشترى از اراضى ولايت استراباد كشت و زرع مىشود . حاصلخيزى زمين در آنجا به حدى است كه مهاجرانى از نقاط دور حتى از افغانستان به آنجا رفته و رحل اقامت افكنده‌اند . هوا معتدل و مواد سوخت فراوان است و مقدار آب هم كم نيست فقط بايد زمين را شخم زد تا انواع محصول بدست آيد . گندم و جو و برنج محصولات عمدهء آنجاست و اجارهء زمين زير كشت هكتارى فقط هشت شلينگ است .\r\nتقسيم املاك به حصه‌هاى متساوى بين افراد مرد و زن هر خانواده قانون ارثى ارضى است ازاين‌رو قطعات زيادى از املاك كه از ابتدا هم وسعت كافى نداشته به قطعه‌هاى جزء تقسيم گرديده و بعضى از كشتزارهاى شش هكتارى در حدود نه نفر مالك داشته و چنان كه سرهنگ لووات در گزارش كنسولى خود خاطرنشان ساخته وضع امور نه فقط آن سرزمين را فقيرتر ميسازد ، بلكه يكى از اسباب مؤثر تن‌پرورى و بىحالى است كه از خصايص اخلاقى مردم اين ولايت مىباشد و به همين جهت نيز صنايع دستى در آنجا كمياب است .\r\nبسيارى از دهات كه در ميان جنگلها و يا اراضى باز واقع گرديده جاهاى عجيبى است كه با حصارهائى از بوتهء تمشك محصور مىباشد و خانه‌هاى رعيتى بوسيلهء تيرهاى مجزا ساخته مىشود و با گل اندوده است و بام كاشى يا سفالى دارد و بالاتر از سطح زمين بنا مىشود ، آثارى از سرزمين‌هاى دور مينمايد .\r\nبرنج مادهء اصلى خوراك روزانهء مردم است و ميگويند كه مردها ده اونس موقع صبح و بيست و دو اونس ناهار و بيست و دو اونس هم موقع شام از آن صرف ميكنند كه روىهمرفته كار ناقابلى نيست .\r\n\r\n","description":"","footnote":"","page_name":" 473 ","page_number":489},
  {"content":"\r\n\r\n\r\nولايات بحرى -\r\nبعد از ولايت و شهر استراباد كه بيان جزئياتى را ايجاب نموده حال به شرح دو ولايت مجاور يعنى مازندران و گيلان ميپردازيم . ابتدا شرحى راجع به وضع طبيعى و محصولات كه در هردو ولايت يكسان است و سپس به وضع اختصاصى شهرها يا اماكن آنها اشاره ميكنم . قبلا ذكر شد كه اين دو ولايت شامل رشته‌هاى ساحلى بحر خزر است كه هشتاد و پنج پا پائين‌تر از سطح درياست تا قله‌هاى البرز كه بين 12000 تا 13000 پا ارتفاع دارند . بنابراين به آسانى ميتوان استنباط كرد كه چنين منطقه‌اى با آنكه عرضى باريك دارد تابع چند نوع شرايط اقليمى است كه جزو فقط يك قسم طبقه‌بندى نميشود و بهتر است كه به چهار حوزه يا ناحيهء مجزا كه آسان‌تر قابل تميز و تعريف باشد تقسيم گردد :\r\n\r\n1 - رشتهء ساحلى -\r\nابتدا بايد رشتهء ساحلى اين دو ولايت را كه بواسطهء امواج بحر خزر پيدا شده است مورد توجه قرار داد كه بىدرنگ با چيز عجيب و جالب توجهى مواجه ميشويم كه منحصر به آنجا نيست و راجع به آن در يكى از فصلهاى سابق اشاره نمودم . امواج ساحل‌شكن دريا از يك سو و بادهاى متوالى شمال - غربى و شمالى كه بر درياى خزر ميوزد باهم تپه‌هاى دراز شنى زنجيروار در سراسر كرانهء دريا ايجاد مىكند كه بعضى اوقات هريك از آنها بيست تا سى پا ارتفاع و از دويست تا ربع ميل عرض دارد و آب رودخانه‌هائى كه از كوهسار به دريا جارى و حاوى مواد رسوبى است چون از اين تپه‌ها قابل نفوذ نيست در اراضى فرورفتهء اطراف پخش و موجب تشكيل مرداب و بنابراين وسيلهء پرورش حشرات زيان‌بخش مىشود و در جاهائى كه جريان آب قوى است و راهى به دريا باز مىكند امواج تند در مقابل آن سدى ايجاد و مانع استفادهء كشتىرانى ميگردد .\r\nاين مردابها سراسر سواحل را فراميگيرد كه بزرگترين نمونهء آن مرداب انزلى در غرب و استراباد در انتهاى شرقى است و بين آن دو نيز مردابهاى لنگرود و مشهدسر است . قسمتهاى داخلى اين مردابها پر از درختان زبان گنجشك و توسكا و چنار و تبريزى و بيد و درختانى است كه احتياج به آب فراوان دارند .\r\n\r\n","description":"","footnote":"","page_name":" 474 ","page_number":490},
  {"content":"\r\n\r\nاز درون اين جنگل‌ها آبى كه از كوهستان جريان مييابد از بسترهائى عبور مىكند گاهى باتلاق مىشود و گاهى نيز به صورت طغيان درمىآيد و در موسم بارانى سراسر ساحل را آبهاى راكدى فراميگيرد كه بخارهاى مضر از آن متصاعد مىشود و همه قسم خزندگان هم در آنجا لانه مىكنند و رمه‌اى از پشه و حشرات به هوا ميرود .\r\n\r\n2 - جنگل و زمينهاى قابل كشت -\r\nجنگل از لب اين آبهاى كم‌عمق تا دامنهء كوهها امتداد دارد گاهى فاصلهء كوه بيشتر از دو ميل نيست و در بعضى جاها بيست ميل است . از ميان اين جنگل‌هاى انبوه مسافر با كمك راهنما كوره راهى مييابد كه فقط افراد محلى ميشناسند . باوجود اين در اين جنگل‌هاى مالارياخيز خانه‌هاى روستائى در زير درختان از نظر پنهان است و در بعضى جاها زمينهاى صاف و هموارى هست كه براى كشت نيشكر و پنبه و برنج آماده كرده‌اند .\r\nهيچ فرد اروپائى به زندگى در اين نقاط مرطوب قادر نيست . هوا حركتى ندارد و احساس خفقان تقريبا دائمى است ، اما اهالى محل به زيستن در آنجا خو - گرفته‌اند و با آنكه در معرض آفات رماتيسم و تب نوبه و استسقاء و تراخم و امراض ديگر چشم‌اند باز به نظر نميرسد كه افرادى كم‌بنيه يا ضعيف باشند و آنچه را كه يك مازندرانى يا گيلانى كه به آب و هواى آنجا عادت يافته باشد قدرت تحمل دارد ، براى ساير ايرانيان خالى از خطر نيست .\r\nدر آنجا ضرب‌المثلى مصداق گفتار قديم ايتاليائىها ، هست كه ترجمه‌اش اين است : « مرگ ميخواهى برو گيلان » و بالغ بر دويست سال پيش تاورنيه و شاردن هردو نوشته‌اند : « هواى آنجا بقدرى ناسالم است كه مردم براى هر كسى كه رهسپار گيلان باشد ماتم ميگيرند و ميپرسند مگر وى دزدى يا خيانت كرده است كه پادشاه او را به گيلان ميفرستد » .\r\nفريزر كه براى بار دوم در سال 1834 تمام رشته‌هاى ساحلى را زير پا گذاشته نظريهء مساعدترى نسبت به آن ابراز نداشته چنان كه گفته است :\r\n\r\n","description":"","footnote":"","page_name":" 475 ","page_number":491},
  {"content":"\r\n\r\n« خاطرهء بنگال در فصل بارندگى و دمه ررا « 1 » در موقع باران و بمبئى در موسم مانسون ( برسات ) در ذهنم حاضر بود ، ولى باز به نظر من هواى مازندران از هركدام آنها بدتر مينمود » .\r\n\r\n3 - كمربند جنگلى -\r\nبعد از باتلاقها و جنگل‌هاى واقع در دشت به منطقه‌اى ميرسيم كه بسيار باشكوه و زيباست . حواشى جبال البرز شامل ارتفاعات مشجر وسيعى است و بين اين برآمدگىها دره‌ها و دربندهاى دلپذير و خيال‌انگيز واقع شده است و آسان نيست تعداد آنها را شماره كرد و از آن كار هم دشوارتر طبقه - بندى درختان اين جنگل‌هاى پهناور متنوعى است كه ارتفاعات مزبور و جلگه‌ها را با روپوشى درهم و برهم آراسته است .\r\nبيشتر اين درختها نيز برگ‌ريزان‌اند و نويسندگان متعددى نوشته‌اند كه در ميان آنها كاج ، چنار ، نارون ، افرا ، چسب ، بلوط ، عرعر ، شمشاد ، مرس ، بوته و انگورهاى وحشى است كه بر تنه و شاخهاى درختان بالا ميروند و پيچ‌هاى وحشى نيز در همه‌جا يافته مىشود .\r\nكف اين جنگل‌ها در فصل بهار از انواع گلهاى جنگلى و بنفشه پوشيده است و معلوم خواهد شد كه اين گل و گياه‌ها بهيچوجه استوائى نيست ، بلكه از آن قبيل است كه در مناطق گرمسير جنوبى است بنابراين مقايسهء آنها با هند غربى و شرقى كه بعضىها از لحاظ اقليمى كرده‌اند در حقيقت كار درستى نيست و گل و گياه بيشتر به آنچه در جنوب اروپاست و از جهات محيط هم شباهت بسيار دارند و در همين فصل شرحش بيان خواهد شد شبيه است ، اما مقدار رطوبت اينجا به حدى زياد است كه مختص حدود استوائى است .\r\nحيوانات وحشى در اين منطقه فراوانند چنان كه در جنگلهاى كوهستانى و دامنه‌هاى آن ببر خيلى درشت دارد كه مايهء وحشت گله و رمه است ، ولى اتفاقا به انسان حمله مىكند ، يوزپلنگ ، گرگ ، خرس ، خوك وحشى ، شغال ، سياه -\r\n\r\n\r\n","description":"","footnote":"\r\n( 1 ) -  Demerera \r\n","page_name":" 476 ","page_number":492},
  {"content":"\r\n\r\nگوش و انواع آهو و گوسفند و بز وحشى از حيوانات عمدهء شكارى است و در صحراى تركمن گورخر و غزال هست . قرقاول و ابيا در بين پرندگان شكارى در مرداب‌ها و آب‌هاى كم‌عمق دريا چنان كه قبلا دربارهء رشت اشاره كردم و دسته‌هاى مرغابى و مرغ‌هاى نوك‌دراز و ماكيان ديده مىشود .\r\n\r\nشهرها و كشاورزى -\r\nسومين ناحيهء كمربندى ساحلى بخصوص در انتهاى دامنه‌هاست كه شهرها و مراكز پرجمعيت در آنجا واقع شده است كه غالبا در زير درختان پنهان و يا بعبارت ادبى در ميان خاك نهان است و مسافر هنوز محيط جنگلى را ترك ننموده ناگهان به اين مراكز و شهرها وارد مىشود و به آسانى نمىتواند دريابد كه آيا به آبادى رسيده است يا به شهرى بزرگ كه فقط نهال‌ها و درختان طبيعى از هر طرف آن بالا نرفته و آنجا را دربر نگرفته است ، بلكه باغ و بوستانى كه سرشار از همه نوع ميوه‌هاست و من راجع به نهال و درختان ميوه كه خودبخود در ميان جنگلها فراوان ميرويد صحبت داشته‌ام .\r\nدر نواحى زراعتى ميتوان پرتقال ، ليمو ، ليموترش ، انار ، هلو ، خربوزه ، ازگيل ، به و زيتون كاشت . در واقع در ميان مناطق معتدل كمتر نقطه‌اى تا اين درجه براى كشت و زراعت استعداد سرشار دارد و در چنين محلى است كه كرم ابريشم پرورش ميدهند كه ابريشم آن براى نخستين بار ايران را به حيطهء تجارتى اروپا وارد كرد و گيلان را در نظر خارجىها معروف‌ترين ولايات ايران ساخت .\r\nسرآنتونى شرلى آن مرد نامى متوارى و ماجراجوى انگليسى كه به خدمت شاه عباس درآمده بود در سال 1600 م . چنين نوشت :\r\n« گيلان ولايتى است از ايران كه بوسيلهء كوههاى بلند كه آسان قابل عبورومرور نيست از ساير نقاط ايران جدا شده و پر از جنگل است ( كه ايران فاقد آن است ) و فقط در گوشه و كنار اين كشور تپه‌هائى ديده مىشود كه از لحاظ سوخت دچار كمبود است و فقط از باغات ، مختصر سوختى بدست ميايد و در آن تپه‌هائى است كه هيزم از درختان پسته فراهم و از آن خوب استفاده مىشود و\r\n\r\n","description":"","footnote":"","page_name":" 477 ","page_number":493},
  {"content":"\r\n\r\nدر بين اين تپه‌ها شيارهائى است كه درهء كامل نيست و در فصل بهار بهنگام ذوب - شدن برفها اين شيارها سيلگاه مىشود و سامان درياى خزر شامل ناحيه‌ايست كه بين آنجا و تپه‌ها دره‌اى طولانى در سراسر آن نواحى كشيده شده است و آنجا از لحاظ ابريشم ، برنج و غله بقدرى غنى و داراى جمعيت كثيرى است كه به نظر ميرسد طبيعت با صنعت و كار مردم هم‌چشمى دارد . »\r\nاز يك سو طبيعت افراد را بارور و نانوار مىكند ، از جهت ديگر مردم هم زمين را آباد و زمينى در آن خطه براى نمونه نمىتوان يافت كه قابل استفاده نباشد .\r\nاين ارتفاعات چنان سبز و خرم و پردرخت است كه هرگاه به طرف دريا بنگريم همه‌جا اغنام و احشام در مراتع از بركات آن بهره‌مند ميشوند .\r\n\r\n4 - كوههاى عريان -\r\nسرانجام در بالاى نواحى جنگلى ارتفاعات عريان جبال است كه از ورقهء باريك علف مستور گرديده و پردهء مه غالبا آن را فراگرفته است و بندرت قلهء خالى از برف دارد ، بنابراين از منطقهء بخارخيز كنار دريا تا برف و يخ ابدى قلهء دماوند همه نوع محيط و آب و هوا هست كه متناوبا وسيلهء تحرك و تقويت آن حدود و موجب پيدايش نيروى حيات‌بخش مىشود . در رشته‌هاى فوقانى كتل‌ها و گردنه‌هاى بسيار سختى كه از جمله خطرناك‌ترين در سرزمين ايران است واقع گرديده و در نواحى باز و جنگلى دامنه‌هاى كوه و طبقات بالا ييلاقات است كه در ماه‌هاى گرم تابستان همهء توانگران از نواحى پائين به آن صفحات عزيمت ميكنند و چوپانها و گله‌داران كه غير از اين كار ، پيشهء ديگرى ندارند رمه‌هاى خود را به قصد چرا به آنجا مىبرند .\r\n\r\nسكنه -\r\nبنابراين قسمت عمدهء اهالى آن سامان در سير و حركت‌اند و با ايشان ايلات آواره هم كه در دهات اقامت گزيده‌اند در اثر گرما به سمت كوهها رهسپار ميشوند . در گيلان دسته‌هاى كولى فراوان ديده مىشود . ميگويند كه از اين دو ولايت رطوبت در گيلان بيشتر و مردمش كم‌بنيه‌تر و فاقد شجاعت‌اند ، ولى من اطمينان ندارم كه هيچگونه تفاوت واقعى بين آن دو موجود باشد . فريزر\r\n\r\n","description":"","footnote":"","page_name":" 478 ","page_number":494},
  {"content":"\r\n\r\nكه در اين مورد از همه واردتر بوده نوشته است كه وى انتظار داشت كه مردم آنجا بىقواره ، وارفته و مريض باشند ، ولى برعكس خوش‌بنيه و نيكوچهره و بخصوص كودكان خوشرو بوده‌اند .\r\nبنابر قول او از سكنهء دو ولايت ، مازندرانىها بيشتر سياه‌چهره و گندم‌گون‌اند .\r\nهولمس نوشته بود كه افراد ساكن آن حدود كه در مجاورت دريا اقامت دارند رنگ‌پريده و عليل مينمودند كه به نظر من البته غير از اين قابل تصور نبوده است .\r\nمازندرانىها را غالبا همان قوم بئوتى « 1 » ايران محسوب داشته و از اين لحاظ بر ايشان ايراد گرفته‌اند . دشنام يابو مازندرانى را كه از اين بابت آن ولايت بىشهرت نيست ، دربارهء ايشان وارد پنداشته‌اند در اين مورد هم باز فريزر به يارى آنها شتافته و ايشان را افرادى آرام و بىآزار به شمار آورده است ، كه دست‌كم در اقليم و ديار خود سربازان شايسته و دليرى هستند و از اين جهت است كه آنها ديگر در ساير جاها به خدمت گمارده نميشوند .\r\nبه جمعيت اين دو ولايت در اثر طاعون 31 - 1830 تلفات بسيار وارد شده و گفته‌اند كه دو سوم مردم از بين رفته‌اند . آفاتى مانند آبله نيز پس از آن تلفات سنگين وارد كرده و فقط در اين اواخر جمعيت رو به افزايش نهاده است .\r\nمجموع سكنهء دو ولايت از 000 ، 150 تا 1000 ، 250 نفر است ، اما گمان ندارم هيچوقت آمارگيرى صحيحى به عمل آمده باشد .\r\nميگويند بومىهاى اين سامان از اصل قوم ماد ميباشند و با لهجه‌اى فارسى حرف ميزنند كه در دو ولايت تا اندازه‌اى متفاوت است . لهجهء سومى هم كه لغت‌هاى پهلوى بيشترى دارد در ارتفاعات طالش معمول است « 2 » .\r\n\r\nلباس -\r\nمانند محيط و خود ايشان لباس اهالى مازندران و گيلان نيز كه در شهرها و جلگه‌هاى داخلى مىپوشند متفاوت است . شلوار آنها غالبا از پارچهء\r\n\r\n\r\n","description":"","footnote":"\r\n( 1 ) -  Beotie \r\n( 2 ) - اصطخرى در قرن دهم نوشت كه در طبرستان لهجهء خاصى هست كه نه فارسى است و نه عربى و در بيشتر نواحى ديلمان زبان اهالى را نمىتوان فهميد .\r\n","page_name":" 479 ","page_number":495},
  {"content":"\r\n\r\nپشمى بنام چوخا است كه در مقابل تيغ و خار بهتر از پارچه‌هاى كتانى استحكام دارد . بر مچ‌هاى خود رشتهء پارچه‌اى بنام پاىتاوا يا پاتواه مىپيچند كه شايد همان پوتى كشميرى و ريشهء اسمى و نمونهء ساخت آن بوده است .\r\nكفش‌هاى روباز آنها چاروخ از چرم خام است كه با تسمه پنجه‌ها و انگشت شست را سفت مىبندند و مثل روستائيان ايران كلاه به شكل تخم‌مرغى بر سر نمىگذارند ، بلكه از پوست بره كلاه دارند . لباسشان در واقع بىشباهت با پوشاك كردهاى ساكن نقاط كوهستانى مشرق خراسان نيست و گفته‌اند كه قيمت تمام يك دست لباس آنها از هيجده شلينگ بيشتر نيست . مردها غالبا تبرى همراه دارند تا از ميان جنگل راه باز كنند .\r\n\r\nتأثير اقليمى درياى خزر -\r\nدر نظر هركس كه مثل من نقاط ديگر بحر خزر را هم ديده و يا از وضع هوائى كه در ماه‌هاى زمستان در آنجا ديده مىشود آگاه است ، تفاوت اقليمى بين منطقهء شمالى با سواحل مركزى و جنوبى كه من در اين فصل به شرح آن پرداختم بقدرى زياد است كه در واقع حيرت‌انگيز مىباشد و اختلاف بيشتر از آن است كه ناشى از ارتفاع نقاط محسوب شود . خانيكف اين نكته را نيك بيان كرده است كه من به ترجمهء آن مىپردازم :\r\n« اگر ما قسمتهاى خشك و يك‌نواختى تأسف‌آور اراضى نمكزار سواحل شمالى بحر خزر را با درخت و گياه پرشكوه و تقريبا استوائى كرانهء جنوبى مقايسه كنيم از اختلاف و تضادى كه جهان آفرينش در دو ساحل درياى مسدود واحدى پديد آورده است دوچار حيرت خواهيم شد . در قسمت شمالى الاغ با اشكال تاب مقاومت با سرما را خواهد نمود . در جنوب ببر بنگالى جانور همه‌جائى است .\r\nنزديك حاجى طرخان خوشهء انگور فقط امكان رسيدن دارد ، اما در خليج استراباد در شبه‌جزيرهء پوتمكين درخت موز رشد عجيبى مينمايد و محصول نيشكر و پنبه به حد وفور است . بعلاوه هرساله قسمتهائى از دريا در شمال يخبندان است و هنوز اين يخها ذوب نشده است كه سواحل مازندران و گيلان پر از شكوفه و گل مىشود » .\r\n\r\n","description":"","footnote":"","page_name":" 480 ","page_number":496},
  {"content":"\r\n\r\nتوضيح اين پديده ظاهرا حيرت‌انگيز بدون ترديد اين است كه ابرهاى انباشته از بخار آب كه از درياى خزر برمىآيد با كمك بادى كه در آنجا هست به سمت جنوب حركت مىكند و در ميان راه به مانع دامنه‌ها و ارتفاعات جبال البرز برميخورد و به صورت شبنم و باران بر دامنه‌هاى اين كوه در اراضى پائين فرو - ميريزد . خانيكف معتقد بود كه جريان هواى گرم از صحراى بزرگ مركزى ايران در جهت شمال غربى در پيدايش اين وضع مساعد تأثير دارد و هنگامى كه اين جريان هوا با وزش بادهاى شمالى مصادف مىشود به صورت باران ملايمى درمىآيد .\r\nدر حقيقت تفاوت ميزان بارندگى بين ساحل بحر خزر و ديگر نقاط ايران يك بر ده است و باران هم منحصر به فصل مخصوصى در سال نيست ، بلكه هميشه امكان بارندگى هست .\r\n\r\nمحصول -\r\nمحصولات عمدهء مازندران برنج و پنبه و نيشكر است ، محصول مهم گيلان سابقا ابريشم بود و چنان كه ريچارد چنى « 1 » يكى از مديران كمپانى انگليسى مسكوى در سال 1563 به انگلستان نوشته بود « امير گيلان با آنكه هنوز وسائل حمل‌ونقل در كار نيست از راه فروش اجناس گذران مىكند » و چون بوسيلهء كالاى ابريشم ايران با اروپا ارتباط يافته همين امر موجب مبادلهء سفارت و انعقاد قراردادها در قرن شانزدهم و قرون بعدى گرديده و باز همين محصول ايران را ثروتمند و مشهور ساخته است و چون فقط در سال‌هاى اخير اين محصول رو به كاهش نهاده من سعى خواهم كرد كه خلاصه‌اى از تجارت اين دوره از تاريخ ايران آن هم منحصر به گيلان و مازندران را بيان كنم و در باب تجارت خود ايران و اهميت جهانى آن در دوره‌هاى گذشته طى فصول آينده مطالبى ذكر خواهد شد .\r\n\r\nتاريخ تجارت ابريشم -\r\nداستان دل‌انگيز آوردن كرم ابريشم از چين به اروپا در دورهء امپراتورى ژوستىنين در حدود 550 ميلادى از حكايات شنيدنى تاريخ است . اولين ذكرى كه دربارهء اين محصول ولايات شمالى ايران برخورد كردم در سفرنامهء اصطخرى مربوط به قرن دهم است كه وى از شهر رى تا سارى حاكم‌نشين مازندران سفر كرده و از محصول ابريشم در ولايت طبرستان كه نام قديمى اين قسمت از حدود البرز بوده نام برده است .\r\n\r\n\r\n","description":"","footnote":"\r\n( 1 ) -  Chenie \r\n","page_name":" 481 ","page_number":497},
  {"content":"\r\n\r\nسه قرن بعد هم از قول ماركوپولو اطلاع حاصل مىشود كه بازرگانهاى شهر ژن در ايتاليا كه در آن زمان شهرت سرشار تجارتى داشت حدود بحر خزر را در همان اوان در حيطهء تجارتى خود وارد و صدور ابريشم را كه گيله نام داشت شروع كرده بودند .\r\nدر نيمهء قرن شانزدهم كمپانى مسكوى بوسيلهء نمايندهء خود آنتونى جنكين - سن و ديگران تلاش شهامت‌آميزى نمود كه باب تجارت انگلستان را با درياى خزر از طريق روسيه مفتوح سازد و مفاد گزارشهاى بسيار جالب او را من بعدا نقل خواهم كرد . اين دسته از تجار در جستجوى ابريشم گيلان به اين صفحات آمدند .\r\nدر قرن بعد راه عمدهء صدور اين محصول به دست هلنديها در خليج فارس افتاد در اوايل قرن هيجدهم پطر كبير كه از اهميت تجارت در پيشرفت نقشه‌هاى جهان - گيرى خود در خاور آگاه بود تلاش نمود كه تمام تجارت حدود شمالى را بجانب روسيه منحرف سازد و در انجام اين منظور با تجار ارمنى بادكوبه قرارى نهاد ، اما پس از چندى اين سازش بهم خورد و روسها رأسا در صدد انجام آن كار برآمدند .\r\nدر سال 1725 نزديك بود پطر كبير قراردادى با يك شركت مختلط از تجار انگليسى امضاء كند و حتى آمادگى داشت كه با استمداد از خارجه به مقصود خود نايل شود ، اما در همان موقع بيمار شد و درگذشت . سپس دورهء دوم آزمايش شهامت‌آميز دستهء ديگر انگليسى كه دليرتر بودند فرارسيد ، التن و هانواى سردسته‌هاى اين گروه بودند كه شرح آن را در جلد دوم اين كتاب خواهيد ديد .\r\nاز آن پس ديگر تلاشى براى گشايش راه تجارتى از يك جانب يا جانب ديگر به عمل نيامده هرچند كه فتوحات دولت روس از آغاز اين قرن ايجاب كرده است كه قسمت عمدهء تجارت صادراتى ايران در دست ايشان بيفتد .\r\n\r\nجدول محصولات باارزش آن -\r\nبه جاى آنكه خوانندگانم را از شرح طولانى وضع تجارت ابريشم ايران بخصوص ايران شمالى طى 250 سال اخير خسته سازم بهتر است اطلاعات اصلى را كه بر اثر مطالعاتم فراهم آمده و راجع است به محصول ابريشم و ارزش آن در دوره‌هاى مختلف مدت مزبور در جدولى درج نمايم :\r\n\r\n","description":"","footnote":"","page_name":" 482 ","page_number":498},
  {"content":"\r\n . \r\n","description":"","footnote":"","page_name":" 483 ","page_number":499},
  {"content":"\r\n . \r\n","description":"","footnote":"","page_name":" 484 ","page_number":500},
  {"content":"\r\n\r\n\r\nسابقهء تنزل اين محصول -\r\nبا محدود ساختن بررسيهاى خود فقط دربارهء گيلان و بواسطهء فقدان اطلاعات كافى كه بتوان از روى آن استنتاج‌هاى كلى نمود ، ما به موضوع كاهش تأسف‌انگيز مقدار محصول ابريشم در بين قرنهاى هفدهم و هجدهم بعد از سقوط خاندان صفوى كه دورهء هرج‌ومرج ايران بود عطف توجه ميكنيم . در زمان هانواى گيلان فقط يك هشتم مقدارى كه در عهد شاردن داشت محصول ميداد در پايان قرن گذشته بر اثر استقرار سلسلهء قاجار كه موجب پيدايش امن‌وامانى شده بود تجارت اين محصول تجديد گرديد .\r\nدر نيمهء اول قرن حاضر اين پيشرفت بدون وقفه دوام يافت . سرجان شيل وقتى كه وزير مختار بريتانيا بود در سال 1850 نوشت كه ابريشم كالاى عمدهء تجارت ايران است بخصوص در تجارت خارجى كه در نتيجه او را قادر ميسازد بهاى قسمتى از واردات خود را پرداخت كند . وى اشاره به اقداماتى نمود كه تجار انگليسى براى بهبود اين محصول كرده بودند ، اما بواسطهء سستى ايرانيان و اكراه آن‌ها در تغيير دادن طرز كار كهنهء خود زحمات ايشان بىنتيجه ماند .\r\nدر سال 1864 كه بنابر مندرجات جدول بالا مقدار محصول به حد اعلا بود براى نخستين بار دوچار آفت گشت تا سال 1869 لطمات اين آفت بقدرى سنگين شد كه قيمت محصول را به يك خمس مقدار پنجسال قبل از آن تنزل داد و تجارت ابريشم گيلان هيچوقت بعد از آن آفت‌زدگى رونق سابق را بازنيافت .\r\nتخم‌هائى از خراسان و خانقين در عثمانى وارد و آزمايش كردند ، اما نتيجه‌اى بدست نيامد و تخم‌هائى نيز از راه بسيار دور ژاپن آوردند باز ثمرى نداشت و بعد از چندين شكست و يأس روستائيان توجه خود را به محصولات ديگر معطوف ساختند .\r\nدر سال 1875 از لحاظ آزمايش به كاشت توتون اقدام و از كاشتن زيتون در رودبار نزديك رشت حمايت شد و در اين مركز محصول ابريشم ، زراعت خشخاش به مقادير كلى جاى ابريشم را گرفت و نتيجهء كار هم بسيار درخشان بود ، ولى در ولايات شمالى برنج‌كارى رايج‌ترين و سودبخش‌ترين كشت‌وكار بشمار\r\n\r\n","description":"","footnote":"","page_name":" 485 ","page_number":501},
  {"content":"\r\n\r\nاست و در سرزمين مثل ايران كه افكار جديد و طرز كار درست جديد با تأخير و تأنى بسيار نفوذ مىيابد جاى ترديد است كه تجارت ابريشم ايران بار ديگر به دست ايشان پيشرفت و رونقى حاصل كند و اگر از ناحيهء ديگرى كار و كوشش به عمل آيد بعيد نيست نتيجهء كاملا متفاوت و سزاوار شرح و تعريف شود ، زيراكه مرض و آفت بر طرف گرديده و خاك و هوا همان است كه هميشه بوده پس هيچ دليل درستى در ميان نيست كه آن تجارت بسيار سودمند از بين برود يا بار ديگر رونق نيابد .\r\n\r\nمراكز كنونى پرورش ( نوغان ) كرم ابريشم -\r\nدرحال‌حاضر علاوه‌بر گيلان و مازندران پرورش كرم ابريشم در آذربايجان ( محصول آنجا در سال 1885 ، 32500 گيروانكه بود ) و در خراسان ( 16250 گيروانكه ) و در ناحيهء مركزى ايران معمول و بازارهاى عمدهء فروش آن كاشان و اصفهان و يزد و كرمان ( 13000 گيروانكه ) است .\r\nمحصولات خراسان و ناحيهء مركزى ايران تقريبا تمام در محل مصرف و فقط محصولات گيلان و آذربايجان به روسيهء و همچنين قسمت عمدهء آن به مارسى صادر مىشود . از مصنوعات داخلى كه ابريشم به كار ميرود يكى مخمل است ديگر پارچه‌هاى زربفت و پارچهء اطلسى و همچنين ساده و ابريشم آميخته با نخ است و چون استعمال ابريشم خالص در قرآن منع شده است آن عده از ايرانيان كه از اين بابت وسواس دارند براى راحتى وجدان ابريشم مخلوط با نخ به كار مىبرند .\r\nاز مصنوعات ابريشمى كه در شهرهاى نامبرده ديده‌ام بيش از همه ابريشم كاشان را پسنديده‌ام . پارچه‌هاى ابريشمى قديمى ايران و زربفت‌ها براستى عالى است ، ولى تهيهء مقدار كافى از آن بسيار دشوار است . قالىهاى ابريشمى هنوز بنابر سفارش در كاشان و سلطان‌آباد بافته مىشود و بسيار ممتاز و خيلى گران است و اگر دقت كامل نشود بافندگان رنگهاى جوهرى استعمال ميكنند و ارزش هنرى و ثبات رنگ مصنوعات به طرز غيرقابل جبرانى تباه مىشود .\r\n\r\n","description":"","footnote":"","page_name":" 486 ","page_number":502},
  {"content":"\r\n\r\n\r\nطرز پرورش كرم ابريشم -\r\nقبل از اينكه اين مبحث را تمام كنم قصد دارم طرز پرورش كرم ابريشم را در شمال ايران به نحو اجمال بيان كنم . در ماه آوريل ( ارديبهشت ) اهالى محل بخصوص زنان تخم‌ها را حاضر نموده و بر ورقهء كاغذى ميچسبانند و با نهادن اين كاغذ در زير لباس خود روى پوست آن را در معرض گرماى بدن انسان قرار ميدهند . پس از گذشتن سه روز تخم‌ها بازو كرم‌ها ظاهر ميگردد اين كرم‌ها چهل روز عمر دارند كه در حال چاقى و تن‌آسائى حيرت‌آورى طى مىشود ، ولى اين دورهء پرخورى بين هفت تا ده روز است و در آن مدت ايام بىحالى بيش از دو روز نيست پس از ده روز اول كرم‌ها را به تلمبار يا كلبه‌اى كاه‌پوش مىبرند و در ارتفاع تقريبا پنج پا از سطح زمين قرار مىدهند و در فواصل دورهء پرورش در ميان برگهاى توت آمادهء دفع ميسازند .\r\nكرم‌ها بعد از چهل روز فربه و مملو و تا حدى شفاف و در آن حالت ناراحتى به بالا رفتن از شاخه و چوب كه در كلبه نهاده‌اند علاقه‌مند ميشوند و در همين حال پيله‌هاى خود را مىتابند . اين كار تا ده روز كه تلمبار محكم بسته است دوام دارد . بعد آن را ميگشايند و شاخه‌ها را برميدارند و ملاحظه مىشود كه سقف كلبه پر از پيله‌هاى قشنگ شده است و درحالىكه بعضى از آنها را به منظور تخم‌گذارى كنار ميگذارند بقيه را خارج ميكنند و پيله در معرض آفتاب يا بوسيلهء فرو بردن در آب جوش كشته و ابريشم از هم باز و بر غرغره‌ها تنيده مىشود و باقيماندهء پيله پروانه‌وار در ظرف دو هفته بيرون مىآيند و ماده‌هاى آنها با انجام - دادن كار خود و نهادن بين 100 تا 300 تخم نحيف و سپس خواه و ناخواه نابود ميشوند .\r\n\r\nمنابع ديگر -\r\nعلاوه‌بر محصولات قيمتى حاصلخيز خود گيلان و مازندران از منابع ديگر ثروت نيز بهره‌مند ميباشند . ولى ايرانىها از وجود آنها حداقل و به طرز نامرتبى بهره‌بردارى ميكنند . در هردو ولايت منابع معدنى سرشار هست كه من در فصول آينده راجع به سراسر كشور شرح خواهم داد . بسيارى از چوب‌ها\r\n\r\n","description":"","footnote":"","page_name":" 487 ","page_number":503},
  {"content":"\r\n\r\nو الوارهائى كه در دامنه‌هاى كوهسار بدست مىآيد براى كشتىسازى خيلى مناسب و مفيد است و جان التن آن كشتىساز هنرمند انگليسى نادر شاه از آنها به اين منظور استفاده كرد . اين پادشاه به او مأموريت داده بود كه كشتىهائى براى كشتىرانى در درياى خزر بسازد و فرمان نيز صادر شده بود كه چوبهاى مازندران را براى ساختن كشتى از سراسر ايران حمل و تا خليج فارس براى انجام اين منظور ببرند .\r\nچوب شمشاد به مقدار زياد از ولايات بحر خزر به روسيه و انگلستان صادر مىشده است ، ولى در زمينهء جنگلبانى علم و دانشى به كار نميبرند و الوارهائى كه ممكن است منبع كلى درآمد شود يا مورد بىاعتنائى كامل واقع و يا از روى بدنهادى نابود مىشود « 1 » .\r\nدريا نيز در زمينهء ثروت‌خيزى هيچ دست‌كمى از خشكى و خاك ندارد و در دهانهء اغلب رودخانه‌ها بخصوص سفيدرود و در آبهاى كم‌عمق دريا از هر قبيل ماهى مانند استورژن ، ماهى آزاد ، ماهى سفيد و قزل‌آلا يافته مىشود .\r\nدر دهانهء سفيدرود گاهى روزانه در وسط فصل چهار هزار ماهى صيد شده است و در جاهاى كم‌عمق دريا در انزلى نيز 000 ، 300 ماهى در يك روز صيد كرده‌اند .\r\nهنگام مسافرت من صيد كردن تمام ماهى سواحل جنوبى درياى خزر را يك نفر روسى سالانه به 000 ، 65 تومان اجاره كرده بود و از راه صدور ماهى خشك و بخصوص خاويار به روسيه ميگويند منافع سرشارى حاصل ميكرد .\r\n\r\nعايدات -\r\nدرآمد اين دو ولايت با ترقى و يا انحطاط وضع مادى آنجا زياد و كم شده است . فريزر در سال 1832 عايدات گيلان را از بابت گمرك و ماليات اراضى بين 000 ، 200 و 000 ، 310 تومان نوشته بود . ده سال بعد از آن مون‌تايث آن را در حدود 000 ، 300 تومان برآورد كرد و حال آنكه باز يازده سال بعد بنابر قول هلمس مجددا به رقم اول رسيد .\r\n\r\n\r\n","description":"","footnote":"\r\n( 1 ) - در سال 1886 امتياز چوب‌برى را در گيلان يك نفر روسى به مدت دو سال با پرداخت 50000 تومان بدست آورد . در سال 1890 آن مبلغ به 17000 تومان تقليل يافت .\r\n","page_name":" 488 ","page_number":504},
  {"content":"\r\n\r\nسر . اف گلداسميد در سال 1874 عايدات را 000 ، 440 تومان نوشت .\r\nدايرة المعارف بريتانيا از روى گزارشى كهنه عايدات مازندران را 000 ، 105 تومان قيد و اضافه مىكند كه چيزى براى خزانهء دولت باقى نمىمانده است و كليهء درآمد صرف مخارج نظامى و ادارى ميشده است . اين حرف به نظر من درست نمىآيد .\r\nدر سال 9 - 1888 درآمد مازندران 139350 تومان نقد و گيلان 000 ، 345 تومان بود و مخارج دولتى و حكومت ولايت مازندران با هزينهء وصول عايدات و عمارات عمومى و غيره فقط 4590 تومان بود و در گيلان 24430 تومان ازاين‌رو اظهار نظر قطعى دربارهء موازنهء مالى دولت دور از امكان است .\r\n\r\nتاريخ -\r\nولايات ساحلى درياى خزر كه بوسيلهء كوهها از ساير قسمتهاى ايران جدا شده‌اند بدين‌سبب از لحاظ آب و هوا و خصوصيات اخلاقى مردم و علايق ايشان با نقاط ديگر ايران تفاوت داشته‌اند و ناگزير نقش آنها در تاريخ متفاوت بوده است . تخيل انسانى كه نيروى حركت و كاميابى خود را در دوران افسانه‌اى زندگانى اقوام ميجويد طبيعتا قهرمانان داستانى ايران را در ارتفاعات نواحى بلند قرار داده است . اين قهرمانان در آن مناطق و سامان جنگ و ستيزها كردند و جانوران جنگل‌ها نيز در پيكارها از يك يا طرف ديگر حمايت نمودند در اين نواحى بود كه رستم بر ديو سپيد چيره گرديد و گروهى از افراد طبقهء پائين كه سرنوشت بندگى سزاوارى داشتند در نواحى كم‌ارج نواحى پست مىزيستند . سهمى را كه اين دو ولايت در عهد قديم تاريخ و در نبرد با اسكندر برعهده داشتند ميتوان تحت عنوان هيركانيا در قاموس‌هاى قديمى ملاحظه كرد و در دورهء مسيحيت نيز فقط در مواردى جزو صحنهء وقايع روزگار نمودار شد .\r\nدر عصر سامانيان و قرون نخستين اسلامى مازندران قسمتى از ولايت تپورستان بود كه همان طبرستان دوران جديد است . در حدود سال 900 ميلادى خليفه المعتضد باللّه حكومت مازندران را به اسمعيل سامانى داد ، وى مؤسس خاندان سامانى در شمال ايران و بخاراست و اين مقام پاداشى به شمار ميرفته كه در ازاى\r\n\r\n","description":"","footnote":"","page_name":" 489 ","page_number":505},
  {"content":"\r\n\r\nخدمات وى براى سركوب كردن عمرو بن ليث برادر و جانشين يعقوب بن ليث كه در فصل سيستان ذكرش آمد اعطا شد .\r\nدر قرن چهاردهم خاندان مستقلى از سادات در مازندران حكومت داشتند .\r\nهنگامى كه آنتونى جنكين‌سن و همراهان پيش‌آهنگ وى از راه درياى خزر در نيمهء قرن شانزدهم باب تجارت را با ايران گشودند از پادشاه گيلان نام مىبرند كه ظاهرا دست‌نشاندهء پادشاهان صفوى بود و آن وضع و حال بندگى بىجنب‌وجوش در زمان شاه عباس به صورت شورش و سركشى مبدل شد كه اين پادشاه امر داد در گيلان قتل‌عام كنند .\r\nمازندران كه زادگاه مادر او بود در نظر شاه قرب و منزلت خاص داشت و در آنجا وى قصرهاى متعدد و باشكوه ساخت كه شرحش را بيان ميكنم . در اينجا كه دور از نظر دشمن و اغيار به شمار ميرفته و دسترسى به آن آسان نبود شاه هروقت كه دور از اصفهان بود علاقهء فراوان داشت كه در مازندران اقامت كند و بقدرى نسبت به آبادانى ولايات ساحلى بحر خزر علاقه‌مند بود كه در صدد برآمد سياست مطلوب مهاجرتى خويش را در آنجا نيز براساس وسيع‌ترى مجرى سازد . پس 30000 خانوار مسيحى را از سرحدات عثمانى به اين حدود كوچ داد تا آن منطقهء مرزى را كه هرساله در معرض تاخت‌وتاز تركها بود از سكنه خالى كند و بعلاوه بركات پيشه و صنعت جديد را در اين قسمت از قلمرو خويش كه بيش از همه‌جا مورد بىعلاقگى قرار گرفته بود رايج سازد .\r\nشاردن تعريف عجيب ذيل را دربارهء استعداد سرزمينى كه مهاجرانى تازه يافته بود نوشته است : « ميگويند كه براى عيسويان آنجا محيط مناسب و عالى است شراب و گوشت خوك به حد وفور دارد همان دو چيزى كه مسيحيان سخت دوست دارند ايشان به دريا عشق ميورزند و مىتوانند با برادران مسكوى خود از طريق درياى خزر باب مراوده را افتتاح نمايند . »\r\nولى شاه عباس هواى مازندران را چنان كه بايد و شايد نشناخته بود كه\r\n\r\n","description":"","footnote":"","page_name":" 490 ","page_number":506},
  {"content":"\r\n\r\nتازه‌واردين را دوچار مشكلات بسيار ميسازد . چنان كه سفير شايستهء انگلستان سر . ددموركتن نيز از گزند آن مصون نماند ، زيرا بطوريكه شاردن نوشته است :\r\n« بدى هوا بقدرى سوءتأثير نمود كه تمام نقشه‌ها و خيالات شاه نقش بر آب شد و در حدود سال 1630 از 000 ، 30 خانوار مسيحى فقط چهارصد خانوار باقى مانده بودند » .\r\nسياح ايتاليائى پيترو دلاواله كه به دربار شاه عباس در مازندران راه يافته بود خيلى تحت‌تأثير زنان آنجا قرار گرفت ، زيراكه نوشت : « زنانشان به نظر من بسيار زيبا هستند و من فرصت نيكو براى تشخيص و قضاوت داشتم ، زيراكه بر خلاف ساير مسلمانها ايشان هيچوقت صورت خود را پنهان نمىسازند و آزادانه با مردها گفتگو ميكنند بعلاوه ايشان بسيار مهربان و موجب امتنان‌اند » .\r\n\r\nتهاجم روسها -\r\nسابقا دربارهء يورش دستهء قزاق به مازندران كه در سال 1648 اتفاق افتاده بود اشارتى نمودم . پنجاه سال بعد روسها اولين اقدام تعرضى جدى خود را در اواخر دورهء فرمانروائى پطر كبير جهت تصرف ولايات ساحلى بحر خزر شروع كردند . روايات راجع به اين دوره از تاريخ ايران به قدرى متعدد و مختلف است كه من سعى خواهم نمود آنچه واقعا اتفاق افتاده است ذكر شود .\r\nمعتبرترين نويسندگان اين موضوع يكى يوناس هانواى است كه چند سال پس از آن پيش‌آمد در ايران مىزيست و جى . فورستر كه اولين مسافر انگليسى بود كه از هند تا انگلستان را از طريق خشكى پيمود ، شصت سال بعد هم سروان پى . اچ . بروس يك نفر انگليسى كه در قشون پطر كبير در مورد نخستين لشكر - كشى او به ايران خدمت ميكرد دورن در كتاب بحر خزر كه به زبان روسى است و كتاب ديگر نوشتهء م . فونتن « 1 » تحت عنوان : « روسيه در آسياى صغير » از مجموع اطلاعات اين منابع مختلف ميتوانيم جريان وقايع را به شرح ذيل تعريف كنيم :\r\nدر سال 1722 پطر كبير سفيرى به دربار ايران در اصفهان فرستاده بود\r\n\r\n\r\n","description":"","footnote":"\r\n( 1 ) -  Fonten \r\n","page_name":" 491 ","page_number":507},
  {"content":"\r\n\r\nتا به مناسبت خساراتى كه از ناحيهء لزگيها كه در آن موقع از شهر شماخى دائما برضد ايران شورش مينمودند ، به تجار روس وارد شده بود غرامت مطالبه كند .\r\nسفير وقتى به پايتخت وارد شد كه شاه سلطان حسين از سلطنت خلع شده و محمود افغان پادشاهى او را غصب كرده بود . وى جوابداد كه مسئوليت آن كار با او نيست و بهتر است خود تزار منافع تجارتى خويش را تأمين كند .\r\nپطر كه همواره در پى بردن به معنى كنايه هشيار بود لشكرى 30000 نفر در حاجى طرخان فراهم و در ژوئيهء 1722 به ايران تاخت و به عزم دربند حركت كرد كه به سپاهيانش تسليم شد . وى درصدد حركت به مقصد بادكوبه و شماخى بود كه سفير عثمانى با او ملاقات و تهديد نمود كه اگر روسها عقب‌نشينى نكنند ( تركها مالكيت سراسر قفقاز را ادعا داشتند ) امپراتور روس علاوه‌بر ايران با ايشان نيز بايد جنگ كند . بنابراين در فصل زمستان پطر به حاجى طرخان بازگشت و دسته‌اى سرباز در دربند گذاشت و قلعه‌اى در كنار رودخانه كه در سمت جنوب آن محل بود ساخت كه بىدرنگ مورد حملهء افغان‌ها قرار گرفت و خراب شد .\r\nدر همان زمستان امير ايرانى گيلان نماينده‌اى روانهء حاجى طرخان كرد و پيشنهاد تسليم رشت را نمود كه افغانها در صدد بودند به روسيه واگذار كنند .\r\nپطر كه از اين جريانات ناگهانى بسيار خوشوقت مينمود در اوايل سال 1723 لشكرى به رشت فرستاد و اين شهر دروازه‌هاى خود را به روى ايشان گشود و قسمت عمده‌اى از گيلان به تصرف روسها درآمد .\r\nدر ژوئيهء همين سال بادكوبه كه از سمت دريا بمباران شده بود ناگزير تسليم گشت . شاه طهماسب جوان كه تلاش داشت دست افغانها را از ايران كوتاه كند بدون تأخير نسبت به اين منطقه از قلمرو متزلزل خود ادعاى حكومت كرد ، ولى آنچه را كه از راه زور و قدرت دور از امكان يافته بود بوسيلهء سياست حاصل كرد ، پس سفيرى به نزد پطر فرستاد و مواد قراردادى كه شايد هيچ‌يك از دو طرف قصد رعايتش را نداشت مورد توافق واقع و در سوم سپتامبر 1723 امضاء شد .\r\n\r\n","description":"","footnote":"","page_name":" 492 ","page_number":508},
  {"content":"\r\n\r\nاين معاهده چهار مادهء اساسى داشت : تزار برعهده گرفته بود كه افغانها را از ايران اخراج و در استقرار شاه طهماسب همراهى كند . در مقابل شاه تعهد نمود كه شهرها و توابع بادكوبه و دربند را با ولايات گيلان و مازندران و استراباد بدولت روس بدهد و همچنين برعهده گرفت كه براى لشكر متعاقب افغانها شتر و آذوقه فراهم سازد و آزادى كامل تجارت بين روسيه و ايران نيز مقرر گرديد . بطوريكه اشاره كردم روسها گيلان را حتى قبل از امضاى معاهده تصرف كرده بودند و توافق راجع به اين ولايت در واقع تأييد وضع موجود بود . اما به نظر نميرسد كه آنها براى اشغال مازندران و استراباد اقدامى كرده باشند و چون در نقاط ديگر سخت گرفتار بودند از تعقيب كردن آن كار مشكوك ، صرف‌نظر نمودند .\r\nدر سال 1725 پطر كبير درگذشت و نقشه‌هاى جهانگيرى شرقى او موقتا متروك ماند . در همان سال روسها لاهيجان را كه دومين شهر ولايت بود تصرف كردند ، ولى از آنجا به سمت مشرق جلوتر پيشروى ننمودند . بازيل بتازته تاجر يونانى كه در مورد كلات راجع به سفرنامهء او شرحى نوشتم در موقع اشغال گيلان بوسيلهء روسها در آنجا بود و با ژنرال لواسف فرماندهء لشكر روس در رشت مصاحبه كرد و بالاخره در حدود سال 1734 روسها كه در داخلهء مملكت خود دوچار نقار و تحريكات شده بودند ناگزير متصرفات ساحلى درياى خزر را تخليه كردند و فقط مجاز شدند كه براى ادارهء كار تجارت ابريشم اقامتگاهى در بندر انزلى داشته باشند .\r\nاين شرحى بود كه فريزر نوشت . هانواى كه در حدود ده سال بعد از عقب‌نشينى روسها از گيلان در آنجا بود دليل اصلى بازگشت آنها را هواى موذى و خطرناك آنجا محسوب داشت . گرما و رطوبت گيلان و ميوه‌هاى ناسالم آن ولايت را گورستان روسها ساخته بود و به اين دليل آن امپراتوريس با ابراز شهامت در سال 1734 عقب‌نشينى قواى روس را تصويب كرد بدون اينكه روسها از اين لشكركشى طرفى بربسته باشند .\r\n\r\n","description":"","footnote":"","page_name":" 493 ","page_number":509},
  {"content":"\r\n\r\nواتسن نقل از مجلهء بلاك‌وود ( شمارهء 21 ) مىنويسد كه برطبق قرار - دادى كه در سال 1732 در رشت امضاء شده بود مازندران و استراباد به ايران مسترد گرديد . در سال 1735 هم عهدنامهء ديگرى اساس استرداد گيلان شد و اگر اين قول صحيح باشد قصد روس را در تجديد ادعاى اصلى مطلقا منتفى خواهد كرد .\r\nروايت چهارمى نيز در اين باب هست كه شايد از لحاظ يك ايرانى وطن - پرست درخور علاقه و پسند باشد و چون غيرت ايشان نه اشغال ارادى را قبول ميكرد و نه عقب‌نشينى صلح‌آميز را ، لذا ميگويند نادر شاه پس از احراز تخت‌وتاج اولتيماتوم سختى به فرماندهء روس فرستاد كه اگر روسها از صحنه خارج نشوند ، وى فراش‌هاى خود را خواهد فرستاد كه با تازيانه آنها را به دريا بريزند و در نتيجهء اين ماجرا كه شايد هم بعدا ساخته‌اند روسها با شتاب تمام فرار را بر قرار ترجيح دادند و ديگر هم بازنيامدند . تنها يادگار دورهء تصرف آنها در كنار دريا به سال 1746 كارخانه‌اى در انزلى و نمايندهء تجارتى در دربند بود .\r\n\r\nتاريخ اخير -\r\nاين نكته كه خود شاه طهماسب هم اهميت چندان به اعتبار قرارداد با پطر كبير نميداد زود آشكار شد ، چون وى در سال 1730 حكومت مازندران با خراسان و سيستان و كرمان را به عنوان پاداش خدمات نادر در اخراج افغانها از ايران به او واگذار كرد . وضع و حال دو ولايت ساحلى در اواخر پادشاهى نادر شاه و ظلم و فساد و بدبختى كه همه‌جا را فراگرفته بود به وجه قابل ستايش در سفرنامهء هانواى مندرج است و از روى آن نيك استنباط مىشود كه چگونه يك قهرمان ملى خود را به زودى وجودى غيرقابل تحمل نمود ، به حدى كه مردم براى نابودى او علنا دعا مىكردند .\r\nبواسطهء آشفتگى كه با قتل نادر شاه پيش آمد يكى از سركرده‌هاى محلى بنام هدايت خان در گيلان قيام كرد و حكومت تقريبا مستقلى راه انداخت .\r\nهنگامى كه كريم خان زند به پادشاهى رسيد هدايت خان را در كار خود ابقاء\r\n\r\n","description":"","footnote":"","page_name":" 494 ","page_number":510},
  {"content":"\r\n\r\nنمود و فقط سالانه باجى دريافت ميداشت . اين سركردهء محلى لشكر بسيار جمع كرد و اسباب بزرگى فراهم ساخت و در زمان حكومت او بود كه سياح روسى گملين به رشت آمد و در ولايات ساحلى به سيروسفر پرداخت . در همين حين در مازندران و استراباد هم خواجهء حيله‌گر قاجار در پى تهيهء نيرو و وسايلى بود كه به زودى او را بر مسند فرمانروائى ايران جا داد .\r\nشيخ ويس فرزند على مراد خان زند كه از 85 - 1781 چهار سال تاج ايران را در تصرف داشت از جانب پدر مأمور شد كه اين مدعيان سلطنت را از ميان بردارد و مازندران را مسترد كند و با آنكه ابتدا پيروزى مختصرى نصيبش گرديد باز همراهانش او را ترك كردند و ناچار به عقب‌نشينى شد و موقعى كه سرانجام آقا محمد خان به پيروزى كامل نايل آمد هدايت خان گيلانى از راه جهالت در مقابل آن غاصب كامياب قصد مقاومت نمود و جان خود را در اين كار باخت . از آن پس گيلان و مازندران بدون مدعى و خطر در تصرف خاندان زمامدار قاجار باقى - مانده و محل‌هاى حكومت براى فرزندان و منسوبان پادشاه فراهم ساخته است .\r\n\r\nقصرهاى شاه عباس كبير در اشرف ( بهشهر ) -\r\nهم‌اكنون من به تعلق‌خاطر شاه عباس نسبت به مازندران و عماراتى كه در آنجا ساخته اشاره كردم اينك قصد دارم قبل از ترك موضوع كلماتى چند در اين‌باره اضافه كنم . در مازندران بود كه شاه پيترو دلاواله آن ايتاليائى پرگو و همچنين آن انگليسى هوشمند يعنى سرتامس هربرت را بار حضور داد كه گفته‌هاى ايشان هنوز نقل و بيان مىشود . يك قرن بعد هانواى داستان ويرانى و انحطاط يك‌صد سالهء آنجا را بازگفت .\r\nدر قرن حاضر هم آن داستان كماكان دوام يافته است . قصرهاى شاه عباس چندتا بود . كاخ‌هاى عمده در يك محوطهء بسيار باشكوه طبيعى در اشرف كه در پنج ميلى جنوب خليج استراباد است واقع شده و منظرهء بسيار دلپذيرى در طرف دريا دارد . جادهء شاه عباس كه از استراباد در جهت غربى امتداد مييافته از قصبهء گز عبور و بعد از بيست و شش ميل به اشرف ميرسيده - اين نام به معنى بسيار وضيع و شريف - است .\r\nشاه عباس در صدد برآمد كه اصفهان تازه‌اى در شمال بسازد كه قصرها و\r\n\r\n","description":"","footnote":"","page_name":" 495 ","page_number":511},
  {"content":"\r\n\r\nعماراتش با پايتخت جنوبى برابرى نمايد . پيتر دولاواله در آنجا بود هنگاميكه در سال 1618 قصر شاه عمارتى بود كه ساختمانش تمام شده بود و بناها هنوز مشغول ساختن شهر بودند . نه سال بعد در 25 مه 1627 در همين قصر كه هربرت آن را « بسيار وسيع و نوساز » تعريف نموده شاه در يك‌بار عام‌سر . ددموركتن سفير چارلز اول و همچنين سفير منتخب خويش سررابرت شرلى را به حضور پذيرفت .\r\nذيلا شرحى است كه سرهربرت شيرين‌سخن راجع به آن جلسه نوشته است :\r\n« در صدر مجلس پادشاه كه در كشور خود محبوب و در خارجه مشهور و براى دشمنانش سهمناك بود جلوس نمود . دلايل عظمت وى از اين جهت بوده است كه هرچند مال و ثروتى بىكران داشت در آن روز لباس سادهء سرخ‌فام كتانى دربر كرده بود و چنين مينمود كه به زبان حال ميگفت بزرگىاش ناشى از استعداد و تدبير اوست نه جامهء فاخر و او را نيازى به اين نيست كه با زرق و برق‌ها و زيور جلب احترام نمايد . پادشاه چهارزانو نشسته بود ، حمايل سفيد بزرگ و كمربند چرمى زرين داشت و قبضهء شمشيرش طلا بود و تيغهء آن خميده و بدون ترديد تيز و آب‌داده و غلافش سرخ بود . درباريان نيز نمونهء بىپيرايگى سرور خود بودند ، اما در لباس‌هاى ساده » .\r\nدر اصل اشرف شش دستگاه عمارتهاى جداگانهء سلطنتى داشت كه پنج تا از آنها در داخلهء ديوار سنگروار بزرگى واقع بود . از اين چند تا مهم‌تر از همه باغ شاه بود كه با رواق‌ها و كانالها و سكوهاى سنگى و آبشارها آراسته بود و ايوانها و تالارهاى سرگشاده كه بزرگترين آن را مانند نظيرش در اصفهان چهل‌ستون ناميد و آن در انتهاى بناى اصلى بود . ايوان‌ها و تالارها و آبشارها همه به كلى خراب شده ، ولى باغ با درختهاى عظيم سرو و نارنج هنوز باشكوه باقى است . چهل‌ستون در عهد نادر شاه تصادفا طعمهء حريق گرديد و بجاى آن عمارتى چرند ساختند كه آن هم به ويرانى افتاد .\r\nقصرها و باغ‌هاى ديگر عبارتند از باغ حرم و باغ تپه كه داراى حمام بود و قصر صاحب الزمان و كاخ خلوت و باغ آن .\r\n\r\n","description":"","footnote":"","page_name":" 496 ","page_number":512},
  {"content":"\r\n\r\nخيابانى سنگ‌فرش با نهر آب و آبشارها به « چشمهء عمارت » كه ششمين اقامتگاه سلطنتى در اشرف بود منتهى ميگرديد . سنگ‌فرش‌هاى سابق ازبين رفته و فرش تخته‌سنگ‌ها هم شكسته و يا سرقت شده است ، زيراكه ميله‌هاى آهنى آن كه با سرب و سيمان مستحكم شده بود باب دستبرد بود . اكنون تمام اطراف و جوانب آنجا سراسر بيغوله و خرابه است .\r\nدر نيم ميلى اشرف شاه صفى نواده و جانشين شاه عباس براى دختر خود بر فراز تپهء پردرختى قصرى ساخت و صفىآباد ناميد . مانند عمارتهاى ديگر ، اين يكى هم ازبين رفته و به فرمان شاه فعلى شكارگاهى بجاى آن ساخته‌اند كه آن هم در شرف ويرانى است . شهر اشرف را شاه عباس‌آباد و مسكون ساخت و هفت هزار نفر از مهاجران ارمنى را به آنجا كوچ داد . بعضى از بازماندگان ايشان با ايرانيان و عده‌اى هم از افراد ترك‌نژاد در آنجا اقامت دارند . اين شهر در بيست سال اخير زندگى نويافته و بواسطهء بندر يا در واقع لنگرگاه مشهدسر با روسيه دادوستد دارد .\r\n\r\nفرح‌آباد -\r\nدر بيست و شش ميلى شمال غربى اشرف و سه ميلى درياى خزر و كرانهء رودخانهء تجن خرابه‌هاى شهر و قصر ديگرى از شاه عباس به نام فرح‌آباد واقع است . پيترو دولاواله نوشته است كه محيط ديوارهاى آن اگر بيشتر از حدود ديوار رم يا قسطنطنيه نبوده لااقل به همان اندازه بود . شهردارى خيابانهائى بود كه بيش از يك فرسنگ طول داشته ، در اين قصر شاه عباس در ژانويهء 1688 در چهل و سومين سال پادشاهى و هفتاد و يكمين سال عمر خود وفات كرد .\r\nچهل سال بعد از آن تاريخ همين قصر را كه بنابر قول شاردن شاهكار هنر و شايستهء ابديت بشمار ميرفته و در آن گنجينهء كلانى از ظرف‌ها و قاب‌هاى بلورى و چينى و عقيق و مرجان و كهربا و پياله‌هاى بلور و مرمرين و اقسام بىحد و حساب ديگر بوده قزاق‌هاى روسى غارت و نابود كردند . همان نويسندهء نجيب زادهء گرانمايه ضمن ابراز تأسف ميافزايد كه : « هرچه بيشتر دربارهء عظمت و\r\n\r\n","description":"","footnote":"","page_name":" 497 ","page_number":513},
  {"content":"\r\n\r\nروح‌انگيزى آن محل مىانديشم تأثراتم از سرنوشت شومى كه دوچار شده است دو چندان مىشود » .\r\nفريزر در سال 1822 خرابه‌هاى قصر فرح‌آباد را بازديد و شرحى تعريف و اظهار كرده است كه هم از لحاظ وسعت و هم شكوه و جلال خيلى پائين‌تر از كاخ‌هاى اشرف و معلوم بوده است كه آنجا را اقامتگاهى موقتى ساخته بودند و جاى تعجب است كه شاه عباس دو دستگاه از آن قبيل عمارات را در مجاورت يكديگر ساخته است . فرح‌آباد در حال‌حاضر دهكدهء وارفته‌ايست كه احدى به رفتن در آنجا اعتنا ندارد .\r\n\r\nشهرهاى مازندران -\r\nبعد از قصرها اينك به شهرهاى مازندران ميپردازيم كه تعداد آنها محدود ، ولى با هويت ممتاز است و من به ترتيبى كه در خط سير جادهء شاه عباس از استراباد قرار گرفته‌اند به وصف آنها خواهم پرداخت يعنى :\r\nسارى ، بارفروش و آمل و راجع به همهء آنها ميتوان گفت كه وقوع اين شهرها در ميان اشجار و جنگل و يا در جلگه‌هاى مرطوب و پردرخت و در سبك ساختمان كه شبيه به آن است كه در مورد استراباد شرح دادم و سكنهء آنها كه به آسانى با ايرانيان مناطق مركزى و جنوبى قابل‌تميزند ، همگى در نوع خود منحصر و متمايز ميباشند .\r\n\r\nسارى -\r\nدر سى و پنج ميلى اشرف شهر سارى حاكم‌نشين قديمى مازندران واقع است كه دانويل و رنل « 1 » همان زدراكرته باستانى دانسته‌اند كه اسكندر در آنجا پانزده روز توقف و قربانىها نمود . خواه اين مطلب درست باشد يا نه سارى كرسى و اقامتگاه فرمانروايان مستقلى بوده كه در اواخر قرون وسطى در آنجا حكومت داشتند . اين شهر در دوران جديد بوسيلهء آقا محمد خان هنگامى كه در پى تخت و تاج جنگ و جدال ميكرد و حدود قلمرو او از استراباد و مازندران تجاوز نمينمود پايتخت انتخاب شد .\r\n\r\n\r\n","description":"","footnote":"\r\n( 1 ) -  Rennell D'Anville \r\n","page_name":" 498 ","page_number":514},
  {"content":"\r\n\r\nوى در آنجا قصرى ساخت كه به صورت مخروب هنوز باقى است و تصاوير جنگهاى شاه اسماعيل و نادر شاه را دربر داشته است . در اوايل اين قرن شايع بود كه سارى بين 000 ، 30 و 000 ، 40 نفر جمعيت داشت و در سال 1874 هم سروان ناپير نوشت كه مجموع سكنهء آن 000 ، 16 نفر بوده ، ولى حالا بيش از 8000 نفر ندارد ، چون آمل و بارفروش مركز كسب و تجارت شده‌اند .\r\nكوچه‌ها سنگ‌فرش است و شهر ظاهر دلپذيرى دارد وقتى كه هانواى در سال 1744 در آنجا بود نوشت كه : « هنوز چهار معبد گبرها در آنجا هست كه آتش - پرستان با محكم‌ترين مصالح ساختمانى برپا ساخته‌اند . اين بناها گرد و قطر آنها سى پاست و تا 120 پا ارتفاع دارند » و ترديدى نيست كه تاجر جلالت‌مآب يا بواسطهء نادانى راهنماى خود گمراه شده بود و يا آنكه اطلاعات نادرستى در اختيار او نهاده بودند ، زيراكه اين چهار ( در واقع سه تا بود ) برج نه فقط آتشكدهء زردشتىها نبوده ، بلكه گنبد يا برج‌هاى مزار بوده است كه در زمان چيرگى اعراب مقبرهء بعضى از مقدسان عمده بشمار ميرفته .\r\nدر سال 1822 فريزر هر سه برج را هنوز برجا ديده بود و بزرگترين آن گنبد سلم و تور و آن يك برج آجرى توخالى بود با تقريبا صد پا ارتفاع و دو رشتهء كمربندى كتيبه‌ها به خط كوفى و يك بام مخروطى و معتقد بودند كه قبر حصن - الدولهء ديلمى يكى از اعقاب آل بويه يا فرمانروايان ديلمى در قرن دهم هجرى بوده است ، و امامزادهء ديگر منتسب به يحيى و ابراهيم فرزندان امام رضا ( ع ) است كه بعد از مسافرت فريزر هر سهء آنها در اثر زلزله به كلى و يا تا حدى خراب شده است .\r\n\r\nبارفروش ( بابل ) -\r\nمركز تجارتى جديد مازندران در بيست و شش ميلى مغرب سارى و نود ميلى شمال شرقى تهران واقع شده است . سه قرن پيش بارفروش دهكده‌اى بيش نبود ، اما موقعيت بسيار مساعد و اصلاح خطوط ارتباطى آن با پايتخت و دريا آنجا را از شهرهاى عمدهء ساحلى بحر خزر ساخته است . اندكى بيش از يك قرن پيش ( 1771 ) گميلن آنجا را محلى فقير يافته بود كه به‌هيچ‌وجه ارزش حاكم‌نشين نداشت ، ولى فريزر در سال 1822 شرح زير را نوشت و انتظار\r\n\r\n","description":"","footnote":"","page_name":" 499 ","page_number":515},
  {"content":"\r\n\r\nداشت كه ديگران هم باور كنند - تا آنجا كه من آگاهم و يگانه موردى كه قضاوتش كاملا خطا بود - در ظرف اين مدت بقدرى پيشرفت حاصل كرده كه به صورت شهر بزرگى درآمده است و به اندازهء اصفهان در آنجا رفت‌وآمد مىشود و با جمعيتى كه گفته بودند 000 ، 300 نفر است ، ولى او تا 000 ، 200 نفر را پذيرفت .\r\nوى لابد دربارهء آنجا دوچار هيجان روحى شده بود كه نوشته است : « وضع و حال شهرى فقط تجارتى كه تاجرى هم فرماندار آنجاست بدون طبقهء خان و اعيان و سكنه‌اى تماما از دستهء بازرگانان پيشه‌ور و منسوبان ايشان و محلى مرفه و آباد و بيش از هر جاى ديگر ايران سعادتمند ، مردم همان اندازه باوقار و مؤدب‌اند كه شهرشان قابل تحسين است و بازار كه يك ميل طول آن است مثل خود شهر عالى است . »\r\nدوازده سال بعد كه فريزر به آنجا بازگشت مشاهده نمود كه در اثر بلاى طاعون آن شهر بهشت‌آسا لطمهء فراوان ديده و جمعيتش از 000 ، 200 به 000 ، 30 نفر تقليل يافته بوده است . از آن پس تا حدى اين شهر تجديد حيات نموده هرچند كه چنين به نظر مىرسد كه آن روزگار خوش و آرام كه فريزر در عالم خيال تصور كرده بود ديگر بازنخواهد گشت .\r\nدر سال 1874 ناپير مقدار جمعيتش را 000 ، 50 نفر گزارش داد ( نظرى مبالغه‌آميز ) و كوچه‌هاى آن سنگ‌فرش و تميز و دكانهاى آن را نيك ساخته بودند و بازار سرشار از كالاى فرنگى بود . اين شهر در دشت هموارى بين دريا و دامنهء كوه قرار دارد و با آنكه در حوالى آن مزارع غنى برنج و پنبه و نيشكر است باز درختان طورى آن را احاطه كرده‌اند كه از خارج غيرمرئى است . در تابستان از سكنه خالى است چون همه به ييلاق مىروند .\r\nدر يك جزيرهء كوچك در وسط درياچه يا استخر بين شهر و رودخانه ويلاى مخروبى متعلق به شاه هست . روسها در اين شهر نمايندهء كنسولى دارند كه بر كارهاى تجارتى ايشان در درياى خزر نظارت مىكند . از مدتها پيش عدهء كثيرى يهودى در اين شهر اقامت و به كسب و كار اشتغال دارند .\r\n\r\n","description":"","footnote":"","page_name":" 500 ","page_number":516},
  {"content":"\r\n\r\nدر سال 1866 شورش بزرگى بر ضد آنها اتفاق افتاد كه مونزى شرحش را در كتاب خود نوشته ، آن آشوب با اقدام شديد شاه سركوب شد ، ولى افكار عمومى مانع از آن شد كه شاه مجازات سخت دربارهء محركين آن مقرر دارد .\r\n\r\nمشهدسر -\r\nدر پانزده ميلى بارفروش بندر يا لنگرگاه مشهدسر ( بابلسر ) در مصب رودخانهء بابل واقع است . در آنجا كشتىهاى روس متعلق به كمپانىهاى قفقاز و مركورى در مسير خط ساحلى خود در درياى خزر توقف مىنمايند و تجارت كلى صادراتى بخصوص با حاجى طرخان دارد . ترتيبات بندرى در آنجا به حداقل است و در واقع هيچ نيست . بواسطهء وضع كف رودخانه و وزش باد كه قبلا اشاره كردم مانع بزرگى پديد مىآيد كه براى رفع آن يا لاروبى كردن رودخانه هيچ‌گونه اقدامى معمول نمىشود و كشتىها ناچارند در فاصلهء دو تا سه ميلى ساحل لنگر بيندازند و مانند انزلى مسافران را بايد در هواى مساعد پياده كرد و براى انجام دادن اين منظور قايق‌هاى ساخت محل كه كف صافى دارند به كار مىرود .\r\nساحل در اين حدود از تپه‌هاى شنى كوتاه تشكيل مىگردد كه مشرف بر كنارهء عميق و باريك از شن خاكسترى است . بر ساحل دريا صدفى نيست و در هوا پرنده و نه مرغابى و نه خزه و نه ماهى فقط مارهاى سبز رنگ و لاك‌پشت و قورباغه در آنجا ديده مىشود .\r\nدر مشهدسر يك گمركخانهء ايرانى است و يك چراغ دريائى كه بىروشنائى است . تنها بناى قابل ذكر ديگرى كه در آنجاست مزار يكى از برادران امام رضا ( ع ) است و چنين مىنمايد كه وى منسوبان خود را در آن حول‌وحوش مثل برگ‌هاى خزان در والومبروضا « 1 » روى هم مىنهاده است .\r\n\r\nآمل -\r\nسومين شهر مازندران و فعلا مقر حاكم ايالت است و برعكس بارفروش ، ولى مثل سارى از نقاط تاريخى است . در عهد ياقوت اولين شهر طبرستان\r\n\r\n\r\n","description":"","footnote":"\r\n( 1 ) -  Vallomberosa \r\n","page_name":" 501 ","page_number":517},
  {"content":"\r\n\r\nبه شمار مىرفته و ديرزمانى به مناسبت بافت پارچه‌هاى نخى و فرش شهرت داشته و بر ساحل رودخانهء هراز و در بيست و سه ميلى مغرب بارفروش واقع است .\r\nو شهر با پل آجرى به خارج مربوط مىشود كه در حدود 80 تا 100 پا طول و فقط يك يا رد عرض دارد . صد و بيست سال پيش گملين جمعيت آمل را فقط 800 نفر نوشت ، ولى پنجاه سال بعد فريزر كه هنوز نيك با سخاوت مىنمود بين 35000 و 000 ، 40 نفر نظر داد ، اما در سفر دوم خود به آنجا در سال 1834 آمل را بيابان و مخروبه يافت ، كوچه‌ها پر از بيشه و درخت شده بود و يك نفر هم در شهر ديده نمىشد . مىگويند فعلا جمعيت شهر 8000 نفر است . در آنجا خرابه‌هاى ساختمانى بر مزار يكى از سادات است كه شاه عباس ساخته بود كه فريزر ميربزرگ مىنامد .\r\nوى از اجداد مادر پادشاه بود كه در قرن چهاردهم ميلادى بر مسند حكومت مازندران قرار گرفت و عنوان واقعى او قوام الدين ( مرعشى ) بود . در اطراف آن محل چند تا برج چهارگوش و مربع هست با بام‌هاى مخروطى كه بيسوادهاى محلى آنها را به آتش‌پرستان نسبت مىداده‌اند ، ولى مقبرهء يكى از بزرگان صدر اسلام بوده . شهر را چنان باغ و جنگل فراگرفته است كه روىهمرفته درست مشخص نيست .\r\n\r\nخطآهنى تا دريا -\r\nطى سه سال اخير اقداماتى شده است كه آمل را بوسيلهء راه‌آهنى با درياى خزر مربوط سازند و اين دومين خطآهن موجود در ايران است و منظور هم اين بوده كه راه تجارتى تازه به طرف پايتخت باز شده باشد . در اين كار حاجى محمد حسن امين الضرب ايران اقدام كرد و قصدش اين بوده است كه تجارت بين تهران و بحر خزر را در انحصار خود قرار دهد از طريقى كه نزديك‌تر از راه آمل و بارفروش و مشهدسر باشد . بنابراين وى امتيازى از شاه تحصيل كرد كه قدم اول براى هرگونه اقدام عمومى در ايران است . و مرداب محمودآباد را كه بر مصب رودخانهء هراز و دوازده ميلى آمل است لنگرگاه جديد انتخاب كرد و در آنجا كاروانسراى عالى و چندين باب دكان ساخت ( وقتى كه من در ايران بودم خالى افتاده بود ) و از بلژيك مهندس و ريل وارد كرد و يك رشته خط تا\r\n\r\n","description":"","footnote":"","page_name":" 502 ","page_number":518},
  {"content":"\r\n\r\nآمل كشيد كه قرار بود بوسيلهء ترامواى اسبى تا چندين ميل ديگر جلوتر كشيده شود .\r\nكيفيت مهندسى اين راه را هنگامى كه در يكى از فصول آينده راجع به خطآهن ايران بحث مىكنم شرح خواهم داد ، ولى به گفتن اين نكته در اينجا اكتفا مىنمايم كه بندرگاه جديد بدترين محلى در كرانهء بحر خزر است و آن در ساحلى شنى بين مرداب و درياست و كشتىها ناچارند از فاصله‌اى دور بار خود را بوسيلهء قايق‌ها پياده كنند . اين خط را خيلى بد كشيده‌اند و بانى آن در اندك مدتى با مهندسان بلژيكى درافتاد و از هم جدا شدند . اما در اين اواخر ( اكتبر 1890 ) حاجى محمد حسن طريق ديگرى براى صرف انرژى خود يافته است ، زيراكه شنيده‌ام قصد دارد يك كارخانهء چوب‌برى در آمل نصب و كارگاه قند نيشكر ضميمهء آن كند و مهندسى روسى عهده‌دار اين كار است .\r\nبه اين وجود ايرانى خستگىناپذير لااقل بايستى اين قدر و اعتبار را داد كه اهل تلاش و كار است و اقدامات عمومى از هر قبيل در ايران به قدرى نادر است كه وى سزاوار تمجيد و ستايش بسيار مىباشد . هرچند كه در اقدامات خود راه خطا رفته باشد و يا كار بىتناسبى را دنبال كند .\r\n\r\nراه جديد به تهران -\r\nجادهء تازه‌اى از آمل بر فراز رشته‌هاى اصلى البرز تا تهران به فرمان شاه در سال 8 - 1877 بوسيلهء ژنرال كاستيگر خان مهندس اتريشى كه در خدمت ارتش ايران بود ساخته شد . جمع مسافت 120 ميل است و از آباديهاى بروس ، شهزاده ورينه عبور نموده و پس از سير دامنهء شرقى دماوند از امامزاده هاشم ، آه و جاجرود مىگذرد . چشم‌انداز اين راه بسيار عالى است و از ميان رشته‌هاى جنگلى و جلگه‌ها و سپس از فراز ارتفاعات خشك‌وخالى عبور مىكند . راجع به اين مناظر استك در سال 1881 شرحى نوشته كه گمان مىكنم شرط انصاف است كه به منظور چاشنى و آرايشى بر ماتم‌سرائىهاى اتفاقى من دربارهء مناظر معمولى خشك‌وخالى ايران در اينجا نقل شود :\r\n\r\n","description":"","footnote":"","page_name":" 503 ","page_number":519},
  {"content":"\r\n\r\n« خط سير ما تا آمل دلپذيرترين مناظرى بود كه من در ايران ديده بودم و براستى كه انسان با آسانى نمىتوانست باور كند كه اينجا سرزمين ايران است با راههاى باريك از ميان جلگه‌ها و در كنار نهرهاى عريض كه اطرافش پر از درختان بلوط بود و حال آنكه من در انديشهء فرسنگ‌ها بيابان تيره و سياه و شن‌زار و تپه‌هاى نمك اعم از سفيد و قرمز و سبز و هواى خشك و صاف و رنگهاى قاطع و روشن كه تا حال در ايران ديده بودم نگران مىنمودم ، ولى در اينجا اقليم و محيطى ملايم انباشته از بخار نامرئى يافتم و تمام سر و صورت كوهها مزين يا پوشيده از نهال و گياه كه حاشيه‌هاى برهنهء جبال را همىپوشانند و همه‌جور رنگ‌ها مشتمل بر سفيد و رنگ آبى آسمان در بالاى سر ما و انواع ديگر الوان سبز در گرداگرد ما . »\r\nبين دهكدهء بند بريده و رينه كه يكى از باريك‌ترين تنگه‌هاى كوهستانى است و راه از وسط آن مىگذرد بر تخت‌سنگ بزرگى تصوير حجارى ناصر الدين شاه سوار اسب و ناظر بر تماشاگر هست و ده وزير او در اونيفورم تمام هر پنج نفر در يك طرف او ايستاده‌اند . اندازهء تصوير قد طبيعى است و از زمينهء كوه سه اينچ برآمده است و شباهت آن با اصل غيرقابل انكار است . من تابلوى تمام‌نماى آن را در دار الفنون دولتى تهران ديدم و در حاشيه كتيبه‌اى دارد در مدح و ثناى اعليحضرت و يادگارى از اتمام ساختمان آن راه است . اين حجارى تقليد بىتناسب و ناهنجارى از نمونه‌هاى ساسانى است ، ولى با وجود خامى اصل فكر در اين مورد طرح را به صورت قابل‌توجهى اجرا كرده‌اند .\r\n\r\nشهرهاى گيلان ، رشت -\r\nاز شهرهاى گيلان تنها شهرى كه قابل ذكر است ( شايد به استثناى لاهيجان كه در كنار لنگرود واقع است ) حاكم‌نشين رشت است كه من در فصل دوم اين كتاب مطالبى در آن باب نوشتم و اولين شهرى است كه بيشتر مسافران به ايران هنگام ورود ديدار و همچنين در موقع ترك كردن اين سرزمين با آن توديع مىكنند . اين شهر در اراضى پست و باتلاقى در فاصلهء نزديك با دريا قرار دارد و همواره از لحاظ هوا محل ناسالمى بوده و از اين جهت\r\n\r\n","description":"","footnote":"","page_name":" 504 ","page_number":520},
  {"content":"\r\n\r\nاروپائيان از آنجا باشتاب مىگذرند و مانند شهرهاى ديگر آن سامان چنان كه بيان كردم سابقا در ميان جنگل پنهان بود .\r\n160 سال پيش روسها در موقع اشغال آنجا اطرافش را پانزده ميل تا حدود كوهستان پاك و تميز كردند ، ولى از آن پس باز مقدار زيادى درخت سبز شده است . وضع و موقع آن از لحاظ مركز تجارت ابريشم ايران و بندر صادراتى اين كشور از دوره‌هاى سابق برجستگى خاصى براى آن فراهم ساخته و نامش را يكى از عناوين ايرانى نموده كه در گوش اهالى انگليس نيك آشناست و نام آن در سفرنامه‌هاى بسيارى از افراد انگليس ، روسى و فرانسوى ياد شده است و از دير زمانى پيش كنسولها و كنسوليارانى در اين شهر براى حفظ منافع تجارتى كشور خود بوده‌اند . مجاورت روسيه و نفوذ سرشار آن دولت در بحر خزر خواه‌وناخواه وضع ممتازى براى روسيه در گيلان و رشت فراهم ساخته و اتباع بخصوص روسى و ارمنىتزار در آنجا اقامت دارند و مىگويند كه چند تا از دهات اطراف آن نيز به عنوان رهن در تصرف آن دولت است .\r\nبا اين وصف بايد گفت كه درخشان‌ترين روزگار رشت سپرى شده است .\r\nدر ابتداى اين قرن كه هنوز تجارت ابريشم در اوج ترقى بود و در بازارهاى اين شهر نمونه‌اى از هر قوم و ملتى ديده مىشدند در آنجا ارامنه ، يهوديان ، اروپائيها و بونياه‌ها از هندوستان و حتى پووينداس‌ها از افغانستان رفت‌وآمد داشتند .\r\nفريزر كه در پايان سفر اول خود در سال 1822 بىسبب و دليل در آنجا به زندان زيان‌بخشى افتاده و پياده فرار كرد ، ولى دستگير و با ذلت و بىاحترامى مجددا اسير شد جمعيتش را در آن دوره بين 60000 تا 80000 نفر نوشت . در اثر طاعون سال 31 - 1830 ميلادى كه مثل طوفان همه‌چيز را در اين ولايت تب - خيز از جلو خود جارو كرده بود تقريبا از بين رفت و در سال 1834 فقط شبحى از شهر ديرين بشمار مىرفت ، اما تجارت ابريشم كه تا بيست و پنج سال پيش در حال ترقى بود براى تجديد حيات شهر سريع‌تر از بلاد ديگر همسايه موقع نيكى فراهم ساخت .\r\n\r\n","description":"","footnote":"","page_name":" 505 ","page_number":521},
  {"content":"\r\n\r\nدر نيمهء اول اين قرن شهرى بود آباد و مرفه و بسيارى از سياحان انگليسى در آنجا از مهمان‌نوازى بنگاه رالى برخوردار شدند . اين بنگاه در آنجا دستگاه وسيعى داشت و مسكن ييلاقى تقريبا به سبك اروپائى فراهم ساخته بود . با از بين رفتن تجارت ابريشم اين دستگاه نيز ورافتاد و رشت رو به انحطاط رفت ، ولى بواسطهء افزايش زراعت و تجارت صادراتى برنج و پنبه موجبات احياى آن فراهم آمد .\r\nجمعيت آنجا را درحال‌حاضر بين 25000 و 30000 نفر گفته‌اند . رشت از جهت اينكه دروازهء عمدهء شمالى است همواره محل مهمى خواهد بود بعلاوه مركز تجارتى خود ايالت است كه خالى از اهميت نيست . من باب نمونه بايد گفت كه در سال 1878 كه آخرين سالى است كه آمارى راجع به آن در دسترس است صادرات ولايت گيلان به روسيه از طريق رشت برابر با 192000 ليره بوده و صادرات ساير نقاط ايران از همين راه فقط 4000 ليره كمتر از آن و تجارت داخلى بين رشت و سراسر ايران در همان مدت بالغ بر 143000 ليره بوده است .\r\n\r\nامكانات اصلاحى -\r\nهركس كه تا اينجا مطالب كتابم را تعقيب كرده است شايد اظهار نظرى هم راجع به امكان افزايش و حتى مضاعف كردن تجارت رشت كه فعلا هم مقدار قابل‌توجهى است انتظار دارد ، ولى بايد گفت كه ايرانيان حداقل اقدامات را براى تسهيل تجارت ترانزيتى اين شهر معمول داشته‌اند .\r\nروا اينست كه بگوئيم كه در هيچ كشور ديگر دنيا شهرى را با اين همه مزاياى ورودى و خروجى كه دارد تا اين اندازه به حال بيچارگى و آشفتگى رها نكرده‌اند .\r\nسد انزلى و مدخل مرداب وسايل محدود بارگيرى در آنجا و راه باريك ورود به پيربازار و جادهء به رشت همه موانع غيرقابل انكارى جهت پيشرفت آزادى مراودت تجارتى بشمار مىرود . در هر كشور ديگر آن سد و مانع را با لاروبى بر طرف و راه ورود كشتىها را به مرداب باز مىكردند و براى باراندازى اسكله مى ساختند و راه باريك فعلى را عريض و عميق مىنمودند و حتى تا رشت كانالى حفر و بالاتر از همه باتلاق و جاده پردرخت را اصلاح و تعمير مىكردند . راه‌آهن\r\n\r\n","description":"","footnote":"","page_name":" 506 ","page_number":522},
  {"content":"\r\n\r\nبراى تأمين ارتباط با داخله از خيالاتى بود كه بارها مورد توجه قرار گرفت و يك بار هم چيزى نمانده بود كه به مرحلهء اجراء درآيد . راه‌سازى و حتى ريل‌گذارى نيز تا چند ميل از رشت شده بود ، اما اين موضوع را بايد در فصل ديگرى بحث كنم .\r\nعذرهاى شنيدنى كه ايران مىتواند عنوان كند علاوه‌بر بىعلاقگى موروثى كه نسبت به تأمين خير و صلاح واقعى خويش دارد ترس اين است كه با اين وسايل و تسهيلات كار تهاجم يك دولت خارجى يعنى روس آسان شود .\r\nاين نگرانى بىاساس نيست ، ولى گمان نمىكنم عذرى آبرومند يا موجهى باشد . كشورى كه از روى قصد و عمد به عجز و ترس خود اعتراف دارد مآلا در همان دامى كه از اين راه فرامىافكند فرو خواهد افتاد . بعلاوه روسيه چنان آسان از راه‌هاى ديگر امكان تهاجم به ايران را دارد كه اقدامات اصلاحى در اين حدود كه يكى از آن راههاست تأثير عمده‌اى در رفتار او نخواهد داشت .\r\n\r\nخيالات دولت روس دربارهء گيلان و مازندران -\r\nدر هرحال به مطلبى باز - آمده‌ام كه اين فصل را با آن به پايان خواهم رسانيد و آن خيالات دولت روس نسبت به ولايات شمالى و جاى احتمالى اين نقشه در برنامه‌هاى سياسى اوست .\r\nترديدى نيست كه از روزگار اشغال موقت گيلان در دورهء پطر كبير بوسيلهء قواى روس آن دولت همواره نگاه حسرت‌آميزى بر متصرفات سابق خود در كرانهء جنوبى درياى خزر داشته است و اين نكته هم به هيچ‌وجه مكتوم نيست كه هروقت شاه در صدد كارى قرين استقلال رأى و يا مساعد به حال انگلستان برآمده است ، حضرات آن واقعهء گذشته را به او خاطرنشان و تكرار آن را تهديد كرده‌اند . وانگهى جاى شك و گمان نيست كه روسيه مىتواند با آسانى نيروى خود را در رشت يا گز بدون برخورد با مانع نظامى پياده كند و بالاخره شايعه اين است كه در طرح محرمانهء معروف ژنرال كوروپاتكين كه حالا حاكم كل ناحيهء ماوراء بحر خزر است در سال 1885 كه نقشهء رسمى روس جهت هجوم به هندوستان شناخته شده است ، دست‌يابى بر گيلان و مازندران و خراسان و آذربايجان از شرايط ضرورى اجراى قسمتى از عمليات\r\n\r\n","description":"","footnote":"","page_name":" 507 ","page_number":523},
  {"content":"\r\n\r\nنظامى آن در ايران تلقى شده بود . ازاين‌رو دلايل وافى هست كه روسيه به اين ايالات ايران با نظر ساده و بىعلاقه نگاه نمىكند . سريوستين . شيل كه وزير مختار بريتانيا در ايران و بنابراين از جريان امور نيك آگاه بود موضوع را منعكس و تائيد نموده است چنان كه مىنويسد :\r\n« در اينكه دولت روس از ديرباز دوچار آز تصرف گيلان بوده است امر تعجب‌آورى نيست و همهء دلايل حاكى است كه آنجا براى او منطقهء متصرفى مطلوبى خواهد بود نزديكى آن به خاك روسيه و ثروت طبيعى و امكانات اصلاحى آن و شرايط آسانى كه براى دفاع دارد كه از يك سو به كوه محدود و از طرف ديگر به وسيلهء دريا مسدود است و بعلاوه سراسر آن ولايت را هم باتلاق و جنگل فراگرفته است » .\r\n\r\nخطرات اقليمى -\r\nاز طرف ديگر جاى تأمل و ملاحظه است كه اگر ايشان در صدد اين كار برآيند آيا اقدامى قرين صرفه و يا آنقدر آسان است كه در ظاهر مىنمايد و بايد خاطرنشان ساخت كه نقطه‌اى با اين ارتفاع و ضمنا اين همه بد آب‌وهوا در تمام دنيا نظير ندارد . روسها بار ديگر هم بواسطهء بدى هوا آنجا را رها كردند .\r\nگيلان گورستان آن عده از اروپائيان گرديده است كه تقديرشان توقف در آنجا بوده است . در پنجمين سفر هيئت كمپانى انگليسى مسكوى در شمال ايران در سال 1568 - 1574 در ظرف پنج هفته پنج تن از متصديان آن وفات كردند و دو نفرى هم به قتل رسيدند . سررابرت شرلى و سرددموركتن هردو به شرحى كه بيان شد در سال 1627 جان سپردند .\r\nموقعى كه التون و هانواى تجارت انگلستان را از طريق درياى خزر در قرن هجدهم احيا مىكردند پنج نفر از پانزده تن اروپائى كه در آن كار شركت داشتند بين سالهاى 1740 - 1744 در قزوين مرحوم شدند و در سال 1744 تمام اروپائيان مقيم رشت ناخوشى تب و نوبه و غيره داشتند . نمايندگان كنسولى روس\r\n\r\n","description":"","footnote":"","page_name":" 508 ","page_number":524},
  {"content":"\r\n\r\nو انگليس هنوز حال را به همان منوال تعريف مىكنند . پس نتيجه اين مىشود كه استعمار و يا اشغال گيلان يا مازندران براى هر دولت مهاجم بيگانه آزمايش زيان‌بخشى به شمار مىرود و چنين اشغالگرى ناچار خواهد شد كه به ارتفاعات آن ولايت پناه جويد و اراضى پست و پائين را به افراد بومى كه با آب‌وهواى آن سرزمين خو گرفته‌اند واگذار كند و در صورت ايجاد تهاجم چنين تقسيم محل ضرورى خواهد بود كه در ضمن هم كارى بىخطر نيست ، زيراكه بومىها در صدد مقاومت در مقابل غاصب خارجى برخواهند آمد و از مزاياى طبيعى كه در اختيار دارند براى مدافعه از جنگل و گردنه و كوه كاملا برخوردار خواهند شد .\r\n\r\nخطرات آن سرزمين -\r\nبدون بيم ضد و نقيض‌گوئى بطور تحقيق مىتوان گفت كه از لحاظ تهاجم و يا مقاومت در برابر دشمن مسلح سرزمينى مشكل‌تر از آنجا در هيچ نقطهء ديگر دنيا نيست . فريزر كه دوبار سرتاسر آن سامان را پيموده وضع سوق الجيشى آن را به شرح ذيل خلاصه كرده است :\r\n« مسلما من هيچ وقت سرزمينى را از جهات نظامى مستحكم‌تر و غير قابل نفوذتر از اين ولايت نديده‌ام و فكرش را هم نمىتوانم كرد . جاده به معنى راه ساخته و پرداخته هيچ ندارد مگر راه بزرگ شاه عباس كه تقريبا چنان از بين رفته است كه براى شناختن آن بلدى لازم است و اگر هم مكشوف شود براى حوايج نظامى بواسطهء چاله‌ها و شكاف‌هائى كه در مسير آن هست و جنگل‌هاى غيرقابل نفوذى كه از هر جانب احاطه‌اش كرده است و كمينگاه مناسبى براى اقدامات حيرت‌آور دشمن فراهم مىسازد هيچ قابل استفاده نيست . سطح زمين اگر كشتزار نباشد باتلاقى يا آب‌بندان است كه جنگل و بوته‌هاى خار اطرافش را فراگرفته بخصوص بيشه‌هاى پرپشت تمشك كه به كلى غيرقابل عبور است و اين بته خارها را اهل محل « پهلوانهاى مازندران » مىنامند و براستى هم شايستهء اين نام و نشان است .\r\nمون‌تيث كه سربازى دانا بود اظهارنظر كرد كه : اگر فقط ايرانىها باهم\r\n\r\n","description":"","footnote":"","page_name":" 509 ","page_number":525},
  {"content":"\r\n\r\nمتحد باشند به هيچ‌وجه نبايد هرگونه يورشى از راه دريا ايشان را نگران سازد و در حقيقت بواسطهء وضع بغرنج فعلى راهها براى يك دستهء كوچك كه خوب آماده و نيك هدايت شده باشد و عزم و اراده‌اى در كار باشد امكان اين هست كه تلاش رخنه كردن از طريق بحر خزر را خنثى كند و اين اقدام همان اندازه خالى از اشكال است كه جلوگيرى از تصرف كردن اهرام بزرگ آسان مىنمايد . در به دو امر پياده كردن افراد كارى سخت دشوار و پردردسر و طولانى خواهد بود ، دشمن مهاجم بايستى از لحظه‌اى كه در آنجا پياده مىشود نفراتى براى بر طرف كردن موانع خويش آماده داشته باشد . حال فرض كنيم كه او پياده شده باشد بىدرنگ از جنگل و مردابهاى پائين نفير گلوله‌ها از كمينگاهها برخواهد خاست « 1 » و اگر اراضى پائين را هم تسخير كند تازه مردابها و دره‌هاى تنگ و گردنه‌هاى نفوذ - ناپذير و پرتگاههاى تند و تيز در پيش خواهد بود و براى هر لشكرى كه نشيب و فرازهاى البرز را با موانع مرتب و پىدرپى طى كرده باشد پيكار كردن قاطع كار آسانى نخواهد بود .\r\nبالاخره خيال كنيم كه مقاومت بومىها متروك گرديده و يا درهم شكسته و لشكر مهاجم آن حدود را اشغال كرده باشد باز توقف و استقرار او در آنجا بواسطهء كارشكنى روستائيان و يا ضرب شست جنگاوران بومى كه با وضع محلى آشنا و در رشتهء نبرد و گريز ورزيده‌اند حتما وضع و حالى مخاطره‌آميز خواهد بود . اين خطرات البته متوجه شخص دشمن است كه با قصد صدمه و آزار پيش آمده باشد و لشكر\r\n\r\n\r\n","description":"","footnote":"\r\n( 1 ) - و اين درست پيش‌آمدى است كه در سال 1804 در مراحل نخستين جنگ ايران و روس اتفاق افتاد همان وقتى كه زيزيانف فرمانده نيروى روسى قصد حمله به گيلان كرده بود تا پايتخت را مورد تهديد قرار دهد . وى نفرات خود را در انزلى پياده كرد و چون قايق‌هائى براى حمل آنها از راه مرداب تا رشت پيدا نكرده بود ناچار شد آنها را پياده از وسط مرداب و جنگل حركت دهد كه اهل محل از كمينگاههاى مصون خود ستون روسى را با تفنگ گرفتار و آنها را چنان متلاشى و عاصى كردند كه فرمان عقب‌نشينى صادر و آن اقدام روسها با رسوائى متروك گرديد .\r\n","page_name":" 510 ","page_number":526},
  {"content":"\r\n\r\nو نفراتى هم در راه دفاع از خانه و لانهء خويش آماده باشد و اگر هيچ‌كدام از اين شرطها در شمال ايران ميسر نباشد كه تأييد وجود آن قابل تأمل است پس دليلى در ميان نيست كه روسيه روزى در صدد تصرف گيلان و مازندران برنيايد . حتى قلعهء خيبر هم اگر پادگانش بىسلاح و دروازه‌هايش باز باشد قابل دفاع نخواهد بود .\r\n\r\n","description":"","footnote":"","page_name":" 511 ","page_number":527},
  {"content":"\r\n\r\n\r\nفصل سيزدهم پادشاه - خاندان شاهى - وزيران\r\nآنجائى كه سخن پادشاه هست قدرت است ، و كيست كه به او بگويد چه مىكنى ؟ از كتاب جامعه « 1 » فصل 6\r\n\r\nعامل فرديت در حكومت ايران -\r\nاكنون بررسى آن عوامل سياسى را كه درحال‌حاضر حاكم بر اوضاع ايران است آغاز مىكنم . در سرزمينى كه از حيث ترقيات قانونى بسيار عقب مانده است و از لحاظ سازمان و مبانى اساسى فاقد همه چيز و در سنت‌هاى كهن شرقى سخت پابرجاست ، عامل فرديت بطورى كه دور از انتظار هم نيست قدر و اهميت كلى دارد . حكومت ايران كم‌وبيش اعمال قدرت خودسرانه از ناحيهء عناصرى است كه بنابر سلسلهء مراتب شامل شهريار تا كدخداى دهى حقير مىشود . پس يگانه اصل مانع كه در مقابل رفتار طبقات رسمى پائين‌تر قرار گرفته است ترس از مقام بالاتر از خود ايشان است كه گاهى امكان تعديل آن هست . مقامات بالاتر هم از شخص پادشاه بيمناكند كه احراز خشنودى خاطر وى هيچ‌گاه دور از امكان نبوده است و خود پادشاه نيز دچار بيم و نگرانى است ، اما نه از ناحيهء اتباع خويش ، بلكه از انتقادات خصومت‌آميز جرايد اروپائى .\r\nدر ابتداى سلطنت شهريار فعلى ( ناصر الدين شاه ) طبقهء روحانى ركن نافذ مانعى بشمار مىرفتند ، تا اين‌كه در اثر ابراز نفوذ تدريجى مقامات ادارى كه شاه كنونى پيوسته\r\n\r\n\r\n","description":"","footnote":"\r\n( 1 ) -  Ecclesiastes \r\n","page_name":" 512 ","page_number":528},
  {"content":"\r\n\r\nدرصدد تأمين آن بوده است و تمهيد بعضى از ترتيبات رسمى دربارهء املاك اوقاف از نفوذ ديرين ملاها بسيار كاسته شده است و به استثناى چندجا كه هنوز موجبات تعصب باقى است و يا ممكن است به آسانى برانگيخته شود ، مثل مشهد و اصفهان غير از اغراض ايشان كه همواره طرفدار جانب ارتجاع بوده‌اند مانع عمدهء ديگرى در مقابل حقوق خداداد فرمانروا وجود ندارد . براستى شاه فعلى درحال‌حاضر نمونهء ممتاز زمامدارى مختار مطلق و در عين‌حال واجد سياستى قرين اعتدال بشمار مى - رود ، زيراكه در محدوده‌اى كه اشاره نموده‌ام وى عارى از مسئوليت و فاعل ما يشاء است و حق بىحد و حصرى نسبت به جان و مال هريك از اتباع خويش دارد . فرزندانش استقلال جداگانه ندارند و دور از امكان نيست كه در چشم بهم - زدنى به خاك پستى و يا فقر و تنگدستى فروافتند . وزيران بنابر ميل ملوكانه برقرار و يا خوار مىشوند . فرمانروا يگانه وجود مالك الرقاب است و تمام افراد رسمى اختياراتى از جانب او دارند و هيچ مرجع رسمى نيست كه قادر باشد حقوق و مزاياى وى را محدود سازد و يا آن را تغيير دهد . بنابراين چه اهميت عظيمى به شخصيت آن وجودى وابسته است كه اين همه حق و اختيار در يد اقتدار اوست .\r\n\r\nخاندان قاجار -\r\nبه‌طورىكه قبلا ذكر كرده‌ام ناصر الدين شاه ايرانى خالص نيست ، بلكه از نسب ترك و چهارمين پادشاه خاندان قاجار است كه جمعا در حدود يك صد سال سلطنت ايران با ايشان بوده است . قاجاريه كه تاريخ خانوادگى آنها را چند تن از تذكره‌نويسان ايرانى نوشته‌اند و بعضى از آن كتابها به زبان انگليسى هم ترجمه شده است « 1 » نسب خود را به يافث بن نوح مىرسانند و اگر در اعتبار چنين نسب درخشانى هم ترديد نمائيم باز جاى شبهه نيست كه نام طايفهء قاجار از هفتصد سال پيش در تاريخ ياد شده است .\r\nيكى از سران اين نژاد بود كه به نيابت از جانب اعقاب چنگيز خان مغول بر سرزمينى از رى تا جيحون حكومت مىنمود . بعدا قاجاريه از شعار و هدف\r\n\r\n\r\n","description":"","footnote":"\r\n( 1 ) - « خاندان قاجار » ترجمه از يك نسخهء خطى فارسى بوسيلهء سرهارفردجونز بريجز 1833 ميلادى .\r\n","page_name":" 513 ","page_number":529},
  {"content":"\r\n\r\nصفويه طرفدارى نمودند و در استقرار سلطنت آنها همراهى كردند و به پاداش اين خدمتگزارى جزو هفت قبيلهء قزلباش ( كلاه سرخ ) درآمدند . بنابر روايتى مادر شاه اسماعيل از تبار قاجار بود « 1 » و مىدانيم كه در زمان جانشينى او شاه طهماسب ، قندهار حاكمى قاجار داشت و يك سفير قاجار به دربار باب عالى مأمور شد كه نشان مىدهد از همان اوان كار ، طايفهء قاجار چه مقام شامخى احراز كرده بودند .\r\nدر دورهء سلطنت شاه عباس قدرت آنها به حدى بالا گرفت كه اين پادشاه صلاح آن ديد كه طايفهء ايشان را به سه تيره تقسيم كند و آنها را در مرو و خراسان براى مقابله با تاتارها و در گرجستان براى جنگ با لزگيها و در گرگان و استراباد به منظور نبرد با تركمنها مستقر سازد و اين محل آخرين مركز عمدهء اين طايفه شد كه رئيس آن فتحعلى خان را ( اين داستان 130 سال پيش است ) كه شاه طهماسب دوم با نادر قلى خان فرماندهء لشكريان خود برگزيد ، ولى اين سرباز بلندپرواز و خوش‌اقبال او را زود از ميان برداشت « 2 » و بدين‌سبب حس كينه‌توزى خونين در ميان آن طايفه باقى گذاشت و آن‌قدرهم اين كينه‌جوئى باقى بود تا همهء بازماندگان نادر بوسيلهء مرگ يا زجر و ذلت از بين رفتند و فرمانروائى قاجار با اقتدار كامل بر تخت سلطنت ايران استوار گرديد .\r\nآقا محمد خان نوادهء فتحعلى خان كه خود از افزودن بر نسل و تبار خويش عاجز بود چون در اوان جوانى به امر عادل شاه برادرزاده و جانشين كريم خان عقيم شده بود برادرزادهء او فتحعلى شاه و جانشين‌هاى وى بعدا به قدرى در توالد و تناسل فرزندان پسر ، ممتاز جلوه‌گر شدند كه پايندگى آن خاندان تأمين گرديده است و شايد در تمام دنيا خانواده‌هاى فرمانروا نباشد كه طى صد سال تعداد ايشان مانند نسل سلطنتى قاجار اين همه زياد شده باشد . در واقع قاجاريه به پنج علامت و نشان كه در ميان شاهزادگان اين سلسله بوده است از ديگران ممتاز بوده‌اند و آن :\r\n\r\n\r\n","description":"","footnote":"\r\n( 1 ) - آقاى واتسن در تاريخ ايران خود مىنويسد : من هميشه مىپنداشته‌ام كه مادر شاه اسمعيل مارتا دختر اوزن حسن رئيس طايفهء آق‌قويونلو و زن مسيحى او دسپينا دختر كالويوحنا امپراتور ترابوزان بوده است .\r\n( 2 ) - او را در مزار خواجه ربيع بيرون مشهد دفن كردند . رجوع شود به فصل هفتم .\r\n","page_name":" 514 ","page_number":530},
  {"content":"\r\n\r\nنبوغى در مهر و علاقهء پدرى و هوش و ادراك نسبتا عالى و سيماى دلپذير و علاقهء به شكار و مال‌دوستى بىحد و قياس . در اينكه شاه فعلى تا چه اندازه مصداق تمام عيارى از افراد طايفهء قاجار است طى صحايف اين كتاب عيان خواهد گرديد .\r\n\r\nناصر الدين شاه و قيافهء او -\r\nاز موقع دو مسافرت او به انگلستان در سالهاى 1873 و 1889 شخصيت و بسيارى از احوالات اختصاصى شاه را مردم انگليس نيك مىشناسند . ناصر الدين شاه فرزند ارشد محمد شاه در 17 ژوئيهء 1831 به دنيا آمد . بنابراين وى اكنون درست شصت ساله است . وقتى كه پدرش در سال 1834 جانشين فتحعلى شاه شد ( عباس ميرزا پدر محمد شاه كه چندين سال وليعهد بود سال قبل از آن وفات يافته بود ) ناصر الدين وليعهد و بنابر رسم دربارى ايران در دوازده سالگى والى آذربايجان و در تبريز مقيم شد . در اين ايالت و در قريهء دزان نزديك اروميه بود كه در سال 1835 سرهنگ استوارت كه همراه سراچ . اليس با سمت منشى مخصوص در مأموريتش به تهران آمده بود او را ديده و چنين وصف كرده بود :\r\n« وليعهد شبيه عموى خود مىنمود و در كنار پنجره‌اى نيمه‌باز نشسته بود ، من هرگز چنين كودك زيبائى نديده بودم ، چهره‌اى غم‌انگيز داشت و جوانك محجوب به نظر مىرسيد . پيشخدمت‌هائى كه زانو بر زمين مىزدند شربت و شيرينى و چاى نزد ما آوردند . بعد از صرف چاى نظافت وليعهد با نهايت دقت برگذار شد .\r\nوى دستمالى به چانهء كوچك خود كشيد كه ان شاء اللّه روزى ريش مبارك از همانجا خواهد روئيد » . وى در سال 1836 باز نوشته است :\r\n« شاهزادهء كوچولو از موقعى كه ما او را ديده بوديم خوب رشد كرده است .\r\nوى سيماى زيبا و حزن‌انگيز دارد و به احتمال قوى سخت غمناك بوده ، در واقع پدرش دربارهء وليعهد مسامحهء بسيار نموده است چون مادر شاهزاده از نظر شاه افتاده بود . او در وضع و حال دشوارى مىزيست و ناچار بود غالبا براى پرداخت مخارج روزانه پول قرض كند . »\r\n\r\n","description":"","footnote":"","page_name":" 515 ","page_number":531},
  {"content":"\r\n\r\nناصر الدين شاه\r\n\r\n","description":"","footnote":"","page_name":" 516 ","page_number":532},
  {"content":"\r\n\r\nمحمد شاه فرزند جوان‌تر خود عباس ميرزا را كه لقبش نايب السلطنه بود بيشتر دوست مىداشت . او همين كه برادر ارشد بر تخت نشست از ايران رفت و در سالهاى اخير بعد از تبعيد طولانى از بغداد بازگشت .\r\nتا اينجا مطالبى راجع به خود شاه ذكر شده است . آقاى بينينگ قيافهء او را در سن و سال جوانى وقتى كه به حد بلوغ رسيد و حالت مردانه يافته بود چنين تعريف كرد كه به هيچ‌وجه مؤيد نويدهاى روزگار كودكىاش نبوده است :\r\n« اكنون ( 1850 ) شاه در بيست و دو سالگى است ، اما پيرتر مينمايد ، صورتى رنگ‌پريده دارد و قيافه‌اش هرچند كه زننده نيست ، ولى نميتوان گفت دلپذير است . سبيل دارد كه پيش‌درآمد ريش‌گذارى است » .\r\nدر اواسط دوران زندگانى چهرهء شاه بقدرى در سراسر اروپا آشناست كه احتياجى به توصيف آن نيست و از روى عكسى كه ضميمهء اين متن چاپ شده است آسان مىتوان قضاوت نمود . قاجاريه نسل و تبار خوش‌قيافه‌اى بوده‌اند و اگر ناصر الدين شاه به اندازهء جد بزرگ خود فتحعلى شاه و يا حتى به اندازهء پدر بزرگش عباس ميرزا خوش‌سيما نباشد و آن هردو به مناسبت ريش دراز خوش‌منظر خويش مشهور بودند چهره و شمايل او درهرحال شاهوار و خوش‌آيند است .\r\nشاه و پسرانش بعد از او رسم ريش‌گذارى را كه سليقهء اجداد ايشان بود كنار گذاشته‌اند و صورت تراشيده كه در تصاوير اكثر پادشاهان صفوى ديده‌ايم اختيار كرده‌اند . با آنكه شاه شصت ساله است قامتى كشيده و رشيد و ستبر دارد و اكثر خصايص يك بدن و پيكر متوسط را داراست و با گام آهسته راه مىرود و در حين حركت روش خودنمائى خاصى يعنى تكان دادن تهيگاه دارد كه از جهتى آن را علامت بزرگى مىپندارند .\r\nچشمان سياه و موى مشكى و صورت باز از اختصاصات اكثر افراد قاجاريه خواه در ميان مردان و يا زنان بوده است و شاه از اين جهت مستثنى نيست . ولى شايد با كمك رنگ است كه موى سر و سبيل او تر و تازه است و هنوز اثر\r\n\r\n","description":"","footnote":"","page_name":" 517 ","page_number":533},
  {"content":"\r\n\r\nرنگ خاكسترى از آن ديده نمىشود . برادر جوان‌تر او ركن الدوله كه در مشهد ملاقات كرده بودم به همين نحو زلف سياه ، ولى ريش زبرى بر چانهء غبغبى داشت .\r\n\r\nسلامت و عادات -\r\nدر بازگشت از سفر اروپا در پاييز 1889 چيزى نمانده - بود كه شاه در تبريز وفات كند . يك بار پزشكان از شفا يافتن او قطع اميد كرده بودند ، ولى فعلا روىهمرفته تندرستى او كامل است و در زندگى عاداتى ساده دارد و شايد هم نتيجهء ميراث است كه افراد قاجار از نيروى مردانه و گاهى تقريبا از توان و طاقت سرشار برخوردارند كه در نزد ايرانيان آرام و ظريف معمولا ديده نمىشود .\r\nاز طرف ديگر خون تورانى او به صورت علاقهء شديد نسبت به شكار و زندگى در چادر و صحرا نمودار است و بهيچ‌وجه نفوذ تمدن غربى در اين زمينه تأثيرى ننموده است .\r\nشاه غالبا از پايتخت دور و در كوهستانات كه بز كوهى و آهو و چهار - پايان شكارى ديگر به حد وفور دارد سرگرم گشت و شكار است . اراضى پهناورى از مملكت به شكارگاه سلطنتى اختصاص يافته است و در جلگه‌ها بز كوهى را با تازى شكار مىكنند و يا عقاب را در تعقيب مرغ ماهيخوار دراج و بلدرچين و كبك پرواز مىدهند .\r\nبسيارى از پادشاهان ايران شكارچى ماهرى بوده‌اند و يكى از خسروان ساسانى بهرام پنجم به همين مناسبت با لقب گور مشهور شده است چون‌كه به تعقيب و شكار اين حيوان عشق فراوان داشت و در همين كار نيز جان خود را از كف داده است . آخرين پادشاهان صفوى عمر خود را صرف سه كار مىكرده‌اند :\r\nحرمسرا ، شكار و مىگسارى . فتحعلى شاه و پسرش عباس ميرزا هردو سواركار و تيرانداز ماهرى بودند ، از اين لحاظ ناصر الدين شاه وارث شايستهء آنهاست و ممكن است او را در اطراف تهران سواره عازم شكارگاهى كه در كوهستان است مشاهده كرد و انبوه همراهان با خيمه و بساط و نفرات برگزيده‌اى هم از حرمسراى مفصل او در التزام ركاب‌اند .\r\n\r\n","description":"","footnote":"","page_name":" 518 ","page_number":534},
  {"content":"\r\n\r\nدر آداب زندگى و در خطاب به افراد شاه چنين وانمود مىكند كه وجودى با ابهت و با هيبت است . خواه در موارد عام و يا در برخورد خصوصى منش و رفتارش نيك ملوكانه است و مىگويند كه ذاتا كمرو و محجوب است كه شايد بدين سبب باشد كه بعض حركات ناگهانى و قرين بىقرارى دارد كه در مواردى هم انگيزهء اظهاراتى تند و كوتاه مىشود .\r\nدر افتخار مصاحبه‌اى كه به اين‌جانب داده بود پىدرپى عينكى را كه بر چشم داشت در جلو كلاه پوستى خود حركت مىداد و جمله‌هاى كوتاه و بريده‌اش بيشتر به بازجوئى دادگاهى مىنمود تا گفت‌وشنود معمولى . وى نسبت به اروپائيان بسيار خوش‌بين و دلجو است و كمتر خارجى از پايتخت شاه عبور مىكند بدون آنكه افتخار شرفيابى حاصل كرده باشد .\r\nپادشاه در اوان زندگانى خيلى طالب تظاهر و شكوه مىنمود و گويا با مرور زمان رفته‌رفته سليقهء او ساده‌تر شده است . وى كه وارث دستگاه پادشاهانى است كه ديرزمانى يكى از باشكوه‌ترين دربار را در مشرق زمين داشته‌اند و جانشين سلاطينى است كه آداب شاهانهء ايشان تا پانزده سال پيش سراسر دال بر شكوه و جلال بود صاحب جواهرات بىحسابى است ، اينك در طرز لباس چنان راه سادگى مىپيمايد كه درست بر خلاف سبك و رسم پيشينيان اوست . شمشير مرصع و تاج درخشان كه در سفر اول شاه به انگلستان در سال 1873 انظار را خيره كرده بود در سفر 1889 پاك ناپديد شد .\r\nدر تهران من او را پياده در خيابان در لباس قپطان‌دوزى يا سردارى مخصوص دربار ايران عصا در دست ديدم . در موارد ديگر يا بر اسب سوار است و يا مطابق معمول از ميان خيابان‌هاى شهر در كالسكه نشسته است كه به مركب شهردار ما بىشباهت نيست و آن با شش يا هفت اسب سفيد كه دم حنائى دارند رانده مىشود و از پس و پيش گارد شاهى يا غلام‌ها كه روىهمرفته 2000 نفرند يا دو دستهء 1000 نفرى كه با لباس‌هاى مليله‌دوزى زرين ، با تفنگى كه\r\n\r\n","description":"","footnote":"","page_name":" 519 ","page_number":535},
  {"content":"\r\n\r\nدر كيسه‌هاى ماهوت سرخ بر شانه مىاندازند شناخته مىشوند . عده‌اى نيز از شاطرها كه شرحش را بيان كردم از جلو راه باز مىكنند درحالىكه فراش‌ها كه آرايش چندانى ندارند با شلاق‌هاى دراز كه در دست ايشان است از پيش آمدن مردم جلوگيرى مىكنند . شاه به‌هيچ‌وجه اجازه نمىدهد كه فراش‌ها غيرت‌نمائى خاص بكنند و هركس كه قصد تقديم عريضه داشته باشد آسان به پيشگاه ملوكانه راه دارد .\r\n\r\nمراتب فضل و دانش او -\r\nوقتى كه ناصر الدين ميرزا وليعهد بود در تبريز از آداب تربيت عادى شاهزادگان ايرانى بهره‌مند شد . به عبارت ديگر به او خواندن و نوشتن و نماز و دعا كردن و اسب‌سوارى و تيراندازى تعليم داده بودند .\r\nحكومت آذربايجان هرچند اسما با وليعهد است برحسب معمول بر عهدهء يكى از پيشكاران سالخورده و باتدبير واگذار مىشود . در نتيجه وليعهد بيشتر در حرم‌خانه و يا به شكار سرگرم مىباشد ازاين‌رو تعجب‌آور نيست كه اين شاهزاده در شانزده سالگى پدر شده است و بزرگ‌ترين شهرتى كه وى در تبريز داشته مهارتش در شكار بوده است .\r\nوى كه در هفده سالگى به پادشاهى رسيد و از آن پس هم دوچار تملق و چاپلوسى انگل‌ها و كسانى شد كه پيرامون يك شهريار مشرق زمين را فرا - مىگيرند باز حيرت‌آور است كه تا اين درجه آراسته بار آمده است . اين پيشرفت نيكو را او به استعدادهائى كه خيلى بيش از حد معمول است و به استحكام خصايل خويش مديون مىباشد .\r\nوقتى كه بر تخت پادشاهى جلوس كرد فقط به زبان تركى رايج در آذربايجان حرف مىزد ، ولى به زودى خواندن و نوشتن فارسى را نيك آموخت و به تدريج هم با زبان فرانسه و عربى آشنائى يافت ، . وى شعراى ايران را خوب مىشناسد و كتابهاى شرقى در باب تاريخ و فلسفه و هنر را خوانده است و به هيچ عنوان نمىتوان گفت كه شاه از كارهاى هنرى بىبهره است . در نقاشى مهارتى دارد\r\n\r\n","description":"","footnote":"","page_name":" 520 ","page_number":536},
  {"content":"\r\n\r\nو معروف است كه اشعار قابل‌توجهى مىسرايد « 1 » و بنابر رسم مبالغه‌آميز ايرانى وى قادر است كه هزاردستان سخن را در گلستان حرم به نوا درآورد .\r\nدرباريان به او همان‌طورى كه به جد بزرگوارش عرض مىكردند اطمينان مىدهند كه تراوش طبع شاه از اشعار حافظ شيراز عالىتر است . « 2 » اما وى مردى عاقل‌تر از آن است كه خيال كند ابديت او به هر پايه‌اى كه برسد در قلمرو خداوندان سخن خواهد بود .\r\nحدود اطلاعات شاه وسيع و او كاملا در جريان وقايع زمان است . دربارهء مسائل جارى سرشار از علاقه و كنجكاوى است و تشنهء اخبار است كه با استفادهء دقيق از كسانى كه برخورد مىكند بدست مىآورد . شرح خاطرات مسافرتش - اگر بتوان آن را واقعا از قلم خود او دانست - كه انتشار يافته متضمن نكته‌هاى بديع و چاشنى فطانت بومى است « 3 » منشى خاص مطالب جرايد فرانسه را براى او ترجمه مىكند . وى به روزنامهء تايمز با نظر احترام مىنگرد و در مسائل اروپائى نيك وارد است و از انتقادات جرايد اروپا دربارهء خود نيز بىاطلاع نيست .\r\nآزادى كلام كه وى در جامعهء اروپائى مشاهده مىكند و گاهى نيز خود او هدف آن واقع شده است با افكار او كه معتقد است روزنامه‌نويسان بايد فقط مطابق اجازه\r\n\r\n\r\n","description":"","footnote":"\r\n( 1 ) - مىگويند ميرزا عبد الوهاب شاعر دربارى كه محرم تخلص او بود در ايام عاشورا در پيشگاه همايونى قصيده‌اى خواند با اين مطلع : ديوانه بود محرم در ماه محرم ، كه شاه بىدرنگ فرمود :\r\nدر ماه صفر هم ده ماه ديگر هم . مترجم\r\n( 2 ) - بنا به قولى موثق در موردى فتحعلى شاه از زبان ملك الشعراى خود انتقادى واقعى شنيد .\r\nمىگويند شاه از او پرسيده بود راجع به شعر من چه نظرى دارى وى صادقانه جواب داد قربان چندان تعريفى ندارد . پادشاه كه برآشفته بود فرمود آن الاغ را به آخور ببرند و دستور اجرا شد .\r\nچندى بعد باز شاه ملك الشعرا را احضار كرد و اشعارى چند از تراوش طبع خود براى او خواند ، شاعر بىعرض كلمه‌اى به راه افتاد سلطان بانگ زد به كجا مىروى ، ملك بىباك پاسخ داد قربان به آخور . و بايد از بزرگى آن شاه دانست كه شاعر را آزاد كرد و امر داد دهانش را پر از نقل و شيرينى كنند .\r\n( 3 ) - علاوه‌بر يادداشت‌هاى مسافرت او در اروپا كه به زبان‌هاى انگليسى و فرانسه ترجمه شده است پادشاه به زبان فارسى با تصاوير شرح مسافرت خود را به مشهد و داستان زيارتش را به كربلا هم نوشته و بدون ترديد اين مطالب تراوش قلم ملوكانه است . وقتى كه اعليحضرت در انگلستان بود عادت داشت كه پيش از خواب شبانه مطالب هرروز را به رئيس تشريفات ديكته كند .\r\n","page_name":" 521 ","page_number":537},
  {"content":"\r\n\r\nو دستور رفتار نمايند سازگار نيست . كيفيت اين كار هنگامى كه دربارهء روزنامه‌هاى تهران بحث خواهم كرد نيك آشكار خواهد شد .\r\n\r\nذوق و هوس -\r\nدر اينكه شاه فاقد ذوق هنرى نيست از علاقهء او نسبت به موسيقى آشكار مىشود . در موزهء سلطنتى مجموعهء كلانى از دستگاههاى موسيقى هست . وى آهنگ‌هاى نظامى را بخصوص دوست ميدارد و براى ارضاى اين علاقهء خويش موزيكانچىهائى از فرانسه و اتريش به خدمت آورده است . در مورد ديگرى كه او و پيشينيانش تاكنون علىرغم اغراض داخلى نسبت به همكارى خارجى علاقه ابراز داشته‌اند استفاده از دانش پزشكى است .\r\nعباس ميرزا اولين كسى بود كه در اين كار سرمشق شد و دكتر كورميك تبعهء انگليس را به عنوان طبيب دستگاه خود استخدام كرد . محمد شاه نيز از او پيروى نمود و دكتر لابات فرانسوى را در خدمت داشت كه يك بار جان شاه را نجات داد و بعد نيز دكتر كلوكه را استخدام كرد . دكتر ديكسن پزشك سفارت انگليس در دورهء شاه فعلى شهرت فراوانى يافته ، ولى پزشك اختصاصى شاه طى چند سال اخير دكتر ديگر فرانسوى طلوزان است كه اكثر مسافران تهران با نام و شخصيت او آشنائى دارند .\r\nاز جمله خصايص اخلاقى فرعى ، ولى شايان توجهى كه شاه دارد و در اينجا بحث مىشود سه چيز است كه در اين فصل بخصوص سزاوار يادآورى است :\r\nيكى علاقهء كودكانهء شاه نسبت به اشياء تازه و بديع ، ديگر عشق علاج‌ناپذيرش به لطيفه و شوخى و ديگر حيوان‌دوستى ، است كه راجع به همهء اين موارد حكايت‌هائى در مجالس پايتخت تعريف مىكنند . چنان كه وى در سفرهاى خود به اروپا مقدار كثيرى اشيائى كه در ذهن شرقى حيرت‌انگيز و تماشائى مىنموده فراهم كرده است ، ولى همهء آنها حالا در انبارهاى مختلف قصر كنار افتاده و يا در گوشه‌اى مانده و فراموش شده است و به همين نحو نيز در زمينه‌هاى وسيع امور اجتماعى و ادارى وى پيوسته نقشه‌هائى را در نظر دارد و تصميماتى اتخاذ و در اجراى\r\n\r\n","description":"","footnote":"","page_name":" 522 ","page_number":538},
  {"content":"\r\n\r\nآنها پافشارى مىنمايد ، ولى همين كه هوس او ارضا شد موضوع مورد بىاعتنائى واقع و يا به كلى منتفى مىشود .\r\nيك هفته مسئلهء گاز مطرح است هفتهء ديگر چراغ برق ، گاهى دار الفنون و زمانى بيمارستان نظامى يك روز اونيفورم روسى مورد علاقه است ، روز ديگر موضوع ناو جنگى آلمانى در خليج فارس مطرح مىشود . در سال جارى فرمان تازه‌اى راجع به قشون صادر مىشود و سال آينده هم وعدهء تدوين مجموعهء جديد قوانين و از تمام اين نقشه‌هاى درخشان نتيجه‌اى بدست نمىآيد و اطاق‌هاى چوبى قصر به همان اندازه محتوى اشياء شكسته و خورده‌ريزهاى صنعتى است كه قفسه‌هاى ادارات دولتى نيز حاوى طرح‌هاى عاطل و متروك مربوط به اصلاحات و آرزوهاى از دست رفته است .\r\n\r\nشوخ‌طبعى او -\r\nميل حيرت‌انگيزتر و به عبارت ديگر بچگانه ، علاقهء شديد و معروف شهريار به لطيفه و شوخىهاى عادى است . طبع شوخ او را به آسانى مى توان برانگيخت و احتياجى هم به رعايت آداب نزاكت نيست و گفته‌اند كه وى در موردى نيك تحريك شد وقتى كه پرسيده بود به چه سبب چراغى كه جلو يكى از قصرها را روشن مىكرد برداشته‌اند ؟\r\nجواب شنيد كه : « سلطان در شب بيناتر است » ، ولى از اين هم بيشتر وقتى خشنود مىشود كه بتواند با نيرنگ وزيران و درباريان را هدف شوخى سازد .\r\nوقتى مقدار زيادى دوچرخه و كفش يخ‌بازى به دربار آورده بودند وى اعيان و رجال بيچاره را وادار كرد كه در محوطهء قصر بر اين ابزار نوظهور سوار شوند و خود از آن بابت حظ وافر حاصل مىكرد . از اين هم خنده‌دارتر داستان قايق لاستيكى است كه يك افسر انگليسى به شاه تقديم كرده بود و او عده‌اى از درباريان و اعيان را با آن در استخر قصر به گردش فرستاد و محرمانه دستور داده بود كه شير قايق را در ميان آب باز كنند . قايق در آب فرو رفت و رجال با جامه‌هاى فاخر به دست و پا زدن افتادند .\r\n\r\n","description":"","footnote":"","page_name":" 523 ","page_number":539},
  {"content":"\r\n\r\nافراد با نام و نشان دربارى نيز هيچ وقت از اين بابت در امان نمىباشند ، زيرا گاهى كه شاه به خارج شهر مىرود به آنها فرمان مىدهد كه با دست ظريف خود در مراسم آش‌پزان شركت نمايند .\r\n\r\nعلاقهء به حيوانات -\r\nاز تمام اين تمايلات ، علاقهء شديد شاه نسبت به حيوانات است و گاهى حدت آن به اندازه‌ايست كه داستان كاليگولا و اسب او را به خاطر مىآورد . شاه به گربه بيش از ديگر حيوانات علاقه‌مند است و براى يكى از اين حيوانات ( ببرى خان ) اسب باربر مخصوص هست و قفسى با دوشك براى حمل‌ونقل اين حيوان ساخته‌اند .\r\nروزى گربهء شاه بر دامن لباس يكى از درباريان به خواب رفته بود و او با كمال حسن تدبير به جاى ناراحت كردن حيوان محبوب سلطان دامن خود را بريد . براى دوران پيرى گربهء ديگر مستمرى سالانه به مبلغ 400 ليره مقرر فرموده است . مىگويند يكى از زنان در واقع به اين ترتيب در دل سلطان راه يافته كه در پرستارى از گربهء محبوب شاه به درجهء اعلى كوشيده بود . اما مضحك‌ترين همهء اين داستانها مشعر بر سليقهء بىريا ، ولى غيرعادى حكايت آن شير ماده‌ايست كه در باغ‌وحش دوشان‌تپه بچه زائيد و شاه براى خاطر مادر آنها بقدرى دوچار اضطراب مىنمود كه چون خود در تهران پابند كار تعزيه‌دارى بود مقرر فرمود خطه تلگراف مستقيمى موقتا از پايتخت تا جلو قفس شير بكشند و آخرين خبر سلامت حيوان را به استحضار برسانند و سرانجام نيز يك منشى بىپروا را كه تلگراف كرده بود : « حال حيوانات بد نيست » به اين دليل اخراج كرد كه شير حيوان نيست ، بلكه آن كسى در واقع حيوان است كه شير را با چنين نامى خطاب كند .\r\nاز همين قبيل علاقه ، بلكه به درجاتى بيشتر تعلق خاطرى است كه او در سال‌هاى اخير براى كودكى صغير به نام عزيز السلطان ( مليجك ) پيدا كرده است كه همان طفلى است كه با خود به انگلستان آورده بود و در تهران هم به ندرت دورى\r\n\r\n","description":"","footnote":"","page_name":" 524 ","page_number":540},
  {"content":"\r\n\r\nاو را تحمل مىنمايد . اين طفل كه غلامعلى خان نام دارد برادرزادهء امين اقدس يكى از زنان محبوب شاه است . اين بانو كنيزى كرد و برادر او يعنى پدر كودك مردى كشاورز بود . چنان كه قيافه و رفتار او وقتى كه به انگلستان آمده بود به حد كافى گواهى مىداد ، به نظر نمىرسد چنان كه در اروپا شايع شده است علاقهء شاه نسبت به اين كودك ناشى از هوس‌پرستى باشد كه از صفات سلطان وانمود كرده‌اند .\r\nاين طفل كه يازده يا دوازده ساله است درجهء فيلد مارشالى دارد و عكس بزرگ شاه در حلقهء الماس بر گردن اوست . وقتى كه در تهران بودم او را سواره در وضع و حال باوقار و جلال ديدم كه فقط تالى حضرت سلطان مىنمود و شاه او را به عنوان احترام خاص از جانب خويش به ديدار وزير مختار انگليس فرستاد و اگر روزى اين كودك ناخوش باشد اوقات شاه نيز خوش نيست و دل و دماغ كشوردارى ندارد « 1 » .\r\n\r\nشاه در مقام فرمانروائى -\r\nاين حكايت‌هاى متعدد دربارهء حال و احوال ويژهء شاه كه شرح داده‌ام نه چندان بدان سبب است كه دال بر علاقه‌اى از ناحيهء عامه نسبت به اعمال و سليقه‌هاى فرمانرواست ، بلكه از آن جهت بيان شده است كه اين عشق و علاقه‌ها خميره و نهاد اخلاقى فردى است كه اختلاط و تركيب آن حتى با هزاران تدبير در هيچ محيط ديگر غير از جهان فرمانروائى آسيائى امكان‌پذير نيست . پس اينك به غور و بررسى در احوال ناصر الدين شاه از لحاظ شأن و كار عمدهء او كه مقام پادشاهى و سياستمدارى است مىپردازم .\r\nبايد در خاطر داشت كه او از لحاظ هوشمندان واجد صفات ممتاز بسيارى است و اشتهاى وافر براى هر قسم و همه قسم امور دولتى ابراز مىدارد . سحرخيز است و پيش از ظهرها را به باريابى وزيران و امور مملكتى اختصاص مىدهد . جزئيات هر كارى به عرض وى مىرسد و هركارى نيز منوط به ارادهء اوست . وزيرانش - هرگونه ابتكارى را انكار دارند و در مقابل اندك مسئوليت ادارى بر خود همى -\r\n\r\n\r\n","description":"","footnote":"\r\n( 1 ) - عزيز السلطان در اطاق جنوبى مقبرهء خانوادگى مستوفى الممالك ( پدر و پسر ) در باغ ونك ( محل فعلى مدرسهء عالى دختران ) مدفون شده است . مترجم\r\n","page_name":" 525 ","page_number":541},
  {"content":"\r\n\r\nلرزند . شاه كه وجودى مالك الرقاب و ساعى و نسبتا عادل است خويشتن را يگانه ضامن سرنوشت ايران نموده است .\r\nهمهء سياست‌ها تراوش فكر اوست . وى بر كار كليهء دستگاهها با نهايت كنجكاوى نظارت دارد و اين حس كنجكاوى او نيز بايد پيوسته اقناع شود . توجه او نسبت به هر كار سياست خارجى بىانقطاع و غيرقابل انصراف است و از بهترين زمامداران است كه ايران امكان پرورش آن را داشته است . وطن‌پرستى و يا علاقهء بىغل‌وغش شاه را در بهبود حال مردم احدى انكار ندارد ، ولى بدبختانه وى گرفتار رقابت سياسى روس و انگليس است .\r\nراجع به اين موضوع در فصل جداگانه‌اى بحث خواهم كرد . از طرف ديگر هم دوچار دسيسه‌ها و تحريكات فراوانى است كه محيط دربارى و پيرامون پادشاه را فراگرفته است . با تمايلى كه طبيعى بشر است بخصوص در مورد كسى كه نيمى از عمر خود را هم گذرانده است وى خواستار اين است كه اوضاع و احوال در زمان او نيك مستقر و استوار گردد و در عين‌حال نيز در مقابل افكار سردرگم و اغراض مردمى از مشرق زمين احساس عجز و ناتوانى مىكند .\r\n\r\nمحيط چاپلوسى -\r\nشايد ابراز همدردى ( سمپاتى ) خاصى نسبت به آن فرمانروائى رواست كه مقتضيات وضع و مقامش كم‌وبيش مانع از آن است كه از رأى مشاوران آزموده و آزاده‌اى كه حتى واجد هر تخت و تاجى هم از آن بىنياز نيست برخوردار شود . منزلت آسمانى مقام سلطنت در ايران تا آن درجه حايل است كه شاه هيچ وقت در يك شام رسمى حضور نمىيابد و يا با اتباع خود بر سفرهء واحدى صرف طعام نمىكند ، مگر در يك مورد ملى و عام كه فقط با رجال طراز اول خانوادهء خويش در جشن نوروز شركت مىنمايد ، اما رفتار و طرز بيان حتى معتمدترين وزيران كه در پيشگاه شاه معمول مىدارند ابراز اطاعتى بنده‌وار و ستايش تملق‌آميز است .\r\nرسم عمومى خطاب كه حتى صاحبان عالىترين مقامات به كار مىبرند ، « تصدق قبلهء عالم گردم » است . در پيرامون شهريار احدى نيست كه حقيقت را\r\n\r\n","description":"","footnote":"","page_name":" 526 ","page_number":542},
  {"content":"\r\n\r\nبازگويد و يا اندرز بىغرضانه‌اى عرض كند . وزيران امور خارجه شايد تنها منبعى بشمار آيند كه شاه شرح وقايع را چنان كه هست از زبان ايشان مىشنود و يا به دلالت بىپيرايه شايد مبنى بر غرض ايشان اعتنا مىنمايد .\r\nبا وجود كمال حسن نيت در اجراى طرح‌هاى بزرگ و اقدامات جهت بهبود حال مملكت باز او در انجام كارهاى عمده كه وقتى مورد تصويبش قرار - گرفته بوده و سپس به دست مأموران نابكار و خودخواه افتاده است هيچ‌گونه نظارتى ندارد . نيمى از وجوهى كه شاه مصرفش را تصويب فرموده به خرج مقرر نمىرسد ، بلكه در كيسه‌هاى متعددى كه متصديان باهوش تند و چالاك در بين راه پيش مىآورند به هدر مىرود و نيمى از نقشه‌هاى مصوب شاه هيچ‌گاه به مرحلهء عمل نزديك نمىشود و وزير يا مديرى كه عهده‌دار آن است به اتكاى فراموشى هوس‌آميز فرمانروا در انجام امر ، راه قصور و اهمال اختيار مىكند .\r\n\r\nسنگدل است يا رحيم -\r\nبارى با تصديق وجود مشكلاتى كه پيرامون ناصر الدين شاه را فراگرفته است بايد دربارهء اخلاق و صفات و همچنين دوران پادشاهى او با ديدهء انصاف نگريست . وى بدون ترديد بهترين فرمانروائى است كه بعد از كريم خان زند كه در قرن گذشته بوده بر تخت ايران جلوس كرده است و نخستين پادشاه از قوم و تبار خويش و يكى از پادشاهان محدود ايران است كه قساوت و يا بىاعتنائى محض نسبت به عدل و داد و يا رنج و درد به وى نسبت نمىتوان داد .\r\nراست است كه سلطنت او در اثر يكى دو بىدادگرى سنگين ، ننگين شده است كه بدترين آن واقعهء قتل صدراعظم او امير نظام است - همان كسى كه با وجود تبار حقير افكار و تدبيرهاى بلند داشت و در ظرف مدت كوتاه سه سال ( 51 - 1849 ) در كار زمامدارى چنان شهرتى را اساس نهاد كه او را يكى از چهره‌هاى ممتاز قرن ساخته است . وى كه داماد شاه و برجسته‌ترين فرد سراسر كشور بود قربانى دسيسه‌هاى دربارى و مشمول اغراض حسادت‌آميز پادشاه\r\n\r\n","description":"","footnote":"","page_name":" 527 ","page_number":543},
  {"content":"\r\n\r\nجوان كه ديگران برانگيخته بودند گرديد . دشمنانش چنان او را مغضوب نمودند كه تا او را كه از كار هم برافتاده بود ، ولى كماكان مهيب مىنمود « 1 » نابود نكردند دست از تحريكات برنداشتند .\r\nبايد خاطرنشان كرد كه شاه در آن موقع فقط بيست سال داشت و بعيد نبود كه شاه جوان آلت دست مشاوران بدخواه و بىبندوبار واقع شود و مىگويند كه وى بارها از آن كار اظهار پشيمانى نموده است . عمليات شديد سركوب بابىها در اثر سوءقصدى كه نسبت به جان شاه اتفاق افتاده بود از مقولهء ديگر است « 2 » زيراكه نه تنها به جان شاه سوءقصد كرده بودند ، بلكه هستى خود خاندان قاجار در معرض خطر افتاده بود و بايد فراموش ننمود كه تدبير انواع شكنجه‌ها از سنت بسيار ديرين مشرق زمين است .\r\nدر قضيهء مجازات سربازانى كه متهم به سوءقصد نسبت به جان شاه درست پيش از سفر دوم او به اروپا در سال 1878 شده بودند عذر و دليل كمترى در ميان است و آن از داستانهاى غم‌انگيز و حاكى از مهارت سيستم ادارى ايران در كار تهمت و بهتان و ضمنا مايهء خطرى است كه در دستگاه فرمانروايان مشرق زمين بوده است .\r\nچند تن سرباز يكى از فوج‌هاى اصفهان بنابر رسمى كه در ايران است سه سال مقررى دريافت ننموده بودند و باز دستور ادامهء خدمت به آنها رسيد ، از فرصتى كه سفر زيارتى اعليحضرت به شاه عبد العظيم پيش آورده بود استفاده نموده قصد نزديك شدن به كالسكهء همايونى و تسليم عريضه كردند . شاه در آن روز حالت خوشى نداشت و به فراش‌ها امر داد كه مزاحمين را برانند در نتيجه\r\n\r\n\r\n","description":"","footnote":"\r\n( 1 ) - راجع به زمامدارى و قتل امير نظام رجوع شود به كتاب‌هاى مرخام ، واتسن ، بانو شيل و بينينگ .\r\n( 2 ) - در اين مورد بود كه ميرزا آقا خان صدر اعظم براى لوث كردن مسئوليت مجازات و تقليل دادن كينه‌توزى بعدى فكر عجيبى در سرش افتاد . اجراى مجازات را ميان صدر اعظم‌ها و وزيران و سركردگان و سران دربارى و ميان صنف علما و تجار تقسيم كردند ، وزير خارجه يكى را كشت ، وزير داخله ديگرى را و رئيس اصطبل شاهى سومى را و و و .\r\n","page_name":" 528 ","page_number":544},
  {"content":"\r\n\r\nفتنه‌اى برخاست كه ضمن آن سنگ‌ها انداختند كه بعضى از آنها به كالسكهء شاهى اصابت كرد . ناراحتى شاه وقتى دوچندان شد كه يكى از اطرافيان به وى اطمينان داد كه بابىها قصد هلاك شاه را داشتند . پس فرمان صادر شد كه سربازان را بگيرند . در بازگشت به قصر ده تا از ميان آنها را بدون هيچ‌گونه بازجوئى خفه كردند ( طناب انداختند ) و نعش آنها را در كوچه‌ها بگرداندند و امر داد بقيه را هم گوش بريدند و تازيانه زدند . چند روز بعد هنگامى كه شاه عازم اروپا بود عريضهء سربازان مظنون به دستش رسيد و به اشتباه مسلم خود اعتراف نمود . لذا بىدرنگ براى جبران ظلم و ننگى كه واقع شده بود اقدام شد . متهمان آزاد شدند و مواجب عقب افتاده آنها تأديه و سرانه مبلغ پنج تومان هم در ازاى رنج و عذابى كه تحمل كرده بودند اضافه پرداخت گرديد ، ولى آن مأمور دربارى نابكار كه به آنها اتهام نارواى بابىگرى زده بود 18000 تومان جريمه شد كه ازاين‌رو آن پيش‌آمد جمعا 7000 ليره براى خزانهء شاهى درآمد داشت . گمان مىكنم همين شرح مجمل نشانهء حديثى مفصل باشد .\r\nباوجوداين چند مورد قساوت و بىدادگرى كه به‌هيچ‌وجه امكان كتمان آنها نيست ، شاه چنان كه اكثر مردم هم اذعان دارند مرد نيك سيرتى است .\r\nبعد از مسافرتش به اروپا از اين قبيل قدرت‌نمائى غيرمجاز بسيار كم شده است و شايد هم از بين رفته باشد . در اين خصوص فقط مقايسه‌اى بين فرمانروائى او و پادشاهان قبل خوب نشان خواهد داد كه در تاريخ معاصر ايران طى چهل سال اخير كمتر از هميشه خونريزى واقع شده است .\r\nتا يك قرن پيش سيستم نفرت‌انگيزى كه رواج داشت اين بود كه همهء طالبان احتمالى تخت و تاج را كور و يا تمام عمر محبوس مىكردند و كشتار و خونريزى رسم و قاعدهء كار به شمار مىرفت . بىمهرى و غضب به همان اندازه ناگهانى بود كه ترقى و ارتقا بىمقدمه واقع مىگرديد و غالبا از پى بىمهرى خطر مرگ فرامىرسيد . رسم قديم كه پادشاهان ايران داشتند و حكم اعدام اتباع را در جلو چشم خود ايشان اجرا مىكردند ديگر متروك شده است و تازيانه -\r\n\r\n","description":"","footnote":"","page_name":" 529 ","page_number":545},
  {"content":"\r\n\r\nزدن كه همواره و در همه‌جا بود از شيوع ديرين افتاد والىهاى ايالات ديگر مختار نيستند كه مجازاتهاى وحشيانه كه قاعدهء كار بعضى از عموهاى شاه بود و حكومت آنها را سهمگين مىنمود و در عمل هم نتيجهء بارزى نداشت اجرا كنند .\r\nدر دورهء پادشاهان صفوى هرگاه يكى از بانوان حرمسرا ميل سفرى به خارج شهر مىكرد فرمان قرق صادر مىشد يعنى همهء افراد بايد از حول‌وحوش مسير بانوى حرم دور شوند و ما همه شنيده‌ايم كه بيچارگانى تصادفا در سر راه واقع شدند و يا در آن حوالى در خواب مانده بودند و با ضربات نگهبانان و يا خواجه‌ها جان سپردند .\r\nدر دورهء شاه فعلى رسم بر اين است كه هروقت موكب همايونى از خيابان مىگذرد مردها رو به ديوار مىايستند ، ولى رسم قديم قرق از بين رفته است .\r\nبه همين قسم كارگرى كه مشغول كندن راه آب بود تصادفا از اندرون شاهى سر درآورد و شاه جانش را بخشيد هرچند كه اين كار قبل از دورهء او سر خطاكار را بر باد مىداد . اين بهبود رفتار را مىتوان به دو علت نسبت داد : يكى سيرت و اخلاق خود شاه و ديگر اهميت شايان توجه افكار نافذ خارجى كه قابل انكار نيست . بعلاوه حضور نمايندگان دولت‌هاى بيگانه در دربار ايران .\r\n\r\nسفرهاى شاهانه به اروپا -\r\nاقدام به مسافرت دليل كم‌اهميتى راجع به اقتدار و همچنين محبوبيت ملى شاه نيست ، چون وى نخستين پادشاه ايران است كه قلمرو خود را ترك و به سرزمين‌هاى بيگانه و كافر سفر مىكند ، ولى نه به صورت فاتح و سردار لشكر ، بلكه اگر مسافرى سياح نباشد مسافرى دوست به شمار مىرود . طى سه قرن گذشته بىگمان هيچ پادشاه ايران جرأت چنين كار خطيرى را ننموده است .\r\nنادر شاه قبل از اينكه عازم هندوستان شود همهء مدعيان احتمالى تخت و تاج را از بين برد ، بعلاوه او قشون خود را همراه برده بود و تصور بازگشت افشار كبير در رأس لشكرى پيروز نيك كافى بود كه خون در عروق هر عنصر مدعى منجمد سازد .\r\n\r\n","description":"","footnote":"","page_name":" 530 ","page_number":546},
  {"content":"\r\n\r\nناصر الدين شاه ناگزير شد موانع فراوان را از سر راه سفر اول خويش رفع كند و تا حال هم سه بار سفر كرده است . در سال‌هاى 1873 و 1878 و 1889 ، طبقهء روحانى با پافشارى عجيب نسبت به اين عزم شاه مخالفت مىنمودند و سر و صورت دادن به كار حرم‌خانه هم مسأله‌اى دشوار بود و يگانه عيالى كه در سال 1873 با شاه عزيمت نموده بود از مسكو ناچار به بازگشت گرديد .\r\nواگذارى امور دولتى به هيئتى كه در غياب شاه مسئول باشند خطراتى در برداشت . در قدر و علو مقام شاه اين نكته را نيز بايد خاطرنشان ساخت كه در سراسر دورهء سلطنت خود استقلال بىپروا در مقابل عناصر متعصبى كه در ميان ملاها و مجتهدين بودند نشان داده است و با آنكه در رعايت آداب و رسوم دينى مراقبت تام دارد و نظريات خرافاتى دربارهء نجوم و تقدير داشته است باز بىكم‌وكاست تفوق اقتدار اين جهانى را بر نيروى روحانى تأييد و ابراز مىكند و شايد هيچ وقتى در تاريخ ايران برترى طبقهء روحانى كه جوهر اسلام بشمار مىروند مثل اين روزگار در وضع و حال تعليق نبوده است .\r\nمبالغ سرشارى كه شاه در اروپا صرف خريد اسباب خانه و اشياء نوظهور كرده بود موجب تحريك افراد ناراضى شد . مسافرت دوم او را بدون‌شك مردم كشورش خوش نداشتند و از اينكه بار سوم باز جرأت سفر نمود دليل بارز تأمين مطلق وضع و مقام اوست و بعلاوه نتيجهء حس و خيالى است كه وى از روى دقت و حساب در ميان اتباع خويش شايع ساخته است كه شهرياران مسيحى با اشتياق بسيار در پذيرائى از چنين فرمانرواى قادر با يكديگر رقابت و براى احراز افتخار اتحاد او باهم مبارزه دارند .\r\n\r\nمقايسه‌اى با فرمانروايان سابق -\r\nسرانجام من به يك مقايسهء دوجانبه مىپردازم به اين معنى كه نخست اوضاع عمومى مملكت را در زمان شاه فعلى با دوره‌هاى سابق و بعد وضع ايران را درحال‌حاضر با آنچه چهل و سه سال پيش هنگام احراز پادشاهى او بود مقايسه مىكنم . سرگذشت پادشاهان سابق همه حاكى\r\n\r\n","description":"","footnote":"","page_name":" 531 ","page_number":547},
  {"content":"\r\n\r\nاز جنگ و نقار داخلى است كه هرساله بر ضد طوايف آشوبگر و يا سركرده‌هاى ياغى به سبب امتناع از پرداخت باج يا راهزنى رايج و بىمكافات و يا بر ضد اعيانى بود كه در طلب جاه و تفوق ، با يكديگر مبارزه داشتند و گاهى نيز در اثر اهانت به قدرت شاه و با حتى بىاعتنائى تمام نسبت به مقام سلطنت بود .\r\nايران كنونى مشمول اين تفاصيل نيست . اوضاع آن از لحاظ اقدامات مفيد به حال عامه و تعليم و تربيت و اصلاحات داخلى به حد وافى و كافى لنگ است ، اما روىهمرفته زندگانى مردم و مال ايشان مصون از تعرض است . از راهزنى به ندرت اثرى شنيده مىشود و دزدى و تجاوز ( لااقل دربارهء اروپائيان ) بسيار كم شده است .\r\nدرآمد دولتى حتى از طوايف چادرنشين كوهستانى وصول مىشود حكام ولايات كاملا تابع نظارت‌اند و از احتمال دستورهاى تلگرافى تهران دل‌نگران و شاه از درياى خزر تا خليج فارس و از جبال كردستان تا فروبار سيستان مختارى مقتدر است و در سراسر مملكت احدى نيست كه جرأت نمايد حرفى بر ضد پادشاه بر زبان آورد و يا قدمى بر عليه او بردارد .\r\nتا حال هربار مرگ هر شهريار تقريبا بدون استثناء سبب آشوب شده است . مدعيان سلطنت از گوشه و كنار با اسلحه قدم در ميان مىنهادند و آشفتگىهاى شوم پىدرپى بروز مىكرد ، تا اينكه در اثر هوش و فطانت و يا وسايلى بيشتر ، فتح نصيب يكى از ايشان مىگرديد . وقتى كه در سال 1834 فتحعلى شاه درگذشت علاوه‌بر محمد شاه كه جانشين قانونى بود دو مدعى ديگر هم در تلاش بودند و در اثر دخالت و نفوذ سرشار سرجان كمپبل وزير مختار بريتانيا در آن زمان و يارى افسران انگليسى كه در لشكر ايران مقام فرماندهى داشتند وى توانست حق قانونى خود را بدست آورد .\r\nبه همين نحو نيز هنگامى كه در سال 1848 محمد شاه وفات كرد در خراسان و كرمان و يزد و اصفهان طوفان آشوب برخاست و باز فقط با تشريك مساعى وزيران مختار روس و انگليس شناسائى سريع مقام پادشاهى ناصر الدين\r\n\r\n","description":"","footnote":"","page_name":" 532 ","page_number":548},
  {"content":"\r\n\r\nميرزا ميسر شد . اين بود ماجراى تخت‌نشينى دو پادشاه اخير و اگر شهريار كنونى همين فردا از دنيا برود ، امكان پيش‌آمدهاى جداگانهء غيرقانونى يا تجاوزات هست ، اما به نظر من هيچگونه شورش عمومى واقع نخواهد شد و جنگ و ستيزى در تصاحب تخت و تاج اتفاق نخواهد افتاد و معتقدم كه وليعهد بدون شليك گلوله‌اى و يا ريزش قطره خونى جانشين او خواهد گرديد .\r\n\r\nمقايسه‌اى بين 1848 و 1891 -\r\nثانيا اگر مدتى را كه شاه كنونى فرمانرواست در نظر بياوريم و وضع متفاوت ايران را در ابتدا و انتهاى اين دوره بنگريم پيشرفت‌هاى بارز در احراز اسباب تمدن و فرهنگ و آسايش و امنيت ملاحظه خواهد شد . يك سال بعد از پادشاهى ناصر الدين شاه كلمات ذيل از قلم بزرگترين دانشمندان ايران‌شناس تراوش نمود :\r\n« در هر گوشه و كنارى دلايل بسيار براى اضطراب و نگرانى هست و اندك و بلكه حداقل بارقهء اميدوارى مشهود است . خزانهء دولت از باقيماندهء نقدينهء وام دولت روس خالى شده است و براى تجديد بنيهء مالى مملكت امكانات محدود و نيروى مؤثر واقعى يا محرك دستگاه حكومت پاك مفقود است و اميد تجديد آن هم در ميان نيست .\r\nوضع كلى ولايات براى استقرار سلطانى جوان بر تخت سخت‌تر از اين امكان ندارد ، چون خزانهء دولت تهى است و آراء متشتت و ناتوان به حد وفور است .\r\nآثار اعتماد به استوارى كار دولت از هيچ گوشه‌اى نمودار نيست . يك بحران داخلى شايد در شرف تكوين است و بعيد هم نيست كه زياد دور نباشد . » « 1 »\r\nبه‌هرحال دورهء آينده اين نظريات يأس‌آميز را تأييد ننمود . اينك خزانهء دولت توازن دارد ، البته جاى تأسف است كه مبالغ سرشارى بجاى آنكه در رفاه حال مردم به كار افتد صرف مخارج بىثمر مىشود . حكومت بر پايهء محكمى استوار و بعلاوه نيرومند و مورد احترام است . ايالات چنان كه باز نمودم اطاعت تام دارند و هيچ عنصرى از خانوادهء پادشاهى جرأت ننموده است كه در برترى\r\n\r\n\r\n","description":"","footnote":"\r\n( 1 ) - سرهنرى رالينسن در كتاب « انگلستان و روس در مشرق زمين » .\r\n","page_name":" 533 ","page_number":549},
  {"content":"\r\n\r\nمقام شاه ترديد نمايد . به همين نسبت هم هرچند هنوز كافى نيست پيشرفت قابل ملاحظه‌اى در زمينهء تجارتى حاصل و خطوط تلگرافى بين شهرها داير و پست مرتب هم برقرار شده است و روزنامه‌هائى نيمه رسمى در پايتخت انتشار مىيابد و راه‌آهن كه شايد نمونهء خطوط آينده شود كشيده شده است .\r\nدر تهران گاز ساخته مىشود ولى باز اهل انتقاد درحال‌حاضر دلايل وافى راجع به عقب‌ماندگى مملكت و بسا چيزهاى ديگر كه وجودش مايهء تأسف است برمى - شمارند و من در اينجا راجع به اين نظريات ناروا توضيحاتى مىدهم ، ولى تاريخ - نويسى كه اين دو دورهء ايران را بر سبيل آزمايش مقايسه كند پيشرفتى را كه حاصل شده است درخواهد يافت كه هرچند از لحاظ مقياس اروپائى قليل است ، اما در مقام مقايسه با موازين مشرق زمين به‌هيچ‌وجه بىاهميت نيست .\r\n\r\nدر حضور شاه -\r\nپيش از آن‌كه اين موضوع سلطان و سيرت و صفات او را رها كنم قصد دارم به نحو اجمال رؤس مطالبى را به مناسبت مصاحبه‌اى كه افتخار آن در قصر سلطنتى تهران نصيبم شده است تعريف كنم . شاه كه قبلا هم در لندن به حضورشان معرفى شده بودم مرا در اطاقى در قصر پذيرفت كه تخت بنام طاوس در آنجاست و هيچ قسم اسباب ديگرى در آن اطاق نبود و شاه در وسط اطاق تنها ايستاده بود ، شلوار سياه و نيم‌تنهء مشكى با يقه پوست برهء حاجى طرخان پوشيده بود كه بر سينهء آن يراق‌هاى زرين دوخته بودند .\r\nدر جلو كلاه پوستى دو علامت شير و خورشيد در ميان حلقهء الماس كه به تازگى جواهرساز فرانسوى ساخته بود مىدرخشيد . شاه در انگلستان به زبان فرانسه كه از استعمال آن حجب و شرم دارد صحبت مىكرد ، ولى در اين مورد تمام صحبت به زبان فارسى انجام شد و مترجمى حضور داشت .\r\nاعليحضرت فوق العاده سالم و تردماغ بود و خشنود مىنمود و چون شنيد كه من از راه عشق‌آباد و قوچان به ايران وارد شده بودم بىدرنگ حس كنجكاوى او تحريك شد و ده دقيقه با سؤال و جواب كوتاه و درهم‌وبرهم\r\n\r\n","description":"","footnote":"","page_name":" 534 ","page_number":550},
  {"content":"\r\n\r\nبه حد كافى اطلاعاتى كه من دربارهء روسها داشتم راجع به راه‌هائى كه آنها ساخته بودند و كارهاى ناتمام حدود مرزى در سمت ايران تحصيل نمود .\r\nعشق‌آباد چگونه جائى است ؟ چندتا خانه و خيابان و سكنه و سربازخانه دارد ؟ آبش از كجا تأمين مىشود ؟ سپس راجع به جادهء قوچان ، آيا ساختمان راه در سمت روسها تمام شده بود ؟ از روى اصول مهندسى ساخته بودند ؟ در بخش ايران چه مقدار كارگر مشغول بودند ؟ عرض راه چه اندازه بود ؟ آيا عبور از شيب‌ها مشكل نبود و كار را خوب انجام داده بودند ؟ خوشبختانه راجع به تمام اين نكته‌ها من هنگام عبور از آن حدود بررسى كافى كرده بودم و شايد توانستم كه به اعليحضرت اطلاعاتى درست‌تر از آنچه مأموران خود او عرض كرده بودند تقديم كنم .\r\n\r\nحرم‌خانهء شاه -\r\nزندگانى خانوادگى شاه را چنان كه در كشورهاى اسلامى بىسابقه نيست پردهء اسرارآميزى فراگرفته است . افراد ذكور خواه ايرانى يا اروپائى امكان كمترين نظاره بر حرم‌خانهء همايونى ندارند - غيراز پزشكان هردو قوم - مگر تا اندازه‌اى كه از دريچهء تخت روان كه با پرده‌هاى ابريشمى مستور و يا كالسكهء قديمى بواسطهء پارچه‌هاى زيادى كه حايل است غيرقابل‌تميز مى باشد ، اما بانوان اروپائى بارها به اندرون شاه رفته‌اند و شرح آن محل و ساكنين آن به اندازهء كافى در انظار روشن است .\r\nشمارهء قطعى زنان و صيغه‌هاى پادشاه به درستى معلوم نيست و مىگويند روىهمرفته شصت نفرند . اين عده غيراز زنانى است كه وفات يافته يا از نظر افتاده و يا به كلى متروك شده‌اند . همهء بانوان همايونى در قصر اقامت دارند و بيشتر آنها دستگاهى جداگانه با اسباب زندگى و خدمه و جواهرات مختص به خود دارند و مقررى سالانه كه از 200 تا 2000 ليره است و اين مبلغ بوسيلهء هدايا كه با سرمايهء وجاهت و يا هنر دلربائى از فرمانروائى كه زن‌پرست است ناشى مىگردد دوچندان مىشود .\r\n\r\n","description":"","footnote":"","page_name":" 535 ","page_number":551},
  {"content":"\r\n\r\nمعروف است كه شاه در اندرون بسيار رؤوف است و در شرايط بغرنج آنجا كار آسانى نيست كه وى را شوهرى نيك خطاب نمود . مطابق تجويز قرآن مىتوان چهار زن عقدى داشت و به تعدادى كه وسعت مالى مرد امكان مىدهد صيغه گرفت . سه تن از زنان شاه جزو دستهء اولند . دوتا از ايشان عموزاده‌هاى او و هر دو شاهزاده‌خانم‌ها از نسل و تبار قاجارند . ارشد اين دو تن شكوه السلطنه مادر وليعهد و بانوى نخست حرم است .\r\nدر مشرق و كشورهاى اسلامى هيچ‌يك از بانوان را با عنوان ملكه خطاب نمىتوان كرد . زن عقدى سوم كه عيال شاه به شمار مىرود انيس الدوله است كه ابتدا صيغه بود و شاه صورت او را هنگام عبور از خيابان ديده و چنان شيفته شده بود كه روز بعد او را به حرم‌خانهء همايونى بردند . او بچه ندارد ، ولى در اثر نفوذى كه در خاطر شاه يافته است به زن عقدى و عيال محبوب شاه تغيير وضع داده و در دربار براى همهء بستگان خود مقامات پردرآمدى دست‌وپا كرده است . اين بانو بارها به زنان اروپائى افتخار ملاقات داده و شرح يكى از اين ديدارها در كتاب مادام كارلاسرينا « 1 » مندرج است . و او همان عيالى است كه در سفر اول شاه به اروپا همراه او بود و به ترتيب كدورت‌آميزى از مسكو دستور مراجعت يافته است . در ابتداى زندگى شاه دختر ديگرى از تبارى حقير را زن عقدى كرده بود و فرزندى به دنيا آمد كه وليعهد شد ، اما مادر و فرزند هردو وفات كردند .\r\nاز ميان صيغه‌ها كه همهء ايشان صاحب عناوين متشابه و با آب‌وتابند من فقط نام عفت الدوله را ذكر مىكنم كه مادر ظل السلطان مسن‌ترين پسر باقيماندهء شاه است ، اما وليعهد نيست . من در اينجا خدمت حضرت و الا عرض پوزش دارم كه نام مادرش را در نامه‌اى به روزنامهء تايمز قيد كردم و پرنس آن نوشته را ديد و سخت برآشفت كه مادرش را دختركى دهاتى و ناچيز تعريف كرده بودم كه دختر نجارى بوده و تصادفا مورد توجه و علاقهء شاه قرار گرفته بوده است . راجع به اين نسب و نسبت من از منابع معتبر كسب خبر كرده بودم و\r\n\r\n\r\n","description":"","footnote":"\r\n( 1 ) -  Carla Serena \r\n","page_name":" 536 ","page_number":552},
  {"content":"\r\n\r\nبعلاوه موضوع در كتاب دكتر ويلز كه چهارده سال در ايران اقامت و با ظل السلطان روابط مودت‌آميز داشته تأييد شده است .\r\nوى در كتابش مادر حضرت و الا را توصيف نموده كه بدون ترديد نبايد او را با امينهء اقدس كه دختركى كرد و فقير بود اشتباه نمود . اين بانو دختر آسيابانى بود كه شاه او را در حين رخت‌شوئى بر كنار نهر ديده بود . در اينجا من در اصلاح شايستهء اين موضوع بىدرنگ مىگويم - با وجود مرور زمانى كه كه حاصل شده است - بايد به خوانندگان انگليسى خود استحضار بدهم كه مادر پرنس نه دختر آسيابان بود و نه فرزند نجار ، بلكه دختر موسى رضا بيك غلام - باشى سوار بهمن ميرزا فرزند عباس ميرزا و عموى شاه بود . در ميان صيغه‌ها بايستى نام منير السلطنه را هم ياد كرد كه دختر معمارباشى مرحوم و خواهر معمارباشى فعلى تهران و مادر نايب السلطنه است كه سومين پسر شاه است و راجع به او در همين فصل مطالبى خواهيد خواند .\r\nيگانهء صيغهء ديگر كه در اينجا درخور توجه است امين اقدس كنيزك كرد است كه بواسطهء استعداد در رتق‌وفتق امور و درستى بسيار اعتماد شاه را جلب نموده و او عمهء همان كودك محبوبى است كه شرحش را نوشتم . او در واقع عزت و اعتماد خود را در نزد شاه مديون مراقبت از گربهء محبوب همايونى است كه داستانش را ملاحظه كرده‌ايد .\r\nدر سال گذشته ( 1890 ) شاه او را براى عمل چشم به وين فرستاد كه بدبختانه نتيجهء مطلوب بدست نيامد . شرح دقيق‌ترى دربارهء اسرار حرم‌سرا و يا برشمارى بيشتر ستاره‌ها ، شمس‌ها ، شعاع‌ها و افتخارهاى امپراتورى در اينجا زايد خواهد بود .\r\nراجع به لباس‌هاى اندرونى اين بانوان من جز تكرار آنچه شايع است كار ديگرى نمىتوانم كرد ، ولى نيك عيان است كه در دورهء فتحعلى شاه خانم‌ها جامه‌هاى ابريشمى و حرير و شلوارهاى گشاد و مخملى و كت‌هاى گلدوزى\r\n\r\n","description":"","footnote":"","page_name":" 537 ","page_number":553},
  {"content":"\r\n\r\nمىپوشيدند ، اما شاه فعلى سبك آرايش زنانهء آزادترى را باب كرده است . قسمت فوقانى لباس شامل پيراهنى است كه در زير جاكت كوتاهى است كه در پائين آن زير دامن‌هاى خيلى كوتاه و جادار به كار مىبرند . در موقع خروج از حرم‌خانه به‌طورى كه سابقا ذكر كردم بانوان حرم مثل تمام زنان مسلمان سخت در حجابند و حتى از زنان حرمسراى سلطان عثمانى در اسلامبول نيز پوشيده‌ترند .\r\n\r\nكثرت زادوولد در ميان قاجارها -\r\nاز لحاظ شمارهء زنها و يا كثرت آنها و يا كثرت اولاد با آنكه شاه فعلى به صورت بارزى مرد خانواده است با جد اعلاى خود فتحعلى شاه قابل قياس نيست . علاوه‌بر عقيدهء نيك مساعدى كه هنوز نسبت به صفات خانوادگى آن پادشاه شايع است به نظر من بايستى نظريات گوناگونى را افزود كه در كتاب‌هاى راجع به ايران در باب تعداد صيغه‌ها و فرزندان وى مندرج است .\r\nسرهنگ دروويل در سال 1813 نوشت كه فتحعلى شاه 700 زن و 64 پسر و 125 دختر داشت . سرهنگ استوارت يك سال بعد از مرگ فتحعلى شاه وقتى كه در ايران بود نوشت وى 1000 زن و 1050 فرزند داشت . بانو شيل ده سال بعد ذكر مىكند كه 80 پسر و تعداد بىحد و حسابى دختر داشته .\r\nبينينگ مىنويسد 800 زن و 130 پسر و 170 دختر و 5000 نفر بازماندگان در موقع وفات شاه مىزيسته‌اند . مادام ديولافوا نيز اعقاب را 5000 تن ذكر كرده است ، ولى پنجاه سال بعد از واقعه ( كه احتمال آن هم قوى است ) وى تعداد زنان را 700 مىشمارد ، ولى عدهء فرزندان را تا 600 نفر مىنويسد .\r\nدو تن از تاريخ‌نويسان جديد ايران هم در اين موردنظر يكسان نداشته‌اند ، زيراكه واتسن رقم 159 فرزند و مارخام 300 زن را با 150 پسر و 20 دختر تصديق دارند .\r\nناسخ التواريخ كه از تأليفات عمدهء تاريخ معاصر ايران است تعداد زنان فتحعلى شاه را بيش از هزار و فرزندانش را 260 تن مىنويسد كه 110 نفر\r\n\r\n","description":"","footnote":"","page_name":" 538 ","page_number":554},
  {"content":"\r\n\r\nايشان بعد از مرگ پدر حيات داشتند « 1 » . و اين استعداد پدرى به‌هيچ‌وجه در نسل آينده عاطل نمانده است ، زيراكه بعضى از فرزندان فتحعلى شاه قدرت اين لاف را داشته‌اند كه بين 40 تا 50 فرزند و نواده دارند و يكى از ايشان شيخعلى ميرزا - با پنجاه نفر نگهبان كه پسران خود او بودند در خارج حركت مىكرد .\r\nهيچ خانوادهء شاهى در مورد اطمينان دوام نسل هرگز بهتر از مصداق اين نص كتاب آسمانى نبوده است « به جاى پدرت خودت فرزندانى خواهى داشت كه بايستى آنها را در سرزمين‌هاى بسيار شهريارسازى » زيراكه يك ولايت يا حاكم‌نشين در ايران نبوده است كه يكى از اين رمه شاهزادگان حكومتش را برعهده نداشته باشد و تا امروز هزاران تن از اين شاهزادگان مايهء دردسرى براى مملكت شده‌اند . اگرچه بعضى از افراد بىطالع اين دسته كه جمعا مقدار معتنابهى از درآمد دولت را به عنوان مقررى يا مستمرى سالانه مصرف مىكنند اينك شغل و كار خيلى سبك از قبيل منشيگرى تلگرافخانه دارند . پنجاه سال پيش فريزر تصويرى از نكبتى كه در اثر وجود اين گروه شاهزادگان عاطل و بىكار در ايران وجود داشت فراهم ساخته كه بنابر آن ايشان نه فقط حكومت ايالات و ولايات را در اختيار داشتند ، بلكه در هر بلوك و شهرى نيز هريك از آنها دربارى راه انداخته بود و حرم‌خانهء بزرگى داشت و ملخ‌وار مملكت را طعمهء خويش ساخته بودند .\r\n\r\nفاميل شاه -\r\nبر خلاف ارقام درشت حيرت‌انگيز مزبور با خشنودى و تسكين خاطر درمىيابيم كه شاه فعلى خانواده‌اى فقط شامل چهل فرزند داشته كه نيمى از آنها زنده‌اند ، مركب از نه پسر و دوازده دختر كه مسن‌ترين پسرش چهل و چهار سال\r\n\r\n\r\n","description":"","footnote":"\r\n( 1 ) - هيچ‌كدام از اين ارقام با آنچه به او گستوس معروف به نيرومند از اعضاى هيئت حاكمهء ساكسونى و پادشاه لهستان نسبت داده‌اند كه در هرروز سال فرزندى توليد مىكرد قابل مقايسه نيست و هريك از اين دو فرمانروا لابد با چارلز دوم ما هم‌ندا بودند وقتى كه وى از طرف يكى از درباريان متظاهر به عنوان پدر ملت خود خطاب شده بود پاسخ داد « حرفى درست ، ولى بهتر است بگوئى : عدهء كلانى از آنها » .\r\n","page_name":" 539 ","page_number":555},
  {"content":"\r\n\r\nپيش تولد يافته و تازه‌ترينش در عرض سال جارى به دنيا آمده است . از ميان دختران بالغ او كه مثل مادرهاى خود عنوان و لقب فخر ، عفت ، عصمت ، شكوه و جواهر سلطنت يا ملوك دارند يكى را به امام جمعهء تهران شوهر داده‌اند - ترتيب تدبيرآميزى از لحاظ ايجاد وابستگى با مصالح روحانى - بقيه با شاهزادگان يا افرادى ممتاز ازدواج كرده‌اند و با خوشوقتى بسيار خبر مىرسد كه يكى از اين اتباع برجسته داماد شاه منتخب شده است كه هرچند شايد براى خود او ارتقاى رسمى فراهم خواهد ساخت ، اما اين مايهء امتياز ايجاب مىنمايد كه پيشكش‌هاى گرانبها و از آن جمله وجوه نقد به پيشگاه پدر زن جم جاه تقديم و اين تقديمىها نيز مرتبا تجديد شود و از نتايج آن هم دغدغهء خاطر فراوانى است كه جهت حفظ و صيانت ، شؤون شاهزاده كه نسل و تبار عالى دارد بايد رعايت گردد ، وانگهى اين وصلت ، شوهر ممتاز را از اختيار كردن زن ديگر محروم مىسازد . شاه برحسب قاعده مقررى سالانه 2000 ليره به دختران شوهردار خود مىدهد .\r\n\r\nپسرانش و مسئلهء جانشينى بر تخت شاهى -\r\nدر دورهء پادشاهان صفوى براى جانشينى سلطان اصل و قاعده‌اى در كار نبود و بر خلاف ترتيبى كه در ميان فرمانروايان مسلمان و سنى هست مانند دربار عثمانى كه فرزند ارشد از طبقهء ذكور ارثا جانشين پدر مىشود سلاطين ايران جانشين خود را از اعقاب خويش انتخاب مىنمودند و گاهى نيز اسم جانشين را تا بستر مرگ فاش نمىساختند .\r\nقاجاريه يك رسم ديرين ترك يا تاتار را شعار خويش قرار دادند و اصل خون شاهى را كه نسب مادر هم نيك ملحوظ شده باشد مستقر كردند . حسن خان پدر آقا محمد خان و جد فتحعلى شاه وقتى كه به صورت پناهنده در ميان تركمنها مىزيست از وصلت كردن با دختر يكى از سران ايشان امتناع ورزيد به اين دليل كه او چنان كه بايد و شايد نسب و تبار و الا نداشت ، تا فرزند و اعقابش لايق احراز مقام سلطنت باشند .\r\nعباس ميرزا بزرگ‌ترين فرزند فتحعلى شاه نبود و بر محمد على ميرزا برادر ارشد خود بدان سبب رجحان يافت كه مادرش نسب قاجار داشت . درست است كه\r\n\r\n","description":"","footnote":"","page_name":" 540 ","page_number":556},
  {"content":"\r\n\r\nشاه فعلى در ابتداى سلطنت از اين رسم عدول نمود و خواه با سست نمودن مبناى آن مسئوليت و يا در اثر مهر و محبت ( پس از وفات اولين پسرش كه مقام وليعهد داشته و درگذشته بود ) فرزند صيغهء محبوبش را به وليعهدى برگزيد ، اما بعد از فوت اين پسر شاه مجددا به رسم ديرين بازگشت و از ظل السلطان صرف‌نظر و فرزندى را كه سه سال از او جوان‌تر و از مادرى قاجار بود وليعهد اختيار نمود .\r\n\r\nمظفر الدين وليعهد -\r\nمظفر الدين نام شاهزاده‌اى است كه در سال 1853 به دنيا آمد و اكنون ( با وجود سه برادر مسن‌ترى كه جهت احراز اين عنوان آماده بودند ) سى و سه ساله است كه مقام ولايت عهد دارد . بر طبق راه و رسم ديگر خاندان قاجار كه عين بىسياستى است وليعهد در عين حال والى ايالت شمال غربى ايران يعنى آذربايجان است كه در تبريز مقر و قصرى دارد و بدون موافقت شاه حق ندارد كه آن ايالت را ترك كند و چون در آنجا گير افتاده است از سياست و طرز ادارهء امور كه در تهران جريان دارد به كلى بىخبر است و همچنين از وضع و حال وزيرانى كه بعدا خدمتگذار او خواهند شد و طرز كارى كه وى بايستى تعقيب كند و مردمى كه بايد برايشان حكومت نمايد .\r\nوى حتى در امور ايالتى كه اسما حكومتش برعهدهء اوست دخالتى ندارد ، بلكه آلت دست يكى از صاحبمنصبان دولتى مىباشد و مثل اين است كه پرنس اف‌ويلز ناگزير شود كه در كارديف يا كارنارون اقامت كند بدون اينكه حق خروج از ايالت خود را داشته باشد و در واقع وضع ايران بدتر است ، چون تبريز كه دومين شهر قلمرو ايران است انصافا با يك شهر ولايتى كوچك قابل مقايسه نيست و تشبيه بهتر اين خواهد بود كه وليعهد انگلستان كه ارثا متصدى امور دوك نشين لنكستر هم مىباشد ناچار شود كه در ليورپول دربارى برقرار سازد و ضمنا از حق هرگونه دخالتى در كارهاى ادارى آن ناحيه يا شهر محروم باشد . بعلاوه وى كه در نزديك‌ترين ايالت ايران به خاك روسيه واقع شده چنان تحت‌تأثير نفوذ روس قرار مىگيرد كه شايد وليعهد ترس و باكى بر خود راه بدهد و يا افكارى\r\n\r\n","description":"","footnote":"","page_name":" 541 ","page_number":557},
  {"content":"\r\n\r\nدر ذهنش رسوخ يابد كه بعدا از اعمال او لاينفك باشد و ممكن است در سراسر دورهء فرمانروائى او نيز اثراتى باقى بگذارد .\r\nخود شاه سه بار به اروپا رفته است ، ولى بدبختانه هنوز اجازه نداده است كه وليعهد يك قدم از ايران بيرون بگذارد . ازاين‌رو از وضع و حال وليعهد اطلاعات مختصرى در اختيار ديگران است و او را به تفاوت جنتلمن ، منزه و باهوش و هم وجودى عاطل و ناتوان و بىآزار به شمار آورده‌اند .\r\n\r\nصفات وليعهد -\r\nگمان مىكنم كه دكتر ويلز در نوشته‌هاى خود صفات ناروائى به وليعهد نسبت داده است و بدون اينكه گفته‌هايش را براى خوانندگان تكرار كنم بعضى از عباراتش مىرساند كه وليعهد مزاجى ناخوش دارد و از لحاظ فكرى هم ناتوان و وجودى متعصب سرسخت است .\r\nبه عقيدهء من ( و براى كسب اطلاع صحيح اقداماتى وافى كرده‌ام ) اين نارواترين تعريفى از شخصيت پادشاه آيندهء ايران است . او تاريخ زياد خوانده و به رشتهء نبات‌شناسى علاقه‌مند است . اخلاق و حالت دوست‌داشتنى و خودمانى دارد .\r\nنسبت تعصب هم شايد از آن جهت است كه به ملاها احترام خاص مىنمايد و مىگويند كه كم‌وبيش پيرو طريقت شيخيه « 1 » است كه شايد بتوان آن را فرقه‌اى متعصب به شمار آورد . ولى هرگونه از اين قبيل علاقه و تمايل كه شايد اعتقادى راسخ و جدى در پيش نباشد كه درست برعكس عقيدهء بىقيد و آزاد برادر ارشد اوست به هيچ عنوانى موجب اين نگرانى نيست كه در آينده احتمال سختگيرىهاى مذهبى در پيش باشد . چنان كه نسبت داده‌اند اگر پرنس شخصيتى سست دارد\r\n\r\n\r\n","description":"","footnote":"\r\n( 1 ) - فرقهء شيخيه از آن جهت به اين نام شهرت يافته‌اند كه پيروان شيخ معروف كرمان حاجى محمد خان‌اند كه در ابتداى اين قرن از طرفداران شيخ احمد احسائى بوده است . بين پيروان باب و شاگردان شيخ انشعابى افتاد .\r\nشيخ مزيت عقل و استدلال را تعليم مىداد و مىگفت كه مبانى آسمانى را بايد با موازين عقلى انطباق داد . او ستايشگران فراوان داشت كه يكى هم فتحعلى شاه بود . سه اصل عمدهء مذهب او عبارت بود از : حد اعلاى احترام نسبت به ائمه كه مظهر خدا بودند ، عقيده به وحدت فكرى خود با ايشان و انكار معاد جسمانى . رجوع شود به مقالهء ادوارد برون در مجلهء انجمن سلطنتى جغرافيائى سال 1889 .\r\n","page_name":" 542 ","page_number":558},
  {"content":"\r\n\r\nو آسان تحت نفوذ ديگران قرار مىگيرد ، ولى بعضىها اين فقدان شخصيت را انكار دارند تا اندازهء زيادى ناشى از وضع فرمانبرى و اطاعتى است كه مردى تقريبا چهل ساله و دومين فرد قلمرو ايران و سلطانى آينده در اثر تنگ‌نظرى پدرش دوچار بوده است .\r\nبا آنكه وى اسما والى ايالت بزرگى است تاكنون هيچ‌گونه حق اظهارنظر در امور ادارى آنجا نداشته و غير از آلتى بر پشت ميز خود به شمار نمىرفته است .\r\nهر كودكى كه سردستهء عده‌اى باشد ، در حركاتش بيشتر اختيار دارد تا اين شاهزاده ، در آستانهء پادشاهى نسبت به اتباع خويش « 1 » .\r\nمبلغ مقررى را كه شاه به او ميدهد با تفاوت و اختلاف به من اطلاع داده‌اند و آن از 000 / 40 تا 000 / 60 و 000 / 72 تومان است كه رقم حداقل برابر با 11400 ليره و درشت‌ترين رقم 20500 ليره است . به‌هرحال هركدام كه صحيح باشد به صورت حداقلى براى گذران آبرومند يك بساط سلطنتى با آن همه غلام و نوكر و حرم بزرگ غيركافى است و شاهزاده بارها جهت تأمين مخارج زندگى از پيشكار خود ناچار به قرض شده است . وى از امير نظام هم سالانه مبلغ 000 / 40 تومان كمك خرج دريافت مىكند . بواسطهء اقامت بسيار طولانى در آذربايجان و مجاورت خاص اين ايالت با خاك روسيه بارها به او تمايلات روسى نسبت داده‌اند ، اما هيچ‌گونه دليلى براى اين بهتان به نظر نمى رسد ، همانطورى كه نسبت‌هاى راجع به خلق‌وخوى او نادرست بوده است .\r\nبرخورد وليعهد با اروپائيان بقدرى كم است كه پى بردن به تمايلات او كار آسانى نيست . امير نظام به مناسبت طرفدارى از روس‌ها سخت مشهور بوده ، ازاين‌رو قياس مىكردند كه وليعهد سرور او هم در اين تمايلات شريك است .\r\n\r\n\r\n","description":"","footnote":"\r\n( 1 ) - اين ايالت چنانچه شرح خواهيم داد از ديرباز بوسيلهء پيشكار شاهزاده - امير نظام اداره مىشده است . چندين سال پيش بواسطهء فقدان مردى نيرومند در رأس كار وضع آشفتهء ادارى بقدرى سخت شد كه وليعهد موقت از مقام حكومتى خود محروم و مقام او به عموى شاه كه در به كار - بردن تازيانه و دار و اعدام و تيغ جلادى استاد بود واگذار شد . اينك امير نظام به مركز خوانده شده ( 1891 ) و وليعهد شانس تازه‌اى يافته است .\r\n","page_name":" 543 ","page_number":559},
  {"content":"\r\n\r\nوليعهد\r\n\r\n","description":"","footnote":"","page_name":" 544 ","page_number":560},
  {"content":"\r\n\r\nچون شاهزاده كار ديگرى ندارد ، بيشتر وقت خود را صرف شكار مىكند كه مورد علاقهء همهء افراد قاجاريه است و با تفنگ و از فاصله‌اى دور يا نزديك شكارچى ماهرى است در كار توپخانه نيز تمرين دارد و در اين رشته هم مهارتى يافته است و در كارخانهء اسلحه‌سازى تبريز با توپهاى اتريشى مشق مىكند .\r\nچنان كه در تصوير مقابل ملاحظه مىشود او جثهء متوسط و صورت دلپسند ، ولى سيماى غمزده‌اى دارد . پدر چندين فرزند شده است كه دوازده تن از آنها زنده‌اند و نه تا از ايشان متأهل شده‌اند . زن اول او دختر ميرزا تقى خان صدر اعظم است كه قبلا اشاره كردم و دختر عمهء اوست . مادرش كه خواهر شاه بود مىگويند در اثر واقعهء قتل صدر اعظم از پرنس جدا شده است . يكى از خواهران اين بانو زن برادر ارشد وليعهد ، ظل السلطان شد ، او چندين سال پيش درگذشت . اين مقدار اطلاعاتى بود كه من راجع به پادشاه آيندهء ايران بدست آوردم . وى بى - شك و شبهه از آن قبيل كسانى است كه به اصطلاح ورزشكاران اسب سياه ناميده مىشوند ، ولى هيچ بعيد نيست كه بعد از احراز پادشاهى صفات ناشناخته او منشأ آثار حيرت‌انگيزى بشود . در اثر كاهش اخير قدر و منزلت برادر ارشدش بر ابهت او افزوده شده و شانس سلطنتش به‌طورى كه خود شاه تأييد و دولت‌هاى ديگر تصديق دارند و در مملكت هم مورد پسند است از جهات انصاف و انسانيت مىتوان گفت مطلقا تأمين مىباشد .\r\n\r\nظل السلطان -\r\nحال من مطلب را دربارهء مشهورترين فرزند شاه سلطان مسعود ميرزا ملقب به ظل السلطان معطوف مىسازم كه عنوانى بىتناسب است ، زيراكه تقريبا دو برابر پدرش هيكل دارد و سه سال از وليعهد بزرگتر است . در سال 1850 به دنيا آمد و كماكان از حق جانشينى پدر خود محروم است ، زيراكه تبار مادرى و الا ندارد و شرح اين موضوع را قبلا بيان كردم . با آنكه تقدير اين نبود كه او بر ايران فرمانروائى كند ، اما اين شاهزاده از اوان جوانى در تصدى امور سهمى احراز نموده و در مشيت كارها چنان آزادى عمل ابراز داشته\r\n\r\n","description":"","footnote":"","page_name":" 545 ","page_number":561},
  {"content":"\r\n\r\nكه خواه و ناخواه به اظهار دعاوى مبالغه‌آميز و در نتيجهء آن به پيش‌آمد سقوطش منجر شده است .\r\nاز اوايل زندگانى حكومت اصفهان سپس علاوه‌بر آن شيراز را نيز برعهده گرفته و با مرور زمان مورد عنايت واقع و صاحب نفوذ شده است . حكمرانى خشونت‌آميز و بىملاحظه و او كه موجب از بين رفتن بىنظمى و راهزنى در ايالت قلمرو خود شده بود و نظم و ترتيبى را كه در پرداخت باج و ماليات به تهران رعايت مىنمود قدر و منزلتش را در نزد دربار بالا برد و علاوه‌بر اصفهان و فارس كردستان ، لرستان ، خوزستان و يزد هم تحت حكومت او درآمده « 1 » و حساب كرده بودند كه پيش از سقوط بالغ بر 000 / 250 ميل مربع يعنى دوپنجم خاك ايران زير فرمان او بود . ضمنا وى لشكريانى در اصفهان فراهم ساخت و براى آنها اونيفورم پروسى با كلاه خود انتخاب كرد و خيلى دوست داشت در همين لباس و با اونيفورم ژنرالى از او عكس بردارند .\r\nدر سال 1886 لشكر تحت فرمان او در حدود ( رقم حقيقى است نه فرضى ) بيست و چهار فوج پياده يا 15800 نفر و 6000 تفنگ و 10 توپخانه و هشت دسته سوار بىنظم و سازمان كه جمعا 21000 نفر و 7000 اسب مىشود ، بوده است .\r\nوى كه ، سمت حكومت در اصفهان مىزيسته بارها با سياحان انگليسى مصاحبه داشته و همواره در نزد آنها عقيدهء آزاديخواهى و احساسات انگلوفيل ابراز مىداشته است . در اثر سختگيرى دستگاه ادارى او ، سران ياغى طوايف غربى ايران كه تابع حكومتش بودند همه رفتار دال بر نظم و اطاعت داشتند . چهرهء مردانه - وارش حاكى از عزم و اراده و قدرت بود و اشتباها اين‌طور استنباط كرده بودند كه شاهزاده‌اى با اين همه مزايا كه مورد عنايت هم واقع شده بود مآلا سزاوار تخت و تاج بوده و شايسته مقام شاهى به شمار مىرفته است .\r\n\r\n\r\n","description":"","footnote":"\r\n( 1 ) - ايالات و ولاياتى كه وى بسال 1886 حكومت آنها را داشت عبارت بود از :\r\nگلپايگان و خونسار ، جوشقان ، اراك ، اصفهان ، فارس ، يزد ، خوزستان ، لرستان ، كردستان ، كنگاور ، نهاوند ، كمره ، بجنورد ، كرمانشاه ، اسدآباد . درآمد اين نقاط در همان سال در صورتى كه مظنهء هر سه تومان يك ليره باشد برابر با 400 / 599 ليره نقد 800 / 73 ليره غلات يعنى جمعا 200 / 673 ليره بوده است .\r\n","page_name":" 546 ","page_number":562},
  {"content":"\r\n\r\n\r\nپيش‌بينىهاى غلط -\r\nاين قبيل نظريات را بيشتر دكتر ويلز با تأكيد تمام تبليغ كرده است . وى كه تعريف‌هاى خبطآميزى از خصائل ظل السلطان برشمرده بود به نظر من دربارهء صفات وليعهد هم به‌طورى كه در آينده خواهيم ديد راه خطا پيموده ، چون در دو كتابى كه سابقا اشاره كردم چنين مىنويسد :\r\n« من گمان ميكنم زمانى خواهد آمد كه حضرت و الا براى تصاحب تخت و تاج تلاش خواهد كرد و شايد هم بعد از وفات پدرش اقدام كند و اگر كامياب شود روز سعادت ايران خواهد بود ، زيراكه او باهوش است ، بردبار است و حاكم خوبى است و محبوبيت شخصى او هم بسيار زياد است و پيروزىهائى كه در دوران حكومت نصيبش گرديده به صورت ضرب‌المثل درآمده است وى از خونريزى بيزار است ، ولى حاكم با هيبت و سرسختى است .\r\nهيچ‌گونه ترديدى وجود ندارد كه سرانجام ظل السلطان شاه خواهد شد .\r\nوى حاكم نيرومند و كاميابى است و محبوبيتش به حد اعلى است . »\r\nنميدانم اين سخنان دربارهء شاهزاده‌اى از لحاظ بيان حقيقت بيشتر غيرقابل اعتماد است يا از جهت پيش‌بينى وقايع آينده . بدون ترديد ظل السلطان حاكم نيرومند و با عزمى بوده و زمام امور را خود در دست داشته و سخت هم در دست داشته است . وى از طبقهء روحانى متنفر و بيزار بود و از رفتار تحقيرآميز نسبت به آنها خشنود مىگرديد ، هيچ‌گاه نيز ايلات بومى ولايات جنوب غربى سابقا چنين حالت تسليم و اطاعتى ابراز ننموده بودند . اين مزايا قابل انكار نيست و همان است كه در نظر اهل شرق مايهء احترام مىشود ، اما در برابر خبطهاى اخلاقى و ادارى هم كه اوايل كارش واقع شده است يعنى وقتى كه حاكم شيراز بود موجب چنان آشوبى شد كه ناچار از آنجا پا به فرار نهاد و همان صفات سال بعد كه وى در اوج قدرت و جلال بود موجبات سقوطش را فراهم ساخت . عمليات ظلم و اجحاف پىدرپى و اخاذى عمال رسمى او كه توجهى به طرز رفتارشان نمىداشت افكار عمومى را بر ضد حكومت او برانگيخت .\r\nدر دورهء زمامدارى او چندين داستان غم‌انگيز اتفاق افتاد ، از جمله اعدام\r\n\r\n","description":"","footnote":"","page_name":" 547 ","page_number":563},
  {"content":"\r\n\r\nدو بازرگان بابى در سال 1878 و قتل ايلخانى بختيارى در 1882 « 1 » بنابراين حيرت چندانى به وجود نيامد وقتى كه در فوريه 1888 شاهزاده به پايتخت رفته بود از مقام تمام حكومت‌هاى خود غير از اصفهان محروم گرديد و فقط عدهء محدودى از لشكريانى كه به آن اتكاى فراوان داشت در اختيار او ماند . با پيشه ساختن رويهء تسليم و رضا در مقابل اين بىمهرى ، وى از آن پس زندگانى كوچك و محدودى دارد و عموما مىپندارند كه لااقل درحال‌حاضر از احراز هرگونه وضع شامخ يا ارتقاء بازمانده است . او اخيرا به رسيدگى جزئيات حوزهء حكومت خود در اصفهان ابراز علاقه مىكند در آنجائى كه هم حاكم است و هم پيشكار و هرروز در يكى از اطاق‌هاى عمارت چهل‌ستون جلوس مىنمايد و هركه از در درآيد راه مىدهد .\r\nظل با نهايت لطف ترتيب مصاحبه‌اى با من در تهران داد و بايد دانست راجع به مراتب فوق هم من اظهارنظر خصوصى ننموده‌ام ، بلكه آنچه گفته شده تكرار قول اشخاص بصير و آگاه بوده است .\r\n\r\nمصاحبه‌اى با شاهزاده -\r\nكاخ شاهزاده يكى از بهترين قصور تهران است .\r\nنماى عمارت جالب‌توجه و با گچكارى زينت يافته و پنجره‌هاى بزرگ و عريض دارد . بر دروازهء قصر كالسكه‌اى با نشان زرين خانوادگى كه چهار اسب آن را - مىكشيده‌اند ايستاده بود . بعد از بالا رفتن از پلكان و عبور از چندين اطاق كه با طرز مضحك آميخته از سليقهء اروپائى و شرقى آراسته شده بود به دالان درازى وارد شدم كه يك سمت آن سراسر ارسىهاى پر از شمعدانى و در ديوار مقابل آن تصاويرى آويخته بود كه بيشتر عكس خود ظل و قطعاتى از جرايد روسى و تصوير امپراتور روس و سرداران و ميدان نبرد و در ميان آن‌ها عكس‌هاى رنگينى هم از حوريان نيمه‌عور با چشمانى مخمور وجود داشت .\r\n\r\n\r\n","description":"","footnote":"\r\n( 1 ) - راجع به اين داستان غم‌انگيز رجوع شود به كتاب دكتر ويلز . مقتول حسينقلى خان ايلخانى يا رئيس طايفهء بختيارى و مردى روشن ضمير و حاكمى نيرومند و مهربان از اتباع وفادار شاه بود او را به اصفهان دعوت كرد و شايع ساخت كه از سكته درگذشته و باز ، گفته‌اند كه چون از نوشيدن قهوهء زهرآلود امتناع كرده بود خفه‌اش كردند . براى اطلاعات بيشترى دربارهء اين ايلخانى نامى و سياست ناروا كه دولت ايران نسبت به طوايف بختيارى اختيار كرده بود رجوع شود به جلد دوم اين كتاب .\r\n","page_name":" 548 ","page_number":564},
  {"content":"\r\n\r\nظل در وسط اين محل ايستاده بود با سردارى كشمير ايرانى و شلوارى خاكسترى و پوتين برقى . وى بر تختخوابى نشست كه از اقلام ممتاز اسباب خانه در هر عمارت ايرانى است دوشكى گلدوزى بر آن نهاده بودند و دو صندلى مقابل تخت بود . در وسط صحبت فرزند خردسال شاه كه كودكى ظريف و ملوس در حدود هشت ساله بود وارد شد كه لباس مخمل ارغوانى بر تن داشت با سگك درشت الماس و چنين ظل السلطان مىنمود كه برادر ارشد اين كودك را بسيار دوست مىداشت و موقعى كه طفل حرف مىزد او را نوازش مىكرد .\r\nسايهء شاه - قد كوتاه دارد و براى سن و سال خود بيش از اندازه تنومند است و پيوسته از نقرس رنج مىكشد . نقصى در يكى از چشمها مانع خوش‌تركيبى صورت او در عكسهاست كه همواره مورد رعايت است . در چهرهء او اثر توأمى از فطانت و سادگى ديده مىشود . وى از وضع حاضر بيزار و ناراضى مىنمود . مقدار كلى\r\n\r\n","description":"","footnote":"","page_name":" 549 ","page_number":565},
  {"content":"\r\n\r\nبه زبان فارسى با روانى بسيار صحبت كرد و پيوسته هم خندان بود و با اين كلام يكنواخت كه رسم او بوده شروع به صحبت نمود كه وى همواره دوست انگلستان است كه كانون تمدن مىباشد و در تمام عمر خود نيز در اين زمينه كوشا بوده است و باز گفت كه كابينهء لرد سالسبورى بهترين حكومت دنياست و اميدوار است كه پيوسته پايدار بماند .\r\nاز طرف ديگر هم اظهار داشت كه لرد راندلف چرچيل چندان وفادار و صميمى نيست و تا حدى مايهء دردسر است . پرسيدم با او در ايران چه رفتارى پيش خواهند گرفت .\r\nبا لحن احتياط پاسخ داد وقتى كه مدتى در آن مقام بماند وضع اخلاقى او استوار خواهد شد و افزود كه پانزده روزنامهء انگليسى و بعلاوه روزنامه‌هاى فرانسه و آلمانى و روسى در اختيار اوست و مترجم مخصوص دارد . سپس بار ديگر به مسائل سياسى پرداخت و به نظر مىرسد كه در جريان وقايع نسبتا وارد است . همچنين راجع به امكان صلح يا جنگ ، وى احساساتى بر ضد دو دولت نيرومند همجوار ايران ابراز داشت ، ولى از طرف ديگر به يك افسر روسى كه با من آشناست ، وقتى گفته بود كه وى از ورود روسها با اشتياق وافر استقبال مىكند .\r\nآقاى استك در كتاب ممتاز خود موضوعى را شرح مىدهد كه ادعاى انگلوفيلى او را مردود مىسازد و گمان مىرود كه بطور كلى علاقهء باطنى او با انگلستان در مقابل رقباى اوست . اما شرط صلاح را در تعارفات دوپهلو مىداند .\r\nوى سپس شرح ستايش‌آميزى دربارهء دولت شاه بيان كرد حاكى از اينكه در عهد زمامدارى پدر تاجدارش جان و مال مردم مصون است و كسى دوچار ظلم و تعدى نيست و بىجهت كشته نمىشود ( سرمشقى كه هنوز براى اين شاهزاده امكان پيروى از آن هست ) وى با آب‌وتاب اظهار مىداشت كه ايران تشنه و گرسنهء تمدن است از آن قبيل احساساتى كه چندان صادقانه نمىنمود و من مىپرسم آيا خود پرنس در پيشرفت اين منظور قدمى برداشته است . او مجددا افزود كه حقيقت امر اين است كه وى به تهران آمده است تا با شاه كه هداياى فراوانى نقد و اسب براى تقديم آورده بود تجديد عهد و علاقه كند اقدامش تاكنون بىنتيجه نبوده است\r\n\r\n","description":"","footnote":"","page_name":" 550 ","page_number":566},
  {"content":"\r\n\r\nاز قرار معلوم صدر اعظم وقت امين السلطان با شاهزاده دشمن است ، چون حكومت عراق و يزد نيز به او واگذار شده است .\r\nپرواز هماى بخت و اقبال در سياست مشرق‌زمين عنصر از بين رفتهء امروز را شايد پيروزترين ركن فردا مىسازد ، ولى سرنوشت صعود و نزول‌هاى ظل در آينده هرچه باشد ديگر نبايستى او را حريفى براى تخت و تاج محسوب داشت ، يا ركن كلانى در سياست ايران آينده پنداشت . اين نكته را هم بايد خاطرنشان كرد كه پرنس مثل ديگر افراد طايفهء خود علاقهء فراوان به اسب‌سوارى و شكار دارد .\r\nزن اولش سيزده سال پيش وفات كرد و مسن‌ترين پسرش جلال الدوله در دورهء - شكوه و رونق كار ظل السلطان نايب او در شيراز بود و در سال 1890 به يزد انتقال يافت و حالا در اين شهر قائم مقام پدر است . شاهزاده چند دختر هم دارد .\r\n\r\nنايب السلطنه -\r\nسومين فرزند ارشد شاه كامران ميرزاست كه بيشتر با لقب نايب السلطنه شهرت دارد . با او نيز فرصت مصاحبه‌اى داشتم او اكنون وزير جنگ و فرمانده قشون ايران و حاكم تهران است و سى و پنج سال دارد كه نسبت به سن و سال خود او بىاندازه تنومند است . با آنكه شهرت دارد كه فرزند محبوب شاه و جوانى دوست‌داشتنى است ، عارى از نفوذ سياسى است و غير از ابهتى كه به درجهء نظامى او وابسته است در زندگى عمومى ايران نقشى برعهده ندارد و تنها فرزند شاه است كه قدرى فرانسه حرف مىزند و مىتواند بدون كمك مترجم گفت‌وشنودى بكند و معروف است كه وى از برادر ارشد خود ظل خيلى مىترسد و با او اصلا روابط حسنه ندارد .\r\nاين شاهزاده صاحب قصرى عالى در تهران و يكى هم در ييلاق است و باغ وصل به قصر شهرى او را در سراسر ايران زيباترين مىشمارند . شاهزاده به زندگانى و تجمل علاقه‌مند است و محل اسباب خانگى قصر او شاهد اين تمايلات ذوقى اوست . سالها رسم او اين بوده است كه در روز تولد شاه جلسهء شام باشكوهى به سبك فرانسه براى وزيران مختار بيگانه ترتيب و در آن ضيافت تمام ظرافت ذوق و سليقهء پاريس را ارائه مىداده است .\r\n\r\n","description":"","footnote":"","page_name":" 551 ","page_number":567},
  {"content":"\r\n\r\nوى در اوان جوانى با يكى از دختران حسام السلطنه كه حاكم خراسان و فاتح هرات معروف بوده ازدواج كرد . برادر اين بانو حسام السلطنهء فعلى نمايندهء شاه در جشن پنجاه سالگى سلطنت ملكه ( ويكتوريا ) در سال 1887 بود . مخارجى كه مقامات متعدد شاهزاده ايجاب مىكند از ميزان مقررى نايب السلطنه خيلى بيشتر است و مقدارى قرض براى او باقى مىماند ، ولى در مقام نظامى براى خود راه كسب ثروت سرشارى را كشف كرده است .\r\nعكس نايب السلطنه\r\nدربارهء مصاحبهء اين‌جانب با حضرت و الا تنها مطلب قابل ذكر شايد اين نكته باشد كه اظهار مىداشته كه رژهء سربازان را در ميدان بزرگ دوست ندارد چون گردوخاكش به چشم او مىرود .\r\n\r\n","description":"","footnote":"","page_name":" 552 ","page_number":568},
  {"content":"\r\n\r\n\r\nافراد ديگر خانوادهء شاهى -\r\nبقيهء پسران شاه كودكانى هفت و هشت ساله و اطفال خردسال‌ترند كه ثمرهء ازدواج‌هاى اخير شاه با دختران جوان است . از آنچه تا اينجا بيان شده استنباط مىشود كه در وجود هيچ‌يك از فرزندان شاه آثار هيبت و بزرگى پدر وجود ندارد و با آنكه دربارهء جانشين شاه احتمال كشمكش بسيار بعيد است ، ولى شخصيتى به جاى او خواهد نشست كه هنوز صفات اخلاقيش مرموز مىنمايد و اگر او در عمل ، سلطانى سست عنصر باشد مايهء تعجب احدى نخواهد شد و هرگاه پادشاه ستوده و صالحى بشود خيلىها حيرت خواهند نمود .\r\n\r\nبرادران شاه -\r\nحال كه از خانوادهء شاهى سخن ميگوئيم روا نيست كه نام برادران شاه را هم به ميان نياوريم هرچند كه هيچ‌يك از ايشان جز درجه و عنوان اهميتى ندارند . مسن‌ترين برادر شاه ، عباس ميرزا ملك‌آراست كه چهل سال پيش مدعى احتمالى تخت و تاج به شمار مىرفته و پس از مسلم گشتن پادشاهى برادر به تهران دعوت و در آنجا وزير تجارت و رئيس افتخارى شوراى دولتى و سپس حاكم قزوين و جاهاى ديگر شد . بواسطهء دل‌زدگى ناشى از ساليان دراز تبعيد ، او ديگر حال و هوسى براى مقام ندارد و زندگى ملى خود را مختوم تلقى مىكند .\r\nدومين برادر شاه عبد الصمد ميرزا عز الدوله است كه تا اين اواخر وزير عدليه بود و در سفر قبلى همراه شاه به اروپا رفت . وى فرانسه و انگليسى مىداند و موقع امپراتور شدن تزار فعلى براى مراسم تهنيت به مسكو اعزام گرديد . از لحاظ سياسى او هيچ‌گونه نفوذى ندارد و اكنون براى بار دوم حاكم همدان است .\r\nسومين و آخرين برادر زندهء شاه محمد تقى ميرزا ركن الدوله است كه در فصل سابق راجع به والى خراسان از او صحبت داشتيم و شهرت دارد كه حاكم نيرومندى نبوده است و بيشتر آلت دست پيشكارش بوده كه از طرفداران جدى روسيه است و به همين مناسبت هم او را در سال جارى از آنجا احضار كردند . بنابراين هر سه برادر به‌هيچ‌وجه از اركان سياسى به شمار نمىروند و معروف است كه سرنوشت هركدام از ايشان بسته به نظر عنايت همايونى است .\r\n\r\n","description":"","footnote":"","page_name":" 553 ","page_number":569},
  {"content":"\r\n\r\n\r\nدار الشوراى دولتى -\r\nبعد از قصر به سراغ وزيران اصلى دستگاه سلطنت مىروم . شاه در مهمات امور اسما بوسيلهء شوراى دولتى مدد مىيابد كه عدهء اعضاى آن كم و زياد مىشود و درحال‌حاضر سى نفر است كه خود شاه آنها را تعيين مىكند .\r\nبرجسته‌ترين آنها كسانىاند كه تصدى امور وزارتخانه‌اى را برعهده دارند . ادارات به طرز نيمه اروپائى طبقه‌بندى و نام‌گذارى شده است . هرچند كه تراكم چندين اداره كه كارشان كمترين ارتباطى باهم ندارد و در دست شخص واحدى جمع شده است تفاوت كلى آن با نمونه‌هاى اروپائى است كه مقايسه كردن اين شورى با كابينه‌هائى كه بر طبق قوانين اساسى غربى تشكيل يافته است و وجه ارتباطى بين اين دو نيست اشتباه محض خواهد بود و شايد با تنها دستگاهى كه قابل قياس است و گويا از روى نمونهء آن ترتيب يافته باشد شوراى امپراتورى روسيه است .\r\n\r\nطرح امور شورى -\r\nبعد از بازگشت شاه از سفر اول اروپا شوراى دولتى به صورت فعلى پابرجا شد ، در آن موقع شاه دستخطى به نام دبير شورى صادر و صلاحيت كار آن را به شرح ذيل اعلام كرد :\r\nتشكيل يافتن مرتب شوراى دولتى حائز اهميت بسيار است و وجودش براى دولت ضرورى است . علاقهء ما اين است كه اين شورى مرتبا تشكيل و درست اداره شود . چون ارادهء ما اين است كه اختيارات بىپايان و نفوذ سرشار در حق آن قائل شويم بنابراين وظيفه داريد كه مراتب ذيل را به شورى ابلاغ كنيد تا اساس كار آن به شمار آيد :\r\n1 - چون امور دولتى گوناگون است و علاقهء ما هم اين است كه همهء آنها با سرعت رسيدگى شود تصميمات ما هرچه زودتر به مرحلهء اجرا درآيد ، جلسات دوگانه هفتگى كافى نيست . ازاين‌رو در آينده شورى هفته‌اى سه بار تشكيل خواهد يافت .\r\n2 - اعضاى شورى آزادى تام بيان دارند و ايشان نبايد از چيزى بيمناك باشند و بايستى با رعايت بىطرفى كامل در كارها غور نمايند . هرگاه يكى از\r\n\r\n","description":"","footnote":"","page_name":" 554 ","page_number":570},
  {"content":"\r\n\r\nاعضاى شورى كه درجهء پائين‌ترى دارد خواسته باشد دربارهء امورى كه مقامات بالاتر انجام داده‌اند اظهارنظرى كند يا انتقادى نمايد اين مقامات حق ندارند - ناراحت شوند و زبان به شكايت بگشايند ، ولى ايشان خواهند توانست مراتب را توضيح دهند و با دليل و اظهارات متين از خود دفاع كنند .\r\n3 - هر عضو شورى بدون رعايت درجه مىتواند طرح‌هائى شايسته و مفيد به حال مردم براى بررسى پيشنهاد كند .\r\n4 - تصويب تمام كارها با رأى اكثريت خواهد بود و مصوبات كه بر اوراقى ثبت مىگردد بوسيلهء همهء اعضاء امضاء خواهد شد .\r\n5 - از اين پس تمام حكام ولايات و صاحب منصبانى كه از طرف دولت عهده‌دار كارهاى مهمند از جانب شوراى دولتى منتخب خواهند شد .\r\n6 - جلسات شورى مرتبا تشكيل مىشود و به همهء امور عمومى رسيدگى خواهد كرد .\r\nاين مدرك نكته‌هاى معتبر غيرقابل انكارى براى يك كابينهء مقتدر مشورتى در يك رژيم مشروطهء پادشاهى داراست و قادر است كه اساس قانونى برازنده راجع به حق عمليات چنين هيئتى فراهم سازد ، اما ايران تا مرحلهء حكومت مشروطه خيلى فاصله دارد ، ازاين‌رو حيرت‌آور نيست كه پى مىبريم آن دستخط همايونى يا به كلى مورد مسامحه واقع و يا از روى تدبير و صلاح بر طاق نسيان نهاده شده است . بخصوص مادهء پنجم كه هيچ وقت دستور كار قرار نگرفته است .\r\n\r\nوضع حاضر -\r\nدار الشوراى دولتى ايران كه درحال‌حاضر هست مسئوليت وزارتى و اختيارات دست‌جمعى خواه اجرائى يا از جهت قانون‌گذارى ندارد . هيئتى صرفا مشورتى است كه گاهى قبلا براى عرضه كردن رأى مشورتى به پيشگاه شاه تشكيل مىيابد ، ولى عموما بعد از اجراى فرمان‌هاى او كه صادر شده بوده است براى مباحثه دربارهء آن تشكيل مىشود . يگانه اختيار اجرائى همان تعيين نفراتى است كه اعضاى آن هستند كه همه نوكران شاهند و قابل تغيير يا ترقى و يا عزل\r\n\r\n","description":"","footnote":"","page_name":" 555 ","page_number":571},
  {"content":"\r\n\r\nبدون توضيح ، و بىآنكه وضع هيچ‌كدام ارتباطى با همكاران داشته باشد . اسما رئيسى دارد كه جلسه را تشكيل مىدهد ، ولى هيچ كار رياست ديگر برعهدهء او نيست وى نه بر كرسى رياست جلوس و يا طرح‌هائى براى اخذ رأى پيشنهاد مىكند در واقع نه حرف و بيانى در كار است و نه رأى گرفته مىشود . مذاكره به كلى غيررسمى است و صورت صحبت دارد و هر وزيرى هم مكلف است جريان كار را جداگانه به شاه گزارش دهد .\r\n\r\nوزيران دولت -\r\nدربارهء صفات كلى و طرز كار و خدمت وزيران دربار ايران سرجان ملكم در تاريخ خود در ابتداى اين قرن نوشته بود :\r\n« وزيران و مأموران عمدهء دربار تقريبا هميشه افرادى با آداب و متين و در كار ادارات تابع خود نيك آزموده و در محاوره خوش‌آيند و صاحب اخلاق ملايم و نظرى بسيار تيزبين‌اند ، ولى اين صفات دلپسند و سودمند به‌طور كلى تنها چيزى است كه ايشان دارند . فضيلت يا فضل و دانش از ناحيهء افرادى كه بيشتر زندگانى ايشان صرف حفظ ظواهر و آداب مىشود و وسايل معيشت آنها از آلوده‌ترين منابع تأمين مىگردد و كار عمدهء آنها تحريكاتى است كه همواره هدف‌هاى واحدى دارد ، يعنى حفظ خويشتن يا تباهى كار ديگران و كسانىاند كه بدون خطر قادر به حرف ديگرى جز نيرنگ و فريب نيستند و خلاصه بواسطه وضع و شرايطى كه دارند محكوم به پول‌دوستى و حيله‌گرى و بىحقيقتىاند .\r\nترديدى نيست كه وزيرانى در ايران بوده‌اند كه عين بىانصافى است ايشان را جزء اين طبقه‌بندى كلى قرار داد ، اما حتى ممتازترين آنها با وجود فضايل و هنرهاى خود تا حدى ناچار شده‌اند كه رفتار خود را با وضع و محيطى كه ايشان را فراگرفته بود منطبق سازند ، و مگر آنكه لطف و اعتماد سلطان آن‌ها را چنان در وضع و مقام - مصونى قرار دهد كه از آزار رقيب بيمناك نباشند و گرنه ضرورت آنها را وادار مىكند كه رفتار چاپلوسى و ريا پيش گيرند و بر خلاف حق و كمال اخلاقى كه يگانه شرايط ضامن احترام است و همه‌كس حاضر است نسبت به افراد شريف و بزرگ قايل شود رفتار نمايند . »\r\n\r\n","description":"","footnote":"","page_name":" 556 ","page_number":572},
  {"content":"\r\n\r\nاين نكته‌هاى دقيق ناشى از بصيرت و انصاف نويسندهء ممتاز آنست و جاى نهايت نگرانى است كه آن اخلاق و صفات درحال‌حاضر به همان اندازه صادق باشد كه در نسل گذشته بود . باوجوداين اميدوارم كه در اين پندارم خطا نكرده باشم كه بواسطهء طبع ملايم و نمونهء كار پادشاه فعلى نتيجهء سير و مشاهدات اروپائى او اكثر وزيران كه در يك يا سفر ديگر شاه همراه او بودند و تغيير وضع و حال زمانه كه حتى در ايران هم مشهود است تفاوت و تأثير ملايمى دربارهء رئوس نظريات تصوير اصلى پديد آورده است و زمينه‌هاى درستكارى و راستى رفته‌رفته وسيع‌تر مىشود ، يعنى همان خصايلى كه او به كلى از فقدانش نگران مىنمود و اين ترس هم در ميان بود كه بواسطهء كسادى كار مردان زبده و شريف و تبانى همگانى در زمينه‌هاى نيرنگ و فساد پاك از بين رفته باشد . به‌هرحال من سعى خواهم نمود كه خصايص اخلاقى و شرح مذاكراتى را كه با بعضى از وزيران در انگلستان و تهران داشته‌ام به نحو شايسته‌اى بيان كنم .\r\n\r\nامين السلطان -\r\nدرحال‌حاضر عدهء وزيران هفت تا است كه مىتوان گفت هريك تصدى كارى را برعهده دارد كه تقسيم يا تراكم آن ، خوانندهء اروپائى را هم از لحاظ اينكه خودسرانه است و هم غيرعادى است متعجب خواهد ساخت .\r\nعنوان صدر اعظم يا نخست‌وزير كه گاهى از جانب شاه به ارشد مشاورانش تفويض مىگرديده اينك نصيب كسى نيست « 1 » نخست‌وزير كنونى با عنوان امين السلطان معروف است .\r\nنام او ميرزا على اصغر خان و جوانى است كه حالا ( 1891 ) سى و چهار\r\n\r\n\r\n","description":"","footnote":"\r\n( 1 ) - وقتى كه اين شاه به سلطنت رسيد ميرزا تقى خان را نخست‌وزير انتخاب كرد و مىگويند كه وى از قبول عنوان صدر اعظم امتناع و به همان لقب امير نظام اكتفا نمود . بعد از قتل او در سال 1852 ميرزا آقا خان صدر اعظم تعيين گرديد و او اين عنوان و مقام را تا سال 1858 داشت و شاه ديگر اين عنوان را به كسى نداد تا سال 1871 كه به ميرزا حسين خان تفويض شد و او همان كسى است كه قرارداد رويتر را امضاء كرد . يك انتريك رسمى موجب سقوط او در سال 1873 شد ، سپس كار وزارت امور خارجه به عهدهء او افتاد و لقب سپهسالار يافت . از سال 1873 به اين طرف فقط يك صدر اعظم ميرزا يوسف آشتيانى بوده است كه از سمت مستوفى الممالكى كه عالى بود به مقام عالىتر صدارت رسيد و هنگامى كه در آن مقام بود وفات كرد .\r\n","page_name":" 557 ","page_number":573},
  {"content":"\r\n\r\nسال دارد و بدون اينكه از لحاظ نسب ، مرتبتى و الا داشته باشد بواسطهء جديت ، و شايستگى خود در ايران به عالىترين مقام رسيده است . در سال 1889 همراه شاه به سفر اروپا آمده بود بعد از سرور خود مقامش از همه بالاتر بوده است ، وى نوادهء يكى از ارامنه و پسر يكى از مأموران است كه در مسافرتها و هنگام شكار آبدارباشى شاه بوده و در نتيجه مورد لطف واقع و حائز اين مقام شامخ گرديده است .\r\nتصوير امين السلطان\r\nامين السلطان درحال‌حاضر وزارت‌هاى داخله ، دربار ، گمرك و ماليه را هم عهده‌دار است بعلاوه رئيس ضرابخانه دولتى و حاكم بنادر خليج فارس است .\r\nوى در واقع وزير امور خارجه نيز هست . من او را چندبار ملاقات كردم و از جهات هوش و فعاليت و نيروى اخلاقى در ذهنم تأثيرات نيكو نمود . قيافه‌اش جالب نظر\r\n\r\n","description":"","footnote":"","page_name":" 558 ","page_number":574},
  {"content":"\r\n\r\nاست و آدابى جاذب و صميمانه دارد . روان و تند و با اعتماد صحبت مىكند وى كه مانند تمام صاحبان مقام بالا در دستگاه ايران ثروت سرشارى فراهم ساخته قسمتى از آن را به ارث برده است و بقيه را هم بدست آورده است .\r\nوى در يكى از عمارات عالى پايتخت اقامت دارد و پنهان نمىكند و درهرحال نزد انگليسىها اعتراف مىنمايد كه افكار اعتدالى و انگلوفيل دارد و با من راجع به سياست مملكت خود با آزادى تمام صحبت مىكرد و مىگفت موضوعى كه بيش از هرچيز در انگلستان او را به شگفت انداخت ثروت سرشار طبقهء اشراف بود كه هريك از ايشان چون پادشاهى مىنمود و سواد مردم كه از فلسفه و معانى حرف مىزدند و ازدحام جمعيت كه هر دهى قصبه و هر قصبه‌اى شهر به نظر مىرسيد . در بازگشت به وطن خود منظرهء جاده‌هاى ايران تقريبا اشك در چشمانش جارى ساخت و تعقيب كار جاده‌سازى و خط آهن را اداى دين خويش نسبت به اروپا مىپنداشت و اظهار داشت كه علاقهء فراوان دارد كه دو پسرش كه بزرگتر دوازده ساله است در انگلستان تربيت شوند ، ولى مادر بچه‌ها طاقت دورى آنها را ندارد .\r\nما دربارهء مسائلى سياسى صحبت كرديم كه از مطرح كردن آن در اينجا معذورم ، ولى از احاطهء او دربارهء اوضاع سياسى و سرعت انتقالش تعجب نمودم . وى تاكنون با وجود تحريكات بىانقطاع و مخالفت‌هاى مراقبت‌آميز عمال كهنه‌كار كه او را طراح نقشه‌ها و مترقى مىپندارند چندين سال توانسته است مسند خود را حفظ كند . حكومت او روىهم‌رفته دال بر شايستگى و موفقيت بوده و اگر از حمايت همايونى كماكان برخوردار باشد و اگر بتواند از فسادى كه لازمهء ادامهء طولانى زندگانى رسمى در ايران است اجتناب كند و بتواند در برابر طوفان تحريكات كه همواره در پيرامون فرد زمامدار ديده مىشود ايستادگى نمايد شايد مجال خدمتگزارى واقعى نسبت به مملكت خويش خواهد يافت .\r\nدر وقتى كه اين كتاب ( زمستان 2 - 1891 ) زير چاپ است وضع و مقام\r\n\r\n","description":"","footnote":"","page_name":" 559 ","page_number":575},
  {"content":"\r\n\r\nاو مانند پيش مستحكم مىنمايد و هنوز حسادت رقيبانش اعتماد عاقلانهء سرور او را متزلزل نساخته است .\r\n\r\nامين الدوله -\r\nبقيهء وزيران عجالتا تا اندازه‌اى در مقابل رفعت مقام امين السلطان ، تحت الشعاع بشمار ميروند شريف‌ترين و شايسته‌ترين از ميان ايشان ميرزا على خان امين الدوله است كه سن و سال متوسط و آداب دربارى و افكار اعتدالى و املاك فراوان دارد . وى كه تالى رقيب جوان‌تر و نسبت به صدر اعظم در مرتبهء دوم است مىگويند با او رابطهء خوبى ندارد ، باوجود اين علاوه‌بر رياست شورى ، وزارت پست و وظايف و اوقاف را داراست . در موقع سفر قبلى شاه به انگلستان وى همراه بود ، اما در سفر سال 1889 از هيئت همراهان در آلمان جدا شد و مىگويند دليل آن هم تيرگى روابطش با امين السلطان بود . اگر تا حدى بواسطهء فقدان نيروى ابتكار و فعاليت نبود كه گويا ناشى از وقوف كامل او از استقامت سيستمى است كه افراد علاقه‌مند به اصلاحات را گرفتار مىسازد ، شايد مىتوان گفت كه وى لايق‌ترين سياستمدار ايرانى است . من او را در منزلش كه با سليقهء پاكيزهء اروپائى آراسته شده بود ملاقات كردم . با سهولت به زبان فرانسه صحبت مىكرد و در نظر من جالب‌ترين شخصيتى آمد كه در ايران ديده بودم . لحن كلامش راجع به كشورش مثل دوستدار حقيقى اصلاحات مىنمود ، ولى اين اشتياق و اميد را كه كار ايران در زمان او اصلاح شود به كلى از دست داده بود .\r\n\r\nقوام الدوله -\r\nوزارت امور خارجه در دست ميرزا عباس خان قوام الدوله است . او مردى با قيافه و اطوار خشن است و نمونهء بىكم‌وكاست دارودستهء قديمى است . وى همراه شاه به اروپا نرفت ، بلكه سر كار خود در تهران ماند . سابقا وزير داخله بود و مىگويند كه آدمى رك و كوشا است و بسيار هم ثروتمند است . با وجود وزارتى كه دارد فقط منشى سياسى محسوب مىشود و كنترل روابط خارجى ايران كاملا در دست خود شاه و صدر اعظم است .\r\n\r\nيحيى خان مشير الدوله -\r\nاز جمله مهمترين وزيران هرچند كه درحال‌حاضر\r\n\r\n","description":"","footnote":"","page_name":" 560 ","page_number":576},
  {"content":"\r\n\r\nشغل درجهء دوم دارد ، يحيى خان مشير الدوله است كه با خواهر شاه ازدواج نمود « 1 » .\r\nوى برادر جوان‌تر صدر اعظم نامى ميرزا حسين خان سپهسالار است كه هنگام مسافرت اول شاه به اروپا صدر اعظم بود ، سپس به صورت نيمه تبعيد به سال 1881 در مشهد وفات كرد . حاكم گيلان مازندران و بعد فارس شد . در موقع سفر اول شاه به اروپا رياست شوراى سلطنتى را داشت و از سال 1885 تا 1887 وزير خارجه بود .\r\nدر اين سال بر اثر تحريكات كه به فرار ايوب خان « 2 » از تهران منجر شد اين مقام را از دست داد و به سفارت انگليس پناهنده شد . وى اين نسبت را جدا انكار دارد ، اما بدبختانه شواهد محكمى در اين باب هست . او را با مأموريت خاص به سن‌پطرزبورگ فرستادند كه مورد پذيرائى درخشان قرار گرفت و شايع است كه افكار روسى در آنجا فراگرفته است .\r\nاينك او وزير عدليه و تجارت است و زبان فرانسه را به وجه قابل‌تحسين حرف مىزند زيراكه مراحل نخستين تربيت او در اروپا طى شده به سياست و عادات اروپائى نيك وارد است و شايد هوشمندترين رجال ايران جديد باشد . وى در خانهء باشكوهى اقامت دارد از اين بابت به شاه كه اين منزل را از برادر مرحومش مصادره كرده بود مديون نيست . اين خانه وصل به مسجد بزرگ سپهسالار است كه در فصل تهران شرح دادم . وى بنابر وصيت سپهسالار مشغول تكميل ساختمان اين مسجد است .\r\nدر موقع مسافرتم پسر ارشد او با يكى از دختران وليعهد ازدواج كرد و مشير كه همهء كارها را به شيوهء هرچه بزرگوارتر انجام ميدهد و مىگويند كه به اين مناسبت گرفتار قرض است چندين ضيافت كلان داد كه نقل مجالس تهران شد .\r\nيك روز وزيران ايرانى را دعوت كرد روز ديگر نمايندگان خارجى را و روز سوم\r\n\r\n\r\n","description":"","footnote":"\r\n( 1 ) - اين بانو خواهر تنى شاه ماجراى ازدواج گوناگون داشته است . نخست زن ميرزا تقى خان صدر اعظم شد همان كسى كه شاه او را در سال 1852 به قتل رسانيد . سپس او را به پسر صدر اعظم بعدى دادند و پس از تباهى كار او و تبعيد ( ميرزا آقا خان ) و گذشت چند سال باز آزاد و در اين موقع زن پسرخالهء خود شد كه به زودى بواسطهء ناخوشى و با درگذشت . سرنوشت چهارم و نهائى اين بانو اين شد كه به ازدواج يحيى خان مشير الدوله درآمد .\r\n( 2 ) - ايوب خان فرزند شيرعلى خان و نوادهء امير دوست محمد خان پادشاه افغانستان بود . م\r\n","page_name":" 561 ","page_number":577},
  {"content":"\r\n\r\nدراويش پايتخت را و روزى كه من با او ملاقات داشتم موعد ضيافت ملاهاى تهران بود و خودم ديدم كه در حدود دويست تن از اين حضرات و آقايان عمامه‌اى بر دور تالارى نشسته و ناهار عالى صرف مىكردند .\r\nدر شب عروسى خيابان‌ها و ميدان را چراغانى كرده بودند . از ميان تمام وزيرانى كه من فرصت ملاقات داشتم او بيشتر وضع و آداب فرنگى داشت و كمتر شرقى مىنمود . بعد از مبادلهء تعارفات كه برحسب معمول ده دقيقهء اول ملاقات با هر فرد متشخص ايرانى را مىگيرد او راجع به اوضاع اروپا و مشرق به حرفهاى معقول و نكته‌دار پرداخت و درست تذكر داد كه اگر انگلستان نيمى از مبالغى را كه براى بيگانگى افغانستان خرج كرده است صرف جلب دوستى ايران مىنمود سد محكم و ذيقيمتى جهت حفاظت امپراتورى هند تأمين مىگرديد . شايعات حاكى است كه مشير الدوله تمايلات قوى روسى دارد ، ولى در حين صحبت با من وى اين نسبت‌ها را قويا تكذيب كرد و امكان دارد كه او باز بر مسند وزارت قرار گيرد . درهرحال شخصيت او را از لحاظ آينده نمىتوان مورد بىاعتنائى قرار داد . ( وى اخيرا در ژانويهء 1892 وفات يافت )\r\n\r\nوزيران ديگر -\r\nراجع به وزير جنگ با نايب السلطنه شرحى بيان كرده‌ام .\r\nجهانگير خان از تبار ارمنى تا موقع وفاتش كه اخيرا اتفاق افتاد وزير صنايع ظريفه بود . محمد حسن خان اعتماد السلطنه مترجم همايونى و وزير مطبوعات است ، اما وزارتخانه‌اى ندارد . وى هرروز جرايد اروپائى را براى شاه ترجمه مىكند و محرم و معتمد پادشاه است .\r\nتنها وزير ديگرى كه شايستهء ذكر است عليقلى خان مخبر الدوله است كه وزارت علوم و تلگراف و معادن را دارد و بواسطهء كارهاى تلگراف وى با مقامات حكومت هند و كمپانى هند و اروپا از موقع تأسيس خطوط تلگرافى در ايران بيست و پنج سال پيش پيوسته در تماس بوده است و بواسطهء امور معادن به دريافت نشان سى . آى . اى . توفيق يافته و از وقت تشكيل شركت امتياز معادن ايران ، با انگليسىها رابطهء نزديك داشته است .\r\n\r\n","description":"","footnote":"","page_name":" 562 ","page_number":578},
  {"content":"\r\n\r\nاو نيز يكى از افراد بسيار لايق و روشنفكر است ، ولى در راه نامجوئى حدت و حرارتى نمىنمايد . وى در سال 1889 همراه شاه به لندن آمد ، اما بواسطهء حقد و حسادتى كه بين همراهان پيش آمده بود با اجازهء شاه از آنجا جدا و رهسپار سفر مكه شد يكى از فرزندان او كه لقب ضياء الدوله دارد با دختر وليعهد ازدواج كرده است .\r\n\r\nامير نظام -\r\nدر ميان شخصيت‌هاى برجستهء ديگر اگرچه مقام وزارت ندارد بايد نام امير نظام حسنعلى خان را ياد كرد كه تا اين اواخر پيشكار وليعهد در آذربايجان و چند سال حاكم واقعى آن ايالت بود . اين مرد شايان توجه اهل بيجار است كه قصبه‌ايست در ناحيهء گروس بين سنندج و قزوين . ناحيهء بيجار كه خانوادهء او ديرزمانى در آنجا زيسته‌اند و صاحب نفوذند از بلوك كردستان است ، اما همهء كردها ايرانىاند و شايد هم به مناسبت همين قرابت و نسبت بود كه او به اخلاق كردها آشنائى داشت و روىهمرفته آن‌ها را بسيار خوب و منظم اداره كرد .\r\nوى سابقا وزير مختار ايران در پاريس بود زبان فرانسه را خيلى خوب مىداند و افكار مترقى دارد و قبل از اينكه مقام اخير وزارت فوايد عامه را احراز كرده باشد چندبار به لندن سفر نمود . وى شخصى بااراده و بسيار قوى است و آفت ياغىگرى را تا اندازه‌اى تقليل داده و بهترين مديران ايرانى در كار ولايات است . با آنكه خيلى سالخورده و شايد حالا هفتاد و شش ساله است هنوز نيك تندرست و قوى است و شايع است كه شايد وزير خارجه خواهد شد و در صورت تجديد بساط حكومت بعيد نيست كه صدر اعظم شود « 1 » .\r\n\r\nصاحب ديوان -\r\nشخص مقتدر ديگر فتحعلى خان صاحب ديوان از اعيان ثروتمند شيراز است . وى هم پيشكار وليعهد در تبريز و هم حاكم فارس و اصفهان بوده و سابقا در پايتخت هم منصب و مقام داشته است . مىگويند حكومت او در شيراز\r\n\r\n\r\n","description":"","footnote":"\r\n( 1 ) - علت احضار او ( سپتامبر 1891 ) از جانب شاه بواسطهء اغتشاش تبريز در اثر امتياز تنباكو بود كه مىگويند وى در آن كار دست داشته ، ولى باز حاكم كرمانشاه و كردستان شد و چنان كه سابقا اشاره كردم مىگويند كه تمايلات آشكار روسى دارد .\r\n","page_name":" 563 ","page_number":579},
  {"content":"\r\n\r\nتوأم با سختگيرى و حرص و آز ، اما اقتدارآميز بود . وى افكارى روشن دارد و هوشمند است و با وجود سن زياد شغل صدارت را كه حالا در چنگ رقيب با حسرت مىنگرد نيك از عهده برآمده بوده است . در بهار سال جارى او به سمت والىگرى خراسان منصوب گرديد كه اميد است از سلف خود نرم‌تر بوده باشد .\r\n\r\nشوراى پنج نفرى -\r\nعلاوه‌بر شوراى دولتى شوراى خاص پنج نفرى به صورت شورا در شورا هست كه در سال 1888 شاه بخصوص اساس نهاد تا در مهمات امور سياسى مشاور او باشد . اين جرگهء داخلى درحال‌حاضر شامل امين السلطان و نايب - السلطنه ، امين الدوله ، قوام الدوله و مخبر الدوله است .\r\nاين عده حضراتىاند كه درحال‌حاضر زمام كارها را در ايران بدست دارند .\r\nاز شرحى كه دربارهء ايشان آورده‌ام ملاحظه مىشود كه از لحاظ صلاحيت و استعداد يا ( اگر بتوان اطمينان‌هائى را كه مىدهند باور داشت ) ارادهء در راه اقدامات اصلاحى نقصى در كار نيست ، اما تحريكات سخت رايج است و اغراض نافذ و تعصب هم هنوز قوى است . شاه و وزيرانش در پيچ‌وتاب وضع و ترتيبى گير كرده‌اند كه عيوب باطنى بسيار دارد و من سعى خواهم كرد كه در فصل آينده موضوع را آشكار سازم .\r\n\r\n","description":"","footnote":"","page_name":" 564 ","page_number":580},
  {"content":"\r\n\r\n\r\nفصل چهاردهم حكومت\r\nمن وضع لباس شما را نمىپسندم . خواهيد گفت ايرانى است ، ولى آن را عوض كنيد .\r\nشكسپير ( لير شاه )\r\n\r\nاستبداد مطلق -\r\nاز آنچه در ابتداى فصل سابق بيان شد مىتوان استنباط نمود كه حكومت ايران را لااقل اسما هم باشد نويسندگان قوانين اساسى استبداد مطلق محسوب مىدارند . اين سخن كه : « قانون اهل ماد و پارس تغييرپذير نيست » فقط توجيه لفظى در تأييد حكومت خودسرانه بوده است . وى همهء وزيران را برقرار مىسازد و ممكن است تمام ايشان و صاحب منصبان و مأموران و قضات را بر كنار كند . دربارهء همهء افراد خانوادهء خويش و اهل خانه و همچنين نسبت به تمام مأموران لشكرى و كشورى كه در خدمت اويند بدون آنكه دادگاهى دخالت نمايد ، حق زندگانى يا مرگ دارد و اموال افرادى كه مورد بىمهرى واقع و يا معدوم شوند به سلطان مىرسد و حق سلب حيات درهرحال فقط در اختيار اوست ، اما وى مىتواند اين حق را به حكام يا نواب خود واگذار كند .\r\nهمهء اموالى كه قبلا بوسيلهء مقام سلطنت تفويض و يا از آن‌جانب خريدارى نشده باشد و در واقع هرگونه مالى كه اثبات حق قانونى نسبت به آن مقدور نباشد به او تعلق دارد و مىتواند به هركه دلخواه اوست انتقال دهد . تمام حقوق\r\n\r\n","description":"","footnote":"","page_name":" 565 ","page_number":581},
  {"content":"\r\n\r\nو مزايا مانند تأسيسات عمومى و استخراج معادن و كشيدن خطوط تلگراف و ساختن جاده‌ها و راه‌آهن و ترامواى و غيره و حق بهره‌بردارى از همهء منابع كشور متعلق به اوست و بايد قبل از احاله به عناصر ديگر احراز حق مالكيت از طرف سلطان به عمل آيد .\r\nسه قوهء حكومت در وجود او متمركز است : مقننه ، قضائيه و اجرائيه و هيچ‌گونه قيد و تعهدى به او قابل تحميل نيست ، مگر رعايت صورى آداب مذهب ملى . وى محورى است كه تمام اساس زندگانى عمومى كشور بر آن مبتنى است .\r\n\r\nحقوق جديد -\r\nاز لحاظ تئورى و همچنين تا اين اواخر عملا اين ترتيب وضع و حال حكومت ايران بوده و حتى يكى از اين مزاياى عالى نيز آشكارا به هيچ مرجعى واگذار نشده است . با طرزى كه شهريار اتباع خود را مخاطب مىسازد و يا از جانب آنها طرف خطاب واقع مىشود ، سخنان غرورآميزى را به خاطر مىآورد كه خشايارشا يا داريوش ميليونها اتباع خراج‌گذار خويش را خطاب مىكردند كه مىتوان آن گفته‌ها را هنوز بر تخته‌سنگ‌ها و مزارها ملاحظه كرد .\r\nوى شاهنشاه يا شاه شاهان و ظل اللّه و قبلهء عالم ، جم‌جاه ، انجم سپاه ، قدر قدرت و فلك صولت است « 1 » هنوز ايرانيان سخن سعدى را آويزهء گوش دارند :\r\n« هر عيب كه سلطان بپسندد هنر است » و هركه جز اين طالب باشد دست به خون خويش آغشته مىسازد . مرور زمان نيز رأى طبقهء روحانى و يا دلالت عناصر غيرمذهبى را بر وى تحميل ننموده است به عبارت ديگر نه علما بر او نفوذى دارند و نه حكما و دستگاههاى منتخب و نمايندگى هنوز اثرات بىپرواى كار خود را به حد رسوخ نرسانيده‌اند و هيچ‌گونه مانع و رادع كتبى در برابر حق خداداد شاه وجود ندارد .\r\n\r\nكاهش واقعى حق خداداد -\r\nقدرت پادشاه ايران به‌هيچ‌وجه با تعبيرات افراطى كه دربارهء آن كرده‌اند مناسبت ندارد و يا به همان پايه و اندازه نيست\r\n\r\n\r\n","description":"","footnote":"\r\n( 1 ) - دربارهء تعداد عناوين شاه رجوع شود به كتاب فولر « سه سال در ايران » نام شاه از كلمهء خشاياتيا يا خشتايا كه در كتيبه‌هاى خط ميخى هست مشتق گرديده و از همين اصل و ريشه كه دلالت بر عظمت و تعالى دارد : كلمهء خشاتراپا يا ساتراپ و خشايارشا - گرنوس و ارتاخشاترا - اردشير و خشاتراپوترا - شاپوترا يا شاپور آمده است .\r\n","page_name":" 566 ","page_number":582},
  {"content":"\r\n\r\nكه در سابق بوده ، نخست اينكه شهريار ايران ديگر سرور مذهبى حتى جماعت شيعهء جهان اسلامى نيست و در هيچ دوره‌اى هم آن قسم تفوق روحانى كه خلفاى بغداد داشتند و هنوز مورد ادعاى سلطان « باب عالى » است نداشته‌اند ، اما - پادشاهان صفوى از لحاظ اينكه جدشان از سادات بوده و يا نسب آنها به حضرت على ( ع ) داماد پيغمبر ( ص ) مىرسيده تا اندازه‌اى از چنين منزلت نيمه مقدس برخوردار بوده‌اند ، و رويهء رضا و تسليم اتباع ايشان را كه مدت يك قرن در دورهء نهائى آن خاندان به حكومت چند تن از آنان كه پابند احكام شرع اسلام نبودند تن درداده بودند به همين علت - مىتوان نسبت داد .\r\nشاردن نوشته است كه مردم ايشان را جانشين ائمه مىپنداشته‌اند و كمپفر مىنويسد : آب غسل و وضوى شاهان صفوى را خلق براى شفا مىنوشيدند و با اشتياق سرشار بدست مىآوردند ، اما چنين ادعائى از جانب سلسله‌هاى بعدى عنوان نشده و امكان آن هم وجود نداشته است ، خاصه از ناحيهء خانوادهء قاجار كه اصل و تبار ترك دارند . بنابراين بايد سلطان را از هرگونه انتساب قدسى بر كنار پنداشت و اندازه و حدود حقوق و مزاياى او را بر مبانى دنيوى خالص قرار داد .\r\n\r\nتحديدات مؤثر -\r\nبا آنكه قدر و مقام پادشاه كماكان نيك متعال است باز تدبيرهاى عملى كه اقتدار او را محدود ساخته است يكى دوتا نيست . احترام نسبت به عناصر مذهبى و قانون شرع را اسلاف پادشاه فعلى بيشتر از او رعايت مىنمودند .\r\nوى بدون آنكه به حضرات روحانى اهانتى روا دارد و يا سبب بيگانگى ايشان شود ، از راه تدبير تبعيت آنها را در مقابل قوهء اجرائى و ادارى تا اندازه‌اى كه در زمان هيچ پادشاه قبلى مگر نادر شاه كه مرد رزم و شمشير بوده سابقه نداشته ، تأمين نموده است . ملاحظات عرف و عادت در دورهء پادشاه كنونى قوىترين موانع جلوه‌گر شده است تا وقتى كه عايدات دولت وصول شود و راهزنى و دزدى موقوف باشد ، ابراز تام و تمام قدرت شهريارى در موارد خطير چندان دوچار تهديد واقع نخواهد گرديد . به عبارت ديگر ملاحظات مقتضى سياسى خود مانع ديگرى است ، اما در عهد شاه فعلى چيزى كه از همهء عوامل قوىتر و ناشى از آن است كه ايران در جرگهء\r\n\r\n","description":"","footnote":"","page_name":" 567 ","page_number":583},
  {"content":"\r\n\r\nدولت‌هاى متمدن درآمده است مانع جديد افكار عمومى خارجى است كه بواسطهء فقدان مطلق افكار داخلى كه شايستهء چنين نامى باشد جاى آن را گرفته و به صورت عامل خير و نجاح درآمده است كه گمان نمىرود مردم ايران از اين بابت هيچ‌گونه قدرشناسى و امتنانى داشته باشند و مىتوان بدرستى پيش‌بينى كرد كه به همين دليل ، ديگر اجراى هرگونه حقوق و امتيازات خداداد به صورت بىدادگرى و افراط چنان كه در تاريخ گذشتهء ايران وجود داشته ، اگر در آينده به كلى از بين نرود ، فقط به ندرت امكان وقوع خواهد داشت . درهرحال همين مانع به جاى ، يك امر عادى عامل اختصاصى استثنائى كار حكومت به شمار خواهد آمد و اين تغيير فاحش ناشى از حضور دائمى وزيران مختار خارجى و پيدايش رشته و رابطهء تلگرافى است .\r\n\r\nسلسلهء مراتب ادارى -\r\nرژيم ادارى ايران در واقع تا اين زمان كم‌وبيش همان است كه در عهد پادشاهان هخامنشى بود . امپراتورى به ساتراپ‌نشين يا ايالات تقسيم شده است كه والى منصوب خود پادشاه بر آن فرمانروائى دارد و مستقيما هم مسئول اوست . ايالات به چندين بلوك و بلاد و توابع آنها و قصبات قسمت شده كه حكام آنها را نيز يا مستقيما خود شاه تعيين مىكند ، و يا حاكم كل ايالتى كه نقاط مزبور تابع او بشمار مىروند . تا اين قرن چهارتا ازين ساتراپ‌ها با امتيازاتى خاص و تقريبا قدرت مستقل عنوان والى داشته‌اند از قبيل حكام گرجستان و آذربايجان و كردستان و لرستان كه فقط لرستان عنوان يا سايه‌اى از استقلال دارد .\r\nحكام كل و نواب ايشان معمولا حاكم نام دارند و دستهء دوم گاهى نايب - الحكومه خوانده مىشوند . در زيردست حاكم داروغه يا رئيس پليس است بعد كلانتر يا شهردار و كدخدا كه رئيس بخش يا حوزه‌اى در شهر و يا مرد سالخوردهء دهكده است . حكومت‌هاى عمده برعهدهء پسران و برادران و عموها و يا منسوبان شاه است ، اما نه به آن صورت طاقت‌فرسا و تقريبا جنايت‌آميزى كه در آغاز اين قرن بوده درحال‌حاضر حاكم به جاى آنكه از ايالت خود غايب و در پايتخت حاضر باشد در حكومت‌نشين خود اقامت و در كارهاى ادارى و بخصوص امور مالى ، پيشكار يا مستوفى در زير دست دارد .\r\n\r\n","description":"","footnote":"","page_name":" 568 ","page_number":584},
  {"content":"\r\n\r\nدر ميان طوايف بومى و جنگاور سيستم و عناوين و انتصابات متفاوتى هست .\r\nحاكم ايالات كرد و بختيارى و طوايف ديگر ، ايلخانى و ايل‌بيگى لقب دارند و زير - دستان آنها خان ، شيخ و توشمال ناميده مىشوند و همهء ايشان از جهت وصول عايدات در نزد والى ايالت خود مسئول‌اند .\r\n\r\nتغييرات در اقتدارات شاهى -\r\nدر زمرهء سلسله‌مراتب مزبور پادشاه به صورت بارزى فرمانرواى مطلق است و خود او پايگاه اعلى دارد ، اما در اين مورد هم در واقع موانع قابل‌ملاحظه‌اى در برابر امتيازات و حقوق او ديده مىشود و چنان كه در فصل خراسان دربارهء ايلخانىهاى قوچان و بجنورد و امير قائن بيان كردم و بعدا نيز در بحث راجع به ايلات بختيارى و لر بيان خواهم كرد شاه عملا ناگزير است حاكم را از ميان طايفهء فرماندار انتخاب كند و براى او چندان آسان نخواهد بود كه در آداب و رسوم ايشان راجع به جانشين موروثى دخالت نمايد و به همين نحو نيز در مورد دادگران محلى يا كدخدا مانند كلانتر در شهر و كدخدا در بخش يا دهات هرچند كه اختيار تام با اوست ، ولى ناگزير است كسانى را برگزيند كه مورد علاقهء اهالى باشند و گرنه امور حكومت دوچار وقفه خواهد گرديد ، خاصه مطلبى كه در ايران بسيار مهم است يعنى عايداتى به دولت نخواهد رسيد . ازاين‌رو - برحسب قاعده انتخاب فرد مطلوب ايجاب مىكند كه عامل ممتازى براى اجراى اين امور و مقاصد در اختيار سلطان باشد و شاه از لحاظ مصلحت و اقتضا نيز با اتخاذ اين ترتيب همراه است .\r\nعده‌اى از نويسندگان اين طرز و روش را مقدمهء اصل نمايندگى انتخابى در دستگاه ادارى ايران پنداشته‌اند و در عمل همچنين پيش آمده است كه آن مقام ارثا در ميان طايفهء واحدى دوام يافته كه كم‌وبيش همان ترتيبى است كه در حوزه هاى بلدى ايتاليا پيش از دورهء تجدد ( رنسانس ) وجود داشت .\r\n\r\nتقسيمات ادارى -\r\nدر تقسيمات ادارى ايران اصول ثابت يا دائمى وجود ندارد . تجزيه يا اختلاط آنها بسته به شايستگى يا شهرت متصديان آن و منوط\r\n\r\n","description":"","footnote":"","page_name":" 569 ","page_number":585},
  {"content":"\r\n\r\nبه ميزان اعتماد يا بيم سلطان نسبت به حكام و فرمانداران است . بنابراين از لحاظ مثال ولايات متعددى قبل از سقوط ظل السلطان در سه سال پيش تحت فرمان فرزند ارشد سلطان بودند و آن واقعه در تاريخ ايران دربارهء هيچ شاهزادهء ديگر سابقه نداشته است .\r\nعباس ميرزا در اوج قدرت خود هنگامى كه حكومت خراسان هم ضميمهء آذربايجان و تابع فرمان او شده بود باز حدود اقتدارش به اندازهء اين پرنس نبود .\r\nپس از تباهى روزگار وى ولاياتى كه تابعش بودند مجددا به رسم و ترتيب سابق خود بازگشتند .\r\nفهرست ذيل در باب ولايات ايران و حوزه‌هاى ادارى آن‌كه در زمان - مسافرتم به سال 1889 وجود داشته شايد شامل عدهء بيشترى از مناصب و مقامات مستقل نسبت به هر دورهء ديگر از تاريخ باشد و بايد خاطرنشان ساخت كه هيچ‌گونه اصل جغرافيائى و نژادى يا سياسى ظاهرا در تعيين ميزان و حدود وسعت اين تقسيمات مختلف كه مساحت بعضى از آنها از تمام انگلستان بيشتر است و بعضى ديگر به شهر وارفته‌اى با حوالى آن محدود مىشود دخالتى ندارد .\r\n\r\n1 - ايالات\r\nتقسيم ادارى / حاكم‌نشين\r\nآذربايجان / تبريز\r\nخراسان و سيستان / مشهد\r\nتهران و توابع / تهران\r\nفارس / شيراز\r\nاصفهان و توابع / اصفهان\r\nكرمان و بلوچستان ايران / كرمان\r\nتقسيم ادارى / حاكم‌نشين\r\nخوزستان / شوشتر\r\nگيلان و طوالش / رشت\r\nمازندران / آمل\r\nيزد و توابع / يزد\r\nخليج فارس و جزاير ساحلى / بوشهر\r\n\r\n","description":"","footnote":"","page_name":" 570 ","page_number":586},
  {"content":"\r\n\r\n\r\n2 - ولايات\r\nتقسيم ادارى / حاكم‌نشين\r\nكردستان / سنه\r\nلرستان / خرم‌آباد\r\nعراق و فراهان / سلطان‌آباد\r\nتقسيم ادارى / حاكم‌نشين\r\nكرمانشاه / كرمانشاهان\r\nخمسه / زنجان\r\nملاير و تويسركان / دولت‌آباد\r\nقزوين / كاشان / همدان\r\nاستراباد / گلپايگان و خونسار / نهاوند\r\nسمنان و دامغان / محلات / نطنز\r\nقم / كزاز / بيابانك و جندق گروس\r\n\r\n3 - شهرهاى داخلى و توابع تقسيم ادارى\r\nبروجرد / جوشقان / طالقان\r\nبسطام و شاهرود / خوار / ساوه\r\nكمره / خرقان / فيروزه‌كوه\r\nاستراباد / دماوند / طارم\r\n\r\nرسم خريد و اهدا -\r\nاينك من به موضوعى مىپردازم كه صفت بارز و مايهء تفاوت و امتياز دستگاه ادارى ايران است ، مىتوان گفت كه قسمت عمدهء كار حكومت و بلكه اصل زندگى در آن سرزمين با مبادلهء هدايا برگزار مىشود . از لحاظ جنبه‌هاى اجتماعى امر كه بنگريم اين رسم و ترتيب را شايد بتوان معرف احساسات سخاوت‌آميز مردمى دوست‌داشتنى پنداشت ، هرچند كه حتى در اين مورد هم به جنبهء خشن و عارى از عواطف آن بايد توجه نمود . مثلا وقتى كه هديه‌اى دريافت مىداريد لازمه‌اش اين است كه نه فقط هديهء متقابل كه ارزش برابر داشته باشد\r\n\r\n","description":"","footnote":"","page_name":" 571 ","page_number":587},
  {"content":"\r\n\r\nبه دهندهء آن تقديم كنيد ، بلكه بايد با طيب خاطر به حامل هديه نيز چيزى بدهيد ( براى او شايد مرحمتى شما يگانه وسيلهء امرار معاش باشد ) كه متناسب با ارزش مالى هديهء دريافتى است . از لحاظ سياسى هم راه و رسم تقديم هدايا با آنكه از سنت‌هاى دلپذير مشرق زمين است ، در ديگر جاها مترادف با سيستمى است كه نام‌هاى پست دارد .\r\nاين رسم و ترتيبى است كه طى قرون متمادى در ايران محور گردش دستگاه حكومت بوده است و دوام آن سد و مانعى براى اقدام به هرگونه اصلاح حقيقى است .\r\nاز بالا تا افراد طبقهء پائين كمتر كسى است كه طالب هديه نباشد . همهء افراد در سلسله مراتبى كه فوقا بيان شد ، شايد بدون استثناء شغل و مقام خود را از شهريار و يا وزير و يا حاكم ارشدى كه به او منصب داده نقدا خريدارى كرده است . هرگاه براى مقام واحدى چند نفر داوطلب باشند به احتمال قوى آن كسى كه وجه بيشترى مىدهد كامياب مىشود . پس از انتصاب وى كتابچه‌اى شامل ارقام عايدات با مقرراتى كه جهت وصول آن هست دريافت مىكند . از آن پس برعهده اوست كه ماليات را جمع و مراقبت نمايد كه نفرات سرباز حصهء حوزهء او نيز آماده باشند و كار قضاوت لنگ نشود ، اما چنين مىنمايد كه مخالفت حيرت‌انگيزى در ايران نسبت به امكان برآورد جديد مالياتى هست كه بدون ترديد ناشى از ترس و نگرانى عمومى است كه شايد به وصول كردن مبلغ بيشترى منجر خواهد گرديد . ازاين‌رو كتابچهء مزبور متروك و لايتغير مانده است ، اما حاكم طالب مقام ، متعهد مىشود كه به شهريار مبلغى بيشتر از آنچه در كتابچه قيد شده است تقديم دارد .\r\nآرامش طولانى كنونى استعداد ثروت‌خيزى سراسر مملكت را ترقى داده است و رقم نهائى رشوه بنابر رقابت بين چند داوطلب تعيين مىگردد . مثلا يكى از ايشان در صدد برمىآيد كه مبلغ 000 / 30 تومان بيشتر از مبلغ برآورد رسمى تقديم كند ، به اين خيال كه حاكم شاغل را كه فقط 20000 تومان مىدهد از ميدان بيرون كند ، غافل از اينكه حريف ديگر كه 40000 تومان تقديمى دارد او را شكست خواهد داد .\r\n\r\n","description":"","footnote":"","page_name":" 572 ","page_number":588},
  {"content":"\r\n\r\nهر مقامى هم در ايران اسما بعد از يك سال در جشن نوروز قابل انتقال است و در اين مورد است كه حسابهاى حساس و دقيق ميزان تقديمىها در سرنوشت كارها تأثير دارد . من شرح ذيل را دربارهء سيستمى كه درحال‌حاضر در ايران جارى و سارى است از گزارش ممتازى در باب ايران جديد كه از طرف شركت « اندريس و استولزه » كه چندين سال در استخدام رسمى و يا خدمات عادى در ايران بودند و در سالنامهء « پيترمن » كه به سال 1885 انتشار يافته است شاهد مىآورم :\r\n« هر مأمورى ناگزير است بهاى مقام خود را تقديم و براى دوام آن نيز هر ساله مبلغى پرداخت كند كه غالبا معادل همان مبلغى است كه به عنوان مواجب دريافت مىدارد . در اين‌باره چند مورد استثنائى هست و گرنه از والى كه هديه‌اش مستقيما به كيسهء سلطان مىرود تا مأموران جزء و نايب الحكومه همه تابع يك قاعده‌اند . حكام ولايات برعهده دارند كه هر ساله ماليات حوزهء خود را مطابق ميزانى كه اول سال تعيين مىشود پرداخت كنند ، ولى بنابر قاعده هريك از ايشان حق دارد مبلغى هم اضافه وصول كند - حق الحكومه كه همهء آن تعلق به سلطان و وزيران دارد - ازاين‌رو او ناچار است براى نگاهدارى خانواده و متعلقان خود مبلغ بيشترى بدست آورد .\r\nبا تحقيقاتى دقيق كه در خطهء فارس معمول شده ، طى چند سال حكومت معتمد الدوله كه حقا او را بهترين والى آن سامان گفته‌اند و در زمان او فارس به اوج نظم و رفاه رسيد نشان مىدهد كه به جاى 000 / 360 / 6 فرانك ده ميليون وصول گرديد .\r\nدر ايران اين رازى پيش‌پا افتاده است كه اضافهء وصولىها معمولا در حدود 66 و نيم درصد است و طرز وصول آن هم بدين قرار است كه ضابطها مكلف‌اند كه در هر مورد به رؤساى مربوط خود وجهى بدهند ، مبلغى بيشتر از آنچه در كتابچه قيد شده است ، آنها نيز به نوبهء خود ماليات هر بخش را از كلانتران و ايشان هم از كدخدايان دريافت مىدارند و هر ضابطى هم در هر مرحله زيادتر از مبلغى كه مقرر\r\n\r\n","description":"","footnote":"","page_name":" 573 ","page_number":589},
  {"content":"\r\n\r\nاست مىپردازد . تمام اين اضافات فقط از طريق مصرف و عادت تسويه مىشود ، تقلب و اجحاف بسيار است و گاهى اختلافات خيلى زننده پيش مىآيد و شكايت هم نتيجه‌اى ندارد و بعيد نيست چوب و فلك نصيب شاكى گردد .\r\n\r\nليست مالياتى ( طومار ) -\r\nبنابر اقلام مالياتى هر بلوك مانند تعداد جريب اراضى و درختان ميوه و چشمه‌ها و حيوانات و گله‌ها و غيره غالبا از سالها قبل تنظيم مىشود و نه فقط از آن پس ارقام مندرج در فهرست‌ها هر ساله دريافت مىگردد ، بلكه با آنكه ضمنا اقلام مشمول ماليات خواه و ناخواه كاهش مىپذيرد ، ماليات آن رفته‌رفته بالا مىرود . در ليست‌هاى مزبور نام دهاتى هست كه بواسطهء كم‌آبى يا دلايل ديگر سكنه آنجا را ترك كرده‌اند و با آنكه در اثر آفت كرم ابريشم و قحطى مخوف سالهاى 1869 - 1873 وضع اقتصادى ايران در ظرف بيست سال از 1864 تا 1884 به كلى وارفته بود و فقط در چند سال اخير با رواج كشت خشخاش رونقى يافته است ، باز ارقام مالياتى در بعضى از موارد به صورت سرسام‌آورى ترقى نموده و فقط امساك شديد افراد روستائى ايرانى و طبقهء پايين كه بار ماليات‌ها را بر دوش دارند دال بر اين است كه چگونه اصلا مالياتى وصول مىشود .\r\n\r\nمداخل -\r\nشرح فوق را من از آن جهت به تفصيل نقل كرده‌ام كه از قول شاهدى عينى بوده كه ساليانى دراز در آن سرزمين زيسته و گفتارش قابل ترديد نبوده است . از ملاحظهء مطالب آن نظرى عاجل به موضوعى ديگر مىافكنيم كه در همان حدود و شايد هم بيشتر از هديه و رشوه براى احراز هرگونه مقام و يا نگاهدارى آن لازم است و يكى از رسم‌هاى ملى است . يعنى مسئلهء مداخل يا حق العمل ، حق حساب ، پاداش يا فايده كه به منظور تعادل خرج و دخل شخصى ضرورى است و دريافت آن به انواع مختلف صورت مىپذيرد و مهارت در اين كار به اندازهء انواع گوناگون آن است و مورد نهايت علاقه و حظ خاطر فرد ايرانى است . اين كلمهء بسيار جالب را كه به قول آقاى واتسن معادل كافى براى آن در زبان انگليسى -\r\n\r\n","description":"","footnote":"","page_name":" 574 ","page_number":590},
  {"content":"\r\n\r\nنمىتوان يافت « 1 » بسته به منظور عاجلى كه در بين باشد مىتوان چند قسم از قبيل كميسيون ، درآمد ، شيرينى ، حق‌حساب ، ربايش و بهره ترجمه كرد و به صورت تخمين معنىاش موازنهء دخل و خرج شخصى است و معمولا به پول نقد برآورد مىشود كه از دادوستدها بدست مىآيد .\r\nاز مذاكراتى كه بين دو طرف يكى گيرنده و ديگرى دهنده يا يكى ما فوق و ديگرى زيردست و يا حتى دو طرفى كه در قراردادى وضع برابر دارند جارى است بدون اينكه طرفى كه جريان كار به نفع اوست و يا نسبت به وى خدمتى انجام يافته باشد امكان ندارد در ازاى آنچه كرده يا داده است مبلغى نقد ادعا و دريافت ننمايد و ممكن است اين نكته را هم گوشزد كرد كه نهاد انسانى در سراسر جهان يكى است و رسم و راهى نظير آن در مملكت خود ما هم يا ديگر كشورها هست و منقدين فيلسوف‌مآب بايد از ايرانيان نيز مانند ساير افراد برادروار جانبدارى نمايند . اين قول تا حدودى وارد است ، اما در هيچ كشور ديگرى كه من ديده‌ام و يا راجع به آن مطالبى شنيده‌ام سيستم مداخل تا اين درجه آشكار و بىپروا نيست و تا اين اندازه هم رواج ندارد و نه فقط به حدود عقل معاش داخلى يا معاملات تجارتى محدود نمىباشد ، بلكه در همه‌جا و در هر رشته از امور زندگانى ديده مىشود كه با اين ترتيب بايد گفت كه جوانمردى و يا خدمت و كار بىتوقع از آن سرزمين رخت بربسته و حرص و آز مال‌اندوزى رواج يافته است . به جاى مطالبى كلى نمونه و مثال هر قضيه‌اى را بهتر نمودار مىسازد . ازاين‌رو من سعى خواهم كرد كه آشكار سازم كه راه و رسم مداخل در هر رشته از زندگانى ايرانيان چه نقشى دارد .\r\n\r\nشرح واقعيات -\r\nقبلا اشاره كردم كه هيچ مقام برجسته‌اى نيست كه بدون عوض مالى يا پرداخت بها بدست آيد و هرگاه موردى باشد كه مقام و منصب را خود\r\n\r\n\r\n","description":"","footnote":"\r\n( 1 ) - كلمهء مداخل كه ترجمهء مناسبى در زبان انگليسى ندارد در گوش برخى از مأمورين ايرانى اثر مطبوعى دارد كه فهم آن براى اروپائيان آسان نيست ، يعنى آنچه انسان بوسيلهء رشوه و با وسايل ناروا تحصيل كند . بسيارى از مأموران ايرانى بيشتر در پى مداخل هستند نه دنبال اجر و مزد كه به عنوان مقررى دريافت مىدارند . بنابراين در ايران هر مقامى كه درآمد محدود دارد و فرصت تحصيل مداخل پيش نمىآورد شغل و كار بىمقدارى محسوب مىشود .\r\n","page_name":" 575 ","page_number":591},
  {"content":"\r\n\r\nشهريار تفويض كند وجه به خزانهء اختصاصى خواهد رسيد كه همان مداخل اوست .\r\nبعضى راههائى كه جهت حصول اين قبيل عايدات تدبير شده است در اينجا بيان مىشود و بدين سبب من بررسى بيشترى راجع به رسم فعلى مداخل را روا نمىشمارم .\r\nدر سلسله مراتبى كه اشاره شد ، والى كه وجه كلانى براى احراز مقام خود پرداخته است و از حيث علاقه و يا جبران ضرر خويش به هيچ‌وجه بىمايه نيست ماليات يا گمرك را در مقابل مبلغى شايد دوبرابر آنچه خود تقديم كرده بود به نفر سوم واگذار مىكند كه مبلغ تفاوت مداخل شخصى اوست و به همين نحو حاكم نيز از ضابط و او هم از تحصيلدار حقى دريافت مىدارد . رسم واگذار كردن كه در ايران بسيار متداول است وسيلهء آسانى براى كسب مال و بهرهء مورد علاقه فراهم مىسازد و سيستم مداخل سير خود را تا نهايت ادامه مىدهد به حدى كه كسى باقى نمىماند تا دينارى از او نصيب بشود .\r\nيك نفر اطريشى بارن‌فن توفن اشتاين نام به مدت يكسال از 1881 تا 1882 حاكم و عهده‌دار دارائى ناحيهء ساوه بود و راجع به مشاهدات خود شرح بسيار جالبى انتشار داد . او تعريف مىكند كه سلف او براى اشغال همين مقام 25000 فرانك تقديم نموده بود ( مداخل شهريار يا وزيرى كه آن مقام را اعطا كرده بود ) و خود يك سال كه متصدى آن كار بود 80000 فرانك وصول كرد ( مداخل خود او ) ، اما هرگاه اين مراحل پىدرپى اخاذى در امور كشورى فوق - العاده يا غيرعادى ننمايد لابد همين كار در حوزهء لشكرى موجب هيجان بيشترى خواهد شد .\r\nاحتياج به كتمان نيست كه اكنون هيچ فرمانده عاليمقامى بدون پرداخت مبلغ قابل‌توجهى به منصب خود نمىرسد و مداخل او هم منوط به اين خواهد بود كه چه مبلغى از زيردستان و ايشان نيز از پايين‌تران دريافت مىكنند و اين عده هم كه استعداد مشابهى دارند از نفرات تابع خود بدست مىآورند ، به اين نحو كه به آنها مرخصى يا اجازهء كار در بازار مىدهند .\r\n\r\n","description":"","footnote":"","page_name":" 576 ","page_number":592},
  {"content":"\r\n\r\nشرح نهائى من راجع به زندگانى خانوادگى است . در خانه ، مداخل همان حق حسابى است كه نوكرها به جيب خود مىريزند ( در خانواده‌هاى ايرانى معمولا يكى از اعضاء عهده‌دار كار نظارت خرج مىشود ) او از هر جنسى كه خريدارى كند يا فرمانى را انجام دهد حق خود را دريافت مىدارد و اين حق را فروشنده دربارهء او مجاز مىپندارد و بنابراين مثلا قيمت جنس را ده درصد يا بيشتر ، كه تفاوت عايد نوكر شود گران‌تر مىفروشد و ارباب هم كه از ماوقع آگاه است چاره‌اى جز اغماض ندارد ، زيراكه مداخل بايد همه كس را نصيب شود و چون خود ارباب به مقياس بالاترى سهم خود را از جاى ديگر بدست آورده است پس چه جاى گله و شكايت ناروا است ؟\r\n\r\nتأثير اين رسم در حال روستائيان -\r\nهرگاه اين سيستم را از لحاظ تأثيرى كه بر وضع مالى و منافع افراد طبقهء پايين دارد بررسى كنيم شكى نيست كه غير از اخاذى كلان و غيرمجاز عنوانى ندارد و مىتوان وضع دارنده يا جويندهء هر مقامى را در نظر آورد كه ناچار بوده است جهت احراز آن مبلغ سرشارى خرج كند . او پيش از هر كارى اين مبلغ را باز مىستاند ، سپس بايد عايدات مقرر ساليانه را براى خزانهء سلطان يا وزارتخانه وصول كند و همچنين ناگزير است دوام شغل و مقام خود را كه پيوسته در معرض خطر است با پرداخت‌هائى به مقامات بالا تأمين سازد و سرانجام چون از تاريخ عزل خويش آگاه نيست بايد چيزى هم براى روزگار بيچارگى كنار بگذارد و از اينجاست كه برنامهء محاسبهء دامنه‌دارى از بالا تا پائين جريان مىيابد و هر عنصر ما فوق منظور خود را بر مادون تحميل مىكند و طى اين سير و جريان است كه روستائى بيچاره قربانى نهائى واقع مىشود .\r\nدر چنين وضع و حالى حيرت‌آور نيست كه هر شغل و مقامى راه عادى دست - يا بى بر زر و مال مىشود و بسا اتفاق افتاده است كه افرادى در ابتداى كار پشيزى در اختيار نداشتند و اينك در عمارتهاى عالى اقامت و مال و منال فراوان فراهم دارند و از زندگانى شاهوارى برخوردارند و اكثر كسانى كه زندگانى اجتماعى را آغاز مىكنند شعارشان « فرصت را درياب است » . افكار عمومى هم از اين طرز كار انزجارى\r\n\r\n","description":"","footnote":"","page_name":" 577 ","page_number":593},
  {"content":"\r\n\r\nندارد و هركسى را كه فرصتى يافته و از عهدهء انجام منظور خويش برنيامده باشد ناشى و بىاستعداد مىپندارند و در تمام اين جريان احدى حتى اندكى به حال افرادى كه از اين رسم و قاعده زيان مىبرند تأمل نمىنمايد و نمىانديشد كه اين دراهم و دينار دسترنج كدام عناصر بيچارهء خاموش بىآزار است كه از كار و رنج ايشان گنج سرشارى در سراهاى زرنگار با اسباب و وسايل ظريف اروپائى و نوكر و خدم فراوان گرد آمده است . در يكى از گزارش‌هاى سرلوئى پلى راجع به جنوب ايران كه هنگامى نگارش يافته كه وى در بوشهر نمايندهء انگلستان بوده شرح مختصر و وافى دربارهء تأثير ناگوار اين سيستم در وضع روستائيان مذكور شده است .\r\n\r\nدليل‌هاى سكوت و رضا -\r\nممكن است شگفت‌انگيز نمايد كه چگونه راه و رسمى كه تا اين حد زياد نسبت به طبقه‌اى كه بار ماليات را بر دوش دارند تحميل است ، آن هم عده‌اى كه اكثريت افراد جامعه را تشكيل مىدهند و هيچ وقت در برانگيختن آشوب قصور ننمودند ، باز رويهء تسليم و رضا پيشه كرده‌اند . به نظر من دليل عمدهء اين سكوت تا اندازه‌اى آن است كه ايران دمكرات‌ترين كشورهاى جهان است . پستى نسب يا رتبه به هيچ‌وجه كم‌ترين مانعى جهت احراز عالىترين مقام نيست و مانند كشورهاى اروپائى شرايط و شايستگى ممتازى ضرورت ندارد .\r\nاقدام تقديم پيش‌كشى رسيدن به هر مقامى را براى هركسى مقدور مىسازد ، اگرچه او از لحاظ اصل و تبار كم اعتبار باشد . بسيار اتفاق افتاده است كه صاحبمنصبى ايرانى از كارى حقير در دستگاه يا خانهء يكى از بزرگان يا وزيرها طى مراحل متعدد اجتماعى به مقام شامخ رسيده است . چنان كه شرح دادم وزير اعظم فعلى ( امين السلطان ) از خانوادهء پايين برخاسته و پدرش يكى از نوكران دربارى بوده و نخست‌وزيرى هم كه در سفر اول همراه شاه به اروپا آمده بود نوادهء يك دلاك و پدر ميرزا تقى خان امير كبير نيز آشپز بوده است .\r\nازاين‌رو هركسى در اين وضع و ترتيبى كه فعلا از آن زيان مىكشد روزى اميد پيشرفت و توفيق دارد و چون سختى و ناكامى كنونى با بهره‌هاى سرشارى كه در صورت\r\n\r\n","description":"","footnote":"","page_name":" 578 ","page_number":594},
  {"content":"\r\n\r\nاحراز مقام و مقصود به چنگ خواهد آمد قابل قياس نيست ازاين‌رو وضع حاضر را تحمل مىكند و آرزومند است كه در آينده دنيا به كام او باشد .\r\n\r\nمواجب قليل مأموران رسمى -\r\nعامل دوم كه مىتوان گفت دليل دوام و علت بقاى ترتيب فعلى است رقم حقير و غيركافى حقوق رسمى مأموران در ايران است .\r\nدر بيشتر موارد آنچه دولت مىدهد براى مخارج فقط اهل خانه كافى است و فكرى براى پاداش و پس‌انداز مأمور نمىشود . نيك عيان است كه آنچه خزانهء دولت از پرداختش مسامحه دارد مداخل بايد جبران كند .\r\nاگر فرض معجزه‌اى در ميان باشد ، يعنى دولتى بخواهد در اخلاق ايرانيان تحولى پديد آورد و يا با فرمان شهريارى بت‌شكن ، در صدد از بين بردن اين گرامىترين رسم عمومى برآيند بدون اينكه در عين حال لااقل پنجاه درصد بر ميزان مواجب بيفزايند تمام دستگاه دولتى فلج خواهد شد . بنابراين علاوه‌بر مطلوب بودن اضطرارى ترتيبى كه بوسيلهء آن همه اميدوارند طرفى بربندند تا وقتى كه شهريار را نظر بر زر و مال باشد و خزانهء دولت با وضع اسفناك كنونى اداره شود مداخل نيز آئين اساسى زندگانى عمومى خواهد بود و اميد هرگونه اصلاحى در ايران بسيار بعيد .\r\n\r\nدوام مقام -\r\nبا آنكه مىتوان تصور كرد كه در اثر اين راه و رسم خريد مقام كه سخت رواج دارد امكان دوام منصب و شغل هم بايد محدود و نادر باشد ، ولى در عمل چنين نيست . مأمورى كه شاغل است به مراتب از كسى كه داوطلب مقام اوست وضع مساعدترى دارد ، چون آسان‌تر مىتواند هديه يا ميزان وجه تقديمى سالانه را زيادتر كند . بعلاوه معيار حسن اداره در ايران بهبود وضع كارها يا جلب رضايت مردم و يا پيشرفت آبادانى شهر و ولايت نيست ، بلكه در آن است كه در جاده‌ها راهزنى و دزدى نباشد و ماليات مرتبا به خزانهء شاهى برسد . ازاين‌رو در سازش بين شهريار و داوطلب كار ، شايستگى نفر نقش مؤثرى ندارد و عزل و سقوط هم به هيچ‌وجه در اثر بىكفايتى قطعى مأمور نيست . غالبا اتفاق افتاده است كه شكايت بر عليه يك حاكم متعدى شاغل مقدور و وارد بوده است ، ولى باز مأمور\r\n\r\n","description":"","footnote":"","page_name":" 579 ","page_number":595},
  {"content":"\r\n\r\nمتهم با سرعت عمل در تقديم چند هزار تومان بيشتر ، از وضع خطرآميز درآمده است كه بنابراين در تعقيب كردن رويهء ناصواب خود دليرتر مىشود .\r\n\r\nپيش‌كشى يا تقديمى -\r\nآنچه از لحاظ دريافت‌كننده ، مداخل محسوب مىشود از جانب دهنده ، پيشكش يا تقديمى بشمار مىرود . هرگونه رشوهء مالى يا تقديمى كه براى تأمين مقام يا تحصيل امتياز جهت تأثير در كيفيت يك رأى قضائى يا رفع تهمت پيش آيد پيشكش نام دارد . اين اصطلاح عجيب و كش‌دار شامل هر نوع پرداختى مىگردد از تقديمى يك والى تا جريمه‌اى كه از يك نفر خاطى جزء دريافت مىشود و تقريبا به دو دسته منقسم مىگردد : ( 1 ) پرداخت‌هاى پايدار و آشكار كه ناشى از رسم و روال است و هيچ وقت زوال‌پذير نيست ( 2 ) پرداخت‌هاى نامنظم و فوق‌العاده كه در موارد خاصى تقديم و يا از طرف اخذ مىشود .\r\nاز نوع اول مهم‌تر از همه تقديمىهاى عيد نوروز به حضور همايونى است .\r\nهر حاكم يا وزير و يا رئيس ايل و طايفه يا مأمور از هر طبقه تا حداقلى كه بنابر رسم و عادت جارى است و حد اكثر آن بسته به وسعت مالى و يا قصد و طمع ، دهنده است و به‌طورى كه ملكم نوشته است اگر كمتر از ميزان مرسوم پرداخت شود سبب از دست رفتن جاه و مقام و در صورت اضافه احراز تقرب بيشتر خواهد شد .\r\nدر زمان وى وجوهى كه از اين بابت‌ها دريافت مىگرديده دو پنجم عايدات خزانه بوده ( كه او جمع مبلغ آن را تا 000 / 000 / 3 ) يا 000 / 200 / 1 ليره تخمين زده است . مادام سرينا اشتباه كرده است كه اين مبلغ را 60 ميليون فرانك يا دو برابر مبلغى كه بنابر قول ملكم به فتحعلى شاه تقديم مىشده عنوان نموده است .\r\nدر واقع پيش‌كشىهائى كه سلطان فعلى دريافت مىدارد هيچ وقت - بيشتر از ثلث مبلغ مزبور يا حد اكثر آنچه جد او دريافت مىداشته نبوده است و گفته‌اند كه در سالهاى اخير دريافتىهاى از اين بابت فقط به چند هزار ليره محدود شده است .\r\nاين كاهش به هيچ‌وجه مشعر بر اين نيست كه دريافتىهاى دولت تقليل يافته ، بلكه پرداخت ماليات به تحصيلداران متعدد جديد محول گرديده است و افزايش\r\n\r\n","description":"","footnote":"","page_name":" 580 ","page_number":596},
  {"content":"\r\n\r\nكلى درآمدهاى مالياتى مقرر متناسبا از ميزان تقديمى وجوه نقد حكام و مأموران كاسته است .\r\n\r\nخلعت شاهى -\r\nتدبيرى كه هم نشانهء انديشه و دغدغهء خاطر دهندهء آن و هم متضمن اثراتى نافع است مرحمت كردن خلعت شاهى است . هر سال يك بار حاكم ايالت از جانب شهريار به دريافت خلعت يا جامهء افتخار سرافراز مىشود ( كه علامت دوام مقام اوست ) كه ضرورى است خلعت‌بها به حامل آن پرداخت گردد و آن كم و بيش معادل جنس مرحمتى است كه وجه آن موجب گشايش كار خزانهء سلطان مىشود « 1 » . اعتبار خلعت بها هر ساله در ستون مخارج عادى هر ايالتى منظور مىگردد .\r\nدر بيرون هر شهر نسبتا معتبر ، محوطه‌ايست به نام خلعت‌پوشان كه حاكم سواره در رأس عده‌اى سوار به آنجا مىرود تا خلعت همايونى را دريافت كند . وى پس از وصول جبه يا خلعت به شهر بازمىگردد و بقيهء روز صرف ابراز سرور و شادمانى همگانى مىشود .\r\nدريافت دارندهء سعادتمند آن ، بدين‌وسيله درخواهد يافت كه يك سال ديگر در مقام خويش باقى است . خلعت‌هاى فوق‌العاده غالبا به اين قصد و نيت اهداء و متقابلا هم با چنين استنباطى دريافت مىشود كه بايد مبلغ سرشارى پرداخت گردد تا دوام عنايت ملوكانه تأمين شده باشد . اين كار در ميان طبقات پايين هم به صورت سبك‌ترى متداول است و حاكم ولايت براى نفرات زيردست خود خلعت مىفرستد كه در ازاء عريضه‌اى جهت احراز خلعتى بالاتر دريافت مىكند .\r\nآنچه بيان شد منابع عادى و معروف خزانهء شاهى است ، اما اسباب و وسائل ديگرى نيز هست كه مىتوان تحت عنوان پيشكشىهاى فوق‌العاده نام برد و من وعده كرده بودم شرحى در اين زمينه نيز بنگارم . از اين هدايا آنهائى كه وضع كاملا متداول دارد و معمولا بعد از احراز مقام از لحاظ عرض امتنان فرد منصوب تقديم\r\n\r\n\r\n","description":"","footnote":"\r\n( 1 ) - لذا اقدام بردن خلعت به وزير يا يكى از اعضاى خانوادهء آن كسى كه خلعت را دريافت مىدارد ، واگذار مىشود و اين شخص هم گاهى آن افتخار را در ازاى مبلغى به كس ديگر محول مىسازد . خلعت‌بهاى خراسان هيچ‌گاه كمتر از هزار تومان نيست . البته با عوايد ديگرى نيز همراه است .\r\n","page_name":" 581 ","page_number":597},
  {"content":"\r\n\r\nمىشود ، ولى پس از حصول مقصود ، وى هيچ‌گاه از خطر عزل يا تغيير مقام مصون نخواهد بود . بنابراين ضرورى است كه جهت تأمين وضع خويش تدبير ديگرى - بينديشد . چنان كه مثلا فرض كنيد حاكمى به اقدامى بر ضد سياست حكومت مركزى متهم شده باشد كه در اين صورت بايد بىدرنگ چند هزار تومانى روانهء پايتخت كند و با اين پرداخت جريمهء ارادى هم قدر و هيبت دستگاه مركزى محفوظ و هم موجبات نگرانى متهم بر طرف مىشود . رويه‌هاى ديگرى نيز وجود دارد ، چنان كه سلطان اعلام علاقه مىفرمايد كه به خانهء فلان كس از چاكران خويش تشريف‌فرما خواهد شد و اين شخص هم با نهايت جان‌نثارى تقديمى برازنده‌اى براى پيشگاه همايونى فراهم مىسازد .\r\nگاهى هديهء سلطانى بر سبيل عنايت ارسال مىشود كه در اين صورت دريافت‌دارنده ، پيشكشى كلان به حضور خواهد فرستاد . بعضى اوقات كه شاه در شكارگاه با تفنگ همايونى حيوانى مثل ببر يا پلنگى شكار كرده باشد ، جانور بىجان را در جلو اعيان و توانگران برجسته همىگردانند و ايشان به مناسبت افتخارى كه از ديدن ضرب شست همايونى حاصل كرده‌اند مبلغى بابت نازشست مىدهند .\r\nپس به آسانى مىتوان پى برد كه يكى از اثرات اين تقديمىها از ناحيهء طبقهء پايين به ما فوق اين است كه هركسى كه در دستگاه ادارى مقامى دارد از تصديع پرداخت مقررى به افرادى كه در خدمت او هستند آسوده مىشود و اين منظور را بدين نحو حاصل مىدارد كه مأمورى را كه مواجبى ندارد حامل هديه‌اى نزد كسى مىفرستد كه اهل آداب و نزاكت است و او انعامى متناسب به حامل هديه مرحمت مىكند كه بنابراين با يك تير دو نشان مىزند ، هم دريافت‌كنندهء هديه را خشنود مىسازد و هم چيزى به حامل مىرسد كه كم‌وبيش همان مواجب اوست .\r\nدر ايران راههاى تبديل يك تعارف خشك به تعارف مايه‌دار بسيار متعدد است . بارها اتفاق افتاده كه وقتى پادشاه تردماغ بوده وارد بازار شده و با دكاندارى موقتا شرط شراكت نهاده و اجناس مغازه را با قيمت سرشار به درباريان فروخته و نفع كسب را با فروشندهء بسيار خشنود تقسيم فرموده است .\r\n\r\n","description":"","footnote":"","page_name":" 582 ","page_number":598},
  {"content":"\r\n\r\nبراى تشريح اين راه و رسم باندازهء كافى مطلب ذكر شده است به راستى كه اندرز معروف « مال قيصر را به خود قيصر وابگذار » در وضع و حالى كه خود سلطان تا اين درجه مراقب منافع خويش است احتياجى به تأكيد ندارد .\r\n\r\nدستگاه تباه ادارى -\r\nاز نتايج بارز ترتيب ادارى كه شرح دادم و همچنين تأثير سرشار رسم تقديمى و پيشكش اين است كه مايهء تضمينى مگر عقل و هوش و درايت خود شهريار فراهم نيست كه عناصر لايق بر كارهاى مناسب گمارده شوند و تا زمانى هم كه پايندگى مقامات ، بيشتر بر مقدار مال و منال مبتنى است ترديدى نيست كه سبب فساد در دستگاه ادارى باقى خواهد ماند و افراد شريف در تنگنا خواهند ماند و اگر هم مرد شايسته‌اى به كارى گماشته شود تحريكات يا رشوه كه رقيب در خفا بر ضد او دريغ نخواهد ورزيد هر لحظه ممكن است كارش را لنگ كند و بهانه هم اين خواهد بود كه وى نتوانسته است از شرارت رومىها در شهر خود آنها جلوگيرى نمايد .\r\nراجع به تأثيرات ناگوارى كه اين ترتيب در حال و روزگار مردمى دارد كه پول مداخل و پيشكش‌ها در واقع حاصل دسترنج ايشان است ، قبلا شمه‌اى بيان كردم ، اما ايران فقط در اثر حرص و آز مأموران رسمى خود كه آنچه بخواهند اخاذى مىكنند در عذاب نيست ، بلكه از چيزهائى نيز ضرر مىكند كه ايشان در انجام آن قصور مىورزند . دولت هرساله مبالغ هنگفتى براى مخارج عمومى مثلا كار لشكريان يا بناهاى عام المنفعه و ساختن پل و تعمير جاده اختصاص مىدهد ، اين وجوهات يا هيچ وقت براى منظورى كه مقرر شده بود خرج نمىشود و يا آنكه بدبختانه فقط حداقلى از آن صرف انجام منظور مىگردد و متصديان امور كه عهده‌دار مباشرت و توزيع نقدينه‌اند ، رفته‌رفته مقدار آن را تحليل مىبرند . پس يا شهريار از اين وضع و حال بىاطلاع است و يا اينكه قدرت نظارت ندارد . با اين ترتيب پيشگيرى از دستبرد زيردستان بواسطهء فقدان نظارت مسئول از بالا و يا انتقاد آزاد از پايين كاملا دور از امكان خواهد بود . طبع يغماگرى كه در سراسر دستگاه ادارى رسوخ كرده است خواه و ناخواه به دوام سيستم كنونى منجر خواهد گرديد و به آسانى مىتوان\r\n\r\n","description":"","footnote":"","page_name":" 583 ","page_number":599},
  {"content":"\r\n\r\nپى برد كه باوجود اين موجبات هرگونه اصلاح ادارى كه فقط بدان‌وسيله بارقهء اميدى هست كه ايران بتواند بىيارى ديگران اسباب رستگارى خود را فراهم سازد چه اندازه صعب و دشوار خواهد بود .\r\n\r\nبىعلاقگى نسبت به امور عمومى -\r\nهمچنين از اثرات خاص اين سيستم است كه بايد بىاعتنائى به امور عام المنفعه را كه در ايران نظر مسافران را پيوسته جلب مىكند نسبت داد . وقتى كه به روزهاى طولانى مسافرت خويش مىانديشم و به ياد مىآورم كه كاروانسراها و پل‌ها و چاپارخانه‌ها در سرتاسر ايران احتياجى مبرم به تعميرات داشت كه بتوان گفت شمارهء آنها با انگشتان دو دست امكان داشته است و بعلاوه مساجد كه غير از چندتا از آنها در شهرهاى بزرگ همه در حالت ويرانى است و مدرسه‌ها يا كالج‌هاى مذهبى كه منظرهء خارجى آنها شوق هيچ طلبه‌اى را تحريك نمىكند و قصرها و باغات متروك كه شايد انحطاط و ظاهر مخروب آنها در نظر پادشاه فعلى مايهء تسكين خاطر انتقام‌آميزى نسبت به پيشينيان باشد .\r\nاگر در هر گوشهء ايران يك كاروانسراى نو يا جادهء مرتبى ديده شود كه حاكى از آن باشد كه كار و كوششى شده است يا پل تازه‌اى ساخته باشند ، حتما از اقدام خصوصى يكى از افراد است و بانى ، خواه وزير يا تاجر باشد هزينهء آن را از كيسهء فتوت خود پرداخته است و منظورش هم اين بوده است كه با آن كار ثواب مشمول دعاى خير زوار شود و يا موجبات نيكنامى خود را فراهم ساخته باشد . فقط آثارى از همين علاقه و همت انفرادى در ايران جديد مىتوان يافت كه درست برعكس وضعى است كه در دورهء پادشاهان صفوى وجود داشته است .\r\nدر باب خرابى جاده‌ها و ريل‌ها بعدا مطالبى ذكر خواهم كرد ، اما از تمام داستان‌هاى راجع به فقدان سعى و كوشش ادارى ناشى از سيستمى كه هر فردى در صدد تحميل مالى بر همسايه است و خودش هم مشمول اخاذى فرد ديگرى خواهد شد ، ناگوارتر بىعلاقگى تامى است كه نسبت به منابع معدنى ايران وجود دارد كه در ظرف سه قرن سياحان همواره گفته‌اند كه بسيار معتبر و غنى است و تا تشكيل يك\r\n\r\n","description":"","footnote":"","page_name":" 584 ","page_number":600},
  {"content":"\r\n\r\nشركت انگليسى در سال گذشته هيچ‌گونه اقدام علمى يا بر طبق شرايط فنى جهت استخراج و بهره‌بردارى از آن به عمل نيامده بوده است .\r\n\r\nدسته‌هاى نوكر و غلام -\r\nاز جملهء خصايص زندگانى عمومى در ايران كه زود نظر خارجىها را بسيار جلب مىكند و غيرمستقيم ناشى از شرايطى است كه شرح دادم ، تعداد انبوه نوكر و مستخدم است كه پيرامون وزير يا صاحب مقامى را از هر قبيل فراگرفته‌اند . در مورد شخصى از طبقهء عالى كه واجد مقامى هم باشد اين عده از 50 تا 500 نفر است .\r\nبنيامين در كتاب خود نوشته است كه در زمان او صدر اعظم سه هزار نفر گماشته داشت . بديهى است با رعايت آداب اجتماعى و نزاكت كه در ايران و در واقع در سراسر شرق رايج است تا حدى موجب اين وضع و حال است و اهميت هركسى تا حدود زيادى منوط به جلوه و نمايشى است كه از اين راه در انظار دارد و ريشهء اصلى اين مايهء فساد نيز همان رسم مداخل و ربايش غيرمجاز است . اگر وزير يا حاكم ناگزير بودند كه به همهء افراد اين خيل نوكران مقررى پرداخت نمايند ، شكى نيست كه عدهء آنها كاملا كاهش مىيافت و حال آنكه قسمت اعظم ايشان مزد و مواجبى ندارند و از آن جهت خود را به دستگاه ارباب بسته‌اند كه فرصت‌هائى براى اخاذى كه ترتيب هديه دادن و تقديمى ميسر و راه غارتگرى را هموار مىسازد فراهم آيد و به آسانى هم مىتوان دريافت كه اين گروه انبوه خون‌آشام چه زيان بزرگى به ثروت و عمران ايران وارد مىكنند . اين عده انگل‌هاى بىخاصيت‌اند كه همواره مىبلعند ، بدون اينكه ذره‌اى بر اعتبار ملى بيفزايند . وجود اين طبقه تقريبا يك گرفتارى ملى است .\r\n\r\nتشريفات زايد ادارى -\r\nهمان وضع و جريانى كه در بساط خصوصى شخص عالى مقام هست به دستگاه‌هاى رسمى نيز سرايت نموده و به خدمات دولتى كشيده شده است . هر وزير و هر حاكم و هر مأمور رسمى پائين‌تر با عدهء زيادى منشى و ميرزا و مستوفى احاطه گرديده است . هيچ نوع تقسيم كار صريحى وجود ندارد . آشفتگى\r\n\r\n","description":"","footnote":"","page_name":" 585 ","page_number":601},
  {"content":"\r\n\r\nو بىنظمى همه‌جا به نظر مىرسد و اين عدهء كثير مستخدمان رسمى نه كار تهيهء گزارشى را برعهده دارند و نه آمارى ترتيب مىدهند و نه به كار تهيهء اطلاعات و يا جدول و يا محاسبات مىپردازند و حساب و كتابى هم يا اصلا در كار نيست و يا اگر هم باشد وضع غيرقابل اعتمادى دارد ، و وسايلى نيست كه حتى بدوىترين اطلاعات را دربارهء مقدار جمعيت مملكت روشن سازد . ارقامى كه من سابقا راجع به هزينه و درآمد ذكر كردم از منابع رسمى اخذ شده بود كه هرچند شايد معتبر باشد ، اما نمىتوان اطمينان داد كه چه ارقامى را كسر دارد و تا چه اندازه ممكن است آنها را اساس قياس‌هاى ديگر ساخت . بارون توفن اشتاين حاكم اتريشى ساوه كه قبلا هم مطلبى از قول او نقل كردم جريان عادى زندگانى مأموران رسمى را در ايران چنين تعريف كرده است :\r\n« وزارتخانه در ايران شامل وزير و عده‌اى منشى است ، بدون اينكه محل ثابتى براى كار و يا داراى وسايل و ابزارى باشد كه در اروپا وجود آنها كاملا ضرورى است . هرجا كه وزير باشد همان جا اداره است ، خواه در خانهء او يا در سرسرا و يا در قصر شاه و يا بر سبيل تصادف در كوچه يا قهوه‌خانه و چندتا منشى همه‌جا و هميشه همراه وزير در حركت‌اند و هركدام نيز در جيب خود قلم و قلمدان و اسنادى دارند ، بنابراين اداره را هرجا و هر لحظه‌اى مىتوان تشكيل داد . در جيب اين ميرزاها اسنادى از سنوات گذشته هست كه وى آن را مال شخصى خود مىپندارد و به هيچ وجه از اموال رسمى محسوب نمىدارد » .\r\nخوانندگانم لابد از اين مطلب حيرت خواهند نمود كه اصلاحاتى را كه بارون توفن اشتاين در دورهء يكسالهء مأموريت خود در ساوه معمول داشته بود بعد از كناره‌گيرى او پاك از بين رفت ، ولى در عين‌حال بهبودى كه در وضع كارهاى آن ولايت پيدا شده بود زمينه براى تقديم پيشكشى بيشتر از طرف جانشين او گرديد .\r\n\r\nحقوق و القاب -\r\nپيش از اين گفته‌ام كليهء اين مستخدمين مواجبى از دولت دريافت نمىدارند چون اميد دارند كه به نحوى از انحاء عايداتى و اصل شود و\r\n\r\n","description":"","footnote":"","page_name":" 586 ","page_number":602},
  {"content":"\r\n\r\nبه همين دليل مقررى مأموران ارشد نيز به صورت شگفت‌انگيزى قليل است كه باز نتيجهء خاص سيستمى است كه مبتنى بر دو عيب لئامت و بىترتيبى است ، زيرا كه حتى پرداخت مقررىهاى ثابت و قسطى هم غالبا به تعويق مىافتد و گاهى اصلا پرداخت نمىشود .\r\nاروپائيانى كه در استخدام دولت ايران‌اند حقوق بهترى دارند و مرتب‌تر از ايرانيان مقررى خود را دريافت مىدارند ، چون اگر مواجب ايشان نرسد استعفا خواهند داد ، ولى گاهى حتى ايشان را نيز اوراق برات برعهدهء تجار بازار نصيب مىشود كه بعد از چند هفته و يا چند ماه قابل پرداخت خواهد بود . درحالىكه مأموران محلى از اين وسيلهء دلخوشى هم محروم‌اند و چون وصول طلب از دولت خيلى بعيد مىنمايد ناگزير از محل‌هاى ديگر كمبود مالى را تأمين مىكنند . در اينكه وضع و ترتيب مزبور چه اثرات خطرناكى در كار لشكريان دارد بعدا شرح خواهم داد .\r\nدرست برعكس اين سيستم نفرت‌انگيز عناوين و القاب با آب‌وتابى است كه مأموران از هر طبقه دارند و چنان كه از شرحى كه بيان كردم استنباط مىشود در مقامات بالاتر اشخاصى را به ندرت با اسم وى خطاب مىكنند ، بلكه با لقبى كه شاه داده است بيشتر شهرت دارند . خيلىها نيز آرزومند اين عناوين و القاب‌اند ، زيرا كه مايهء تشخص و رفع خطر و اسباب اندوختن ثروت و مال است . اين القاب به سه دسته منقسم مىشود : آنهائى كه آخرش سلطنه دارد يعنى وابسته به دستگاه شاهى است كه به ندرت اعطاء مىشود ، ديگر آن القابى كه با دوله ختم مىشود كه وابسته به امپراتورى يا دولت است و نيز آنهائى كه با ملك تمام مىشود مربوط به مملكت است و بدبختى اينجاست كه همهء اين صاحبان القاب در پى غارت و تاراج همان حكومت و دستگاهىاند كه لقب ايشان مشعر بر حمايت ، دفاع ، استقرار و اقتدار آن است .\r\n\r\nدو قسم قانون -\r\nدر سرزمينى كه قوه‌هاى قضائى و اجرائى دولت همواره بسيار مخلوط و درهم است ، ناگزير بايد مطالبى نيز راجع به قانون و كيفيت اجراى آن در همين‌جا بيان شود . همه ميدانند كه قانون در ايران و يا در واقع تمام\r\n\r\n","description":"","footnote":"","page_name":" 587 ","page_number":603},
  {"content":"\r\n\r\nكشورهاى اسلامى بطور كلى به دو نوع است : قانون شرعى و قانون عادى كه يكى بر مبانى و قوانين اسلامى مبتنى است و ديگرى بر عرف و عادت استوار است . يك قسمت را طبقهء روحانى و ديگرى را دادگاههاى كشور اجرا مىكنند . در ايران قانون قسم اول را شرع و دستهء دوم را عرف مىخوانند و از اين دو قسمت رويه‌اى قضائى فراهم مىشود كه هرچند بر پايه‌اى علمى استوار نيست ، ولى باز در عمل جريانى مطلوب دارد و با موارد و حوايج نيك سازگار است .\r\n\r\nشرع يا احكام مذهبى -\r\nاساس قدرت و اختيار در زمينهء شرعى يا قانون مذهبى كلام پيغمبر بوسيلهء آيات قرآن و عقايد دوازده امام است كه نظريات ايشان در عالم تشيع روىهمرفته نفوذ كمترى ندارد و همچنين اجتهادات علماى برجستهء روحانى است . اثر عقايد ائمه دربارهء رويهء قضائى ملى به همان اندازه است كه آراى حقوقى در قانون عادى مردم بوده است يا تفسيرات تالمودى در آئين يهود داشته . اصول قانونى كه به اين صورت متشكل مىشود تقريبا مدون و به چهار ركن تقسيم شده است كه به ترتيب راجع به آداب و فرايض دينى و عهود و معاملات و احوال شخصى و مناهى و آيين دادرسى غيرجزائى است .\r\nمجرى اين قانون محكمهء شرعى شامل چند ملا و مجتهد است كه گاهى با كمك قاضى و به رياست يكى از عمال رسمى كه عنوان شيخ الاسلام دارد برحسب معمول پادشاه يك تن از ايشان را در هر شهر بزرگ منصوب مىكند . در سابق رئيس اين هيأتهاى روحانى صدر الصدور بود كه شاه او را انتخاب و در رأس كليهء علما و قضات مملكت برقرار مىكرد ، ولى نادر شاه اين مقام را طى مبارزه‌اى كه بر ضد طبقهء روحانى راه انداخته بود برانداخت و ديگر هم تجديد نگرديد .\r\nدر نقاط كم‌جمعيت و دهات به جاى محكمهء شرع يك يا چند ملاى محلى از روى احكام قرآن دادرسى مىنمايند . در مورد محاكم بالاتر رأى قاضى با استناد نص‌هاى قرآن و احاديث كتبا صادر و موارد بسيار مهم به محضر مجتهد بزرگ ارجاع مىشود . عدهء اين مجتهدان همواره محدود بوده است و شرط احراز اين مقام شايستگى و علم و فضل فراوان و خواست مردم است و رأى ايشان به ندرت قابل فسخ .\r\n\r\n","description":"","footnote":"","page_name":" 588 ","page_number":604},
  {"content":"\r\n\r\nكسانى كه با مجتهدان ممتاز تماس يافته‌اند دربارهء فضل و كمال كلى ايشان و احكام ارفاق‌آميزى كه پيوسته صادر كرده‌اند نظر مساعد قرين تقريظ ابراز داشته‌اند . از لحاظ تئورى مقررات كتبى در ايران ناظر بر اين است كه امور جزائى بوسيلهء طبقهء روحانى و مسائل حقوقى از طرف دادگاههاى عادى رسيدگى مىشود ، ولى در عمل چنين حد و تفاوتى در كار نيست و تكاليف و مزاياى دادگاه‌هاى متعدد در دوره‌هاى مختلف دوچار تغييراتى شده است و چنين مىنمايد كه موضوع بيشتر تابع تصادف است نه اقتضا و ضرورت و درحال‌حاضر با آنكه موارد دشوار جزائى شايد به دادگاه شرع ارجاع مىشود ، ولى باز وظيفهء اصلى آنها رسيدگى به مسائل غيرجزائى است . مسائل مربوط به ارتداد و كفر طبعا به آنها ارجاع مىگردد .\r\nبعلاوه اين طبقه امور مربوط به زنا و طلاق را رسيدگى مىكنند . شرابخوارى هم به عنوان تخلف از احكام قرآن در صلاحيت آنهاست . در اين مورد جنبهء مذهبى بيش از سابقه و عرف دخالت دارد . چون در حقيقت اگر فقط پاى سابقه در ميان بود افراط ايرانيان در شرابخوارى از هر جهت معتبر و پسنديده مىنمود ، اما چون اين كار در قرآن نهى شده است تابع قضاوت ايشان مىشود .\r\n\r\nمحدوديت اختيار -\r\nبه اين نكته اشاره كرده بودم كه دادگاههاى شرعى در دوره‌هاى مختلف تاريخ دوچار تغيير و تبدل شده‌اند و دليل آن هم در هر مورد طبع و اخلاق و تمايلات سلطان بوده است و بنابر تعصب يا افكار اعتدالى او محاكم شرع و دادگاههاى عرف در موارد جزائى و حقوقى هردو اقدام كرده‌اند . گاه ملاها و مجتهدين مقام برتر داشتند و گاهى نيز مثل زمان نادر شاه ايشان محل بىاعتنائى واقع و مراجع ديگر جانشين آنها شدند .\r\nاز آنچه من راجع به پادشاه فعلى ذكر كرده‌ام لابد خواننده آمادگى ذهن براى بيان اين قول يافته است كه حضرات روحانى در دورهء شهريار كنونى رفته‌رفته قدرت و نفوذ خود را از دست داده‌اند . اين رسم و ترتيب تازه از آغاز سلطنت شاه فعلى بوسيلهء صدر اعظم مقتدر او ميرزا تقى خان پايه‌گذارى شده است و او نيز رفتار تحقير -\r\n\r\n","description":"","footnote":"","page_name":" 589 ","page_number":605},
  {"content":"\r\n\r\nآميز خود را نسبت به آنها چنين آغاز كرد كه شيخ الاسلام تبريز را بازداشت و حق او كه مسجدش را بست و پناهگاه قرار داده بود ، منسوخ نمود و اين همان امتيازى بود كه امام جمعهء تهران نيز داشت .\r\nقدرت‌نمائى كامل كه از آغاز پادشاهى محور سياست ناصر الدين شاه بوده با تفوق نفوذ محاكم شرعى سخت منافات داشته است . در دادگاههاى عادى در هر مورد رسيدگى نام نامى پادشاه ياد مىشود و نيك مىتوان استنباط كرد كه به چه دليل شاه نمىتواند وجود مرجع عالىترى را تحمل نمايد . اما در كنه كار محاكم شرع يك مانع ذاتى هم بر ضد برترى آنها وجود دارد كه دادگاه عادى هر موقع مأمور است به آن استناد و استفاده كند . زيراكه آنها حق صدور حكم دارند ولى اختيار اجرا با مأموران دولت است و هرچند كه رأى مجتهدان به‌ندرت محل ترديد و فسخ واقع مىشود و معمولا مجرى است باز ارجاع نهائى امر به دادگاه مدنى شناسائى ضمنى تفوق آن است ، اگرچه راه براى ادامهء جريان طولانى مذاكرات و رشوه ، خاصه وقتى كه يكى از اصحاب دعوى شخص حاكم يا مأمور دولتى باشد باز خواهد بود .\r\n\r\nعرف يا قانون عادى -\r\nاينك از شرع به قانون عادى يا عرف مىپردازم كه اسما بر سنت‌هاى شفاهى و رسم و سابقه استوار است و بنابراين در نقاط مختلف مملكت متفاوت مىباشد و چون نص و يا قانون مدونى در كار نيست ازاين‌رو بسته به نيكو نهادى يا حرص و آز افرادى است كه شغل قضائى يا اجرائى دارند و ناچار در عمل دستخوش تغيير و تفاوت مىشود . از آنجائى كه هيچ‌گونه اهتمامى جهت گرد آوردن سوابق قضائى نشده است و معلوم نيست كه در موارد مشابه قبلا چگونه رفتار مىشده است ، پس رأى بدون درنگ صادر و بوسيلهء مأمورى كه متصدى اجراست زود مجرى مىشود و يگانه ملاك در عمل هرگاه وى مردى درستكار باشد ( در ايران اين حدس محتاج به تأمل است ) فقط قوهء تميز خود او دربارهء حق و ناحق است .\r\nمتصديان قانون عرف در سراسر مملكت داوران عادىاند . دادگاه مدنى\r\n\r\n","description":"","footnote":"","page_name":" 590 ","page_number":606},
  {"content":"\r\n\r\nيا حقوقى مطابق سبك و نمونهء غربى وجود ندارد در دهات اختلافات را نزد كدخدا مىبرند در شهر پيش داروغه يا نظميه و او به تمام خلاف‌هاى جزء كه بر طبق معمول در انگلستان به دادگاه پليس هر شهر و يا هر قصبه ارجاع مىشود رسيدگى مىكند . جريمه در مورد سرقت يا ضرب و جرح و مانند آن بنابر رسم معارضه به مثل جنسى يا نقدى است و اگر مقصر امكان پرداخت نداشته باشد چوب و فلك نصيب خواهد داشت . تمام جرائم معمولى به حاكم ارجاع مىگردد و جرايم سنگين‌تر را نزد حاكم ولايت يا والى مىبرند .\r\nمرجع تميزى پادشاه است كه تمام مأموران مزبور از جانب او نيابت و اختيارى جهت صدور رأى و اجراء دارند ، ولى بسيار بعيد است كه شخص گرفتار از راه دور دسترسى به پيشگاه سلطان و يا وسيله‌اى جهت معروض داشتن مطلب خود داشته باشد . حكم مرگ يا حيات را كه سابقا حكام و والىها بخصوص وقتى كه از خانوادهء شاهى بودند در اختيار داشتند اكنون فقط مختص پادشاه است .\r\nدر يكى از فصول پيش ذكر كردم كه ايلخانى قوچان سعى نموده بود اين حق و اختيار را كه اسلاف او داشتند تجديد كند ، ولى زود با قدرت پادشاهى دوچار تصادم گرديد . دادگسترى آن قسمتى كه بوسيلهء مأموران ايرانى مرسوم و متداول است تابع قانون و يا محدود به سيستمى نيست . قضاوت عمومى تضمين عمدهء داد و انصاف است ، ولى تأثير و دخالتى كه رشوه و پيشكش در اين زمينهء بخصوص در نزد طبقهء پائين دارد غيرقابل انكار است . شايع است كه داروغه‌ها بدمنصب و پول - دوست‌اند و بعضىها حتى بر اين عقيده‌اند كه هيچ حكم و فرمانى در ايران نيست كه نتوان از راه زر و مال خنثى كرد .\r\n\r\nدعاوى حقوقى و حكميت -\r\nاز نظر تئورى دادگاه مدنى حق رسيدگى به امور متعارف را دارد چنان كه بر طبق موازين مزبور محكمهء شرع موارد جزئى را رسيدگى مىكند ، ولى در اين‌جا هم تفاوت و تميز مثل ساير موارد خالى از عيب و نقص نيست . خوف از دادگاه عادى يا ديوانخانه با طرز دادگسترى خام آن و راههاى\r\n\r\n","description":"","footnote":"","page_name":" 591 ","page_number":607},
  {"content":"\r\n\r\nمتعددى كه براى رشوه و فرومايگى دارد ، ارباب حاجت را از ارجاع هرگونه امور بغرنج يا مهم به آن منصرف مىسازد و چنين مسائلى در درجه اول به حكميت - خصوصى ارجاع مىگردد . دكتر ويلز كه جالب‌ترين شرح را دربارهء قانون ايران از لحاظ جريان روزانه و جنبه‌هاى عملى آن نوشته است امور مربوط به قراردادها و اسناد مالكيت غيرمنقول و وصيتنامه‌هاى مورد اختلاف و اداى قروض ورشكستگى را از جمله مواردى بشمار آورده است كه از طريق حكميت رفع اختلاف شده است .\r\nمجلس يا شوراى غيررسمى از تجار معتبر در خانهء ملا يا منزل يكى از افراد سرشناس تشكيل مىيابد ، هردو طرف دعاوى خود را اظهار داشته اسنادى ارائه مىدهند كه مورد رسيدگى واقع و رأيى كه پيوسته براساس مصالحه است صادر مىشود كه اگر در حدود انصاف باشد هردو طرف مىپذيرند و حكم را شيخ الاسلام يا امام جمعه امضاء مىكند ، سپس هديهء مختصرى به همهء افراد آن هيئت تسليم و اصحاب دعوى ترتيبى را كه شايد ارزان‌ترين و مؤثرترين جريان قانونى در سراسر جهان است صحه مىگذارند .\r\nهرگاه يكى از طرفين از رأى حكميت ناراضى باشد مىتواند به حاكم ولايت مراجعه كند و يا در موارد حساس‌تر راجع به اسناد مالكيت وارث راه رجوع به محكمهء شرع باز است . همين ترتيب در مراحل پايين‌تر و پيشه‌هاى زندگى ديده مىشود و اگر يكى از اين قبيل اختلافات در روستاها واقع شود ابتدا به جرگهء زارعين يا ريش‌سفيدان ده ارجاع مىگردد و بنابر درخواست آنها كدخدا يا ملا و در مرحلهء نهائى حاكم دخالت خواهد كرد .\r\nبا وجود شيوع رسم رشوه كه تا آستانهء ديوانخانه را هم آلوده مىسازد ، دكتر ويلز محض تسكين خاطر ما مىنويسد كه سرانجام عدل و داد وافى حاصل مىشود ، زيرا آنچه را كه مردم مشرق زمين در راه رشوه خرج مىكنند همان است كه ما جهت مخارج ضرورى و حق الزحمه و هزينه‌هاى ديگر صرف مىكنيم كه در واقع هدف هردو يكى است ، فقط راه مختلف است و چنين مىنمايد كه اين نظريهء خوش - آيند چنان كه بايد و شايد چگونگى عدالت را در دو محل نيك در نظر نمىگيرد .\r\n\r\n","description":"","footnote":"","page_name":" 592 ","page_number":608},
  {"content":"\r\n\r\n\r\nشكنجه و مجازات -\r\nپيش از اينكه موضوع قانون را در ايران و كيفيت اجراى آن را رها كنم جا دارد سخنى چند در باب مجازاتها و زندان‌ها نيز بياورم . به نظر خوانندهء اروپائى چيزى زننده‌تر از شكنجه و عذابهائى نيست كه در مورد مجازات مجرمين با بىاعتنايى بسيار به كار مىرود .\r\nدر مورد مجازاتهاى قانونى نيز وضع به همين منوال است . درست تا اين اواخر كه از دورهء فرمانروائى شهريار فعلى ( ناصر الدين شاه ) چندان دور نيست مجرمين محكوم را مصلوب مىكردند يا در دهانهء توپ مىانداختند و زنده به گور مىكردند و مثل اسب بدنش را نعل‌كوب مىنمودند و يا بر بالاى دو درختى كه كج كرده بودند مىبستند آنگاه درختها را به حال طبيعى رها و محكوم را شقه مىكردند « 1 » و يا زنده مىسوزاندند .\r\nشنيدم آخرين بارى كه راهزنان را زنده در ميان ديوار وسط گل و ساروج گذاشته بودند سال 1884 بود « 2 » .\r\nخوشبختانه مسافرت ناصر الدين شاه به اروپا و فشار افكار عمومى جهان - متمدن اثرات مطلوب شگفت‌انگيزى در كاستن از اين قبيل مجازاتها نموده و اين‌گونه شكنجه و آزارها تخفيف يافته است . اينك بدترين مجرمين را خفه مىكنند و يا سر از تنشان جدا مىسازند و دزدى و راهزنى را با قطع دست يا انگشت يا گوش كيفر مىدهند ، اما شايع‌ترين طرز مجازات چوب و فلك است كه هركسى را نصيب مىشود ، از فرزندان شاه تا افراد طبقهء پايين و از اين كار هر فرد ايرانى حتى در مقامات بالا فقط آن اندازه احساس شرم و ناراحتى مىكند كه يك شاگرد دبستان انگليسى از ضربهء تركه مىنمايد .\r\nدر هيچ‌جا در خانهء يك والى يا مأمور رسمى و يا حتى در مسكن آدم والامقامى خالى از اين وسيلهء تنبيه نيست و شايد اين خود دليل استحكام ارثى\r\n\r\n\r\n","description":"","footnote":"\r\n( 1 ) - اين طرز اعدام بسيار قديمى است و همان مجازاتى بود كه اسكندر دربارهء بسوس قاتل دارا رواداشت .\r\n( 2 ) - در سال 1841 منوچهر خان معتمد الدوله كه يكى از مهيب‌ترين حكام ايرانى بوده از تن سيصد نفر كه آنها را باهم بسته و در ميان گل و ساروج نهاده بودند ، در نزديكى شيراز برجى ساخت .\r\n","page_name":" 593 ","page_number":609},
  {"content":"\r\n\r\nپاشنهء پا در افراد ايرانى باشد و گفته‌اند كه در موردى دربارهء محكوم واحدى 2000 چوب خرد شده يعنى 6000 ضربه وارد شده بود . در اين قبيل فرصت‌هاست كه فراش موقع مناسبى براى مداخل پيدا مىكند ، به اين معنى كه به اندازه‌اى كه از محكوم وعدهء رشوه يافته باشد ، ضربات را ملايم‌تر مىنوازد . در مورد قتل - نفس اصل قصاص ، چشم در مقابل چشم و دندان در ازاى دندان نيك جارى است و منسوبان مقتول حق دارند بازداشت قاتل را تقاضا نموده به هر نحوى كه طالب باشند جان او را بگيرند .\r\nدر پاييز 1888 چنين اتفاق افتاد كه عده‌اى از افراد ذكور خانوادهء شاهى با زور داخل محوطهء وزارت جنگ شدند در همانجائى كه قاتل يكى از منسوبان آنها دربند بود و با اسلحهء خود او را تكه‌وپاره كردند و جسدش را در بنزين سوزاندند ، اما عملا اين طرز مجازات كاملا ناياب شده است مگر در ميان ايلات بومى جنوب كه قصاص خون نسل اندر نسل در ميان ايشان باقى بوده است و گاهى نيز به از بين رفتن تمام افراد يك خانواده منجر مىشود . در موارد عادى گناهكار به نزديك‌ترين پناهگاه فرار مىكند و از همانجا گفتگو براى خلاصى او آغاز مىشود و منسوبان مقتول شرايط رهائى او را از چنگ انتقام خصوصى در ميان مىنهند و ارتكاب بيشتر جرايمى كه نسبت به افراد واقع مىشود ، از اين طريق جبران مىگردد .\r\n\r\nزندان‌ها -\r\nسبك و ترتيب زندانى كردن در ايران عملا با طرز كار ما همان اندازه فرق دارد كه مجازاتهاى آنها و ما باهم متفاوت است . در آنجا مجازات - حبس تمام عمر نيست و حتى حبس چندين ساله هم سابقه ندارد و اعمال شاقه جزء محكوميت‌ها بشمار نمىرود و بازداشت طولانى هم بسيار نادر است . معمولا در آغاز هر سال زندانها را تخليه مىكنند و هروقت حاكم جديدى مستقر مىشود غالبا زندان‌هائى را كه سلف او پر كرده بود خالى مىكند و فقط شايد از لحاظ ترساندن مردم و اقدام احتياطى اعدام يكى دو نفر را فرمان مىدهد . براى زنان بازداشتگاه جداگانه اصلا وجود ندارد ، زنها و همچنين افراد والامقام در خانهء مجتهد توقيف مىشوند .\r\n\r\n","description":"","footnote":"","page_name":" 594 ","page_number":610},
  {"content":"\r\n\r\nمىگويند در تهران سه نوع زندان هست : يكى در زيرزمين ارگ كه از قرار معلوم بازداشتگاه محبوسينى است كه بر ضد دولت تبانى يا اقدام خيانت‌آميز كرده باشند . ديگر زندان شهر كه مجرمين عادى طبقهء پايين را در آنجا مىتوان ديد كه حلقهء زنجير بر گردن و گاهى نيز پا در كنده دارند و با زنجير به يكديگر بسته شده‌اند . همچنين بازداشتگاه خصوصى كه غالبا مختص اعاظم است . ازاين‌رو مىتوان ملاحظه كرد ميزان عدل‌وداد در ايران كه در احكام قضائى قيد مىشود تحميل كيفر و در مورد حبس هم تابع جريانى قاطع و سريع است كه هدف مجازات ( آن هم به طرز و ترتيبى كه خود تقريبا جرم است ) به هيچ‌وجه بهبود و اصلاح اخلاقى مقصر منظور نيست .\r\nزندان تهران\r\n\r\nنقايص و معايب اين سيستم -\r\nحتى اگر مساعدترين نظريه دربارهء مزايا و يا سبك‌ترين امعان نظرى راجع به نواقص سيستم قضائى كه من در اين فصل شرح داده‌ام محرز باشد باز مانع از عطف توجه ما نسبت به وجود نقص تأسف‌آورى\r\n\r\n","description":"","footnote":"","page_name":" 595 ","page_number":611},
  {"content":"\r\n\r\nنتواند شد كه از دو جهت اساسى در اين ترتيب قضاوت هست ، يكى فقدان مجموعهء مدون قانون ، ديگر دادگاهى كه از عهدهء اجراء و استفاده از آن مجموعه برآيد .\r\nبا آنكه قانون شرع را تا اندازه‌اى مرتب كرده‌اند باز اين كار از روى اسلوب علمى و يا جامع و مطابق مقتضيات زمان انجام نشده است . قواعد عرف هم كه كتبى نيست و تابع طبع و حال خصوصى و خودسرانهء افراد است . اختيارات قضاوت طبقهء روحانى و دادگاههاى مدنى ناقص است و فرق و حد قابل قبولى هم بين مزايا و موضوع كار هريك از آنها نيست و بنابر علاقه و هوس متقاضى ، دعوى به يك محكمه و يا ديگرى ارجاع مىشود و گاهى نيز يكى بعد از ديگرى به رسيدگى اختلاف واحدى مىپردازد . اگر هرگونه اظهار نظر يا ايرادى نسبت به نص قرآن بىخطر نباشد هيچ‌كس قادر نخواهد بود از نقايصى كه در قواعد عرف هست دفاع نمايد زيراكه وضع مبهم غيرقابل عفوى دارد و به هيچ‌وجه نمىتواند راهنماى قاضى در امور عادى و مدنى باشد و بالاخره تمركز و تراكم اقدامات قضائى و اجرائى در شخص واحد كه در عين حال حاكم و ذى حساب مالياتى و داور پليس و قاضى است خود دليل بارز نقص و فساد آن سيستم است كه نخواهد توانست در نهايت درستى و شرافت به گسترش عدل‌وداد همت بگمارد . از طرف ديگر علاقه به زر و مال در ميان مأموران ايرانى مرافعه را مضحك‌تر خواهد نمود مگر اينكه كيسهء زر پر باشد و مهارت در طرز خرج كردن آن نيز حاصل .\r\n\r\nاقدامات اصلاحى -\r\nاز لحاظ ناصر الدين شاه بايد انصاف داد كه وى از نواقص و معايب سيستم قضائى ايران نيك آگاه بوده است و در دورهء پادشاهى او اقداماتى براى رفع اين نقايص شده است و از لحاظ سماجت فطرى خاص مردم نيز كه هيچ شهريارى به نابود كردن آن قادر نيست بايد اعتراف نمود كه اين اقدامات جز يأس و حرمان نتيجه‌اى نداشته است .\r\nبانو شيل در كتاب خود مىنويسد كه : در آغاز سلطنت شاه فعلى براى\r\n\r\n","description":"","footnote":"","page_name":" 596 ","page_number":612},
  {"content":"\r\n\r\nتأسيس دادگاههائى كه به مرافعات مدنى رسيدگى كند اقداماتى شده بود ، اما من اثرى از وجود آنها در گذشته يا حال نديده‌ام . در سال 1875 پس از بازگشت شاه از سفر اول فرنگستان وى امر به تشكيل شوراى ادارى داد كه منظور از آن تأمين همكارى مقامات محلى در كار حكومت و جلوگيرى از بىدادگرى يا فساد ايشان و تعديل نفوذ قانونى عناصر روحانى بود ، اما ملاها كه از امكان زوال قدرت خود نگران شده بودند مردم را گمراه و وانمود كردند كه اين قبيل اقدامات موجب از بين رفتن اسباب حمايتى محدود خواهد شد كه آنها در مقابل رفتار خودسرانهء طبقات رسمى دارند و چنان آشوب مخالفت برانگيختند كه ناچار از آن كار صرف‌نظر شد .\r\nبعد از سفر دوم شاه به اروپا مجددا اقدام نافع و مشابهى معمول ، ولى آن نيز به شكست منجر گرديد . اين‌بار نظريهء دولت برچيدن بساط بست و پناهگاه بود كه در اصل به منظور حمايت از تعدى حكومت‌هاى سابق تمهيد شده بود ، ولى بعدا به صورت جنجال‌آميزى كه بيان كردم درآمد .\r\nدر تهران بنابر فرمانى اعلام شد كه بست‌نشينى ملغى و دادگاههائى براى رسيدگى دعاوى افراد تأسيس خواهد شد ، اما چون اجراى آن به دست مأموران كهنه‌كارى افتاد كه از بساط ديرين بهره‌مند و طرفدار دوم آن بودند ديگر خبر و اثرى راجع به اين كار ظاهر نشد و اين طرح اصلاحى نيز بىسروصدا برباد رفت .\r\nشاه كه از شكست‌هاى سابق مأيوس شده بود با صفاى نيت كه خواه حاكى از خوش‌بينى اوست و يا ناشى از رويهء كاملا بىدقت در مه 1888 ( رمضان 1303 قمرى ) قدم تازه‌اى در راه اصلاح برداشت و اعلان سلطنتى زير را به تمام حكام ايالات صادر فرمود كه متن آن را بوسيلهء اين حضرات در تلگرافخانه‌هاى سراسر كشور بر ديوار الصاق نمايند و دسخط را در مساجد و اماكن عام بخوانند و معنى و دلالت آن را درست براى مردم باز نمايند و از تمام مأموران هم تعهد بگيرند كه در اجراى حكم شاهانه اهتمام ورزند .\r\n\r\n","description":"","footnote":"","page_name":" 597 ","page_number":613},
  {"content":"\r\n\r\n\r\nاعلان ( دستخط ) مورخ 26 مه 1888 ( رمضان 1303 هجرى ) ناصر الدين شاه راجع به آزادى جان و مال افراد\r\nچون خداوند متعال ذات مقدس ما را قرين عدل و داد فرموده و ما را مظهر اراده و قدرت خود قرار داده است و بخصوص جان و مال اتباع ممالك محروسهء ايران را كه مشمول عنايات پروردگارند در كف كفايت ما نهاده است به شكرانهء اين موهبت عظيم لازم مىدانيم چنان كه سزاوار است از عهدهء اين تكليف و مقصود برآئيم و از هر جهت ساعى باشيم كه افراد اين مملكت از حقوق حقهء خويش بهره‌مند شوند و جان و مال ايشان از دست‌درازى و تعدى ستمگران در امان باشد و به هيچ - وجه در تأمين اين منظور مسامحه و قصور واقع نشود تا در اثر حفظ جان و مال ، مردم با آسودگى خاطر در راه ترويج تمدن و حفظ ثبات جهد و همكارى نمايند . ازاين‌رو براى اطلاع و اطمينان خيال عموم افراد ممالك محروسه اعلام ميداريم كه كليهء اتباع ما از بابت جان و مال خويش داراى آزادى و استقلال مىباشند و اراده و علاقهء همايونى ما در اين است كه ايشان بدون ترس و ترديد دارائى خود را در هر راهى كه ترجيح ميدهند به كار اندازند و در امورى از قبيل سرمايه‌گذارى و تشكيل - دادن شركتها جهت ايجاد كارخانه و ساختن جاده و هرگونه اقدامى كه براى پيشرفت تمدن و حفظ ثبات ضرورى است شريك باشند . اراده و قدرت شاهانهء ما در اينست كه احدى حق و اختيار دخالت يا تصرف در مال اهالى ايران نداشته باشد و هيچ‌گونه تجاوز و تعدى نسبت به مال ايشان نشود و يا كسى در مقام آزار مردم ايران برنيايد مگر در حدود و بنابر موازينى كه در احكام شرع و قانون عرف مقرر است . هركس اين حكم را درست اجرا نكند به چنان مجازاتى خواهد رسيد كه مايهء عبرت ديگران شود .\r\nعلاوه‌بر دستخط مزبور فرمان ذيل نيز خطاب به وليعهد در تبريز در همان تاريخ صادر شده بود :\r\n« امر مبارك شرف صدور يافته است كه روشنى جان و كليد ابواب فتح و ظفر نور ديدهء خلافت و قلمرو پادشاهى و طلعت جمال ممالك محروسه فرزند دلبند و بسيار گرامى نورچشمى مظفر الدين ميرزا وليعهد سرزمين جاويدان ايران نايب السلطنهء ايالت آذربايجان كلمات مندرج در اين فرمان همايونى را كه موجب ستايش اهل جهان است اجرا كند و اجازه ندهد كه مورد بىاعتنائى واقع شود . متن اين اعلان را بايد در مساجد و جرگه‌ها بخوانند و بطور كلى مطالب آن را نيك واضح نمايند تا در ذهن افراد جايگزين شود و در همهء شهرهاى كوچك و بلوك و حتى در دهات و مساكن انتشار دهند تا همهء اتباع ايران از مضمون اين حكم همايونى آگاه شوند و از متصديان امر هم تعهد بگيرند كه در اجراى آن كوشا باشند و هركس كه اين حكم را طرف بىاعتنائى قرار دهد آن‌چنان مجازات و تنبيه خواهد شد كه مايهء عبرت سايرين شود . »\r\nبا وجود كنجكاوى متن اصلى فارسى اين اعلان و فرمان ضميمهء آن بدست نيامده است در كتاب منتظم ناصرى فقط چند سطر ذيل ديده مىشود . مترجم :\r\n« در سال 1275 ه . ق موكب همايونى از راه همدان تشريف‌فرماى سنندج شده سه روز در آنجا توقف فرمودند . چون در عهود سالفه در اين ولايت معمول ولات بود كه صاحبان املاك تصرف مالكانه در ملك و مايملك خود چنان كه بايد نداشتند حكم همايونى بر منبع اين رسم شنيع صادر و مقرر شد عموم رعايا نسلا بعد از نسل مالك قاهرهء اموال موروث و مكتسب خود باشند . »\r\n\r\n","description":"","footnote":"","page_name":" 598 ","page_number":614},
  {"content":"\r\n\r\nاما اعتماد السلطنه در روزنامهء خاطرات ذيل وقايع 15 رمضان 1306 مىنويسد ( صفحهء 649 كتاب چاپ تهران ) :\r\n« در باب اعلانى كه در آزادى مردم چاپ كردند عرض كردم اعلان بىموقع و بد و نامناسبى چاپ شد . ممكن بود كه سال چهل و يكم سلطنت است و خواستيد رفاهيتى به رعيت بدهيد بشكرانهء اين موهبت الهى . از اين اعلان معلوم مىشود يا شما را مجبور كردند يا خواب ديديد . از اين عرض من خوششان نيامد و جواب فرمودند چون ظل السلطان را معزول كرديم و او ظلم زياد ميكرد اين اعلان لازم بود . » - مترجم .\r\nفرمان به اين كلمات پايان يافته است :\r\n« هركس اين حكم را درست اجراء نكند به چنان مجازاتى خواهد رسيد كه مايه عبرت همهء ناظران شود . »\r\nاين بيانيه يا سند حقوق اتباع سلطان به راستى اقدامى ممتاز بود و با آنكه در ولايات تأثير مختصرى نمود ، اما خود شاه با طرز برازنده‌اى آن را رعايت فرمود .\r\nاز طرف ديگر نيز اعلام عمومى آن و اشعار رسمى موضوع از جانب نمايندگىهاى اروپائى وسيلهء مطلوبى فراهم ساخت كه هرگاه باز موارد بىدادگرى شاق و سهمگين ديده شود در مقام اعتراض برآيند و ازاين‌رو در قبال عناصر ناباب مانعى باشند .\r\n\r\nپيشنهاد تدوين قانون -\r\nبه‌طورىكه ملاحظه شده است واجب‌ترين اصلاحات يعنى تدوين قوانين و تأسيس دادگاه مستقلى كه عامل اجراى دستخط جديد و تعميم قانون‌هاى موجود باشد در بيانيهء سلطنتى به كلى مسكوت مانده بود ، ولى شاه بعدا به اين موضوع نيز عطف توجه نمود و در موقع مسافرتم به تهران در سال 1889 محافل رسمى در پايتخت از اين خبر سخت به لرزه افتاده كه سلطان به دار الشوراى كبرى امر فرمود كه هيئت جديد قانونى را براى اهتمام در كار عدل و داد تعيين نمايند . راجع به اين اقدام در روزنامهء تايمز شرح ذيل را من بخصوص با لحن اميدوارى درج كردم تا تصور نرود كه نسبت به جريان امور ايران نظر بدبينى تمام دارم :\r\n« هيئتى كه خود واقف نيست چه انتظارى از او دارند ترجمه كردن « قانون ناپلئونى » را آغاز كرده است و نسخه‌اى از آن مجموعه كه مناسب حال مسلمان‌هاى تبعهء فرانسه تهيه شده بود در اختيار اين هيئت قرار داده‌اند ، بعلاوه قانون انگليسى را كه\r\n\r\n","description":"","footnote":"","page_name":" 599 ","page_number":615},
  {"content":"\r\n\r\nبه خاطر مسلمانهاى هندوستان تهيه شده است ، اما غير از اين كارها معلوم نيست مأموريت اين شورى چيست .\r\nبعضىها مىپندارند كه دستخط شاهانه هوس‌گذرانى بيش نيست و نتيجهء واقعى از اين كار انتظار ندارند ، ولى اميد است كه حال بدين منوال نباشد و شاه تشويق شود كه به وعده‌هاى خويش وفا كند ، اما اگر بنا باشد مجموعهء جديد منشأ اثرى باشد بايد نخستين اقدامش ضمن تهيهء قوانين ، تشكيل محاكمى باشد همانطورى كه در قوانين اروپائى هست و ممكن است سرمشق بشمار آيد . اشكال عمده شايد اين باشد كه قضات فاضل و شايسته از كجا فراهم خواهد شد . بعلاوه هيچگونه تغيير و تفاوت عاجل در اخلاق ملت‌هاى مشرق زمين امكان‌پذير نيست ولى لااقل انظار ملل غربى به احتمال قوى به اين اقدام جديد كه مايهء خير و نجات خود ايران است معطوف و در عين‌حال همكارى دولت‌هاى خارجى براى تأمين هردو منظور يعنى هم تهيهء قانون از طرف هيئت جديد و هم به جريان افتادن صحيح آن بعد از تدوين جلب خواهد گرديد .\r\nدر پاسخ استفسارى كه اخيرا در سال 1891 نمودم معلوم شد كه از تدوين قوانين جديد ديگر خبرى نيست و مىتوان چنين نتيجه گرفت كه باز طرح نافع جديدى به صورت كاغذپاره درآمده و سنگ مانع تازه‌اى بر انبوه اصلاحات ناقص ناصر الدين شاه عالما و عامدا افزوده شده است .\r\n\r\nاثرات اين ترتيب در سيرت ملى -\r\nدر تحت سيستم حكومتى دوپهلو كه داستانش را در اين فصل بيان كرده‌ام يعنى دستگاه ادارى كه در آن هر نفرى هم راشى است و هم مرتشى و جريان قضائى كه هم فاقد دادگاه و هم بدون قانون است مىتوان به آسانى دريافت كه دل بستن و اعتماد به كار حكومت دور از حزم و احتياط خواهد بود ازاين‌رو حس وظيفه‌شناسى فردى يا احساس غرور و سرافرازى و يا اعتماد متقابل و يا همكارى واقعى ( مگر به قصد تبانى ) پاك منتفى مىشود ، از فاش شدن رسوائى باكى نيست و درستى و پاكدامنى بىارج و بالاتر از همهء مراتب مزبور موجب زوال حس ملى وطن‌پرستى مىشود .\r\n\r\n","description":"","footnote":"","page_name":" 600 ","page_number":616},
  {"content":"\r\n\r\nصاحب‌نظرانى كه ميگويند اصلاح اخلاقى مقدم بر اصلاحات مادى و تزكيهء باطن مرجح بر آراستگى ظاهرى است كاملا حق دارند و گرنه مثل اين خواهد بود كه بر شاخهء درختى پيوندى تازه بزنند كه شيرهء حياتىاش خشك و يا تباه شده و خانه از پاىبست ويران باشد . ممكن است در ايران جاده‌ها و راه‌آهن ساخت و منابع ثروت - خيز آن را به كار انداخت و قشونش را آماده و كارگرانش را ناندار كرد ، ولى باز هم‌آهنگى و انبازى او با ملت‌هاى متمدن ميسر نخواهد گرديد مگر آنكه به كنه روح مردم امكان رسوخ باشد و تكان جديد و عميق در سيرت ملى و رسوم و مبانى آن پديد آيد .\r\nمن شرح و تصويرى را كه گمان مىكنم خالى از خطاست راجع به حكومت ايران عرضه داشته‌ام ، تا خوانندهء انگليسى وضع و حالى را بشناسد كه خيرخواهان آن اعم از خودى يا بيگانه به چگونگى اوضاع واقف و از وجود مانع مقاومت بسيار سخت كه ناشى از خودخواه‌ترين غريزهء طبيعى انسانى در مخالفت با افكار ترقى خواهى است آگاه باشند . اما با آنكه قصد و نيت ناصر الدين شاه نسبت به اقدامات بديع و جديد قابل ترديد نيست باز خود او تا حدى حامى اين وضع و بساط خطرناك محسوب مىشود زيراكه زر و مال شخصى او از همين راه فراهم مىگردد و بسيارى از ايرانيان در حين محاوره صميمانه نظريات انتقادآميز دارند ، ولى در بيان و صحبت از تجليل آن بساط و ترتيب هم دريغ نمىورزند . در واقع غير از خود شهريار ، هرگونه اقدام و ابتكار به منظور قيام بر ضد معايب راه و رسم ديرين پاك مفقود است و اگر مرد نيرومندى هم مانند پادشاه كنونى حتى به صورت نمونه و آزمايش در اين راه گام - هائى بردارد آن كسانى كه اين جهاد كبير را پىگيرى كنند از كجا توان يافت ؟\r\n\r\n","description":"","footnote":"","page_name":" 601 ","page_number":617},
  {"content":"\r\n\r\n\r\nفصل پانزدهم تاسيسات و اصلاحات\r\nو اقوامى كه در ديارهاى دور با چشمان مشتاق نگران‌اند با يكديگر ، هم‌صدا مىگويند كه فردا و شايد همين امروز اينسى - لادوس قيام خواهد كرد .\r\nلانگفلو ( داستان اينسى لادوس )\r\n\r\nدورنماى تاريك -\r\nبا آنكه تصويرى كه من به خاطر بيان حقيقت از وضع و حال حكومت ايران باز نمودم سخت ملال‌انگيز است و تغيير و اصلاح مبانى اساسى آن نيك ضرورى است هم‌اكنون شهريار ايران نيز به يك رشته اصلاحات در مملكت دست زده است كه براستى اين دوره را از تمام ادوار متمايز مىسازد . بررسى اين اصلاحات و داستان هريك از آنها كار خطيرى است كه هم سبب تهنيت و خشنودى است و هم موجب تأسف و افسردگى .\r\nاز يك طرف ما ناظر تأثيرات نافذ به اصطلاح تمدن غرب هستيم كه با نتايج نيكو موانع ديرين غرض و مرض را در مشرق زمين درهم مىشكند و از جهت ديگر در رديف همين چشم‌انداز دلنواز مشاهده مىكنيم كه رسم خرافات‌پرستى پايدار و شور و هيجان اصلاحات بيهوده است و آفت سستى و اهمال به درجهء اعلى است و سخت سرگردانيم كه آيا اين علامت بامداد اميدوارى است و يا تنگناى نااميدى و آيا ايران در آستانهء ورود به جرگهء كشورهاى متمدن جهان است و هم اكنون در اين مرحله گام نهاده و يا آنكه در عالم بىخيالى خود آسوده غنوده است\r\n\r\n","description":"","footnote":"","page_name":" 602 ","page_number":618},
  {"content":"\r\n\r\nو راه ترقى او مسدود ؟ با آثار و شواهدى كه در همين فصل خواهد آمد و آنچه پيش از اين بيان شده است خواننده خود در اين‌باره قضاوت تواند كرد ، ولى اين جانب نيز از لحاظ صلاح و صواب موضوع كتابم با امعان نظر دوستانه و بلكه قرين مدارا به شرح اين مقال خواهم پرداخت و از آنجائى كه درست آگاهم كه فاصلهء بين راه و رسم شرق و غرب به اندازهء از قطب جنوب تا شمال است ، و آنچه را كه ما تمدن و گاهى از روى شتاب ترقى مىخوانيم در نظر اهل شرق مفهوم كاملا متفاوتى دارد و ملت‌هاى مختلف راههاى خاصى براى نجات خويش دارند ، بعلاوه با آنچه در نزد ما كند و بطى مىنمايد شايد ديگران را كه با حقيقت سرعت هنوز مأنوس نشده‌اند سرعت بسيار در نظر آيد و هيچ برزگرى هم نبايد از همهء كشت و كار خويش ثمر عاجلى انتظار داشته باشد .\r\n\r\nصندوق عريضه -\r\nاز جمله اصلاحاتى كه با حصول نتيجه از طرف پادشاه كنونى عملى شده است كه قبلا هم به ذكر آن پرداختم تأسيس پليس شهرى در تهران و تجديدبناى پايتخت و زيبا كردن آن بوده است و از كارهائى كه اقدام شده ، ولى نتيجه‌اى نداشته است من نظر خوانندگان را به تجديد سازمان ادارى و تأسيس دادگاههاى قضائى و تدوين مجموعهء قوانين معطوف نمودم .\r\nدر زمرهء اقدامات دستهء اخير نقشه‌اى خوش‌آيند ، اما بىدوام نتيجهء سفر اول شاه به فرنگستان بود . چون اعليحضرت نيك آگاه بود كه تعدىهاى بسيارى وجود داشته كه هيچ وقت به اطلاع او نميرسيده است به پيروى از راه و رسمى كه در جمهورى قديم و نيز بود كه عريضه‌هاى خطاب به هيئت ده‌گانهء حكومت را در دهان مجسمهء سنگى شير مىنهادند ، امر داد ماهى يك‌بار صندوق عرايض در ميدان شهرهاى بزرگ بگذارند و كليدش را نزد خود نگاه مىداشت و مقرر اين بود كه صندوق‌ها را در حضور وى بگشايند ، اما حكام ولايات ايران نيز به قصد رفع اين مايهء تهديد تمهيدى نمودند به اين معنى كه ناظرانى در اطراف صندوق گماشتند و تازيانهء رايگان نصيب آن آدم بىپروائى مىگشت كه جرأت داشت عريضه‌اى\r\n\r\n","description":"","footnote":"","page_name":" 603 ","page_number":619},
  {"content":"\r\n\r\nدر صندوق بيندازد . ازاين‌رو صندوق عرايض همواره خالى بود و شاه نيز خشنود مىنمود كه به حمد اللّه اتباعش عرض و شكايتى ندارند .\r\n\r\nطرح اين فصل -\r\nاصلاحاتى را كه من در اين فصل مورد توجه قرار مىدهم آنهائى است كه بنابر معيار فرنگى به هيچ‌وجه حاكى از پيشرفت قابل‌ملاحظه ملى نيست ، ولى در سرزمين ايران كه شرح حالش را ملكم‌ها ، موريه‌ها ، و اوزلىها نوشته‌اند ترقى شايسته‌اى بشمار مىرود كه از آن جمله است برقرار كردن صندوق عرايض و تلگراف الكتريك و طبع و نشر جرايد و تأسيس ضرابخانهء دولتى و ضرب سكه‌هاى دولتى و بانك اروپائى و امتيازات رسمى و مانند آن و ساختمان جاده‌ها و تعليمات عالى و نيز فرصتى خواهم داشت كه سخنى چند دربارهء احساسات مذهبى كه در آن مملكت هست بياورم . راه‌آهن را در فصل جداگانه‌اى مطرح خواهم كرد .\r\n\r\nنامه‌هاى پستى -\r\nتا سال 1874 وضع پستى ايران در دست چاپارباشىها بود كه سرويس پست را از وزير طرق اجاره مىكردند و نامه‌رسانى براى اين افراد منبع درآمدى بشمار مىرفت و نرخ ثابتى هم در كار بود كه كسى از چگونگى آن اطلاعى نداشت و در واقع از هردو جانب ، حق العملى تحصيل مىكردند ، زيرا كه ابتدا فرستندهء نامه مبلغى براى حمل و تحويل آن مىپرداخت و از سوى ديگر تا دريافت دارنده چيزى به حامل نمىداد در وصول نامه توفيق نمىيافت .\r\nاز قرار اطلاعى كه به من رسيده است در ضمن همين سرويس بدوى يك نوع ترتيب پستى هم به رسم اروپا با استفاده از تمبر شروع ، ولى زود متروك شد ، زيراكه مباشر اين كار صد هزار تمبر هم محرمانه براى سود شخصى چاپ كرده بود كه از همان قبيل ماجراهائى است كه ذكر آن قبلا بيان شده است .\r\nدر سال 1875 تشكيلات پستى ايران بر طبق سيستم اروپائى به يكى از مديران رسمى پستى اتريش به نام ريدر واگذار شد . وى كه آزمايش آن كار را با رساندن نامه‌ها در پايتخت آغاز كرده بود به تدريج مأموران و متصديانى آماده كرد . هنوز يك سال و اندى از دورهء خدمتش نگذشته بود كه اولين سرويس پستى را\r\n\r\n","description":"","footnote":"","page_name":" 604 ","page_number":620},
  {"content":"\r\n\r\nدر ايران هفته‌اى يك بار بين تهران - تبريز - جلفا با شعبه‌هائى از قزوين به رشت تأسيس نمود و سال بعد در 1876 وى به مقام مديريت پست رسيد .\r\nدر سال 1877 ايران به قرارداد بين‌المللى پستى ملحق گرديد . آقاى ريدر كه در همين سال از خدمت دولت ايران خارج شده بود جانشين روسى بنام اشتال داشت كه او هم دكتر اندريس را كه يكى از مديران سالنامه‌ايست كه من مطالبى از آن اقتباس كردم بازرس كل پست ايران برگزيد . در عرض چند ماه اندريس به اين دليل از كار افتاد كه مطالبهء نامه‌اى را نمود كه والى شيراز از صندوق پستى درآورده بود . يك سال بعد هم اشتال معزول شد و تا چندى سرويس پستى به وضع مظنون و خطرناكى افتاد به اين معنى كه كيسه‌هاى پستى را باز و اجناس قيمتى را سرقت مىكردند و اروپائىها ترجيح مىدادند كه از سرويس اختصاصى سفارت انگليس يا دستگاه تلگراف هند و اروپ استفاده نمايند .\r\nسپس اسباب تأمين بيشترى فراهم آمد . ترتيب فعلى اين است كه يك هفته در ميان سرويس به اروپا از راه تبريز و تفليس داير است و همچنين از راه رشت به بادكوبه و سرويس ديگر هفتگى از راه بوشهر تا بمبئى و يك سرويس هفتگى نيز بين - پايتخت و مشهد و يزد و كرمان و شيراز و كرمان هست . مىگفتند در سال 1886 هفتاد و سه پستخانه در سراسر ايران بوده و در سال 5 - 1884 كه آخرين آمار در اختيار است تعداد 835 / 368 / 1 نامه به مقصد رسيده و 2050 كارت پستال و 7455 نمونه و 173995 بستهء پستى جمعا به مبلغ 720 / 304 ليره و درآمد همان سال 764 / 13 ليره و مخارج 298 / 13 ليره بود . از انگلستان به ايران نامه از طريق برلن در ظرف تقريبا دو هفته به تهران مىرسد .\r\n\r\nتلگراف برقى -\r\nبا نوعى پس و پيش كردن حيرت‌آور وقايع عادى ( كه از خصايص جهان خاور است سلاطين مشرق زمين علاقهء سرشارى به امور نوظهور دارند ازاين‌رو چراغ برق در كره و كابل زودتر از گاز معمول شد ) تلگراف برقى خيلى زودتر از تأسيس يك سرويس مرتب پستى در سراسر ايران به كار افتاد و اولين بار در سال 1859\r\n\r\n","description":"","footnote":"","page_name":" 605 ","page_number":621},
  {"content":"\r\n\r\nاز طرف دولت به رسم آزمايش خطى از تهران تا سلطانيه كشيده شد ، ولى چون اين كار درست انجام نشده بود ناچار متروك ماند .\r\nدر سال 1860 خط كاملى از تهران تا تبريز داير كردند كه در 1863 تا جلفا امتداد يافت و در همين موقع بين دولت‌هاى ايران و انگلستان مذاكراتى پيش آمد كه به اين نتيجه منجر گرديد كه خط اصلى تلگراف هند و اروپا از لندن تا بمبئى ترانزيت از طريق ايران بگذرد . داستان و حاصل اين مذاكرات كه در اوضاع داخلى ايران تأثير فراوان داشت متناسبا در فصل راجع به روابط گذشته و حال ايران و انگلستان بيان خواهد شد و بنابراين خوانندگان علاقه‌مند به آن فصل مراجعه خواهند كرد . در اينجا ذكر اين موضوع كافى است كه منظور از آن جريانات اين بود كه سه رشته خط از جلفا به تهران داير و بوسيلهء كمپانى تلگراف هند و اروپ اداره شود و از تهران تا بوشهر را مأموران حكومت هند اداره كنند . علاوه بر اين خطوط دولت ايران در حدود سه هزار ميل خط تلگرافى در دست مأمورين خود دارد كه همه محتاج به اصلاح و تعمير است . اينك پايتخت با تمام شهرها و مراكز عمدهء مملكت مربوط است و تأثيرى كه اين كار در استحكام اساس اقتدار همايونى داشته است در فصل ديگرى ذكر خواهد شد . خطوط ايران غير از آنچه در حوالى پايتخت هست به قرار ذيل مىباشد :\r\nخط تهران - مشهد و مشهد - سرخس و مشهد - كلات نادرى و درگز - مشهد و قوچان - شاهرود استراباد و مشهدسر - سمنان و فيروزكوه - قزوين ، رشت و انزلى رشت و خرم‌آباد ( در مرز مازندران ) تبريز ، اردبيل و نمين ، تبريز و ساوجبلاغ مرند و خوى و اروميه تهران - همدان و خانقين ، همدان ، سنندج و گروس ، همدان بروجرد و سلطان‌آباد بروجرد - نهاوند ، بروجرد - خرم‌آباد و شوشتر ( كه دارند تا اهواز و محمره - خرمشهر ) امتداد مىدهند اصفهان - يزد و كرمان ، آمار عايدات و مخارج و كارهائى را كه انجام يافته است انتشار نداده‌اند .\r\n\r\nروزنامه‌ها -\r\nتاريخ و وضع كنونى روزنامه‌نگارى نيز در ايران شرحى گويا از حالتى غيرعادى است كه در ميان مردم آن سرزمين ديده مىشود به اين معنى\r\n\r\n","description":"","footnote":"","page_name":" 606 ","page_number":622},
  {"content":"\r\n\r\nكه هم حاكى از عالم خاص و عقب‌ماندگى است و هم نشانهء طى مدارج فرهنگى ، زيراكه از طرفى بنابر علايم ظاهرى تمدن چند روزنامه در پايتخت و شهرهاى ديگر تحت نظارت وزيران و دربار هست ، ولى از طرف ديگر مطبوعات به صورتى كه بايد و شايد در آنجا مطلقا نيست .\r\nآزادى قلم و يا حتى حق انتقاد پاك مجهول است . ازاين‌رو اين پندارى موهوم و شايد هم گمانى فريب‌آميز است كه بعضىها گاهى هنروران اين رشته را پيش‌تازان تجديد حيات ايران وانمود و سه چهار روزنامهء موجود را دليل ترقى شايسته‌اى در زمينهء آزادى ادب و فرهنگ عنوان مىكنند .\r\n\r\nتاريخ جرايد ايران در گذشته و حال -\r\nبه سال 1850 در زمان زمامدارى امير نظام نامدار ، ميرزا تقى خان كه چندبار ذكر خيرش را به ميان آورده‌ام ، اولين روزنامهء فارسى را اساس نهاد و او تحرير آن را به دست يك نفر انگليسى داد تا مطالبى سودمند و جالب‌توجه از جرايد اروپائى استخراج و درج كند و خود نيز مقالاتى سياسى در آن روزنامه مىنوشت . در عين‌حال امير ترتيبى را رايج ساخت كه بعدا در واقع دربارهء ساير روزنامه‌ها نيز مجرى شد ، كه بدون آن مطبوعاتى كه تابع قيود خاص و موانع متعدد باشند امكان دوام ندارند . به اين معنى كه كليهء اعضاى ادارى دولت ناگزير بودند مشترك مرتب روزنامه باشند و ظاهرا اين روزنامه بعدا ( شايد به علت بركنارى و سپس قتل بانى آن ) تعطيل شد .\r\nآقاى مونزى در سال 1866 روزنامهء ديگرى را ذكر كرد به نام ( جريدهء تهران » « 1 » كه به امر شاه در سال مزبور تأسيس گرديد و ستونهاى شامل مطالبى در شرح و تعريف كشورهاى اروپائى و اختراعات و تجارت و اطلاعاتى تازه از اين قبيل كه ذوق ناشر و علاقهء خوانندگان طالب بوده است و متحد المآلهائى دربارى و مقالاتى راجع به علوم شرق و شيمى و غيره . نام روزنامه‌هاى تهران درحال‌حاضر به شرح ذيل است :\r\n\r\n\r\n","description":"","footnote":"\r\n( 1 ) - اين جريده و همچنين روزنامهء فوق در كتاب جامع « مطبوعات و اشعار ايران » تأليف ادوارد براون تحت اين عنوان ديده نشده است . شايد روزنامهء وقايع اتفاقيه منظور باشد . مترجم .\r\n","page_name":" 607 ","page_number":623},
  {"content":"\r\n\r\n1 - « ايران » كه ارگان رسمى است و همهء اعضاى ادارات به اشتراك آن ناگزيرند و با آنكه مقرر است دو هفته يك‌بار انتشار يابد ، ولى نامرتب منتشر مىشود اين روزنامه‌ها را وزير انطباعات تنظيم مىكند و او حق انحصارى نسبت به تمام روزنامه و مطبوعات دارد و سالانه 500 تومان حق امتياز مىپردازد .\r\nهر شمارهء اين روزنامه را شاه ملاحظه و تصويب مىكند و مثل ساير روزنامه‌ها چنان كه باز خواهم گفت با چاپ سنگى فراهم مىشود و شاه گاهى در آن مقاله مىنويسد و مباهات مىنمايد كه سبك خاص و فارسى خالصى دارد كه تا اندازه‌اى عارى از لغات عربى است كه در مكالمات معمولى فراوان است .\r\nدر همين روزنامه در شماره‌هاى 10 و 19 مه 1888 مكتوبى به قلم اعليحضرت مندرج است كه بعدا به آن اشاره خواهم كرد و آن راجع است به درياچه‌اى كه چند سال پيش در مسير جادهء تهران به قم درست كرده‌اند . روزنامه ايران حق تقرير و نگارشى در باب سياست خارجى ندارد كه مبادا از اين راه اهانتى به مقام سفرا وارد شود و راجع به سياست داخلى هم در اثر ترس از ناخشنودى شاه و حفظ شئون دولتيان درج نمىشود بنابراين جنبهء يك جريده دربارى و روزنامهء رسمى دارد كه در آن اخبار انتصابات وزيران و اتفاقات دربارى و شكارهاى شاهكارى كه از ضرب شست حضرت شهريارى پيش آمده باشد ، اما ورقه‌ايست كه پيوسته انتشار دارد و بنابر قاعده شامل اطلاعاتى دربارهء آثار تاريخى و جغرافيائى دوره‌هاى گذشته و حال است و مىتوان نيك استنباط نمود كه اگر مشتريان فرمانبردار در ميان نباشد هستى سودبخش و يا دوام چنين جريده‌اى دور از امكان خواهد بود .\r\n2 - « اطلاع » كه ارگان نيمه‌رسمى و اين نيز در زير نظر وزير انطباعات است كه نامرتب انتشار مىيابد هرچند مقرر است كه دو هفته يك‌بار منتشر شود علاقهء علمى ناشر آن ، اعتماد السلطنه « 1 » كه قبلا صنيع الدوله لقب داشت سبب بعضى از مندرجات فنى شماره‌هاى نخستين آن بوده ، ولى حالا مطالب محدودترى منتشر\r\n\r\n\r\n","description":"","footnote":"\r\n( 1 ) - در روزنامهء خاطرات اعتماد السلطنه ( چاپ تهران 1346 ) به نام كرزن كه دوبار هم به حضور ناصر الدين شاه رسيده بود هيچ اشاره‌اى ديده نميشود . مترجم .\r\n","page_name":" 608 ","page_number":624},
  {"content":"\r\n\r\nمىكند و غالبا مقاله‌اى سياسى دارد كه برحسب معمول از جرايد فرانسه بنابر سليقهء جناب وزير استخراج مىشود و مشهور است كه اخبار تلگرافى وقايع اروپائى را يك ماه بعد از پيش‌آمد واقعه درج مىكند .\r\n3 - « شرق » مجلهء مصور ماهانه در تهران تحت نظر اداره و ناشر مزبور منتشر مىگردد و تصاوير آن معمولا به عكس وزيران يا رجال ايرانى منحصر است و گاهى نيز با چاپ كردن صورت فرمانروايان اروپائى تنوعى پيش مىآيد . قيمت هر شماره از جرايد مزبور يك قران است كه از لحاظ انتشار عمومى آن رقم نافعى بشمار مىرود و در جائى كه علاقهء واقعى در كار اشتراك وجود ندارد شرط دوام چنين ايجاب مىنمايد ، زيراكه هرگاه صاحبان جاه و مقام در زمرهء حاميان اين روزنامه بشمار نروند آسان‌تر هدف بهتان قرار مىگيرند و براى هر مطلب و خبر ستايش‌آميزى نيز رشوه مقدمهء ضرور عاقلانه‌اى خواهد بود .\r\n4 - « فرهنگ » در اصفهان جريدهء فرهنگ تحت نظر ظل السلطان يا متصديانى كه وى تعيين مىكند انتشار مىيابد و تابع همان روش و شرايطى است كه فوقا ذكر كردم . سابقا روزنامه‌اى به نام اختر ، خيلى مورد علاقهء مردم بود و ناشر آن يكى از مهاجران ايرانى در اسلامبول بود ، اما بعدا از ورود آن به ايران جلوگيرى شد چون ظاهرا اشاره و كنايات جسورانه دربارهء روش و كار همايونى داشت . جريدهء مشابهى هم به نام « قانون » اخيرا انتشار يافته است .\r\nروزنامه ايران و فرانسه - بعد از سفر اول شاه به اروپا ميرزا حسن خان وزير امور خارجه كه از مشاهدات اروپائى خود سخت به هيجان آمده بود تأسيس روزنامه‌اى ايرانى و فرانسوى را پيشنهاد نمود . دستگاه كار فراهم آمد و يك نفر اروپائى هم براى اداره كردن آن انتخاب شد و عنوان خوش‌آيند « وطن » را نيز برگزيدند ، اما در 5 فوريهء 1876 همين كه اولين و يگانه شماره درآمد در سر مقالهء افتتاحى آن اظهارات حيرت‌انگيز ذيل جلب‌توجه نمود :\r\n« راجع به امور داخلى ما با آزادى تام داد سخن خواهيم داد ، ما به\r\n\r\n","description":"","footnote":"","page_name":" 609 ","page_number":625},
  {"content":"\r\n\r\nهيچ‌وجه و قطعا طرف هيچ جانبى را نخواهيم گرفت و با احدى پيمانى نداريم و زير - بار هيچ‌گونه تعهدى هم نيستيم . علاقهء ما خدمت به مملكت است و در اين راه فقط احتياجات واقعى او را در نظر داريم ، ما طرفدار ترقى هستيم و از هرگونه تحقق آن حمايت مىنمائيم ، ولى هيچگاه راه تملق فرومايگان را نخواهيم پيمود و نسبت به اركان قدرت ، چاپلوسى نخواهيم كرد . ما از هر قسم فكر و مرام درست دفاع و هر كار خلافى را سرزنش خواهيم كرد و هرگاه آن اعمال مخالف قانون باشد شدت شماتت ما دوچندان خواهد شد . جنگ و پيكار بر ضد دزدى و فساد و آنانى كه عامل آنند - ترقى و عدالت و حق شعار ما و برنامهء ماست و با تمام دقت هم خود را صرف آن خواهيم كرد كه شايستهء علاقهء مردم باشيم و خود را به منزلهء قهرمان حقوق اين كشور و هموطنان خويش آماده مىسازيم » .\r\nاين حرفها در گوش ايرانيان مثل اين بود كه سر پىترونت‌ورث در پارلمان ( انگلستان ) راجع به اليزابت ( ملكه ) سخنورى نمايد يا كايوس گراكوس « 1 » در مجلس زعماى رم طوفان سخن برانگيزد كه تجاوز نسبت به همهء آن چيزهائى بود كه در ايران سخت گرامى است . پس بىدرنگ با اخراج نويسندهء خطاكار مقاله ، روزنامهء جسارت‌پيشه را براى هميشه تعطيل كردند . اين شماره كه من عبارت‌هاى فوق را از آن اقتباس كردم در تاريخ روزنامه‌نويسى نمونهء ممتازى است و سزاوار كنجكاوى . همين وزير ( اعتماد السلطنه . م ) مجله‌اى هم نظامى در تهران راه انداخت ، ولى بيش از هفده هجده شماره درنيامد .\r\nدر سال 1885 روزنامه‌اى قدرى مرتب‌تر و نيمه رسمى به زبان فرانسه با عنوان « نداى ايران » انتشار يافت كه بعدا از بين رفت « 2 » و روزنامه‌اى هم در تبريز منتشر گرديد كه زود تعطيل شد . كالج سلطنتى ( دار الفنون ) نيز مجله‌اى\r\n\r\n\r\n","description":"","footnote":"\r\n( 1 ) -  Caius gracchus \r\n( 2 ) - اعتماد السلطنه در كتاب المآثر و الآثار اين روزنامه را نوشتهء خود وانمود كرده است ، ولى گويا روزنامهء اكودوپرس را بارن دونورمان ، مهندس بلژيكى كه براى طرح‌ريزى راه‌آهن ايران استخدام شده بود مىنوشته است . مترجم .\r\n","page_name":" 610 ","page_number":626},
  {"content":"\r\n\r\nعلمى منتشر ساخت ، ولى اين نامه هم راه زوال پيمود . چند روزنامهء ديگر نيز پيدا شد كه هنوز انتشار نيافته محكوم به فنا گرديد .\r\nاين است داستان اجمالى روزنامه‌نگارى و وضع فعلى آن در ايران . اين نكته كه تا چه اندازه چنين دستگاه و بساطى قادر به ترويج و تعالى افكار و ترقى است خواننده خود بهتر مىتواند تمييز دهد . به‌هرحال هنوز براى افراد حساس جاى غم و نگرانى نيست و باز فرصت و امكان پيدايش چهارمين ركن حكومت در قلمرو شهريارى فراهم است .\r\n\r\nسكه -\r\nمىتوان تصور نمود كه در سرزمينى با عادات و غرايز خاصى كه بيان كرده‌ام وجه رايج همواره اسباب مطلوبى براى خيالات پادشاهان و حكام و وزيران فراهم مىساخته است و هر قسم وسيله و راه خواه از لحاظ دانش اداره كردنش و يا ثبات ارزش آن بواسطهء فقدان آن نيك نمايان شده است . نوسانهاى ترقى و تنزل ميزان ارزش سكهء رايج در آنجا به راستى فاحش مىنموده و در موقع مسافرتم به حداقل ارزش خود رسيده بوده است .\r\nدر زمان تاورنيه در نيمهء قرن هفدهم يك تومان معادل پانزده سكهء فرانسه يا چهل و شش ليور ( هر ليور يك شلينگ و شش پنس ) بود ، اندكى بعد شاردن ، در زمان شاه سليمان ارزش تومان را از چهل و پنج تا پنجاه ليور يا سه ليره و ده شلينگ به پول انگليسى نوشته بود . اوايل قرن بعد كروزينسكى ارزش آن را شصت ليور يا بيست كورون ذكر نمود . سپس بركنارى خاندان صفوى و هجوم افغانها و فرمانروائى نادر شاه و هرج‌ومرج بىحد و حساب بعد از مرگ او پيش آمد .\r\nدر ابتداى اين قرن وقتى در اوان دورهء قاجاريه باز موجبات امن و امانى فراهم شد ، ملكم ارزش تومان را يك ليره نوشت و بين 1820 و 1830 فريزر آن را يازده شلينگ قيد كرد سپس ارزش آن پيوسته راه تنزل پيمود و در سال 1874 هر تومان ده فرانك يا هشت شلينگ و در 90 - 1889 كه من در ايران بودم تا معادل پنج شلينگ و نيم پائين رفت و بواسطهء ترقى بهاى نقره باز تا شش شلينگ ترقى كرد .\r\n\r\n","description":"","footnote":"","page_name":" 611 ","page_number":627},
  {"content":"\r\n\r\n\r\nضرابخانهء دولتى -\r\nدر سابق تقريبا هريك از شهرهاى بزرگ ايران ضرابخانه‌اى جداگانه داشت همدان ، تبريز ، كاشان ، اصفهان ، كرمان ، مشهد ، كرمانشاه ، رشت ، استراباد ، قم ، مازندران و سيستان و نمونه‌هاى كهنه اين سكه‌هاى محلى هنوز بدست مىآيد « 1 » اين وضع درهم‌برهم عامل عمدهء تقلب بود و سكه‌هاى قلب بسيار فراوان به حدى كه دولت سرانجام ناچار شد كه بىاعتبارى همهء سكه‌هاى چكشى قديمى را اعلام كند .\r\nدر سال 1865 پادشاه كنونى كه از ناحيهء بعضى افراد ذى علاقهء به تقليد طرز مسكوك اروپائى تشويق شده بود به وزير مختار خود در پاريس امر داد ماشين‌هاى لازم ابتياع و كارشناسان فرانسوى استخدام كند . اين حضرات به موقع وارد تهران شدند و ماشين‌آلات كه صندوق‌هاى آن به جاى سوخت در كشتى مصرف شده بود روى شن‌هاى انزلى افتاده بود و در آنجا خراب شد و هيچ حيوان باربرى هم به اندازهء كافى قوى نبود كه ديگ بخار و چرخ‌هاى ماشين را حمل كند و حتى فيل همايونى نيز قادر به انجام آن كار سنگين نبود .\r\nاين پيش‌آمدهاى ناهنجار اجراى نقشه را مدتى به تعويق انداخت تا در سال 1877 كه سكه‌هاى جديد رواج يافت و عمارت وسيعى در حوزهء شمالى تهران كه قبلا به قصد كارخانهء پنبه‌ريسى مورد آزمايش واقع و بىفايده نموده بود به ضرابخانهء سلطنتى مبدل شد . اين كارخانه كه يك نفر سركارگر آلمانى و قالب سكه‌هاى فرانسوى دارد زير نظر امين السلطان كنترول و اكنون يگانه ضرابخانه در ايران است .\r\n\r\nسكه‌هاى رايج جديد -\r\nدر صفحات بعدى جدول سكه‌هائى كه ضرابخانهء دولتى بيرون داده است ملاحظه خواهد شد ، قران نقره كه واحد پول است اصلا هشتاد و سه قيراط وزن داشت ، بعد به هفتاد و هفت قيراط رسيد و اكنون هفتاد و يك قيراط است . نسبت نقرهء خالص سابقا نود و پنج درصد بود يعنى قران فقط پنج درصد بار داشت . تومان طلا هم اصلا به همين نسبت فلز خالص داشت يعنى نود و پنج\r\n\r\n\r\n","description":"","footnote":"\r\n( 1 ) - قران‌هاى قديم اساس سكه در ايران است و بانك شاهنشاهى ناچار شده است كه از روى ارزش آن اسكناس چاپ كند ، زيراكه عيار سكه‌هاى جديد پيوسته در تغيير و تفاوت مىباشد .\r\n","page_name":" 612 ","page_number":628},
  {"content":"\r\n\r\nدرصد كه هنوز اسما به همان ميزان باقى است ، ولى مدير ضرابخانه كه سالانه پنج هزار تومان بابت حق امتياز مىپردازد حق دارد از آنچه ضرب مىكند پنج درصد اخذ كند ، بعلاوه مداخل شخصى هم از راه عيار سكه‌ها به جيب او مىرسد . ميزان واقعى در مورد مسكوكات نقره در سال 1889 ( 891 و دوسوم ) در هر هزار و در مسكوكات طلا ( 885 و نيم ) و بقيه عيار مسى بود . قبلا اين شخص مبلغ بيشترى بابت حق امتياز مىداد و از مسكوكات مسى هم درآمد كلانى داشت ، اما در نتيجهء بازرسى جدى اين امتياز از او سلب شد « 1 » .\r\n\r\nجريان طلا -\r\nدر واقع به مناسبت افزايش كلى واردات بر صادرات كه تا چند سال اخير دوام داشته و حالا رفته‌رفته رو به تعادل است مىتوان گفت كه طلا كم‌كم از جريان ناپديد شده بود . نقره هم يك چندى سخت ناياب شد . دولت ايران كه از اين وضع بسيار نگران مىنمود به اين فكر خوش‌آيند افتاد كه صدور فلزات قيمتى را ممنوع سازد ، ولى خوشبختانه اين نقشه راكد ماند . سكه‌هاى طلا كه اسما در جريان است يك ربع ، نصف ، يك ، دو ، پنج و ده تومانى است .\r\nتنزل پول به آن اندازه شدت يافته بود كه يكى از سكه‌هاى مزبور كه اسما معادل 100 تومان بود در تهران كمتر از 145 تومان بدست نمىآمد كه دال بر كاهش ارزشى تقريبا پنجاه درصد است .\r\n\r\nلزوم بانك‌هاى اروپائى -\r\nنابكارى و نواقصى كه در سيستم پولى ايران و در واقع تمام شقوق دادوستدهاى تجارتى آن سرزمين هست از ديرباز لزوم تأسيس بانك‌هائى را كه به سبك اروپا اداره شود جهت تأمين اصلاحات دامنه‌دار مادى غيرقابل احتراز ساخته است . راجع به ترقى و تنزل ارزش مسكوكات مبادلاتى و كميابى پول قبلا اشاره‌اى كرده‌ام .\r\nاز جملهء نقايص ، يكى توزيع اتفاقى بىتناسب فلزات قيمتى و هزينهء سنگين حمل مسكوكات است كه با كرايهء گزاف بر پشت حيوانات باركش قابل نقل و انتقال\r\n\r\n\r\n","description":"","footnote":"\r\n( 1 ) - در دسامبر 1889 وى باز امتياز سكه‌هاى مسى را براى دورهء آزمايش شش ماه تحصيل كرو و نرخ اجارهء سالانه به 25000 تومان افزايش يافت .\r\n","page_name":" 613 ","page_number":629},
  {"content":"\r\n\r\nاست . تجار اشكالات و زيان فراوانى براى پرداخت‌هاى خود به اروپا دارند . دسته‌هاى محدود صرافان محلى كنترل بازار شهرهاى ولايات را در دست دارند . سرمايه‌هاى محلى از شراكت در هرگونه امور نافع همگانى بواسطهء نگرانى و بىاعتمادى كه نسبت به همه قسم سرمايه‌گذارى هست احتراز مىجويند .\r\nبرتر از همه رسم پول انباشتن بعضى از توانگران از مقام اعلى تا پايين است و هيچ چيزى مؤثرتر از تنزيل‌هاى گزاف كه با اظهار اشتياق به رباخواران محلى پرداخت مىشود وضع اسفناك مالى ايران را روشن نمىسازد . بهرهء قانونى بنابر موازين تا دوازده درصد محدود شده است ، ولى در نيمهء قرن حاضر بانو شيل نوشته بود كه : « به ندرت كمتر از بيست و پنج درصد است غالبا تا پنجاه يا شصت و حتى صد درصد مىرسد . براى وام وجه نقد بانك‌هاى محلى تا يكى دو سال پيش مىتوانستند به آسانى دو درصد ماهانه در صورتى كه هر ماه تسويه حساب مىشد و يا بيست و نه درصد سالانه دريافت دارند . قرض‌دهندگان خصوصى از اين مبلغ هم بيشتر بهره دريافت مىداشته‌اند . »\r\n\r\nبانك خاور -\r\nبه نحو اجمال وضع مالى ايران به شرحى بود كه ذكر شده است تا هنگامى كه در سال 1888 شركت بانك جديد خاور در صدد برآمد كه ايران را در حوزهء عمليات آسيائى خود وارد سازد و شعبه و نمايندگى در تهران ، مشهد ، تبريز ، رشت ، اصفهان شيراز ، و بوشهر باز كرد . از لحاظ شركتى تجارتى چون دادوستد براى همه آزاد بود اجازهء خاصى از دولت ايران ضرورى بشمار نمىرفت . با اجاره كردن عمارت عظيمى كه سراسر يك ضلع ميدان توپخانه را در پايتخت اشغال نموده بود پس از فقط يك سال كار در همان موقع مسافرتم به تهران فعاليت بسيارى در آنجا و ولايات داشت و ايرانيان رفته‌رفته به معنى حساب پس‌انداز و ارزش بهرهء ثابت و مطمئنى دربارهء موجودىهاى خود آشنا شدند .\r\nبانك براى حساب جارى دو و نيم درصد و براى حساب ثابت شش ماهه چهار درصد و براى امانت‌هاى سالانه شش درصد پرداخت مىكرد و در مورد وام\r\n\r\n","description":"","footnote":"","page_name":" 614 ","page_number":630},
  {"content":"\r\n\r\nنرخ بهره را تا دوازده درصد تخفيف داد و مىگفته‌اند كه با بهرهء شش تا هشت درصد به خود شاه هم پول قرض داده بود . اين بانك ، ايرانيان را با پول كاغذى به صورت ارائه و پرداخت از پنج قران به بالا آشنا و مأنوس كرد و هركسى كه حامل آن اوراق بود وجه دريافت مىداشت و از اين كار در پايتخت استقبال شايانى نمودند .\r\nبعد از دو سال عمليات شعبهء اين بانك را در ايران بانك جديد شاهنشاهى با قيمت گزاف خريدارى و در شرايط نيك مساعد و مطلوب شروع به كار نمود با برنامه‌هاى وسيعى كه امكان رقابت را براى ديگران سخت دشوار ساخته است ، اينك رواج و اعتبار كار بانك شاهنشاهى ايران به حد اعلى است .\r\n\r\nبانك شاهنشاهى ايران -\r\nدر سىام ژانويهء 1889 شاه امتيازنامهء مقدماتى بانك شاهنشاهى ايران را به نام بارن دورويتر امضاء كرد . در اينكه اين امتياز از جهاتى جبران آبرومندى دربارهء آن مرد محترم به مناسبت بدرفتارى كه در مورد امتياز معروف 1872 رويتر ديده بود به شمار مىرفت ، هم از امتياز نامه‌اى كه به نفع او صادر شد و هم از مفاد يكى از مواد آن استنباط مىشود كه مقرر داشت مبلغ 000 / 40 ليره وديعهء بارن دورويتر بابت امتياز سابق كه دولت ايران در سال 1873 بر خلاف حق ضبط كرده بود مسترد شود .\r\nتا پايان ژويهء 1889 ضمائم و موادى به قرارداد جديد الحاق گرديد .\r\nدر ماه اوت دولت انگليس با فرمانى سلطنتى در بانكى كه به شرح فوق تشكيل يافته بود شراكتى سى ساله نمود . در اكتبر آگهى مربوط به اين بانك در لندن براى دعوت طالبان سهام منتشر شد و به اندازه‌اى اعتماد عمومى نسبت به اين جريان درخشان بود كه در عرض چند ساعت از تاريخ انتشار پانزده درصد بيشتر از سرمايهء اعلامى يك ميليون ليره سهام به فروش رفت .\r\n\r\nمواد امتيازنامه -\r\nدر مجلدى جداگانه سواد امتيازنامهء اصلى بانك شاهنشاهى را درج خواهم كرد بنابراين در اينجا فقط به ذكر نكته‌هاى عمده‌تر آن اكتفا مىنمايم . امتياز از ژانويهء 1889 به مدت شصت سال اعطاء شده بود پايه و مايهء\r\n\r\n","description":"","footnote":"","page_name":" 615 ","page_number":631},
  {"content":"\r\n\r\nسياست آينده كه هرگاه با فكر و همت و كار و بىغرض مجرى دارند ممكن است به اقدامات كلان تجارتى منجر شود كه از عمليات بانكى صرف بالاتر باشد ، در همان مادهء اول آن با مضامين معنىدار ذيل اشعار شده است :\r\n« به منظور پيشرفت تجارت و ازدياد منابع ثروتى ايران بانك شاهنشاهى علاوه بر امورى كه در حوزهء كار يك مؤسسهء مالى است مىتواند به حساب خود يا طرف ثالث به همه قسم كارهاى مالى و صنعتى يا تجارتى كه براى مقاصد خويش سودمند تشخيص دهد مبادرت ورزد مشروط بر اينكه اين قبيل اقدامات با عهود و قوانين و عرف و مذهب مملكت منافاتى نداشته باشد و دولت ايران از تمام اقدامات مزبور استحضار قبلى حاصل كند . »\r\nدر مادهء دوم سرمايهء بانك به چهار ميليون ليره ثبت شده كه از آن مبلغ اولين سهام به نام دارندگان آن تا يك ميليون ليره از قرار هر سهمى ده ليره تعيين شده است .\r\nمادهء سوم راجع به اسكناس است كه شرح جداگانه‌اى در اين‌باره خواهم نوشت . در مادهء 7 ( علاوه بر وجهى كه بابت خود امتياز پرداخت گرديد ) حقوق و مزاياى دولت ايران از قبيل 6 درصد از منافع خالص بانك در هر سال كه هيچ‌گاه نبايد از 4000 ليره كمتر باشد قيد شده است . مواد 11 و 12 و 13 از مهم‌ترين مقررات امتيازنامه است كه غير از چند مورد استثنائى به بانك اختيار استخراج مواد معدنى ايران كه در حال‌حاضر احتمال مىدهند بسيار سرشار باشد ، ولى تاكنون تحقيقات محدودى معمول شده اعطاء گرديده است . شرح مادهء 11 به قرار ذيل است :\r\nچون بانك شاهنشاهى آماده است كه بىدريغ فداكاريهائى كه براى توسعهء منابع مملكت از طريق بهره‌بردارى منابع طبيعى آن ضرورى است بنمايد ، دولت ايران بر طبق مواد اين امتيازنامه به بانك مزبور اختيار انحصارى مىدهد كه در سراسر قلمرو شاه معادن آهن ، سرب ، مس ، جيوه ، زغال‌سنگ ، نفت ، منگنز ، بوره\r\n\r\n","description":"","footnote":"","page_name":" 616 ","page_number":632},
  {"content":"\r\n\r\nو پنبه نسوز را كه متعلق به دولت باشد و هنوز به طرف ديگر اعطاء نشده باشد استخراج كند . بنابر ضميمهء اين امتيازنامه دولت ايران در تاريخ امضاى آن فهرست رسمى اسامى معادنى كه به ديگران داده شده باشد به بارن رويتر خواهد داد .\r\nمعدنهاى طلا و نقره و سنگ‌هاى قيمتى انحصارا متعلق به دولت ايران خواهد بود و اگر مهندسان بانك به وجود چنين منابعى در هركجا برخورند بايد بىدرنگ دولت ايران را مستحضر دارند . غير از كارشناسان همهء كارگران بايد از اتباع اعليحضرت همايونى باشند و دولت ايران با تمام قوا سعى خواهد نمود كارگران ضرورى را با مزد متداول در مملكت براى بانك فراهم سازد و هرگونه معدنى را كه بانك در ظرف ده سال شروع به استخراج نكرده باشد دولت ايران مىتواند بدون مشورتى با بانك راجع به آن تصميمات اتخاذ كند .\r\nدر مادهء 12 پيش‌بينى شده است اراضى موردنياز استخراج اگر در تصرف دولت باشد بلاعوض در اختيار بانك گذاشته شود و اگر متعلق به افراد باشد دولت همراهى نمايد كه با سهل‌ترين شرايط به اختيار بانك درآيد . مقرر شد هيچگونه عوارض و دارائى بر اسباب و ماشين‌آلات موردنياز تحميل نشود و عوارض و عمارات از هرگونه ماليات معاف باشد . مادهء 13 حصهء منافع ايران را در بهره‌بردارى معادن 16 درصد مقرر داشت . در انقضاى مدت امتيازنامهء معادن و اسباب و عمارات و تأسيسات تحت شرايط بسيار مساعد كه در كشورهاى ديگر هم مرعى شده باشد به دولت ايران مسترد گردد .\r\nدر اينكه بانك چگونه اين امتيازنامهء استخراج معادن را كه شامل اختيارات دربارهء منابع معدنى سراسر ايران است به جريان انداخته و شركت بزرگى بخصوص براى خريدن اين مزاياى مربوط به امتيازنامه در لندن تأسيس شده و اين كمپانى جديد در تأمين منظور چه اقداماتى تاكنون كرده است و چه نتايجى بدست آمده و يا ممكن است از كار و كوشش آنها بدست آيد ، همهء اين مسائل متناسبا در فصل جداگانه راجع به منابع معدنى ايران بيان خواهد شد .\r\n\r\n","description":"","footnote":"","page_name":" 617 ","page_number":633},
  {"content":"\r\n\r\nدر اينجا من توجه خود را به داستان اقدامات بانك از تاريخ تشكيل آن معطوف و سعى خواهم كرد نشان دهم كه تا سال ( زمستان ) 2 - 1891 آيا از عهدهء انتظارات مؤسسان خود برآمده و آيا سزاوار اعتماد خريداران سهام بوده است يا نه « 1 » .\r\n\r\nافتتاح عمارت بانك -\r\nدر موقع مسافرتم بانك شاهنشاهى در همان خيابانى كه سفارت بريتانيا واقع است محلى تهيه و شروع به كار كرد و آقاى رابينو مدير شايستهء آن منتخب شد . وى قبل از آن مدير شعبهء بانك اعتبارات ليون در شهر قاهره بود . روابط بانك با دولت ايران هم بر عهدهء مرد با كفايتى مانند هوتوم شيندلر بود كه خوانندگانم از خيلى پيش دريافته‌اند كه او كليد حل بسيارى از مسائل راجع به ايران بشمار مىرفته ، چنان كه اشاره كردم در اوايل 1890 بانك شاهنشاهى با دستگاه بانك جديد خاور توافقى حاصل و در مقابل 20000 ليره محل آن بانك را در تهران با سرقفلى و اثاثيه و مناصب و غيره خريدارى كرد .\r\n\r\nحق انحصارى نشر اسكناس -\r\nقبلا خاطرنشان كردم كه از جملهء حقوقى كه شاه به بانك شاهنشاهى داد انحصار نشر اسكناس بود كه برطبق مادهء 3 مقرر شد كه مبلغ آن بدون اجازهء دولت ايران از 800000 ليره تجاوز نكند و طى دو سال اول پنجاه درصد و سپس سى و سه درصد پشتوانه داشته باشد .\r\n\r\nآزمايش دورهء مغول -\r\nدر تاريخ ، اين اولين بار نبود كه اسكناس در ايران انتشار مىيافت . در حدود ششصد سال پيش يكى از فرمانروايان مغول از خاندان چنگيز كه جانشين او در ايران شده بود همين كار را كرد ، وى كيخاتو ( 94 - 1291 ميلادى ) برادر ارغون خان يا ارغوان شاه و نوادهء هلاكو خان است كه ماركوپولو از دربار بسيار دوردست قوبلاى قاآن با عروس تاتار براى برادر او به ايران آمد .\r\nكيخاتو شنيده بود كه آن كار را تاىتسو از سلاطين سلسلهء سونگ نمود و سه قرن پيش به نشر اسكناس در چين اقدام كرد و همان عمل طى پنجاه سال اخير تجديد شده بود كه راجع به آن از قول سياح ونيزى و ابن بطوطه اهل طنجهء مراكش\r\n\r\n\r\n","description":"","footnote":"\r\n( 1 ) - رجوع شود به مقالهء پرارزش « بانكدارى در ايران » نوشتهء جى . رابينو با يادداشت‌هائى به قلم هوتوم شيندلر كه مطالبى از آن در آخر اين فصل ذكر شده است .\r\n","page_name":" 618 ","page_number":634},
  {"content":"\r\n\r\nاطلاعاتى به ما رسيده است . فرمانرواى مغول ايران كه مشاهده كرده بود بالغ بر دو ميليون ليره مقروض است اين فكر عالى به سرش افتاد كه با انتشار پول كاغذى كه اتباع وفادارش خريدارى كنند زر و سيم به خزانهء شاهى سرازير شود و كاغذ وسيلهء دادوستدهاى عمومى گردد . ازاين‌رو فرمانى صادر و استعمال فلزات قيمتى را به‌عنوان وجه رايج ممنوع كرد و به رسم چين بانك‌هائى با نام چاوخانه در تبريز و ديگر جاها تأسيس نمود و اسكناس يا چاو به ارزش سه‌چهارم پنس تا چهار شلينگ و هفت پنس انتشار داد كه با خط نسخ بهاى هر قطعه در هلالى بر بالاى ورقه با فرمان همايونى دربارهء اعتبار اين وجه رايج نقش شده بود ، ولى اتباع كيخاتو از اين لحاظ كه يا سركش‌تر و يا هشيارتر از آن بودند كه سرورشان پنداشته بود نسبت به اين خيال فرياد نفرين و ناسزا برآوردند و وزيرى را كه اين ابتكار كرده بود قطعه‌قطعه كردند و در ظرف سه روز فرمان ملغى شد و اولين آزمايش نشر اسكناس در ايران با شكست فاحش از بين رفت .\r\n\r\nنظريهء جديد -\r\nبا اخطارى كه از آن آزمايش قديم در خاطرها بود و يا بواسطهء ترس از شيوهء غيرعلمى در كار مالى ديگران هيچ‌يك از فرمانروايان ايران تجربهء خان مغول را تكرار نكرد . در واقع در همين قرن حاضر انتشار روبل كاغذى روس در ايران با سوءظنى بسيار از ناحيهء هيئت حاكمه تلقى و چنين تعبير شد كه زر و سيم را از سرزمين ايران خواهد ربود و اين بدگمانى به آن اندازه قوت گرفت كه شاه در سال 1883 دستخط همايونى صادر و اعلام نمود كه بايد مردم خيلى نادان باشند كه كاغذ پارهء چرند را به جاى نقره و طلا قبول كنند ، و در آينده تمام اسكناس‌هاى روسى مصادره خواهد شد . خوشبختانه نظير دستخطهاى متعدد ديگر ، اين فرمان هم هنوز صادر نشده از نظر و اعتبار افتاد .\r\n\r\nاسكناس‌هاى بانك شاهنشاهى -\r\nپس در مقابل چنين سوابق ناخوش‌آيند اثر تاريخى و در ميان مردم و دربارى كه افكار خامى راجع به امور مالى داشتند بانك شاهنشاهى به اجراى اين قسمت از برنامهء خود پرداخت و مدتى صرف اين كار شد كه طرح و نمونهء دلپذيرى انتخاب كنند .\r\n\r\n","description":"","footnote":"","page_name":" 619 ","page_number":635},
  {"content":"\r\n\r\nدر سال 1890 اسكناسهاى جديد با خط فارسى و علامت شير و خورشيد در يك طرف و عبارت انگليسى و عكس شاه در سمت ديگر با ارزش يك تومان تا هزار تومان منتشر گرديد . يكى از اكتشافات بانك در عمل اين بود كه توانگران اسكناسها را خريدارى و قايم مىكردند ، زيرا كه جمع كردن آن از انباشته كردن طلا و نقره آسان‌تر بشمار مىرفت و اين تجربهء غيرقابل انتظارى از ميل و علاقهء ايرانيان در اندوختن مال بود . هنوز زود است كه نتيجهء اين آزمايش پول كاغذى را در ايران پيش‌بينى كرد . شنيده‌ام كه اسكناس‌هاى با نام شهرها فقط در همان شهر قابل پرداخت است و در جاهاى ديگر قابل مبادله نيست ، زيرا كه بانك بابت انتقال ، حق الزحمه مطالبه مىكند و شايد همين دليل عجالتا از جريان وسيع اسكناس جلوگيرى خواهد كرد .\r\n\r\nفعاليت بانك در سال اول -\r\nدر پايان اولين سال ( سپتامبر 1890 ) مديران بانك نتوانسته بودند ترازنامهء رضايت‌بخشى به صاحبان سهام عرضه دارند . سود خالص كه حاصل شده بود بعد از انجام همهء تعهدات و كسر كردن بهره‌هاى لازم تقريبا 68000 ليره شد كه بنابر آن هيئت مديره توانست بهره‌اى برابر هشت درصد نسبت به سرمايهء پرداختى به صاحبان سهام اعلام كند . علاوه‌بر تهران و لندن در شهرهاى تبريز ، رشت ، مشهد ، اصفهان ، شيراز ، كرمان ، بغداد ، بصره و بمبئى شعبه و نمايندگى باز كردند و بانك شاهنشاهى از جمله تأسيسات عمدهء درآمد و مركز كار مصالح مالى ايران گرديد .\r\nدولت ايران اين بانك را عامل دريافت و پرداخت هزينه‌ها و امور كلى مالى خود ساخت و بيشتر دولت‌هاى خارجى كه با ايران روابطى دارند آن را براى انجام كارهاى ضرورى خود واسطه قرار داده‌اند . اهالى محل هم به حد وفور جهت مبادلات تجارتى خود از آن استفاده مىكنند و بانك توانسته است با پرداخت مساعده‌ها در مقابل جنس و بارنامه‌ها و غيره در پيشرفت كار تجارت خدمت كند .\r\nبعلاوه وام‌هائى كه اهالى محل در برابر وثيقه دريافت كرده‌اند در هشت ماه اول دو برابر شد و نرخ عادى بهره به نصف رقم سابق تنزل نمود .\r\n\r\n","description":"","footnote":"","page_name":" 620 ","page_number":636},
  {"content":"\r\n\r\nنتيجه‌اى كه از بابت تحرك بازار پول در اثر كم‌وبيش شدن نرخ اسعار پيش آمده است متناسبا جالب و بارز به شمار مىرفت . در مملكتى كه واحد پول نقره است بديهى است بواسطهء بالا و پايين رفتن ارزش اين فلز قيمتى اثراتى ايجاد خواهد گرديد ، اما نوسان شديدى كه ناشى از كار آژانس‌هاى خصوصى و دليل‌هاى ديگر بود تعديل شد و ثبات بيشترى در بازار پولى ايران به‌طور كلى پيش‌بينى مىشود .\r\nگزارش پايان سال دوم ( سپتامبر 1891 ) شايد چنان كه بايد آنچه را كه از ناحيهء بانك انتظار مىرفت كاملا تأمين نمىكند ، اما پيشرفت‌هاى قابل ملاحظه‌اى مشهود است و بهره‌اى هم برابر پنج درصد اعلام شده . اميدوارى هست كه بانك به‌زودى كار مسكوكات را نيز تحت نظارت خود بگيرد تا بتواند وضع وجه رايج را سر و صورتى بدهد و به دورهء تبهكارى ارتجاعى كنونى خاتمه بخشد .\r\n\r\nامتياز سال 1872 رويتر -\r\nپيش از اين راجع به امتياز اصلى و معروف سال 1872 رويتر اشاراتى نمودم . اين موضوع به قدرى در اروپا هيجان ايجاد كرد كه جا دارد به خاطر وجود وجه مقايسه‌اى بين آن سند و امتيازنامهء بانك شاهنشاهى و هم از لحاظ اينكه برجسته‌ترين نمونهء تاريخى از شيوهء كار بىبندوبار ايران براى تجارت خويش بدست آمده باشد ، قصد دارم مشخصات عمدهء آن را در اينجا شرح دهم .\r\nراجع به نقشهء راه‌آهن مندرج در امتيازنامه فعلا ذكرى به ميان نمىآورم هرچند كه ساختمان يك خط آهن اصلى سراسرى ايران و انحصار تمام راه‌آهن‌هاى ايران در آينده از اصول عمدهء اين امتيازنامه بود . ملاحظات مربوط به اين قسمت را به فصل جداگانه موكول مىسازم .\r\nطرح رويتر عالىترين مرحلهء دوره‌اى از احساسات جدى و صميمانهء انگلوفيلى در تهران و آن شاهكار سياسى ميرزا حسين خان صدر اعظم مقتدر بود كه در آن موقع مشير و مشار پادشاه به شمار مىرفت و آن شامل برنامه‌اى بود كه به قول رالينسن « 1 » :\r\n\r\n\r\n","description":"","footnote":"\r\n( 1 ) - جامع‌ترين شرح مربوط به امتيازنامهء رويتر در كتاب او تحت عنوان : « انگليس و روس در شرق » مندرج است .\r\n","page_name":" 621 ","page_number":637},
  {"content":"\r\n\r\n« غرض تجديد حيات ايران در ظل هم‌آهنگى و اشتراك منافع او با انگلستان بود » .\r\nتاريخ امتيازنامه 25 ژوئيهء 1872 است .\r\nوقتى كه متن آن به نظر اهل جهان رسيد دريافتند كه مشتمل بر كامل‌ترين مواد و واگذارى دربست كليهء منافع صنعتى يك كشور در دست خارجى است كه مانند آن هرگز به وهم و گمان احدى درنيامده بود و در تاريخ سابقه نداشته است .\r\nغير از موادى دربارهء راه‌آهن و ترامواى كه امتياز انحصارى هردو به مدت هفتاد سال مطلقا به رويتر اعطا شده بود حق بهره‌بردارى از همهء منابع معدنى ايران هم به او واگذار شد ، مگر طلا و نقره و سنگ‌هاى قيمتى و امتياز جنگل‌هاى دولتى و همهء اراضى غيرمزروع نيز تابع همين امتيازنامه شده بود و همچنين حق انحصارى ساختن كانالها و قناتها و امور آبيارى از هر قبيل با صرف‌نظر كردن از تشكيل بانك ملى و اقداماتى كه با ايجاد جاده و تلگراف و كارخانه و كارگاه و امور عام المنفعه ارتباط داشته باشد .\r\nبعلاوه اجارهء تمام گمركات مملكت به مدت 25 سال از اول مارس 1874 در مقابل پرداخت وجه معينى به ناصر الدين شاه در ده سال اول و 60 درصد از درآمد خالص در بيست سال بقيه راجع به ساير منافع هم بيست درصد از راه‌آهن و پانزده درصد از منافع ديگر مختص دولت ايران بود . اين بود سند حيرت‌انگيزى كه انتشارش درست هنگامى كه شاه سفر اول 1872 خود را به خارجه آغاز مىكرد طوفان هيجان در اروپا برانگيخت .\r\n\r\nزوال -\r\nسرگذشت بعدى اين نقشهء سنگين و دور از امكان نيك عيان است و اجمالا به شرح ذيل قابل بيان : در غياب شاه كه به اروپا رفته بود موقع و فرصت مناسب بدست تمام عناصر مخالف ارتجاعى يا متعصب و يا چنان كه ايرانيان مىگويند افراد وطنخواه كشور افتاد . در انگلستان هم شاه متوجه شد كه استقبال گرمى از آن نقشه ننمودند ، زيراكه گرفتارىهاى سياسى ناشى از آن در نظر دولت بريتانيا و افكار عمومى به مراتب بيشتر از فوايد احتمالى آن جلوه نمود ، اما ضربت قاطع را در واقع سن‌پطرزبورگ وارد ساخت .\r\n\r\n","description":"","footnote":"","page_name":" 622 ","page_number":638},
  {"content":"\r\n\r\nبديهى بود كه واگذارى تمام منابع ثروت بوسيلهء امتيازنامه‌اى در دست حريف كه خود از ديرباز خيالات و يا لااقل آرزوهائى دربارهء آنها داشت و امكان دسترسى بر آن در آينده بود و اين اعتقاد راسخ ( كه پاك بىاساس بود ) كه دولت انگليس حامى كار بارون دورويتر و بدون سروصدا بانى واقعى آن نقشه بود .\r\nدولت روس رفتار انزجارآميزى توأم با تهديد در پيش گرفت و خواستار شد كه انگلستان اطمينان رضايت‌بخشى بدهد . اين جريان شاه را سخت نگران ساخت و تاروپود آن نقشهء نارس بر باد رفت . در سرزمينى و نزد حكومتى مثل ايران اين موضوع چندان مهم به نظر نمىرسيد كه چه دليلى مايهء شكست امتيازنامهء رويتر شده بود ، زيراكه پس از بازگشت همايونى از سفر اروپا مبلغ وديعهء او را با نهايت بىانصافى ضبط و بهانه كردند كه چنان كه در مادهء 8 پيش‌بينى شده بود وى كارها را شروع نكرده بود « 1 » و چنين مىنمود كه دولت ايران راه بس آسان و خلاف قاعده را جهت فرار خويش از آن وضع پرتشويش اختيار كرد . بارون كه واقعا حق اعتراض و شكايت داشت براى جبران خسارت خود به تلاش افتاد ، اما تا شانزده سال بعد كه ماده‌اى در امتيازنامهء بانك شاهنشاهى به نفع او جا دادند حرفهايش هيچ‌گونه اثرى ننموده بود .\r\n\r\nدلايل شكست -\r\nاين دو نكته در نزد همهء منتقدين بىغرض آشكار است كه امتيازنامه از همان اوان كار محكوم به شكست شد و از بين رفتن آن از لحاظ مصالح ايران نبايد موجب تأسفى شود . آن برنامه را مسائل ابتكارى متعددى سخت سنگين نموده بود و هيچ فرد و بلكه هيچ شركتى نمىتوانست از عهدهء انجام حتى نيمى از مواد آن برآيد و چنان كه سرهنرى رالينسن خاطرنشان نمود :\r\n« فقط در صورتى كه قلمرو شاه بوسيلهء قراردادى بين دول اروپا وضع بيطرفى بلژيك را احراز مىكرد ، اجراى امتيازنامه شايد بوسيلهء يك كمپانى يا سنديكاى\r\n\r\n\r\n","description":"","footnote":"\r\n( 1 ) - اين ماده مقرر مىداشت كه اگر كارها در عرض پانزده ماه از تاريخ امتيازنامه شروع نشود وجه وديعه بنفع دولت ايران ضبط خواهد شد . رويتر اظهار مىداشت كه با خاكريزى مسير خط آهن رشت كه قسمتى از آن در مدت كوتاهى به اتمام رسيده بود كار را شروع كرده ، ولى دولت ايران هم ادعا داشت كه ريل‌گذارى نشده بود و براى استخراج معادن هم اقدامى نكرده بودند .\r\n","page_name":" 623 ","page_number":639},
  {"content":"\r\n\r\nبين‌المللى مقدور بود و با آنكه چنين فكرى هم مورد بررسى واقع شد و گفته بودند كه در برلن و وين نيز جالب‌توجه نمود باز جاى شبهه نيست در محلى كه منافع روس و انگليس بسيار مهم و غيرقابل عدول و متفاوت است ، اميد نتيجه از هرگونه اقدام دست‌جمعى و يا قبول مسئوليت‌هاى متقابل خيالى بيش بيش نيست » .\r\nدر واقع مراكز تجارتى از آن پيشنهاد كاملا گيج و حيران شدند و بارن - دورويتر پى برد كه بدون تضمين دولتى قادر نيست كه شش ميليون ليره را كه در مادهء 26 قيد شده بود در بازار لندن فراهم كند و يا شركتى براى اجراى مواد امتيازنامه تأسيس نمايد . مخالفت سياسى بر ضد امتياز نيز خيلى شديد و غيرقابل رفع بود و اجراى امتيازنامه سبب تصادم بىانقطاع روس و انگلستان در ايران و شايد هم موجب دردسرهاى وخيم بين‌المللى مىگرديد ، اما به نظر من قوىترين دليل مخالفت اين حقيقت بود كه حقوق حياتى يك ملت را به سوداگران خارجى واگذار مىكرد .\r\nما در موارد ديگر و در همين زمانهء خود شر و زيان اين طرز كار را دربارهء سرزمين يا ملت‌هاى ديگرى كه از طرف سرمايه‌داران بيگانه وسيلهء استثمار قرار گرفته - بودند مشاهده نموده و ديده‌ايم كه چگونه قربانى كردار دسته‌هائى از ماجراجويان سودپرست كه در عالم خويش ريزه‌خوار دولت‌ها يا كمپانىهائى بودند واقع شدند و مىدانستيم كه ثبات وضع و استقرار ملى از اين راه قابل تأمين نيست .\r\nايران شايد و يا در واقع هم به نحو تأسف‌آورى زبون و ناتوان است ، ولى اگر خود نيز داوطلبانه اسير ديگران بشود هرگز ياراى هيچ‌گونه استقامتى نخواهد داشت .\r\nشكى نيست كه تجديد نيرو و حياتش به كمك‌ها و تا حدى هم به مدد سرمايه‌هاى خارجى وابسته است ، چنان كه اين روزها به موقع آزمايش درآمده است ، ولى اقدامات محلى و صنايع محلى و منابع محلى هم بايد در تأمين منظور سهيم باشند و گرنه بهبود ساختگى آن به قيمت ضعف و فتور واقعى ملى حاصل خواهد شد .\r\nانگلستان ظاهرا با اجرا شدن امتيازنامهء رويتر به تفوق درخشان سياسى\r\n\r\n","description":"","footnote":"","page_name":" 624 ","page_number":640},
  {"content":"\r\n\r\nنايل مىگرديد ، ولى اين كاميابى بر خلاف مصالح عاليهء ايران بود و چون از جمله هدفهاى اين كتاب روشن ساختن اين نكته است كه منافع ايران و انگلستان يكى است يا به عبارت ديگر وجود ايران مقتدر بايد غايت مطلوب ديپلماسى بريتانيا باشد جاى تهنيت است كه آن نقشه كه ايران را بيچاره و گرفتار مىكرد محكوم به فنا گرديد .\r\n\r\nامتيازگران -\r\nدر موقع امضاى امتيازنامهء رويتر در تهران شايع بود كه يكى از دلايلى كه دولت ايران را بر آن داشته بود كه همهء مزايا و اختيارات را به يك شخص يا كمپانى واحدى بدهد اين بود كه از تصديع پيشنهادهاى متعددى كه بوسيلهء عدهء كثيرى از اين سوداگران بيگانه رسيده بود و آن حضرات هم از موقع افتتاح خط تلگرافى هند و اروپا به سال 1865 ايران را هدف مقاصد خود قرار داده و دنبال سهمى از غنايم آن سرزمين بودند اجتناب نمايد .\r\nتا چندى بر اثر شكست نقشهء رويتر اين ماجراجويان مرعوب و متوارى شدند ، ولى چون اعتمادشان تجديد گرديد و بخصوص از موقعى كه با معاضدت دولت انگليس امتيازاتى از قبيل كشتىرانى در رودخانه كارون و بانك شاهنشاهى اعطاء شد اين‌گونه افراد باز اظهار وجود كردند و در مراجعت شاه از سفر آخرى اروپا گروهى از اين آزمندان مثل مور و ملخ در تهران ظاهر شدند و شايعاتى سخت رواج داشت كه قرار است امتيازات انحصارى جهت توليد يا ساختن يا پيشرفت صنايع شراب‌سازى ، قندسازى ، شيشه‌سازى ، تلفن ، چراغ برق و يكى هم امتياز انحصارى همهء محصولات فلاحتى اعطاء گردد . با طبع و سليقه‌هائى كه شهريار ايران داشت اين پيشنهادها بيشتر جالب‌توجه مىنمود ، زيراكه به هرحال لازمه‌اش واريز كردن وجه قابلى به خزانهء شاهى بود و اگر كار نتيجه مىداشت درآمد سالانه‌اش را نيز افزايش مىداد و هرگاه نتيجه‌اى حاصل نمىشد صدمهء شكست فقط به خارجىها مىرسيد .\r\nدرحالىكه من طرفدار سياست همراهى به ايران از طريق سرمايه‌گذارى\r\n\r\n","description":"","footnote":"","page_name":" 625 ","page_number":641},
  {"content":"\r\n\r\nخارجى هستم چون خود او قادر به اين كار و اقدامات ثبات‌بخش نيست ، ولى عقيده‌ام اين است كه از اعطاى كوركورانهء امتيازات اقتصادى به جاى نفع در واقع صدمه خواهد ديد و لازم است كه مشاوران او از ابراز شور و اشتياق در اين زمينه احتراز جويند .\r\nچون معمولا امتيازگر اولى بيشتر در صدد است كه حق خود را به ديگرى واگذار و نفع سرشارى تحصيل كند و بنابر قاعده چنين شخصى يك آدم ماجراجو و گاهى نيز حقه‌باز است و با شكست اين‌گونه اقدامات بىاساس سرمايه‌هاى معتبر نگران و از مملكت گريزان مىشوند ، ازاين‌رو اهالى محل نسبت به كار و درستى اروپائيان نظر منفى اتخاذ مىكنند . منافع ايران به بهترين وجه وقتى تأمين خواهد شد كه از طريق جاده‌سازى و كشيدن خط آهن شروع به اقدامات كند نه اينكه با اعطاى حقوق انحصارى مبالغه‌آميز و امتيازهاى پرآب‌وتاب به عناصر ولگرد فتنه‌انگيز امكان كاميابى خويش را دوچار مخاطره سازد .\r\n\r\nطرح‌هاى اخير -\r\nپيش‌آمدى ناگوار ، ولى قابل‌توجه مؤيد حقيقى كه در سطور فوق بيان شده است و ابتدا در روزنامهء « تايمز » درج شده بود راجع به موردى است كه درست همزمان با مسافرتم به ايران اتفاق افتاد . از جملهء امتيازات سابق يكى هم لاتارى دولتى در ايران بود ، اما اين امتيازنامه بواسطهء دربر داشتن موادى ناپسند و بىتناسب از بين رفت . با ناديده انگاشتن پاره‌اى محظورات واقعى اين امتياز به يك سنديكا واگذار شد و سپس به شركتى با عنوان ( بنگاه سرمايه‌گذارى ايران ) رسيد كه تباهى نهائى كار آن بازار لندن را در سال 1890 به هيجان انداخت و عاقبت پس از يك دوره نقل و انتقال‌ها امتياز مزبور كه معلوم نيست ملامت اخلاقى آن را متوجه كدام عنصرى بايد ساخت ، اين شد كه لطمهء شديدى به اعتبار ايران وارد آمد و سرمايه‌هاى خارجى ناياب گرديد . از اين‌رو هنگامى كه در پاييز همان سال نقشهء وسيعى براى تشكيل « شركت تنباكوى دولتى ايران » پيشنهاد شد كه غرض از آن خريد و فروش و پرداختن كليهء محصولات\r\n\r\n","description":"","footnote":"","page_name":" 626 ","page_number":642},
  {"content":"\r\n\r\nتوتونى سراسر ايران بود ، با آنكه مقامات بالا اين نقشه را تأييد كرده بودند و شايد مزايائى هم دربر داشت مراكز مالى با گرمى از آن استقبال ننمودند « 1 » .\r\nمن از نقشه‌هاى بىاعتبار متعدد ديگر جهت استثمار منابع گوناگون ايران بىاطلاع نيستم كه در هر مورد كه امتيازى اعطا شد وجهى بابت حق واگذارى نيز دريافت گرديد ، اما سپس در اثر همان حس عدم تأمين كه شرحش را قبلا ذكر كردم راكد و بىنتيجه ماند . به نام دوست ايران من از تكرار اين عقيدهء راسخ خويش خوددارى نتوانم كرد كه اعطاى امتيازات پىدرپى و تسليم سرمايهء اصلى مملكت در ازاى درهم و دينار به آوارگان بىبندوبار جهان صنعت و تجارت كه براى احراز مقاصد خود يعنى شكار ثروت و مال سراسيمه به تهران آمده‌اند سياستى است كه نه اساس استوارى دارد و نه دال بر وطن‌پرستى است و نه وسيلهء درستى جهت جلب منافع واقعى ايران است .\r\n\r\nجاده‌هاى مشرق زمين -\r\nدر ميان علايم تمدن كه در ايران يافته مىشود و يا بايد ايجاد كرد مقام ممتازى را به جاده‌ها بايد اختصاص داد . بيان حقيقت بدبختانه ما را ناگزير مىسازد كه اين مسئله را بيشتر از لحاظ آينده و امكانات آتى مورد توجه قرار دهيم نه فقط جهت گذشته و حال ، اما همين نظريه راجع به تأسيسات متعدد ديگر ايران نيز صادق است و بنابراين موردى براى توضيح يا عذرخواهى در بين نيست .\r\nمن چندين بار خاطرنشان كرده‌ام كه يكى از مشخصات بارز خاور زمين فقدان همان چيزى است كه ما جاده مىخوانيم كه بواسطهء بىمايگى و يا بى انصافى لغت‌نامهء انگليسى است كه من و ديگران نيز به ناچار همواره اين اصطلاح جاده را دربارهء چيزى به كار مىبريم كه در واقع كوره راه يا اثر پاى اسب و قاطر و الاغ بيش نيست . بر سبيل ندرت بعضى از پادشاهان مشرق با ساختن راههاى\r\n\r\n\r\n","description":"","footnote":"\r\n( 1 ) - بعدا سرمايه بدست آمد و كارها شروع شد ، ولى با مخالفت‌هاى سخت محلى ملاها تصادم يافت به حدى كه استفاده از توتون و تنباكو را تحريم كردند و كار اغتشاش آنقدر بالا گرفت كه شاه امتياز را لغو و وعده كرد خسارت صاحب امتياز را جبران كند .\r\n","page_name":" 627 ","page_number":643},
  {"content":"\r\n\r\nفرش شده و مرتب بين شهرهاى عمدهء قلمرو خود ، نام خويش را جاودانى ساخته‌اند ( از آن قبيل است جاده شاه عباسى كه از ميان گيلان و مازندران مىگذرد و جادهء اتابك كه گويا در مسير راهى از دورهء ساسانيان باشد از خوزستان تا فارس ) اما اساسا جاده و راه از تأسيسات دوره‌هاى پيشين در مشرق زمين نبوده است تا وقتى كه فاتحى اروپائى به آن كار پرداخت .\r\nروميها جاده‌سازان جهان قديم بودند و انگليسىها در دورهء جديد وارث ايشان‌اند . فرانسويها نيز راه‌هاى ممتاز در مستعمرات و كلنىهاى خود ساخته‌اند .\r\nروميها با آنكه در اين رشته عقب مانده‌اند باز با تأنى و در مسافت‌هاى بس طولانى سرگرم همين كار شده‌اند ، ولى در هيچ‌يك از كشورهاى خاور تا آنجا كه من اطلاع دارم اين اقدامات بىتأثير نمانده است و راههاى مأنوس و پررفت‌وآمد مثلا شايد در مورد جاده‌هاى مسير زوار كه در زير پاى هزاران نفر كوبيده شده است بتوان اصطلاح جاده را به صورتى كه نزد ما معروف است استعمال كرد . دربارهء جاده‌اى كه از روى اصول فنى ساخته و هموار و فرش شده باشد در ميان كشورهاى عمده‌اى كه بيشتر محل رفت‌وآمد مىباشند به كار بردن اين عنوان در مورد ايران كمتر از همه‌جا سزاوار عفو است .\r\n\r\nاحتياج به جاده در ايران -\r\nاز ديرباز احتياج به جاده در ايران مشهود بوده است هركسى كه از ميان آن سرزمين با رنج بسيار خواه بوسيلهء چاپار پستى يا كاروان عبور و يا حمل‌ونقل پرخرج كالا را بر پشت شتر و قاطر مشاهده كرده باشد آرزو دارد كه خبر يا اثرى راجع به ايجاد اين بدوىترين و ضرورىترين اختراع عصر جديد دريافت كند . نظر تيزبين سرجان ملكم در ابتداى اين قرن همين ضرورت را دريافته و رك‌گوئى مبالغه‌آميز وى به گوش وزيران ايران هم رسيده است ، ولى بهتر آن است كه سخن خود او را در اينجا نقل كنيم :\r\nتعريف اثرات عاجل اين تدبير در آسمانها طنين انداخت و تأييد شد كه جاده علامت عمده و بارز پيشرفت و در ايران بخصوص مايهء آراستگى و سودبخش است . طرح‌هائى براى ساختن جاده‌ها و تعمير و نگاهدارى آن‌ها تهيه شد و چنان كه\r\n\r\n","description":"","footnote":"","page_name":" 628 ","page_number":644},
  {"content":"\r\n\r\nبه ايلچى گفته بودند فرمان همايونى بىدرنگ صادر شد و سفير هم از اين بابت نيك خشنود بود كه بانى كار و اقدامى شده است كه بايد آن را مقدمهء ترقى دائمى مملكت بشمار آورد ، اما تذكر امين الدوله وزير دارائى در خاتمهء گفتار راجع به آن نقشه اين جمله بود : « اما شما ايران را مىشناسيد » .\r\nبارى حق با امين الدوله بود و همان اندازه اطلاعات محدودى كه سفير خوش‌باور راجع به ايران داشت بايستى به او آموخته باشد كه جاده‌اى در زمان وى ساخته نمىشده است . حال هشتاد سال از وقتى كه ملكم در ايران بود مىگذرد و عدهء ديگرى از مسافران بعدى يك‌صدا همين آرزو و تأسف را بازگو كرده‌اند .\r\nبنابراين انصافا مىتوانيم در اين‌جا تأملى نموده دريابيم كه چه كارهائى تاكنون شده و چه طرح‌هائى براى تأمين اين احتياج ارزنده و ديرين در پيش است .\r\n\r\nراههاى ارابه‌رو فعلى -\r\nدر سال 1889 ايران فقط دو راه نسبتا ارابه‌رو داشت يكى از قزوين به تهران و ديگر از تهران به قم كه طول آنها جمعا نود تا صد ميل بود و فقط در جادهء تهران به قزوين سرويس تلگاو تارانتاس به سبك روسيه هست و چندين چاپارخانه به فاصلهء پانزده تا بيست ميل دارد كه در ايران از جملهء بهترين است .\r\nاين جاده كه راجع به آن در فصل ديگرى صحبت داشتم بنابر اظهارات رسمى در حدود 87000 تومان تمام شده است ، ولى مىگويند در واقع دو برابر اين مبلغ خرج كردند . اين راه زيرسازى نشده و باب پسند مهندسان اروپائى نيست .\r\nجادهء تهران به قم كه در سال 1883 ساخته شد بنابر تجربه‌اى كه از جادهء قبلى حاصل كرده بودند خرج كمترى برداشت و با شش كاروانسرا كه با آن ساخته‌اند .\r\nجمعا 35000 تومان تمام شده است « 1 » .\r\nچون خودم از اين راه عبور كردم بايد اعتراف كنم كه با شرايط بسيار ناقص ساخته شده است ، زيراكه تنها كارى كه كرده‌اند اين است كه راه صاف\r\n\r\n\r\n","description":"","footnote":"\r\n( 1 ) - پنج‌تا از اين كاروانسراها بين راه و يكى در قم در اجارهء امين السلطان است كه سالانه 600 تومان بابت اجاره‌بها پرداخت مىكند .\r\n","page_name":" 629 ","page_number":645},
  {"content":"\r\n\r\nمستقيمى است با گودالى در طرفين و سنگ‌هاى مانع و مزاحم را از سر راه برداشته‌اند به اين دو جاده بايد راه باجگيران در مرز روسيه نزديك عشق‌آباد از طريق قوچان به مشهد را افزود و شرح آن را بتفصيل سابقا ذكر كردم كه چون تاكنون به اتمام رسيده جمع شاهراه‌هاى ارابه‌رو ايران سه‌تا مىشود .\r\n\r\nراههاى فرعى -\r\nبه اين چند جاده بايد عدهء محدودى راههاى حوالى تهران را افزود كه بيشتر آنها به اقامتگاههاى ييلاقى همايونى منتهى مىشود و براى رفت‌وآمد وسايل نقليهء حرم‌خانهء شاهى است و در ميان آنها سه راه تا پايتخت فقط براى وسيلهء نقليهء واحدى امكان عبور هست : يكى راهى است راست و بدنما با درختانى در دو سمت كه به دوشان‌تپه مىرسد و در سال 1874 بعد از سفر اول شاه به اروپا ساخته شد و با تشريفات مفصل و با ابراز شادمانى عمومى مراسم افتتاح آن بوسيلهء ميرزا حسين خان وزير امور خارجه كه لقب با آب تاب سپهسالار را به مناسبت آن كار احراز نمود معمول و سال بعد با مراسم و سرو صداى مشابهى راه نسبتا عريض‌ترى افتتاح شد كه به قريهء شاه عبد العظيم منتهى مىشود . سومين راه حومهء تهران همان است كه به قلهك مىرود كه اعضاى سفارت انگليس با آن نيك آشنا هستند .\r\nدر ميان جاده‌هاى فرعى ديگر كه تا اندازه‌اى نگاهدارى و يا گاهى تعمير شده است يكى راه رشت به پير بازار و ديگر تبريز به جلفاست كه وسايط نقليه آسان امكان عبور و مرور دارند ، ولى قابل تعريف نيست .\r\n\r\nراههاى چاپاررو -\r\nدر يكى از فصل‌هاى سابق شرح وافى و كافى راجع به جاده‌هاى چاپاررو ذكر نمودم كه بنابراين احتياجى به تعريف مجدد آن نيست .\r\nراههاى چاپاررو به هيچ عنوانى جادهء بخصوص ساخته و پرداخته محسوب نمى شود ، بلكه از راه‌هاى كاروان‌رو خيلى بهتر است و با آنكه در دشت‌هاى هموار براستى مثل خيابان پال مال ( لندن ) صاف است ولى بطور كلى سنگ و سنگ - پاره فراوان دارد و در گردنه‌هاى كوهستانى خط و شيارى بيش نيست . راههاى چاپاررو ايران به قرار ذيل است :\r\n\r\n","description":"","footnote":"","page_name":" 630 ","page_number":646},
  {"content":"\r\n\r\nتهران به خانقين\r\nتهران به مشهد\r\nتهران به سارى\r\nتهران به تبريز\r\nخوى به تبريز\r\nجلفا به تبريز\r\nقزوين به رشت\r\nهمدان به سنندج\r\nهمدان به خرم‌آباد\r\nتهران به شيراز\r\nكاشان به يزد و كرمان\r\nراههاى عمدهء ديگر ايران را مىتوان به دو دسته قسمت كرد : يكى راه كاروان يا قاطررو كه براى فراهم ساختن آن قدرى كار صورت گرفته است و ديگر راه - هائى كه هيچ‌گونه صرف وقت يا انرژى دربارهء آن نشده است . از دستهء اول راه كوهستانى تهران به مشهدسر از طريق مازندران است و ديگر راه دشوار پردست - انداز بين بوشهر و شيراز و به دستهء دوم همه راه‌هائى متعلق است كه در زير قدم چهارپايان كه از دهى به ده ديگر يا شهرى به شهر ديگر رفت‌وآمد كرده‌اند صاف و هموار شده است و علامت بارز اين راه‌ها سنگ‌پاره‌هاى فراوانى است كه در آن ديده مىشود و راه‌هاى صعب العبور در نقاط پرشيب كه هيچ قسم تعمير و اصلاحى كه حتى چند ليره ارزش داشته باشد اصلا در آنها نشده است و در همه‌جا پل‌ها و كاروانسراها و عمارات عمومى وارفته و ويران است .\r\n\r\nجادهء جديد بين تهران و شوشتر -\r\nاين بود وضع جاده‌هائى كه فعلا هست .\r\nبا مراقبت و تشريك مساعى بانك شاهنشاهى ايران ، اقداماتى در جريان است كه نه فقط راه‌هاى ارابه‌رو و حمل‌ونقل كالا بوسيلهء گارى در ايران زيادتر خواهد شد ، بلكه قرار است جادهء ورودى جديدى نيز از جنوب تا پايتخت بسازند كه نقشهء آن از ديرباز تحت بررسى بوده و سرانجام كارهاى مربوط به خط بين تهران و شوشتر يا اهواز از طريق قم و سلطان‌آباد و بروجرد و خرم‌آباد شروع گرديده است .\r\nامتيازى به مدت 60 سال براى ساختن اين راه از جانب شاه در سال 1889 به مشير الدوله اعطاء شد و بانك شاهنشاهى اين امتياز را از او تحويل گرفت و\r\n\r\n","description":"","footnote":"","page_name":" 631 ","page_number":647},
  {"content":"\r\n\r\nمهندسان بانك اين كار را زير نظر دارند و كارگران آنها مشغول شده‌اند و بعيد نيست كه براى اجراى كامل اين نقشه سنديكا تشكيل شود .\r\nدر اينكه انجام اين كار فوايد بسيارى دارد همواره مورد تصديق بوده است چون مسافت بين خليج فارس و نقاط غربى ايران را به وجه قابل‌ملاحظه‌اى تقليل خواهد داد و راه گندم‌زارهاى وسيع كه مورد بىاعتنائى بوده باز و تسهيلات كلى جهت واردات اجناس انگليس و هندى به داخلهء ايران فراهم خواهد شد .\r\nبعلاوه وسيلهء سير و سفر آسان براى هزاران هزار تن زوار خواهد گرديد كه عازم قم و مشهد در مشرق و كربلا و نجف و كاظمين و سامره و همچنين مكه در سمت جنوب غربىاند . مسافت‌ها در جادهء جديد شايد تخمينا به صورت ذيل درآيد :\r\nتهران تا قم 100 ميل\r\nقم تا سلطان‌آباد 80 ميل\r\nسلطان‌آباد تا بروجرد 60 ميل\r\nبروجرد به خرم‌آباد 63 ميل\r\nخرم‌آباد به دزفول 156 ميل\r\nدزفول به شوشتر 36 ميل\r\nشوشتر به اهواز 52 ميل\r\nدر اين خط يا لااقل قسمت‌هاى همجوار آن يك سرويس واگونى تأسيس خواهد شد بر رودخانه‌ها ، هرجا كه ضرورى است پل خواهند ساخت و كاروانسراها و پاسدارخانه‌ها ايجاد خواهد شد و از بروجرد خط فرعى به اصفهان كه در 210 ميلى واقع است خواهند كشيد كه بدين ترتيب پايتخت جنوبى را با مراكز تجارتى و پرجمعيت غربى مربوط خواهند كرد و مخرج تازه‌اى از راه خليج فارس پيدا خواهد شد . بطورىكه آسان قابل استنباط است اين جاده در جهت جنوبى با راه آبى رودخانهء كارون اتصال خواهد يافت و راجع به اين موضوع من در فصل ديگرى بحث و مشخصات آن را روشن خواهم كرد و در اينجا فقط از لحاظ وابستگى كه با خطوط ارتباطى سراسر ايران دارد اجمالا اشاره كرده‌ام . چنين تخمين زده‌اند كه تهران بدين‌وسيله در مسافت دوازده روزه راه كاروانى با خليج فارس واقع خواهد شد ، در صورتى كه درحال‌حاضر با چهارپاداران از طريق معمولى شيراز و بوشهر دست‌كم چهل تا پنجاه روز فاصله است .\r\n\r\n","description":"","footnote":"","page_name":" 632 ","page_number":648},
  {"content":"\r\n\r\n\r\nجاده‌هاى آينده -\r\nسرانجام موضوع جاده‌هائى پيش مىآيد كه طرح و بحثى هم دربارهء آنها شده و در نظر است كه ساخته شود و اين از آن قسم كارهائى است كه هر اندازه به آن بپردازند باز همواره در ايران زمينه براى اقدام دارد . در فصل راجع به آذربايجان دربارهء جادهء تبريز از طريق اردبيل به آستارا در ساحل بحر خزر و از مرز تركيه در بايزيد از طريق خوى به تبريز كه صحبت آن زياد به ميان آمده و هنوز اقدامى نشده است بحث خواهم كرد .\r\nشاه بىعلاقه نيست كه امتياز راه واگون‌رو از تهران به تبريز و از تبريز به جلفا و از زنجان از طريق همدان به بروجرد بدهد و شايد هم تاكنون اعطاء كرده باشد و لازم به اظهار نيست كه اگر تمام جاده‌ها ساخته شود در پيشرفت آبادانى و عمران مملكت تأثير فراوان خواهد داشت ، هرچند كه در وضع عقب‌افتادهء فعلى از لحاظ كشاورزى و مقدار جمعيت بعضى از آن راهها فوايد عاجل نخواهد داشت و جاده - هاى ديگر نيز فقط كم‌وبيش منشأ اثر خواهد بود .\r\nاز جهات سياسى بعضى از اين راهها مساعد به حال مصالح بريتانيا است و بعضى ديگر مناسب قصد و خيال دولت روس و بىپرده بايد گفت كه جاده‌هاى شمالى و شمال شرقى از نظر تجارتى و همچنين اگر تجاوزى پيش آيد نافع به حال روسيه خواهد بود و جاده‌هاى جنوبى و جنوب غربى بر نفوذ انگلستان خواهد افزود ، ولى من ترجيح مىدهم كه اين مسئله را از لحاظ ملت‌هاى خارجى در نظر نياورم و فقط آنچه مصالح خود ايران است منظور دارم تا هرچه براى خير و ترقى ايران سودمند باشد روس و انگليس همراهى و از پيش آوردن موانعى كه فقط ناشى از خودخواهى باشد اجتناب نمايند و بوسيلهء رقابت دوستانه منافع مقدور تجارتى را در درجه اول با رعايت مصالح خود ايران ، خواهان باشند .\r\n\r\nسياست راه‌سازى -\r\nبراستى كه تمام دوستداران ايران بايد سعى و اهتمام خود را به كار بسط و افزايش جاده‌ها و بعدا نيز خط آهن ( رجوع شود به فصل هجدهم ) معطوف سازند و بنابراين شرط كه پندار علاقه‌مندان دربارهء مقياس تمدن\r\n\r\n","description":"","footnote":"","page_name":" 633 ","page_number":649},
  {"content":"\r\n\r\nكند يا سريع باشد در پيش انداختن يك جاده يا راه ديگر ابراز تمايل خواهند كرد .\r\nعناصر محافظه‌كار كه در زندگى شعارشان « شتاب آهسته » « 1 » يا همان روش ابدى « يواش » است كه در قاموس فارسى است اعلام مىدارند كه ايشان درحال‌حاضر به تعمير يا ساختن جاده‌هاى ارابه‌رو بين مراكز عمدهء تجارتى از بنادر بحرى خرسند خواهند بود ، مشروط بر اينكه محدوديت‌هاى اجحاف‌آميز كه در كار بازرگانى هست رفع شود و با اين اطمينان خاطر كه در راههاى كاروان‌رو جان و مال مردم از تجاوز مصون خواهد بود . اين دسته سپس طالب پيشرفت تدريجى راه‌آهن‌اند كه از جهت آزمايش در مناطقى شروع بشود كه امكان احراز سود مالى بيشتر باشد و رفته‌رفته آن كار در سراسر مملكت رايج شود . ولى عناصر آتشين مزاج و تندرو خواستارند كه در كار ايران طوفانى برانگيزند و ديوار موانع را با شور و هيجان فرو ريزند و بوسيلهء كشيدن چند رشته خطآهن دروازه‌هاى آن را به سوى ديگر نقاط جهان بگشايند و با هندوستان و تركيه و روسيه از اين راه ايجاد ارتباط نمايند و ايران را در كاروان ملت‌هاى متمدن دنيا وارد سازند .\r\nترديدى نيست كه حد وسطى بين اين دو طرز فكر نيك مىتوان يافت و ممكن است دولت ايران را هم ترغيب نمود و هرگاه علاقه‌اى ابراز نشود امكان فراهم ساختن سرمايه‌هاى خارجى هست تا بتوان طرق طبيعى ارتباطى ايران را باز كرد و اگر حكومت شاه نسبت به اين كار كمترين تمايل صميمانه‌اى نشان بدهد سرمايهء كافى در خود ايران فراهم است و احتياجى به پشيزى كمك مالى در انجام دادن بىتكلف و خالى از افراط اين اقدامات نيست .\r\nتوانگران ايران لابد آماده خواهند بود كه در اين اقدام اصلاحى وطن خويش سرمايه‌گذارى كنند و اگر از چنين اظهار علاقه‌اى دريغ ورزند مثل اين - است كه مال خود را در خاك بريزند ، ولى فقدان هرگونه تضمين دولتى و وجود حس بىاعتمادى نسبت به زر و مال شخصى ، تا حال از اين قبيل استفادهء سرمايه - هاى داخلى به صورت كلان جلوگيرى كرده است و بعيد نيست كه ديرزمانى حال\r\n\r\n\r\n","description":"","footnote":"\r\n( 1 ) -  Festina Lente \r\n","page_name":" 634 ","page_number":650},
  {"content":"\r\n\r\nبه اين منوال باشد . تا وقتى كه رژيم صالح‌ترى در اين كشور استقرار نيافته باشد لزوم سرمايه‌هاى خارجى كماكان محسوس خواهد بود .\r\n\r\nشركت اندريس و استولزه -\r\nاين موضوع نيز شايستهء ذكر است كه شركت اندريس و استولزه « 1 » بعد از هفت سال خدمت رسمى و نيمه‌رسمى در ايران در گزارش مالى راجع به وضع صنعتى اين مملكت با تأكيد وافى و كافى برنامهء راه‌سازى را كه من اشاره يا تعريف كرده‌ام تأييد نموده‌اند چنان كه مىگويند :\r\n« راههاى كاروانى تنها براى رفت‌وآمد چهارپايان باربر ساخته شده است و فقط آنها با اشكال زياد از آن عبور مىكنند ، ولى باز جاى شك نيست كه مى - توان جاده‌هائى يافت كه با اصلاحاتى مختصر ارابه‌هاى بزرگ با دو يا چهار چرخ از سواحل به نقاط كوهستانى و جلگه‌هاى داخلى حركت كنند و اين فكر درستى است كه جنس را تا مقصد در داخل اين گارىها محفوظ نگاه داشت و اين كار به مراتب بهتر از ترتيب فعلى بارگيرى پىدرپى از پشت قاطر است . بعلاوه عدل‌هاى سنگين‌تر از 75 كيلو را درحال‌حاضر بايد بر تخت روان حمل كرد ازاين‌رو خرج كرايه دو برابر مىشود و بسته‌هاى به وزن 250 كيلو را دستهء باربران بوسيلهء چرخ باهم حركت مىدهند . در صورتى كه بوسيلهء ارابه ( گارى ) ها بارهاى تا وزن 700 كيلو را مىتوان حمل كرد .\r\nچنين اقدامى از جانب مؤسسات اروپائى با كاميابى كامل مواجه خواهد گرديد و بدين ترتيب ميزان مصرف اجناس ارزان سه برابر خواهد شد . جاده‌ها را هم با كمك سرمايه مىتوان فراهم ساخت خاصه كه در نظر داشته باشيم كه در ايران مزد كارگرچه اندازه ارزان است و مصالح كار نيز در همه‌جا با ارزان‌ترين بها بدست مىآيد . »\r\n\r\nتعليم و تربيت در ايران -\r\nدر حين مطالعهء كتاب‌هائى راجع به ايران از برخورد به اين نكته سخت دوچار حيرت شدم كه نويسندگان اين آثار چه توجه بسيار\r\n\r\n\r\n","description":"","footnote":"\r\n( 1 ) -  Anderus and Stolze \r\n","page_name":" 635 ","page_number":651},
  {"content":"\r\n\r\nاندكى نسبت به مسئلهء تعليم و تربيت ملى ابراز نموده‌اند . بواسطهء برترى بارز پايهء تعليمات در جهان ، و محكوم ساختن راه و رسمى كه در مشرق زمين متداول است كار چندان دشوارى نيست و تأسف در اين است كه ايرانيان قدر و ارزش جنبه‌هاى سودبخش راه و روشى را كه اروپا در پيش پاى آنها نهاده است نيك نمىشناسند . آيا بهتر نيست كه اين قبيل نويسندگان به جاى انتقاد كه كارى آسان است قدرى بيشتر دربارهء خصوصيات روانى ملى ايشان غور و دقت نمايند ؟\r\nسيرت و خوى ايرانى ، راسخ يا منحط ، مانند هرگونه سيرت و اخلاقى نتيجهء سيستم خاصى است كه اگر خواسته باشيم با ضرباتى كارگر حصارهاى آن را درهم بكوبيم بهتر است كه نخست كنه و ماهيت آن را دريابيم و من شاهد بوده‌ام كه مىگفته‌اند - يك فرض شتاب‌آميز كلى مشعر بر اينكه نوعى تعليم و تربيت عمومى در آنجا وجود دارد بدون اينكه توجه شده باشد كه آن از چه قبيل است - طبقهء پائين در ايران در سطح بالاترى از همهء طبقات آسيا قرار دارند ، به نظر من حرفى از اين بىاساس‌تر و بيشتر اغراق - آميز امكان ندارد . تنها قدرت سواد خواندن و نوشتن زبان محلى بهر نسبتى هم كه رايج و شايع باشد و در ميان طبقهء بالاتر سواد خواندن قرآن و آثار نامى ادبى فارسى دال بر اين نيست كه ايشان از زندگانى برتر ديگر اقوام و يا علايق آزادىخواهى بهره‌اى يافته باشند . در ميان نقشه‌هاى شهامت‌آميز ايشان از قرار معلوم هيچ‌كدام متضمن انديشهء تأسيس مدارس و تربيت معلمان بهتر و ايجاد دورهء تحصيلات جامع‌تر نيست .\r\nكتاب‌هاى متعدد درسى ضرورى است تا نسل آينده بهتر از افراد فعلى بار آيد . با آشنائى بيشترى از سبك و مبانى جهان تمدن موجب اين علاقه و رغبت در ايشان خواهد شد تا از مزاياى آن برخوردار شوند ، زيراكه مراودات ديپلماتيك هر اندازه هم كه زياد باشد باز جاى آن را نتواند گرفت . اگر براى من امكان و اختيار اظهارنظرى دربارهء تجديد حيات ايران مىبود ، دسته‌دسته افراد آن سرزمين را به فرنگستان نمىآوردم ، بلكه در تأسيس مدارس روستائى اقدامات بس اساسى ( مؤلف انقلاب نوشته است ) مىكردم .\r\n\r\nمدارس ابتدائى -\r\nنخست وضع و حال تعليماتى كه فعلا در ايران هست ذكر مىشود . در هر شهر و قصبه و ده در ايران نوعى مدرسه و مكتب دارند ، در دهات\r\n\r\n","description":"","footnote":"","page_name":" 636 ","page_number":652},
  {"content":"\r\n\r\nملا در مسجد مكتبى دارد كه اطفال الفباى فارسى و مختصرى هم حساب و سواد طوطىوار قرآن ياد مىگيرند . منظورم از اين جمله آن است كه خواندن مىآموزند و شايد هم بهتر است بگويم تلفظ كلمات عربى را فرامىگيرند بدون اينكه ادنى اثرى از معنى آن بدست آورند و با آنكه همه قدرت خواندن دارند عدهء خيلى كمترى نوشتن هم مىآموزند و ازاين‌رو هركس كه هردو را بداند با سرافرازى عنوان ميرزا در جلو نام خود مىگذارد . بالاتر از مكتب مدرسهء ابتدائى ايرانى است كه در آنجا معلومات اندكى نيز راجع به اشعار ملى و آشنائى با دستور زبان و كلماتى پرآب‌وتاب كه باب طبع و خيال ايرانيان است فرامىگيرند ، ولى چنان كه دكتر ويلز مىگويد در غالب موارد هم از بر كردن عبارات و آياتى از قرآن و حفظ كردن قدرى از اشعار جمعا حد و ميزان تعليمات در دهات است ، اما تعليمات ابتدائى در ايران بسيار كم - خرج است و هر كودك ماهانه يك تا سه قران به مكتب مىدهد .\r\n\r\nتعليمات متوسطه -\r\nدر ايران تعليمات بالاتر يا دبيرستانى با مفهومى كه ما در انگلستان داريم نيست ، تنها نوع تعليمات متوسطه كه براى عام و آن هم فقط عدهء محدودى از ايشان هست به نام « مدرسه » يا كالج‌هاى مذهبى است كه غالبا داوطلبان علاقه‌مند به سه رشته علوم و فقه و پزشكى به آن مىپردازند .\r\nدر اين مدرسه‌ها دورهء تحصيلات وضعى محدود و خاص دارد . چون اعتقاد مردم مشرق زمين بر اين است كه همهء دانش‌ها به علوم قديم اسلامى منحصر است و از اين لحاظ راه نفوذ معارف جديد در جلو افراد باهوش و بااستعداد باز نيست .\r\nمطالعهء متن و تفسير قرآن و تبحرى در ادب فارسى و تعلق‌خاطر نسبت به بعض اباطيل كه تحت عنوان فلسفه در شرق وانمود مىشود و علاقه و اخلاصى در كار بحث و جدل دانشمندان از جملهء دروس « مدرسه » است . در هر شهر نسبتا معتبر يك يا چندتا از اين قبيل مراكز هست كه بعضى از آنها بوسيلهء موقوفات عايداتى سرشار و وسايل زندگانى چند برابر عده‌اى را كه جا مىدهند فراهم دارند .\r\nوزير معارف در كار اين كالج‌ها اختيارى ندارد و ملاها عايدات مدرسه را غالبا به مصارف لازم نمىرسانند .\r\n\r\n","description":"","footnote":"","page_name":" 637 ","page_number":653},
  {"content":"\r\n\r\n\r\nكالج سلطانى تهران ( دار الفنون ) -\r\nدر زمينهء تعليم و تربيت هم مانند رشته‌هاى ديگر پادشاهى ناصر الدين شاه عارى از جهد و اهتمام نبوده است هرچند كه مثل ساير قسمت‌ها به نحو خاصى تلاش يك‌جانبه و محدودى معمول شده است كه نسل جوان ايران از بركات تعليمات اروپائى برخوردار شوند .\r\nشاه در سال جلوس به تخت پادشاهى در تأسيس دستگاهى به نام مدرسهء سلطانى با برنامه و معلمان خارجى همت گماشت . عمارت اين مدرسه در محوطهء ارگ و شامل چند بناى يك طبقه در اطراف حياطى است كه به صورت باغ است .\r\nكتابخانه‌اى نسبتا آبرومند و يك تالار كنسرت يا تآتر دارد كه در آنجا گاهى دسته - هائى آماتور نمايشاتى داده بودند كه بواسطهء دخالت ملاها متروك شده است . درس‌هاى مقدماتى به زبان فارسى و عربى است كه با استادان محلى است در مراتب بالاتر آموختن زبان‌هاى خارجى انگليسى يا فرانسه يا روسى و آلمانى و دروس رياضى و طب ، شيمى ، طراحى و نقاشى ، معدن‌شناسى ، جغرافيا ، موسيقى و فن نظام است و اين قسمت آخرى كه زيرنظر دو افسر پروسى است متناسبا در فصل راجع به قشون مطرح خواهد شد .\r\nدر موقع مسافرتم هشت معلم خارجى در اين مدرسه بودند يكى انگليسى سه تا فرانسوى سه تا آلمانى و يكى لهستانى زبان روسى را هم يكى از ارامنهء جلفا تدريس مىكرد . در رشتهء نظام كالج هفتاد و پنج شاگرد داشت . در رشتهء علوم و هنر صد و چهل نفر تازه وارد شده بودند . تعداد شاگرد در كلاس دروس زبان خارجى به شرح ذيل بوده : در زبان فرانسه چهل و پنج نفر ، طراحى و نقاشى هشتاد ، زبان روسى بيست و انگليسى سى نفر .\r\nمن از بيشتر اين كلاس‌ها هنگام تدريس ديدن كردم و از آنچه ديدم مورد توجه بسيار بود ، در كلاس فرانسه از شاگردان خواسته شد كه داستان كوتاهى به زبان فرانسه بنويسند و كلمات ( مسافرت ، اسب ، سردرد ) را در آن‌جا بدهند .\r\nديكته‌اى هم به فرانسه و موضوعش حكايت تلماك اثر فنلن بود كه به فارسى هم\r\n\r\n","description":"","footnote":"","page_name":" 638 ","page_number":654},
  {"content":"\r\n\r\nترجمه نمايند . تمام اين امتحانات را به صورت بسيار رضايت‌بخش از عهده بر - آمدند . در كلاس جغرافيا كه نقشه‌ها را ايرانىها از روى نمونهء انگليسى كشيده - بودند يكى از شاگردان از حفظ نقشهء نسبتا درستى از اروپا روى تخته كشيد .\r\nدر كلاس نقاشى سرمشق‌هاى اروپائى و شامل پيكره‌هاى برهنه و سر و سينه‌هاى آثار كلاسيك و تصاوير مسيح و انواع متعدد ديگر از عكس اعليحضرت شاه و غيره بود . در كلاس انگليسى نيز امتحان ديكته و انشاء و ترجمه به عمل آمد ، كتابهاى مصور مدارس ابتدائى ما محل استفاده بود و كتاب قرائت هم داستان رابين سن - كروزو و بارون مون‌هوسن كه اين دومى مشتمل بر قطعات منتخب مردودى بود .\r\nبه من توضيح مىدادند كه شاگردان استعداد فوق‌العاده در رشتهء رياضيات ابراز مىدارند و در ساير قسمتها باهوش اما كاهل‌اند . در رشتهء شيمى فن عكاسى هم مىآموختند و چندتا از بهترين تصاوير اين كتاب را شاگردان دار الفنون گرفته‌اند .\r\n\r\nاداره و انضباط -\r\nراجع به طرز اداره و انضباط اين كالج استفسار كردم اطلاعات ذيل را داده‌اند :\r\nمدرسه دستگاهى است دولتى و هر ساله 30000 تومان مخارج آن « 1 » و تحت نظر مخبر الدوله وزير معارف است و همه مىتوانند وارد شوند . اولياى اطفال براى داوطلبان ورود فقط بايد موافقت مقامات رسمى مدرسه را جلب كنند . شاگردان در هر سن و سالى حق ورود دارند و معمولا در ده يا يازده سالگى است و مدت تحصيل شش تا هفت سال است .\r\nمرحمتى همايونى يا موقوفه شامل اعطاى مجانى سالانه دو دست اونيفورم يكى زمستانى و يكى هم تابستانى و صبحانه و جايزه‌اى نقدى در صورت از عهده برآمدن پاره‌اى امتحانات و در موقع ترك كردن مدرسه يك قطعه نشان و گاهى نيز انتصاب در بعضى از مقامات ادارى است .\r\nساعت كار از هشت صبح تا سه بعد از ظهر و تعليمات مذهبى بسيار معمول\r\n\r\n\r\n","description":"","footnote":"\r\n( 1 ) - يكى از معلمان آه‌كشان به من اظهار داشت كه مواجب آنها غالبا مدتها به تعويق مىافتد .\r\n","page_name":" 639 ","page_number":655},
  {"content":"\r\n\r\nو در تابستان هم مدرسه چند ماه تعطيل است . روىهمرفته مدت كار در هر سال بيش از شش ماه نيست و به من اظهار داشته‌اند كه بچه‌ها غالبا تنبل‌اند و هيچ گاه نافرمانى ندارند .\r\nتنبيهات بسته به نظر معلمين است ، اما بايد با تأييد مدير مدرسه باشد و آن كار برعهدهء فراشانى است كه پيوسته آماده‌اند و با رسم اروپائى پاك متفاوت است . متداول‌ترين تنبيه‌ها كشيك دادن با حالت دوش‌فنگ است كه علامت توبيخ بشمار مىرود . در مرحلهء ثانى تازيانه است كه بر پشت شاگرد مىنوازند و بالاخره چوب و فلك است كه گاهى چندين چوب بر كف پا زده مىشود و مىگفته‌اند تنها تنبيهى است كه شاگردان از آن مىترسند .\r\n\r\nمدرسه‌هاى ولايات -\r\nاما كالجى هم شبيه به مدرسه تهران در تبريز هست ولى چون شاه در آنجا نظارت مستقيم ندارد وضعش مرتب نيست و كارى در آنجا انجام نمىشود . ظل السلطان هم مدرسه‌اى در اصفهان باز كرد كه مدير آن يك افسر ايرانى بود كه فن توپخانه را در فونتن بلو ( فرانسه ) فراگرفته بود .\r\n\r\nزمينهء محدود -\r\nاين بود حدود ساده و محدود تعليمات آزاد و بىتعصب كه در دسترس اتباع همايونى است . مدرسهء شاهى تهران در مقام خود از تأسيسات بسيار عالى است و چون در واقع دستگاه منحصر به فردى است با زمينهء كار محدود خود قادر نيست در رفع گرفتارى و دردها درمان مؤثرى باشد . در ظرف چهل سال پادشاهى اين سلطان ، ترقى بيشترى نصيب ايران نشده است و درحالىكه ريزه‌هاى دانش اروپائى در ميان گروه مختصرى نثار مىشود علوم اسلامى هنوز مايهء خوراكى كافى محسوب و به آسانى نيز براى همگان فراهم است .\r\n\r\nهيئت‌هاى مسيحى در ايران -\r\nعده‌اى بر اين عقيده‌اند كه استقبال از آئين باب كه به وجهى بسيط ، ولى نه آشكار در برابر اقتدار اسلام به كار است و با تمايل سرشارى كه اين ايام در ايران راجع به تحقيقات نظرى و سهل‌انگارى بسيارى كه نسبت به عقايد مذهبى هست راه آسانى از لحاظ گرايش به كيش پروتستان فراهم\r\n\r\n","description":"","footnote":"","page_name":" 640 ","page_number":656},
  {"content":"\r\n\r\nاست . ايران را همواره از نقاط بسيار خوش زمينهء شرق براى جهد و تلاش هيئت‌هاى مذهبى بشمار آورده‌اند . درحالىكه من از اهتمام ذى قيمتى كه هيئت‌هاى روحانى انگليسى و فرانسوى و آمريكائى با ترويج تعليم و تربيت و نيكوكارى و كمك‌هاى طبى و با نيروى سرمشق رفتار خويش كرده‌اند غفلت ندارم و بلكه قدر مىشناسم و به هيچ‌وجه بر آن خيال نيستم كه از تلاش و خدمت ثواب اين ميسيونهاى مذهبى كاسته شود باز بنابر اطلاعاتى كه دارم نمىتوانم در مورد چنين آيندهء قرين خوش - بينى اظهارنظرى كنم و پيش از اينكه عقيده‌ام را در اين خصوص بيان نمايم قصدم اين است كه راجع به تاريخ مساعى هيئت‌هاى مسيحى در ايران سخنى چند بياورم .\r\n\r\nتاريخ عيسويت -\r\nاگر ترجمهء پيشنهادى آقاى تامس راجع به كتيبهء حاجى - آباد صحيح باشد شايد حتى اين داستان حقيقى نمايد كه شهريارى مسيحى يعنى شاپور اول نامى در روزگار بسيار قديم از سال 241 تا 272 ميلادى بر تخت پادشاهى ايران فرمانروائى داشت ، اما شرط عقل نيست كه اين فرض را با ديدهء اعتماد نگريست . خسرو ثانى يا خسرو پرويز ( 591 - 628 ميلادى ) آخرين پادشاه همان سلسله ( ساسانى ) از قرار معلوم به دين مسيح گرويد و در حين تبعيد در نزد روميان به آن ايمان يافت . وى حضرت مريم را پرستش و شهداء و مقدسان را ستايش مىنمود و سرگيوس « 1 » مقدس را مقتداى خويش برگزيده بود و زن مسيحى اختيار كرد كه همان سيرا يا شيرين مشهور باشد . همين حدسيات دربارهء شهريار روشنفكر مغول ابا - قاخان فرزند هلاكو و نبيرهء چنگيز صادق است كه با دختر امپراتور يونان ميكائيل پالائلوگوس « 2 » ازدواج و شايع است كه آيين مسيحى اختيار كرد .\r\nجاى ترديد نيست كه چندى بعد از فوت او در سال 1282 م . انجيل را به زبان فارسى ترجمه كردند و نسخه‌اى خطى به فارسى به تاريخ 1314 م . از چهار تن حواريون هست . نسخهء ديگرى در 1652 - 1657 ( بوسيلهء پيرسن ) از روى سه نسخهء اصلى كه ظاهرا از اصل يونانى استنساخ شده بود در لندن انتشار يافت .\r\nشاه عباس بىميل نبود كه هيئت‌هاى مذهبى مقيم اصفهان او را مسيحى\r\n\r\n\r\n","description":"","footnote":"\r\n( 1 ) -  Sergius \r\n( 2 ) -  Palaeologos \r\n","page_name":" 641 ","page_number":657},
  {"content":"\r\n\r\nبپندارند و مىگويند كه گويا يك‌بار آداب تعميد هم بجا آورد كه بنابر آن هيئت « برادران مسيحى » شادمان و در پيروزى او بر تركها كه آن را از بركات اين گرايش « * » مىپنداشتند رساله‌هائى انتشار دادند . قرن بعد نادر شاه در گيرودار بىرعايتى شديدى كه نسبت به عقايد مذهبى وجود داشت فرمان داد كه انجيل را به زبان فارسى درآوردند و سپس در محضر كشيشان و ربىها و ملاها عقايد مندرج در آن را كه به صورت خنده‌آورى عارى از صحت بود به باد استهزا گرفت .\r\nاولين هيئت روحانى پروتستان كه به ايران رفت هنرى مارتين معروف بود كه در سال 1811 رهسپار شيراز شد . اين مرد ممتاز كه همه را شيفتهء حسن خلق و سادگى خود ساخته بود در ظرف مدت محدود يك سال تأثيرات نيك نمود ( زيرا كه در طوقات در بخش آسيائى تركيه در اكتبر 1812 وفات يافت ) كه آن را بايستى به آراستگى وجود خود او و كيفيت مأموريتش نسبت داد . وى كه به كافر روشن - ضمير مشهور شده بود در ترجمهء انجيل به فارسى همت گماشت و در مناقب حضرت مسيح موعظه مىكرد و آشكارا در رد اسلام سخن مىگفت . نسخه‌اى از گفتار او كه به خط خودش بود به كربلا ارسال شد تا علماى آن شهر مقدس در مقام جواب برآيند . نويسنده‌اى ناشناس در شرحى كه در « مجلهء آسيائى » شمارهء مارس 1830 منتشر ساخت با نقل‌قول يكى از ملاها به نام محمد رحيم مىنويسد كه اين شخص به وسيلهء مارتين به آئين مسيحى درآمد :\r\n« در سال 1823 شخصى انگليسى به شهر ما ( شيراز ) آمد ، او دين مسيحى تبليغ مىكرد آن هم با شهامتى كه در ايران در ميان آن همه ناسزا و بدرفتارى ملاها و توده سابقه نداشت . وى جوان بىريشى بود كه در اثر ناخوشى عليل مىنمود و بيش از يك سال در شهر ما زيست . بردبارى سرشار او علىرغم رفتار گستاخانهء مخالفانش و آرامش باوقارى كه در مقابل حرف و استدلال رقيبان خود و فاش - ساختن قول ناصواب آنها داشت ( زيراكه فارسى نيك مىدانست ) رفته‌رفته مجابم\r\n\r\n\r\n","description":"","footnote":"\r\n( * ) مسلما شاه عباس نسبت به اقليت مسيحى خوشرفتارى فراوان مىكرد و آنان را تحت حمايت خود مىداشت ، ولى اين ادعاى نويسنده را ساير مدارك تاريخى تأييد نمىكند . مترجم .\r\n","page_name":" 642 ","page_number":658},
  {"content":"\r\n\r\nساخت كه در براهين او دقت وافى نمايم و بىغرضانه دربارهء آنها تحقيقات كنم و شرحى را كه در مقابل نوشتهء ملاى عمدهء ما تحت عنوان « دفاع از اسلام » تحرير كرده بود بخوانم . نتيجهء آزمايش و امتحانم اين عقيدهء راسخ است كه حق با جوان جدلى است » .\r\nدر سال 1850 بىنينگ راجع به اين مردى كه به دين مسيح درآمده بود تحقيقاتى نمود ، ولى اثرى از وجود او نيافت و نوشت كه بعيد نيست موضوع بىاساس باشد .\r\nنتيجه‌اى كه با وجود گذشت زمان - چهل سال - بين آن واقعه و تحقيقات راجع به آن مؤيد نظرياتم دربارهء افرادى است كه از دين اسلام بازگشتند ، به نظر من باور - كردن آن مطلب روا نيست .\r\nپس از درگذشت مارتين نفر بعدى در سال 1829 آقاى گرووز « 1 » بود ، ولى او زود از ايران به بغداد نقل مكان نمود . سپس چندتن آلمانى با اسامى ديتريچ ، زارمبا و هاز در زمان واحد مدارس مسيحى در شهرهاى شيشه ( قفقاز ) و تبريز باز - كردند .\r\nدر سال 1838 عاليجناب گلن « 2 » به ايران وارد شد و در ترجمهء انجيل نوشتهء مارتين تجديدنظر كرد و هم او سه سال در حاجى ترخان صرف ترجمهء تورات كرده بود . در همين هنگام اوژن بوره « 3 » فرانسوى با سبك تبليغى جالبى كه در اصفهان راه - انداخته بود شور و هيجان بسيار برانگيخت .\r\nدر فصل راجع به ايالات شمال غربى تأسيس هيئت‌هاى روحانى امريكائى و فرانسوى و انگليسى را در ميان نسطورىهاى اروميه و نواحى مرزى آذربايجان شرح خواهم داد و گسترش شعبه‌هاى هيئت‌هاى مذهبى امريكائى را در تهران ( 1872 ) و تبريز ( 1873 ) ، همدان ( 1881 ) و رشت ( 1883 ) خاطرنشان خواهم ساخت و در فصل ديگرى هم در باب رونق كار هيئت مذهبى انگليسى كه عالى - جناب دكتر بروس با تشريك مساعى هيئت روحانى مقيم جلفا ( اصفهان ) تأسيس\r\n\r\n\r\n","description":"","footnote":"\r\n( 1 ) -  groves \r\n( 2 ) -  glen \r\n( 3 ) -  Eugene Bore \r\n","page_name":" 643 ","page_number":659},
  {"content":"\r\n\r\nكرده است سخن خواهم گفت . در اينجا قصدم اين است كه رويهء دولت ايران را عموما نسبت به اين هيئت‌هاى مذهبى روشن سازم و احتمال پيشرفت يا شكست تبليغات دينى خارجىها را در ميان مسلمين ايرانى باز نمايم .\r\n\r\nآزادى مذهبى در ايران -\r\nروىهمرفته بايد دولت ايران را از لحاظ سياست و رفتار سازگارى كه نسبت به عناصر مسيحى اهالى كشور خويش دارد ستود . چنان كه گفته‌ام نسطورىها در ايران گلهء چندانى از مقامات رسمى ندارند و همچنين است وضع ارامنهء ايران هرچند كه هردو دسته از جهت حس حقارت كه لازمهء وضع اقليتى آنها در مراحل وسط و پايين زندگانى است ناراحتى دارند .\r\nدولت ايران مانع تأسيس هيئت‌هاى مذهبى يا بناى مدارس و كليسا و شفاخانهء آنها در قلمرو خود نيست و براى مطبوعات مذهبى و كتاب‌هاى دينى آزادى انتشار هست و اين كتابها را گاهى ناشرين ايرانى در تهران چاپ مىكنند و از اين بابت پادشاهان قاجار پيرو رفتار شاهان صفوىاند كه در زمان ايشان در اصفهان اماكن متعلق به هر چهار دسته « برادران كاتوليك » وجود داشت ، ولى رويهء دولت با طرز رفتار شخصى حكام يكى نيست و آزادى و تأمين هيئت‌هاى مذهبى تابع روش آن حضرات است . مثلا ظل السلطان نسبت به دستگاه دكتر بروس در جلفا نظر خوشى ندارد ، اما حمايتى كه وزيران مختار در تهران از تأسيسات روحانى هموطنان خويش مىكنند تضمين شايسته‌اى براى پيشرفت منظور و مانع كافى از تحميل اجحاف و زور است و روىهمرفته مىتوان گفت كه هيئت‌هاى مذهبى در ايران گله و شكايتى ندارند .\r\n\r\nانگيزه‌هاى خصومت -\r\nبديهى است كه بايد دشمنى خستگىناپذير روحانيون را در نظر داشت . در موقع مسافرتم يكى از سادات نامى اصفهان با رفتار تند و تعصب‌آميزى كه پيش گرفته بود سعى فراوان مىنمود كه مردم را بر ضد عيسويان برانگيزد « 1 » بعضى از آقايان سادات كه از اعقاب پيغمبر بشمار مىروند اسباب تصديعى\r\n\r\n\r\n","description":"","footnote":"\r\n( 1 ) - در ماه مه سال گذشته يكى از اين سردسته‌ها به نام حاجى سيد على اكبر جمعى را بر ضد مسيحىها در شيراز برانگيخت كه منجر به تبعيد او از شهر شد . در آن مورد چند نفر مقتول شدند ، اما دولت رفتار استوارى نشان داد .\r\n","page_name":" 644 ","page_number":660},
  {"content":"\r\n\r\nبراى مملكت شده‌اند . از بركت نسب و بابت عمامهء سبز حق خاصى براى خود قايل‌اند كه در نتيجهء آن هموطنان ايشان و همچنين خارجيان از آن جهت در عذاب‌اند ، ولى در ايران كمترين مانع و مزاحمتى كه فرقه‌هاى متعدد مسيحى نسبت به يكديگر روا مىدارند در بين نيست و مسلمانها كاملا حق دارند آن جماعتى را استهزاء كنند كه ايشان را به كيش و آئينى فرامىخوانند كه فرقه‌هاى گوناگونش چشم ديدار يكديگر را ندارند .\r\nپروتستانها با كاتوليكهاى رومى خصومت مىورزند و « پرزپيترها » با پيروان اسقف‌ها و نسطورىهاى پروتستان نظر مساعدى نسبت به نسطورى خالص ندارند و اينها نيز با كلدانىها يا نسطورىهاى كاتوليك چندان سازگار نيستند .\r\nارامنه هم نسبت به ارمنىهاى كاتوليك بدبين‌اند و هردو اينها مزاحم كار هيئت - هاى كاتوليك بشمار مىروند . بالاخره از دشمنى يهوديان هم غفلت نبايد نمود .\r\nدر كشورهاى متعدد شرق كه من سفر كرده‌ام از سوريه تا ژاپون با اين مسئلهء عجيب و به نظر خودم غم‌انگيز مواجه شدم كه هيئت‌هاى مسيحى در زير لواى سلطان صلح ( حضرت مسيح ) راه پيكار پيش گرفته‌اند ، درحالىكه اسلحهء برادركشى را هم در دست دارند .\r\n\r\nنتايج عملى -\r\nحال نتايج عملى تمام اين تأسيسات عالى را هرچند كه همواره هم - آهنگى نداشته‌اند در مدنظر بياوريم در مورد اشاراتم راجع به نسطورىهاى مسيحى ذكر خواهم كرد كه هيئت‌هاى مذهبى در اين مورد خدمت قابل ستايشى انجام - داده‌اند و راجع به كار دكتر بروس در ميان ارامنهء جلفا هم مىتوان همين نظر را اظهار داشت ، ولى روىهمرفته اين هيئت‌ها در واقع جنبهء تبليغى دارند و رضايت قلبى نفرات غيور وابسته به آن آسان حاصل نمىشود ، مگر آنكه هم بر عدهء پيروان بيفزايند و هم علاقه و ايمان پيوستگان حاضر را راسخ‌تر سازند . بنابراين اگر مقياس كار دستگاههاى روحانى در ايران تعداد افرادى است كه از اسلام برگشته‌اند بايد بدون درنگ افزود كه خرج مبالغى هنگفت و صرف نيروى صميمانه و تحمل رنج و زحمت كه در آن سرزمين واقع شده است نتايج به كلى ناقص داشته است .\r\n\r\n","description":"","footnote":"","page_name":" 645 ","page_number":661},
  {"content":"\r\n\r\nگاهى مسلمان جوانى غسل تعميد هم يافته است ، ولى اين عمل را با گرايش باطنى اشتباه نبايد كرد ، زيرا كه بيشتر اين تازه‌كيشان راه همان دين قوم و خويشان خود را باز در پيش مىگيرند و من حتى مىپرسم از روزگارى كه هنرى - مارتين پا به شيراز نهاده تاكنون فقط چند تن محدود از ايرانيان به جان و دل ايمان مسيحيت حاصل كرده‌اند و خودم بارها در مقام جستجو برآمدم ، ولى هيچگاه فردى را كه از اسلام دست كشيده باشد نيافته‌ام ( البته عدهء يتيمانى كه از دوران كودكى در مدارس مسيحى بزرگ شده‌اند مستثنى است ) و من از اين اثر فاحش شكست به هيچ‌وجه حيرتى ندارم .\r\nغير از مبانى قاطع ديانت مسيح ( از قبيل عقيدهء تثليث و مقام الوهيت عيسى ) كه با اصل وحدانيت اسلامى سخت مباين است ، ما نبايد از اكراهى كه اهل اسلام به ترك ايمان خويش ابراز مىدارند تعجب كنيم بخصوص كه در خاطر بياوريم كه مكافات چنين كارى مرگ است . توفيق و مجال تبليغ مسيحيت هرگاه تسلط بر جسم و بر جان تازه‌كيش هردو منظور باشد براستى كه در ايران بسيار محدود است .\r\n\r\nقدرت اسلام -\r\nبيم و نگرانى يك تن ( خودش ) هرچند خالى از اهميت نيست باز در وضعى خاص عامل قطعى نتواند بود . امواج مجاهدت هيئت مذهبى با ديوارهاى سنگين غيرقابل رسوخ اسلام كه شريعتى است شامل همهء جوانب و تكاليف و اعمال زندگانى انسان برخورد مىكند و از احراز هدف خويش بازمىماند . اسلام كه به وجهى بسيار نيكو با شرايط اقليمى و اخلاقى و موقع و وضع كشورهائى كه بر آنها دست يافته منطبق است از گهواره تا گور عنان ارادهء پيروان خود را در چنگ دارد . در نظر اهل شرق او فقط دين و ايمان نيست ، بلكه حكومت است ، فلسفه است و هم‌چنين علم و دانش است . شريعت محمدى ( ص ) نه‌چندان دولتى است مذهبى و يا اگر آوردن اين عبارت روا باشد دينى است دولتى ، آن تاروپودى كه خود جامعه را با آن فرابسته‌اند مدنى نيست ، بلكه از مقولهء روحانى است .\r\nبا اين عقيدت عالى كه هستى او را دربر گرفته است فرد مسلمان با تسليم ارادى\r\n\r\n","description":"","footnote":"","page_name":" 646 ","page_number":662},
  {"content":"\r\n\r\nمحض خشنود و راضى و زنده است و بالاترين فريضهء خويش را آن مىشمارد كه به پرستش خداوند بپردازد و ديگران را نيز در همين راه مستقيم بيندازد و اگر اداى اين تكليف از طريق رضا مقدور نباشد و يا غيرممكن نمايد آنهائى را كه از پرستش صميمانهء خداوند سرباز زنند منفور بدارد و سپس با اين ايمان و رجاى واثق در وصول بهشت جان مىسپارد . تا زمانى كه اين قاعدهء قهرى و ساحر زندگانى مردمى از مشرق زمين را دربر گرفته است و بر همهء تكاليف و همه قسم اعمال زندگانى آنها حاكم و متضمن رستگارى نهائى است قسمت اعظم صرف مال از جانب هيئت‌هاى مذهبى و فداكارىهاى ايشان پاك بيهوده است . در واقع به نظر من تبليغات آشكار بدترين كارى است كه ميسيون‌هاى مذهبى در يك سرزمين متعصب شرقى پيشه سازند .\r\nبردبارى سرشار دينى كه من به دولت ايران نسبت داده‌ام تا درجهء زيادى مرهون خوددارى هيئت‌هاى مذهبى از كار تبليغات علنى است . خدمت اين حضرات و سر - انجام پاداش آنها از طريق امور غيردينى و مشهود بيشتر از تأسيسات مذهبى قابل حصول خواهد بود . با تأسيس مدارس و اقدامات نوع‌پرورى و بخصوص نثار - كردن مجانى كمك‌هاى درمانى رفته‌رفته و به نحو اطمينان‌آميزى در قلب تودهء خامى كه به ركود فكرى محكوم است مىتوان تأثير نمود . روزى كه همه مرده و از ياد رفته باشند شايد درستى و ثواب كار ايشان بهتر نمودار خواهد شد .\r\n\r\nيهوديان در ايران -\r\nسرانجام جا دارد كه اشاره‌اى هم به رويهء دولت ايران نسبت به يهوديان بكنم . پنج سال پيش عدهء كليمىهاى ايران را تخمينا 19000 نفر قلمداد كرده‌اند ، ولى به نظر من عدهء ايشان بيشتر از اين است . به من جدولى تسليم شده است كه آمار كامل آنها را 65000 نفر نشان مىدهد كه گمان مىكنم اغراق‌آميز باشد . مراكز عمدهء اقامت يهوديان : تهران ( 4000 ) همدان ( 2000 ) اصفهان ( 3700 ) شيراز ( 3000 ) و اروميه ، مشهد ، كاشان ، ساوه ، كرمانشاه و بوشهر است .\r\n\r\nعقب‌ماندگى آنها -\r\nاز لحاظ جماعت ، يهوديان ايران غرق در فقر و جهالت‌اند مدرسه‌اى مختص به خود ندارند مگر تعليماتى كه در كنيسه فرامىگيرند كه در آنجا\r\n\r\n","description":"","footnote":"","page_name":" 647 ","page_number":663},
  {"content":"\r\n\r\nهم فقط دعاهاى مذهبى را به آنها مىآموزند كه اكثر ايشان معنى آن را درك نمىكنند .\r\nغير از شهرهاى تهران ، همدان ، كاشان ، خوانسار و گلپايگان كه فقط زبان عبرى تدريس مىشود نه فارسى و كسانى كه خواندن و نوشتن زبان آن سرزمين را مىدانند بطور خصوصى آموخته‌اند . در همدان بالغ بر صد شاگرد در مدرسهء امريكائى آنجا تحصيل مىكردند . در تهران تقريبا پانزده نفر تحت شرايط مشابهى به آموختن زبان‌هاى خارجى مشغول بودند . در اصفهان يك كليمى تهرانى كه به دين اسلام درآمده است به نام ميرزا نصر اللّه كه در انگلستان تحصيلات نموده جديدا مدرسه‌اى تأسيس كرده كه در آنجا بيست تن از جوانان را زبان‌هاى عبرى و فارسى و انگليسى مىآموزند .\r\n\r\nمحروميت و زجر كشيدن آنها -\r\nدر سراسر كشورهاى مشرق زمين اين مردم بيچاره ، گرفتار زجر و آزارهائى بوده‌اند كه رسم و عادت به ايشان و اهل جهان آموخته است كه سرنوشت اين قوم بشمار مىآيد . معمولا آنها ناگزيراند كه در محلهء جداگانهء شهرها اقامت كنند و از دوران خيلى قديم محدوديت و محروميت‌هائى از بابت اشتغال و لباس و عادات داشته‌اند كه آنها را از لحاظ اجتماعى نسبت به ديگران متمايز مىساخته است . اكثريت يهوديان ايرانى به كار تجارت و جواهر فروشى و شراب‌سازى و ترياك‌فروشى و نوازندگى و رقاصى و كار تنظيفات شهرى و دست‌فروشى و پيشه‌هاى ديگرى كه چندان مورد احترام نيست مشغول‌اند و به ندرت هم در رشتهء بازرگانى مقام شامخى بدست مىآورند .\r\nدر اصفهان كه مىگويند عدهء آنها 3700 نفر است وضع و حالى بهتر از ديگر جاهاى ايران دارند ، مجاز نيستند كلاه بر سر بگذارند يا در بازار مغازه داشته - باشند و يا ديوار خانهء خود را با ارتفاع بيشتر از همسايهء مسلمان خويش بسازند يا در خيابان سواره عبور كنند . در تهران و كاشان هم عدهء ايشان زياد است و روزگار بهترى دارند . در شيراز وضعشان خيلى خراب است ، در بوشهر مرفه الحال و فارغ از\r\n\r\n","description":"","footnote":"","page_name":" 648 ","page_number":664},
  {"content":"\r\n\r\nزحمت و آزارند ، ولى همين كه هر نوع فتنه‌اى برپا مىشود معمولا يهوديان اولين قربانى آن مىشوند و هركسى بر ضد آنهاست . بدا به حال كليمى بيچاره‌اى كه در كوچه به دام آشوبگران ايرانى گرفتار شود .\r\nمن سابقا اسلام آوردن اضطرارى پنجاه تن يهودى را در فصل مشهد ذكر نمودم . در غياب شاه كه به سال 1889 در اروپا بود آشوب تعصب‌آميزى در شيراز و اصفهان برخاست و محور فتنه ، سردستهء عناصر مذهبى به نام شيخ آقا نجفى بود ، در آن اغتشاش يك تن از كليمىها به قتل رسيد . قاتل ابتدا بىمجازات ماند سپس فقط به چوب و فلك محكوم شد . نامبرده به قصد بهبود و يا در واقع بدتر كردن اوضاع درصدد برآمد مقدارى قواعد كهنه و مزاحم را به يهوديان اصفهان تحميل كند و به اين دليل محدوديت‌هايى نسبت به خوراك ، پوشاك ، عادات زندگى ، دارائى ، ارث و كار و حرفهء آنها پيش آورد . ظل السلطان هم از ترس اينكه مبادا خطرى متوجه وضع او بشود راه سكوت اختيار كرد . به مناسبت همين فتنه بود كه در حين اقامت ناصر الدين شاه در لندن هيئت معتبرى از جانب اتحاديهء انگليس و يهود به حضور همايونى رفتند و عريضه‌اى دربارهء هم‌كيشان خويش در ايران تقديم داشتند . شاه اطمينان حمايت داد كه بسيار مورد لزوم بود و اميد است مجرى شود .\r\n\r\nخلاصه -\r\nاين شرح اجمالى راجع به وضع آزادى مذهبى در ايران به اندازهء كافى نمايان ساخته است كه هرچند روح شك و بىايمانى در ميان طبقات هوشمند رواج دارد و رفتار دولت هم نسبت به فرقه‌هاى مذهبى كه به كار خود مشغول‌اند و در كار ديگران دخالتى نمىنمايند قرين سازگارى است و با آنكه نفوذ ملاها كاهش يافته است و برعكس سابق سرافرازى و غرورى در كار نيست باز سلطهء شريعت اسلام در ايران بهيچ‌وجه تضعيف نشده است و هنوز ممكن است عده‌اى بازار تعصب را گرم سازند و آن روز نيز سخت دور و بعيد مىنمايد كه در ايران صليب مسيح جاى هلال اسلام را اشغال كند .\r\n\r\n","description":"","footnote":"","page_name":" 649 ","page_number":665},
  {"content":"\r\n\r\n\r\nيادداشتى راجع به مسكوكات ايرانى مستخرج از مقالهء بانكدارى در ايران « نوشتهء جى . رابينو » دسامبر 1891\r\nداستان مسكوكات ايران مانند ساير كشورهاى شرقى سرگذشت تنزل و كاهش ارزش آنها و تا حد زيادى هم دال بر زبونى و خوارى است . ايران علم اشتقاق و قياس را در تاريخ اقتصاد به ما ياد مىدهد . من غالبا نام تومان را كه در واقع قطعه پولى برابر ده قران نقره است و ارزش فعلى آن پنج شلينگ و نه پنس مىباشد به ميان آورده‌ام ، كلمهء تومان را مغولها در زمان چنگيزخان در قرن سيزدهم در ايران رايج ساخته‌اند ، و به معنى ده هزار است و از جمله معانى ديگر آن ده هزار دينار بوده و دينار هم سكهء طلاى 52 قيراطى و در نتيجه معادل بيش از قيمت نصف ليره بوده و بنابراين يك تومان پنج هزار ليره ارزش داشته است .\r\nدر دورهء خاندان صفوى قرن شانزدهم ديگر تومان معادل 000 ر 10 دينار طلا نبوده و در زمان پادشاهى شاه عباس كبير هر تومان مساوى 50 عباسى - سكهء نقره به وزن در حدود 130 قيراط - و ارزش تومان سه ليره و 7 شلينگ شد .\r\nهر عباسى هم چهار شاهى بود كه هركدام 18 قيراط نقره بود و در حدود چهار پنس ارزش داشت . تومان مثل حال حاضر در محاسبات 000 / 10 دينار بشمار مىرفت ، اما دينار فقط به منظور حساب شناخته مىشد ، بدون اينكه سكهء خاصى علامت آن باشد . وزن سكه‌هاى نقره به زودى كاهش يافت و در سال 1678 يك تومان ( يا پنجاه عباسى ) معادل 2 ليره و شش شلينگ و هشت پنس بود .\r\nدر آغاز قرن هيجدهم در سلطنت شاه سلطان حسين ، عباسى فقط 84 قيراط وزن داشت و ارزش تومان برابر با 2 ليره و 4 شلينگ بود . در دورهء نادر شاه چند سال بعد از آن عباسى به 72 قيراط تنزل كرد و ارزش تومان يك ليره و هيجده شلينگ شد .\r\nدر كتاب تاريخ ايران سرجان ملكم كه به سال 1815 منتشر شد ، ارزش تومان يك ليره مذكور افتاد و در عهد فتحعلى شاه كه به سال 1835 وفات يافت قران كه هركدام 142 قيراط وزن داشت براى نخستين‌بار سكهء آن درآمد و قران\r\n\r\n","description":"","footnote":"","page_name":" 650 ","page_number":666},
  {"content":"\r\n\r\nمساوى با 5 عباسى يا 20 شاهى شد و يك‌دهم تومان بود كه 15 شلينگ ارزش داشت .\r\nبعد ديگر شاهى سكهء نقره نبود و با كاهش مجدد در وزن قران سكه‌هاى نقرهء عباسى هم از بين رفت . وزن قران چندين بار پائين آمد چنان كه در سال 1839 ده عدد از آنها با يك تومان فقط 10 شلينگ و نه پنس مىارزيد و اكنون در سال 1891 هر تومان در حدود پنج شلينگ و نه پنس ارزش دارد .\r\nارزش عباسىها يا يك‌پنجم قران كمتر از يك شلينگ و نيم پنس است و شاهى سكهء مسى است به وزن 77 قيراط و يك‌چهارم اين مبلغ ، ارزش آنست .\r\nدر واقع ترديدى نيست كه مردم ناچار بودند بار سنگين اين تنزل‌هاى پىدرپى را تحمل كنند و مثل ديگر كشورها كاهش وزن يا پاكيزگى سكه در حقيقت يك نوع ماليات غيرمستقيم و خيلى هم سنگين بود . در مورد سكه‌هاى مسى اطلاع ما اين است كه هر شهرى براى خود سكهء جداگانه داشت و هر سال در موقع ضرب آن از عيار مىكاستند و سكه‌هاى كهنه كه وزن بيشترى داشت با سكه‌هاى جديد تعويض مىگرديد\r\nدر قرن هفدهم با هر پوند مس 46 سكهء كزبك مىساختند كه ارزش آن 1 شلينگ و 4 پنس بود و 15 درصد نفع مىداد . شاه در سال 1672 حق امتيازى 2 درصد از ضرب كردن مسكوكات دريافت مىكرد . به نظر من با اطلاعات كم‌وبيشى كه از جريان كار مسكوكات داريم سه چيز مىتوان استنباط كرد يكى آنكه دارائى مملكت خيلى كاهش يافت دوم اينكه مدتها وجه رايج از مقدار احتياج مملكت كمتر بود سوم از جمله دلايل اين كميابى مسكوكات عادت پول اندوختن دولت است .\r\nهركسى كه مشتى از سكه‌هاى ايرانى را امتحان كرده باشد يعنى سكه‌هائى كه پيش از سال 1877 ضرب شده به اشكال كار شمارش مبلغى كلان آسان پى خواهد برد ( وزن كردن كه اصلا مورد ندارد ) بنابراين از اين\r\n\r\n","description":"","footnote":"","page_name":" 651 ","page_number":667},
  {"content":"\r\n\r\nلحاظ يك اصلاح سنجيده و كامل به منظور تجديد حيات اقتصادى مملكت ضرورى و عاجل است . بدبختانه براى امكان چنين اصلاحى دولت ايران بايد همهء افكار و طرز كار ادارى كهنهء خود را كنار بگذارد و نفعى كه دولت از راه ضرب مسكوكات حاصل مىدارد بايد خواه و ناخواه تابع سيستم كار و اصول اروپائى شود .\r\nدر سالهاى اخير اقداماتى براى حصول اين هدف معمول شده است ولى به مناسبت اينكه توجه مردم غالبا به نتيجه و ثمر عاجل است اين اقدامات به جائى نرسيده است . در سال 1863 آقاى داووست « 1 » را براى كار ضرابخانه به تهران آوردند ، ولى مقاومت‌هاى مثبت و منفى كه در جلو اقدامات او ايجاد شده بود آن‌قدر زياد بود كه پس از هفت سال از ايران رفت ، بدون اينكه كمترين كارى انجام داده باشد .\r\nدر سال 1875 به آقاى پيچن « 2 » كه از ناموران ضرابخانهء اتريش بود اصلاح امور ضرابخانه واگذار شد . اگر وى در اجراى افكار خود اختيار كافى مىداشت شايد از عمليات مقدماتى خويش نتايجى بدست مىآورد و هنوز به كار شروع نكرده بود كه به او دستور دادند مبالغ هنگفتى سكه‌هاى مسى ضرب و سكه‌هاى نقره را به آينده موكول كند . وقتى كه او سكهء قران را بر معيار تازه قرار داد و به منظور بهبود جنس سكه مايه خواست جواب منفى شنيد . بار سكه‌ها را آنقدر سنگين پيشنهاد كرده بودند كه وى از لحاظ يك فرد اتريشى نتوانست زير بار برود .\r\nآقاى پيچن جدول ذيل را تهيه كرد كه مشعر بر جريان مسكوكات در سال 1877 است . بايد خاطرنشان ساخت كه حكام ولايات در آن دوره سكهء محلى ضرب و به اين مناسبت حق امتيازى به دولت پرداخت مىكردند .\r\n\r\n\r\n","description":"","footnote":"\r\n( 1 ) -  Davoust \r\n( 2 ) -  Pechan \r\n","page_name":" 652 ","page_number":668},
  {"content":"\r\n\r\nولايت / سال / وزن / عيار خالص / ارزش\r\nهمدان / 1293 هجرى قمرى 1877 ميلادى / 95 / 4 گرم / 760 در هزار / 836 / 0 فرانك\r\nتبريز / 1290 ه . ق 1874 م . / 90 / 4 گرم / 720 در هزار / 8926 / 0 فرانك\r\nكاشان / 1282 ه . ق 1865 م . / 53 / 5 گرم / 820 در هزار / 91658 / 0 فرانك\r\nاصفهان / 1293 ه . ق 1877 م . / 02 / 5 گرم / 840 در هزار / 937 / 0 فرانك\r\nكرمان / 1293 ه . ق 1877 م . / 90 / 4 گرم / 840 در هزار / 9146 / 0 فرانك\r\nمازندران / 1292 ه . ق 1876 م . / 97 / 4 گرم / 840 در هزار / 9277 / 0 فرانك\r\nمشهد / 1293 ه . ق 1877 م . / 90 / 4 گرم / 840 در هزار / 91 / 0 فرانك\r\nكرمانشاه / 1282 ه . ق 1866 م . / 97 / 4 گرم / 880 در هزار / 9719 / 0 فرانك\r\nرشت / 1280 ه . ق 1864 م . / 80 / 4 گرم / 890 در هزار / 9493 / 0 فرانك\r\nتهران / 1292 ه . ق 1876 م . / 02 / 5 گرم / 900 در هزار / 004 / 1 فرانك\r\nشيراز / 1291 ه . ق 1875 م . / 90 / 4 گرم / 900 در هزار / 98 / 0 فرانك\r\nيزد / 1278 ه . ق 1862 م . / 97 / 4 گرم / 900 در هزار / 994 / 0 فرانك\r\nهرات / 1277 ه . ق 1861 م . / 90 / 4 گرم / 900 در هزار / 98 / 0 فرانك\r\nارقام فوق تا اندازه‌اى نشان مىدهد كه در كار پول رايج ايران چه هرج ومرجى وجود دارد . بين قران همدان و قران تهران از لحاظ ارزش تقريبا 17 درصد تفاوت است و بين قران شهرهاى ديگر و تهران فرق از جهات پولى از اين هم بيشتر است ، ولى به حد اعلاى اختلاف كه قبلا اشاره كردم نمىرسد . از سال 1877 وضع مسكوكات بدون‌شك پيشرفتى ننموده است ، زيراكه باز قران‌هاى سنگين وزن را ضرب كردند و قران‌هاى سبك‌تر بنابر قاعدهء گرشام « 1 » هنوز در جريان است .\r\nاين موضوع واضح است كه اصلاح وضع مسكوكات ايران با يكى از دو\r\n\r\n\r\n","description":"","footnote":"\r\n( 1 ) -  gresham  بانى عقيدهء « پول بد پول خوب را فرار مىدهد » م .\r\n","page_name":" 653 ","page_number":669},
  {"content":"\r\n\r\nراه امكان‌پذير است . در درجهء اول دولت بايد از كار اجاره و واگذارى ضرابخانه در ازاى مبلغ معينى خوددارى كند و بايد ادارهء ضرابخانه را مستقيما زير نظر بگيرد .\r\nسكه‌هاى تازه بايد ضرب و كهنه‌ها جمع‌آورى و مطابق وزن و عيار قانونى تجديد ضرب بشود و خرج اين كار را هم دولت پرداخت كند . اين بهترين راه‌حل رفع مشكلات دولت و براى موفقيت در اين مورد لازم است افكار حكومتى در ايران دوچار تكان انقلابى بشود . در درجهء دوم ضرابخانه بايد تا مدت معينى تحت نظارت كارشناسى اروپائى قرار گيرد و فقط صلاح مملكت در ادارهء امور آن منظور باشد و چون به احتمال قوى دولت ايران براى احراز اين اصلاح حاضر به هيچگونه فداكارى نيست ، پس طرح سيستم تازه‌اى بايد ريخت كه مبنا همان قران و معادل ارزش سكهء فعلى در جريان باشد منهاى هزينهء تجديد ضرب كه از اين راه مىتوان سكه‌هاى كهنه را جمع‌آورى كرد و با كميابى وجه رايج احتمال اين است كه تغيير وضع تأثير ناچيزى در حين تحول خواهد نمود و شايد هم اصلا اثرى نكند ، از طرف ديگر يك قران متحد الشكل كه خوب در همه‌جا رايج شود و مقدار كافى از آن در جريان باشد بدون ترديد تأثير فراوانى در پيشرفت و رونق تجارت و آبادانى خود مملكت خواهد داشت .\r\n\r\n","description":"","footnote":"","page_name":" 654 ","page_number":670},
  {"content":"\r\n\r\n\r\nفصل شانزدهم ايالات شمال غرب و غربى\r\n\r\nاهميت خاص سياسى آذربايجان -\r\nاينك كه سخن ما در باب ايالات شمال غربى ايران آغاز مىشود ، من به آن قسمت از موضوع كتابم مىرسم كه مانند ولايات ساحلى بحر خزر ، ولى به دلايل متفاوتى كه فقط از لحاظ طبيعى نيست - خصايص و اهميت بارز مختص به خود دارد و اين دليل‌ها بيشتر سياسى است و يا با آن بىارتباط نيست . آذربايجان ايالتى است كه غير از فقط خراسان از همهء نقاط ديگر ايران بيشتر محل تاخت‌وتاز اجانب واقع گرديده است . هفتاد سال پيش بود كه جنگ روس و ايران در آنجا اتفاق افتاد و اگر از آن قبيل نزاع‌ها تكرار شود قطعا ميدان عمليات نظامى خواهد شد . سرحدات شمالى آن در موازات قلمرو قفقازى تزار است و كرسى اين ايالت فقط چند صد ميل از مرز روسيه فاصله دارد . در غرب نيز هم‌مرز با كشورى است كه روابط ايران با آن حتى از مناسبات بين روس و ايران هم وخيم‌تر بوده است و اراضى سرحدى طرفين هنوز باعث اختلاف فيما بين است .\r\nمسئلهء سياسى آذربايجان فقط محدود به امكان تصادم با روس و عثمانى نيست ، در اين سرزمين عناصرى زيست دارند كه آن را از ساير نقاط قلمرو ايران متمايز مىسازد . در اين ايالت و نواحى همجوار آن قوم مشهور و مهيب كرد ساكن‌اند كه نام آنها در دنيا مترادف با سلحشورى و جنگجوئى است . در اين‌جا در كنار همين\r\n\r\n","description":"","footnote":"","page_name":" 655 ","page_number":671},
  {"content":"\r\n\r\nايلات ناكام جماعت بزرگ ارامنه سكونت دارند كه به يكى از فرقه‌هاى قديم مسيحيت متعلق‌اند و توجه اروپا را نسبت به وضع و حال خويش معطوف ساخته و بارها هيئت‌هاى مذهبى امريكا و فرانسه و انگلستان را متساويا به تشويش انداخته‌اند و باز همين سامان ، مسكن ارامنه است كه در همه‌جا نيز ديده مىشوند و به اين مناسبت ناگزير مسئلهء اجتناب‌ناپذيرى راجع به ايشان پيش مىآيد . پس بدون ترديد با اين‌همه عناصر مبارز كه چنين مىنمايد كه باهم وجه اشتراك بسيار دارند مايهء فتنه به آن اندازه فراهم است كه موجب سرگرمى ديپلماتها و سبب تصديع و بحران در كار سياستمداران شود و هرگاه به اين نكته هم عطف توجه شود كه همهء اتباع شاه ساكن اين سرزمين از نسل و تبار خالص ايرانى به شمار نمىروند و زبان آذربايجان فارسى نيست از لحاظ اهميت بر آنچه قبلا برشمرده‌ايم دليل ديگر هم بايد افزود . بعلاوه ملاحظات بارز ديگرى نيز در ميان است . دليرترين سربازان ايران از افراد اين سرزمين بوده‌اند و حاكم‌نشين تجارتى يعنى تبريز در همين ايالت است و خاك غله‌خيز آن انبار آزوقهء شمال ايران است . ازاين‌رو بسيار ضرورى است كه داستان اين ايالت عميقا و با نهايت دقت مورد امعان‌نظر واقع شود .\r\n\r\nوضع كوهستانى آن -\r\nخوانندگانم خيلى پيش از اين پى برده‌اند كه ايران سرزمين كوه و دشت است ، و به ندرت جبال از نظر غايب‌اند و دشت‌ها دروازه‌هاى پىدرپى رشته‌هاى كوهستانى است . از اين لحاظ آذربايجان با ديگر نقاط ايران تفاوتى ندارد ، اما درحالىكه تاكنون سروكار ما با رشتهء اصلى و يا شاخه‌هاى رشتهء واحد بسيار عظيمى بوده كه از جنوب غربى بحر خزر تا حدود مشهد امتداد دارد ، در اينجا ما با كوه‌هاى مجزا و جداگانه‌اى كه ارتباط مستقيمى با البرز ندارد مربوط مىشويم . از نظر كوه‌شناسى سيستم كوهستانى شمال غربى ايران ادامهء ارتفاعات روسيه و قسمت ارمنىنشين تركيه در سمت شمال و شمال غربى و كردستان از طرف جنوب است كه ريتر « 1 » آن را  Medic Isthmus  يعنى معبر مادها ناميده است و آن\r\n\r\n\r\n","description":"","footnote":"\r\n( 1 ) -  Ritter \r\n","page_name":" 656 ","page_number":672},
  {"content":"\r\n\r\nايران را با رشته‌هاى جبال آناطولى مربوط مىسازد . بخش شمالى اين منطقه به جلگه‌هاى حاصلخيز و اراضى بلند گردان تقسيم مىشود و در دره‌هاى آن جنگل‌هاى وسيعى است كه درختانش چندان مرتفع نيست و دامنهء كوهها چراگاه احشام قبايل كوهستانى است و فرورفتگىهاى جلگه كه آب در آنجا به حد وفور و دهات در ميان درختان باغ و بوستان پنهان است ، رودخانه‌اى بزرگ يعنى ارس از سمت شمال سرحد ايالت ، و رودخانهء قزل‌اوزن در طرف جنوب آن جارى است كه سپس به نام سفيدرود در مشرق رشت وارد بحر خزر مىشود .\r\nبراستى آذربايجان را كه آبش به حد وفور و خاكش براى كشت غله و حبوبات بسيار مستعد است و با منابع فراوان معدنى آن - هرچند كه هنوز استخراج نشده است - آن را از قسمت‌هاى ممتاز قلمرو شاه بايد بشمار آورد . اندكى بيشتر در سمت جنوب به كوهستانهاى كردستان مىرسيم همان نامى كه به صورت تا - اندازه‌اى ابهام‌آميز به ارتفاعات مرزى كه مسكن كردهاست اطلاق مىشود .\r\nجلگه‌هاى گشاده‌تر و اراضى موج‌دار شمالى بوسيلهء تنگه‌هاى باريكى به‌هم پيوسته است و جهت همهء آنها نيز با نظم حيرت‌انگيزى از شمال غربى به جانب جنوب شرقى است و راه ميان آنها تنگه‌هائى است كه با آنچه من در مورد شمال شرقى خراسان بيان كردم بىشباهت نيست و اين تنگه‌ها بر اثر فشار قوهء آب پديد نيامده ، بلكه از شكاف‌هاى ابتدائى بر سطح كرهء زمين پيدا شده است . اين كوهها به سمت جنوب با رشته جبالى اتصال مىيابد كه نويسندگان قديم آن را زاگرس مىناميده‌اند .\r\n\r\nآب و هوا -\r\nارتفاع زياد و عرض جغرافيائى قدرى شمالى اين منطقهء كوهستانى سبب اختلاف شديد هواست كه در آنجا از ساير نقاط ايران محسوس‌تر است . در مقابل گرماى ناحيهء خليج فارس در تابستان سرماى شديد زمستانى آذربايجان هست ، ولى در حالى كه خليج فارس هيچ‌وقت سرد نمىشود ممكن است آذربايجان در تابستان آتش بر جانها بزند . بهار و پاييز فصل‌هاى دلپذيرى است و در بين اين دو فصل\r\n\r\n","description":"","footnote":"","page_name":" 657 ","page_number":673},
  {"content":"\r\n\r\nتابش آفتاب سخت سوزان . زمستان زود شروع مىشود و دير مىپايد و از لحاظ حدت سرما خوف‌آور است . برف‌هاى سنگين راه‌ها را مسدود مىكند ، غالبا افراد در گردنه‌ها از سرمازدگى جان داده‌اند . در تبريز ميزان الهوا هنگام شب به ندرت بالاتر از درجهء صفر ( فارنهايت ) مىرسد و گفته‌اند در اطاقى كه آتش روشن بوده مركب در دوات و آب در كوزه يخ بسته است . سرهنگ استوارت گرماى آنجا را در تابستان ضمن گزارشى با حرارت هندوستان ( ولى به استثناى شب‌ها كه خنك است ) و هواى زمستانى را با وضع هوائى كانادا برابر شمرده است .\r\n\r\nجمعيت -\r\nژنرال چسنى « 1 » مساحت آذربايجان را 25280 ميل مربع نظر داده و سرهنگ استوارت كه حالا سركنسول ما در تبريز است آن را 43500 و ژنرال شيندلر 35000 ميل مربع گفته است . كل جمعيت آن در حدود دو ميليون نفر « 2 » است كه از آن جمله 000 ر 450 نفر كرد و 72900 تن مسيحىاند ( نسطوريها 44000 و ارامنه 28000 نفر ) تا درجه‌اى با حضور هيئت‌هاى مذهبى خارجى و قسمتى هم بواسطهء وجود چند كنسولخانهء بيگانه در تبريز و تا حدى در نتيجهء اهميت تجارتى اين شهر درحال‌حاضر بالغ بر 120 نفر اروپائى و امريكائى در اين ايالت اقامت دارند . مىگويند نام آذربايجان از آذر به معنى آتش و بايجان يعنى نگهبان گرفته شده كه دال بر اين است كه سابقا اين ناحيهء ايران مقام ممتازى در نظر آتش‌پرستان داشته و همان است كه نويسندگان قديم آتروپاتيا يا آتروپاتن نوشته‌اند .\r\n\r\nعايدات و مخارج -\r\nدر جدول‌هايى كه در فصل ديگر راجع به عايدات دولت ايران از سال 1888 م . تا 1889 درج مىكنم ، حصهء آذربايجان ظاهرا بالغ بر 142 ر 786 تومان بعلاوه 60062 خروار غلات كه جمعا معادل 666 ، 966 تومان مىشود . از طرف ديگر عايدات سال 1889 تا 1890 كه در گزارش كنسولى درج\r\n\r\n\r\n","description":"","footnote":"\r\n( 1 ) -  Chesney \r\n( 2 ) - اگر اين قول صحيح باشد لابد آذربايجان از لحاظ تراكم جمعيت مقام اول را در ايران داشته است .\r\n","page_name":" 658 ","page_number":674},
  {"content":"\r\n\r\nگرديده برابر با 674 ر 385 ليره است . هيچ‌گاه حتى دوتا جدول محاسباتى ايران باهم منطبق نيست و غالبا بنابر نحوهء محاسبات زمينهء كافى براى بروز تفاوت و اختلاف هست . در اين صورت ارقام مربوط به برآوردهاى قبلى و محدودتر فقط در باب درآمد از ماليات و گمرك و از قرار 35 قران يك ليره است و با نرخ مزبور به شرح ذيل محسوب شده است :\r\nماليات ( شامل ماليات زمين به پول نقد ، اجارهء اراضى سلطنتى و ماليات بر احشام و پيشه و تجارت 000 ر 750 تومان . 000 ر 275 ليره\r\nماليات جنس 15200 خروار غله ( هر خروار هزار گيروانكه )\r\n6785 تن و ارزش از قرار هر خروار پانزده شلينگ . 11400 ليره\r\n7000 خروار كاه - 3125 تن بابت هر خروارى\r\n6 شيلينگ و 6 پنس . 2275 ليره\r\nگمرك و ماليات نواقل معادل 000 ر 271 تومان . 06 / 90333 ليره\r\nگذرنامه 000 ر 20 تومان . 13 / 6666 ليره\r\nجمع 19 / 674 ر 385 ليره\r\nاين جمع كل روىهم‌رفته تحميل سنگينى بر چنين ايالت با ثروتى نيست هرچند كه در برآوردهاى بىقاعده ميزان ماليات و ترتيب غيرعلمى وصول آن موجب تعدى و اجحاف مىشود .\r\n\r\nتبريز -\r\nشهر والىنشين است و كم‌وبيش همان وضعى را در شمال غربى ايران دارد كه مشهد در شمال شرقى حائز است . اقامتگاه وليعهد و مقر سركنسول انگلستان و بزرگترين مركز تجارتى ايران است و سزاوار توجه و دقت بيشترى است . اين شهر در انتهاى دشت وسيعى واقع شده كه تا درياچهء درخشان اروميه امتداد دارد . پائين‌تر در طرف جنوب آن آجىچاى ( چاى لغت تركى به معنى رودخانه ) است كه باغات بيرون شهر را مشروب مىسازد . و از لحاظ چشم‌انداز تپه‌هائى به رنگ سرخ و نارنجى دارد كه شهر را احاطه كرده‌اند . در سمت جنوبى هم قلهء سهند با ارتفاع 11800 پا از سطح درياست كه همواره پوشيده از برف است .\r\n\r\n","description":"","footnote":"","page_name":" 659 ","page_number":675},
  {"content":"\r\n\r\n\r\nزلزله -\r\nتاريخ تبريز مشحون از وقايع و بايد گفت وقايع توأم با رنج و بدبختى بوده است و چون به ناحيهء مرزى بسيار نزديك است ، غالبا اولين قربانى لشكريان مهاجم گرديده و به دست عربها ، سلجوقيان ، عثمانىها و روسها افتاده و آنچه هم كه از قهر فتوحات يا هرزگى غاصبان باقى مانده بود طبيعت در ويرانى آن كوشيد .\r\nاين شهر از آفات زلزله‌هاى شوم و متعدد خراب و دوبار در گذشته بر اثر همين صدمه با خاك يكسان شد .\r\nدر سال 1392 م . تيمور آنجا را تسخير كرد و هرجا كه او پا نهاد آبادىهاى بجا مانده از قهر طبيعت را برباد فنا داد . طى دو قرن اخير پنج دفعه به كلى ويران شد .\r\nتاريخ‌نويسى معتبر ( كروزينسكى ) روايت مىكند كه در زلزلهء 1721 م . هشتاد هزار تن به خاك هلاك افتادند . راوى معتبر ديگرى مىنويسد كه نصف همين عده در زلزلهء سال 1780 نابود شدند . پس بعيد نيست شهرى كه اين‌همه آفت ديده از رفاه زندگانى كمتر نصيب داشته و كوچه‌هاى آن بىجلوه و باريك باشد و عمارتهاى عمومى ممتاز هيچ نداشته و يا تعداد آنها بسيار محدود باشد . بيشتر خانه - هاى آن يك طبقه و كوتاه است . برپا ساختن بناهاى رفيع در آنجا چه حاصلى دارد وقتى كه شايد بواسطهء زلزله در زير گوش بانى آن واژگون شود .\r\n\r\nتاريخ قديم -\r\nروايتى قديم اصل نام اين شهر را به سپاسگزارى زبيده زن مشهور هارون الرشيد نسبت مىدهد كه در اثر هواى سازگار آنجا تب او قطع شده بود و ازاين‌رو آن نقطه را تب ريز ناميد . اين قول و تعبيرات گوناگونى كه حس كنجكاوى سياحان اروپائى را در قرن هفدهم برانگيخته است نبايد زياد جدى گرفت . تبريز كلمه‌اى آريائى مستخرج از تب يا تاب به معنى گرم و نيم گرم و رز و ريز و رش نيز از مصدر ريختن است بنابراين معنى آن گرماريزان و ناشى از چشمه‌هاى آب گرم است كه در مجاورت آن است .\r\nاين كلمه به صورت توريز « 1 » قديمى درآمده كه در اواخر قرن سوم ميلادى پايتخت تيريدات سوم پادشاه ارمنستان بود و كرسى قبل از آن ، كه رالينسن تخت\r\n\r\n\r\n","description":"","footnote":"\r\n( 1 ) -  Tauris \r\n","page_name":" 660 ","page_number":676},
  {"content":"\r\n\r\nسليمان قيد نموده گنزكا يا غزه و كندزگ تاريخ ارمنستان است . شهرت تجديد بنا و زيبائى اين شهر را به زبيده ( 791 ميلادى ) مىتوان نسبت داد . همان خدمت و كارى كه چندين بار در تاريخ به عامل خود عنوان و افتخار بانى بخشيده است .\r\nدر عهد ماركوپولو شهرى بود كه بنابر قول او تجار در آنجا سود سرشار بدست مىآوردند « 1 » .\r\nسياح اسپانيائى كلاويخو كه در سال 1404 سه روز و باز در 1405 در حين رفت‌وآمد به سمرقند نوزده روز در آنجا مانده است مىنويسد : « شهر بعد از صدمات ناشى از حملهء تيمور به قدرى سريع تجديد قوا نمود كه در آن موقع هرچند سابقا بيشتر جمعيت داشت تعداد سكنه‌اش 000 ر 200 نفر بود و عالىترين حمام‌هاى جهان را داشته . چند سال بعد آنجا مركز خاندان كرد « 2 » قره‌قويونلو شد ، ولى ايشان نيز به نوبهء خود در سال 1468 بدست اوزون حسن رئيس طايفهء آق‌قويونلو كه فرمانروائى ايران را احراز كرده بود برافتادند . در زمان حكومت او بود كه جهانگردان ونيزى كه خوشبختانه سفرنامه‌هاى ايشان محفوظ مانده و بدست جهانيان رسيده است از قلمرو او عبور كردند » .\r\nجوزفا باربارو كه به سال 1474 در تبريز بود او را سلطان اسن‌باى ( حسن بيگ ) ناميده و شرح مبسوطى دربارهء شهر باقى گذاشته . امبروزيو كونتارينى « 3 » اين پادشاه را اوزون حسن ذكر نموده . چندى بعد هم تاجر بىنامى كه سفرنامه‌اش در ضمن همين مجموعه‌ها انتشار يافته ( 1507 - 1520 ) نقل كرده كه شهر ديوار نداشته ، ولى محيط آن بيست و چهار ميل بود و راجع به بانوان آنجا كه گويا در ضمن كار و تجارت به زيبايى مردم آن سامان پى برده چنين مىنويسد :\r\n« پوست زنها چون برف سفيد است ، و گاه از پس لباسشان كه يقهء باز دارد سينه و تن ايشان كه مثل عاج است ديده مىشود . »\r\n\r\n\r\n","description":"","footnote":"\r\n( 1 ) - شواهد و علايمى هست كه در سال 1320 ميلادى مسكن عده‌اى از افراد ونيزى بوده و در 1341 چند تن از اهالى ژن در آنجا كارخانه‌اى داشتند كه تحت رياست كنسول ، هيئتى شامل 24 بازرگان بوده .\r\n( 2 ) - بايد تركمن صحيح باشد . م .\r\n( 3 ) -  Amberosio Contarini \r\n","page_name":" 661 ","page_number":677},
  {"content":"\r\n\r\nاز سوى ديگر شخصى كه بىنصيب‌تر و يا سختگيرتر بوده يعنى جلالتمآب عالىقدر و نسانتيو دالساندريو « 1 » در سال 1571 نوشته است :\r\n« بيشتر زنها زشت‌رو هستند هرچند كه قيافهء نيكو دارند و خوش‌مشرب‌اند جامهء ابريشمى مىپوشند ، چادر بر سر دارند ، اما رو نمىپوشانند . »\r\n\r\nاهميت تجارتى -\r\nتمام نويسندگان آن دوره و بعد از آن متساويا در مدح و ستايش ثروت و تجارت و اهميت تبريز سخن گفته‌اند . تاورنيه در نيمهء قرن بعد نوشت كه در آنجا بيشتر از همهء نقاط ديگر آسيا پول در جريان است ، ولى شاردن در سال 1671 درخشان‌ترين شرح را دربارهء وسعت و خصايص آن باقى گذاشته :\r\n« براستى و واقعا تبريز شهرى بسيار عظيم و تواناست ، از لحاظ وقار و عظمت و تجارت و ثروت و تعداد جمعيت دومين شهر ايران است 000 ر 15 خانه دارد و 15000 دكان . در تبريز من عمارتهاى باشكوه و رفيع نديده‌ام ، اما ممتازترين بازارهاى آسيا در آنجاست كه وسعت و بزرگى و طاق و سقفى كه بر آنهاست و عدهء كثير مردم كه تمام روز در آنجا ديده مىشوند و مقدار كلان كالا كه در اين دكانهاست بسيار ديدنى و دلپذير است » .\r\nاين سياح شيفتهء فرانسوى تا آنجا راه گزاف پيموده كه گفته است : شهر 250 مسجد و 300 كاروانسرا و 000 ر 550 نفر سكنه دارد و نيز مىنويسد :\r\n« ميدان تبريز وسيع‌ترين محوطه‌ايست كه من در ساير شهرهاى جهان ديدم . وسعت آن از ميدان اصفهان خيلى بيشتر است و عثمانيها چندين بار تا 000 ر 30 تن از جنگاوران را در آن ، جا داده‌اند . »\r\n\r\nتسخير آن بوسيلهء روسها -\r\nبارزترين تجربه‌اى كه تبريز در اين قرن داشته است اشغال بدون مقاومت و آسان آن از طرف نيروى ژنرال پاسكوويچ در جنگ سال 1827 بود كه اهالى حاكم را دستگير كردند و او را اسيروار به روسها تحويل دادند .\r\nفرمانده روسها ارگ را گرفت و شهر را بدون هيچ‌گونه تيراندازى تسخير نمود ، ولى\r\n\r\n\r\n","description":"","footnote":"\r\n( 1 ) -  Vincentio d'Alessandrio \r\n","page_name":" 662 ","page_number":678},
  {"content":"\r\n\r\n« سن‌پطرزبورگ گازت » در تجليل از آن فتح نمايان مىنويسد كه : « پادگان آنجا تا آخرين نفر مقاومت كردند ، اما هيچگاه قوه‌اى نمىتوانست جلو لشكر امپراتورى را سد كند . پس ايشان همهء موانع را از پيش برداشتند و بيرق‌هاى پيروزى را بدست آوردند و سرانجام كليدهاى شهر را از حاكم بازستاندند . »\r\nبيرق‌هائى را كه برطبق دستور در بازار تبريز ساخته و مصنوعا با تير سوراخ كرده بودند ، به مسكو فرستادند كه با عزت و احترام تمام در كرملين جا دادند .\r\nشهر فقط هشت دروازه داشت ، اما پانزده كليد بزرگ به همين منظور ساختند و به همان مقصد ارسال شد ، و من شكى ندارم كه اين آثار در ميان مجموعهء يادگارهاى دلاورى دستگاه تزارى قدر و مقام بس و الا دارد . شهر به موجب قراردادى كه در فوريهء سال بعد امضاء شد به ايران بازگشت .\r\n\r\nآمار اخير -\r\nاز سال 1805 به اين طرف تبريز حاكم‌نشين و مقر وليعهد شده است و اين كار اولين‌بار به خاطر عباس ميرزا فرزند ممتاز فتحعلى شاه اتفاق افتاد .\r\nكىنر در سال 1810 آنجا را يكى از وارفته‌ترين بلاد ايران نام برده كه فقط 30000 نفر جمعيت داشته . موريه در سال 1812 مقدار جمعيت را 50000 نوشت . پس از استقرار صلح و رفع طوفانى كه بعد از جنگ روس و ايران پيش آمده بود عدهء سكنه كم‌كم بالا رفت تا به 000 ر 100 و 000 ر 140 رسيد ، و مىگويند درحال‌حاضر بين 000 ر 170 و 000 ر 200 نفر است .\r\nدر سال 1886 ژنرال شيندلر نظر داد كه شهر 8 امامزاده و 318 مسجد و 100 حمام عمومى و 166 كاروانسرا و 3912 دكان و 28 پاسدارخانه و 5 كليساى ارامنه داشت ، ولى بسيارى از اين ارقام راجع است به اماكن مطرود و بيشتر مساجد هم تكيه است و بنابراين مجموع كل خالى از مبالغه نيست .\r\n\r\nكبود مسجد و ارگ -\r\nبا آنكه تبريز روزگارى بسيار پهناور و جالب‌نظر بود ، درحال‌حاضر فقط دو بناى كهن دارد كه قابل ذكر است : يكى كبود مسجد به مناسبت نمونه‌هاى بسيار ممتاز كاشى و ميناسازى كه سابقا در اين بنا به كار رفته ،\r\n\r\n","description":"","footnote":"","page_name":" 663 ","page_number":679},
  {"content":"\r\n\r\nكبود مسجد در تبريز\r\n\r\n","description":"","footnote":"","page_name":" 664 ","page_number":680},
  {"content":"\r\n\r\nو آن بنابر فرمان جهانشاه آخرين پادشاه سلسلهء قره‌قويونلو ( 1437 - 1468 م ) ساخته شده است . زلزله ديوارهاى آن را خراب كرد و گنبدش سرنگون شد و فقط علائم مختصرى از رونق و شكوه ديرين آن باقى مانده است كه از همانها آدم تازه - وارد پى مىبرد كه مسجد سنىها ، چنان كه وى بنابر سنت مىناميده است ، در روزگارى ساخته شده كه تسنن مذهب ملى ايران بود و آن شاهكار معمارى ايران و بلكه مشرق زمين است .\r\nيادگار ديگر دورهء گذشته ارگ است كه در ناحيهء جنوب غربى شهر واقع است و آن در اصل به فرمان على شاه ساخته شده و مسجدى هم در محوطهء آن وجود داشته كه در ربع اول اين قرن عباس ميرزا آن را به زرادخانه مبدل ساخته و عده‌اى از كارشناسان انگليسى را جهت اين منظور استخدام نمود و در همان‌جا بود كه باب بانى فرقهء بابيه را به دار آويختند . ارگ بناى مستحكمى است با 120 پا ارتفاع و ديوارهايى كه 25 پا ضخامت پايه‌هايى آن بوده و برج‌هائى كه بر شهر مسلط و يادگارى از دوران گذشته است ، سابقا زنان زناكار را از قلهء آن پايين مىانداختند . اما اين طرز اعدام از وقتى كه يكى از بانوان با كمك چادر خود به مثابهء پاراشوت صحيح و سالم به زمين آمده بود از بين رفت .\r\n\r\nمحلهء اروپائى -\r\nقصر وليعهد زيباترين عمارت جديد شهر است . اروپائىها در محلهء ارامنه سكونت دارند . در آنجا اقامتگاه سركنسول‌هاى تركيه و روسيه و انگلستان است و سركنسول اخير خانهء بسيار دلپذير و وسيعى دارد كه درست برعكس آن محلى است كه من در آنجا با ايشان پيش از انتقال از مشهد توديع كردم .\r\nفرانسه نيز كنسولى در تبريز دارد كه كارش بيشتر توسعهء تجارت شخصى خود اوست و نيز سرپرستى نسطورىهائى كه كاتوليك‌اند و دولت فرانسه حمايت آنها را برعهده گرفته است . سابقا كنسولگرى بلژيك هم در آنجا بوده ، ولى چون به هيچ - وجه كارى نداشت ناگزير رفت و فقط نامى باقى گذاشت .\r\nچنان كه گفته‌ام داخل شهر تبريز چيزى ندارد كه سزاوار ذكر باشد . خانه‌ها\r\n\r\n","description":"","footnote":"","page_name":" 665 ","page_number":681},
  {"content":"\r\n\r\nكوتاه و كوچه‌ها باريك و كثيف است و اهميت شهر بيشتر بواسطهء وسعت آن و ميزان كسب و تجارتى است كه در آنجاست . با در نظر داشتن اين نكته كه دومين شهر قلمرو همايونى است و مقر وليعهد و مركز ثروتى سرشار و در حوالى آن بهترين سنگ‌هاى مرمر و مصالح ساختمانى فراهم است ازاين‌رو حيرت‌انگيز است كه تبريز بعد از چند زلزله به تجديدبنا نپرداخته است و به زيبائى آن چندان افزوده نشده است .\r\nارگ ديوارى داخلى و ديوارى هم در محيط خارجى دارد كه به هيچ‌وجه تعميراتى در آن نكرده‌اند .\r\n\r\nحكومت -\r\nدر فصل سيزدهم راجع به اخلاق و شخصيت وليعهد كه عنوان حكومت با اوست و همچنين دربارهء پيشكار اخيرش امير نظام كه در واقع كار فرمانروائى آذربايجان را به دست دارد شرحى نوشتم . بنابر سيستمى كه در ايران هست غير از عباس ميرزا هيچ‌گاه ابتكار و اختيارى به فرزند شاه داده نشده است ، و او در حقيقت آلتى بشمار مىرود . امير نظام تمام اختيارات را در دست خود دارد و بنابر قاعده هم والى خطاب مىشود . وى كه مرد مقتدرى است از آشفتگى و آشوب جلوگيرى نموده و اساس قدرت و مقام همايونى را در آذربايجان استوار ساخته است و با آنكه مرد سالخورده‌اى است هنوز قدرت كار و انرژى فراوان دارد و اگر تغييرى در وضع كشور پيش آيد بعيد نيست كه همين قدرت و تدبير را كه صرف كار يك ايالت مىكند نثار سراسر ايران نمايد .\r\nمقررى سالانهء او فقط 5000 تومان است ، ولى نكتهء عمده در كار مواجب حاكم ايرانى آن نيست كه وى از دولت چه مبلغى دريافت مىكند ، بلكه بايد ديد از مردم چه اندازه اخاذى مىنمايد . از جمله مقررى كه بوسيلهء خزانهء سلطانى به ايالت آذربايجان داده مىشود مبلغ 2000 تومان مساعده به چاپارخانه‌هاى پستى است و همين مبلغ هم براى مواقع جشن و آتش‌بازى پرداخت مىشود . ايرانيان جشن و عيد را از لحاظ مذهبى يا غير آن تلقى مىكنند و طرز برگزارى ايشان به همان ترتيبى نيست كه ما در عيد ميلاد مسيح داريم كه بدون پودينگ كشمش يا نظير آن نمىشود .\r\n\r\n","description":"","footnote":"","page_name":" 666 ","page_number":682},
  {"content":"\r\n\r\n\r\nوفادارى نسبت به تخت‌وتاج -\r\nفريزر كه به سال 1834 در آذربايجان بود نتايج خانمانسوز سيستمى كه فتحعلى شاه فرزندان ذكور خود را تقريبا بر تمام رشته‌هاى حكومت در سراسر مملكت گماشته بود چنين اظهارنظر نمود :\r\n« بارزترين نتيجهء اين وضع امور بيزارى كامل و عمومى مردم از نسل و تبار قاجار ، و اين علاقهء قلبى نيز ورد زبان همگان است » .\r\nولى همانطورى كه در خراسان نيز احساسات مشابهى حتى تا زمان مسافرت مگ‌گرگور در سال 1875 وجود داشته و در عهد سلطنت اقتدارآميز و امتنان‌انگيز شهريار كنونى از بين رفته ، به همين وجه گناهان عموهاى او يعنى فرزندان فتحعلى شاه بارور نيز فراموش و در آذربايجان بخشوده شده است . اهالى ترك زبان اين سامان نه فقط خصومتى نمىنمايند ، بلكه به خاندانى كه زبانش تركى است ارادت هم مىورزند . در ميان اين اتباع شيعهء همايونى و افراد سنى عثمانى در آن سوى مرز چنان نفرت و كينه‌اى هست كه محلى براى ابراز نارضامندى سياسى از جانب اهالى آذربايجان نيست و شايد درحال‌حاضر آذربايجان وفادارترين ايالات سرحدى ايران باشد .\r\nسكنهء آن ( غير از كردها كه در جاى ديگر راجع به ايشان سخن خواهم گفت و شرط احتياط نيست كه وفادارى ايشان را به هيچ طرفى با اطمينان نسبت داد ) كه نسل و تبار متفاوتى دارند به مراتب بيشتر از مردم ديگر ايران كه تسليم و فرمانبردارند سرسخت و متكى به خويش بشمار مىروند ، و مىتوان اظهار كرد كه در صورت ضرورت مقاومتى در جلو لشكر مهاجم خارجى با وجود مجاورت سرزمين ايشان به خاك روسيه ، آذربايجانىها بهتر از مردم خراسان در صدد استقامت برخواهند آمد .\r\n\r\nنظريات روس -\r\nبطورىكه تا اندازه‌اى هم طبيعى است به روسيه نسبت مىدهند كه مانند خراسان به اين ايالت نيز بىنظر نيست ، همچنانكه بعد از جنگ 1857 به گمان خيلىها كه وارد و صاحب‌نظرند انگلستان كار\r\n\r\n","description":"","footnote":"","page_name":" 667 ","page_number":683},
  {"content":"\r\n\r\nناصوابى كرد كه پاره‌اى از مراكز مثل محمره و بوشهر را كه در اختيار داشت از دست داد به همين قسم هم مىگويند دولت روس بارها غبطه خورده است كه غنايم بيشترى در تركمانچاى به چنگ نياورده بود . اين نكته كه آن قرارداد چنان كه امكان داشت نفع روسيه را تأمين نكرد و بلكه فقط مصالح ايران را حفظ نمود تا حدى مرهون حسن تدبير و رأى سرجان مك‌نيل بوده كه فتحعلى شاه را ترغيب نمود كه پيش از آنكه روسها چيزهاى بيشترى مطالبه كنند تسليم شود . سريوستن شيل كه وزير مختار بريتانيا در تهران بود و از كيفيت امور اطلاع داشت مىنويسد :\r\n« اگر دولت روس در آن تاريخ مثل امروز ( 1850 ) به قدر و ارزش آذربايجان از جهات تجارتى و سياسى و مصالح مادى و استعداد غله‌خيزى و منابع معدنى و شايستگى نظامى نفراتش پى برده بود خيلى بعيد مىنمود كه امپراتورى مقدس اين ايالت را در كام خويش جا ندهد » .\r\n\r\nتجارت آذربايجان -\r\nاجناس تجارتى بين ايران و اروپا در اين منطقه بنابر قاعده بوسيلهء يكى از دو طريق به آذربايجان و اروپا صادر شده است : يا از راه تركيه و بندر طرابوزان كه در جنوب شرقى بحر اسود واقع است و يا از راه روسيه و قفقاز .\r\nخط سير اولى را عباس ميرزا بالغ‌بر شصت سال پيش رايج ساخت و از آن كار دو منظور داشت : يكى اينكه روابط تجارتى ايران با انگلستان كه نسبت به آن علايق دوستانه داشت افزايش دهد . ديگر اينكه به راه تجارتى روسيه كه با آن حسن مودتى نداشت صدمه وارد سازد . اين شاهزاده مأمورى در لندن گماشت و با شركت‌هاى بزرگ آن شهر كه بوسيلهء كشتى با طرابوزان ارتباط مستقيم داشتند باب مكاتبه باز كرد .\r\nاولين آزمايش به جائى نرسيد ، اما اقدام ثانوى كه كالاى انگليسى ترانزيت از طريق اسلامبول وارد شد موفقيت‌آميز بود و اين تجارت ترانزيتى به زودى سالانه تا 000 ر 000 ر 1 ليره ترقى نمود . در همين موقع بود كه صنعت پارچه‌بافى را هم آقاى آرمسترانگ با پيشنهاد و خرج عباس ميرزا در ايران به راه انداخت . دستگاه‌هاى\r\n\r\n","description":"","footnote":"","page_name":" 668 ","page_number":684},
  {"content":"\r\n\r\nنخ‌تابى و شانه زدن الياف و بافندگى در خوى و تبريز داير شد . پس از قطع روابط بين ايران و انگلستان كه در اثر لشكركشى محمد شاه به هرات در سال 1838 اتفاق افتاد ، اين روابط تجارتى هم ناگهان از بين رفت و در سال 1839 يك سياح انگليسى مىنويسد :\r\n« گمان نمىكنم ديگر از تجارت انگلستان چيزى مانده باشد . با وجود خرابكارى ديپلماتها و هوس‌بازى دربار در كار تجارتى كه بر شالودهء متينى استوار و مفيد به حال طرفين بود تأثير چندان ننمود و به زودى وضع عادى و باز كالاى انگليسى در بازار تبريز فراوان شد ، ديگر لازم نبود كه راه طولانى و پرزحمت طرابوزان را طى كنند ، زيراكه روسها به منظور تشويق تجارت بين‌المللى از طريق قفقاز عبور آزاد اجناس ترانزيتى را اجازه دادند و پوتى بندر بارگيرى اجناس در كرانهء درياى سياه گرديد . به همين مناسبت ارزش واردات و صادرات آذربايجان در سال‌هاى 1868 و 1869 و 1870 به ارقام درخشان ذيل رسيد :\r\n. . . / سال 1868 / سال 1869 / سال 1870\r\nواردات / 000 ر 351 ر 1 ليره / 776 ر 575 ر 1 ليره / 717 ر 094 ر 1 ليره\r\nصادرات / 881 ر 683 ليره / 218 ر 901 ليره / 632 ر 422 ليره « 1 »\r\nاز لحاظ توضيح راجع به اين ارقام درشت واردات بايد خاطرنشان ساخت كه تجارت سراسر شمال ايران از روسيه يا انگلستان در آن موقع فقط از طريق آذربايجان صورت مىگرفت . روسها هنوز خط تجارتى بادكوبه و انزلى را به كار نينداخته بودند و انگليسىها نيز حمل‌ونقل قابل‌ملاحظه‌اى بين خليج فارس و تهران نداشتند .\r\nسلطهء مطلق اجناس كتانى كه در دست انگلستان بود بواسطهء حصه‌اى كه انگليس از مجموع مزبور داشته به شرح زير روشن مىشود :\r\nدر سال 1868 / در 1869 / در 1870\r\n885 ر 017 ر 1 ليره / 211 ر 123 ر 1 ليره / 000 ر 864 ليره\r\n\r\n\r\n","description":"","footnote":"\r\n( 1 ) - تنزل فاحش ميزان صادرات در سال 1870 بواسطهء پيش‌آمد تأسف‌آور قحطى در آن سال بود ، كاشت و صدور پنبه به كلى وارفت .\r\n","page_name":" 669 ","page_number":685},
  {"content":"\r\n\r\n\r\nسياست حمايتى روس -\r\nدر سال 1877 دولت روس سياست حمايت شديد تجارتى پيش گرفت و در واقع مانع آزادى تجارت ترانزيتى از راه قفقاز شد ، زيرا كه پرداخت مبلغى معادل كل بهاى جنس را كه از قلمرو او عبور مىكرد مطالبه كردند و اين وجه را وقتى مسترد مىداشتند كه مأموران ، عبور سالم جنس را از مرز روسيه گزارش مىدادند . بر اثر اين دستور تجارت اروپا با ايران باز به همان راه طرابوزان افتاد . روسها اين تصميم را چندى بعد تا اندازه‌اى تعديل كردند ، اما از سال 1883 به صورت شديدترى تجديد شد و از آن پس تجارت بين ايران و اروپا از طريق قفقاز به كلى موقوف شد و تا حال مبادلات تجارتى از راه طرابوزان مرسوم ايران گرديده است .\r\nراجع به اين جاده و ميزان تجارتى كه بدان‌وسيله مىشود ، من در فصل ديگر مربوط به تجارت بحث خواهم كرد . در اينجا فقط ارقام راجع به آذربايجان مورد توجه است كه بايد در نظر داشت كه قسمت اعظم كالا به گمرك اين ايالت وارد ، ولى از آنجا به ديگر نقاط ايران ارسال مىشود كه در اين صورت نبايد با ميزان مصرف محلى اشتباه شود .\r\n\r\nآمارهاى اخير -\r\nبا در نظر گرفتن عوايد سه سال اخير با دورهء بيست سال پيش از سنواتى كه قبلا انتخاب كرده بوديم ، ملاحظه مىشود كه ارقام كلى به شرح ذيل است :\r\n. . . / سال 1887 / سال 1888 / سال 1889\r\nواردات / 108 ر 910 ليره / 194 ر 664 ليره / 891 ر 853 ليره\r\nصادرات / 035 ر 575 ليره / 694 ر 413 ليره / 456 ر 389 ليره\r\nجمع كل تجارت 143 ر 485 ر 1 ليره / 890 ر 077 ر 1 ليره / 347 ر 243 ر 1 ليره\r\nانگلستان هنوز وضع ممتاز خود را در تجارت پارچه‌هاى كتانى ( خاكسترى و سفيد و الوان و رنگهاى جوهرى ) كه به آسانى قابل رقابت نيست حفظ كرده است و ارزش تمام اين تجارت وارداتى ( كه تقريبا همه از منچستر صادر مىشود ) در سال 1888 معادل 220 ر 393 ليره و در سال 1889 در حدود 830 ر 501\r\n\r\n","description":"","footnote":"","page_name":" 670 ","page_number":686},
  {"content":"\r\n\r\nليره بود . در ظرف همين سال 1888 روسيه فقط 170 عدل پارچه‌هاى نخى و در سال 1889 معادل 196 عدل جمعا به مبلغ 4000 ليره وارد كرده است . علت وارفتگى رقابت تجارتى روس ، كه تا چند سال پيش از آن رفته‌رفته بيشتر مىشد ، ناشى از موجبات گذران و از آن جمله ترقى بهاى منات كاغذى روسيه به ميزان تقريبا دو برابر است كه واردات از روسيه را مقرون به صرفهء تجارتى نمىسازد .\r\nاما دولت روسيه كمك مالى سرشارى به صادركنندگان كالاى خود مىنمايد و بدين ترتيب رقابت فرانسوىها را در مورد شكر و قند در بازار تبريز دوچار شكست ساخته است ، هرچند كه ترقى ارزش منات شايد در اين زمينه هم بىتأثير نباشد .\r\nاجناس پشمى به ارزش 30000 تا 40000 ليره از برادفور ( انگلستان ) وارد مىشود ، ولى سهم بزرگترى معادل 40000 تا 50000 ليره از اتريش و آلمان به بازار تبريز مىرسد كه قسمت عمده‌اش پارچه‌هاى پشمى زبر و جنس براق بافت اتريش است . چاى با ارزش 000 ر 107 ليره از لندن و آمستردام مىرسد ، هرچند كه بيشتر از مبداء لندن است . نصف شيشه‌آلات و ظروف را روسيه وارد مىكند و نيم ديگر را هم اتريش و آلمان . اين دو كشور با فرانسه تجارت خرازى را در دست دارند و فرانسه و ايتاليا مخمل و پارچه‌هاى ابريشمى مىفروشند .\r\nاز باوير نخ و قيطان وارد مىشود . از مجموع وارداتى كه بابت سال 1889 نقل شده ميزانى كه روسيه و ديگر كشورهاى اروپائى در دست دارند به شرح ذيل است :\r\nاز اروپا : 340 ر 792 ليره\r\nاز روسيه : 551 / 61 ليره\r\nو تخمينا مىتوان گفت كه انگلستان هشتاد درصد از تجارت وارداتى و 10 تا 12 درصد تجارت صادراتى را در دست دارد .\r\nارقام بالا آمار تجارتى از راه طرابوزان و تجارت وارداتى روسيه از طريق تفليس و جلفا و به مقدار بيشتر هم از بندر كوچك آستارا و از طريق اردبيل است .\r\nاجناس اروپائى به مقدار اندك از راههاى ديگر مثلا حلب و موصل و اسكندرون\r\n\r\n","description":"","footnote":"","page_name":" 671 ","page_number":687},
  {"content":"\r\n\r\nو از راه سليمانيه و بغداد به آذربايجان مىرسد ، اما از اين بابت عوايدى نصيب دولت نمىشود .\r\n\r\nتجارت صادراتى -\r\nهرگاه به جدول تجارت صادراتى توجه كنيم تعجب نخواهيم نمود كه روسيه بواسطهء مجاورتش به اين ايالت و بازار مساعدى كه براى محصولات محلى فراهم مىسازد در وضع ممتازى باشد با تجارت عمده‌اى به مبلغ 266439 ليره در مقابل 017 ر 123 ليره كه سهم صادراتى ساير كشور - هاست از مجموع صادرات به روسيه تا اين تاريخ اقلام عمدهء خشكبار ، كشمش ، زردآلو و بادام است كه جمع ارزش آنها تقريبا 000 ر 200 ليره در 1890 ( و در سال 1888 معادل 222000 ليره ) از جلگه‌هاى اروميه و مراغه بوسيلهء تجار ارامنهء روسى از راه اردبيل و آستارا و با كشتى تا بادكوبه حمل شده است .\r\nاز مقدار تجارت اروپائى اقلام عمدهء فرش با ارزش 42260 ليره بيشتر به انگلستان و امريكا صادر گرديده و تنباكو ( شيرازى ) با قيمت 36290 ليره كه براى مصرف در قهوه‌خانه‌هاى اسلامبول صادر مىشود . چند سال پيش روسيه با پخش كردن بذر پنبه در ميان كشاورزان سعى در توسعهء محصولات آن در آذربايجان نمود تا به حال خود او هم مفيد واقع شود ، اما هواى اين ايالت براى اين قبيل كشت و كار مثل ساير ايالات ايران مساعد نيست . با عطف به ارقام صادراتى كه در فوق بيان شد و مقدار قليل آن در مقابل اجناس وارداتى مذكور بايد اين نكته را هم خاطرنشان كرد كه كار تجارت قاچاق از راه مرزهاى روسيه و تركيه نيز نيك رواج دارد كه جزو درآمدهاى گمركى محسوب نمىشود و شايد مقدار صادرات از اين راه به همان اندازهء طريق مجاز باشد .\r\n\r\nوضع كنونى و آينده -\r\nبا آنكه از روى ارقامى كه درج كرده‌ام استنباط مىشود كه دادوستدهاى عمده‌اى در ميان است ، ولى از ديرباز در تبريز گله و شكايت به گوش رسيده است كه از قلت تجارت و كمى عوايد كسب ناله داشته‌اند .\r\nاين وضع ناشى از سيستم فاسد اعتبار طويل المدت است كه در بازار تبريز سابقه‌اى\r\n\r\n","description":"","footnote":"","page_name":" 672 ","page_number":688},
  {"content":"\r\n\r\nدراز دارد و آن در مقابل جريان سريع و ثابت مبادلات تجارتى است كه منافى با اخلاق تجارتى بازرگانان ايرانى است كه به هيچ‌وجه ممتاز نيست .\r\nيك بساط افلاس ساختگى با تقديم رشوه به مأموران رسمى يا ملاها وسيلهء آسانى براى فرار از وام مزاحم فراهم ميسازد . ترديدى نيست كه با ساختن يكى از دو جاده كه از مدتها پيش مطرح بوده است تجارت ترقى خواهد كرد : يكى راه بايزيد از مرز تركيه ( در جادهء طرابوزان ) از طريق خوى به تبريز و از آنجا به قزوين كه به جادهء اصلى تهران الحاق خواهد يافت . ديگر از طريق اردبيل به آستارا در كرانهء بحر خزر . تاكنون اقدامى براى اجراى اين دو نقشه نشده است ، هرچند شايع است كه به اين كار مشغول شده‌اند ، ولى در سياست ايران شرط عقل نيست كه به پيش‌بينىهاى دور و دراز بپردازيم . ازاين‌رو من در اين‌باره بيش از اين حرفى ندارم . كمپانى منچسترى زيگلر بزرگترين تجارتخانهء اروپائى در تبريز است .\r\n\r\nلشكريان آذربايجان -\r\nچنان كه گفته‌ام آذربايجان سربازخانهء ممتاز لشكريان ايران است ، اگر در واقع بتوان اين عبارت را دربارهء نيروى دريائى به كار برد كه معمولا سر و وضعى بسيار بدنما دارد . اما در اينجا ماهيت امر مطرح است ، نه سبك كار يا نتايج آن . عباس ميرزا همهء لشكر خود را از همين ايالت فراهم ساخته بود كه هرچند سرانجام شكست يافتند ، ولى در ابتداى نبرد با روس جنگاورى قابل ستايشى نشان دادند . در موقع آن جنگ ( 1826 ) قشون آذربايجان شامل 20000 سوار 6000 پياده‌نظام و 000 ر 10 سرباز پيادهء نامرتب بود . پياده‌نظام را بيشتر افسران انگليسى تعليم و تربيت داده بودند . سهم نظامى اين ايالت در قشون ايران اسما به قرار ذيل است :\r\n\r\nپياده‌نظام سه « تومان » يا لشكر\r\nلشكر اول مشتمل بر يازده فوج كه هشت تا از آنها 1000 نفر و سه تا\r\n\r\n","description":"","footnote":"","page_name":" 673 ","page_number":689},
  {"content":"\r\n\r\nهركدام 800 سرباز دارند . لشكر دوم شامل هشت فوج كه چهار تا از آنها 1000 نفر و چهارتاى ديگر هريك 800 نفر دارند . لشكر سوم مشتمل بر ده فوج كه دوتا از آنها هركدام 1000 نفر و هشت‌تا هريك 800 نفر دارند .\r\n( از اين فوج‌ها سه‌تا در در حكومت‌نشين همدان تعليم مىيابند ، ولى جزو قشون آذربايجان محسوب مىشوند ) . جمع - 26000 نفر\r\n\r\nسواره‌نظام\r\nنامرتب ( جنگاور ، اما بىتجهيزات ) از هر بلوك 200 تا 400 نفر فقط سه هنگ - با عده‌اى بطور متوسط 350 نفر هركدام لباس متحد الشكل دارند و تابع انضباط نظامىاند و مىتوان آنها را آمادهء كارزار بشمار آورد . بقيه فقط افراد سوارند . جمع - 6800 نفر .\r\n\r\nتوپخانه\r\nدوازده فوج هريك شامل 400 تن ( كه در صورت لزوم هريك چهار توپ دارند كه با اسب كشيده مىشود و شصت نفر توپچى دارد با توپخانه كوهستانى هريك با چهار توپ كه قاطرها مىكشند ) . جمع - 4800 نفر\r\nپياده‌نظام - 26000 نفر\r\nسواره‌نظام - 6800 نفر\r\nتوپخانه - 4800 نفر\r\nجمع كل - 37600 نفر\r\n\r\nتمرين و اسلحه -\r\nراجع به پياده‌نظام و افراد توپخانه مىتوان اظهار كرد كه بدون ترديد و انكار بهترين سربازان ايران‌اند . هردو دسته به توالى مشق و تمرين مىيابند و اونيفرم دارند ( كه وضع هر سرباز ايرانى از اين قرار نيست ) و آشنائى مختصرى هم با نظم و انضباط دارند . اين عده هر سه چهار سال يك‌بار به مدت شش ماه احضار مىشوند و بقيهء مدت در خانهء خود به سر مىبرند ، ولى چند\r\n\r\n","description":"","footnote":"","page_name":" 674 ","page_number":690},
  {"content":"\r\n\r\nفوج به‌طورىكه در فصل اين كتاب راجع به خراسان ملاحظه شد به مدت طولانى دو يا سه سال به خدمت اشتغال دارند و به پادگان مشهد و كرمان و ساير نقاط دوردست ايران اعزام مىشوند ، در همان جاهائى كه سهميهء سربازان محلى يا چندان قابل اعتماد نيست و يا از استعداد كافى نظامى محروم‌اند . اسب‌هاى سواره - نظام جثهء كوچك ، ولى زور كافى داشته و پرطاقت هستند .\r\nمردها سواركار بار مىآيند و مىتوان از آنها سوارنظام تيزكار فراهم ساخت .\r\nقسمتى از پياده‌نظام با تفنگ‌هاى ته‌پر ورندل و بعضى از توپخانه‌ها با توپهاى توپر اوكاتيوس تجهيز شده‌اند . اما اكثريت افراد پياده‌نظام تفنگ پاشنه‌دار قديمى را به كار مىبرند .\r\n\r\nپادگان‌هاى آذربايجان -\r\nپادگان شهرهاى بزرگ از لحاظ عده بنابر فصول سال تغيير بسيار مىكند . در تابستان خيلى زيادتر از زمستان نفرات به خدمت احضار مىشوند . تا چندين سال اردوگاه بزرگ تعليماتى هرساله در نزديكى تبريز ترتيب مىدادند و 8000 تا 9000 سرباز با فرماندهى يك افسر اتريشى به مشق و تعليمات نظامى مىپرداخته‌اند . مىگويند كه وى در پيشرفت كار آنها توفيق بسيار حاصل كرده بوده است ، ولى در سال 1890 در اردوگاه مزبور فقط 300 تن سوار و سه فوج پياده‌نظام و دو واحد توپخانه و يك توپخانهء كوهستانى بود .\r\nپادگانهاى معمولى لشكرهاى آذربايجان به شرح ذيل است :\r\nتبريز - دو فوج و نيم پياده يك هنگ سوار « 1 » قزاق‌هاى ايرانى و سه توپخانه .\r\nخوى - يك هنگ پياده و يك واحد توپخانه بعلاوهء چند نفر توپچى براى توپخانهء قلعهء آنجا « 2 » .\r\nاروميه - يك هنگ پياده و يك واحد كوچك توپخانه .\r\nمراغه - يك هنگ پياده و يك واحد كوچك توپخانه .\r\n\r\n\r\n","description":"","footnote":"\r\n( 1 ) - اين فوج هرساله براى دولت 4000 تومان خرج دارد ، ولى فقط شامل 100 نفر است .\r\n( 2 ) - قلعهء خوى كه طرح آن از مهندسان اروپائى است بنابر قول صاحب‌نظران يگانه قلعهء قابل ذكر ايران است\r\n","page_name":" 675 ","page_number":691},
  {"content":"\r\n\r\nساوجبلاغ - نيم هنگ پياده و عدهء محدودى توپچى .\r\nاردبيل - نيم هنگ پياده و عدهء محدودى توپچى .\r\nبراى نگهبانى شاهراه يعنى ايالت از حدود ميانه تا جلفا در كنار رودخانهء ارس و نگاهدارى ده پاسدارخانه كه غالبا خالى است ، هرساله دولت 000 ر 12 تومان به شاهزاده نصرت الدوله مىپردازد . ماكو كه جاى عجيبى در نزديكى مرز تركيه است ، استحكاماتى از غارهاى « 1 » طبيعى دارد . در آنجا يكى از سركرده‌هاى نيرومند محلى به نام تيمور پاشاخان مبلغى از دولت دريافت مىدارد و 2000 سوار فراهم مىسازد . وى عدهء بيشترى هم تحت اختيار خود دارد كه بعضىها تا 000 ر 10 نفر نظر داده‌اند و بيشتر آنها نيز با سلاح مارتىنى - هنريز « 2 » و بردانز « 3 » مسلح مىباشند .\r\nدرهرحال اين شخص هيچ فايده‌اى براى ايران ندارد ، چون كاملا مستقل است و اعتنائى هم به دستورهاى تبريز نمىكند .\r\n\r\nخطهاى تلگراف -\r\nعلاوه‌بر خط تلگراف اصلى اروپا كه از جلفا به خاك ايران وارد مىشود و به مقصد تهران از تبريز عبور مىكند ، تلگراف‌هاى محلى نيز هست كه در دست مأموران ايرانى است : يكى از تبريز تا نمين در بالاى آستارا 136 ميل ؛ و تا ساوجبلاغ در كردستان 125 ميل ؛ و از راه خوى به بايزيد در مرز تركيه ، و باز از راه خوى به اروميه در كنار درياچهء شاهى .\r\n\r\nاردبيل -\r\nپيش از آنكه به نواحى غربى و جنوبى تبريز بپردازم راجع به خاطرات گذشته‌اى درخشان كه با چند نام بلند قرين است يعنى اردبيل نيز شرحى بنويسم . اين شهر تقريبا در فاصلهء متساوى بين درياى خزر و كوه آتش‌فشان\r\n\r\n\r\n","description":"","footnote":"\r\n( 1 ) - براى تعريف وضع آنها رجوع شود به كتاب  T . Aleock  ( 1828 ) به نام مسافرتى به روسيه و ايران . در زمان اين نويسنده ماكو مقر سركردهء مستقلى بود كه آن‌قدر از روسها و تمام همسايگان او باك داشته كه به هيچ اروپائى غير از سرهنگ مونتايث اجازهء ملاقات نداده است .\r\n( 2 ) -  Marrtini - Henrys \r\n( 3 ) -  Berdans \r\n","page_name":" 676 ","page_number":692},
  {"content":"\r\n\r\nقابل‌توجه ، ولى خاموش سبلان واقع شده است كه قلهء پربرف آن 15791 پا از سطح دريا ارتفاع دارد « 1 » .\r\nاردبيل بواسطهء آنكه اقامتگاه شيخ صفى الدين معروف بوده كه از اعقاب مستقيم امام هفتم و همزمان با تيمور است ، مقام شهرهاى درجه اول ايران را احراز نموده است . شاه اسماعيل بانى خاندان صفوى ( 1480 - 1524 م ) نسل پنجم صفى الدين است كه از همين محل پايهء اقتدار خود را در سراسر ايران استوار ساخته و با عنوان پادشاهى در اردبيل مدفون شده است و جاى تعجب نيست كه در اثر وجود مزار دوتن از مقدسان در اردبيل زائران بسيار به آنجا روى آورده باشند و عنوان شهر شاهى يافته باشد .\r\nدر مسجدى كه وارفته و در حال ويرانى است بر قبر پادشاه ضريحى از چوب صندل هست كه با قطعات عاج به طرز خيلى زيبا منبت‌كارى شده است و آن به رسم تقدير و امتنان از روزگار تبعيد كه در ايران گذرانده بود اهدائى همايون امپراتور هند است كه براى شاه طهماسب فرستاده است . در تالار همين بنا در وراى دروازه‌اى كه چهارچوب نقره و درب طلا نشان دارد مزار شيخ است كه با فرش‌ها و پارچه‌هاى گرانبها مزين است . اتاقى در مجاورت آن محتوى مجموعهء عالى از ظروف چينى قديمى تقديمى شاه عباس و مخصوص اطعام روزانه بود كه 3600 گيروانكه طعام در ميان زائرين توزيع مىكردند . تا جنگ ايران و روس اين اجناس محفوظ و در محوطهء قفل‌شده‌اى قرار داشت و نيز كتابخانه‌اى شامل گرانبهاترين نسخه‌هاى خطى و مجلدهاى قرآن با صفحات درخشان بود كه شاه عباس تقديم كرده بود . و علىرغم لعنتى كه در مقدمهء اين آثار بر جان دستبردزنندگان نثار شده بود باز ژنرال پاسكيويچ همه را جمع كرد و براى كتابخانهء امپراتورى روس در سن‌پطرزبورگ فرستاد . در قرن حاضر به جاى الموت اردبيل محبس دولتى است\r\n\r\n\r\n","description":"","footnote":"\r\n( 1 ) - در ابتداى اين قرن ( 19 ) روايات محلى حاكى از اين بود كه بر قلهء كوه نعش امام بزرگى هست كه به وضع معجزه‌آسا محفوظ مانده است . ( كتاب موريه در باب سفر دوم در صفحهء 238 ) در سال 1825 سروان شى  Shee  بر نوك اين كوه رفت و قبرى يافت كه اسكلتى در آن بود كه نيمى مستور و نيم ديگر در ميان خاك و برنج مدفون بود .\r\n","page_name":" 677 ","page_number":693},
  {"content":"\r\n\r\nو در همين‌جا عناصر معارض محمد شاه كه مدعى تخت‌وتاج بودند زندانى شدند كه در ميان آنها دو تن از عموهاى شاه بودند .\r\n\r\nدرياى شاهى يا درياچهء اروميه -\r\nاز جمله مشخصات طبيعى رشته‌هاى كوهستانى منطقهء آذربايجان كه بسيار هم جالب‌توجه است درياچه‌هائى است كه در ارتفاع خيلى زياد از سطح دريا واقع شده است . در خاك روسيه درياچهء گوچا در مشرق ايروان ، در تركيه درياچهء وان در مغرب اين شهر واقع است ، اما بزرگتر از همهء آنها درياچهء اروميه است كه در خاك ايران واقع است و از فراز ارگ تبريز آن را مىتوان ديد و من در اينجا به تعريف آن خواهم پرداخت .\r\nاين درياچه را در كتب و نقشه‌هاى اروپائى اروميه مىنويسند ، زيراكه مجاورت شهرى به اين نام و در 12 ميلى مغرب آن واقع است ، اما خود ايرانيان آن را درياى شاهى مىشناسند و همان است كه در كتاب استرابن كاپوتا يا كبود ايرانى يا آبى است . طول اين درياچه هشتاد و چهار ميل و عرض آن بيست تا سى ميل و محيط آن تقريبا 300 ميل و ارتفاع آن از سطح دريا 4100 پاست .\r\nسواحل آن دماغه است و خليج‌هاى متعدد دارد بخصوص در سمت جنوب . جزايرى هم در آن واقع شده كه داراى كرانه و تپه‌هاى پردرخت است و كوه سهند با ارتفاع 11800 پا در طرف شرق و قلهء سفيد آرارات كه از مسافتى دور در ميان ابرها ديده مىشود . اين پهناى آب منظره‌اى بس زيبا و روح‌انگيز دارد .\r\nدربارهء تاريخ قديم آن اختلاف‌نظر هست ، زيراكه مىگويند سابقا خيلى وسيع‌تر از اين بوده به حدى كه روايت بر اين است كه شبه‌جزيرهء شاهى يا شاه‌كوه كه از جهت شرقى به طرف درياچه پيش رفته است در سابق جزيره‌اى بود كه محيط آن بيست و پنج ميل بوده است . از طرف ديگر اخلاق محلى غالبا به زياده‌روى و مبالغه گرايش دارد نه قلت و كاهش ، ازاين‌رو نقل مىكنند كه جاده‌اى سابقا وجود داشته كه حالا در ميان درياچه افتاده است .\r\nاختصاص عمدهء اين درياچه عمق بسيار كم آن است كه در بعضى جاها مثل باتلاقى ناشى از سيلاب به نظر مىرسد . مادهء نمكى آن بسيار زياد ( 22 درصد )\r\n\r\n","description":"","footnote":"","page_name":" 678 ","page_number":694},
  {"content":"\r\n\r\nاست و مقدار يد آن از بحر الميت هم بيشتر است . در اثر آزمايش معلوم شد كه كف درياچه داراى برآمدگى بسيارى است و عميق‌ترين نقطهء آن چهل و پنج پاست و عمق متوسط آن پانزده تا شانزده پاست و با آنكه علاقه‌مندان مىتوانند تا دو ميل از ساحل دور شوند بدون اينكه پا از كف آن برداشته باشند و از اين جهت مانند وضعى است كه در بحر الميت است ، ولى جاى هيچ‌گونه حسرتى نيست ، زيراكه شيرجه رفتن و يا حتى شنا كردن در آن امكان ندارد . تن شناگر بالاى آب مىآيد و ورقه‌اى از نمك بر بشرهء انسان و پلك چشم و موى سر باقى مىماند .\r\nهنگامى كه باد بر درياچه مىوزد ، ورقه‌هاى سفيد نمك به حركت درمىآيد و شوره‌ها بر ساحل پخش و قشر محكمى تشكيل مىشود كه گاهى ضخامت آن به چند اينچ مىرسد .\r\nدر اين آب ماهى يا حيوان ديگرى نيست فقط نمونهء يكى از انواع ماهى كوچك در آنجاست كه طعمهء قو و ماكيان وحشى است كه گاهى در آنجا يافت مىشود . سواحل از لجن ضخيم و خطرناكى پوشيده است كه مركب از نمك و مقدارى خزه است كه بوى سخت زننده‌اى از آن متصاعد مىشود . از تقريبا شصت جزيرهء كوچكى كه در كرانهء جنوبى آن هست فقط دوسه تا را قدرى كشت مىكنند و يا چراگاه است ، بزرگترين اين جزاير پنج ميل طول دارد .\r\n\r\nكشتىرانى در درياچه -\r\nممكن است چنين تصور نمود كه بر سطح پهناور اين درياچه كه اطرافش را شهرهاى بزرگ و اراضى حاصلخيز فراگرفته است و مىگويند كه طوفان هم ندارد ، زمينهء عالى براى كشتىرانى سودبخش و جولان همه قسم وسايل نقليه است ، ولى در ايران كارها وضع ديگرى دارد . هيچ ايرانى حتى مرد آذربايجانى در صورت امكان احتراز گامى به طرف محلى چنين خطرناك دراز نمىكند و سخن مجاز « كشتىهاى خود را بسوزانيد » در سرزمينى كه اصلا كشتى براى سوزاندن نيست مصداق ندارد و تنها حس نفع و سود مناط خواهد بود .\r\nچون حقيقت امر اين است كه در درياچهء شاهى هيچ‌وقت با كشتى رفت‌وآمدى نشده است .\r\n\r\n","description":"","footnote":"","page_name":" 679 ","page_number":695},
  {"content":"\r\n\r\nدر سال 1838 يكى از عموهاى شاه كه والى آذربايجان بود به قصد انحصار حمل‌ونقل تجارتى دستور داد كه تمام قايق‌هاى خصوصى موجود در درياچه را نابود كنند . همين راه را تمام جانشينان او نيز پيروى كردند . در حال حاضر حاكم مراغه كه صاحب اين حق انحصارى است ، فقط اجازهء حركت سه قايقى را كه هركدام ظرفيت حمل بيست تن بار دارد بين دو ساحل ( شرقى و غربى ) درياچه را صادر كرده است و او اين امتياز را به مقاطعه‌كارى داده است كه سالانه 800 ليره به جناب حاكم مىپردازد و خود از اين كار فايدهء سرشارى مىبرد .\r\nچنان كه سرهنگ استوارت نظر داده است آنچه ضرورى است يك سرويس مرتب كشتىهاى كوچك است كه بين دو ساحل شمالى و جنوبى حركت كند و غله را كه در حدود جنوبى درياچه به حد وفور و ارزان است به شهرهاى خوى و تبريز كه نسبتا گران مىباشد حمل كند ، ولى من گمان مىكنم كه براى اين كار نيز مانند صدها كار نيك ديگر در ايران بايد صبر و انتظار پيشه ساخت .\r\n\r\nگودال‌هاى مرمرى -\r\nدر نزديكى ساحل شرقى درياچه در شش ميلى دهخوارقان گودال‌ها يا چشمه‌هائى است كه مرمرهاى نيمه شفاف از آنجا استخراج مىشود كه گاهى به نام شهر مجاور آن حدود مراغه و گاهى نيز به اسم تبريز مشهور است . چشمه‌هائى در محوطه‌اى هست كه نيم ميل محيط آن است و پيوسته غل‌غل مىجوشد و موادى كه در آن است رسوب مىكند و به صورت لايه‌هاى افقى درمىآيد كه ابتدا به شكل قشر نازكى است و قابل تا شدن يا شكستن است و رفته‌رفته به صورت ورقه‌اى سفت و محكم با ضخامت متوسط هفت تا هشت اينچ مبدل مىشود ، و مىگويند بهترين نوع آن وقتى تركيب مىيافته كه درجهء حرارت چشمه بيشتر از حالا ( 65 درجهء فارنهايت ) بوده .\r\nهنگام استخراج مىتوان آن را به شكل ورقه‌اى بسيار نازك درآورد كه در اين صورت نيمه شفاف است و در پنجره‌ها استعمال مىشود و يا ورقه‌هاى ضخيم‌تر كه براى فرش كردن و يا روكوب ساختمان مورد استفاده است . جنس مرغوب\r\n\r\n","description":"","footnote":"","page_name":" 680 ","page_number":696},
  {"content":"\r\n\r\nو ممتازى است به رنگ صورتى يا سبزنما يا عاجى با رگه‌هاى سرخ و مسين ( بواسطهء اكسيدى كه در آن است ) و من نمونه‌هاى عالى از آن را در كاخ‌هاى مشرق زمين ديده‌ام و شك كمى هست كه روكوب گور امير در سمرقند كه در كتاب ديگر خود شرحش را نوشتم و مايهء حيرت و اعجاب سياحان بوده است از همين مرمر مىباشد ، زيراكه كاملا طبيعى بوده كه تيمور بعد از فتوحات خود در ايران مقدارى از آن را با خود برده باشد « 1 » اين كيفيت تحجر شباهت تامى با جريانى دارد كه قبل از آتش‌فشانى بزرگ اخير در چند سال پيش در زلند جديد هم وجود داشته و همچنين نظير همان جريانى است كه هنوز در چشمه‌هاى آب گرم يلواستون پارك امريكاى شمالى است كه سير مراحل طبيعى كار را مانند فيلمى مىتوان مشاهده كرد .\r\n\r\nمراغه -\r\nشهر مجاور آنجا مراغه كه درحال‌حاضر محلى آباد و مترقى و داراى 15000 تن جمعيت است مانند بسيارى ديگر از شهرهاى مشابه ايران سهم كلانى در وقايع تاريخى آن سرزمين داشته ، هرچند كه آن سوابق اينك فراموش شده است . در اينجا بود كه امير روشنفكر مغول هلاكوخان نوادهء چنگيز و برادر قوبلاى قاآن در بازگشت از فتح و فيروزى خود در بغداد كه بنياد خدايان عباسى را برباد داده بود رحل اقامت انداخت و در پيرامون خود عده‌اى از حكما و شعرا و اهل فضل و دانش را گرد آورد و در سال 1265 م در همانجا وفات كرد و بر تپه‌اى در شبه‌جزيرهء شاهى مدفون شد « 2 » ولى شهرت شهر بيشتر مديون وجود دوست و مشاور او نصير الدين ( طوسى ) بزرگترين منجم زمان است كه بر تپه‌اى در مغرب شهر رصدخانه‌اى برپا ساخت كه هنوز پايه‌هاى آن را مىتوان شناخت ، همان رصدخانه‌اى كه به نام او يادگار مانده است . وى زيج ايلخانى را اساس نهاد و با آنكه هلاكو تقريبا از ياد رفته ، اما نام نصير الدين همواره زنده\r\n\r\n\r\n","description":"","footnote":"\r\n( 1 ) - بعد از تحرير سطور فوق شرحى را تصادفا ديده‌ام كه حاكى است كه تيمور مقدارى از مرمرهاى آذربايجان را با خود به سمرقند برد .\r\n( 2 ) - اين مقبرهء منسوب به او شايد قبر يكى از زنان اوست . مادرش نيز در همانجا مدفون است .\r\n","page_name":" 681 ","page_number":697},
  {"content":"\r\n\r\nاست . رواست كه دانش‌پژوهان كه از آن حدود مىگذرند سنگى بر بقاياى بناى چنين بزرگان نامى بگذارند .\r\n\r\nاورميه ( رضائيه ) -\r\nدر سمت ديگر يا غرب درياچه در دوازده ميلى ساحل شهر اروميه واقع است . اين نام را مسيحىها به اختصار اورمى يا اروميا مىخوانند و آن در جلگه‌ايست كه از جهت حاصلخيزى نيك مشهور است . اروميه كه در ميان كوهستانهاى كردستان واقع گرديده رودخانه‌هاى متعدد پيوسته از حوالى آن جارى است و زراعت و آبياريش بسيار عالى و جمعيتش سرشار است و به تفاوت گفته‌اند كه از 400 تا 300 و 200 ده و آبادى دارد . ( ارقام بىكسرى بالا به نظر من علامت وضع غيرعادى وفور جمعيت است ) و بعضى از سياحان بر سبيل تفنن آنجا را با اراضى دامنه‌هاى هيماليا و يا ناحيهء درياچهء زوريخ و كشتزارهاى بسيار حاصلخيز لمباردى ( ايتاليا . م ) تشبيه كرده‌اند .\r\nاين شهر كه در ارتفاع 4400 پا از سطح درياست بين 30000 و 40000 نفر سكنه دارد كه بيشتر آنها طايفهء ترك افشار هستند ، ولى مقدار زيادى هم خانواده‌هاى نسطورى و كليمى و ارمنى در آنجاست . در تاريخ قديم ، اروميه را زادگاه افسانه‌اى يكى از پديده‌هاى افسانه‌اىتر يعنى زردشت و مدفن سه تن مغ محسوب داشتند .\r\nشهر را ديوارى احاطه كرده است . هفت دروازه دارد و خندقى هم بر اطراف ديوار است . تنها بناى نسبتا قابل‌توجه داخلى زرادخانه و آن محوطه‌اى محصور در مركز شهر است و چند تا توپ كهنه و يك عدد هم خمپاره‌انداز در آنجاست . تا اين اواخر كه قتل و كشتار ناشى از سركشى شيخ عبيد اللّه در سال 1880 جريان داشت پادگانى شامل سه فوج سرباز مسلح با تفنگ ورندل در آنجا مستقر بودند ، از لحاظ مسافران مسيحى اين محل بواسطهء حضور هيئت‌هاى مذهبى امريكائى و فرانسوى و انگليسى به خاطر نسطورىهاى آن حدود است كه من در اينجا به موضوع جالب توجه و تا حدى حساس آن مىپردازم .\r\n\r\nاصل نسطورىها -\r\nعدهء نسطوريان مسيحى ساكن ارتفاعات ايران و عثمانى را بين 100000 و 200000 گفته‌اند و شايد رقم دوم بيشتر مقرون به صحت\r\n\r\n","description":"","footnote":"","page_name":" 682 ","page_number":698},
  {"content":"\r\n\r\nباشد ، درحال‌حاضر اكثريت آنها از اتباع عثمانىاند . جمعيت نسطورى آذربايجان را بنابر آخرين گزارشها ( كه تقريبا دو برابر برآوردهاى قبلى است ) بالغ بر 000 ، 40 نفر نظر داده‌اند . در اروپا بيشتر به همين عنوان كه من ياد كرده‌ام شناخته مىشوند ، ولى خود ايشان آن را قبول ندارند و به كار نمىبرند و به اين مناسبت نيز عنوان مزبور را به آنها داده‌اند كه از بازماندگان فرقه‌اى بشمار مىروند كه وقتى كه نسطوريوس اسقف قسطنطنيه را « شوراى عمومى سوم » از كليساى شهر افزوس ( در قفقاز ) در سال 431 ميلادى بواسطهء عقايد بدعت‌آميزى كه دربارهء تجسم مسيح ابراز كرده بود ( وى به دو نوع ماهيت انسانى و آسمانى مسيح اعتقاد داشت ) تكفير و طرد شد ، به پيروى او برخاستند و به قلمرو ايران پناه بردند كه چون در آن هنگام با امپراتورى رم دشمنى داشت ايشان را با آغوش - باز پذيرفت . ايشان از آنجا نام و عقايد خود را در سراسر شرق رواج دادند و هيئت‌هاى عمدهء مذهبى در ادس ( اورفه ) و نصيبين تأسيس كردند و نمايندگانى هم به همدان و تاتارستان و هندوستان و چين فرستادند و پرستر جان « 1 » مشهور را كه نامش به غلط ياد شده بود به كيش خويش درآوردند و بيست و پنج اسقف‌نشين از مديترانه تا حدود اقيانوس آرام برقرار ساختند و بدين‌ترتيب از تشكيلات مسيحى غربى بيشتر نفوذ يافتند ، تا در اواخر قرن چهاردهم ميلادى كه تاخت‌وتاز عالمگير تيمور آن تاتار كبير شامل حال ايشان نيز شد و دسته‌هاى پراكندهء آنها در فقر و فلاكت به كوهستانهاى بين النهرين پناهنده شدند ، و همين كه از حدت خطر بكاست از يك طرف به جلگه‌هاى موصل و از طرف ديگر به اراضى حوزهء اروميه روى آوردند .\r\nراجع به خود نسطوريوس ، اعقاب فرارى او چيزى نمىدانند و مدعىاند كه خود وارث ايمانى سن‌تامس و سن‌جود « 2 » مىباشند و درحالىكه به‌طور كلى خود را از سرزمين سوريه مىشمارند ، اما مسلمانها ايشان را نصرانى مىنامند .\r\nراجع به اصل و ريشهء اين جماعت جالب‌توجه در ميان دانشمندان بحث و جدال هست كه هنوز نتيجه‌اى حاصل نشده است .\r\n\r\n\r\n","description":"","footnote":"\r\n( 1 ) -  Prester John \r\n( 2 ) -  Saint Jude \r\n","page_name":" 683 ","page_number":699},
  {"content":"\r\n\r\nدكتر گرانت كه از جملهء نخستين خدمتگزاران روحانى در نزد آنها بود عقيده داشت كه ايشان از باقيماندگان قبايل دهگانهء يهود بوده‌اند - كه خودشان هم اين ادعا را دارند - و در آداب و دعاهاى ايشان آثار مؤيد اين نظريه هست .\r\nمنظورم اين نيست كه آنها را يهودى قلمداد كنم - با آنكه به نظر من مشمول اين ظن قوى مىشوند مانند طوايف مفقود الاثر ديگرى كه من ديده‌ام - سوريه‌ايها ، آشوريها يا كلدانىها كه همگى گاهى جزو همين نام و عنوان بشمار مىروند .\r\nزبان آنها يك قسم لهجهء قديمى سوريه مخلوط با بسيارى از كلمات عربى ، كردى ، تركى و فارسى است .\r\n\r\nسازمان مذهبى -\r\nجالب‌توجه‌تر و يا لااقل قابل استفاده‌تر از اين امور نظرى ، داستان طرز ادارهء روحانى آنهاست و چنين مىنمايد كه بازماندگان قتل و كشتار تيمور لنگ با رهبرى اسقفى به نام مارالياس كه در القوش شمال موصل اقامت داشته تا نيمهء قرن شانزدهم باهم پيوسته مانده بودند . در اين موقع كشيش نسطورىهاى شرقى كه در مرز ايران و تركيه مىزيسته خود را مستقل اعلام و فرقهء امامت مارشيمون را تأسيس كرد و همين عنوان را جانشينان او نيز اختيار كرده‌اند و از آن پس در خاندان واحدى باقى مانده است . در ابتداى قرن بعد دسته‌اى از نسطوريان موصل به جانب رم توجه نمودند و پاپ هم گرايش ايشان را پذيرفت و اسقف آنها را ماريوسف ( مار - بزرگ - لرد ) لقب داد و مقر او در ديار - بكر و مركز روحانىاش بابل بود . در سال 1778 تمام موصل يا شاخهء غربى نسطوريان از وى پيروى مىنمودند و بنابراين در آن تاريخ يعنى يك قرن پيش اين سازمان روحانى به دو قسمت مشخص ، هرچند كه از لحاظ عده متساوى نبودند ، تقسيم شد . نسطوريان شرقى يا اصلى با رهبرى مارشيمون اداره مىشد و غربى يا كلدانى ( چنان كه بيشتر شهرت داشته ) تابع رم گرديد .\r\nدر سال 1873 سازمان اخير كه قبلا نيز از « حكم رسمى ناظر بر مصونيت پاپ » كه معروف است و در سال 1869 صادر شده بود تزلزلى شديد يافته بود ،\r\n\r\n","description":"","footnote":"","page_name":" 684 ","page_number":700},
  {"content":"\r\n\r\nدر اثر حكم ثانوى از جانب پاپ كه به جاى رسم و قرار سابق بدعتى در طرز انتخاب اسقف پيش آورده بود ضربت تازه‌اى ديد . ازاين‌رو ماراليا ملوس ، سر اسقفى كه در موصل مقر داشت ، بدعتى تازه نهاد و از دستگاه پاپ جدا شد و با آنكه از نظر عده بسيار كمترند ، ولى بسيارى از خانواده‌هاى حوالى موصل به آن تعلق دارند .\r\nقصبهء تل‌قيف ( كيف ) در كنار رودخانهء دجله پايگاه اين فرقه است و من بعضى از افراد ايشان را كه با انگليسىها نيك مربوط و نمونه‌هاى ممتاز مردانگىاند و با سمت ناوبان در سرويس كشتىرانى كمپانى لينچ در دجله كار مىكنند ديده‌ام . بنابراين درحال‌حاضر مسيحيان سوريه‌اى سه دسته‌اند :\r\n( 1 ) نسطوريان قديم با رهبرى مارشيمون ( 2 ) كلدانيهاى قديم تابع اسقف بابل ( 3 ) كلدانيهاى جديد پيرو مارالياملوس موصل . عدهء دستهء اول از بقيه بيشتر است و مىگويند شايد شامل 100000 نفر يعنى 40000 در ايران و 60000 نفر در تركيه باشد .\r\n\r\nمارشيمون -\r\nدر اين كتاب كه راجع به ايران است من فقط با دستهء شرقى آنها به رهبرى مارشيمون كار دارم . در اين سازمان روحانى هشت كشيش وجود دارد كه دو تن از ايشان ( مارگورىيل و مارجونان ) به دستگاه روحانى قسمت ايران تعلق دارند . مارشيمون از ديرباز در قصبهء كوهستانى كوشانيس نزديك يولامرك در خاك تركيه در حدود سرچشمهء رودخانهء معروف زاب اقامت دارد . وى اسما ادارهء روحانى و امور موقت حكومت پيروان خود را برعهده دارد و امرا يا فرمانداران هر ناحيه را تعيين مىكند و رئيس مذهبى كشيش‌ها و ابوناس است كه سردسته‌هاى روحانى دهات و طايفه‌هاى متعدد مىباشند . در سابق قدرت و اختيارات او تام و يگانه بود .\r\nمارشيمون فعلى همواره از خاندان واحدى منتخب مىشود و چند تن از افراد ذكور خانواده كه از تاريخ زادن از خوردن گوشت امتناع و از ازدواج ابا نموده‌اند در مكتب نامزدان جانشينى آماده‌اند . وقتى كه يكى از ايشان انتخاب\r\n\r\n","description":"","footnote":"","page_name":" 685 ","page_number":701},
  {"content":"\r\n\r\nمىشود بقيه مجازند كه به تمتع از لذاتى كه تا آن لحظه محروم بودند بپردازند .\r\nكسى كه فعلا نامزد مقام اسقفى است عموزادهء مارشيمون و جوانى است به نام ماراوراهام . وقتى كه او به مسند روحانيت جلوس نمايد عنوان خانوادگى را كه پيوسته با مقام سراسقفى وابسته بوده است اختيار خواهد كرد .\r\nمارشيمون\r\n\r\nحدود اقتدار او -\r\nدر اين اواخر از هنگامى كه اين ايالات به پاشاليك مبدل و از طرف « باب عالى » جدا اداره شده است ، قدرت مارشيمون به طرز محسوسى تقليل يافته است . در گيرودار طغيان ديوانه‌وار بدر خان بيگ كرد بر ضد نسطوريان در سال 1843 ده نفرى كه مقام ارشد روحانى داشتند به اروميه در خاك ايران فرار -\r\n\r\n","description":"","footnote":"","page_name":" 686 ","page_number":702},
  {"content":"\r\n\r\nكردند و از وقتى كه او به كوچانيس بازگشته ماهانه دوازده ليره از دولت عثمانى كه زيركانه نقش مؤثر مأمور پرداخت را برعهده گرفته است مدد معاش دريافت مىدارد .\r\nامرا يا سركرده‌هاى قصبات ديگر نسبت به او اطاعت مطلق ندارند ، اقتدار او در ميان ايلات كوهستانى به درجهء صفر رسيده است واقف كنونى بواسطهء بىلياقتى و اهمال و حتى بروايتى دلايل مذموم اخلاقى كار خود را خراب‌تر كرده و فعلا وضعش به كلى مختل و تباه است . چون از طرفى جيره‌خوار باب عالى است و از سوى ديگر با كليساى انگلستان مكاتبه و همكارى دارد و پرزبيترهاى امريكائى نيز با او بىارتباط نيستند . بعلاوه مىگويند كه نسبت به روسها هم اظهار علاقه مىكند . نام او روى « 1 » است و روى شيمون امضا مىكند . در اثر تصادم منافع گوناگون مزبور بعيد نيست كه اين عنصر عجيب كه يادگار بىيار و كس حكومت مطلق العنان روحانى است محكوم به شكست قطعى شود و مارشيمون آينده ديگر نقشى در عرصهء سياست نداشته باشد .\r\n\r\nعقيده و شعارهاى مذهبى -\r\nدربارهء معتقدات مسيحيان شامى اداى توضيحات دقيق هم دشوار است و هم در اين مورد غيرلازم . خصايص برجستهء اين فرقه بيشتر از جهت سازمان و طرز عبادت آنهاست نه از لحاظ كتابها و نوشته‌هاى دال بر عقيده و ايمان ، و براى هيئت‌هاى مذهبى از فرقه‌هاى متعدد امكان اين هست كه اصول عقايد خود را با معتقدات نسطوريها سازگار نمايند ، ولى بايد افزود كه بسيارى از خصايص ديرين خود را كه در هر كيشى نيز رواست از قرن پنجم به اين طرف حفظ نموده و به مناسبت وضع اختصاصى و مواد ، عناوين خاص و قابل اتساع شعاير دينى و مقام سرورى روحانى قرين تجرد و موروثى توأم با رعايت محض روزه‌هاى شنبه و اعياد مسيحى در زمرهء جالب‌ترين خصايص آن است « 2 » .\r\n\r\n\r\n","description":"","footnote":"\r\n( 1 ) -  Reuil \r\n( 2 ) - بايد ذكرى هم از كليساى آنها بشود كه غالبا بناهاى ساده و بىتكلفى است تا موجب تحريك خصومت مسلمانها نشده باشد . درب ورودى آن ، كه مىگويند از لحاظ تعظيم نيز هست ، ولى در واقع براى جلوگيرى از دخول احشام است ، اغلب سوراخى بر ديوار است كه ارتفاع آن بيش از سه پا نيست و از كف زمين بوسيلهء نردبان داخل مىشوند .\r\n","page_name":" 687 ","page_number":703},
  {"content":"\r\n\r\n\r\nدستگاه تبليغ مذهبى -\r\nاينك موضوع كلام راجع به تلاش و مساعى هيئت‌هاى مذهبى است كه در عرض نيم قرن اخير در راه ترويج مسيحيت يا تثبيت و تجديد اساس فرقه‌هاى متعدد اين آئين قديمى معمول گرديده و اين جريان به وجه شايسته‌اى نظر اروپائيان را جلب كرده است .\r\n\r\n1 - پرزبيترهاى امريكائى -\r\nنخست پرزبيترهاى « 1 » امريكائى وارد صحنهء كار شدند . در سال 829 حضرات اسميت و دوايت به منظور تحقيقات فراآمدند و به سال 1833 عاليجناب جى . پركينس به همين عنوان وارد ايران شد و در 1835 شروع به كار كرد و چون از حمايت سازمانى و سرمايهء سرشار برخوردار بود كار او با موفقيت درخشان ( تا اندازه‌اى بواسطهء حمايت مقدمات كنسولى انگليس از تبريز ) تعقيب شده است .\r\nامريكائىها ابتدا هرگونه تبليغ دينى را انكار داشتند و چنين وانمود مىكردند كه قصد اصلاح دارند و خيال كيش تازه‌اى در كار نيست . ازاين‌رو كليساها و كشيش‌هاى محلى از ايشان استقبال كردند كه زمينه براى واكنش شديد بعدى گرديد ، به اين معنى كه وقتى كه تازه‌واردها آشكارا به تبليغ و تأسيس راه نوين مذهبى پرداختند در ميان محلىها كينه و خصومت شديد توليد و مقاومت آنها را دوچندان نمود .\r\nدر سال 1868 هيئت پروتستان نسطورى كه به ترتيب فوق سازمان يافته بود و در آن وقت فقط 2400 تن بودند به اندازهء كافى احساس قدرت و به عمليات جداگانه تصميم گرفتند و براى آئين نارس جديد بيعت‌نامه و مقررات سازمانى فراهم ساختند . در 1870 اين هيئت مذهبى كه فقط در اروميه مقر داشت حوزهء عمليات خود را توسعه داد و در صدد برآمد كه مسلمانها و ارامنهء آن حدود را مشمول برنامهء ارشاد و تبليغ خود سازد . پس در تبريز و تهران و همدان هيئت مذهبى تأسيس كرد و چون همهء آنها متصديان قابل و اعتبار مالى وافى در اختيار داشتند با موفقيت بسيار به كار پرداختند .\r\n\r\n\r\n","description":"","footnote":"\r\n( 1 ) -  Persbyterians \r\n","page_name":" 688 ","page_number":704},
  {"content":"\r\n\r\nمركز اصلى اين هيئت هنوز در اروميه است كه در آنجا خانه‌اى در شهر و عمارت بزرگى به نام كالج در بيرون شهر دارند كه شامل كليسا و مدرسه براى تعليمات عادى و فنى ( نجارى و آهنگرى ) و بيمارستان و چاپخانه و همچنين مسكنى ييلاقى در كوهستان مونت‌سير « 1 » در پنج ميلى شهر دارند . بر طبق گزارشى كه من ديده‌ام دستگاه آنها شامل شش بخش مذهبى در اروميه و يكى در جلگهء سلماس چهارتا در تبريز دوتا در تهران و دوتا هم در همدان است و عدهء زيادى از بانوان در آن تأسيسات اقامت دارند و يك دستگاه پزشكى وابسته به هركدام هست .\r\nيكى از مديران آن دكتر هلمس « 2 » چندى مشاور طبى وليعهد در تبريز بود و ديگرى دكتر تورنس « 3 » كه در تهران نيك مشهور است . عايدات اين هيئت بنا بر آخرين آمار كه انتشار يافته است سالانه 7000 ليره است . علاوه‌بر كشيشان امريكائى و خانوادهء آنها و زنانى كه دستيار ايشان مىباشند اين دستگاه روحانى مىتواند با سرافرازى عنوان كند كه هفتاد كشيش پروردهء محلى و صد و بيست نفر نواب روحانى بومى و سى كليسا و بالغ بر 2000 علاقه‌مند و رابط و 120 مدرسه و 2800 معلم دارد و از هر جهت نيك مشهود است كه با تبليغ خستگىناپذير و اعتبار نقدى سرشار چه اندازه پيشرفت و كاميابى ميسر است .\r\n\r\n2 - كاتوليك‌هاى فرانسوى -\r\nعده‌اى از كاتوليك‌هاى كلدانى وابسته به رم از مدتها پيش در جلگهء سلماس در شمال اروميه مستقر شده بودند . اين دسته از انديشهء وارفتن پيروان خويش در اثر حدت تبليغى همسايگان امريكائى نگران شده بودند . يك جوان فرانسوى بسيار درخشان به نام بوره كه از طرف انجمن فرانسوى براى تتبعات علمى به ايران اعزام و نسبت به عيسويان ايران علاقه‌مند شده بود و شوق فراوانى در زمينهء ارشاد مذهبى پيدا كرد ، تصميم گرفت در مقابل رقيب‌ها تلاش و همت بنمايد . پس كالج پاپ را در رم ترغيب نمود كه دسته‌اى از لازاريست‌هاى فرانسوى را جهت هم‌چشمى و گرد آوردن پيروان به ايران بفرستد .\r\nدولت فرانسه همواره از اين گروه سرپرستى و حمايت مىنمود تا در سال 1858\r\n\r\n\r\n","description":"","footnote":"\r\n( 1 ) -  Mount Seir \r\n( 2 ) -  Holmes \r\n( 3 ) -  Torrence \r\n","page_name":" 689 ","page_number":705},
  {"content":"\r\n\r\nيكى از كشيشان كاتوليك كلدانى با كمك سفارت فرانسه در اسلامبول از باب عالى فرمانى گرفت كه حاكى از برترى مقام روحانى او بود . درحال‌حاضر اين هيئت فرانسوى دو پايگاه در آذربايجان دارد يكى در اروميه كه كشيش فرانسوى مقيم آنجاست ، ديگرى در خسروا در جلگهء سلماس كه كاتوليك‌ها همواره در آنجا برترى داشته‌اند . دستگاه آنها هفت كشيش دارد و نيز عده‌اى از « خواهران سن - ونسان دوپل . » در تركيه يك هيئت دومى نيكن در نزد كلدانيهاى كاتوليك هست كه در ايران نيست .\r\n\r\n3 - پروتستانهاى سويس -\r\nدر همين اوان پروتستانهاى كليساى شهر بال هيئت مذهبى نزد نسطوريان فرستادند كه دوامى ننمود و بعد از بازگشت دستهء اول در سال 1837 بساط آنها برچيده شد .\r\n\r\n4 - هيئت كليساى انگليس -\r\nسرانجام و آن‌هم پس از چندبار تجديد كار هيئت كليساى انگلستان وارد صحنه گرديد . نخستين ارتباط بين دو دستگاه مذهبى در سال 1843 برقرار شد ، همان وقتى كه مارشيمون نامه‌اى به كشيش اعظم شهر هولى نوشت . قبل از اين هم يك نفر در سال 1840 به نمايندگى مشترك انجمن پادشاهى جغرافيائى و  S . P . C . K  به ايران اعزام شد تا گزارشى دربارهء وضع نسطورىها تهيه كند .\r\nدر سال 1842 دكتر باجر « 1 » دانشمند سرشناس از دنبال نمايندهء مزبور رهسپار شد ، ولى سال بعد هردو بازگشتند و دكتر باجر اطلاعاتى بسيار مفيد راجع به شعاير و آداب مذهبى نسطورىها فراهم ساخت كه به صورت كتاب درآمده است .\r\nاز آن پس تا سال 1868 ارتباط فيما بين قطع شد و سراسقف نسطوريان بار ديگر از كشيش اعظم انگلستان استمداد نمود كه در نتيجه نمايندهء جديدى آمد و كتاب تازه‌اى پرداخت ، ولى اين جريان اعزام هيئت پىدرپى ، بىدوام بود و پرداختن كتابهاى وزين نيز سرآمد و سرانجام در سال 1881 كشيش تازه‌اى به ايران روانه شد و از سال 1884 در اثر اختلافاتى كه با ايران و هم با تركيه پيش‌آمد ، بن‌سن\r\n\r\n\r\n","description":"","footnote":"\r\n( 1 ) -  Badger \r\n","page_name":" 690 ","page_number":706},
  {"content":"\r\n\r\nاسقف اعظم ، آقاى رايلى را براى تنظيم گزارشى دربارهء آن اوضاع به ايران فرستاد و از آن پس هيئتى نيك مرتب و شايسته در ايران مستقر گرديد .\r\nاز سال 1888 كشيشان جديد كه منظورشان گردآوردن تازه‌كيشان نيست و اين موضوع را رسما هم تأييد دارند به خدمت پرداختند و قصدشان تجديد اساس و تزكيهء تدريجى مذهب قديمى نسطورى است ، اين هيئت مورد استقبال وجدآميز مارشيمون و پيروانش واقع شده است . اين دستگاه هم كه مركزش در اروميه و در زير نظر كانن مك‌لين « 1 » است به قدرى سريع در كار خود پيشرفت نموده كه درحال‌حاضر مدرسه‌اى جهت تربيت مربى و نفرات روحانى در اروميه دارد و در آغاز سال گذشته ( 1891 ) هفتاد شاگرد در دبيرستان پسران و پنجاه نفر وابسته و بيست نفر دختر دارد و مؤسسه‌اى نيز مخصوص « خواهران بتانى » « 2 » و مدرسهء متوسطه‌اى هم در سوپرغان در هيجده ميلى اروميه دارد با 40 دانشجو ، و مدرسهء ديگرى نيز در اردچاى با همين تعداد شاگرد . بعلاوه هفتاد و دو مدرسهء روستائى در تركيه و ايران دارند كه جمع آموزگاران آن 1500 نفر است . پنج تن كشيش انگليسى به اين كار مشغولند كه يكى از ايشان عالىجناب براون تحت شرايطى بسيار خطرناك زمستان 88 - 1887 را در قصبهء مارشيوم در كوچانيس به سر برد و توانست از قتل‌عام مسيحىها هنگام فتنه‌انگيزى كردها جلوگيرى كند . در 1889 عوايد اين ميسيون هزار ليره از راه وصول حق عضويت و 900 ليره بابت اعانه بود .\r\n\r\nنتايج كار هيئت‌ها -\r\nتا چه اندازه اين جهد و اهتمام قابل تحسين دربارهء دوام اين كيش جالب‌توجه بسيار قديمى كه علىرغم صدمات شديد و بدنامى و روگرداندن بعضى از پيروانش باز با عزمى قوى نسبت به معتقدات ديرين خود علاقه ابراز مىدارد قرين موفقيت خواهد بود و چگونه تغييرات اساسى آن را از مسئلهء تجديد حياتش مىتوان جدا نگاه داشت ، مسأله‌اى است كه پيش‌بينى آن هنوز ممكن نيست .\r\nبعضىها عقيده دارند كه اتحادى بين كليساى انگليسى و اين مذهب\r\n\r\n\r\n","description":"","footnote":"\r\n( 1 ) -  Canon Maclean \r\n( 2 ) -  Bethany \r\n","page_name":" 691 ","page_number":707},
  {"content":"\r\n\r\nشامى مقدور مىباشد و بعضى ديگر كه عاقل‌ترند مىپندارند كه خدمات واقعى هيئت‌هاى مذهبى در ميان افراد اين فرقه كه همواره بىسرپرست و يا از امكان اصلاح مذهبى محروم مانده‌اند از راه تعليم و تربيت و تزكيهء اخلاقى ميسر است .\r\nبه‌هرحال اين نكته مسلم است كه به‌وسيلهء خدمات و كار هيئت‌هاى متعدد روحانى امريكائى و فرانسوى و انگليسى در تركيه و ايران نتايج كلى حاصل شده است ، ظلم و تعديات قديم كمتر ديده مىشود ، خوارى آنها رفع گرديده است .\r\nتعليم و تربيت كه افراد نسطورى حتى در ارتفاعات كوهستان با اشتياق فراوان نسبت به آن اظهار علاقه مىكنند آنها را آرام و تابع قانون و اهل پيشه و كار بار آورده است . ايشان افرادى مهربان و متمايل به رسم مهمان‌نوازى و علاقه‌مند برگذارى جشن و سروراند و مثل ارامنه سخت محتاط و حيله‌گر نيستند . از طرف ديگر ايشان خيلى فيما بين خود جنگ و جدال دارند ، پول‌دوست‌اند و به سختى گرفتار طبع گدائى هستند . شصت سال اهتمام هيئت‌هاى مذهبى نتوانسته است به آنها اين نكته را بياموزد كه درستى و شرافت فردى قدر و منزلتى دارد .\r\nاز موقعى كه اعليحضرت در سال 1889 فرمانى صادر و باز كردن مدارس جديد خارجى را در ايران ممنوع كرده‌اند هيئت‌هاى مذهبى از بسط دادن برنامه‌هاى تعليماتى خود بازمانده‌اند هرچند كه حاكم فعلى اروميه جهانسوز ميرزا كه پسر عموى شاه است رفتار دوستانه و نزاكت‌مآبى نشان مىدهد و بايد از دولت ايران سپاسگزار بود كه بجز در موارد استثنائى اين حكام با بلندنظرى و مدارا نسبت به اتباع مسيحى در اين حدود ايران رفتار كرده‌اند .\r\nدر بين هيئت‌هاى انگليسى و فرانسوى حسن روابط بسيار ديده مىشود ، زيراكه زمينهء كار هركدام جدا و وسيع است ، اما در ميان هيئت‌هاى امريكائى و انگليسى بطورىكه طبيعى است حسادت و تصادم هست نه فقط از اين جهت كه امريكائىها زودتر در آنجا به كار پرداخته و مدعى شده‌اند كه حق انحصارى دارند ، بلكه هدف دو هيئت هم به كلى متفاوت و بلكه متضاد است . هيئت‌هاى انگليسى براى تقويت و اصلاح آن قوائى آمده‌اند كه كار پرزبيترها بنابر اعتراف خود آنها\r\n\r\n","description":"","footnote":"","page_name":" 692 ","page_number":708},
  {"content":"\r\n\r\nضعيف ساختن و نابودى آن است . هيئت امريكائى مسلمان‌ها را نيز در حلقهء كار خود وارد و بدين‌وسيله موجبات تصادم را با دولت ايران فراهم كرده‌اند كه هرگونه تبليغاتى را در ميان مسلمين ممنوع داشته است و از اين بابت اسباب تصديعى هم براى هيئت انگليسى پيش آمده كه راجع به آن در مورد شهر اصفهان مطالبى بيان خواهم كرد .\r\nآخرين آمار مربوط به جمعيت نسطورىهاى آذربايجان از قرار ذيل است :\r\nناحيهء سلماس 700 خانوار\r\nسوماى و چرا 100 خانوار\r\nناحيهء اروميه 3600 خانوار\r\nسولدوز 400 خانوار\r\nبراندوز 100 خانوار\r\nترگ ور 500 خانوار\r\nمرگ ور 100 خانوار\r\nجمع كل 5500 خانوار\r\n\r\nتعداد و قيافهء نسطورىهاى ايرانى -\r\nرسم اين بوده است كه افراد اين خانوارها را چهار يا پنج تن برآورد مىكرده‌اند كه بدين‌ترتيب عدهء آنها در ايران 25000 تا 20000 نفر است ، اما هيئت‌هاى مذهبى معتقدند كه جمعيت آنها به قدرى در دورهء صلح و سلام پادشاه فعلى ترقى كرده است كه هر خانواده را تا هشت نفر مىتوان حساب كرد كه با اين محاسبه عدهء آنها 44000 نفر مىشود .\r\nسياست دولت ايران از لحاظ حفظ مصالح خود اين است كه تعداد اتباع مسيحى خود را كمتر وانمود كند . نسطورىهاى مقيم جلگه ، خوش‌بنيه ، مردانى شانه‌پهن و چهرهء باز و خوش‌تركيب و غالبا داراى ريش قرمزند و نسطوريان كوهستانى قيافهء روستائى دارند و تشخيص آنها از كردها آسان نيست ، ولى اين دو دسته باهم سخت دشمنى دارند . هركدام خيمه‌ها و احشام ديگرى را مورد حمله\r\n\r\n","description":"","footnote":"","page_name":" 693 ","page_number":709},
  {"content":"\r\n\r\nقرار مىدهد ، ولى چون كردها نيرومندترند و سلاح بهترى دارند و در رزمجوئى با استعدادترند تعدى بيشترى مىكنند .\r\n\r\nناكامىها و رنج‌ها -\r\nدر اثر ابراز علاقهء جدى هيئت‌هاى مذهبى و اعتراض كنسول‌هاى خارجى و رويهء ملايم دولت فعلى ايران ديگر جاى شكايتى براى نسطوريان ايرانى از لحاظ جور و تعدى باقى نمىماند ، اما هنوز در شرع اسلام دو قاعده هست كه اگر مانند سابق در اجراى آن پافشارى شود و باز بنابر سختگيرى باشد سبب ظلم و تعدى فاحشى خواهد گرديد . اين قواعد مقرر مىدارد كه شهادت يك فرد مسيحى در محكمه در برابر قول يك مسلمان اعتبارى ندارد . مقرراتى هم در مورد جديد الاسلام‌ها دارند يعنى در صورتى كه يك تن مسيحى به دين اسلام درآيد مىتواند ادعاى اموال تمام افراد خانواده و از جمله منسوبان سببى را بنمايد « 1 » .\r\nافراد ذكور به ندرت قبول اسلام كرده‌اند ، ولى دختران اضطرارا يا اختيارا به كيش اسلامى عشاق خويش گرويده‌اند كه ايشان هم با تدبير و تمهيد دين - آوردن او را اعلام و از اين راه در صدد تصرف اموالى كه شرحش را ذكر كرده‌ام برآمدند « 2 » . اين راه و رسم موجب تقلب و شيادىهاى متعدد شده است ، ولى فعلا تحقيقات جدى براى كشف صحت قول تازه‌كيش معمول مىشود و جناب حاكم مىتواند يا آن قاعده را با نهايت سختگيرى اجرا كند و يا بطورىكه غالبا اتفاق مىافتد سهم عادلانه‌اى از دارائى فاميل را به مدعى تسليم نمايد .\r\nدر هر كشور اسلامى احتمال تحميل اغراض اجتماعى و طبقاتى نسبت به جماعت مسيحى همواره بوده است و از اين بابت نسطورىها نيز بىنصيب نمى باشند . بعلاوه ارباب ده ممكن است بر او تعدى نمايد به اين معنى كه اجارهء ملك را بيش از اندازهء مقرر قانونى دريافت كند . از چند سال پيش بنابر پافشارى دولت انگليس مأمور رسمى به نام سرپرست تعيين گرديد تا حافظ منافع افراد مسيحى\r\n\r\n\r\n","description":"","footnote":"\r\n( 1 ) - البته اين نظر استنباط نويسنده است .\r\n( 2 ) - در تابستان 1891 موارد متعددى از اين قبيل در جرايد انعكاس يافته بود ، از جمله دخترى به نام گرين‌فيلد فرزند يكى از اتباع انگليسى از مادرى ارمنى كه در حدود ساوجبلاغ تحصيل كرده بود بوسيلهء يك نفر كرد كه دارودسته‌اش هم به يارى او قيام و از تسليم دختر خوددارى نمودند مىباشد كه بعد از رسيدگى معلوم شد دخترك به ديانت اسلام درآمده است .\r\n","page_name":" 694 ","page_number":710},
  {"content":"\r\n\r\nو واسطهء بين آنها و حكومت محلى باشد ، ولى چنين مىنمايد كه او نفوذ خود را بيشتر در برانگيختن اختلاف صرف مىكند تا از هردو طرف چيزى دريافت نمايد .\r\nبدبختانه خود نسطوريان هم به وجه اصلاح‌ناپذيرى اهل ستيزه‌اند و با وجود محظورات قانونى باز از ابراز قدرت و زور امتناع ندارند ، و اين آخرين گرفتارى است كه ظاهرا نسطوريان ايران هنوز دوچار هستند كه در راه رفع و تعديل آن هيئت‌هاى مذهبى بازهم جهد و تلاش در پيش خواهند داشت .\r\n\r\nماليات -\r\nتمام مسيحىها در ايران از خدمات نظامى معاف‌اند ، ولى در ازاى هر سال سرانه پنج قران به دولت ماليات مىدهند كه فقط شامل افراد ذكور بالغ بر پانزده سال مىشود و گاهى نيز از جوانان و سالخوردگان باهم دريافت مىگردد .\r\nدر بعضى از دهات حوزهء اروميه مالياتى هم به عنوان گيورالليك « 1 » يعنى « ببين و بگير » هست كه به موجب آن سالانه پنج قران عوارض از مسلمانها و هشت قران از عيسويان دريافت مىشود و به همين نسبت هم از احشامى كه شايد مالك باشند .\r\nبطور كلى وضع روستائيان تا درجهء زيادى به اخلاق و رفتار ارباب ارتباط دارد كه مسئوليت جمع كردن و پرداخت ماليات ده به دولت برعهدهء اوست و بسته به نهاد و انصاف خود يا سختگيرى و يا ارفاق تفاوت مىكند .\r\n\r\nارامنه -\r\nتعداد ارامنهء ساكن آذربايجان از نسطوريان كمتر ، ولى باز قابل ملاحظه است و آمار عدهء ايشان را به شرح ذيل بيان كرده‌اند :\r\nماكو 300 خانوار\r\nقطور 100 خانوار\r\nخوى 400 خانوار\r\nسلماس 1200 خانوار\r\nسوماى و چرا 100 خانوار\r\nاروميه 400 خانوار\r\nسلدوز 100 خانوار\r\nبراندوز 180 خانوار\r\nقره‌داغ 1000 خانوار\r\nمراغه 120 خانوار\r\nمياندوآب 80 خانوار\r\nساوجبلاغ 60 خانوار\r\nتبريز 740 خانوار\r\nاردبيل 35 خانوار\r\nجمع كل - 4815 خانوار\r\n\r\n\r\n","description":"","footnote":"\r\n( 1 ) - اگر تركى باشد بايد به صورت گورآل يا گوروب آلمك باشد ؟\r\n","page_name":" 695 ","page_number":711},
  {"content":"\r\n\r\nارامنه كه از نسطوريان كمتر بارورند و كمتر باهم مىآميزند و به زندگانى در خانه چندان پابند نمىباشند از قرار معلوم در هر خانواده حد متوسط شش نفر دارند كه در اين صورت جمع آنها 28890 نفر مىشود كه با نسطوريها مجموع سكنهء مسيحى آذربايجان 72890 نفر خواهد شد . ارامنهء ايران به اندازهء نسطوريها جالب‌نظر نيستند و از افراد تنگدست و آرام‌پذير نسطورى كمتر قابل اعتمادند .\r\nايشان به مسافرت علاقه‌مند و استعداد كسب افكار انقلابى و طبع و ميل نيرنگ‌بازى و اغتشاش دارند . سراسقف آنها در ايران كشيشى مقيم تبريز است و از آنجا حتى الامكان در كار هيئت‌هاى مذهبى مانع فراهم مىسازد و كليهء عدهء كاتوليك آنها در مرز روسيه و در خاك آن دولت يعنى در اچميازين سكونت دارند ، ولى داستان ارامنه بيشتر به دولت عثمانى مربوط مىشود و كمتر با ايران ارتباط دارد .\r\nازاين‌رو من هم شرح بيشترى در اينجا ضرور نمىدانم ، اما وقتى كه موضوع جلفا مطرح مىشود باز دربارهء ايشان مطالبى خواهم گفت .\r\n\r\nكردستان -\r\nبعد از داستان نسطوريان و ارامنه ، كارى آسان و بلكه طبيعى است كه موضوع دشمن آنها يعنى كردها مطرح شود و اين از تصادفات حيرت‌انگيز روزگار است كه مسكن آنها در اين نقطهء كرهء ارض يعنى در مجاورت دو و يا شايد سه گروه از افراد بشر واقع شده است كه از لحاظ سيرت و اخلاق و نژاد و مذهب باهم سخت تفاوت دارند و انديشهء الحاق و پيوستگى آنها هميشه به آشوبهاى اصلاح‌ناپذير و بىانقطاع منجر گرديده است و اگر آنها از يكديگر دورى و فاصله مىداشتند هر دسته با صفات و خصايصى كه دارند ، به جاى اختلاف و ستيز در نقار بين‌المللى مىتوانستند نقش ارجمندترى ايفا كنند .\r\nكردستان كه ذكرش در سفرنامهء سياحان همواره آمده است فقط اصطلاح مناسب جغرافيائى سراسر آن خطه‌ايست كه مىگويند 50000 ميل مربع مساحت دارد و خانه و مسكن كردهاست . اين منطقه سرحدات طبيعى يا سياسى ندارد ، هم در خاك عثمانى است و هم در سرزمين ايران و در ميان آنها عناصر ايرانى ،\r\n\r\n","description":"","footnote":"","page_name":" 696 ","page_number":712},
  {"content":"\r\n\r\nكلدانى ، ترك و ارامنه هستند و مىتوان گفت كه از ارمنستان تركيه در شمال تا جلگهء ميانهء دجله و جبال لرستان در جنوب امتداد و در بيشتر اين پهنا و حدود وضع مشتركى با ايران دارد .\r\n\r\nاصل و تاريخ كردها -\r\nاصل و نسب كردها داستانى دراز دارد و شايد هم بتوان گفت كه موضوعى روشن و قطعى نيست ، بنابراين بحث طولانى آن در اينجا نارواست . در اينكه آيا اصل و تبار ايرانى يا تورانى دارند و يا اينكه همان گاردو يا گوردو يا گوتوها هستند كه در روزگار قديم در زمان هيتىها و اكدىها در آن حدود داراى وضعى ممتاز بودند و كوهستانات شمال آشور را در تصرف داشتند و پس از سقوط نينوا در اثر مهاجرت دسته‌جمعى افراد آريائى در همان دوره به آن حدود رنگ ايرانى گرفته‌اند از سؤلاتى است كه تاكنون كسى جواب وافى و كافى نداده است و بدين مناسبت من هم از پرداختن به اين موضوع معذورم ، ولى درهرحال مىتوان براى كردها قدمت تاريخى آبرومندى ذكر كرد ، بخصوص اگر ايشان چنان كه احتمال قوى نيز هست همان كردوچى مذكور در كتاب كزنفون ( شايد كودرهاى كتيبه‌هاى خط ميخى ) باشند كه درست در همين نواحى و سامان هنگام عقب‌نشينى « ده هزار نفر » آنها را تارومار و آزار كردند .\r\nاز لحاظ سرزمين و سيرت و نام ( با آنكه قسمت آخرى را خيلىها باور ندارند ) اين دو گروه قديم و جديد يكى مىنمايند و باهم مربوطاند و اگر دوران نامعلوم را هم كنار بگذاريم مىتوانيم براى ايشان نام و نشان ارجمندى در تاريخ بيابيم كه هنوز هم آن وضع را حفظ كرده‌اند و با آنكه به امپراتورىهاى متعددى كه بر آسياى غربى دست يافته‌اند مثل مقدونى ، رومى ، پارتى ، بيزانتين ، تاتار ، ايران و عثمانى ضميمه شده‌اند ، باز همواره خارى در پهلوى تمامى فرمانروايان خود بوده‌اند . بنابر قول ابو الفدا ، صلاح الدين معروف جنگ‌هاى صليبى از تبار كرد بوده و همچنين ادريسى مورخ نامى ، و او وقتى كه سلطان سليم اول اين ناحيه را در جنگى از چنگ شاه اسماعيل ، اولين پادشاه دودمان صفوى ايران\r\n\r\n","description":"","footnote":"","page_name":" 697 ","page_number":713},
  {"content":"\r\n\r\nدر سال 1514 م . درآورد از جانب سلطان فاتح مأمور شد كه سرزمين اين افراد بىآرام را نظم و سامانى بدهد .\r\nيك قرن بعد در سال 1939 م . قراردادى بين سلطان مراد چهارم و پادشاه صفوى سرحد بين دو امپراتورى را تعيين كرد كه كم‌وبيش همان مرزى است كه از آن پس همواره بوده است و از آن موقع هم تقسيم طوايف كرد به قسمت‌هاى ايرانى و ترك مسجل گرديده است . در هردو طرف سرحد وضع و حال كردها روى هم‌رفته مبهم است . آنها مردمى بشمار مىروند كه ادبياتى ندارند و تقريبا بدون تاريخ‌اند . حس قبيله‌اى در ميان ايشان بسيار قوى است و در صورتىكه دولت‌هاى مركزى مداخله‌اى در كار آنها ننمايند كه از ترس نمىكنند ، بعضى از سركرده‌هاى ايشان وضع استقلال‌آميز قرين عدالت ندارند .\r\nدر حدود شصت سال پيش در 1834 تركها با رهبرى رشيد محمد پاشا در صدد برآمدند كه اين سيستم را نابود و آن حدود را ولايت كنند و كردستان را والىنشين سازند . در صورتى كه در كردستان ايران كه بواسطهء وسعت كمتر ، موضوعش كم‌اهميت‌تر است خاندان قاجار و بخصوص پادشاه كنونى سعى كرده است كه اتحاد و پيوستگى طوايف خطرناك و مزاحم را درهم شكند و قدرت حكومت مركزى را در آنجا استوار سازد . بنابراين درحال‌حاضر كردها با آنكه به قانون كمتر ممكن است احترام نمايند ، در هردو كشور همجوار بيش از هر موقع ديگر تاريخ آرام و با انضباط مىباشند .\r\n\r\nمذهب و زبان -\r\nدر اينجا منظورم بيشتر كردهاى ايرانى است . بنابراين توضيحاتى را كه فقط به كردهاى عثمانى مربوط باشد از قلم خواهم انداخت ، هرچند آنچه راجع به دستهء اول ذكر شود خواه و ناخواه شامل كردهاى سمت تركيه نيز خواهد شد . كردها تحصيلات و سوادى ندارند ، ولى سنى و تابع فرقهء شافعىاند كه يكى از چهار شعبهء رسمى اسلامى بشمار مىرود ، متعصب‌اند ، نه از آن جهت كه غالبا هم تصور مىشود طبع و اخلاق تعصب‌آميز دارند ، بلكه بواسطهء آنكه\r\n\r\n","description":"","footnote":"","page_name":" 698 ","page_number":714},
  {"content":"\r\n\r\nدر ايران با اهل تشيع و با شهريارى سروكار دارند كه باطنا به هيچ‌وجه يكدل و يك‌خيال نيستند .\r\nريشهء مسئلهء كردها در ايران هروقت كه جلوه‌گر شود كينهء بين سنى و شيعه است و اساس قضيهء كرد در عثمانى كينه‌توزى ميان مسلمانها و مسيحيان مىباشد ، ولى بايد دانست كه بعضى از كردهاى ايرانى مذهب شيعه دارند و در پاره‌اى نواحى كوهستانى جزو فرقهء على اللهىاند كه حضرت على ( ع ) را خدا مىشمارند و مراسم عجيب و عقايد سرى در اين فرقه هست كه اطلاع چندانى از آن در دست نيست . زبانى كه اكثريت كردها حرف مىزنند كورمانجو نام دارد ( گاهى نيز كيرداس خوانده مىشود ) كه عموما يكى از لهجه‌هاى عاميانهء فارسى قديم تلقى مىگردد كه با مقدارى لغت بيگانه مخلوط است ، اما در اردلان و كرمانشاه لهجه‌اى به اصطلاح گوران معمول است كه شباهت بيشترى به فارسى جديد دارد .\r\n\r\nپيشه و سيرت -\r\nدربارهء زندگانى و سيرت كردها از اباطيل مندرج در بعضى جرايد چنين برمىآيد كه نظريهء مغرضانه و غلطى شيوع دارد چنان كه مثلا آنها را تماما بدوى و غارتگر مىپندارند و غالبا هم آنها را مايهء شر و فساد محسوب مىدارند . حدت بازخواست و اعتراض بر ضد فتنه‌گران ايشان به قدرى زياد است كه افراد بىگناه را هم شامل مىشود . تا اين تاريخ قسمت اعظم كردهاى ايرانى در محل خود ساكن و به كار شبانى مشغول‌اند . عدهء كثيرى از آنها نيز در جلگه و دامنه‌هاى كوهسار كشت و كار دارند و عده‌اى هم به گله‌دارى بز و گوسفند و گاو مىپردازند و پنير و كرهء عالى فراهم مىسازند . از جهت زندگانى بومى و بدوى بايد گفت كه در تابستان غالبا با گله و رمه به كوهستاناتى كه مشرف بر دهات محل اقامت زمستانى آنهاست مىروند و زندگى چادرنشينى دارند .\r\nكردهاى بدوى بيشتر در خاك تركيه و ناحيهء مرزى هستند و شايد غنىترين و مستقل‌ترين ايلات آنها از اين طبقه باشند . كردهاى كشاورز و چوپان قاعدتا به شكل اسف‌انگيزى جاهل و فقيرند .\r\n\r\n","description":"","footnote":"","page_name":" 699 ","page_number":715},
  {"content":"\r\n\r\nراجع به اخلاق و سيرت ايشان بايد خاطرنشان كرد كه همه قسم افراد در ميان آنها هست از راهزن غارتگر تا روستائى بىآزار ، و از جنگاوران چالاك تا بندهء گرفتار . آنهائى كه ايشان را بهتر شناخته‌اند نهاد طبيعى خشونت و يا تعصب آنها را تكذيب مىكنند ، بلكه آنان را به مهمان‌نوازى مفرط و رشادت سرشار نسبت مىدهند ، اما وقتى كه فرد كرد برانگيخته شود قهارتر از او كسى نمىتوان يافت .\r\nبا وضع و حالى كه در نهاد آنهاست در ميان جماعات بدخواه و ترسو يعنى آن مردمى كه نسبت به مذهبشان تنفر و دربارهء حكومتشان بيزارى داشته باشند به وسوسهء طغيان و آشوبگرى دوچار مىشوند . اگر زمامدارى قوى و دادگر بر آنها فرمانروا شود هيچ دليلى در ميان نيست كه مردم باانضباطى نشوند و در مقاصد عالى نظامى منشأ اثر نباشند ، و در اين صورت ديگر به جان هيئت‌هاى مذهبى نخواهند افتاد و روزنامه‌خوانهاى لندن از بيم و واهمهء كردار ايشان راحت خواهند شد .\r\nدر حال‌حاضر بخصوص در تركيه آنها هيچگونه اثر و ارزش نظامى ندارند ، زيراكه به يغماگرى عادت كرده‌اند و در ارتكاب كارهاى ناصواب بىتاب‌اند .\r\nمىگويند در حين جنگ اخير روس و عثمانى ضررشان بيشتر از خيرشان بود . از ميان كرد - هاى ايران كه متمدن‌ترند براى قشون شاه چند فوج سرباز فراهم مىشود و يكى از آن افواج كه از منطقهء گوران بود در سال ( 36 - 1834 ) تحت فرماندهى سر .\r\nهنرى . رالينسن بودند كه خود در دستگاه محمد شاه خدمت مىكرد . تا قرن حاضر سوارنظام كرد بارها زره مىپوشيدند كه با نيزهء بلند خود و گردن پيچ مواج ( در هوا ) قيافهء مهيب مىيافتند .\r\nكردها نه تعليم و تربيتى ديده و نه مدرسه رفته و نه كتاب خوانده‌اند . راجع به همين قوم گفته‌اند كه از هر ده هزار نفر آنها فقط يك تن سواد خواندن دارد . ايشان مو و چشم‌هاى سياه و چهرهء تيره و قيافهء عبوس دارند ( عين افغانها ) كه معمولا علامت گردن‌فرازى است . در اثر لطف يا بيم و يا ترس ، سياحان قيافهء ايشان را مختلف يا نيك دلپذير و جالب‌توجه و يا بىريخت و زننده وانمود كرده‌اند .\r\n\r\n","description":"","footnote":"","page_name":" 700 ","page_number":716},
  {"content":"\r\n\r\n\r\nطغيان شيخ عبيد اللّه -\r\nدر سال 1888 اغتشاش مهيب ، ولى گذران از ناحيهء كردها در ايران اتفاق افتاد كه هم دال بر زور و نيروى آنها و هم حاكى از ضعف سازمانى ايشان بود . يكى از سركرده‌ها به نام شيخ عبيد اللّه كه پدرش شيخ طاهر از لحاظ حدت تعصب شهرت محلى داشت از قريهء كوهستانى جنوب وان در كردستان عثمانى قيام نمود . در آنجا رياست قبيلهء كوچك اورامان با او بود و آوازهء تقدس و كاردانى او همه‌جا را گرفته بود ، به حدى كه رفته‌رفته وى را رهبر قوم كرد مىنگريستند . وى كم‌وبيش سبك و بساط سلطنت راه انداخت و روزانه در ديوانخانهء خود از 500 تا 1000 نفر پذيرائى مىكرد و در اداره كردن امور با قدرت و هيبت رفتار مىنمود و در واقع شهريار كوچكى در ميان كردها بشمار مى رفت و ترديدى نيست كه او خواب كردستان مستقل مىديد تا بدان‌وسيله بر ضد جماعت شيعهء ايران قيام كند و اگر در اجراى خيالات خود كامياب گردد امكان آشفتگى سخت در ميان خواهد بود و شكى نيست كه تركها كه او از اتباع آن دولت بوده ابتدا با پوزخند ناظر حركاتش بودند ، نه از آن جهت كه نسبت به ايران قصد و غرضى داشتند ، بلكه برقرارى اميرنشين مستقل كرد را آغاز مساعد و مانع تحريكات ارامنه تلقى مىنمودند .\r\nشيخ عبيد اللّه كه از اين آثار و علامات جرأتى يافته بود بعد از يورش‌هائى پىدرپى به فرماندهى چند هزار نفر داخل خاك ايران شد و پسرش عبد القادر شهر ساوجبلاغ را تصرف كرد و راه مراغه را پيش گرفت كه ايرانيها با شتاب عادى از آنجا فرار كردند . كردهاى فاتح سه هزار تن را در مياندوآب كشتار كردند و به زودى لشكر كرد كه بعضى از ايلات هم بين راه به آن پيوسته بودند تا دروازهء اروميه پيش رفتند . اين شهر كه تا ده روز مقاومت نمود نجات خود را بيشتر مرهون مذاكرهء دكتر كوچران « 1 » از سران هيئت مذهبى امريكا بود كه با شيخ روابط دوستانه داشت ، ضمنا ترس و هراس تهران را فراگرفت و تلگراف به هر طرف مخابره شد و لشكرى شامل 20000 نفر با چند عراده توپ به ميدان جنگ رو نهادند .\r\n\r\n\r\n","description":"","footnote":"\r\n( 1 ) -  Cochrane \r\n","page_name":" 701 ","page_number":717},
  {"content":"\r\n\r\nفرماندهء اين قوا حشمت الدوله بود كه چون در راه وفات يافت محمد حسين خان سپهسالار به تبريز اعزام شد و شاه از روسيه استمداد و براى مشورت به انگلستان مراجعه كرد و از تركيه مطالبهء خسارت نمود ، اما درست در لحظهء نگرانى و اضطراب شديد صاعقه برگشت و وارفت و ناپديد گرديد و شيخ كه به آسانى ممكن بود به تبريز حمله‌ور شود و شايد هم بدون مقاومت آنجا را بگيرد دستخوش تزلزل شد و زود از بين رفت . در همين مورد نيك استنباط شد كه پيروانش فاقد حس هم‌آهنگى و از آن بدتر طرح و نقشهء نهائى براى پيروزى بودند .\r\nانگيزهء آنها عداوت مذهبى و علاقهء يغماگرى بود و همين كه احتمال جنگ و جدال دامنه‌دار قوى شد هم‌چشمى و حسادت هم در ميان آنها در گرفت و سردار خود را تنها گذاشتند . آن اقدامى كه در ماه سپتامبر با نويدهاى فراوان آغاز شده بود در ماه نوامبر با رسوائى به پايان رسيد و بنابر تأكيد دولت‌هاى اروپائى باب عالى سرانجام عبيد اللّه را بازداشت و در ژوئيه 1881 به اسلامبول گسيل گرديد و مانند بيشتر زندانيان پايتخت عثمانى او هم پا به فرار نهاد و چند ماه بعد چون مجددا دستگير شد به مكه تبعيدش كردند و در آنجا در اكتبر 1883 درگذشت .\r\nهرچند كه آن قيام درهم شكست از لحاظ سياسى اهميت سرشار داشت ، زيراكه بواسطهء نقارهاى خانوادگى و قبيله‌اى عدم امكان سازمان متحد كرد را كه شايد در زمان ما ديگر خبرى از آن نخواهد بود به وجه برجسته‌اى نشان داد .\r\n\r\nعدهء كردهاى ايرانى -\r\nتعداد كردهاى تحت فرمانروائى دولت عثمانى را يك تا يك ميليون و نيم نفر برآورد كرده‌اند . عدهء كردهائى كه در سرزمين ايران اقامت دارند به شرح ذيل تخمين شده است ( غير از مهاجران كرد در خراسان كه راجع به آنها سابقا اشاره كردم ) :\r\nكردهاى مرزى و آذربايجان 250000 نفر\r\nكردهاى كردستان خاص مثل سنندج و اردلان 120000 نفر\r\nكردهاى كرمانشاه 230000 نفر\r\nجمع 600000 نفر\r\n\r\n","description":"","footnote":"","page_name":" 702 ","page_number":718},
  {"content":"\r\n\r\nاز طرف ديگر سرهنگ استيوارت در آخرين گزارش خود ( 1890 ) عدهء كردهاى آذربايجان را 450000 تن نوشته است كه تقريبا دو برابر عدهء مذكور در فوق است و در اينجا بايد نكته‌اى را تكرار كنم كه بارها خاطرنشان كردم كه هيچ‌وقت ارقام در ايران يك‌جور و مورد توافق نيست و نمىتوان آنها را با اطمينان كامل قبول كرد ، ولى جدول مزبور از اين جهت بيشتر مفيد است كه مقياسى دربارهء طبقه‌بندى كردها در ايران بدست مىدهد كه جا دارد راجع به آن اطلاعات بيشترى در اينجا درج شود .\r\n\r\n1 - ايلات سرحدى -\r\nجاى ترديد نيست كه تا اين تاريخ نافرمان‌ترين افراد كرد ايلات سرحدىاند كه به اقتضاى فصل و زمان و يا به قصد غارت به اين طرف و آن طرف مرز رفت‌وآمد دارند تا از قهر قانونى يك دولت يا دولت همجوار فرار كرده باشند . بيست و پنج سال پيش آقاى جى . تايلر كنسول انگلستان در ديار بكر گزارش زير را قلمى ساخت كه هنوز مندرجاتش اعتبار دارد :\r\n« بواسطهء تابعيت مخلوط در ميان خانوادهء واحد و مسئلهء مرزى كه هنوز لاينحل است ، اختلافات بين ايران و عثمانى تجديد مىشود . كردها در هردو طرف مرز ، خانه و زندگى دارند ، هروقت كه بخواهند و يا مقاصد ايشان ايجاب كند ، براى كسب و كار و يا فرار از مجازات گناهى كه در خاك يك كشور مرتكب شده‌اند آسان به طرف ديگر نقل‌مكان مىنمايند و همهء مقررات مربوط به وصول ماليات و گرفتن سرباز و يا جلب مجرمين بواسطهء آنكه كردها سريعا بنابر اقتضا به هردو طرف مرز مهاجرت مىكنند ، به نتيجه‌اى منجر نمىشود . كمربند نظامى در امتداد خطوطى كه ضرور است هرچند كه درست هم ترتيب داده شده باشد ، تا دولت را در استقرار نظم و آرامش مدد رساند و به فرمانبردارى كردها منتهى شود ، مادام كه رقابت و جدال مداوم و پىگير بين مقامات كشورى و لشكرى وجود داشته باشد ، مانع پيشرفت مقاصد مقامات كشورى است و همهء اين تدابير كاملا بىنتيجه و بىاثر خواهد بود .\r\n\r\n","description":"","footnote":"","page_name":" 703 ","page_number":719},
  {"content":"\r\n\r\nراجع به افراد بومى مرزى و كردهاى آذربايجان آخرين آمار را برحسب چادر يا خانوار در ذيل ملاحظه مىكنيد :\r\nشكاك - كه قسمتى ترك و قسمتى هم ايرانىاند و مذهب شافعى دارند . 1500 خانوار\r\nهركى - تابستان به ايران مىآيند و زمستان به جلگهء موصل مىروند . 2000 خانوار\r\nاورامان - كه عدهء مختصرى از آنها در تابستان به ايران مىآيند .\r\nقره‌پاپا - دهات سولدوز و براندوز كه شيعه هستند . 3000 خانوار\r\nمكرى - در مشرق و شمال شرقى ساوجبلاغ كه سنى و ساكن‌اند . 2000 خانوار\r\nزيزا - در كوههاى شمال غربى اشنو ، سنى مذهب‌اند . 1000 خانوار\r\nحيدرانلو - ايل بزرگى در مرز مجاور خوى .\r\nساوجبلاغ ( مهاباد با جمعيتى در حدود 15000 نفر كرسى كردهاى آذربايجان است . يك حاكم كرد در آنجا فرماندارى مىكند ( تابع والى تبريز است ) صاحب فعلى اين مقام سيف الدين خان مردى نيك تربيت يافته با قدرى سواد در زبان فرانسه است .\r\n\r\n2 - كردستان خاص -\r\nبين ايالت‌هاى آذربايجان و كرمانشاه ولايت محدود اردلان واقع شده كه همان كردستان خاص ايران است و بيشتر سكنهء آن افرادى هستند كه اقامتگاه ثابت دارند . حاكم‌نشين آن سنندج است و آن در جلگه‌اى باز و حاصلخيز واقع گرديده است . در حال‌حاضر حاكم آنجا پسر عموى شاه ، فرهاد ميرزا ، در عمارت باشكوهى منزل دارد و سربازخانه هم در آنجا بر نقطه‌اى مرتفع در مركز شهر واقع است . در اينجا دو فوج كرد هركدام شامل 800 نفر مستقرند و توپخانه‌اى هم دارند و فقط در زمان شاه فعلى است كه اين ولايت كاملا تحت فرمان حكومت مركزى درآمده است و قرنها مستقلا بوسيلهء سركردهء گوران كه از خاندان بنى اردلان بوده‌اند اداره مىشده است .\r\nايشان ادعاى نسب به صلاح الدين دارند و عنوان والى اردلان با آنهاست .\r\nوقتى كه ريچ  Rich  در سال 1820 در آنجا بود ، جناب والى را از تهران كاملا مستقل مشاهده نمود . وى در قلمرو خود بساط سلطنتى داشت ، اما بعد از مرگ\r\n\r\n","description":"","footnote":"","page_name":" 704 ","page_number":720},
  {"content":"\r\n\r\nآخرين فرد ذكور از خط نسبى مستقيم در سى سال پيش ، شاه بازماندگان ذكور را از حق موروثى خانوادگى محروم كرد ، خانوادهء ايشان در اين روزگار جاه و مقامى ندارند . ناصر الدين شاه به عنوان تجديد بساط فرمانروائى خود عموى خود را به حكومت آن ولايت منصوب كرده است . اطلاعات ذيل را دربارهء كردهاى اردلان براى من فراهم ساخته‌اند كه ضمانت صحت آن براى من مقدور نيست :\r\nكلهر / در ناحيهء سقز / 300 خانوار يا چادر\r\nتيلكوه / در ناحيهء هواتو / 600 خانوار يا چادر\r\nگل‌بيگن / / 500 خانوار يا چادر\r\nشيخ اسمعيلى / در ناحيهء اسفندآباد / 300 خانوار يا چادر\r\nپورپيشاه / در ناحيهء اسفندآباد / 300 خانوار يا چادر\r\nمندمى / در ناحيهء حسن‌آباد / 500 خانوار يا چادر\r\nمأمون جبرالچى / در ناحيهء بيلاور / 300 خانوار يا چادر\r\nقشه / در ناحيهء بيلاور / 400 خانوار يا چادر\r\nگركه / در ناحيهء ليلق / 300 خانوار يا چادر\r\nلك / در ناحيهء ليلق / 1000 خانوار يا چادر\r\nشمشيرى / در مرز / 400 خانوار يا چادر\r\n\r\n3 - كردهاى كرمانشاه -\r\nسرانجام شرح كردهاى كرمانشاه را كه كرمانشاهان حاكم‌نشين آن است بايد بيان كرد « 1 » از اين منطقه و از ميان شهر حاكم‌نشين آن‌چنانكه در فصل دوم اشاره كردم جادهء اصلى كاروان‌رو بين تهران و بغداد عبور مىكند و به همين عنوان و حدود است كه سياحان گاهى جهانگردى محدود خود را در كردستان وانمود كرده‌اند . حد غربى اين ولايت خاك عثمانى در مغرب و ولايت لرستان در جنوب است كه راجع به آن بعدا صحبت خواهد شد و مىتوان آن را خط فاصل بين شمال و جنوب ايران به شمار آورد .\r\n\r\n\r\n","description":"","footnote":"\r\n( 1 ) - در خود محل كرمانشاه عنوان ولايت و كرمانشاهان نام شهر حاكم‌نشين است ، ولى اروپائيها هردو را كرمانشاه مىخوانند .\r\n","page_name":" 705 ","page_number":721},
  {"content":"\r\n\r\nچنان كه زيبنده است مبحث اين كتاب را در باب نواحى شمالى ايران با شرحى راجع به ايلات كرد كرمانشاه خاتمه مىدهم .\r\nكلهر « 1 » - كه قسمتى از آنها مردم بيابان‌گرد و قسمت ديگر در محل ثابتى مقيم هستند . ناحيهء گرمسير آنها يا منطقهء تابستانى كوههاى شمال غربى پشت كوه و ناحيهء سردسير يا محل زمستانى جلگه‌هاى زهاب و قصر شيرين تا مرز عثمانى است ، و گفته‌اند كه آنها بعضى على اللهى و بعضى شيعه‌اند و يك فوج پياده براى قشون فراهم مىسازند . 5000 خانوار\r\nسنجابى - در جلگهء ماهى دشت در جنوب كرمانشاه‌اند و مذهب على اللهى دارند . 1500 خانوار\r\nگوران - قسمتى از آنها افراد بيابانى و قسمت ديگر در مركز ثابتى بين ماهىدشت و هارون‌آباد كه مركز سكونت خان است مقيم هستند . مذهب على اللهى دارند و يك فوج پياده به فرماندهى رئيس قبيلهء خود در قشون دارند . 5000 خانوار\r\nكرندى - قسمتى از آنها افراد بدوى و قسمت ديگر بين كرند و هارون‌آباد ساكن‌اند . مذهبشان على اللهى است و يك فوج پياده‌نظام به قشون مىدهند . 2000 خانوار\r\nبوانجى و جلالوند - تحت فرماندهى سرتيب كرندى زنگنه‌اند مذهبشان شيعه است و يك فوج پياده دارند . 1500 خانوار\r\nهماوند - محل ثابتى ندارند . 200 خانوار\r\nسنقر و كليائى - مقرشان در ناحيهء شمالى كرمانشاه است . 2500 خانوار\r\nناناقلى - در مركز ولايت كرمانشاه مسكن ثابتى دارند . 300 خانوار\r\n\r\n\r\n","description":"","footnote":"\r\n( 1 ) - سرهنرى رالينسن از وضع چهرهء يهود مانند آنها خيال كرده بود كه شايد بازماندگان اسيران سرمطى باشند كه در شهر آشور به نام كلهورهلا ( سرپل زهاب ؟ ) اسكان شده بودند . رئيس فعلى آنها رضا قلى خان از قبيلهء شهبازى است كه هم حاكم غيرنظامى ناحيهء كلهر است و هم سرتيپ . سهم قشونى آنجا مركب از پياده‌نظام و قدرى سوار است كه از افراد آن طايفه مىگيرند .\r\n","page_name":" 706 ","page_number":722},
  {"content":"\r\n\r\nجليلوند - در ناحيهء شرقى كرمانشاه ساكن‌اند . 300 خانوار\r\nما فى ، چوبانقره ، غزال - در كرمانشاه ساكن‌اند .\r\nهولولان يا هليلان - افراد بدوى در كوهستانات جنوب شرقى كرمانشاه و در سرچشمهء رودخانهء كرخه سكونت دارند . 4000 خانوار\r\nآخور - در سرچشمهء رودخانهء كرخه سكونت دارند . 1000 خانوار\r\n\r\nمحصولات -\r\nولايت كرمانشاه از لحاظ لبنيات يكى از غنىترين نقاط ايران است . ميزان محصول غلهء آنجا بيشتر از مصرف آن ناحيه است و بواسطهء وضع خراب جاده و راه به جاهاى ديگر هم حمل شدنى نيست . وقتى كه سروان ناپير در سال 1875 در آنجا بود ، اضافه محصول غله 000 ، 110 تن بود كه صاحبان آن حاضر بودند خروارى پنج شلينگ بفروشند ، همچنين محل معروفى براى پرورش اسب و قاطر است .\r\nفرش‌هاى كردى كه در بازارهاى اسلامبول و ديگر شهرهاى بزرگ مشرق زمين هست از اين منطقه صادر مىشود و آنها را زنان در چادر يا هواى آزاد بر كارگاههاى خشن چوبى كه بر كف زمين نصب مىشود مىبافند . چادر كه يگانه مسكن ايلات بدوى است از پشم بزهاى سياه بافته مىشود و آن پتوهائى گسترده است كه بر تيرهائى نصب مىكنند و غالبا جنس بسيار جالب‌توجه دارد و با تقسيمات بوسيلهء نى به صورت چند دستگاه درمىآيد و به عنوان ديوانخانه و بيرونى و اندرونى زنان و آشپزخانه و اصطبل و محل شير دوشيدن گاو مورد استفاده قرار مىدهند .\r\nاكثريت كردهاى ساكن يك محل در اردلان و كرمانشاه كه از مدتها پيش در زهاب رحل اقامت انداخته‌اند كاملا احساسات قومى و هم لباس را كنار گذاشته‌اند و در نظر اول با افراد ايرانى قابل اشتباهند . مىگويند عايداتى كه دولت در ولايت كردستان ايران اخذ مىكند يك ليره بر هر چادر يا خانوار است ، ولى در قلمرو عثمانى يك ليره و شش شلينگ مىباشد .\r\n\r\n","description":"","footnote":"","page_name":" 707 ","page_number":723},
  {"content":"\r\n\r\n\r\nكرمانشاهان -\r\nشهر كرمانشاهان حاكم‌نشين ولايت با 40000 نفر جمعيت داراى وضع مركزى ممتاز و از اين لحاظ حائز اهميت است . آنجا مسافتى تقريبا متساوى از 250 تا 300 ميل با تهران و تبريز و اصفهان و بغداد فاصله دارد و بر جاده‌اى كه به هريك از اين نقاط منتهى مىشود تسلط و به اين مناسبت اهميت سرشار نظامى دارد و چون بر شاهراه زائرين كربلا واقع گرديده است مىگويند هر سال بالغ بر 00000 ؟ ؟ ؟ نفر از اين‌جا رفت‌وآمد مىكنند .\r\nاين شهر بوسيلهء بهرام چهارم برادرزادهء شاپور سوم كه لقب كرمان‌شاه داشته و بر كرمان فرمانروائى كرده بود ساخته شده ، ولى به حدى كه سزاوار بوده نقش عمده‌اى در تاريخ ايفاء ننمود ، و زير نفوذ شهر معتبر همجوار يعنى همدان ( اكباتان ) واقع شده بوده است .\r\nنادر شاه برج و باروى آن را مستحكم كرد ، اما ديوارها كه در همين قرن مرمت يافت باز در وضع ويرانى است و خندق شهر با زباله پر شده است . در ابتداى قرن حاضر فتحعلى شاه حكومت اين ولايت را به ارشد فرزندان خود محمد على ميرزا كه نسبت به عباس ميرزا حسادت مىورزيد داد و اين موضوع مقدارى از صفحات سفرنامه‌هاى معاصر را پر كرده است . وى و پسرش امامقلى ميرزا كه جانشين پدر شد ، شهر را تجديد بنا و زيبا كردند و بازارها و عمارتها و باغ‌ها ساختند و اين كارها را بيشتر من باب خرسندى خاطر خويش انجام دادند نه اينكه در فكر استفادهء خلق بودند .\r\nمقام حكومت آنجا مختص يكى از منسوبان نزديك پادشاه است و روزگارى جزو قلمرو وسيع حكومت ظل السلطان بود . بر نقطهء بلندى در وسط شهر زرادخانه است كه عماد الدوله دومين حاكم دربارى مذكور ساخت و در آنجا تا اين اواخر چند توپ و 500 تفنگ ورندل ، و پادگانى در حدود پانصد نفر بودند . در حومهء شهر بخصوص در سمت جنوب ، باغ و بوستانهاى فراوانى هست و انواع ميوه در آنجا بدست مىآيد . تجارت كرمانشاه را خواه داخلى يا ترانزيت كه قابل‌ملاحظه\r\n\r\n","description":"","footnote":"","page_name":" 708 ","page_number":724},
  {"content":"\r\n\r\nاست و از نظر انگليسىها بىفايده نيست در فصل راجع به بازرگانى ايران شرح خواهم داد .\r\n\r\nوكيل الدوله -\r\nمايهء علاقه‌اى كه در كرمانشاه براى مسافران انگليسى هست و موجب غيرقابل انكارى در سفر كردن به آن شهر محسوب مىشود اين است كه مقر حاجى محمد حسن مشهور به وكيل الدوله نمايندهء دولت انگليس است . او يكى از افراد بسيار جالب در سراسر ايران بشمار مىرود . اين شخص را سر . هنرى رالينسن در اوان جوانى از بغداد كه زادگاه اوست به تهران آورده و از آن پس در خدمت دولت انگليس باقى مانده است و چون در اثر حمايت رسمى از هرگونه تعدى مصون بوده ثروت سرشارى فراهم ساخته است كه آن را با جوانمردى بىنظير و شايد هم يگانه در همهء ايران خرج مىكند . دروازهء خانه او در كرمانشاه باز است و منزلى بزرگ و نيك مجهز و اقامتگاهى نيز براى پذيرائى مهمانان خارجى دارد . شش كاروانسراى بزرگ شهر مال اوست و شايد هم خودش ساخته باشد .\r\nبعضى از آنها ساختمان عظيم و باشكوهى است ، بعلاوه مىگويند چندين پارچه ملك در آن حوالى دارد و قصر دلگشا را كه محمد على ميرزا ساخته بود خريده است . در موقع جشن پنجاه سالهء سلطنت ملكه ( ويكتوريا ) وى شهر را چراغانى و با خرج خود از مردم پذيرائى كرد كه نشانهء بارزى از حس وفادارى در سرزمين‌هاى دوردست است . او از دولت بريتانيا نشان  ( C . M . G )  دارد و از اين جهت خيلى سرافرازى مىنمايد . من وكيل الدوله را كه حالا مردى سالخورده است در تهران ديدم . نزديك بود كه او در اثر عارضهء تب و ناخوشى بدست پزشكان محل تلف شود و همين كه بهبود يافت و احساس سلامت نمود و از بستر بيمارى برخاست با همان سماجتى كه خاص اهالى مشرق زمين در بىاعتنائى نسبت به توصيه و دلالت است رفتار كرد و به دام گور افتاد . فرزند او حاجى - عبد الرحيم را پدرش با همان راه و رسم خويش بار آورده و اميد است كه او جانشين شايسته‌اى براى تحصيل وضع و نفوذ پدر باشد\r\n\r\n","description":"","footnote":"","page_name":" 709 ","page_number":725},
  {"content":"\r\n\r\n\r\nطاق بستان -\r\nجالب‌تر از خود كرمانشاهان و يا سكنهء آن كتيبه‌هاى باستانى مجاور آن است كه بر سطح تخت سنگ صاف ، چهره و نوشته‌هاى پادشاهان هخامنشى و ساسانى با تيشه تراشيده شده و راجع است به داريوش فرزند ويشتاسب و نيز شاپورها ، كتيبهء از قسم اول تا ابد با نام و اكتشاف سر . هنرى رالينسن قرين خواهد بود . اين آثار شاپورها در طاق بستان واقع در چهار ميلى كرمانشاه است .\r\nجاده در سه ميلى شهر از كنار قصر سه طبقه ، اما فعلا ويران عماديه كه در كرانهء رودخانهء قره‌سو بوسيلهء عماد الدوله كه نامش را قبلا ذكر كردم ساخته شده است و بر صخره‌هاى سنگينى كه از دل دشت با عظمت بسيار برآمده است در بيست ميلى آنجا لوحه‌هاى جاودانى داريوش به اهل جهان عرضه شده است .\r\nدر اينجا در پاى ديوار سنگى نهرى از لاى تخته‌سنگ فوران و آب آن به دو حوض طاق بستان\r\n\r\n","description":"","footnote":"","page_name":" 710 ","page_number":726},
  {"content":"\r\n\r\nبزرگى فرومىريزد كه اطرافش را به فرمان حاكم شاهزادهء مزبور درختكارى كرده‌اند و هم او بود كه در جوار آنجا بناى وسيعى ساخت كه اخيرا وكيل الدوله خريدارى كرد .\r\n\r\nكتيبه‌هاى پادشاهان ساسانى -\r\nبناها شامل دو طاق رفيع و عميق است كه آن را با استادى و رنج بسيار بر سينهء كوه كنده‌اند و در اين طاق چند اثر حجارى برجسته است كه با هوشمندى سرشار و زيبائى تمام كنده شده است .\r\nكمى دور تر در نقطه‌اى كه دامنهء كوه به زمين هموار مىرسد يك رشته مركب از چند صد پله از لبهء تقريبا پرتگاه تراشيده‌اند كه آن ناگهان به محوطه‌اى شبيه ايوان منتهى مىشود .\r\nسر . آر . ك . پورتر در كنار رودخانه مجسمهء بزرگى ديده بوده است كه به نظر وى از ارتفاعات مجاور سرنگون شده بود . در سكوى فوقانى رشته‌اى از حجارى پيكرهاى انسان با شكستگى در قوزك پا ديده مىشود . بزرگترين طاق بالغ بر سى پا ارتفاع و بيست و چهار پا پهنا و بيست و دو پا عمق دارد و سطح بالاى صخره را مقدار زيادى از دو طرف طاق صاف كرده‌اند و بر سطح دو سمت چپ و راست دو سرستون مستقيم و راست با كتيبه‌هاى دلپذيرى به صورت شاخ - و برگ به سبك كلاسيك تزيين يافته و بر رأس طاق عمده هلالى هست و بر دو جناح فوقانى طاق صورت دو زن بالدار ديده مىشود كه شبيه پيكر پيروزى منقوش بر سكه‌هاى رومى است .\r\nهنرمندانى كه آن را پرداخته‌اند شايد از يونانيان ساكن قسطنطنيه بودند .\r\nديوار داخلى طاق كه از كوه تراشيده شده دو قسمت دارد و بخش فوقانى داراى سه صورت است و آن خسرو دوم را در وسط در جامهء رسمى شهريارى با نيم‌تاج ساسانى بر سر نشان مىدهد كه دو تن از هواداران دارند تاج گلى به او تقديم مىكنند و حدس مىزنند كه اين نفرات شايد به منظور تقديم هديه از جانب موريس امپراتور به مناسبت مراسم سالگرد عروسى خسرو و بانوى او شيرين -\r\n\r\n","description":"","footnote":"","page_name":" 711 ","page_number":727},
  {"content":"\r\n\r\nزيبا « 1 » و هم جشن پادشاهى شهريار آمده بودند . بنابراين فرض خسرو در لباس فاخر آيين رسمى بين شاهدخت عروس شاهى در يك طرف كه تاج گلى در دست دارد و امپراتور در طرف ديگر تاجى را كه نيروى لشكرى رومى براى پادشاه باز - ستانده است به شهريار جديد تفويض مىكند ، اما ضمنا جاى ترديد است كه يكى از آن دو چهره صورت زن و يا اينكه اين داستان اصلا معتبر باشد . آن تصاوير به احتمال قوى شبيهى از صورت نمايندگان اعزامى است . قسمت پايين تقريبا سراسر پيكرهء عظيم سوارهء همين پادشاه است كه اسب و سوار هردو زره بر تن دارند .\r\nتازيان به اين حجاريها صدمهء بسيار وارد كردند و خطوط منقوش بر آنها ديگر خوانا نيست .\r\n\r\nشكارگاه‌ها -\r\nگرداگرد طاق از مناظر شكار صحرائى گراز وحشى و گوزن پوشيده شده است . در صحنهء شكار گراز قايق‌هائى است كه نشان مىدهد در سر - زمين باتلاقى است و درياچه‌هائى اينجا و آنجا هست و فيل‌هاى سنگين با سواران خود به بيشه‌ها مىتازند تا گرازها را به طرف شاه كه در ميان صحنه است روانه سازند . در دوتا از قايق‌ها چنگ‌نوازان مشغول‌اند كه بعضى پنداشته‌اند كه از دستهء زنانند و در قايق سوم مردها كف مىزنند و در وسط صحنه دو قايق ديگر است كه پادشاه با پيكرى عظيم در ميان يكى از آنها برپا ايستاده و كمان را تمام كشيده است و باز قايق ديگر شهريار را نشان مىدهد كه هاله‌اى دور سر دارد و تيرى از دست يكى از خدمتگزاران برمىگيرد ، درحالىكه نوازنده‌اى در همان قايق كنار او نشسته و چنگ مىنوازد .\r\n\r\n\r\n","description":"","footnote":"\r\n( 1 ) - با نام شيرين و كوه سنگين بيستون ايرانيان يكى از آن داستانهاى عشقى را قرين ساخته‌اند كه از لحاظ نبوغ ملى سخت گرامى است : فرهاد كه معروف‌ترين حجار زمان خود بود كه شايد به فرمان خسرو ثانى براى ساختن و پرداختن همين حجاريهاى تاريخى اجير شده بود ، بنابر افسانه ، ديوانه - وار عاشق شيرين شده بود و شاه به او وعده فرمود كه اگر كوه بيستون را بشكافد و آب رودخانه را به كرمانشاه برساند مرادش حاصل خواهد شد . عاشق با اشتياق فراوان به اين كار پرداخت و هنوز از عهدهء آن كار عظيم ( كه آثار آن به هر نحوى كه تفسير شود هنوز باقى است ) چندان برنيامده بود كه شاه به دروغ بوسيلهء قاصدى خبر مرگ بانوى خود را به فرهاد داد . عاشق ناكام خود را از بالاى صخره فروانداخت و قطعه‌قطعه شد . سرگذشت اين عاشق زار را در سراسر شرق مىدانند و كوه‌شكنىهاى چند را تا حدود بلوچستان به اين داستان نسبت مىدهند .\r\n","page_name":" 712 ","page_number":728},
  {"content":"\r\n\r\nصحنه‌اى از شكارگاه شاهانه\r\n\r\n","description":"","footnote":"","page_name":" 713 ","page_number":729},
  {"content":"\r\n\r\nبر فراز صحنهء شكارگاه به فرمان محمد على ميرزا فرزند ارشد فتحعلى شاه حاكم كرمانشاه در اوايل اين قرن چهرهء هيبت‌آميزى از وى كنده‌اند . در سمت مقابل طاق صحنهء برجستهء ديگرى است كه منظرهء شكار آهو است . در اين صحنه نيز همين پادشاه خسرو دوم در رأس كنده‌كارى نشان داده شده است كه با هيبت و لباس تمام رسمى به شكارگاه وارد مىشود و چترى بر سر او گرفته‌اند و بر اسبى كه زين و اسباب مجلل دارد سوار است . در پايين هم او را سواره در حال تعقيب شكار مشاهده مىكنيم و در صحنهء تحتانى كار شكار پايان يافته و شهريار خوش و خرسند روانهء شهر است .\r\nدر قسمت فوقانى اين تخته‌سنگ چوب‌بستى برافراشته‌اند كه دستهء نوازندگان در آنجا به نواختن انواع آلات موسيقى سرگرم‌اند . در صحنهء ضميمه فيل‌ها در تعقيب آهوان ديده مىشوند و شترها غنايم صيد را همىبرند . اين حجارى فقط در چند جا تكميل شده است ، ولى آنچه انجام گرديده با كمال استادى و مهارت است .\r\nطاق دوم به عظمت اولى نيست فقط 19 پا عرض و 12 پا و نيم عمق و 17 پا ارتفاع دارد تصاويرى كه بر ديوار عقبى است در اصل ناشيانه و سرسرى حجارى شده و بواسطهء دست‌كارىهاى عمدى كه بر آن كرده‌اند چندان مشخص نيست ، اما اين بناها با كنده‌كارىهائى كه هنوز در آن ديده مىشود حائز اهميت و حاكى است از اينكه يكى از چهره‌ها شاپور دوم ( ذو الاكتاف ) و ديگرى پسر او شاپور سوم است .\r\nاندكى به طرف راست در جلو پرتگاه ، صحنهء ديگرى از دورهء ساسانيان است كه دو چهرهء تاجدار را نشان مىدهد كه بر هيكل به خاك افتاده‌اى ايستاده‌اند و حلقهء زرين شاهى در دست دارند . درحالىكه در عقب تصوير پادشاهى كه در سمت چپ واقع شده صورتى چهارمى است كه هالهء نورانى بر سرش مىدرخشد كه عموما بر اين قولند كه چهرهء شاپور اول است كه در امور سلطنت با پدر خود\r\n\r\n","description":"","footnote":"","page_name":" 714 ","page_number":730},
  {"content":"\r\n\r\nاردشير بابكان شركت داشته و در پيشگاه اهورامزدا ايستاده‌اند كه همان حالتى است كه در بعضى از سكه‌هاى زمان اردشير ديده شده است و آن تن بر خاك افتاده احتمالا هيكل آرتابان ( اردوان ) آخرين پادشاه اشكانى است .\r\n\r\nبيستون -\r\nدر بيست و چهار ميلى مشرق كرمانشاه رشتهء تخته‌سنگ باشكوهى است كه 1500 پا ارتفاع دارد و راجع به آن اشاره كرده بودم . وسعت و پهناورى آن به اندازهء شيب تندى كه دارد جالب‌توجه است . در قسمت صاف آن ارتفاع 300 پا از كف زمين كتيبهء منقور داريوش فرزند هيستاسب ( ويشتاسب ) با خط ميخى دربارهء پادشاهى قرين كاميابى اوست كه در حدود پنجاه سال پيش اولين دفعه بوسيلهء سر . اچ . رالينسن خوانده و معلوم شده است .\r\nاين نام گاهى بهستون و يا بيستون نوشته و تلفظ مىشود و همان است كه نويسندگان عهد قديم بغستان « 1 » نوشته‌اند بيستون ممكن است بيست ستون و يا بىستون باشد ، ولى بغستان را دانشمندان معاصر « مأواى خدايان » تعبير كرده‌اند كه همان عنوانى است كه از طرف ديودروس ( ديودور ) سيكولوس « 2 » به آن داده شده است . هرگاه شرح وى دربارهء كتزياس « 3 » معتبر باشد ، كنده‌كارى سيميراميس را كه او اظهار داشته است هنگام پيشروى از بابل تا اكباتان از آنجا گذشته و دستور داده است كه تصوير وى و صد تن از گارد او را بر تخته‌سنگ منقور سازند .\r\nلابد جانشين‌هاى او از بين بردند و شايد هم به مرور زمان از ميان رفته باشد .\r\nپيش از آنكه رمز الفباى ميخى كشف شده باشد ، اروپائيان اين صخره‌هاى سنگين و كنده‌كارىهاى آن را بنابر شرحى كه در سفرنامه‌ها مندرج است مىشناخته‌اند ، ولى براى درك بىاطلاعى ايشان كه سبب اظهارنظرهاى جسورانه‌اى شده بود و اينكه پر و بال حدس و خيال تا چه اندازه ايشان را گمراه كرده بوده است به قياس‌هاى شاعرانه كرپرتر اشاره مىكنم كه وى گمان كرده بود حجارى اصلى تصوير شلمانزر « 4 » و ده قبيلهء اسير بنى اسرائيل است . گاردان فرانسوى آن را حضرت\r\n\r\n\r\n","description":"","footnote":"\r\n( 1 ) -  Munus Bagistanus  به نظر من ترجيح در اين است كه بغستان را باغستان ترجمه و يا ادغام همين نام تلقى نمود .\r\n( 2 ) -  Diodorus Siculus \r\n( 3 ) -  Ctesias  حكيم يونانى .\r\n( 4 ) -  Shalmaneser \r\n","page_name":" 715 ","page_number":731},
  {"content":"\r\n\r\nمسيح و دوازده تن حواريون پنداشته بود و كپل « 1 » تصور كرده بود رديف اسيران خدمهء استر بودند كه ملكه در رأس عده ايستاده و از پيشگاه پادشاه اهاسوروس « 2 » عفو هموطنانش را استدعا مىكرده است .\r\n\r\nكتيبه‌هاى داريوش -\r\nاكنون بر ما روشن است كه نقش‌هاى برجسته از پيكر داريوش و جماعت سركشانى است كه بر آنها چيرگى يافته و آنها را از گردن به يكديگر بسته‌اند و پاشنهء شهريار در بدن بر خاك افتادهء يكى از ايشان فرورفته است .\r\nپشت سر پادشاه دو دلاور جنگى ايستاده‌اند و تير و نيزه در دست دارند .\r\nحقارت منكوبان نيز از جثهء خرد و حقير آنها نشان داده شده ، اما عظمت شهريارى ايجاب كرده است كه پيكر عظيم ابرمردان داشته باشد و براى آنكه جاى ترديد باقى نمانده باشد لوحه‌هائى با اسامى كه اشاره شده است در بالاى سر پادشاه و اسيران ديده مىشود . بر بالاى سر خود شهريار شرح زير منقور است .\r\n« من داريوش شاه هستم ، شاهنشاهم ، پادشاه ايران زمينم ، شاه بزرگ ايالاتم ، فرزند هيستاسپ و نوادهء ارشام هخامنشى هستم ، داريوش شاه مىگويد :\r\nپدرم هيستاسپ بود و پدر او ارشام و پدر ارشام آريا رامنس و پدر او چشپش « 2 » و پدر او نيز هخامنش بود . داريوش شاه مىفرمايد كه ما به همين مناسبت هخامنشيان نام داريم اصل و تبار ما از روزگار بسيار قديم است و از همان روزگاران هم اجداد ما شاه بودند . داريوش شاه مىگويد كه در نسل و تبار ما هشت تن قبل از من شهريار شده‌اند و من نهمين پادشاهم . از ديرزمانى پيش يا با نسب مضاعف ما بر سرير پادشاهى جا داشته‌ايم . داريوش شاه بيان مىكند كه با عنايت اهورامزدا من شاه هستم اهورامزدا مرا اين امپراتورى ارزانى فرموده است .\r\nداريوش شاه مىگويد : اينها سرزمين‌هائى است كه به من تعلق دارد و با عنايت پروردگار من شهريار آنها شده‌ام : ايران ، شوش ، بابل ، آشور ، عربستان ، مصر و كشورهائى كه در ماوراء درياهاست ( يعنى جزاير مديترانه ) اسپارت ، ايونى ،\r\n\r\n\r\n","description":"","footnote":"\r\n( 1 ) -  Keppel \r\n( 2 ) -  Ahasuerus \r\n","page_name":" 716 ","page_number":732},
  {"content":"\r\n\r\nصخره‌هاى بيستون\r\n\r\n","description":"","footnote":"","page_name":" 717 ","page_number":733},
  {"content":"\r\n\r\nماد ، ارمنستان ، كاپادوكيه ، پارت ، زرنجيا ، آريا ، خوارزم ، بلخ ، سغدانى ، قندهار سكاها ، اراكوتيا  Arachotia  و مسيا  Mecia  كه جمعا بيست و سه كشور است . »\r\nيكى از تصاوير در پيشگاه پادشاه بردياى دروغين يا گوماته است كه داريوش او را از پادشاهى برانداخت و مقتول ساخت و شرح غصب كردن سلطنت بوسيلهء او در آنجا آمده است . تصوير پنجم يكى ديگر از مدعيان دودمان پادشاهى است و افسانهء او چنين است : « من پادشاه سگرتيا از تبار خشايارشا هستم » راجع به نهمين تصوير كه بنابر قول رالينسن بعدا افزوده شده است در خود كتيبه نوشته شده « اين از سكوكا « 1 » از تبار سكاها است » كليهء خطوط ميخى در پايين آن تصاوير كه جمعا بالغ بر 150 پا طول و 100 پا عرض دارد تقريبا 1000 سطر مىشود كه با سه نوع حروف پارسى ( پهلوى ) زبان شوش « 2 » و آشورى منقور گرديده و به فرمان داريوش در بازگشت وى از سفر بابل ، اين كار انجام و ترجمهء اين سطور هم در سال 1847 بوسيلهء رالينسن به اهل جهان عرضه شده است .\r\n\r\nنوع كنده‌كارىها -\r\nلوحهء ثانوى كه تقريبا از بين رفته ، در پاى تخته سنگ شامل صورت‌هاى مخدوش سواران با كتيبه‌اى مشعر بر اين است كه آن به دستور گوتارز ( گودرز ) پادشاه اشكانى در حدود 51 - 46 ميلادى است .\r\nطاق ديگرى كه متعلق به دورهء بعد است و در دل تراش اصلى ايجاد شده به خط نسخ كه گفته‌اند مانند ورقه‌اى بر سرلوحهء سابق نقش گرديده راجع به وقف كاروانسراى مجاور آن است .\r\nبعضى از كتيبه‌ها و كنده‌كارى ممتاز ديگر خواندنى يا قابل تميز نيست ، ولى متن‌هاى ميخى اصلى كماكان تقريبا سالم است و چنين مىنمايد كه شهريار كبير مىخواسته است كه بيانات او تا ابد باقى بماند و بدين‌سبب نقطه‌اى را انتخاب نمود كه دسترسى به آن آسان نيست و كتيبه‌ها را با كمك منجنيق ساخته‌اند ، اما با چه علاقه و دقت و زحمتى اين هنرمندان قديم كار كردند ! ابتدا سطح صخره را\r\n\r\n\r\n","description":"","footnote":"\r\n( 1 ) -  Sakuka \r\n( 2 ) -  Susian \r\n","page_name":" 718 ","page_number":734},
  {"content":"\r\n\r\nصاف كردند و هر نقطهء سست و خراب را يا كنار گذاشتند و يا با سنگ چنان ماهرانه انباشتند كه چشم متوجه تفاوت نمىشود ، سپس حروف را با تيشه با نظم و درستى بسيار تحسين‌انگيز منقور ساختند و سرانجام بر روى آنها مادهء شفافى براى حفاظت در مقابل صدمهء هوا كشيدند كه تيكه‌هاى شكستهء آن تا امروز حتى از صخره هم سخت‌تر است .\r\n\r\nگنج‌نامهء لوحه‌ها -\r\nقدرى به سمت خاور در يكى از گردنه‌هاى كوه الوند نزديك همدان دو لوحهء ديگر هست با كتيبه‌هائى به سه زبان و آن به ( گنج‌نامه ) « 1 » معروف و راجع است به نام‌ها و القاب داريوش فرزند هيستاسپ و خشايارشا فرزند داريوش و دعا به درگاه اهورامزدا كه از روز الست موهبت الفباى ميخى را ارزانى داشته است .\r\n\r\nهمدان -\r\nسرانجام نوبت وصف حال همدان ولايت عراق عجم رسيده است و طبيعىتر اين است كه از لحاظ تعريف آن را جزو ولايت‌هاى غربى بياوريم - شهرى كه هم از جهت قدر تاريخى و وضع خاص كنونى به هيچ‌وجه نمىتوان آن را در قلمرو ايران از نظر دور داشت . اين شهر كه در دامنهء كوه الوند ( همان  Orantes  قدما ) واقع شده و از آنجا به حد وفور آب دريافت مىكند و در جلگه‌ايست كه از تاكستان‌هاى انبوه و باغ و بستان پوشيده شده و 6000 پا از سطح دريا ارتفاع دارد ، از ممتازترين وضعى در ايران برخوردار است .\r\nكوچه‌هايش تنگ و كثيف است و جمعيتش از 000 ، 20 نفر بيشتر نيست ، اما بازارهاى خوبى دارد كه پر از مردم و خريدار است . محصولات محلى آن ظرف‌هاى مسى و چرمى ( كه بيشتر براى چمدان و زين و برگ مصرف مىشود ) و شراب سفيد و قرمز آنجا شهرت و مصرف بسيار دارد و صنعتگران زيركش علاوه بر طلا و نقره‌كارى معروف است كه در ساختن سكهء تقلبى مهارت دارند .\r\n\r\n\r\n","description":"","footnote":"\r\n( 1 ) - تمام كتيبه‌هاى پهلوى يا ميخى را افراد محلى و روستائيان در ايران نشانهء مخفىگاه گنجينه‌ها مىپندارند . ازاين‌رو به عمل اهل تحقيق و دانش كه با دوربين عكاسى يا بيل و كلنگ به آنجا مىروند سوءظن دارند .\r\n","page_name":" 719 ","page_number":735},
  {"content":"\r\n\r\nدر اين شهر بالغ بر 1500 تا 2000 نفر يهودى مقيم‌اند كه همدان در نظر ايشان به طرز حيرت‌انگيزى به مناسبت احتمال وقوع مقبرهء استر و مردخاى همواره مقدس به شمار مىرفته است و محل آن را در جوار مسجد جامع در وسط شهر نشان مىدهند كه گنبد برجستهء چوبى مدرن بر بالاى اطاقى است كه گرداگرد آن با خط عبرى مسطور و حاكى از آن است كه نعش ملكه و عموى او در آنجا مدفون است .\r\nاين معبد از دوران قديم زيارتگاه يهوديان بوده و مسلمانها نيز نسبت به آن نظر تكريم دارند ، چون‌كه نام بسيارى از مقدسان ايشان در تورات آمده است و در نزد آنها اين مقبره‌ها خيلى بيشتر از قبر ابو على سيناى بخارائى 980 - 1036 ميلادى ( كه اروپائيان به طرزى كه خاص ايشان است آن را اويسنا ساخته‌اند ) مورد توجه است و ليارد براى گردشى در آنجا راهنمائى نيافته بوده است .\r\n\r\nاكباتاناى قديم -\r\nمسئلهء هويت همدان و ارتباط آن با اكباتاناى معروف جهان قديم از لحاظ تاريخى و باستان‌شناسى اهميت سرشار دارد . همانندى اسامى ( همدان ، هگمتان قديم كه در كتيبه‌ها ديده مىشود كه همان آكباتانايا ، اكباتانا به معنى انبار جواهرات منظور نويسندگان يونان باستان است ) جاى ترديد باقى نمىگذارد كه شهر جديد در يكى از جاهاى سابق يا اكباتاناى روزگار عتيق است ، اما بيش از هفت اكباتانا وجود داشته است كه چهارتا از آنها در سرزمين ايران يا ماد بوده ، و نشان مىدهد كه اين نام به عنوان پايتخت يا شهر همايونى بوده است .\r\nحال جملگى بر اين قول‌اند كه همدان همان اكباتاناى پادشاهان هخامنشى است « 1 » . از عهد داريوش فرزند هيستاسپ تا فتح مقدونيها ، در تابستانها دربار در آنجا برقرار مىگرديده و خزاين در آنجا اندوخته شده بود و اسكندر در آنجا غنايم گرانى به چنگ آورد و هنگام بازگشت از شرق توقف و قربانى كرد و در آنجا هپلاستيون « 2 »\r\n\r\n\r\n","description":"","footnote":"\r\n( 1 ) - فرض بر اين است كه اينجا همان آكمتاست كه در قصرى كه در ولايت مادهاست فرمان كوروش را يافته‌اند كه تجديدبناى معبد بيت المقدس را مقرر فرموده بود . بنابر قول پلىبيوس ستون‌ها و شاه تيرهاى قصر از چوب سدر و سرو و سراسر از ورقه‌اى طلا و نقره مستور شده بود .\r\n( 2 ) -  Heplaestion \r\n","page_name":" 720 ","page_number":736},
  {"content":"\r\n\r\nوفات يافت ، اما آيا اين سرزمين همان اكباتاناى تاريخ هرودت در عهد پادشاهان نخستين سلسلهء ماد است كه در آنجا ديوسس ، ارگى با هفت ديوار متحد المركز و رنگى برپا ساخت و آن باروها را مانند معابد سكودار بابل رنگ‌آميزى نمود تا نشانهء محيط آسمانى باشد . راجع به اين نكته صاحب‌نظران اختلاف دارند ، و بعيد نيست كه در اين اختلاف نظر هم پايدار بمانند تا روزى كه آثار و كتيبهء تازه‌اى كشف و اين قسمت تاريك تاريخ روشن شود .\r\nدر خارج شهر جديد محل مرتفعى به نام مصلى هست كه هميشه قلعه‌اى هم در آنجا بود ( تا آنكه آقا محمد خان آن را با خاك يكسان كرد ) ولى بعيد است كه اين نقطهء بلند با تعريف مندرج در تاريخ هرودوت ربطى داشته باشد .\r\nسر . هنرى . رالينسن در حل اين اشكال نظرى جسورانه اتخاذ نمود ، به اين نحو كه اكباتاناى مادها را در محل ديگر به نام تخت سليمان سراغ نموده كه در وسط راه بين همدان و تبريز است و بر تپه‌اى مخروطى ( تپه‌هاى نوشيجان - مترجم ) خرابه‌هاى وسيعى و آثار آتشكدهء بزرگى است لابد مايهء حيرت خواهد بود كه آنجا محل شهرى باشد كه نويسندگان يونان قديم نوشته‌اند كه تفاوت چندانى با بابل نداشته است و اكنون فقط آثار مختصرى كه شايستهء آن نام كلان نيست كشف شده باشد . پيكر شيرى كه ناشيانه از سنگ تراشيده‌اند يا چيزى شبيه به آن در جوار دروازهء شهر هست كه اهل محل به آن نسبت سحر و جادو مىدهند و آن را نگهبانى بر ضد قحطى و سرما مىپندارند ، اما از هيكل درشت خود حيوان كلامى برنمىآيد و تا وقتى كه يك كاوش علمى بوسيلهء بيل و كلنگ در همدان پيش نيايد ما نيز مانند اين حيوان بايد سكوت اختيار كنيم .\r\n\r\nمرز ايران و عثمانى -\r\nقبل از آنكه موضوع ايالات غربى ايران را كنار بگذارم جا دارد بار ديگر به مسئلهء سرحد آن با عثمانى اشاره و اين نكته را هم اظهار كنم كه وضع مبهم و نامعلوم سرحدى ايران در شرق به مقايسه با ابهامات و اشكالى كه در مرز غربى است به هيچ‌وجه قابل قياس نيست . تقريبا نيم قرن پيش براى آنكه از تصادم عاجل بين ايران و عثمانى در حدود كردستان جلوگيرى\r\n\r\n","description":"","footnote":"","page_name":" 721 ","page_number":737},
  {"content":"\r\n\r\nشده باشد روسيه و انگلستان توانستند تعيين يك هيئت مرزى ايران و عثمانى را تأمين سازند كه نمايندگان روس و انگلستان نيز با آن همكارى داشتند .\r\nاين كميسيون در سال 1843 در ارز روم تشكيل يافت تا مسئلهء سرحدات را مورد رسيدگى و تصميم قرار دهد . نمايندگان انگليس عبارت بودند از : سر . اف .\r\nويليامز ( از قارص ) و سرگرد فرانت و يكى از منسوبان اين جانب آقاى رابرت كرزن مؤلف كتاب « ديرهاى خاور نزديك » كه بعدا لرد زوش عنوان يافته بود . در اثر بررسى و رسيدگى محلى آنها عهدنامهء ارزروم در ژوئن 1847 امضاء شد . به زودى در سال 1849 هيئت‌هاى مرزى باز در بغداد جمع شدند كه ترتيب علامت‌گذارى در سرحدات را بدهند . در حين اقدامات ايشان تركها علىرغم مقررات قرارداد و با حركتى ناصواب قلعهء قطور را تصرف و پاسدارهاى ايرانى را از آنجا بيرون كردند كه با وجود سى سال تكرار اعتراض با زور آنجا مانده بودند . ضمنا كميسيون رسيدگى خود را از محمره در كنار شط العرب تا كوه آرارات كه بالغ بر 700 ميل است ادامه داد كه مصادف با پيش‌آمد جنگ كريمه گرديد و بديهى است كه كار ايشان هم متوقف شد .\r\nدر نتيجهء تحقيقات آنها نقشه‌اى تهيه و در سال 1865 به طرفين پيشنهاد شد كه البته دال بر عمل علامت‌گذارى نبود ، بلكه فقط خط سرحدى را در پهناى بيست تا چهل ميل در نظر گرفته بودند كه سرحد واقعى در درون اين فاصله واقع بوده و برعهدهء دو دولت گذاشته شده بوده است كه چنان كه ميل دارند با مسالمت يا خونريزى سرحد منظور را تثبيت كنند .\r\nاين شيوهء بيم‌آميز براى رفع اختلاف مرزى در سال 1869 از جانب ايران و عثمانى تأييد و قراردادى راجع به آن امضا شد و هريك از طرفين تعهد نمود كه وضع موجود را محترم بشمارد تا وقتى كه قضيه اساسا حل شود . در موارد متعدد در سالهاى 1870 و 1873 و 1874 اختلافات تجديد و از تصادم نظامى با اشكال بسيار اجتناب شد . سرانجام در سال 1878 كنگرهء دول اروپائى برلن كه براى طرح نوين نقشهء سياسى اروپا تشكيل يافته و منظور روىهم‌رفته اين بود\r\n\r\n","description":"","footnote":"","page_name":" 722 ","page_number":738},
  {"content":"\r\n\r\nكه شاخ و برگ‌هاى امپراتور عثمانى را قطع كنند ، باز داستان اختلاف مرزى ايران و عثمانى تجديد گرديد .\r\nمادهء 60 اين قرارداد تخليهء قطور را از نيروى عثمانى پيش‌بينى كرد و تحويل آن را به ايران مقرر داشت و يك هيئت روسى و انگليسى كه در ميان ايشان ژنرال هملى « 1 » و زله‌نوى « 2 » اعضاى برجسته بودند ، در سال 1879 تشكيل شد تا مصوبات كنگره را اجرا كند .\r\nدر ژوئيهء 1880 آنها پروتكلى امضا و قرارداد مزبور را تأييد كردند و از نظر حقوق بين‌المللى اختلاف به صورت قاطعى تصفيه شد ، ولى تركها باز از اجراى آن تصميم سر باززدند و فقط پس از مدتها تأخير به تسليم كردن قطور تصميم گرفتند كه حالا پايگاه دستهء مخصوصى از سربازان ايرانى است . موضوع مورد اختلاف ديگر زهاب بود كه تقسيم شدن حوزهء آن بين دو دولت در عهدنامهء ارز روم پيش‌بينى شده بود ، اما ديرزمانى به اين كار توجهى ننمودند و در اين اواخر اختلاف سومى هم در ناحيهء باغساى و غريبه واقع در مغرب پشتكوه كردستان مجاور دجله تجديد شد .\r\nايرانيان نسبت به اين اراضى ادعاى سابقهء كشت و كار دارند . از اين قبيل اختلافها بين هردو كشورى كه مرزهاى مبهم و نامعلوم داشته باشند قابل تصور است و اگر دولتين ايران و عثمانى بيش از اندازه از پيش‌آمد جنگ و ستيز ترسان نبودند و از اغتشاش طوايف سركش آن حدود نگرانى نداشتند كه خود موجب حفظ آرامش ظاهرى آن منطقهء كوهستانى شده است ، چنين وضع غيرعادى ممكن بود به احتمال قوى سبب تصادمى بين‌المللى گردد .\r\n\r\n\r\n","description":"","footnote":"\r\n( 1 ) -  Hamley \r\n( 2 )  Zelenoi \r\n","page_name":" 723 ","page_number":739},
  {"content":"\r\n\r\n\r\nفصل هفدهم قشون\r\n\r\nتاريخ نظامى ايران -\r\nاز روزگارى كه سربازان ايرانى نخستين‌بار در سر - زمين اروپا قدم نهادند ، همان دوره و زمانه‌اى كه بنابر گفتهء هرودوت كه شرح مبسوطى دربارهء سازمان و تجهيزات لشكريان ايران باقى گذاشته ، و نوشته است كه ايرانيان در نبرد پلاتا « 1 » - از جهات دلاورى و روح نظامى ذره‌اى از يونانىها كمتر نبودند - تا اين زمان كه منقد بىباكى بايد تا حتى در صدد چنين مقايسه‌اى برآيد ، سربازان ايرانى در موارد رزمى بسيار كه قرين تدبير و پيروزى بوده است ، توجه سياحان و تاريخ‌نويسان را جلب كرده‌اند .\r\nرؤياى 000 ، 10 تن سرباز جاويدان كه در صف‌هاى انبوه - درحالىكه قبه‌هاى زرين بر نوك نيزه‌هاى آنها مىدرخشيد - به حركت درآمدند ، از همان اوان تاريخ در قوهء تخيل ما اثرى پايدار گذاشته و در دهليزهاى زمانه كمتر تصادماتى ، از ضربات اوليهء جنگى ايران و يونان در ميدان‌هاى ماراتن ، ترموپيل ، كوناكسا ، ايسوس و آربل « 2 » طنين بيشترى داشته است . در اينجا بايد از اين خاطرات درخشان چشم پوشيد ، و مجال آن هم نيست كه اين داستان‌هاى باستانى را از\r\n\r\n\r\n","description":"","footnote":"\r\n( 1 ) -  Plataea  از شهرهاى قلمرو بئوسيا در جمهورى يونان قديم .\r\n( 2 ) -  Arbela , Issus , Cunaxa , Thermopylae , marathon \r\n","page_name":" 724 ","page_number":740},
  {"content":"\r\n\r\nطاق نسيان بيرون آوريم ، و شرح تجهيزات و تاكتيك‌ها و لشكركشىها و پيروزىهاى شهرياران اشكانى و ساسانى را بازگوئيم « 1 » .\r\nفقط از اوايل قرن هفدهم بود كه شالودهء قشون آمادهء جديد در ايران پىريزى و يا در واقع افكار نظامى غرب بطور سرسرى بر ساقه‌هاى شرقى پيوند شده است ، و از همين دوره است كه بررسى اجمالى ما دربارهء تاريخ نظامى ايران آغاز مىشود . از همان اوانى كه رنگ و اثر غربى به دستگاه لشكرى ايران سرايت نموده ، دورهء توسعهء روابط ايران و انگليس نيز كه بعدا دستخوش تغييرات عمده‌اى گرديد شروع شده است . بررسى شتاب‌آميز ما را از مراحل متعدد كه گاهى قرين رونق و ترقى ، و زمانى توأم با بحران و انحطاط بوده است ، سير خواهد داد كه طى آن قشون ايران كه در عهد شاه عباس بزرگ ، در اوج استحكام و استوارى خويش بود ، در زمان شاه سلطان حسين به پايين‌ترين درجهء انحطاط رسيد و باز در عهد و زمانه‌اى كه از پيش‌آمدهاى حيرت‌آور روزگار به شمار مىرود ، يعنى ظهور نادر شاه راه تعالى پيمود ، و سپس دوباره به سير قهقرائى افتاد ، تا در اثر نبوغ آقا محمد خان قاجار بار ديگر اظهار وجود نمود .\r\nدر اين مرحله كه مقارن اوايل قرن حاضر است دوران تبعيت از نفوذ و عوامل خارجى نيز آغاز مىشود ، و در واقع اقدام بىحاصلى بوده است كه مىخواسته‌اند ، بلكه از اين طريق در ذرات و نسوج يك دستگاه ناپايدار و تباه مشرق زمينى كه در حال از هم گسيختگى و سرگردانى بود ، اندك ثباتى پديد آورند . بطورىكه شرح افسران فرانسوى ، انگليسى ، آلمانى ، ايتاليائى ، اتريشى و روسى حاكى است ، نود سال اخير دورنماى بيهودگى يك رشته آزمايش‌هاى پىدرپى را وانمود مىسازد كه به هيچ‌وجه نه تعجب‌آور است و نه با جريانات خاصى كه نتيجهء آزمايش اروپائى شدن ايران است ، دور از انتظار .\r\n\r\n\r\n","description":"","footnote":"\r\n( 1 ) -  Cedrenus  ( مورخ يونانى ) راجع به خسرو اول انوشيروان مىنويسد كه وى دستگاهى آتش‌زا و وحشتزا در اختيار داشت ، اما اينكه ماهيت واقعى اين قول يونانى دربارهء آتش چه بوده است اظهارنظر قطعى مقدور نيست .\r\n","page_name":" 725 ","page_number":741},
  {"content":"\r\n\r\nتا يك‌سوم دورهء مزبور ، حضور هيئت انگليسى در صحنهء كار نيك نمودار است و داستان ارتباط انگلستان با قشون ايران كه ظاهرا به اندازهء كافى و وافى توجه تاريخ‌نويسان را جلب ننموده است ، از جالب‌ترين فصول مناسبات سياسى و همچنين نظامى بين شرق و غرب بشمار مىرود . قصدم اين است كه راجع به اين دوره كه با سياست امپراتورى بريتانيا در ايران رابطهء عميق دارد ، تا حال حاضر شرحى بيان كنم ، سپس به وضع و حال قشون ايران به‌طورىكه فعلا هست خواهم پرداخت و سعى خواهم كرد با اطلاعاتى كه از ناحيهء افسران ايرانى - كه در اين زمينه وقوف كامل داشته‌اند - كسب كرده‌ام ، و قدرى هم از روى گزارش‌ها و مداركى كه تحقيقات مخصوص خودم در آن كشور و مشاهداتم از طرز كار لشكر ايران ، و تجهيزات ايشان ، و از آن جمله ديدارى از زرادخانه و رژهء اختصاصى پادگان تهران ، مقدور ساخته است ، ميزان و معيارى دربارهء ارزش نظامى آن سرزمين خواه از لحاظ تعرض يا دفاع عرضه بدارم .\r\nراجع به اين موضوع ، تناقص گفتار نويسندگان اروپائى مرا سخت حيران ساخته است چون بعضىها قشون ايران را واجد استعداد كمك و همكارى بسيار پرارزش قلمداد كرده‌اند ، و بعضى ديگر پنداشته‌اند كه در صورت خصومت نيروى خطرناكى خواهد بود ، و غفلت از چنين دشمنى هيچ جايز نيست . عده‌اى نيز دربارهء ناچيز انگاشتن سازمان و استهزا نمودن اصل آن ، كلام را قاصر يافته‌اند .\r\nچون شايد مسئلهء قدرت واقعى ايران از هردو جهت ( تعرض و دفاع ) در نقشه‌هاى سياسى آيندهء ما دخالت داشته باشد ، مطلوب آن است كه حقيقت امر تا حدى كه مقدور است شناخته آيد ، تا هيچ دسته و گروهى در انگلستان برمبناى اطلاعاتى بىاساس در صدد اقدام و يا ابتكار سياسى برنيايد ، و چون خودم فرد نظامى نيستم ، در مواردى كه نظريهء فردى كشورى بىارزش است گفتارم را بر قول خبرگانى مبتنى مىسازم كه احدى صلاحيت ايشان را منكر نيست و اگر تذكراتم احيانا احساسات ايرانيان را جريحه‌دار سازد ، و يا نسبت به زمامداران آن بر خلاف\r\n\r\n","description":"","footnote":"","page_name":" 726 ","page_number":742},
  {"content":"\r\n\r\nراه و رسم جارى مداهنه‌آميز ننمايد چاره‌اى جز اين ندارم كه خود را در پناه اين سخن قديم قرار دهم كه گفته‌اند : « حقيقت در نزد ما عزيزتر از افلاطون است » « 1 » .\r\n\r\nبرادران شرلى -\r\nايران نخستين امكان دست‌يابى عملى بر دانش جنگى اروپائى را از سال 1600 ميلادى به برادران شرلى يعنى سر . آنتونى و سر . رابرت مديون است . بنابر قول هربرت بىپروا ايرانيان به كار بردن توپ را از پرتغالىهاى فاتح آموخته‌اند ، و استعمال تفنگ را فقط از دوره‌اى كه پرتغالىها با عده‌اى از افراد جنگى خود شاه طهماسب را بر ضد تركها يارى نمودند ، تا اين تاريخ ( 1627 ميلادى ) كه ايرانيها تيراندازان ماهرى شده‌اند ، ولى هرچند كه با باروت و سلاح مدرن جنگى آشنائى يافته بودند ، فقط از زمان شواليه‌هاى جهانگرد انگليسى بوده است كه چگونگى استفاده از ابزار جديد را ياد گرفته‌اند . بنابر راهنمائى آن دو برادر ، شاه عباس براى نخستين بار در تاريخ معاصر ايران لشكر مرتبى را با تشكيل نيروى بزرگ از پياده‌نظام كه با تفنگ مسلح بودند اساس نهاد . يكى از نويسندگان همان دوره در اين‌باره چنين نوشته است :\r\n« هيبت دولت عثمانى كه بيم و دهشت در جهان مسيحيت انداخته ، غيرت شرلى را برانگيخته است و اين پيش‌آمد روزى را نويد مىدهد كه ايرانيان هنر جنگى را از برادران شرلى بياموزند . ايشان كه نظم و ترتيبى در كار نمى شناختند اينك 500 قطعه تفنگ برنجى و 60000 نفر تفنگدار دارند . اين افراد كه سابقا فقط به وسيلهء شمشير حريف مهيب تركها بودند ، از اين پس با ضرباتى از دور و استعمال ادوات باروتى مهيب‌تر خواهند شد . »\r\nپيترودلاواله كه آن موقع در ايران بود صحبت پياده‌نظام جديد را كه تفنگدار بودند به ميان آورده و گفته است كه : « آنتونى شرلى پايه‌گذار كار ايشان بوده ، و آنها را از ميان افراد طبقهء پايين برگرفته است ، و اين نفرات مقررى خود را هر سه ماه يك‌بار از پادشاه دريافت مىدارند » و مىنويسد كه : « ايشان لشكرى مركب از 000 ، 20 نفر آمادهء كارزارند و باز مىافزايد كه در ابتدا فقط افرادى\r\n\r\n\r\n","description":"","footnote":"\r\n( 1 ) -  Amicus plato , magis amica ueritas \r\n","page_name":" 727 ","page_number":743},
  {"content":"\r\n\r\nپياده بودند ، ولى سپس سواره‌نظام و با تفنگ مسلح شدند و دوشاخه‌اى داشتند كه بوسيلهء آن بر دشمن تير مىانداختند . » نويسندهء ديگرى مىگويد كه بعد از عزيمت سر . آنتونى ، شاه رابرت را « سردار لشكريان جبههء تركها منصوب كرد » .\r\nشرلى در بازگشت از سفر اروپا در سال 1612 كه نزد دول آن به سفارت رفته بود سروان تامس پاول « 1 » را كه از اهالى ولايت مركزى انگلستان بود همراه آورد ، و او فرماندهء 700 سوار ايرانى شد . اين موضوع بسيار جالب‌توجه است كه حتى از آن روزگار ديرين ، افسران انگليسى به خدمت شاه درآمده‌اند . و رأى و صوابديد انگليسيان در تجديد سازمان نظامى ايران تأثير اساسى داشته است .\r\n\r\nانحطاط آن در دورهء آخرين پادشاهان صفوى -\r\nبا اين وصف در همان قرن و پس از آن لشكر ايران قسمت عمده‌اى از ترتيب كار اصلى و كم‌وبيش بسيار قديم خود را كه شامل دسته‌هاى سوار بىنظم و نظام بود ، حفظ نمود ، حتى در دورهء شاه عباس كه لشكر ايران وضعى ممتاز داشت ، به هيچ‌وجه از فنون جنگى خبرى نبود ، و نبردها بيشتر پيكارسواران بود كه برپايه و ميزان بسيار وسيع قرار داشت .\r\nدر جنگى كه ايرانيان در سال 1622 با همدستى انگلستان براى تصرف جزيرهء هرمز راه انداختند ، انگليسىها از ناشىگرى و عقب‌ماندگى همدستان خود سخت دوچار حيرت شدند « 2 » . شاردن مىنويسد كه بعد از وفات شاه عباس تعداد نيروى آمادهء ايران 000 ، 120 نفر بوده ( 50000 سرباز سلطانى « 3 » و 70000 چريك‌هاى ولايات ) « 4 » . پيترودلاواله مىگويد كه مشتمل بر 97000 سوار بودند . هربرت در شرح ذيل با آنكه رقم كلى بالاترى ذكر مىكند وسيلهء اصلاح مناسبى هم فراهم مىسازد .\r\n\r\n\r\n","description":"","footnote":"\r\n( 1 ) -  Thomas powel \r\n( 2 ) - ادوارد مانوكس  Manoxe  نمايندهء كمپانى هند شرقى در جزيرهء هرمز در كتاب خود مىنويسد : « ايرانيان از علم جنگ بىاطلاع‌اند ، زيراكه بدون حساب و ترس به رزمگاه وارد شدند و آنچه را كه قادر بودند با مباهات نگاه دارند ، از دست دادند و نقايص عمدهء ديگرى نيز در كار پيكار ايشان ديده‌ام كه موجب حيرتم شده است كه چگونه شاه عباس كه از اعجوبه‌هاى زمان ماست لشكرى گسيل دارد كه اين همه از لحاظ وجه نقد و وسايل لازم و اسلحه و كشتى و اسباب ديگر در تنگنا باشد . »\r\n( 3 ) - منظور لشكر معروف قزلباش است .\r\n( 4 ) - ايلات و عشاير سلحشور .\r\n","page_name":" 728 ","page_number":744},
  {"content":"\r\n\r\n« پادشاه ايران قادر است 000 ، 300 سوار و 000 ، 70 پياده يا تفنگدار بسيج كند . با آنكه وى قادر است چنان نيروى كلانى را آماده كند ، باز به ندرت عدهء لشكريانش از 000 ، 50 تن متجاوز است كه از جهت عليق با وسايل در اين‌گونه سرزمين‌هاى خشك و خالى كاملا كافى است » .\r\nاما انحطاط قدرت لشكرى و استعداد جنگاورى آن در دورهء آخرين پادشاهان سست‌عنصر صفوى تا آن اندازه سريع بود ، كه شاردن كه در رژهء نظامى سال 1666 در پيشگاه شاه عباس ثانى حضور داشت ، نوشت كه سربازان واحدى ده تا دوازده بار از جلو شهريار عبور كردند و ايرانيان از روى سادگى به او خاطرنشان نمودند كه « ما سپاه خوبى براى رژه رفتن داريم ، ولى براى ميدان نبرد سرباز خوبى نداريم » .\r\nزوال و انحطاط نيروى نظامى ايران از حملهء افغانها در اوايل قرن بعد كاملا مشهود و آشكار گرديد و زبده و نخبهء قشون ايران كه 000 ، 50 نفر بودند در نبرد با دشمن به وجه نكبت‌بارى تارومار شدند و بعد از محاصرهء اصفهان شهر را به دشمن دادند ، آن هم بدست عده‌اى كه نصف لشكر ايران و فاقد وسايل بودند و از راه دور آمده ، و سخت خسته و فرسوده بودند ، و در همان نبرد بود كه گفته‌اند 400 توپچى ايران 400 گلوله رها كردند بدون اينكه روىهمرفته 400 تن افغانى را كشته باشند .\r\n\r\nلشكر نادرشاهى -\r\nهنوز بيست سال از پيش‌آمد آن فاجعه نگذشته بود ، كه به فتوحات شگفت‌بار يك سردار فاتح ايران برخورد مىكنيم ، كه توانست آسياى مركزى را تسخير ، و دولت‌ها و امپراتورىها را سرنگون كند و در قرن هجدهم بانى همان وضع بغرنجى در آسيا شود ، كه ناپلئون اروپا را در قرن نوزدهم دوچار ساخت . هانواى كه لشكر نادرى را در حين پيشروى ديده بود ، مىگويد شامل 000 ، 200 نفر بود كه مخارج نگاهدارى آن با فرماندهانش سرانه ، در سال صد كورن ، يا بيست و پنج ليره بود ، و بنابراين جمع هزينهء نظامى سالانهء او بالغ بر 000 ، 000 ، 5 ليره مىگرديد . در واقع تا حدى از بركت بلندنظرى و كرامت نسبت به سربازان خويش بود كه نادر حس وفادارى شوق‌آميز كم‌نظير ايشان را\r\n\r\n","description":"","footnote":"","page_name":" 729 ","page_number":745},
  {"content":"\r\n\r\nتأمين نمود . بعلاوه پيروزىهاى سردارى او را به نبوغ نظامى ، و ابهت نامش ، و فتور و سستى ملامت‌انگيز اكثر دشمنانى كه با او درافتاده بودند ، بايد نسبت داد .\r\nبه نظر من روا نيست كه از فتوحات نادر استنتاج شود كه ايرانيان فقط صد و پنجاه سال پيش از اين واجد صفاتى بودند كه از آن پس يا به كلى از دست داده‌اند و يا در ميان ايشان كم‌وبيش كاهش يافته است . اكثر افراد سپاهى نادر شاه غيرايرانى « 1 » و جزو ايلات جنگجوى قلمرو پهناور او بلوچها ، افغانها ، گرجىها و كردها بودند .\r\nبرانداختن امپراتورى مغول كه از ديرباز در ورطهء خطر بود ، به هيچ‌وجه كار نظامى بزرگى به شمار نمىرفت ، و هرجا كه سوارنظام نادر قادر به ابراز هنر خويش نمىشد استعداد سردارى و يا وسايل او نيز با وضع مصاف برابر نمىنمود و اين نكته از محاصرهء بىنتيجهء بصره و بغداد كه هيچ‌يك هم استحكامات درستى نداشت آشكار مىشود .\r\nدر اينكه قشون ايران سوارنظام خود را تا چه اندازه تمام و كمال حفظ كرده بود از اظهارات وقايع‌نگار نادرى نيك استنباط مىشود كه با آنكه كلامش بىاغراق نيست مىگويد از ميان 000 ، 160 نفر اعم از سرباز يا خدمهء اردو كه عدهء لشكر متهاجم به دهلى را در فوريهء 1739 تشكيل مىداده ، حتى يك نفر هم پياده نبوده است .\r\n\r\nفتحعلى شاه -\r\nروح نظامى كه در اثر نبوغ نادر شاه تا اندازه‌اى احياء شده بود ، بوسيلهء آقا محمد خان قاجار تا حدى استوار ماند ، و او همان كسى است كه موفقيت‌هاى كم‌نظيرش بواسطهء كارهاى قساوت‌آميزش در تاريخ مخدوش گرديده است ، اما همين روح جنگاورى در عهد جانشين وى فتحعلى شاه به پايين - ترين درجات انحطاط افتاد . او همان شاهى است كه خانه‌نشينى و مال‌اندوزى را\r\n\r\n\r\n","description":"","footnote":"\r\n( 1 ) - به مقياس زمان نگارش كتاب و گرنه كيست كه در اصل ايرانى كردها و بلوچ‌ها شك كند .\r\nمترجم .\r\n","page_name":" 730 ","page_number":746},
  {"content":"\r\n\r\nنيك دوست مىداشت ، و افكارش راجع به عظمت ملوكانه به پذيرائى سفير بيگانه با طمطراق فراوان و استعمال جواهرات گرانبها در حين جلوس بر تخت طاوس محدود شده بود ، و حتى مىگويند كه در يگانه نبردى كه شركت جسته بود ، در اثر ترس ، از توسن خود بر زمين افتاد ، ولى در دورهء پادشاهى او مركز نظامى ايران از تهران به تبريز و از وجود شهريار به وليعهدش عباس ميرزا انتقال يافت و از همان موقع است كه رقابت‌هاى انگلستان و فرانسه و روس اقدام به تعليم آموزش فنون نظامى را از ناحيهء خارجىها بخصوص انگليسىها سبب گرديد كه من راجع به آن شرحى به نحو اجمال بيان خواهم كرد .\r\n\r\nلشكر عباس ميرزا\r\n\r\n1 - افسران فرانسوى -\r\nايران تجديد عهد با نظم و انضباط اروپائى را بعد از آزمايش‌هاى بىدوام برادران شرلى - كه قبل از آن نسبت به آن پاك بيگانه بود - مديون عباس ميرزا وليعهد است كه در تبريز اقامت داشته ، و والى آذربايجان بوده است . وى كه در ايالتى مرزى مىزيست كه از سالهاى نخست همين قرن دوچار حملهء شديد روس شده بود ( در آن موقع ايران و روس در حالت جنگ بودند ) به اين حقيقت پى برده بود كه بدون مدد خارجى براى وى امكان هيچ‌گونه توفيقى بر ضد يك دشمن اروپائى وجود ندارد . او درس‌هاى نخستين نظامى خود را با مشق‌هاى بسيار ساده تحت تعليم مربيان روسى فراگرفته بود ، و شاهزاده در اين كار چنان با شور و غيرت رفتار مىكرد كه به منظور از بين بردن غرض‌ورزى هموطنانش ، خود اونيفرم پوشيد ، و هرروزه به مشق و تمرين مىپرداخت ، و اعيان‌زادگان دستگاه خويش را ترغيب مىكرد كه همان راه را در پيش بگيرند .\r\nسپس با ورود هيئت ژنرال گاردان چندى دورهء برترى كار فرانسوىها ، از سال 1807 تا 1808 فرارسيد ، چون ناپلئون كمك نظامى سرشار وعده كرده بود ، وى با خود هفتاد تن افسر مأمور و غيررسمى همراه آورد و اين عده در آذربايجان و كرمانشاه به تعليم و مشق دادن افراد كثيرى مشغول شدند كه از قرار معلوم كارشان بىحاصل\r\n\r\n","description":"","footnote":"","page_name":" 731 ","page_number":747},
  {"content":"\r\n\r\nهم نبوده است . معروف‌ترين اين افسران : ترزل ، برنادر ، لامى ، بونتان ، فابويه ، ربول و ورديه بودند « 1 » .\r\n\r\n2 - افسران انگليسى -\r\nانگلستان كه در برابر خطر رخنهء سريع نفوذ فرانسه در اين سرزمين كه مبالغ هنگفتى هم خرجش كرده بود ، دير از خواب غفلت برخاست ، در سال 1808 سر . هارفورد جونز را اعزام داشت تا در اخراج فرانسوىها اقدام ، و عهدنامهء جديدى با فتحعلى شاه امضا كند . وى در انجام اين مقاصد توفيق كامل يافت ، و معاهدهء او كه در مارس 1809 به امضاء رسيد ، حاوى ماده‌ايست مبنى بر اينكه سالانه 000 ، 200 تومان به دولت ايران مساعده پرداخته و آنچه افسر و سرباز انگليسى لازم باشد مجانى اعزام شود .\r\nدر اجراى همين ماده بود كه سرجان ملكم سال بعد براى دفعهء سوم رهسپار ايران شد ، و با خود عده‌اى از افسران لشكر هند و انگليس را همراه برد ، و وارد خدمت دولت ايران كرد ، كه در ميان آنها نام كريستى ، ليندزى ، مونتايث و ويلوك برجسته است .\r\nسر . گور اوزلى كه جانشين سر . هارفورد جونز شده بود در سال 1811 به اتفاق چند افسر از انگلستان عزيمت نمود ( كه يكى از آنها سرگرد دارسى بود كه سپس دارسى تاد  Todd  معروف شد ) با وى چند تن از گروهبانها نيز از لشكر 47 انگلستان به ايران آمدند ، تا به پياده‌نظام ، انضباط درس بدهند .\r\nسرگرد كريستى كه از لشكر بمبئى بود به اين كار آخرى يعنى تعليم سربازان مأمور شد و ستوان ليندزى از لشكر مدرس ( هند ) به آموزش گروه توپخانه كه خود ترتيب داده بود پرداخت و تحت نظارت عالى عباس ميرزا با شور و علاقهء وافر خدمت نمود ، و حضرت و الا علىرغم درخواست‌هاى ليندزى پافشارى مىفرمود كه ريش توپچىها را نتراشند ، تا روزى كه حسن اتفاق نارنجكى ناگهان در دست يكى از آنها آتش گرفت و ريش سركار توپچى را سوزانيد و از آن پس چانه‌هاى صاف فراوان شد .\r\n\r\n\r\n","description":"","footnote":"\r\n( 1 ) -\r\n Verdier , Reboul , Fabrier , Bontems , Lamy , Bernard , Trezel \r\n","page_name":" 732 ","page_number":748},
  {"content":"\r\n\r\nليندزى ( كه بعدا سر . هنرى ليندزى بيتون\r\n Bethune \r\nلقب يافت ) از اين تاريخ تا چهل سال در قشون ايران مقام مهمى برعهده داشت تا سرانجام به منصب فرماندهى كل رسيد . وى كه اندازهء قدش شش پا و هشت اينچ بود ، در نظر ايرانيان بسان رستم قهرمان ملى آنها مىنمود . به پاس خدمات ذى قيمتش بعدا دولت انگليس او را مقام بارونت ( سر ) داد ، و به درجهء سرلشكرى در آسيا ارتقا يافت ، و تا وقتى كه در خدمت دولت ايران بود سالانه 2200 ليره مقررى دريافت مىكرد . تا در فوريهء 1851 زندگى را بدرود گفت و در گورستان ارامنه در تهران مدفون گرديد .\r\nدر سال 1812 خبرى به تبريز رسيد مشعر بر اينكه بين روس و انگليس در اروپا اتحادى اتفاق افتاد . پس سر . گوراوزلى به افسران انگليسى كه در خدمت ايران بودند ، دستور داد كه در جنگ روس و ايران كه هنوز در آذربايجان جريان داشت دخالتى ننمايند ، ولى بنابر درخواست مجدانهء عباس ميرزا ، دو تن از ايشان كريستى و ليندزى و سيزده تن هم گروهبان به ادامهء خدمت مجاز شدند . كيفر كريستى دادن جان شد . افسر روسى او را كه در اكتبر 1812 در ميدان جنگ اصلاندوز تير خورده و بر خاك افتاده بود هدف ساخت . سرگرد هارت « 1 » به جاى او فرماندهى پياده‌نظام ايران را در دست گرفت و تا روز وفاتش در تبريز كه بر اثر و با در سال 1830 اتفاق افتاد « 2 » در قشون ايران به پايگاه رفيعى رسيد كه هيچ - يك از صاحب‌منصبان انگليسى در ايران به آن درجه نرسيدند ، و حتى چنان طرف اعتماد پادشاه قرار گرفت كه پرداخت مقررى سربازان آذربايجان را بوسيلهء او انجام مىداد ، و چنين مىنمود كه حضرت شهريارى به شرافت يك فرد انگليسى بيش از رفتار فرزند خويش اعتماد داشت و در نزد عباس ميرزا كه هيچ‌وقت از\r\n\r\n\r\n","description":"","footnote":"\r\n( 1 ) -  Hart \r\n( 2 ) - او همان روزى در ژوئن 1830 وفات كرد كه مرگ وزير مختار انگليس سرجان مكدونالد كينر اتفاق افتاد ، چون وزير مختار در خارج از تبريز جان داده بود و ايرانيان آوردن نعش را از دروازه به درون شهر بديمن مىپنداشتند ، جسد او را اونيفرم كامل نظامى پوشيدند و چنان در تخت روان راست قرار دادند كه گوئى زنده است و در محوطهء كليساى ارامنه به خاك سپردند .\r\n","page_name":" 733 ","page_number":749},
  {"content":"\r\n\r\nحمايت او خوددارى نداشت محل اطمينان بود ، حتى با وجود آنكه او به شاهزادگان امر داده بود كه كشيك بدهند ، و به آنها سه روز غذائى جز نان خشك نداد ، و در نظر سربازان ايرانى هم گرامى بود و با وجود انضباط سختى كه بر ايشان تحميل مىكرد ، وى را به ديدهء احترام و تحسين مىنگريستند .\r\nخاتمهء جنگ ايران و روس ، در سال 1813 كه موجب امضاى عهدنامهء گلستان شد سببى جهت معاهدهء سوم ايران و انگلستان فراهم ساخت ، كه در نوامبر 1814 در تهران به امضاء رسيد كه به موجب مواد آن دولت انگليس براى مشق و تعليم دادن سربازان ايرانى به مهيا ساختن افسران و تدارك اسلحهء جنگى و وسايل و كارگر جهت كارخانهء تبريز متعهد گشت .\r\nدر آن كارخانه توپ و تفنگ و همچنين باروت قابل استفاده‌اى مىساختند ، و از قرار گيروانكه‌اى چهار پنس به فروش مىرسيد ، اما چون كار جنگ با روس تمام شده بود ، و خطر عاجلى به نظر نمىرسيد ، عباس ميرزا كه ثبات رأى نداشت از تعقيب كردن برنامهء اصلاح قشون بازايستاد ، و حتى نسبت به چند تن از افسران انگليسى ابراز بدبينى كرد . سپس در نتيجهء اختلافى كه در سال 1815 بين ايران و انگلستان راجع به موضوع ادامهء پرداخت وجه مساعده پيش آمده بود ، وزير مختار انگليس به تمام افسران غيررسمى كه در خدمت دولت ايران بودند دستور داد كه مملكت را ترك نمايند . لذا با وجود اينكه بعضى از افسران مانند هارت و دارسى باقى ماندند باز در واقع نخستين دورهء تعليمات نظامى انگليس در ايران سرآمد .\r\n\r\nقدرت لشكرى ايران -\r\nهيچ دليلى بارزتر از اين راجع به دنائت و خست فتحعلى شاه نيست كه با وجود خطر ملى ، اصرار مىورزيد كه دفاع آذربايجان كه ميدان جنگ شده بود ، فقط برعهدهء لشكر آن ايالت باشد ، و به جاى آنكه مخارج جمع و جور كردن لشكر ملى و تعليم و انضباط آنها را تأمين و مواجب سربازان را پرداخت كند ، ترجيح داد كه حيثيت وى لكه‌دار ، و قلمرو پادشاهيش تجزيه شود .\r\n\r\n","description":"","footnote":"","page_name":" 734 ","page_number":750},
  {"content":"\r\n\r\nقشون عباس ميرزا به‌طورىكه اشاره كردم 12000 نفر بود و به دسته‌هاى 1000 نفرى از طوايف يا شهرهاى مختلف جمع كرده بودند . بعلاوه عباس ميرزا هنگ مرتبى سواره شامل 1200 نفر و توپخانهء سوار ( به فرماندهى ليندزى ) با بيست توپ صحرائى داشت . قشون ايران علاوه‌براين سربازان داراى 7000 تا 9000 نفر جان‌باز « 1 » بود ، يعنى افرادى كه با جان خود بازى مىكردند و وابسته به دستگاه همايونى بودند ، و از جهات مقررى و لباس و انضباط از سربازها پايين‌تر بشمار مىرفتند . اين عده از نواحى و ايلات دوردست انتخاب مىشدند و مشتمل بر دو فوج بختيارى بودند كه بنابر قول افسران انگليسى نيك خوش - فرمان بودند . بنابراين اختلاف بارزى كه بين اين لشكر و قشون دو قرن پيش وجود داشته از ارقام و توضيحاتى كه راجع به سازمان آنها ذكر كرده‌ام آشكار خواهد گرديد .\r\n\r\nتأثير روش اروپائى -\r\nشايد تصور شده بود كه با تأسيس لشكرى مرتب به سبك اروپا ، و استفاده از وجود افسران و اسلحه و تجهيزات و انضباط و كاردانى اروپائى ، قدرت نظامى ايران پيشرفت مىنمود ، اما نتيجهء كار از اين قرار نبود . افسران انگليسى افراد را مسلح و باهوش يافته بودند ، اما بيان از توصيف وضع افسران ايرانى قاصر است ، از سربازان ايرانى كه در زيردست فرماندهانى بار آمده باشند كه شعار آنها فرار از مهلكه است ، اگر روزى با يك سپاه اروپائى روبرو شود ، چه كارى ساخته است و گفته‌اند كه سربازى ايرانى با سادگى خاص به افسر انگليسى خود گفته بود اگر ترس مرگ در ميان نبود تمام هموطنانش شير بودند ، ولى تأثير اين تغيير در روح سلحشورى و منابع مملكت محسوس افتاد .\r\nپيش از پادشاهى فتحعلى شاه قدرت نظامى ايران بيشتر بر جنگاورى افراد چالاك‌سوار متكى بود ، كه به حد وفور در همهء ايران بوسيلهء سران طوايف و ايلات فراهم مىگرديد و اين افراد به رسم گذشته ، از استقلال نسبى برخوردار بودند\r\n\r\n\r\n","description":"","footnote":"\r\n( 1 ) - جان‌باز اگرچه اين معنى را دارد ، ولى در اينجا در مقابل سرباز است كه اصطلاحى است از قائم‌مقام ، سپاهى مركز ايران را سرباز مىگفتند و سپاهى آذربايجان را جان‌باز . مترجم .\r\n","page_name":" 735 ","page_number":751},
  {"content":"\r\n\r\nو هريك از آنها اعم از خان يا ايلخانى در نقطهء دورافتاده‌اى فارغ از دخالت حكومت مركزى در ميان ايل و اهل خويش ميزيست ، و اسب‌هاى فراوانى از بهترين نژاد عرب و تركمن در اصطبل داشت ، و روح سواركارى و فداكارى در راه وطن را در بين افراد قبيلهء خود تقويت مىكرد .\r\nاين بساط بواسطهء سياست بيم و هراس فتحعلى شاه از ناحيهء سران ايلات كه در نابودى آن همت گماشته بود ، از بين رفت و همين كه وى آثار نفوذ ايشان را بر باد داد ، قدرى دير پى برد كه پايهء قدرت خود را هم خراب كرده بود .\r\nمىگويند وقتى كه فرمانده روسى ژنرال يرملوف شنيد كه عباس ميرزا لشكر مرتبى فراهم مىسازد با خشنودى گفت حالا همه را يك‌جا به دام خواهم انداخت كه هيچ‌وقت قبلا نتوانسته بودم . نظر سرجان ملكم نيز دال بر همين معنى است آنجا كه مىگويد در سرزمين عقب‌افتاده‌اى چون ايران كه تأسيسات ادارى و اخلاق ملى آن به نظر اروپائيان مأنوس نيست نيك بجاست كه حفظ و دفاع مملكت به نيروهاى چريك واگذار شود .\r\n« هيچ لشكرى را ديرزمانى در حالت نظم و انضباط مؤثر نگاه نمىتوان داشت ، مگر آنكه مواجب سربازان مرتب پرداخت و وسايل كار پيوسته فراهم شود و اكثريت افراد جامعه به راه صلح و سلم خو گرفته باشند و تأسيسات پايدار و قوانين با قدر و اعتبار باشد ، و بر طبق اصولى مجرى شود كه درخور فهم عامه باشد و به صورتى هم درنيايد كه به رأى فرمانروا يا نواب او از بين برود . در اينكه يك لشكر منظم با نمونهء كار و سرمشق رفتار خويش به رعايت نظم و انضباط در جامعه‌اى متمدن ، عامل پيشرفت خواهد شد ، هيچ ترديدى وجود ندارد ، اما چنين تغييرى بايستى با اصلاحات ديگر توأم باشد ، و گرنه به ثبوت خواهد پيوست كه هرگونه تلاش و اهتمام در مؤثر ساختن آن جهت منظور عالى دفاع ملى جنبهء موقت و گذران خواهد داشت و به يأس و حرمان منجر خواهد گرديد . »\r\nولى ممتازترين صاحب‌نظرى كه مىتوان كلامش را در اين مورد شاهد\r\n\r\n","description":"","footnote":"","page_name":" 736 ","page_number":752},
  {"content":"\r\n\r\nآورد سر . هنرى رالينسن است كه خود چند سال بعد از آن افسر قشون ايران بود ، از لحاظ امكان قضاوت صحيح موقع بىنظيرى داشت ، وى گفته است :\r\n« مىتوان اين نكته را به ثبوت رسانيد كه هر نوع بهره‌اى كه شايد ايران از تحقق تمركز اقتدار در وجود شهريار خود حاصل كرده باشد ، از آن جهت كه دولتى مورد اعتناست ، از اين دگرگونى و تغيير تضعيف گرديده و قدرت مقاومت نمودنش در مقابل اجانب كاهش يافته است . در يك دستگاه حكومت كه از هرگونه سازمانى در همه رشته‌هاى امور عارى است ، ترتيب دادن لشكر و نظام دور از امكان است . ازاين‌رو نتيجه اين شده است كه باوجود افراد پرطاقت و استوار كه در لشكر آذربايجان از ميان مردم آن سامان و بخصوص نفرات كوهستانى كرمانشاه بودند و استعداد زيادى كه افسران آن از جهت اخذ تصميمات نشان داده‌اند ، باز وضع نظام جديد ايران از همان اوان تأسيس قابل تعريف نبود و با لشكرهاى منظم اروپا و هند فقط از بابت مشق و تعليم وجه مشتركى داشت ، و وضع و كار اين سيستم نوخواه از لحاظ مقررى نفرات ، و غذا ، و وسايل حمل‌ونقل و ارتقاء ، و فرماندهى ، به كلى ناقص بود . درعين‌حال اعتماد بىموردى نيز كه بسيار مبالغه‌آميز و ذاتا خطرناك بشمار مىرفت نسبت به آن نموده بودند و منابع مملكت بىحد و حساب صرف كار قشون شد ، به‌حدى كه اين كار در نقصان آن منابع مؤثر افتاد و بالاتر از همه ايلات بودند كه دلاوران امپراتورى بودند ، و نادر در اثر رشادت آنها بر شرق پيروز شد ، آن قوه‌اى كه هرگز تن درنمىداد و همواره نيز آمادهء پيكار و ستيز بود ، تحت فرماندهى آقا محمد خان لشكريان روس را در پهناى بيابان محاصره و نابود كرد . پس براستى مىتوان گفت كه ما با التفات نمودن نظام جديد به ايران كه انگيزه‌اش رفع خطر مغازلهء نارواى او با فرانسه بود ، رداى نسوس « 1 » بر قامتش انداخته‌ايم . »\r\n\r\n3 - دورهء انحطاط -\r\nبعد از خروج قسمت عمدهء نفرات انگليسى در سال 1815 عباس ميرزا باز به هوس زندگانى خوش ديار فرانسه افتاد ، ولى از عزم\r\n\r\n\r\n","description":"","footnote":"\r\n( 1 ) -  Nessus  - خرقهء افسانه‌اى كه سبب مرگ هركول قهرمان باستانى يونان شد . مترجم .\r\n","page_name":" 737 ","page_number":753},
  {"content":"\r\n\r\nاستخدام افسران فرانسوى به زودى منصرف گشت و سرهنگ دارسى با چند تن از جوانان ايرانى براى تعليمات نظامى رهسپار انگلستان شد ، اما چند تن از افسران فرانسوى براى آموزش افراد كرد لشكر محمد على ميرزا فرزند ارشد فتحعلى شاه حاكم كرمانشاه آمدند و سرهنگ دروويل هم دستهء نيزه‌داران را در آذربايجان تشكيل داد كه در حال وارفتگى كامل به ستوان ويلوك واگذار شد . سپس دورهء طولانى ركود و بىحالى پيش آمد ، تا در اوت 1826 بنابه اقدامات روسيه كه از مدتها قبل تعمدا تحريكاتى مىنمود ، باز در مرز شمال غربى ايران جنگ درگرفت ، و اثرات بىعلاقگى و اهمال قبلى زود برملا افتاد .\r\nايران در آن ميدان نبرد نمايش تأثرانگيزى داد و جنگ پس از يك سال و نيم كه به اندازهء كافى وضع و حال ايران را مختل ساخت در فوريهء 1828 با امضاى عهدنامهء تركمنچاى به پايان رسيد . بعد از وفات هارت در 1830 سرهنگ شى يگانه افسر انگليسى در خدمت دولت ايران بود . وى و چند نفر از گروهبانان انگليسى من جمله گيبونز كه قبلا هم نامش را آوردم در سفر جنگى عباس ميرزا به خراسان كه با موفقيت كرمان و قوچان و سرخس را فتح كرد ، همراه او بودند .\r\nاين پيروزيها تأثير بسيار ناپسندى در مزاج ايرانيان نمود ، چون‌كه از بادهء غرور بىاندازه سرمست شدند و مىپنداشتند كه حتى بدون كمك اروپائىها قادرند هر دشمنى را سركوب كنند .\r\nيكى از عوامل حيرت‌آورى كه در اين موقع در لشكر ايران بود بايد « فراريان روسى » را محسوب داشت كه نيمى از فوجى بودند كه در سال 1826 در جنگ شيشه اسير شدند و به خدمت در قشون اظهار علاقه كردند . فرمانده آنها سرهنگ سامسون خان بود كه با سربازانش لشكر روس را رها و با دختر والى گرجستان ازدواج كرد و به ايران علاقه‌مند شد . اين بهادران مقررى مناسب دريافت و براى اربابهاى تازهء خود خوب جنگ مىكردند تا سرانجام در سال 1840 منحل گشت . سرهنگ استوارت در سال 1835 تعريف كرد كه آنها كلاه نظامى جغه‌دار با پرهاى سبز\r\n\r\n","description":"","footnote":"","page_name":" 738 ","page_number":754},
  {"content":"\r\n\r\nبلند بر سر و پيراهن سرخ كه سرشانه‌هاى آبى و يراق سفيد داشت و شلوار گشاد و سفيد و چكمه مىپوشيدند .\r\n\r\n4 - افسران انگليسى -\r\nلشكركشى عباس ميرزا به خراسان و بر ضد هرات كه فقط به اين دليل از محاصرهء آن دست كشيدند كه وى در پائيز 1833 درگذشت ، مايهء تجديد نگرانى شديد و حس هراس حكومت هند گرديد ، و براى تأمين منافع انگلستان اقدامات تازه‌اى برعهدهء نايب السلطنه لرد بن‌تينك « 1 » افتاد .\r\nدر سال 3 - 1832 مقدار معتنابهى اسلحه و تجهيزات به ايران ارسال شد و در مارس 1832 شش ماه پيش از وفات پادشاه پير ، فتحعلى شاه ، عدهء زيادى از صاحبمنصبان و گروهبانان با تداركات نظامى فراوان از هندوستان وارد شدند . در ميان اين افسران نام سر . يوستن شيل و سر . هنرى رالينسن ديده مىشود ( كه هردو بعدا وزير مختار بريتانيا در دربار ايران شدند ) و سرهنگ فرانت ( بعدا كاردار شد ) و سرهنگ پاسمر « 2 » با مقام فرماندهى و سرهنگ استودارت كه در سال 1842 در بخارا به قتل رسيد و سرهنگ دارسىتاد كه رئيس توپخانه شد و سرهنگ شيل كه مأمور شد از ميان نفرات طايفهء شكاك در آذربايجان توپچى تربيت كند .\r\nسرگرد رالينسن به سمت فرمانده نفرات دو قبيلهء كلهر و گورات منتخب گرديد .\r\nوى در سال 1836 با عده‌اى از نيروى بهمن ميرزا حاكم كرمانشاه از طريق لرستان و خوزستان به شوشتر رفت . سر . اچ . بيتون بار ديگر به ايران آمد و بعد از درگذشت پادشاه كهنسال فرمانده قوا شد و با حسن تدبير و به سلامت پادشاه جديد محمد شاه را به پايتخت وارد و بر تخت سلطنت مستقر كرد . در همين سال ( 1835 ) وى لشكر ياغى عموى شاه ، حسينعلى ميرزا فرمانفرما را در شيراز سركوب كرد . در اين مرحله تجديد جدى فعاليت نظامى مبلغ 2800 ليره به او پرداخت شد كه كارخانهء باروت‌سازى را از نو برپا كند و 400 ليره هم بابت خريد ابزار موسيقى به او پرداخت گرديد و از انگلستان دو هزار تفنگ و تجهيزات و 000 ر 500 فشنگ به عنوان شاه هديه فرستاده شد و ستوان ويل‌برهام « 3 » و هشت گروهبان از تيپ تفنگداران به سال\r\n\r\n\r\n","description":"","footnote":"\r\n( 1 ) -  Bentinck \r\n( 2 ) -  Passmor \r\n( 3 ) -  Wilbraham \r\n","page_name":" 739 ","page_number":755},
  {"content":"\r\n\r\n1836 جهت تعليم طرز كار اسلحهء اروپائى وارد ايران شدند . اين بوده است حدود و سرگذشت آخرين اقدام مجدانهء دولت انگليس براى تجديد سازمان قشون ايران .\r\n\r\nلشكر محمد شاهى -\r\nراجع به وضع قشون ايران در اين دوره شرح جامعى نوشتهء سرهنگ استيوارت كه در سال 1835 بعنوان منشى مخصوص نمايندهء دولت انگليس ، سر . اچ . اليس « 1 » به ايران آمده بود به يادگار مانده است . نمونهء اونيفرم - هاى قديم و استعمال لباس جديد نظامى و سابقه و نوع اسلحه‌اى كه به كار مىبردند و درهم آميختن عجيب افكار غربى و شرقى ، آن قشون را بدون ترديد به صورت خاصى درآورده بود .\r\nوقتى كه نمايندهء مزبور به زنجان رسيد از وى استقبال رسمى نمودند و سربازان مأمور استقبال بيست نفر نيزه‌دار بودند كه فرمانده انگليسى داشتند - و او گروهبانى از لشكر چهارم اژدها در انگلستان بود - بعلاوه هيئتى مركب از صد نفر كه از ناحيهء خمسه و تابع فرماندهى مستر فرانت بودند . اينان بلوز سرخ و شلوار آبى گشاد و كلاه ايرانى داشتند و اسلحهء آنها تفنگ و نيزه بود و پرچم‌هاى آنان سرخ و آبى ، ولى نيزه‌داران خمسه را پادشاه به زودى از لحاظ جنبهء تجملى و هزينهء گران آن منحل كرد ، چون معلوم شد كه روزانه چهار ليره صرف نگاهدارى آن مىگرديد . سرهنگ فرانت سپس به تعليم دادن غلامان شاهى مأمور شد .\r\n\r\nشكست كار و بازگشت افسران و نفرات انگليسى -\r\nدومين آزمايش انگليسى از اولى هم كمتر قرين توفيق بود . در اين موقع ايران دشمن مهيب ملى در مقابل نداشت و پادشاه جديد محمد شاه در اثر افكار درخشان نام‌آورى نظامى سخت دوچار هيجان مىنمود و از همان ابتدا با افسران انگليسى برخورد خوش‌آيندى نكرد و آنان در اثر حسادت از جانب همكاران ايرانى پيوسته دوچار رفتارى تحقيرآميز بودند و حتى موقعى كه رژه صورت مىگرفته است به ايشان خبر نمىدادند .\r\nدر ميان افواجى كه مىبايستى همكارى و همقطارى نمايند ، تحمل وضع و حركاتى كه مىديدند و بىبندوبارى و بدمستى سربازان طاقت‌فرسا شده بود .\r\n\r\n\r\n","description":"","footnote":"\r\n( 1 ) -  Ellis \r\n","page_name":" 740 ","page_number":756},
  {"content":"\r\n\r\nپس از سه ماه كار سخت و دشوار شيل مىنويسد : كم‌كم اين فكر در سرم راه يافته بود كه هرگونه اهتمام در تشكيل نظام بيهوده است و باز مىنويسد : فقط با زور شلاق يا نيروى اخلاق شخصى يا امكان دريافت مقررى و يا جيره كه همواره به تعويق مىافتاد ، و يا راجع به ترفيع درجه كه احراز آن پيوسته با تشبث و رشوه توأم بود ميشد كه وضع قشون ايران را اصلاح كرد ، ازاين‌رو حيرت‌انگيز نيست كه افسران انگليسى نتوانسته باشند بيش از آنچه انجام يافت منشأ اثر واقع شوند ، و اگرچه ايشان از عهده برنيامدند كه لشكر ايران را جهت مقابلهء موفقيت‌آميز با نيروى ديگر كشورها آماده سازند ، دست‌كم توانستند به نفرات توپخانه و پياده براى سركوب عده‌هاى نامحدود افغانها و كردها و تركمن‌ها يا چريك‌هاى ايرانى وسايل كافى ارزانى دارند .\r\nاما بيش از هر دليل ديگر بايد گفت كه در اثر قطع شدن روابط ديپلماتيك و سياسى بود كه موجبات شكست اين آزمايش فراهم آمد . محمد شاه در دومين سال سلطنت خود در صدد اجراى نقشه‌اى برآمد كه نسبت به آن علاقهء سرشار داشت ولى آن كار آشكارا مورد انزجار انگلستان بود ، و آن لشكركشى به عزم فتح هرات بود . پيشرفت روزافزون نفوذ دولت روس و تيرگى روابط انگلستان انگيزه‌اى فراهم ساخت كه شاه در تابستان 1836 تمام افراد كشورى و لشكرى انگليس را از خيمه و خرگاه همايونى با طرز اهانت‌آميزى مرخص كند و بعد از دو سال اعتراض بىحاصل و مشاجرات ديپلماتيك سرانجام سرجان مك‌نيل بيرق دولت خود را پائين كشيد و از ايران رفت .\r\nدستور صادر شد كه تمام افسران و افراد انگليسى قشون ايران نيز از مملكت خارج شوند . بنابراين ناگهان و بيهوده آخرين دورهء اظهار وجود درجه‌داران انگليسى ، خواه در ميدان رژه و خواه در رزمگاههاى ايران به پايان رسيد . با اينكه آن آزمايش به شكست منجر گرديد ، چه از نظر نتايج عاجلى كه داشته و چه از جهت اثراتى كه در روابط ايران و انگلستان باقى گذاشته است ، اين حقيقت انكارپذير نيست كه\r\n\r\n","description":"","footnote":"","page_name":" 741 ","page_number":757},
  {"content":"\r\n\r\nهمين وضع و حالى كه قشون ايران اكنون دارد از بركت خدمت و كارى است كه افسران انگليسى در گذشته انجام دادند . هرچند كه از ناحيهء ديگر اقوام نيز در اين زمينه دخالتى شد ، ولى در واقع ثمرهء كار ما را ضايع كرده‌اند و باز هر قسم مشق و تعليم يا انضباط و يا خاصيتى كه هنوز در قشون همايونى هست حاصل دانه‌هائى است كه انگليسيان طى سى سال كار و زحمت كاشته و حتى با خون خود آن را آبيارى كرده‌اند .\r\n\r\n5 - افسران فرانسوى -\r\nپس از بازگشت افسرانى كه از انگلستان آمده بودند فرانسويها كه از قرار معلوم در سراسر قرن نوزدهم همواره آمادهء ابراز رقابت با انگليس‌ها بودند ، باز در صحنه پيدا شدند . سر . اچ . ليارد آنها را به سال 1840 در همدان با قشون همايونى ديد ، و همقطار او آقاى ميتفرد ، اندكى بعد در تهران به آنها برخورد كرد . آزمايش ايشان با شكست كامل منجر و دير يا زود متروك گرديد . اگر در ميان افرادى كه از فرانسه آمده بودند يكى هم مانند ژنرال فريه نبود كارشان اصلا قابل ذكر بشمار نمىرفت .\r\nاين شخص بعد از ترك كردن خدمت شاه به نقاطى كه در ايران و افغانستان كمتر رفت‌وآمد شده بود مسافرت نمود و نتيجهء آن كتاب بسيار جالب‌توجه « سفرى با كاروان » است كه وى طى آن مدح و تمجيد فراوان از طرز جهاندارى دولت انگليس كرده است . وضع و حال افرادى را كه بنا بود اين حضرات فرانسوى با آنها محشور باشند ، مىتوان از اظهارات يكى از آنها كه در زير نقل مىشود استنباط نمود :\r\n« سربازها فاقد حس انضباط و اطاعت و احترام نسبت به سركرده‌هاى خود مىباشند و افسران هم هيچ‌گونه علاقه و توجهى به حقوق و تكاليف و قدر و مقام خويش ندارند و از استعداد شايستهء رهبرى و يا قدرت ممانعت از كج‌رفتارى زيردستان خود محروم‌اند . »\r\n\r\n6 - افسران ايتاليائى ، مجارستانى ، اتريشى و فرانسوى -\r\nبعد از آنكه فرانسوىها ترك خدمت كردند ايرانيان كه پيوسته در تكاپوى مربيان و سركاران نظامى\r\n\r\n","description":"","footnote":"","page_name":" 742 ","page_number":758},
  {"content":"\r\n\r\nبودند ، اين كار را از لحاظ پايهء بين‌المللى آن سبك‌تر گرفتند ، در نتيجه در قرن نوزدهم نمايندهء علم نظامى اروپائى در ايران چند تن افسر ايتاليائى ، يعنى مهاجرانى از ونيز و ناپل بودند و چند نفرى هم مجارستانى و اتريشى كه امپراتور اتريش به پادشاه قرض داده بود .\r\nاين عدهء اخير كه در سال 1852 آمدند چهار افسر و يك پزشك و يك دارو - ساز و يكى هم كارشناس معدن بود . دو نفر از ايشان در ايران فوت كردند و بقيه هم در سال‌هاى 1858 و 1859 مراجعت نمودند . مهاجران ايتاليائى كه در سال 1854 وارد شدند شش نفر بودند و بيشتر هم ماندند ، زيراكه بين سالهاى 1865 و 1870 آقاى مونزى نام ايشان را ذكر و اضافه كرده است كه آنها لباس ساده بر تن داشتند و شمشير هم حمايل نمىكردند ، ولى عصاى سنگينى در دست آنها بود كه با آن افراد را تعليم مىدادند و منظره‌اى پديد مىآمد كه اشك در ديدگان هركس جارى مىساخت .\r\nدر سال 1859 مجددا عدهء ديگرى از فرانسه آمدند ، فرمانده آنها سرگرد برونيار « 1 » بود كه با خود چهار افسر و چهار درجه‌دار غيرمأمور و يك نفر موزيكانچى و يكى هم كارشناس فنى براى زرادخانه آورده بود ، كه همه در سال 1861 از ايران رفتند .\r\n\r\n7 - مراجعات مجدد براى افسران انگليسى -\r\nشاه كه از اين آزمايشها ناراضى و از شكست فاحش لشكر ايران در جبههء مرو در پاييز 1860 سخت آزرده‌خاطر شده بود ، باز به همدست ديرين مراجعه كرد و از انگلستان استمداد نمود . در اين موقع رسم و عادت حكومت هند و دولت بريتانيا كه هردو بىعلاقگى نمايانى در حفظ منافع انگلستان در آسياى مركزى نشان داده بودند ، به وجهى بود كه پيشنهاد مزبور امكان قبول نيافت ، آن هم به دليل پوچ و بىاساس اختلافى راجع به تسهيم و پرداخت مخارج كار بين حكومت هند و دولت ايران « 2 » . در سال 1870 اين تقاضا\r\n\r\n\r\n","description":"","footnote":"\r\n( 1 ) -  Brognard \r\n( 2 ) - حتى در اين هنگام نيز نام دو تن از افراد انگليسى در ليست نظامى ايران هست . در سال 1860 سرهنگ دلماج كه سابقا جراح بود سرپرست زرادخانه و كارخانهء باروت‌سازى مشهد شد و سرگرد يانگ هم در خدمت دولت ايران بود .\r\n","page_name":" 743 ","page_number":759},
  {"content":"\r\n\r\nتجديد شد ، اما به‌سبب اهمال و غفلت مسئولان امر ، كه در آن وقت به اوج خود رسيده بود ، باز اين درخواست رد شد ، و عذر آن هم اين بود كه ايران بر ضد همدستان اسمى انگلستان يعنى افغانستان و بلوچستان مشغول اقدامات خصمانه است . حتى در سال 1874 هم سر . هنرى رالينسن توصيه كرده بود لشكرى ده هزار نفرى فراهم شود كه مقررى و غذا و لباس و اسلحهء آنها همه با انگلستان باشد و بوسيلهء افسران انگليسى آماده شوند ، باز به اين حرف هم توجهى ننمودند و تا آنجا كه من مىتوانم قضاوت كنم بعيد است كه چنين درخواستى در آيندهء نزديك تجديد گردد ، و اگر هم بشود محظوراتى در ميان هست كه سابقا نبود . با آنكه علىرغم مساعى قبلى در اين قرن تأسيس نظام جديد در ايران موفقيت‌آميز نبوده است حضور افسران انگليس در قشون ايران بدون‌شك ممكن بود متضمن نتايج بىغل‌وغش سياسى بشود و هنوز مناطقى در ايران هست كه اگر از مساعى اين افسران با جديت تمام حمايت شود اثرات گرانبهائى در تقويت وسايل دفاعى قلمرو شهريارى خواهد داشت .\r\n\r\n8 - افسران اتريشى -\r\nهنگام سفر دوم شاه به اروپا در سال 1878 با استقبال خاصى كه در وين از او كرده بودند نمايش بساطى كه براى خوش‌آيند او تمهيد شده بود مآلا زمينهء آن را فراهم ساخت كه دولت اتريش عدهء معتنابهى افراد لشكرى و كشورى به مدت سه سال در اختيار دولت ايران بگذارد تا به تجديد سازمان هردو بخش نظامى و ادارى ايران همت گمارند .\r\nده افسر شامل يك سرهنگ ، يك سرگرد ، سه سروان و پنج ستوان در ژانويهء 1879 به تهران وارد شدند . برنامه‌ايكه براى آنها در نظر گرفته شده بود تشكيل دادن هفت گردان هريك مشتمل بر 800 نفر بود كه جمعا لشكرى 5600 نفرى ميشد كه ولايت سلطان‌آباد ( اراك ) مركز ستاد آن باشد ، و يك سال بعد از تأسيس اين نظام تازه و نو پادشاه از آنها بازديد فرمايند . احتياجى به ذكر نيست كه اين پيش‌بينى دليرانه به جائى نرسيد و افسران اتريشى كه معلوم مىشود افراد زبده‌اى هم نبودند كوششى ننمودند كه حتى زبان محلى را بياموزند . ايشان باهم و با دولت ايران درافتادند ، و سرانجام بيشتر آنها\r\n\r\n","description":"","footnote":"","page_name":" 744 ","page_number":760},
  {"content":"\r\n\r\nبا دلخورى از خدمت بيرون رفتند . بعد از كناره‌گيرى افسران مزبور چند تن افسر غيرشاغل اتريشى در خدمت توپخانه و پياده‌نظام ايران كماكان مشغول مشق و تعليم دادن بودند و هنوز يادگارى از دورهء آنها بنام گروه اتريشى كه جزو سپاه دولت ايران بوده و سپس منحل شده است باقى است .\r\n\r\n9 - افسران روسى -\r\nهمزمان با دخالت اتريشىها در كار قشونى ايران ، نفوذ روس هم پيوسته رو به افزايش نهاد و از آثار آن مشاهدهء افسران و اونيفرم و تجهيزات و مشق و نظام روسى در تهران است . سرهنگ دومانتويچ كه از افسرانى بود كه در جنگ تركمن‌ها زيردست ژنرال ترگوكاسيف خدمت كرده بود ، با سه افسر مربى و پنج افسر ديگر براى تشكيل دادن فوج قزاق در تهران مأموريت يافت .\r\nروسها در اين كار پيشرفت درخشانى بدست آوردند . هزار قبضه تفنگ بردان كه بهاى هريك سه ليره بود ، و چند توپ فلزى براى دو دستگاه توپخانهء سبك به عنوان دوست بسيار گرامى خود پادشاه ايران مجانا از طرف امپراتور روسيه ارسال گرديد ، و از روى مدل روسى در تهران شمشير ميساختند ، و دانه‌اى دوازده قران و نيم ميفروختند . افراد كاملا مطابق سبك غربى بىهيچ تفاوت ملبس و مجهز شدند و شاه از داشتن چنان دستگاه تمام‌عيار قفقازى نيك خشنود مينمود . درحال‌حاضر سه‌تا از اين فوج‌هاى قزاق در ايران هست كه بنابر ليست حقوق هركدام شامل 600 نفر و جمعا 1800 نفر است و حال آنكه در واقع دو گردان و هريك 600 نفر و جمعا 1200 نفرند كه به عنوان سه فوج 400 نفرى قلمداد مىشود .\r\nمجموع عده و افسران روسى يك سرهنگ ، سه سروان و يك ستوان و ده افسر خارج از صف است ، ولى وقتى كه من در تهران بودم عدهء آنها به يك\r\n\r\n","description":"","footnote":"","page_name":" 745 ","page_number":761},
  {"content":"\r\n\r\nسرهنگ و يك سروان و يك ستوان و شش افسر خارج از صف تقليل يافته بود و من راجع به آنها وقتى كه دربارهء واحدهاى نظام ايران بحث ميكنم اشاره خواهم كرد . در سال جارى هم تصميم اتخاذ شده است كه فوج چهارم قزاق ايرانى در ميان كردها و تيمورىها و طوايف ديگر شمال شرقى ايران تشكيل دهند .\r\n\r\nعناصر بازماندهء خارجى -\r\nعلاوه‌بر افسران روسى آنچه از امواج پىدرپى رخنهء نظامى بيگانه كه شرحش را بازگفته‌ام تا اين تاريخ ، 1890 ، در ايران يادگار مانده است شامل هفت افسر اتريشى است كه شش تن ژنرال‌اند و يك سرگرد و همچنين يك سردستهء موزيك فرانسوى كه او هم بدرجهء ژنرالى مفتخر است و يك مربى موزيك ايتاليائى و يكى هم بلغارى و يك رئيس پليس ايتاليائى و دو افسر پروسى كه معلم كالج سلطنتى ( دار الفنون ) اند . اين است كالاى آب آوردهء ديگران كه جريان امواج نفوذهاى گوناگون نظامى بر كرانه‌هاى سست - بنياد تهران فرانهاده است .\r\n\r\nنظام جديد -\r\nاز شرح اجمالى فوق دربارهء سابقهء قشونى ايران بخصوص در قرن نوزدهم كه اطلاعات راجع به آن را از منابع متعددى گرفته‌ام كه قبل از اين در جاى ديگر جمع و تدوين نشده بود ، اينك به وضع نظامى ايران چنان كه هست ميپردازم . روىهم‌رفته ميتوان گفت كه قشون در ايران مشتمل بر سه ركن اساسى است :\r\n1 - عدهء كلانى سوار چريك كه بوسيلهء ايلات و طوايف جنگاور سرحدى و به وجهى فراهم مىشود كه تابع فرماندهى خوانين يا سركرده‌هاى خود ميباشند .\r\nاين قسمت را به‌هيچوجه نبايد با تعداد اسب به صورتىكه در اصطلاحات نظامى انگليس است اشتباه كرد . در ايران اين افراد فاقد تعليمات‌اند و تابع سازمانى\r\n\r\n","description":"","footnote":"","page_name":" 746 ","page_number":762},
  {"content":"\r\n\r\nمنظم يا هيئت‌هاى متمركزى نميباشند ، بلكه افراد زمخت و واحدهاى منتسب به قبايلىاند كه بدون رعايت هيچگونه سبك و مقررات ثابتى از مناطق و ايلات كه واجد افراد رزمى ، و اسب ، و مرزى هم براى نگهبانىاند ، فراهم مىشود و درحالىكه جنس و مادهء تركيبى آنها مردانه و ستبر است ، بواسطهء فقدان حس انضباط و بخصوص غالبا عدم پرداخت مواجب ، بيشتر عامل خطرى بزرگ بشمار ميروند تا وسيلهء حمايت و دفاع .\r\n2 - دستهء نيمه نظامى پياده و سواره و توپخانه كه كم‌وبيش به سبك اروپائى مجهز و ملبس شده و تعليم يافته‌اند و روىهمرفته نيروى دفاعى قلمرو پادشاهى را تشكيل ميدهند .\r\n3 - يك عدهء نيمه نظامى تفنگچى و شمخالچيها و جزايرچى - تفنگ‌چىها كه از نواحى و شهرها براى حفظ و حراست افراد و مال حدود خودشان تشكيل مييابد . اينها اسما نيروى عمده‌اى محسوب و فقط در مواقع اضطرارى احضار ميشوند ولى در واقع واحد بىارزش و فاقد قدر و خاصيت و با اسلحهء كهنه مجهزاند و تكاليف پاسدارى محلى را هم با اكراه تمام انجام مىدهند .\r\n\r\nتعداد نيروهاى نظامى -\r\nتعداد اركان مختلف مزبور به شرح ذيل است .\r\nمن ناگزيرم طرز طبقه‌بندى بىسابقه‌اى را تعقيب و آن نيروها را تحت چهار عنوان ذكر كنم كه مشتمل است بر :\r\n1 - فهرست فرضى نيروى نظامى دولت ايران كه مبتنى بر تصور و خيال است .\r\n2 - نيروى اسمى كه امكان احضار آنها براى انجام خدمت هست .\r\n3 - عده‌اى كه مىگويند بر سبيل معمول مسلح و آماده‌اند .\r\n\r\n","description":"","footnote":"","page_name":" 747 ","page_number":763},
  {"content":"\r\n\r\n4 - عدهء واقعى كه درحال‌حاضر خدمت زير پرچم انجام مىدهند :\r\n1 - ليست قشونى . ليست قشون خيالى سلطانى كه در سالنامهء رسمى انتشار يافته ، جمع كل نيروى لشكرى ايران را 000 ر 200 نفر 000 ر 150 نفر در نظام و 000 ر 50 نفر چريك يا افراد احتياط ، اين ارقام را بدون تفسير يا بررسى بايد كنار گذاشت .\r\n2 - نيروهاى قابل احضار عبارتند از :\r\nسوارهاى بومى يا نامنظم 16350 نفر\r\nزنبوركچىها ( دستهء جمازه حامل توپ ) 80 نفر\r\nسوارهاى نيمه منظم 2493 نفر\r\nپياده‌نظام 63700 نفر\r\nتوپخانه 4000 نفر\r\nواحد اتريشى 169 نفر\r\nنيروهاى بومى 3600 نفر\r\nجمع 90392 نفر\r\n3 - عدهء آماده و مسلح شامل نيروى مؤثرى كه مىگويند كاملا مسلح‌اند :\r\nسواره‌هاى نامنظم 12427 نفر\r\nسواره‌هاى نيمه منظم 2493 نفر\r\nپياده‌نظام 25000 نفر\r\nتوپخانه 1800 نفر\r\nدستهء اتريشى 169 نفر\r\nنيروى بومى 2000 نفر\r\nجمع 43889 نفر\r\n\r\n","description":"","footnote":"","page_name":" 748 ","page_number":764},
  {"content":"\r\n\r\n4 - مجموع عده‌ها - سرانجام با حذف كردن گزارش‌هاى مغلوط و حاصل جمع‌هاى خالص و افرادى كه در مرخصىاند تعداد واقعى را كه درحال‌حاضر خدمت زير پرچم انجام مىدهند تا 000 ر 30 نفر « 1 » تخمين زده‌اند .\r\n\r\nدستهء سواران جنگى نامنظم -\r\nاينك توضيحاتى هم دربارهء اقلام مندرج در قسمت مزبور اضافه و سخن را از سواران جنگى نامنظم آغاز مىكنيم . تركيب اساسى آنها را قبلا شرح داده‌ام . زبده‌ترين ايشان كردهاى ساكن شمال شرقى و شمال غربى و تيمورىهاى مشرق و ايلات مختلف يا گروه‌هاى بومى - مثل بختيارىها هستند كه در جنوب باخترىاند .\r\nسر . هنرى رالينسن كه در احوال ايشان مشاهدات شخصى داشته وقتى راجع به ايلات مرز غربى گفته بوده است كه « آن عده از ايشان كه در مناطق كوهستانى از آرارات تا شيراز ساكن‌اند ، نمونهء ايده‌آلى افراد نظامىاند . مردان ورزشكار ، نيرومند ، پرطاقت و فعال‌اند . » سهمى كه هر ايل يا ناحيه براى سوار نظام دولتى ، سوار مىدهد ، بسته به تعداد خانوار يا چادر است و در دوره‌هاى مختلف تا حد معتنابهى كم و زياد شده است .\r\n\r\n\r\n","description":"","footnote":"\r\n( 1 ) - با اطلاعاتى كه اخيرا به من رسيده است ذكر ستون پنجم را هم ضرورى مىسازد چون حاكى است كه درحال‌حاضر ، بهار سال 1891 حتى عدهء كمترى تحت سلاح‌اند . اين جمع كل مگر در مواردى كه اشارهء متفاوتى بشود به شرح ذيل است :\r\nتهران : شش گردان كه اسما هر گردان 800 سرباز دارد .\r\nخراسان : مشهد يك گردان كلات نادرى و سرخس : يك گردان .\r\nكرمان و بلوچستان ايران : يك گردان ، فارس : يك گردان .\r\nلرستان و بروجرد : يك گردان و چهار توپ .\r\nاصفهان و يزد : يك گردان و 400 سوار .\r\nاستراباد و گرگان : يك گردان ، كرمانشاه و كردستان : يك گردان .\r\nآذربايجان : تبريز يك گردان و نيم و صد سوار ، مغان ( مرز روسيه ) يك گردان و دو توپ .\r\nاروميه : نيم گروهان و دو توپ ، ساوجبلاغ : نيم گروهان .\r\nجمع عدهء زير سلاح هفده گردان يا حداكثر 13000 نفر ، و 1800 تن نفرات توپخانه . معهذا ليست رسمى قشونى در سال 1890 - 1891 مشعر بر اين است كه 44 هنگ يا 35200 تحت سلاح‌اند ( و 35 هنگ و 28000 نفر در مرخصىاند ) و همچنين 2200 نفر افراد توپخانه تحت سلاح و 2990 نفر در مرخصىاند .\r\n","page_name":" 749 ","page_number":765},
  {"content":"\r\n\r\nفرمانده اين دسته‌ها برحسب معمول خان يا رئيس طايفه است ، يا يكى از منسوبان نزديك آنها ، با عنوان سرتيپ يا سرهنگ بدون توجه به تعداد نفراتى كه در زير دست دارند . اين افسران تابع و زيردست هم دارند از قبيل يوزباشى يا پنجه‌باشى يعنى سردستهء صد نفر يا پنجاه نفرى ، و همچنين نايب . افسران تابع مواجبى دريافت نمىدارند ، ولى وقتى كه از اردوگاه خود دور و مشغول خدمت باشند جيره مىگيرند . افسران تابع و افراد سالانه به تفاوت از 65 تا 1000 قران مقررى دارند . رقم آخر ميزان مقررى غلامان شاهى است كه خود از خوانين و افراد توانگرند و همچنين روزانه شش گيروانكه و نيم جو و سيزده گيروانكه كاه جيره دارند .\r\nسواران ايلاتى يا بومى بابت مواجب و جيره و مقررى سالانه از 6 / 12 / 4 ليره تا 0 / 12 / 31 ليره دريافت مىكنند . فرد سوار معمولا عليق و علوفهء خود را مىفروشد ، ازاين‌رو جاى شگفتى نيست كه اسب او هيكل مفلوك و غم‌انگيز داشته باشد ، اما همين حيوانات به محض آنكه قدرى خوراك به شكمشان برسد طاقت و استقامت حيرت‌انگيزى نشان مىدهند ، و براستى كه اسب‌هاى تمام‌عيارند و بنابر معمول قدشان از چهارده دست و نيم ( كف دست ) بلندتر نيست . ولى سخت‌جان ، چالاك بىلغزش و عموما تند و تيزند ، بار سنگين مىبرند ، زيراكه تمام ما يحتاج يعنى رختخواب سوار و پوشاك شبانهء حيوان همه در خرجين انباشته و بر پشت زين سواركار گذاشته مىشود و با نمد ضخيمى كه از سر تا دم حيوان را مىپوشاند ، ديگر اسب ايرانى احتياج مبرمى به اصطبل ندارد .\r\nاين چهارپايان ممتاز را در همه‌جا با قيمتى از 6 ليره به بالا مىتوان خريد و هنگامى كه نيك به راه افتاده باشند روزانه به آسانى 24 تا 30 ميل در هرگونه هوائى طى طريق مىكنند ، حتى در دشت و دمنى كه اسبهاى نيك پرورش يافته دوچار لرزه مىشوند . سواران اين اسب‌ها اونيفرم ندارند ، اما براى اسب خود توبره و اسلحه دارند كه معمولا شامل يك تفنگ بومى يك قداره و يك طپانچه است .\r\n\r\n","description":"","footnote":"","page_name":" 750 ","page_number":766},
  {"content":"\r\n\r\nاين سوارها غالبا سواركار ممتازى بشمار مىروند چون از كوچكى به سوارى عادت مىكنند و در چابك‌سوارى و تيراندازى دقيق در حين تاخت مهارت بسيار دارند .\r\nهرودوت نوشته است كه ايرانيان قديم فرزندان خود را سه چيز مىآموخته‌اند :\r\nسوارى ، تيراندازى و راستگوئى . شعار سومى از ديرزمانى پيش در اعقاب ايشان از ميان رفته است ، اما تعليم اولى را هنوز نيك به كار مىبرند و در تيراندازى با كمان‌هاى كشيده در سراسر جهان ممتازند . اين سواران بىنظام يگانه بازماندگان همان سواركاران قهرمان به شمار مىروند كه لژيون‌هاى رومى را تارومار كردند و دمار از روزگار سپاهيان تيمور لنگ برآوردند و در ركاب نادر شاه از رودخانهء سند بگذشتند . با آنكه فعلا از لحاظ مقدار قليل و فاقد اسلحه و بىنظم و انضباطاند ممكن است مايهء مزاحمتى در جلو لشكرى اروپائى بشوند ، ولى از عهدهء آن نمىتوانند برآيند و به آسانى مىتوان دريافت كه اگر زحمتى بيشتر و وجهى زيادتر براى آنها خرج كنند به همان ترتيبى كه در راه « نظام » يا لشكر پياده كرده‌اند ممكن است يكى از مهيب‌ترين نيروى سبك اسلحهء مشرق زمين بشوند .\r\nطبق آخرين ليستى كه در سهم‌بندى ( بنيجه ) منطقه‌اى بدستم رسيده است ، حوزه‌هاى سربازگيرى را به اسواران مختلف ، از پنجاه سوار تا هفتصد نفر قسمت كرده‌اند كه به شرح ذيل است : اسواران آذربايجان بيست و سه ، خراسان بيست و چهار ، استراباد يك ( تركمنهاى يموت ) شاهرود يك ، كرمان يك ، گيلان و مازندران پنج ، اراك چهار ( با بختياريها ) ، بروجرد چهار ، خمسه چهار ، تهران شش ، خوزستان سه ( لرهاى فيلى و بختيارى ) ، قزوين چهار ، كرمانشاه پنج ، گلپايگان يك ، كمره يك ، لرستان دو ، شيراز يك ، همدان يك .\r\n\r\nسوارهاى نيمه منظم\r\n\r\n1 - فوج اصفهان -\r\nمنظورم از سوارهاى نيمه منظم بعضى سوارانى هستند كه از لحاظ مشق و تمرين و تجهيزات و اسلحه به سبك‌هاى اروپائى مهيا شده‌اند و از اين قبيل درحال‌حاضر سه هنگ وجود دارد كه يكى در اصفهان است و دوتا\r\n\r\n","description":"","footnote":"","page_name":" 751 ","page_number":767},
  {"content":"\r\n\r\nدر تهران . هنگ اولى فوج فتح ناصرى نام دارد و تحت سرپرستى ظل السلطان است و به مناسبت تمايل آشكار حضرت و الا نسبت به سيستم نظامى آلمانى ، سربازان اين فوج از سبك و تجهيزات نظام پروسى تقليد مىنمايند . آنها شش ماه در سال خدمت مىكنند و فقط بابت شش ماه مواجب دريافت مىدارند كه در مورد تابين‌ها هر نفر با جيره بالغ بر 233 قران مىشود ، هم افسران و هم نفرات اسب را خود فراهم مىسازند ، اما تجهيزات آنها و قرارگاه و اسلحه با خرج دولت تأمين مىگردد . تابين‌ها و افسران غيرمأمور هر سال يك دست اونيفرم دريافت مىنمايند و اگر وجودشان بيشتر از شش ماه ضرور باشد دو دست اونيفرم و جيرهء اضافى بابت مدت فوق العاده . تعداد و درجات افسران و مقررى پرداختى و جيرهء اين فوج‌ها در جدول صفحهء بعد ملاحظه مىشود :\r\nسواره‌نظام ظل السلطان\r\n\r\n","description":"","footnote":"","page_name":" 752 ","page_number":768},
  {"content":"\r\n\r\nفوج اصفهان\r\n\r\n","description":"","footnote":"","page_name":" 753 ","page_number":769},
  {"content":"\r\n\r\nولى چون فوج فقط نيمى از سال به خدمت اشتغال دارد و براى همين مدت پرداخت انجام مىشود بنابراين هزينهء واقعى به شرح ذيل خواهد بود :\r\nمواجب 116394 قران\r\nجيره‌ها 18720 قران\r\nعليق اسب 31200 قران\r\nمقررى طبيب 1200 قران\r\nقيمت اونيفورم 18000 قران\r\nسربازخانه‌ها 5000 قران\r\nجمع 190514 قران - 5443 ليره\r\n\r\n2 - فوج‌هاى قزاق -\r\nدو هنگ قزاق تهران را كه قزاق‌هاى ايرانى نام دارند مايهء سرافرازى بخصوص پايتخت و افتخار شهريار مىپندارند . يكى از اين فوج‌ها از افراد طايفهء « مهاجر » تشكيل مىشود . ديگرى هنگ بومى نام دارد ، هردو تحت تعليمات مربيان روسىاند ، اما به دليل نامعلومى فوج مهاجر مواجب بيشترى دريافت مىدارد و بر هنگ بومى رجحان دارد . من افراد اين دو هنگ را در حين رژه و غالبا هم در خيابان‌هاى تهران ديدم سر و وضع برازنده و شايسته‌اى داشتند و لباس يراق - دار روسى پوشيده بودند با كلاه بلند پوستى و چركاسى بلند قهوه‌اى كه قسمت ميان را با كمربند تنگ مىبستند و با جهد و تلاشى كه از جانب مربيان روسى آنها مبذول مىشود اين دو فوج شايد بهترين نفرات قشون ايران باشند . هرچند عده‌اى كه از فوج قزاق براى سركوبى تركمنهاى يموت نزديك استراباد در سال 1889 رفته بودند از قرار معلوم در بدنامى آن شكست سهيم شده‌اند . اسب‌هاى اين افراد از آن خود آنان است ، ولى سالانه از بابت بها و كاركرد حيوان نفرى صد قران اضافه دريافت مىدارند .\r\n\r\n","description":"","footnote":"","page_name":" 754 ","page_number":770},
  {"content":"\r\n\r\n\r\nفوج‌هاى قزاق تهران\r\n\r\n1 - فوج مهاجر\r\n\r\n2 - فوج بومى\r\n1 - سرتيب مواجب سالانه 12000 قران\r\nبقيهء افسران مثل فوج مهاجر\r\n560 تابين 180 قران\r\n\r\n","description":"","footnote":"","page_name":" 755 ","page_number":771},
  {"content":"\r\n\r\nجمع مواجب 154740\r\nجمع جيره 85994\r\nجمع عليق 68495\r\nجمع كل 309229\r\nسربازخانه‌ها « 1 » و اصطبل را دولت فراهم مىسازد تابين‌هاى فوج مهاجر سالانه مواجب و جيره تا مبلغ 655 قران دريافت مىدارند و تابين‌هاى هنگ بومى تا معادل 535 قران . افسران جزء و تابع و غيرمأمور و تابين‌ها هر سال يك دست اونيفرم با پارچهء فرنگى و يك دست هم پارچهء پشمى ضخيم ايرانى و دو دست اونيفرم نخى و يك جفت چكمه كه جمعا سالانه به صد قران بالغ مىشود . اسلحه و تجهيزات شامل تفنگ‌بردان ، شمشير ، زين و افسار را هم دولت مىدهد . يكى از دلايل خاصيت وجود بيشتر اين نفرات آن است كه خزانه‌دارى ايران عهده‌دار پرداخت مقررى آنهاست . هرچند كه اين كار توسط افسران روسى انجام مىشود ، ولى اين افسران نظارتى در كار ترفيعات ندارند كه خود دليل بىقدرتى ايشان است .\r\nجدول ذيل را هم كه راجع به دو فوج مزبور است ضميمه مىكنم كل هزينهء دو فوج اگر تمام و كامل در فهرست باشند به شرح زير خواهد بود :\r\nمربيان / 80000 / قران\r\nمترجم / 8660 / قران\r\nفوج اول بابت پرداخت مقررى / 223940 / قران\r\nفوج اول بابت جيره / 85994 / قران\r\nفوج اول بابت عليق اسب / 68495 / قران\r\nدارو / 1200 / قران\r\nبابت اسب / 58900 / قران\r\nاونيفرم / 58900 / قران\r\nسربازخانه و اصطبل‌ها / 10000 / قران\r\n\r\n\r\n","description":"","footnote":"\r\n( 1 ) سربازخانه‌هاى ايران به شكل كاروانسرا ساخته مىشود و شامل عده‌اى اطاق بدون پنجره ، ولى با درهاى اضافى است ، از هر چهار سمت به محوطهء وسيعى راه دارد . تختخوابى در كار نيست و سربازان روى كف اطاق يا فرش مىخوابند .\r\n","page_name":" 756 ","page_number":772},
  {"content":"\r\n\r\nفوج دوم مقررى / 154740 / قران\r\nفوج دوم جيره / 85994 / قران\r\nعليق اسب / 68495 / قران\r\nدارو / 1200 / قران\r\nبابت اسب / 58900 / قران\r\nاونيفرم / 58900 / قران\r\nجمع كل - 318 / 024 / 1 قران يا 29266 ليره\r\nپياده‌نظام ظل السلطان\r\n\r\n","description":"","footnote":"","page_name":" 757 ","page_number":773},
  {"content":"\r\n\r\nولى هيچ‌يك از اين دو فوج برپايهء درست و تمام نيست و گاهى فقط 300 نفر در خدمت‌اند . درحالىكه در تعداد درجه‌داران و مربيان نقصانى حاصل نمىشود و بطور متوسط هزينهء سالانه از بابت كاهش نفرات تا حدود 20000 ليره تقليل مىيابد . به سى نفر از تابين‌ها درس موسيقى داده‌اند كه يك دستهء موزيك تشكيل مىدهند .\r\n\r\nپياده‌نظام -\r\nپياده‌نظام بر سازمانى از نفرات محلى و ايلاتى مبتنى است .\r\nاين دسته بنابر قرار ثابتى تعليم نمىيابند ، بلكه خدمت و احضار آنها با اشد ترتيب قهرى از ولايات و نواحى و دهات يا طوايف انجام مىشود و انتخاب نفرات و فرماندهى آنها منوط به نظر رئيس طايفه يا حاكم حوزهء مربوطه است . بنابراين بعضى از نواحى زيادتر از سهم خود سرباز مىدهند بعض ديگر كمتر از آنچه مقرر است . هنگامى كه حكم سربازگيرى اعلام مىشود بساط عزا فراهم مىگردد ، زيرا كه روزگار سرباز ايرانى به قدرى سخت و ناگوار است كه كمتر فردى داوطلبانه علاقهء خدمت دارد .\r\nبرطبق معمول اهالى ده ، نفرات سهمى دهكدهء خويش را تعيين مىكنند و با رسم سرشكن مساعده‌اى به زن و فرزند آن فرد شيردلى كه آمادهء رفتن است پرداخت مىنمايند . اين پرداخت غيررسمى را « خانه‌وارى » مىنامند و سالانه سه تا بيست تومان و حد متوسط هشت تا ده تومان است ، اما هيچ سربازى با اطمينان خاطر به اين قول و قرارها قدر و اعتبار نمىدهد و در خيلى از موارد اصلا پرداختى صورت نمىپذيرد .\r\nخدمت سربازى براى تمام عمر است مگر آنكه سربازى قادر باشد كه وجوهاتى فراهم و موافقت سرهنگ را براى ترك خدمت تحصيل كند يا بتواند\r\n\r\n","description":"","footnote":"","page_name":" 758 ","page_number":774},
  {"content":"\r\n\r\nشخص ديگرى را با پرداخت رشوه به جاى خود معرفى كند . اين افراد نظامى شامل نوجوانانى پانزده شانزده ساله و از طرف ديگر سالخوردگانى موسپيد و بىدندان و افرادى وارفته‌اند كه به ندرت براى حركات روز رژه قدرتى دارند . مسيحىها كليمىها ، زردشتىها و همچنين رعيت‌هاى املاك شاهى از خدمت معاف‌اند و بنابراين قاعده هم افراد پياده‌نظام از هر سه سال دو سال را در خدمت و يك سال را در ميان خانوادهء خود صرف مىكنند و اگر حال بدين منوال باشد عدهء بيشترى از حالا براى خدمت در زير پرچم فراهم مىشوند . در واقع نصف هنگ‌ها منحل محسوب مىشود و آنهائى كه در يك هنگ مشغول و مجهزند به‌ندرت افرادى در ميان ايشان تمام مدت به خدمت اشتغال دارند .\r\nدر مورد هنگ پياده‌نظام هريك از آنها شامل ده گروهان صد نفرى است كه جمعا 1000 نفر مىشوند . نيروى واقعى ده گروهان كه به‌طور متوسط هركدام 70 نفر دارد جمعا 700 نفر است و جمع عدهء افسران هم به قرار ذيل است : يك افسر فرمانده ( معمولا سرتيب و گاهى سرهنگ ) ، دو ياور ، يك آجودان ، ده سلطان ، ده نايب اول ، ده نايب دوم و ده بيگ‌زاده ( يك وكيل يك سلطان يا نايب ) ، افسران غيرمأمور هر گروهان شامل يك گروهبان ، چهار سرجوخه و هشت نفر متصدى چادر ( اون‌باشى ) .\r\n\r\nمواجب و جيره -\r\nجدول ذيل مربوط به مواجب اسمى پياده‌نظام ايران است وقتى كه فردى در خدمت سربازى است فرض اين است كه هرسه مقررى را دريافت مى دارد و اگر شاغل نباشد فقط مواجب ، ولى نه همهء آن را ، بلكه از 80 قران 30 قران به او مىدهند و بابت بقيه دو خروار گندم و كسر 20 درصد هم از مواجب تمام افسران از ياور به بالا منظور مىشود .\r\n\r\n","description":"","footnote":"","page_name":" 759 ","page_number":775},
  {"content":"\r\n\r\nدرجه / مواجب / جيره / خرج خانه\r\nتابين / 70 قران / 90 قران / 80 قران\r\nسرجوخه / 80 قران / 90 قران / 80 قران\r\nگروهبان / 90 قران / 90 قران / 80 قران\r\nوكيل‌باشى / 190 قران / 138 قران / 80 قران\r\nبيرق‌دار / 190 قران / 126 قران / 80 قران\r\nنايب دويم / 190 قران / 126 قران / 80 قران\r\nنايب اول / 280 قران / 126 قران / 80 قران\r\nسلطان / 580 قران / 540 قران / 80 قران\r\nآجودن / 580 قران / 540 قران / 80 قران\r\nافسر بيرقدار / 580 قران / 540 قران / 80 قران\r\nياور دوم / 1000 قران / 1140 قران / 80 قران\r\nياور / 1200 قران / 1140 قران / 80 قران\r\nسرهنگ / 4000 قران / 1860 قران / - قران\r\nسرتيب درجه 3 / 7500 قران / 3000 قران / - قران\r\nسرتيب درجه 2 / 9000 قران / 3960 قران / - قران\r\nسرتيب درجه 1 / 12000 قران / 6000 قران / - قران\r\n\r\nاونيفرم -\r\nغير از پايتخت در جاهاى ديگر سرباز ايرانى به‌ندرت لباس كامل نظامى بر تن دارد « 1 » و گاهى به جاى قطعاتى از اونيفرم رسمى كه نرسيده -\r\n\r\n\r\n","description":"","footnote":"\r\n( 1 ) - « اونيفرم‌هاى رنگارنگ ايران چيز تازه‌اى نيست . دو قرن و نيم پيش نمايندهء كمپانى هند شرقى در اصفهان شرح ذيل را به هيئت مديره نوشت : شاه عباس عزم كرده است كه 2000 دست لباس بين سربازان توزيع كند كه جمع عدهء مواجب‌بگير آنها 35000 نفر است و آن لباسها به رنگ شكرى ، پوست‌آهوئى ، هلوئى ، گوگردى ، قرمز ، سبز و انواع ديگر رنگ‌هاى سبك خواهد بود . »\r\n","page_name":" 760 ","page_number":776},
  {"content":"\r\n\r\nباشد و يا گم شده باشد لباس معمولى به كار مىرود . اونيفرم مرسوم براى هنگ - هاى عادى بلوز از يك پارچهء آبى با كمربند قهوه‌اى چرمى و شلوار هم از همين پارچه و كلاه از پوست بره به رنگ سياه با نشان برنجى در جلو آن است ، اما خيلى به‌ندرت سربازى با اونيفرم كامل ديده مىشود .\r\nاسما هر تابينى در سال دو دست لباس نخى حق دارد . همچنين يك دست لباس پشمى و دو جفت پوتين و هردو سال يك‌بار هم وقتى كه هنگ منحل مىشود حق دريافت شش ماه مواجب براى مدد سفر بازگشت به اقامتگاه خود دارد . لباس به‌ندرت دريافت مىشود و مقررى بازگشت هيچ‌وقت دريافت نمىشود .\r\nمن در نقاط ديگرى از دنيا سرباز ديدم ، اما تقريبا در هيچ‌جا اين همه افراد ارجمند انسانى را با اين طرز لباس محقر و تجهيزاتى تا اين اندازه بىمقدار مشاهده نكرده‌ام .\r\n\r\nاصلاح لشكرى -\r\nپادشاه فعلى دربارهء اصلاح قشون هم اقدام كرده است ، ولى در اين زمينه هم مانند موارد نيم‌بند ديگر نتيجه‌اى بدست نيامده است . امير نظام ( ميرزا تقى خان . م ) كه به امر او از بين رفت توجه سياستمدارانه‌اى نظير امور ديگر به كار لشكر نموده بود ، و اگر او زنده بود وضع قشون ايران خيلى با آنچه فعلا هست تفاوت داشت .\r\nبار ديگر شاه در سال 1875 در اثر تلقينات نخست‌وزير مقتدر خود ميرزا حسين خان ( مشير الدوله ) كه در آن موقع رياست شوراى سلطنتى را داشت ، به اقدامات اصلاحى نظامى پرداخت كه دامنه‌دارترين اصلاحات قشونى و متضمن تجديد اساسى سازمان لشكرى بود . امريهء نظام اجبارى صادر و مدت آن دوازده سال تعيين گرديد . لشكر دائمى زمان صلح را نيز در نظر گرفتند ، و ترفيعات براساس مدت خدمت مقرر و مقرراتى هم براى پرداخت مواجب مرتب و حق دورهء تقاعد وضع شد ، ولى مانند بيشتر افكار اصلاحى اين كارها هم در طاق نسيان افتاد ، و هيچ‌گاه مجرى نشد . وضع درهم‌برهم قديم كماكان دوام دارد و حال بدين منوال خواهد ماند تا سردار بزرگى تمام اين بساط را تارومار كند .\r\n\r\n","description":"","footnote":"","page_name":" 761 ","page_number":777},
  {"content":"\r\n\r\n\r\nتقسيمات منطقه‌اى -\r\nدر سال 1886 ليست قشونى ايران تقسيمات منطقه‌اى ذيل را نشان مىداد ، ولى بايد در نظر داشت كه معمولا در ايران راه و رسم مبالغه در ميان است و بيشتر فوج‌ها وضع مجهزى ندارند :\r\nنام و منطقهء فوج :\r\n26 هنگ آذربايجان ( اسما 800 تا 1000 در واقع 600 تا 70 نفر )\r\nمركز پادگان :\r\nتبريز ، تهران ، مياندوآب ، اردبيل ، ساوجبلاغ ، مشهد و مرز روسيه و تركمن\r\nنام و منطقهء فوج :\r\n12 فوج خراسان ( قراى : ترشيز ، بسطام ، سمنان 2 قاين 3 كرمان و 3 فوج تفنگچى ، 1 كرمان و بلوچستان ، 1 استراباد و 1 مشهد )\r\nمركز پادگان :\r\nسرخس ، استراباد ، قاين ، نصرت‌آباد ، تهران ، مرز بلوچستان\r\nنام و منطقهء فوج / مركز پادگان\r\n7 فوج مازندران / استراباد\r\n1 گيلان / انزلى\r\n5 اصفهان / اصفهان و محمره\r\n5 خمسه / مشهد و كلات\r\n4 دماوند / تهران\r\n3 قزوين / تهران\r\n4 كرمانشاه / مرز كردستان\r\n6 - كزاز و فراهان / بوشهر و بندر عباس\r\n1 گروس ، 1 كمره ، 1 گلپايگان ، 2 لرستان 1 ملاير ، 1 نهاوند ، 4 همدان ، 1 كردستان / شيراز\r\n\r\nصنف توپخانه -\r\nبخش توپخانه رسما شامل پانزده گردان و هنگ‌هاى ذيل است كه نصف آن هيچ‌گاه واقعا تشكيل نمىيابد . سيزده هنگ آذربايجان و يكى هم از هركدام از منطقه‌هاى زير :\r\nخراسان ، استراباد ، شاهرود ، بسطام ، كرمان ، اصفهان ، بروجرد ، خمسه ، خرقان ، خوزستان ، قزوين ، كرمانشاه ، كردستان ، گروس ، كزاز ، لرستان ،\r\n\r\n","description":"","footnote":"","page_name":" 762 ","page_number":778},
  {"content":"\r\n\r\nملاير ، نهاوند ، همدان ، تهران ، ساوه و شيراز مواجب افراد توپخانه دو برابر صنف‌هاى ديگر است ، اما جيره‌ها يكى است و ميزان آنها به قرار ذيل است :\r\nدرجه / مواجب / جيره / خرج خانه\r\nتابين / 140 قران / 90 قران / 80 قران\r\nسرجوخه / 160 قران / 90 قران / 80 قران\r\nگروهبان / 180 قران / 90 قران / 80 قران\r\nوكيل‌باشى / 380 قران / 138 قران / 80 قران\r\nپرچم‌دار / 380 قران / 126 قران / 80 قران\r\nنايب دويم / 380 قران / 126 قران / 80 قران\r\nنايب اول / 560 قران / 126 قران / 80 قران\r\nسلطان / 1160 قران / 540 قران / 80 قران\r\nآجودان / 1160 قران / 540 قران / 80 قران\r\nبيرقدار / 1160 قران / 540 قران / 80 قران\r\nياور دوم / 2000 قران / 1140 قران / 80 قران\r\nياور / 2400 قران / 1140 قران / 80 قران\r\nسرهنگ / 5000 قران / 1860 قران / - قران\r\nسرتيب درجه 3 / 7500 قران / 3000 قران / - قران\r\nسرتيب درجه 2 / 9000 قران / 3960 قران / - قران\r\nسرتيب درجه 1 / 12000 قران / 6000 قران / - قران\r\n\r\nتوپها -\r\nسلاح سنگين قشون ايران آنقدر بىارزش است كه قابل ذكر نيست . آنچه براى استعمال آنها آماده دارند قبلا بيان كردم مثلا مىگويند 164 توپ كم‌وبيش قابل استفاده هست . چهار توپ روسى با كاليبر 7 و 8 سانتيمتر از نوع توپهاى كروپ دارند كه از جمله بهترين توپهاى آنهاست . از دورهء افسران اتريشى هم آثارى به يادگار مانده است ، زيراكه عدهء زيادى توپهاى سرپر نوع\r\n\r\n","description":"","footnote":"","page_name":" 763 ","page_number":779},
  {"content":"\r\n\r\nاوكاتيوس در انبار زرادخانه‌هاى تهران و ولايات ديده مىشود كه سى عراده از آنها توپ‌هاى كوهستانى 7 سانتيمتر در تهران و تبريز است كه با قاطر حمل مىشود .\r\nبعلاوه در تهران هشت توپ اوكاتيوس 9 سانتيمترى و ده عرادهء با كاليبر يك سانتيمتر و 72 عرادهء توپهاى برنجى است كه در تهران ساخته‌اند و همچنين چند توپ غيرقابل حمل كه بعضى از آنها را در ميدان توپخانهء تهران به نمايش گذاشته‌اند .\r\nدر تبريز علاوه‌بر توپهاى كوهستانى ، هفت توپ اوخاتيوس 9 سانتيمترى و در اصفهان هشت عرادهء 8 سانتيمترى و هفده توپ كهنه و بىمصرف ديگر در پايگاه‌هاى متعدد مرزى دارند . توپ‌هاى ممتاز را گاهى از قورخانه بيرون مىكشند ، بدون اينكه نفرات از طرز كار انداختن آنها سررشته داشته باشند . از توپهاى صحرائى كه داراى وسايل حمل‌ونقل كافى باشد هيچ ندارند . من مقدارى عمده از گلوله‌هاى فلزى در زرادخانهء تهران ديدم كه مىگفتند جنس آنها از معادن مازندران است .\r\n\r\nاسلحه و مهمات -\r\nاسلحهء صنف‌ها حتى از قسمت توپخانه هم ناقص‌تر است .\r\nكل پياده‌نظام با تفنگ‌هاى سرپر كهنه‌اى مجهزند كه به نام براون بس  Brown Bess  مشهور است كه در انگلستان قبل از جنگ كريمه و در پروس تا سال 1863 به كار مىرفت . در ايالات سرحدى مانند سيستان و خراسان چريكها هنوز تفنگ‌هاى فتيله‌اى دارند . در قورخانهء تهران 10000 تفنگ ورندل براى مواقع ضرورى و جنگ با كردها و تركمنها ذخيره كرده‌اند ، ولى بواسطهء نبودن فشنگ مدتها عاطل مانده و مىگويند خراب شده است . بعلاوه 20000 قبضه تفنگ شكارى و 30000 قبضه تفنگ‌هائى است كه آلمانها در جنگ 1870 با فرانسه به عنوان غنيمت بدست آورده بودند و در سفر اول شاه به اروپا ، دانه‌اى 16 شلينگ به ايران فروختند كه اسلحهء چرندى است و فشنگ‌هاى آن نيز ساخت تهران است .\r\n\r\n","description":"","footnote":"","page_name":" 764 ","page_number":780},
  {"content":"\r\n\r\nاسلحهء سبك در قورخانهء تهران واقع در مجاورت دروازهء ميدان توپخانه ساخته مىشود « 1 » .\r\n\r\nقورخانه -\r\nمن از قورخانهء تهران بازديد كردم . در آنجا دو افسر اتريشى از من استقبال و مرا به بخش‌هاى متعدد كه كارگران مشغول كار بودند ، و مشرف به محوطهء باغ بود هدايت كردند . قرار بود همان‌روزها پادشاه هم به رسم سالانه از زرادخانه بازديد كند . ازاين‌رو همه‌چيز پاك و پاكيزه مىنمود . در اين محل يك كارخانهء فلزسازى هست كه مجسمه و اسباب تزئينى به سبك اروپائى براى باغ‌ها و منازل مىسازد و همچنين كارخانهء تفنگ‌سازى كه از فرانسه خريدارى شده بود ، و سرپرست اتريشى داشت و غرفه‌هائى براى ساختن زين و برگ و ركاب و كمربند از چرم همدان . بعلاوه ابزار موسيقى و شمشير كه در مواقع جشن و رژه به كار مىرود . بهترين تيغه‌ها از پولاد روسى است . مىگفتند آن دستگاه‌ها سيصد كارگر دارد ، ولى چنين مىنمود كه عدهء محدودى از آن جماعت در اين بنا حاضر بودند . وقتى كه من جسارت ورزيده سبكى جنس مصنوعات آنها را خاطرنشان كردم جواب مشترك اين بوده است كه اين اجناس فقط براى تمرين است ، مصنوعات مرغوب براى مصرف اضطرارى در انبارهاست . در اينكه خاصيت جنگاورى لشكرى كه به‌ندرت اسلحهء مؤثر جنگى ديده است و با آن آشنائى كافى ندارد تا چه اندازه است ، خوانندگان خود با حدس و قياس درخواهند يافت .\r\n\r\nسرباز ايرانى و اسلحهء او -\r\nدر موارد گوناگون وقتى كه حرف نيروى نظامى ايران به ميان آمده است غالبا اسمى هم از تفنگ آنها برده‌ام و معلوم گرديد كه نه فقط جنسا كهنه و قديمى است ، بلكه خيلى هم كثيف و فرسوده است . سربازها چنان كه شايسته است نسبت به اسلحهء خود احترام و مباهات وافى ندارند . سرهنگ استيوارت نقل كرده است كه آنها تفنگ خود را بر نهر نهاده از آن عبور مىكردند .\r\nشنيده‌ام وقتى كه تفنگ‌هاى فشنگى در ايران متداول شد ، بعد از خالى شدن تير\r\n\r\n\r\n","description":"","footnote":"\r\n( 1 ) - قورخانهء تهران در زمان حاجى ميرزا آقاسى صدر اعظم درويش مسلك محمد شاه ساخته شده است . آن عالىجناب عشق فراوانى به كارهاى بديع داشت .\r\n","page_name":" 765 ","page_number":781},
  {"content":"\r\n\r\nكه قنداق تفنگ پس مىزند و به سينهء سرباز مىخورد ، سرباز بر زمين مىافتد و خود را وارسى مىكرد تا مطمئن شود آيا صدمهء خطرناكى ديده است يا نه .\r\nهنگامى كه تفنگ آنها از كثرت كثافت و جرم تير خالى نمىكند ، لوله را در آب مىشويند و با سنبه و پارچه كه چندين بار بالا و پائين مىبرند تميز نموده بعد در آفتاب مىگذارند كه خشك شود . از اينكه اين قبيل افراد براى استفاده از اين سلاح گرامى چه اندازه بىمايه و ناشىاند مىتوان از اين نكته قياس كرد كه وقتى كه در موارد مهم سرباز تفنگ پرفشنگى در دست خود دارد ، هيچ بعيد نيست كه به جاى دشمن زخم مهلكى به خودش وارد سازد .\r\n\r\nآتشبار شتر -\r\nهنوز در سالنامهء دولتى نام موهوم گروه زنبوركچىها كه آتشبار جمازه است ديده مىشود . اين دسته در عهد پادشاهان پيشين قاجار قدر و منزلت بسيار داشتند و شامل عده‌اى محدود از افرادى است كه قد كوتاه و اونيفرم نارنجى با يراق‌هاى سرخ و سبز دارند و بر شتر سوارند و توپهاى گردانى را كه در عقب سر آنهاست شليك مىكنند .\r\nدر عهد فتحعلى شاه اين دسته پيوسته هنگامى كه شاه سوار بر اسب يا از آن پياده مىشد ، سلام سلطانى شليك مىنمودند و با آنكه هنوز روى كاغذ وجود دارند ، اين گروه از كارافتاده و به كلى عاطل و باطل دير يا زود از بين خواهد رفت و ترديدى هم نيست كه ديگر در صدد تهيه و تجهيز آن برنخواهند آمد .\r\n\r\nگروه اتريشى -\r\nراجع به اين دسته قبلا اشاره‌اى كرده‌ام . فكر اصلى اين بود كه دستهء كوچكى بنابر نمونهء اتريشى تشكيل دهند و سپس آن هستهء مركزى قشون آينده بشود . همانند بسيارى ديگر از نقشه‌هاى ديگر ايرانى ، اين طرح نيز به جائى نرسيد ، و تنها يادگار آن ، چند تن از افسران جوان ايرانىاند كه به سبك اروپائى تعليم يافته‌اند و در هنگ‌هاى متعدد سمت مربى دارند .\r\n\r\nخرج نظام -\r\nيك گزارش ديپلماتيك در سال 1886 هزينهء قشونى سال قبل از آن را سالانه 000 ر 613 ليره تخمين زده بعلاوه 81000 خروار گندم با ارزش 55000 ليره كه جمعا مىشود 668000 ليره . من گزارش‌هاى ديگر را\r\n\r\n","description":"","footnote":"","page_name":" 766 ","page_number":782},
  {"content":"\r\n\r\nهم ديده‌ام كه جمع مخارج را از 000 ر 585 ليره تا 000 ر 850 ليره قلمداد كرده است . جدول عايدات كه قبلا درج كردم مخارج را در سال 1889 معادل 000 ر 800 ر 1 تومان يا 000 ر 524 ليره نشان داده است ، ولى جاى ترديد است كه اين ارقام قطعى باشد و در ايران از منبع موثقى به من رقم 000 ر 500 ر 2 تومان بابت كل هزينهء قشونى اظهار شده كه با محاسبه به نرخ تسعير رسمى معادل 000 ر 714 ليره مىشود كه مىتوان كم‌وبيش هزينهء سالانه محسوب داشت . هرگاه اين رقم را با پنج ميليون ليره كه نادر شاه خرج مىكرد ، مقايسه كنيم و باز در خاطر داشته باشيم كه مبلغ عمده‌اى از همين بودجهء قليل هم صرف مخارج واقعى خود نمىشود ، خود قرينه و دليل وافى و كافى است كه چرا وضع نظامى ايران تا اين اندازه راه تباهى و انحطاط پيموده است .\r\n\r\nدرجه‌داران ايرانى -\r\nتا اينجا به نحو مبسوطى اجزاى قشون ايران را توضيح و تجزيه و تحليل كرده‌ام ، اينك شرحى نيز راجع به كل سيستم نظامى ايران و چگونگى ادارهء لشكرى در ايران و پرسنل آن خواه درجه‌دار و خواه افراد مىپردازم .\r\nراجع به درجه‌داران ايرانى از لحاظ صنفى هيچ‌كس توصيف خوش‌آيندى نكرده است . اين دسته از دانش جنگ بىاطلاع ، و فاقد حس همبستگىاند .\r\nانتخاب و ترفيع ايشان منوط به لياقت و كاردانى نيست . اين دسته كابوسى به شمار مىروند كه هر واحد نظامى كه تابع آنها شود جز تحليل رفتن راهى ندارد . وقتى كه براى ما نقل مىكنند كه فرماندهى فلان هنگ موروثى است و يا گاهى اين مقام به كودكان واگذار مىشود و بنابر راه و رسم ، خريد و فروش مىكنند ، فراهم آمدن افسران زبده و كاردان از محالات است .\r\nفرض اين است كه فن افسرى ظاهرا در ايران مانند شاعرى در ساير جاها مادرزادى است نه اكتسابى . در موقع مسافرتم به تهران طفلكى يازده ساله در قشون درجهء امير تومانى داشت ، و در سلام سلطانى كه من هم حاضر و ناظر بودم او\r\n\r\n","description":"","footnote":"","page_name":" 767 ","page_number":783},
  {"content":"\r\n\r\n( مليجك . م ) بين فرمانده كل قوا و يك سردار سالخورده ايستاده بود . اين نمونهء بارزى از درجه‌بندى ناهنجارى است كه در تمام مراتب از سركردگى تا بيرقدارى هست . سرپرستى و اعطاى ترفيع در هر هنگى بدست جناب سرهنگ است و او چنان از آن سمت و كار طرف برمىبندد كه مقام او موجب غبطه و مورد تقاضاهاى گرانمايه است - يعنى به همان نحوى كه فلان خانه يا بنا را در انگلستان معامله مىكنند ، در موقع ارتقاى به اين مقام سودبخش هم ، بايستى وجه سرشارى داد .\r\nوى حق العمل كارى خود را به افسران تابع مىفروشد ، و با دريافت مبلغى افراد را از خدمت معاف مىفرمايد و يا سربازى را از خدمت مرخصى مىكند .\r\nوى از تحويل جيره‌ها و پرداخت مواجب مداخل دارد و غالبا بواسطهء رسم رباخوارى فقط نيمى از مواجب را مىپردازد . مواردى هم اتفاق افتاد كه شخصى به مقام سرهنگى رسيده كه تمام عمر خود را در پيشه و كار كشورى گذرانيده بود .\r\nهنگامى كه هنگى را اساس مىنهند بارها ديده شده است كه هيچ‌يك از افسرانش هرگز لباس نظامى بر تن نكرده و در مشق و تمرين شركت ننموده بودند .\r\nبراى آنكه درجهء ممتازى نصيب گردد ، تقديم وجهى معادل 200 تا 700 و يا حتى 1000 ليره از ناحيهء نامزد مقام سرهنگى يا سرتيپى ضرورى است و اگر مقامات بالا را افرادى از خانواده‌هاى ممتاز احراز و يا چنان كه اشاره كرده‌ام از طريق ارث كسب مىكنند درجات پائين‌تر از ياور به پائين به افراد طبقهء متوسط و يا طبقهء سوم مىرسد كه شأن و مقام اجتماعى ديگر ندارند . بارى مىتوان افزود كه پاره‌اى افسران در ميدان نبرد آنچنان‌كه بايد پايدارى نمىكنند .\r\n\r\nكالج سلطانى -\r\nدر قدر و منزلت همايونى و فرزند او نايب السلطنه ذكر اين نكته هم ضرورى است كه هردو ايشان سعى و اهتمام نموده‌اند كه با تأسيس وسايل آموزش افسرانى بهتر از آنچه تاكنون بوده است فراهم سازند . كالج سلطانى كه شاه فعلى به زودى بعد از احراز مقام سلطنت اساس نهاده تا اندازه‌اى از روى نمونهء ليسه‌هاى فرانسه است ، و من از آنجا بازديد و شرحش را تعريف كردم .\r\n\r\n","description":"","footnote":"","page_name":" 768 ","page_number":784},
  {"content":"\r\n\r\nبخشى هم راجع به نظام دارد كه تحت تعليم دو مربى ايرانى علم جنگ آموخته مىشود . در آنجا سى شاگرد در رشتهء توپخانه و چهل و پنج نفر در كلاس پياده نظام بودند .\r\n\r\nكالج نايب -\r\nنايب السلطنه كه از دستگاه مدرسهء دار الفنون راضى نمىنمود و علاقه‌اى هم به هم‌چشمى داشت ، مدرسهء نظام جداگانه‌اى در سال 1885 تأسيس كرد كه 150 شاگرد دارد و سالانه مبلغى معادل با 10000 تا 12000 تومان مخارج آن بر بودجهء مملكت تحميل مىشود . برنامهء تحصيلى فقط نظامى است و غرض آن است كه افسرانى بهتر و آزموده‌تر تربيت شوند . بدون ترديد احتياجى به وجود هردو مدرسهء مزبور نيست و هم‌اكنون رقابتى بين آن دو درگرفته است . از لحاظ پرداخت و اونيفرم و غيره كه در مدرسهء سلطانى از مرحمتى همايونى تأمين است ، مدرسهء نايب السلطنه ياراى رقابت ندارد و در اينكه مدرسهء نايب السلطنه چه نوع افسرانى بيرون خواهد داد بايد در انتظار نتيجهء كار بود . شاگردان اين مدرسه كه من ديدم كودكانى بيش نبودند .\r\n\r\nبيمارستان نظامى -\r\nچون راجع به موضوع اصلاحات نظامى ايران سخن در ميان است دو نقشهء ديگر كه نتيجهء مسافرت اول شاه به اروپا بوده است ، و هردو هم زود از بين رفت ، خاطرنشان مىشود . يكى تأسيس مدرسهء ستاد نظامى زير نظر افسرى دانماركى و ديگرى بيمارستانى نظامى كه بيست تختخواب داشت . مبلغى همه‌ساله شاه اهدا مىكند و اين وجه هم مرتبا بوسيلهء سرپرست بيمارستان بلع مىشود ، زيراكه نه بيمارى در آنجاست و نه دارو . روزى ناگهان شاه فرمود كه قصد بازديد از بيمارستان كه بنابر معمول خالى بود دارد ، اما مدير بيمارستان هم چندان كودن و بىدست‌وپا نبود ، و با عجله بيست نفر از سربازخانه و بازار گردآوردند و زير پتو جا دادند ، با اين دستور كه به محض ورود همايونى ناله را آغاز كنند ، از اين جريان هيچ طرفى هم اظهار عدم رضايت ننمود .\r\n\r\nسربازان -\r\nعيار متوسط درجه‌دار ايرانى عهد ناصرى را باز نموده‌ام ، شگفت‌بار نيست كه چنان فرماندهانى چگونه اثر و خيرى در پرورش زيردستان\r\n\r\n","description":"","footnote":"","page_name":" 769 ","page_number":785},
  {"content":"\r\n\r\nدارند و يا داشته باشند . در نيم‌قرنى كه از آن عهد گذشته است كه سرباز ايرانى را گروهبانان انگليسى تعليم مىدادند ، بواسطهء فقدان مربى صالح ، و محدوديت مزمن تجهيزات و جيره و مواجب او ، از لحاظ قابليت نظامى و شجاعت و خاصيت كار تنزل بسيار كرده است .\r\nاولا نفر اشتياقى به خدمت ندارد ، داوطلب بين آنها خيلى كمياب است ، در حين خدمت هم مواجب كافى ، خوراك كافى و لباس كافى نصيبش نمىشود ، و با آنكه در خدمت زير پرچم است باز هر فرصتى را غنيمت دانسته در خارج به كار مىپردازد و از همان وضع و حال هم سراسيمه در صف رژه نمودار مىشود ، و با شتاب اونيفرمى از انبار دريافت و بر تن مىكند و همين كه اين كار سرسرى تمام شد باز دنبال كار و كسب خود مىرود . غالبا در بازار ، اين سربازان در لباس نظامى ، وقت مىگذرانند و در واقع وضع مواجب آنها بيشتر ناگوار است ، زيرا كه وجه بدوا از خزانهء دولت به اين عنوان صادر مىگردد و بواسطهء پيچ‌وخم‌هائى كه از رندى متصديان در بين راه هست ، رسيدن آن به‌دست سرباز بيچاره مدتى به‌عهدهء تعويق مىافتد . ازاين‌رو تعجب‌آور نخواهد بود كه چنين نفرى هنگام خطر از ميدان رزم در برود و اهل جان‌بازى نباشد .\r\nبا آنكه در جنگ با روس در ربع اول اين قرن پياده‌نظام ايران گاهى نيك پيكار كرده است غالبا هم حركات جبن‌آميز نشان داده ، مىگويند وقتى افراد هنگ همدان از غرش توپ آزمايشى خودشان پا به فرار نهادند . از اين‌رو بىدليل نبوده است كه ظاهرا يكى از افسران روس وقتى گفته بود كه ايران با يك گروهبان قابل فتح است ، بدون اينكه تيرى شليك شده باشد . اين كار با يك گردان دشوارتر است ، با يك هنگ تمام دور از امكان ، زيرا كه همهء لشكر مهاجم از گرسنگى در خطر خواهند افتاد .\r\nدر تمام موارد بعد از جنگ دوم روس ، لشكر ايران هيچ‌گاه نمايش درخشانى نداده است . محاصرهء هرات به‌وسيلهء محمد شاه در سال 8 - 1837 ناشى از رشادت\r\n\r\n","description":"","footnote":"","page_name":" 770 ","page_number":786},
  {"content":"\r\n\r\nدانشجويان دانشكدهء نظام تهران\r\n\r\n","description":"","footnote":"","page_name":" 771 ","page_number":787},
  {"content":"\r\n\r\nالدرد پوتينگر « 1 » و از طرفى هم بيچارگى محصورين بوده است . در نبرد كوتاه ايران و انگليس به سال 1857 در جلگهء كارون ده هزار نفر ايرانى در مقابل سيصد سرباز انگليسى استقامت ننمودند . در سال 1860 قشون ايران در جنگ با تركمن - هاى مرو شكست ناهنجارى خوردند ، با آن وضع و حال پيروزى هر لشكر منظم اروپائى در ايران كارى سخت آسان بود .\r\n\r\nرژهء پادگان تهران -\r\nبنابر دعوت عنايت‌آميز فرمانده كل قوا در تهران ، شاهد يك رژهء اختصاصى پادگان پايتخت بودم كه اسما 700 نفر است ، ولى در آن موقع بيش از 400 تن نبودند و آن در ميدان مشق كه در مغرب ميدان توپخانه است اتفاق افتاد . علاوه‌بر پياده‌نظام دو واحد توپخانه بود كه با قاطر حمل مىگرديد . 430 قزاق ايرانى و دسته‌اى از شاگردان مدرسهء نظام در ميدان حاضر بودند . اسب بىسوارى كه در ميدان اين طرف و آن طرف مىدويد ، واقعهء پارك ويندزور را به خاطرم آورد كه در سفر اول شاه به سال 1873 افسرى ايرانى در ملاء عام از زين اسب بر زمين فروافتاده بود .\r\nگردان پياده در چهار رسد 120 نفرى كه جمعا 480 نفر بودند رژه رفتند ، و سه فوج آذربايجان كه هميشه بهترين افراد نظامى ايران از ميان ايشان برآمده است ، جالب‌ترين نمونهء نمايش آن روز ، و شامل افرادى خوش‌بنيه و رشيد و بلندتر از حد معمول ، و از اين جهت به احتمال قوى از هر هنگ انگليسى برازنده‌تر بود .\r\nاما تجهيزات و طرز گام‌بردارى عدهء زيادى از آنها مايهء تأسف بود ، و جاى نهايت حسرت كه چنان افراد برومندى چنين وضع اسفناكى داشتند .\r\n\r\nفوج‌ها در حال حركت -\r\nسابقا راجع به دستهء صد نفرى كه در راه مشهد به تهران در حال مارش ديده بودم سخنى به ميان آوردم كه ايشان از سر تا ته رسد در طول شش ميل راه پيش مىرفتند . اين نفرات همه‌جور لباس در تن داشتند ، و اتفاقا اونيفرمى هم در بين آنها به نظر مىرسيد . تك‌تك يا دو سه نفرى ، يا به صورت گروه ، در حركت بودند . باروبنه و توشه را آنچه قاطران بايد حمل مىكردند\r\n\r\n\r\n","description":"","footnote":"\r\n( 1 ) -  Eldred Pottinger \r\n","page_name":" 772 ","page_number":788},
  {"content":"\r\n\r\nخود بر دوش مىكشيدند . چند اسب و شتر براى باركشى و حمل چادر همراه داشتند و گاهى هم سوار بر اسبى نزار در حركت بود ، و بواسطهء همراه نداشتن آذوقهء لازم ، اين عده از هر ده و قصبه‌اى كه مىگذشتند براى رفع احتياج حد اعلاى استفاده را مىكردند ، و دهاتىها از اين بابت هيچ دل خوشى ندارند . گماشتهء محلى خودم در يزدخواست تعريف مىكرد كه در موردى قبل از عبور دسته‌هاى لشكرى اهالى ده ، تير تمام پل‌ها را برچيده بودند تا امكان عبور محدود و منظور حمايتى اهالى به سبك قرون وسطى تأمين باشد .\r\nسر . هنرى ليارد به سال 1840 در همدان بود كه تازه دستهء قشونى از آن حدود گذشته و درختان و باغ و بوستان رعيت را از بيخ‌وبن بركنده بودند ، و مثل اين مىنمود كه همدان تازه از جنگى خلاص شده باشد . هانواى نيز يك قرن قبل از آن همين مشاهده را داشت چنان كه مىنويسد : گويا رسم و قاعده در ايران اين شده است كه هرجا لشكريان عبور كنند مايهء آزارى براى مردم ده و شهر و بازار باشند ، چون اهالى ناگزيرند خوراك آنها را فراهم سازند ، و اين ترتيب بر خلاف انسانيت و دور از آداب مهمان‌نوازى است .\r\n\r\nدستگاه ادارى نظام -\r\nفقط بيان اين نكته باقى مانده است كه قشون ايران در واقع فاقد سازمان ادارى است . دواير كارپردازى ، يا حمل‌ونقل و يا دستهء آمبولانس ندارد . مقاطعه‌هاى تهيهء پارچه نصيب كسى مىشود كه بيشتر پول بدهد .\r\nدر تنها موردى كه نشانهء يك‌رنگى هست همانا اونيفرم است ، و گرنه در حقيقت از لحاظ سربازگيرى و لباس و اسلحه و تجهيزات و انضباط و خدمت قشونى بىنظام‌تر از آن در سراسر جهان نمىشود ، با اين وصف بسيار بعيد خواهد بود كه رفتار نفرات هم غير از آنچه هست باشد .\r\nراجع به وضع اسف‌انگيز سربازان ايران مسئوليت برعهدهء سيستم است نه افراد . دستگاه ادارى نظام در تهران بىشباهت به دستگاه كشورى نيست ، و همان خصوصيات را دارد و از معايب همانندى بدنام است . يك قيافهء پاكيزه\r\n\r\n","description":"","footnote":"","page_name":" 773 ","page_number":789},
  {"content":"\r\n\r\nيا جالب‌توجه يا خوش‌آيند ، رافع فريب و تقلب است و حوزهء دستبرد بر مال دولت تا مراحل حياتى خدمت رخنه مىكند و اين ناهنجارى در پرداخت مواجب و در مورد اسلحه و دستگاه ادارى نيز صادق است . چنان كه اشاره نمودم حق العمل‌ها را خريد و فروش مىكنند و اگر خطاى نمايانى پيش آيد سرباز به جاى دريافت مواجب بايد چيزى هم از جيب بدهد ، و اگر تقريبا سر موعد پول بخواهد ، مبلغى از آن را افسر ارشد خود او كسر مىگذارد . راز تجديد اساس نيروهاى نظامى ايران تضمين پرداخت مواجب مرتب از جانب دولت است . اينك در دورهء صلح و آرامش قشون وضع و بساطى وارفته دارد ، هنگام جنگ با كمترين تحريك به صورت تودهء انبوهى درمىآيد ، ولى با حداقل وسايل و با افسرانى شايسته ممكن است در ظرف چند سال نيروى معتنابهى شود .\r\n\r\nاستعداد نوسرباز ايرانى -\r\nدر اينكه در راه چنين تغيير و تحولى مانع طبيعى وجود ندارد و بلكه برعكس در ذات و نهاد سرباز تازه‌كار ايران شايستگى و قوهء ممتاز كم‌نظير نظامى هست مىتوان به گفتار صاحب‌نظرانى صالح مانند سر . هنرى رالينسن استناد نمود كه به سال 1858 در مجمع دسته‌هاى وابستهء نظامى پادشاهى ( انگلستان ) چنين گفته است :\r\n« از لحاظ سرشت و نهاد ، فرد ايرانى ممتازترين آفريدهء جهان است ، بخصوص در مقابل مردم مشرق زمين وى به‌راستى جز اين نيست . بنيهء عالى و طاقت و مقاومت بىنظير دارد . »\r\nوى باز در سال 1879 گفته است : « در دنيا نژاد محكمترى از افراد ايرانى براى مقاصد نظامى وجود ندارد . ساختمان بدنى آنها مايهء تحسين و تاب مقاومت آنها بسيار است . از عادتهاى مغاير اخلاق كه نيك مهم است بركنارند « 1 »\r\n\r\n\r\n","description":"","footnote":"\r\n( 1 ) - بدبختانه اين قول چندان درست نيست ، شيل مىنويسد : در هنگ افشار آذربايجان خواه افسران و خواه نفرات ، بدمست‌ترين افرادى بوده‌اند كه من ديده‌ام . مىخوارگى در قشون ايران عموميت دارد و بخصوص در اروميه كه شراب فراوان و نسبتا هم مرغوب است ، اين عادت حد و اندازه ندارد .\r\n","page_name":" 774 ","page_number":790},
  {"content":"\r\n\r\nدرحالىكه هوش عمومى و شجاعت فردى آنها نيز وصف‌ناپذير است . اگر پرورش - دادن اين همه استعدادها در اختيار اروپائىها بود كه از عهدهء تشويق و سر - پرستى آنها برمىآمدند ، و غريزه‌هاى نظامى ايشان را ترقى مىدادند ، لشكر قابل و ممتازى به نظر من بهتر از آنچه تركيه قادر است ، در ظرف مدت كوتاهى فراهم مىگرديد . »\r\nراجع به طاقت و قدرت راه‌پيمائى پياده‌نظام ايران‌سر . هنرى گفته است كه وى يك‌بار مقدار پياده‌روى لشكر عباس ميرزا را كه 2500 ميل را پىدرپى طى كرده بودند ، حساب كرد و معلوم شد كه روزانه 21 ميل و نيم راه رفته بودند كه بدرستى گفته‌اند كه در تاريخ بىنظير بوده است . در يك مورد افراد هنگ خود او ( رالينسن ) كه منحل شده بود ، روز سوم به خانه‌هاى خود كه در فاصلهء 154 ميلى واقع بود رسيدند . سر . يوستين‌شيل كه تجربهء طولانىترى در قشون ايران داشت مىنويسد :\r\n« هرچند ايرانىها هرگز دقت ممتاز سرباز انگليسى را احراز نتوانند كرد ، ولى استعداد بسيار رضايت‌بخشى در درك و اجراى مقاصد اساسى دارند ، كه از يك هنگ پياده مورد انتظار و لزوم است . ايشان در كار جبهه‌سازى يا مقابله با دشمن و ستون‌بندى استعداد بسيار دارند ، حتى اگر از جانب افسران اروپائى كمكى هم نيافته باشند ، ولى همين كه عدهء آنها بيشتر و زياد شود و حركت ضرورى باشد آن‌وقت است كه آشفتگى نمايان مىشود و عادت ايشان هم اين است كه در چنين وضع و حالى اصلا از حركت بازميمانند . »\r\nما ميتوانيم قول سر . اف . گلداسميد و سرهنگ وال بيكر و سروان ناپير را كه در اين زمينه نظرهاى مشابهى اظهار كرده‌اند شاهد بياوريم ، ولى من فقط به ذكر رأى سر . اف . مك‌گرگور كه نظر انتقادى نسبت به همهء صفوف لشكرى كه در ايران ديده و راجع به فوج‌هائى كه در بيرون شهر مشهد بازديد كرده بود اظهار نموده است اكتفا ميكنم :\r\n\r\n","description":"","footnote":"","page_name":" 775 ","page_number":791},
  {"content":"\r\n\r\n« ايشان كم‌وبيش همگى جنس و جنم ممتاز دارند ، اگر بدون جنبهء سربازى در نظر آيند شايد درخور تمجيد و ستايشى نباشند ، ولى اگر از لحاظ ابزار جنگى ملاحظه شوند آن هم از طرف شخصى كه طبع و رسم آنها را ميشناسد به هيچ - وجه دليلى براى حقير انگاشتن آنها موجود نيست . ممكن است ايشان سرووضع نامرتب و لباس ژنده و بدنما داشته باشند ، كه دارند ، اما اگر در زيردست فرماندهانى انگليسى بارآيند ، زود سربازان زبده‌اى خواهند شد . بطور كلى آنها خوش‌بنيه و داراى استخوان‌بندى محكم و از آن قبيل افرادى بشمار ميروند كه سرباز خوبى ميشوند . ولى به وجه بسيار حيرت‌انگيزى مورد بىاعتنائى دولت خويش‌اند . خداوند متعال به شهريار ايران افرادى عنايت كرده است كه بهتر از آن كمتر ميسر مىشود ، اما وى به هيچ‌وجه اعتناء و توجهى نسبت به حال ايشان ندارد » .\r\n\r\nامكان اصلاح -\r\nاز آراى اين عده صاحبنظران كه بىاطلاع خود ايشان كلامشان را در اينجا آورده‌ام با رعايت اين معنى كه ذكر عقيدهء اشخاص غيروارد موجب سوءتعبير مىگردد ملاحظه مىشود ، كه با آنكه در حال‌حاضر قشون ايران وضع سخت ناهنجارى دارد ، و تجهيزات آن به هيچ‌وجه درخور اعتناء نيست و روح نظامى در قلمرو آن تقريبا مفقود است ، در آن سرزمين بخصوص در ايالات غربى وسايل و افرادى فراهم‌اند كه باوجود آنها در يك دستگاه حكومت صالح ، نام و اعتبار تاريخى نيروى نظامى ايران قابل تجديد خواهد بود . من صريحا اظهار مىكنم تا هنگامى كه حال حكومت مركزى ايران بدين‌منوال است به نظر من اميد بهبود در ميان نيست .\r\nاصلاحات مقدماتى از قبيل برقرار ساختن فقط يك قسم مشق و تمرين كه ساده‌تر هم باشد ( با ادغام و بلكه باطل كردن يك دو جين سيستم‌هاى گوناگون كنونى ) و تجديدنظر كلى در مورد اسلحه و تجهيزات و تدوين نظامنامهء مجازاتهاى نظامى ، و استقرار ترتيب ارتقاى متناسب‌تر از آنچه فعلا برپايهء رشوه\r\n\r\n","description":"","footnote":"","page_name":" 776 ","page_number":792},
  {"content":"\r\n\r\nو فساد جارى است و سازمانى دائمى براى پياده‌نظام ، و تجديد بساط قواى غير نظامى ، نيك مؤثر و دسته‌هاى چريك كه هنوز در ايران زمينهء بسيار مساعدى در اين مورد فراهم است ، و تعقيب روش بهترى در پرورش افسران همهء صنوف ، كاملا قابل اجراء و بسيار هم مورد احتياج است . اما تا وقتى كه ساير بخش‌هاى دستگاه حكومت به وضع فعلى باقى ، و از بيخ‌وبن تباه است ، و سررشته‌داران ، كار نظام را وسيلهء مقاصد انتفاعى قرار مىدهند ، به جاى آنكه قشون ، ركن دفاعى ايران و مايهء بهره‌مندى از نيروى ملى باشد ، وضع بهتر از اين دور از احتمال است ، و ابهت سرشار شير و خورشيد در آينده نيز لطمه‌ها خواهد ديد .\r\n\r\nآيندهء نظامى ايران -\r\nسر . هنرى رالينسن راجع به آيندهء قشون ايران نظرى جسورانه ابراز داشته كه من از جهت تأييد اميدوارى خود كه بدون استناد به آن نظرى خام تلقى مىگرديد در اينجا ذكر مىكنم . وى در جلسهء سخنرانى مزبور اظهار داشت :\r\n« ايران هيچ‌گاه سرزمينى غنى و مولد ثروت و يا صنعتى نخواهد شد « 1 » ، اما بدون ترديد روزى پرورشگاه نيروى كلان نظامى خواهد گرديد . ايرانى از لحاظ فرد بشرى از تمام اهالى آسيا يعنى هندى ، ترك يا روسى برتر است و راهى جز اين اظهارنظر هم موجود نيست و در صورتى كه جنگى اروپائى تا خاور سرايت كند ، بايد منابع نظامى او را با رعايت تمام نگريست . در واقع چنين مىنمايد كه از لحاظ ما هيچ شق تهاجم به هند مهيب‌تر از آن نخواهد بود كه بوسيلهء قشون ايران ، با فرماندهى روس پيش آيد ، و به همين منوال نيز از نظر ما وسيلهء دفاعى مفيدترى از لشكر ايران ، كه توسط افسران انگليسى ، يا فرماندهانى طالب مصالح ما ارشاد يافته باشد ، متصور نيست . »\r\nسير و حركت زمان و انقلاب گردونهء بخت و اقبال اين موضوع را دور از احتمال نموده است كه در آينده انگلستان از خدمت و كار افراد نيرومند آذربايجانى يا كردهاى سرسخت حدود تركمن و كردستان امكان استفاده داشته باشد ، و اگر\r\n\r\n\r\n","description":"","footnote":"\r\n( 1 ) - اميد است كسى دوچار اين گمان نباشد كه من با اين نظريه موافقت دارم .\r\n","page_name":" 777 ","page_number":793},
  {"content":"\r\n\r\nسرنوشت چنين حكم كند كه افراد مزبور مزدور دولتى بيگانه شوند حتما مزد و مواجب ايشان از كلكته يا لندن نخواهد رسيد ، ولى نيك ممكن است كه طوايف بومى جنوب از بلوچستان ايران يا ايلات بختيارى يا لرها در غرب به اتفاق سربازان انگليسى در دفاع از مرزوبوم خويش جنگ و همكارى كنند .\r\n\r\n","description":"","footnote":"","page_name":" 778 ","page_number":794},
  {"content":"\r\n\r\n\r\nفصل هيجدهم راه‌آهن\r\nاز شهرهاى دوردست بر جاده‌هاى آباد بسوى سرزمين‌هاى دورافتاده آمد درحالىكه چون دوك نخ - ريسى آن شهرها را هرچه بيشتر به يكديگر پيوند مىداد .\r\nكارلايل\r\nبه نظر من كشتى بخار و راه‌آهن و آن نيروى تفكرى كه بشر را تكان مىدهد بيشتر از اثر خيال‌پردازى ، براى آدمىزاد وسايل خوشى فراهم مىسازد .\r\nتنىسن\r\n\r\nنظريه‌اى دربارهء فايدهء راه‌آهن -\r\nچون سابقا راجع به جاده در ايران در زمان حاضر يا آينده صحبت داشتم حال به مسئلهء توسعهء خطآهن ايران و موجباتى كه عامل پيشرفت يا سبب تعويق آن است مىپردازم . هر فرد ذى وجودى در ايران از شخص همايونى و ديگران اعتراف مىنمايند كه به اهميت ايجاد و توسعهء راه‌آهن در ايران واقف و نسبت به اين كار علاقه‌مند مىباشند ، ولى ايشان در جواب هر سؤال مربوط به آن پيوسته عبارتى مبهم پيش مىكشند و مىگويند : « اين كار موانعى دارد » صدراعظم به من اطمينان مىداد كه ايجاد خطآهن يگانه وسيله‌اى است كه ايران دين خود را به مناسبت قدر و سپاسى كه بواسطهء استقبال و مهمان - نوازى از شاه نسبت به اروپا دارد ، ادا كند . وى مىگفت كه در موقع بازگشت اخيرش از سفر اروپا وقتى كه از خطوط عالى اروپائى به جاده‌هاى تأثرآور مرز ايران رسيد از تفاوتى كه ديده بود تقريبا به گريه افتاد . من همين نظريهء مساعد\r\n\r\n","description":"","footnote":"","page_name":" 779 ","page_number":795},
  {"content":"\r\n\r\nو اطمينان‌بخش را از والى خراسان و از ايلخانى قوچان و شاهزادگان و هر فردى كه با وى سر اين صحبت را باز كردم شنيده‌ام . پس چگونه است كه باوجود اين نظريات مساعد باز پيشرفتى در اين زمينه حاصل نمىشود و هنوز خطوط آهن ايران به دو رشتهء كوتاه چند ميلى كه آن هم تأسيس جداگانه‌ايست و باهم ربطى ندارند محدود مانده است .\r\n\r\nموانع طبيعى -\r\nتركيب جغرافيائى ايران تا اندازه‌اى خود كليدى براى جواب اين مسئله است . هر خط آهنى كه از كرانهء دريا شروع شود ناگزير بايد از اراضى بلند كه بين 3000 تا 4000 پا مرتفع است و آن نيز وضع خود فلات ايران است كه تمام شهرهاى بزرگ در آن واقع شده‌اند عبور كند . گردنه‌هائى كه به اين فلات منتهى مىشود معمولا ارتفاع و شيب زياد دارد كه از 4000 تا 8000 پاست و بقدرى مرتفع و پرتگاه سهمگين است كه حتى قاطرها نيز تحت مراقبت و با احساس خطر از آن مىگذرند . اين خود اولين مانع است كه در مقابل موتورهاى بخارى غيرقابل رفع نيست ، ولى البته با هزينهء سنگين خواه از خزانهء دولت يا كيسهء صاحبان سهام ، اما در اثر مانع طبيعى نيست كه كار راه‌آهن ايران تاكنون معوق مانده ، بلكه حس خودخواهى انسانى است كه مانع انجام منظور گرديده است . در اين مورد پاى علم لنگ نيست ، ننگ بر سياستمداران ايران است .\r\nبحث و بررسى اين مسئله در كارگاه اهل فن و مقاطعه‌كاران راكد نمانده است ، بلكه لنگى كار از ناحيهء دفتر وزيران و ادارات سفيران است كه بر اثر اعمال نفوذ ايشان در زير پردهء تبانى و تحريكات ، نهضت راه‌آهن‌سازى ايران روىهمرفته بيست سال در عهدهء تعويق افتاده و تابع شرط و وضعى حساس شده است .\r\nاگر مكاتبات فراوانى كه بين سفارتخانه‌هاى مختلف در تهران و پايتخت - هاى بزرگ اروپائى بخصوص سن‌پطرزبورگ و لندن مبادله شده است جمع كنند يكه هفته تمام براى درهم سوختن آن اوراق وقت لازم خواهد بود . شرح اجمالى راجع به تاريخچهء وقايع عمدهء مربوط به آن ما را به درك كنه مطلب ، بهتر از هر كار\r\n\r\n","description":"","footnote":"","page_name":" 780 ","page_number":796},
  {"content":"\r\n\r\nديگر يارى خواهد كرد و روشن خواهد نمود كه به چه دليل هنوز نام خطوط آهن ايران در جدول‌هاى راهنماى مسافرت ( برادشا ) درج نگرديده است .\r\n\r\nامتياز سال 1872 رويتر -\r\nامتيازنامهء معروف رويتر در 1872 اولين قرار - داد دولت ايران راجع به راه‌آهن آن سرزمين نبوده است . امتيازگران متعددى از ملت‌هاى مختلف قبلا وارد صحنه شده بودند . بين سالهاى 1865 و 1871 سنديكاهاى فرانسوى و آلمانى و اتريشى و انگليسى يكى بعد از ديگرى اجازهء ساختن خطآهن تحصيل كرده بودند . چون اين نقشه‌ها اساس درستى نداشت يا سرمايهء كافى از جانب سهام‌داران تعهد نشده بود هيچ‌گاه به نتيجه نرسيد .\r\nسپس نوبت قرارداد فتنه‌انگيز رويتر فرارسيد كه براستى نفس در سينهء اروپائيان حبس كرد ، چون كليهء منابع ايران را به مدت هفتاد سال دربست بدست خارجىها داد و از جمله مواد اين قرارداد كلان انحصارى كه شرحش را سابقا بيان كردم يكى هم ساختمان راه‌آهن از كرانهء بحر خزر تا ساحل خليج فارس و بعلاوه حق انحصارى ساختن خطوط آهن سرتاسر ايران بود .\r\nقرار بود زمين براى تأسيسات و بناهاى لازم را دولت مجانى بدهد و همچنين سنگ‌فرش و سنگ‌ريزه را هم دولت ايران فراهم سازد و هيچ‌گونه عوارض به اجناس و كارگران آن تحميل نشود . مقرر شده بود كه دولت 20 درصد منافع را دريافت دارد و همه تأسيسات در پايان هفتاد سال به ايران واگذار شود . بارون - دورويتر بىدرنگ شروع به كار كرد . خط مقدماتى از بحر خزر در نظر گرفته شد و مهندسان به صحنهء عمليات رفتند و چند ميل هم خاك‌ريزى و جاده‌سازى در حوالى رشت انجام گرديد تا از خطر ضبط وديعه احتراز شده باشد . اما مخالفت خشم‌آميز و بسيار شديد دولت روس و بىعلاقگى دولت بريتانيا كه در اين دوره از آنچه راجع به ايران بود پاك غفلت داشت و ضديت سرسخت عناصر ارتجاعى در خود ايران طرحى را به آسانى دوچار شكست ساخت كه زمينهء بسيار وسيع آن از همان آغاز كار اجراى نقشه را دور از امكان نموده بود . پس به محض بازگشت شاه از سفر اروپا بهانهء بىاساس آسانى پيدا شد و امتيازنامه ملغى گرديد .\r\n\r\n","description":"","footnote":"","page_name":" 781 ","page_number":797},
  {"content":"\r\n\r\n\r\nامتياز فالكنهاگن 1874 - 1875 -\r\nچندى بعد موضوع نقشهء بىتكلف‌ترى درميان آمد . به سال 1874 ژنرال يا بارن‌فن فالكنهاگن يك افسر مهندس بازنشستهء روسى كه چندين رشته خطآهن در گرجستان ساخته بود به تهران آمد و در ظاهر به حساب خودش ، ولى در واقع با حمايت شديد دولت روس براى ساختن راه‌آهن از جلفا در مرز شمال غربى ايران تا تبريز كه با راه‌آهن تفليس ارتباط يافته باشد پافشارى نمود و بنابر مندرجات قرارداد ، مقرر شده بود كه دولت ايران شش و نيم درصد سرمايهء مورد لزوم كمپانى را به مدت چهل و چهار سال با بهرهء پنج درصد پرداخت نمايد و يك و نيم درصد هم بابت استهلاك سرمايه محسوب شود . بعلاوه پيش - بينى شد كه تا حدود صد ميلى اطراف آن خط امتياز راه‌آهن به ديگرى داده نشود و كمپانى پيشنهاد كرد كه گمركخانهء تبريز را در اختيار خود داشته باشد .\r\nاين پيشنهاد به اندازهء كافى برودت‌آميز بشمار مىرفت و با وجود تأكيدى كه از ناحيهء وزير مختار روس شده بود باز مخالفت خشم‌آميز شاه را تحريك نمود « 1 » لذا در سال 1875 امتياز ديگر با بعض تغييرات از طرف شاه پيشنهاد شد كه برطبق آن دولت ايران سه درصد از سرمايهء كمپانى را تعهد مىكرد و نظارت بر مخارج خط را به خود اختصاص داده بود و بعد از پرداخت شش درصد بابت سرمايه مطالبهء چهل درصد را از عايدات داشت . با اين ترتيب ژنرال فالكنهاگن نتوانست سرمايهء ضرورى را براى اجراى امتياز پيشنهادى فراهم سازد و نقشهء او نقش بر آب شد . احتياج به ذكر نيست كه آن كار فقط محض تأمين مصالح تجارتى روسيه يا خيالات كشورگشائى او تمهيد شده بود و حال آنكه شايعهء امتداد آن به طرف بغداد نيز به اين منظور بود كه اگر روزى دولت روسيه تصرف آن قسمت از خاك عثمانى را منافى با هشتمين حكم اخلاقى تورات ندانست يعنى اقلا بلامانع ديد ، دسترسى به آن داشته باشد .\r\n\r\n\r\n","description":"","footnote":"\r\n( 1 ) - سر . هنرى رالينسن راجع به امتياز فالكنهاگن كه نامش را ذكر نكرده بود ، اظهار داشت جاى شبهه نيست كه مداخلهء دولت روس در اين مورد خيلى بيش از حدود توصيه يا درخواست يك دولت دوست بود و ضربت سختى به قدرت قرين استقلال همايونى وارد ساخت .\r\n","page_name":" 782 ","page_number":798},
  {"content":"\r\n\r\n\r\nامتياز آلئون سال 1878 -\r\nدر 1878 يك ارمنى تبعهء فرانسه مقيم اسلامبول بنام آلئون كه نمايندهء كمپانى فرانسوى بود امتيازى بدست آورد كه آن نيز از رشت تا تهران بود . مهندس اتريشى به نام هرفن شرزر « 1 » حتى خطى هم براى راه‌آهن در نظر گرفت كه از گردنهء رفيع خزران بر جبال البرز عبور نمىكرد ، بلكه بوسيلهء جاده‌اى دورانى از جلگه به كندى مىگذشت ، بعد از عبور از فلات مركزى با يك حركت مارپيچى كه برابر با سى و سه درجه بود . اين نقشه هم سرانجام غم‌انگيزى داشت ، زيرا كه دولت ايران از دادن تضمين جهت 7 درصد بهره نسبت به سرمايهء پيشنهادى امتناع ورزيد .\r\n\r\nامتيازات امريكائىها و انگليسيها -\r\nچند سال بعد آقاى وينستون نمايندهء دولت امريكا مقيم تهران كه مرد عجيبى بود ، چيزى نمانده بود به تحصيل امتياز - نامهء كلانى براى ساختن راه‌آهن كامياب شود . اما در آخرين وهلهء كار مانعى پيدا شد . دولت انگليس هم نزديك بود امتياز مشابهى براى كشيدن خط آهنى از كارون عليا تا تهران تحصيل كند ، ولى اين اقدام نيز بىنتيجه ماند . در هر موردى كه يك شركت انگليسى خطى پيشنهاد مىكند ، يا در اين‌باره امتيازى اعطاء مىشود ، اما سپس نتيجه‌اى بدست نمىآيد نيك روشن است كه علت مانع از كجاست اين مطلب كاملا قابل اثبات است .\r\n\r\nامتيازنامهء سال 1882 بواتال « 2 » -\r\nسرانجام بواتال نامى كه امتيازچى چيره - دستى است و چندبار براى تأسيسات گاز و برق و راه‌سازى امتيازاتى در تهران بدست آورده بود امتيازى جهت ايجاد چند رشته خطآهن تحصيل كرد كه عمده‌ترين آن خطى از رشت تا پايتخت بود كه بعدا تا بوشهر امتداد يابد . در امتيازنامه خطهاى فرعى كه به راه‌آهن اصلى وصل شود و استخراج معادن واقع در ده كيلومترى دو طرف خطآهن نيز پيش‌بينى و مقرر شده بود كه اين راه‌آهن در سال 1885 افتتاح شود و مدت امتياز هم نود و نه سال بود . وديعه‌اى هم به مبلغ 000 ، 500 فرانك به‌وسيلهء آقاى بواتال به منظور تضمين انجام اين بخش قرارداد در پاريس\r\n\r\n\r\n","description":"","footnote":"\r\n( 1 ) -  Sherzer \r\n( 2 ) -  Boital \r\n","page_name":" 783 ","page_number":799},
  {"content":"\r\n\r\nپرداخت شد ، ولى عامل اصلى كه مانع همه قسم نقشه‌هاى تأسيساتى در ايران است باز دست جلوگيرى دراز كرد و پيشنهادهاى بواتال هم به سرنوشت ديگر پروژه‌ها دوچار گرديد .\r\n\r\nخطآهن شاه عبد العظيم -\r\nاما يكى از اقلام امتيازات گروه بواتال كه فى - نفسه اهميتى نداشت مآلا درست از كار درآمد . از جمله امتيازاتى كه داده شده بود يكى هم رشته خط آهنى كوتاه  Decawville  ( دكوويل از تهران به زيارتگاه معروف شاه عبد العظيم « ع » ) واقع در شش ميلى جنوب شهر بود . مزار اين مقدس ممتاز در زير گنبد طلاپوش واقع گرديده است و مىگويند هرساله 000 ، 300 نفر از تهران به آنجا براى زيارت مىروند . دسترسى آسان اين محل را نقطهء موردعلاقه‌اى در ايام تعطيل و زيارتگاهى محبوب نموده است . پروژهء دكويل هم به جائى نرسيد و مىگويند مقدارى از ريل‌ها كه به بوشهر رسيده بود در همانجا افتاده است . اما امتياز به يك سنديكاى بلژيكى فروخته شد كه عنوان آن « شركت خطآهن ايران » است .\r\nاميدوار بودند كه آن مقدمهء ساختمان راه‌آهن از شمال ايران تا خليج فارس خواهد بود كه موضوع آن همواره مطرح بوده است - 000 ، 000 ، 2 فرانك سرمايه هم در بلژيك جمع‌آورى شد ، و مبلغ اضافى سه ميليون بعدا براى تأمين مخارج سنگين آن و خريد حق امتياز با صدور سندهاى قرضه فراهم آمد . موتورها ساخت بروكسل بود كه به صورت قطعات از راه باطوم و بادكوبه وارد كردند .\r\nريل‌ها را از بلژيك و مقدارى هم از روسيه آوردند و با هزينهء گزاف ( بنابر آنچه به اين‌جانب اظهار شد جفتى 4 ليره ) از درياى خزر تا تهران حمل كردند . محوطهء ايستگاه و ادارات و كارگاه را هم با احتمال توسعهء اين راه‌آهن از تهران به جنوب ايران جادار و بزرگ ساخته‌اند . عرض ريل هم هشتاد سانتىمتر انتخاب شد و در ژوئيه 1888 شاه آن خطآهن را افتتاح نمود .\r\n\r\nپيشرفت يا شكست آن -\r\nنخستين ترقى آن در اثر تصادف ناگوارى دوچار وقفه گرديد و آن خصومت خرافات‌آميز اهالى محل را برانگيخت . مسافرى كه\r\n\r\n","description":"","footnote":"","page_name":" 784 ","page_number":800},
  {"content":"\r\n\r\nترن را در شاه عبد العظيم در حين حركت ترك مىكرد روى خط افتاد و زير قطار رفت . جمعيت بىدرنگ به رانندهء قطار كه روسى بود حمله بردند و او با طپانچه از خود دفاع كرد ، اما امانش ندادند و مجروحش كردند . سوءتأثير ناشى از آن واقعه تاكنون تخفيف يافته است ، اما اين خطآهن چنان كه انتظار مىرفته بهره‌اى نداده است و از لحاظ مالى اين اقدام را قرين شكست مىپندارند . البته در اين خط كالا حمل‌ونقل نمىشود و راه هم به قدرى كوتاه است كه مردم به مسافرت با آن ترغيب نمىشوند . زوار ايرانى كه تمام روز را تعطيل دارند ترجيح مىدهند با راحتى وقت‌گذرانى و شايد هم تا زيارتگاه الاغ‌سوارى كنند . بهاى بليت بسته به درجات مختلف يك‌سره دو قران يك قران و نيم و ده شاهى است . ميزان فروش در اوقات تعطيل تابستانى روزانه از 200 تا 500 تومان بيشتر ، ولى در روزهاى عادى تابستان به ده تا سى تومان و در زمستان به سه چهار تومان تقليل مىيابد . كمپانى چهار لوكوموتيو و بيست و يك واگن دارد ، پنج كارمند اروپائى و شصت كارگر ايرانى در اين دستگاه مشغول‌اند و موتورها كاملا در دست دستهء دوم است . اميد است اين كمپانى كه در اين كار پيش قدم شده و بساط قابل تمجيدى راه انداخته است بتواند ساختمان خطآهن از تهران به جنوب را نيز تعقيب يا با وسايل خود شركت ديگرى را كه خوش‌نصيب‌تر باشد در اين اقدام يارى كند . به‌هرحال « ايستگاه جنوب » در تهران ساخته شده است كه شايد از آنجا مسافران قرن بيستم خواهند توانست به مقصد خليج فارس بليت خريدارى كنند .\r\n\r\nترامواى تهران -\r\nهمين كمپانى به منظور جبران ضررى كه تحمل مىنموده در سال 1889 امتياز كشيدن واگون اسبى تهران را از آقاى بواتال خريدارى كرده است كه خطوط آن درحال‌حاضر به طول پنج ميل در خيابان‌هاى پايتخت امتداد دارد و در موقع اقامت اين‌جانب در تهران براى عبور و مرور افتتاح شده است . اكنون كمپانى دوازده واگون دارد و سى و شش تا ديگر هم سفارش داده است و اصطبل براى صد و پنجاه اسب كه بيشتر از روسيه وارد مىشود و چهل نفر\r\n\r\n","description":"","footnote":"","page_name":" 785 ","page_number":801},
  {"content":"\r\n\r\nهم كارگر تهيه شده است . بدبختانه اين خط را بد كار گذاشته‌اند و تراورس‌ها اريب نصب شده است و ريل‌ها به جاى اينكه هم‌سطح زمين باشد بالاتر تعبيه شده است . بعدا به خيال افتادند كه همين رشته را به حومهء شهر هم توسعه و در صورت امكان تا ناحيهء ييلاقى قلهك امتداد دهند . اخيرا شنيده‌ام كه ترامواى تهران كه در ابتداى امر اهالى با ديدهء حقارت مىنگريستند موفقيت بسيار حاصل نموده و به حدود شمالى شهر نيز گسترش يافته است .\r\n\r\nخطوط جديد -\r\nدر بهار سال پيش 1891 اين كمپانى كه حالا « شركت راه‌آهن و ترامواى ايران » نام دارد اجازه‌اى از شاه تحصيل كرده است كه خط شاه عبد العظيم را به سمت جنوب شرقى به حدود كولىنشين كه در بخش‌هاى كوهستانى آن سنگ‌هاى معدنى و مرمر و سنگ ساختمان هست امتداد دهد ، ولى چنين خطى بيش از 30 كيلومتر از شهر دور نخواهد شد و مختص حمل بار خواهد بود . و باز همين سركار بواتال كه در همه جا حاضر است امتياز ديگرى براى كشيدن ريل تا ناحيهء معدن زغال‌سنگ فشم كه هشتاد ميل خواهد بود گرفته است . اين امتيازات قدر و ارزش چندانى ندارد و نتيجه‌اى هم نداشته است .\r\nاما در ايران سرزمين ركود ، اين قبيل اقدامات درهرحال سزاوار خوش‌آمد و استقبال است .\r\n\r\nراه‌آهن آمل - محمودآباد -\r\nدومين خطآهن ايران كه قبلا هم در فصل راجع به ايالات شمالى ايران اشاره‌اى راجع به آن كردم براستى ساختهء همت و كار يكى از ايرانيان و مال خود اوست و شايد به همين دليل است كه واقعا از هرجهت بىارزش و بىخاصيت است و در موقع مسافرتم به ايران جز يك اقدام مقرون به شكست تلقى نمىشده است . درحال‌حاضر از كرانهء بحر خزر دو راه كاروان‌رو به تهران مىرسد يكى از رشت از راه قزوين كه مسافتش در ده روز طى مىشود ، ديگر از بندر كوچك مشهدسر كه فقط هشت روز راه است ، اما از نواحى سخت كوهستانى مىگذرد و هنوز براى رفت‌وآمد راه آسانى نيست و بيست ميل در مغرب آن\r\n\r\n","description":"","footnote":"","page_name":" 786 ","page_number":802},
  {"content":"\r\n\r\nلنگرگاه محمودآباد واقع است كه از اين محل راه هموارى تا شهر آمل دوازده ميلى آنجاست و از آن پس راه كوهستانى البرز آغاز مىشود كه ارتفاعات آن تا شش ميلى اين شهر پيش آمده است .\r\nاز آمل تا تهران شش روز راه است در ذهن يكى از بازرگان‌هاى ايرانى كه مدير يا اجاره‌دار ضرابخانهء دولتى است چنين خطور كرده بوده است كه با منافعى كه از قلب‌سازى سكه‌هاى ايرانى بدست آمده بود ساختمان راه‌آهن سبكى از محمودآباد تا آمل شروع و بدين‌ترتيب انحصار حمل‌ونقل كالاى وارداتى و صادراتى در نزديك‌ترين جادهء كاروان‌رو از درياى خزر تا تهران را قبضه كند . فكر او شايستهء تحسين بود . اما اجراى نقشه چنان كه بايد و شايد پيشرفت ننمود . وى در محمود - آباد كاروانسراى ممتاز و چند مغازه ساخت و اصل كار بدين‌ترتيب آغاز شد كه مهندسان بلژيكى استخدام و ريل‌هاى بلژيكى خريدارى كرد ، اما كارها بيش از اين حد پيش نرفت وى هيچ در صدد برنيامده بود كه لنگرگاه محمودآباد را آماده و آباد كند ، از پرداخت حقوق بلژيكىها امتناع ورزيد كه در نتيجه كار خود را قهرا رها كردند . وى به همين دليل با مهندس رانندهء آلمانى دوچار اختلاف شد ، ازاين‌رو خط بدست ايرانيان افتاد و كار به صورت ناقص و با ناشىگرى تعقيب شد .\r\nريل‌هاى خراب به كار بردند و پل‌هاى سست ساختند و بنابر گزارشى كه به من رسيده است جمع وسايل خط شامل فقط يك دوجين واگون‌هاى سرگشاده و يك لوكومتيو بود كه رانندهء سياه افريقائى داشت كه معلوم نشد موتور را سوزانده يا شكسته بوده است و جريان خط به كلى متوقف شد . در نقشهء اصلى قرار اين بود كه ترامواى اسبى هم تا پاى كوه داير كنند . در اينكه امور ديگرى از اين قبيل شايد در آينده بشود ، با وجود رشته‌هاى رفيع كوهستانى كاملا دور از احتمال است . حاجى محمد حسن مدير ضرابخانه از قرار معلوم مردى كارى و با انرژى است ، چنان كه تأسيس كارخانهء بزرگ چوب‌برى و دستگاه تصفيهء شكر كه\r\n\r\n","description":"","footnote":"","page_name":" 787 ","page_number":803},
  {"content":"\r\n\r\nدر آمل ساخته است گواه صادقى است ، اما اين موضوع كه او قادر باشد پيشرو ايجاد خطوط آهن در ايران بشود كاملا مورد ترديد است .\r\n\r\nامتيازات ديگر -\r\nهنگام مسافرتم در پاييز 1889 يك نفر روسى به نام پالاش كوفسكى كه وابسته به دستگاه راه‌آهن ماوراء قفقاز بود در صدد بدست - آوردن امتياز خطآهن برآمد كه مىگفته‌اند براى خطى از غازيان تا رشت بوده است . راجع به اين طرح ديگر چيزى شنيده نشده است و گمان مىكنم پيشنهاد او در انبار ساير اوراق از اين قبيل ضبط شده باشد . به‌زودى باز در سال 1890 دو مقاطعه‌كار روسى آقاى رافالويچ كه سابقا كنسول ( افتخارى ؟ ) ايران در اودسا بود و آقاى پولياكف وارد صحنه شدند و نقشهء عظيمى جهت حق انحصارى راه‌آهن و گمركخانه بدست آوردند و گفته بودند خطوطى از مبداء جلفا - تهران تا بندرعباس و جلفا تا محمره و جلفا تا تهران و تهران تا مشهد مطرح مذاكره و مورد توافق واقع شده بود . اين پروژه‌هاى كلان به مرحلهء مذاكره هم كه طرح‌هاى قبلى رسيده بود ، نرسيد . مقاطعه‌كاران نوميد ، ميدان را خالى كردند و براى دلخوشى امتياز بنگاهى رهنى با حدود كار وسيع نصيب يافتند . اين دستگاه از آن پس در تهران افتتاح شده است كه علاوه‌بر وام دادن پول و انجام كارهاى بانكى در واقع با حمايت دولت روس رقيب بانك شاهنشاهى ايران است .\r\n\r\nشرح مختصرى از موانع -\r\nشرحى كه من راجع به تاريخ امتيازات خطآهن در ايران پرداخته‌ام ضمنا موانعى را هم كه در برخى از اين قبيل كارها هست نمودار ساخت . دستهء ارتجاعى در ايران كه بعضى از ملاها گاهى حامى ايشان‌اند مخالف هرگونه فكر تازه‌اى هستند كه باعث پيشرفت و نفوذ اروپا در كشور آنها و موجب تسريع زوال قدرت طولانى اما بىحاصل ايشان بشود . حتى اگر حس ضديت در ايران منتفى يا خفيف‌تر شود تا تضمين دولتى در ميان نباشد هيچ‌گونه وسيلهء اطمينان كافى فراهم نخواهد بود كه سرمايه‌داران را ترغيب و يا حتى سوداگران پردل را تشويق به اقداماتى در اين زمينهء مشكوك بنمايد ، زيرا كه آنها وسيلهء اطمينانى در اختيار ندارند كه در صورت تغيير فرمانروا يا تحولات كلى سياسى يا پيش‌آمد\r\n\r\n","description":"","footnote":"","page_name":" 788 ","page_number":804},
  {"content":"\r\n\r\nجنگ خارجى بهانه‌اى براى مصادرهء سرمايهء آنها نشود . در اينكه چه نقشه‌هاى نافع قبلى فقط به اين سبب ضايع شده است كه دولت ايران به دادن هيچ‌گونه ضمانتى حاضر نشده بوده است از آنچه تاكنون گفته‌ام نيك استنباط مىشود .\r\nاز طرف ديگر هم فهرست طولانى استمدادهاى مالى بىثمر از سرمايه‌داران خارجى نشان مىدهد كه در نظر اروپا راه‌آهن نيز مانند ديگر پروژه‌ها امكان تجارتى را نويد نمىدهد .\r\n\r\nكميابى اجناس محلى -\r\nبايد گفت كه اين وضع فقط ناشى از بىاعتمادى نسبت به وجود سود تجارتى خود آن سرزمين نيست كه محل تأسيس خط آهن خواهد بود ، بايد تمام وسايل كار و دستگاهها و ابزار سنگين بخصوص وسايل فلزى همه با هزينهء هنگفت از خارجه وارد و اگر از راه شمال برسد دوچار سختگيرى گمركخانهء روس بشود و در داخله هم در صورت امكان بر پشت شتر و قاطر حمل گردد ، مگر آنكه طرح امريكائى مورد پسند افتد و اجناس به تدريجى كه خط كشيده مىشود از كرانهء دريا به جلو حمل شود . بايد اعتراف كنم كه از خواندن شرح ذيل نوشتهء شخصى كه خود را پرسيكوس قلمداد كرده بود سخت دوچار حيرت شدم :\r\n« اسباب و شرايط ديگرى هم هست كه ساختن راه‌آهن را در ايران تسهيل مىكند مانند سنگ‌هاى فراوان براى زيرسازى خط سير دائمى و چوب جهت تهيهء تراورس و فلزات اگر معادن مملكت را استخراج كنند احتياجى به وارد كردن آهن‌آلات از خارجه نخواهد بود . »\r\nمفاد اطمينان‌بخش دو سطر آخر كه به خط درشت آورده‌ام بايستى ناشى از اطلاعات اختصاصى نويسنده از نتيجهء كار « شركت معادن » باشد كه اكنون به قصد بهره‌بردارى از منابع معدنى ايران مشغول اقدام‌اند ، ولى اين قبيل اظهارنظرهاى بىتأمل سبب نادانى و آشوب فكرى خارجىها راجع به آن سرزمين مىشود .\r\nدر اين مورد خاص ايران به نداشتن وسايل عمومى كار ، مانند چوب و تا آنجائى كه از كاوش‌هاى قبلى برمىآيد زغال‌سنگ مناسب براى تأمين احتياجات\r\n\r\n","description":"","footnote":"","page_name":" 789 ","page_number":805},
  {"content":"\r\n\r\nكثير خطآهن و يا نفت كه به حد كافى جاى زغال را در موتور پر كند و فقدان معادن آهن كه در صورت تأسيس فقط براى بهره‌بردارى و ساختن ريل ، ركن سودمندى بشود شايد تمام اين آرزوها در آينده قابل حصول باشد و آثار هم به هيچ وجه يأس‌آور نيست ، اما اظهار اين كلام كه آنها درحال‌حاضر يا آيندهء نزديك فراهم‌شدنى است نيك بىاساس است و بدين‌ترتيب خدمت بىقدرى در راه تجديد حيات ايران زمين ميسر خواهد گرديد .\r\n\r\nضديت روسها -\r\nبزرگترين مانعى كه در راه ايجاد خطوط آهن در ايران هست طبيعى يا تجارتى نيست ، بلكه سياسى و ناشى از ضديت سرسخت خود - خواهانهء دولت تزارى است . در فصل راجع به خاتمهء كلام شرح وافى دربارهء مخالفت آن دولت بر ضد اصلاحات ايران بيان خواهم كرد . در اينجا فقط به ذكر سياست او مربوط به كشيدن خطآهن اكتفا و يادآورى مىكنم كه همين موضوع هم در فصل ديگر مطالبى بىقدر نخواهد بود . اين نكته را بدون انديشهء تناقض - گوئى ذكر مىكنم كه هر موقع و هرگونه طرحى كه براى انجام اين منظور پيش آيد با ممانعت خشم‌آميز دولت روس روبرو خواهد شد ، مگر فقط آن خطوطى كه فراخور احتياجات تجارتى يا سوق الجيشى او باشد مانند راه‌آهن از مرز روسيه به آذربايجان يا خراسان و يا از درياى خزر تا تهران . غير از اين چند رشته كه فقط برترى قدرت روسيه را افزايش خواهد داد و گرنه نفوذ روس پيوسته در تهران بر ضد هرگونه راه‌آهنى كه پيشنهاد شود به كار خواهد افتاد . اين يك فرض موهوم نيست و با شواهد كافى و بدون ترديد بنابر جريانات سه سال اخير قابل اثبات مىباشد .\r\n\r\nجلوگيرى از تأسيس راه‌آهن -\r\nهنگامى كه وزير مختار انگليس در تهران در پاييز 1888 به قول معروف امتيازنامهء مربوط به كارون را از شاه تحصيل كرد كه به منظور افتتاح سرويس كشتىرانى در رودخانهء كارون بود آن هم نه تنها از جانب انگلستان ، بلكه همهء كشورها از دهانهء رودخانهء كارون در محمره تا اهواز ، بسيارى از روزنامه‌هاى انگلستان دوچار اين اشتباه شده بودند و اهميت اين امتياز\r\n\r\n","description":"","footnote":"","page_name":" 790 ","page_number":806},
  {"content":"\r\n\r\nرا بيش از اندازه جلوه دادند كه با وضع ناقص خود ارزشى نداشته است و همچنين از ديپلماسى موفقيت‌آميزى كه احراز آن امتياز را مقدور ساخته بوده است تمجيد فراوان نمودند ، اما خود امتياز از ديرباز مورد علاقه و تقاضا بود و چنين مىنمود كه سرانجام اعطاء خواهد شد و فقط به بسط تجارت انحصارى انگلستان هم محدود نبود و نفوذ انگليس را هم زيادتر نمىنمود ، ولى چون مشاهده كرده بودند كه روزنامه‌هاى انگلستان و اروپا آن را بسيار ستودند ، جرايد روسيه هم در صدد مخالفت و تحريك برآمدند و مىنوشتند كه در نبرد ديپلماسى بين دو حريف روسيه شكست خورده است و پافشارى مىنمودند كه براى حفظ تعادل معدوم امتيازى نيز به روسيه داده شود .\r\nبه پرنس دولگوروكى وزير مختار روس در ايران دستور رسيد كه سختگيرى و فشار آغاز كند و در اثر تهديدات او ناصر الدين شاه ناچار شد سندى امضاء و تسليم كند كه تا پنج سال در ايران امتياز راه‌آهن به احدى ندهد . به عبارت ديگر هيچ دولت يا شركت خارجى قادر نباشد كه در ظرف آن مدت به ساختن خطآهن در ايران اقدام كند ، مگر آنكه روسيه نيز امتياز مشابهى تحصيل نمايد كه با اين ترتيب مختار شد كه يا بدون تأخير شركتى براى انجام منظور تشكيل دهد و شروع به كار كند كه البته در آن صورت در ميدان كار تنها نمىمانده است و يا آنكه علىرغم حق رجحان‌آميزى كه بدست آورده بود مطلقا راه هرگونه اقدامى را سد كند\r\n\r\nبازهم جلوگيرى -\r\nهنگام ورودم به تهران وضع امور به كيفيتى بود كه بازنمودم و بعد از وقوف بر آن جريان در ستون روزنامهء تايمز نوشتم : « اينك براى دولت روس موقعى پيش‌آمده است كه نشان دهد تا چه اندازه در ترقى ايران واقعا ذى علاقه است يا آنكه بر خلاف قصد دارد با غضب تمام از پيشرفت ايران و اصلاحات بسيار مورد احتياج آن جلوگيرى نمايد » . در اينكه خود دولت تزارى چه نظرى نسبت به سند مزبور داشته و چگونه رفتارى دربارهء مسئلهء راههاى ارتباطى پيشه ساخته بوده است به زودى نيك آشكار و مؤيد سوءظن‌هاى سابق من شد ، زيرا\r\n\r\n","description":"","footnote":"","page_name":" 791 ","page_number":807},
  {"content":"\r\n\r\nكه نخستين اقدام وزير مختار جديد روس آقاى بوتزوف « 1 » در موقع ورود به تهران در سال 1890 اين بود كه امتيازاتى كه حتى الامكان معادل با موفقيت‌هاى اخير انگليسىها در مورد بانك شاهنشاهى و شركت معادن و رژى تنباكو باشد تحصيل و بعلاوه باز از ايجاد خطآهن تا پنج سال ديگر ممانعت نمايد يعنى روىهمرفته از 1889 تا ده سال مانع اين كار شود .\r\nديپلماسى روس از آن پس مباهات مىنموده است كه از تأسيس راه‌آهن در ايران پيشگيرى و نطفهء كار را اصلا نابود و بدين‌ترتيب نهضت ايران نو را تا ده سال دوچار تعويق كرده است . جديتى معمول نشده است كه با دليل ثابت شود كه روسيه اين امتياز را به منظور تعديل و يا وجه رجحان منافع خويش در هنگامى كه مسئلهء اعطاى امتياز كشيدن راه‌آهن به دولت‌هاى خارجى جهت رسيدگى پيش آيد به چنگ آورده است . آنها سخت خواستار اين ممانعت شدند و ديپلماسى كامياب در اين باب را نيك بستودند آن هم به اين عنوان كه رسوخ تمدن اروپائى را در ايران باز هم به تعويق انداخته و در نتيجه نفوذ مترقى تجارتى و سياسى انگلستان را در آن سرزمين متوقف ساخته‌اند .\r\n\r\nناروائى سياست روس -\r\nمن شخصا گمان نمىكنم كار ديپلماتهاى روسى در اين دوره قرين تدبير و صواب باشد چون‌كه طرز رفتار ايشان در اين مورد بدگمانى ديرين همايونى و وزيرانش را تقويت خواهد كرد كه منافع روس در ايران فقط بر خودخواهى استوار و آن دولت طالب وقفهء امور و مخالف پيشرفت اصلاح ايران است ، زيراكه بيمار عليل را بر ناخوش برنا ترجيح مىدهد و من معتقدم كه در اين مورد بنابر اثراتى كه ناشى از سياست خود آنهاست ضرر به خودشان خواهد رسيد و به هيچ‌وجه اطمينان ندارم كه در اين فاصلهء ده ساله كه طى آن اقدامات تجارتى كه اخيرا پىريزى شده است بىمزاحمت و با استقامت قابل تعقيب باشد و در همين مدت جاده‌ها و عوامل طبيعى و لوازم كار راه‌آهن در سراسر كشور فراهم مىشود و باز طى آن اطلاعات بسيطتر راجع به منابع معدنى\r\n\r\n\r\n","description":"","footnote":"\r\n( 1 ) -  Butzou \r\n","page_name":" 792 ","page_number":808},
  {"content":"\r\n\r\nو شقوق ديگر در ايران بدست خواهد آمد و ايرانيان به راه و رسم كسب و كار و مديريت و مباشرت اروپائى آشنا خواهند شد ، اما چنان كه بايد و شايد ايشان را بهره‌اى نصيب نخواهد شد و علاقه‌مندان بهبود وضع آيندهء ايران را خشنود نخواهد نمود .\r\nاز همه بالاتر اينكه من معتقدم دولتى كه از اين جريان به احتمال قوى برخوردار خواهد شد روسيه نيست ، بلكه انگلستان است ، زيراكه با سرمايهء انگليسى است كه ضمنا منابع طبيعى آن سرزمين مكشوف و مستعد استفاده قرار مىگيرد و با اطلاعاتى جامع‌تر انگلستان خواهد توانست كه بعدا راجع به توسعهء خطوط آهن در ايران گام بردارد و با مرور زمان پيشرفت اين كار بيشتر با نحوهء عمل انگلستان منطبق خواهد گرديد ، ولى هيچ‌وقت شرط فرزانگى نيست كه در ايران به آيندهء دور اعتماد نمود و چيزى را با اطمينان تمام پيش‌بينى كرد . شايد گردش امور به صورتى درآيد كه روسها از سياستى كه فعلا دارند بازگردند و آسان طالب آنچه شوند كه حالا سخت با آن مخالفند ، بنابراين چنان كه بىتناسب هم نيست مىتوان از اين دوران وقفه و ركود استفاده نمود و جهات و وسايل متعددى را كه با كار ساختمان راه‌آهن در ايران بهتر سازگار باشد در نظر گرفت و با اين شيوه ممكن است نقشهء جهد و مبارزه‌اى براى پيشرفت منظور تدبير و از حالا زمينه را براى موقع مساعد در جهتى كه بايستى سرمايه و تجارت انگلستان در آينده جريان يابد آماده ساخت .\r\n\r\nجهات احتمالى خطوط آهن در ايران -\r\nراه‌آهن در ايران يا از سرحداتش به داخل را منوط به جهتى كه قصد ورود يا عبور از اين سرزمين باشد مىتوان طبقه‌بندى كرد مثلا بايد توجه شود كه منظور از جانب شمال است يا مشرق يا جنوب و يا مغرب . از سوى شمال به مقصد ايران چهار راه مىتوان در نظر گرفت :\r\n\r\n1 - تفليس - تبريز - تهران -\r\nاگر بررسى خود را از گوشهء شمال غربى ايران آغاز كنيم در ميان چهار خط مزبور اولين راهى كه به نظر خواهد آمد از\r\n\r\n","description":"","footnote":"","page_name":" 793 ","page_number":809},
  {"content":"\r\n\r\nتفليس يا ايستگاه ديگر در مشرق آن « در خط تفليس بادكوبه از طريق ايروان جلفا و تبريز و از آنجا به قزوين تا تهران » خواهد بود كه كم‌وبيش راه پستى فعلى بين قفقاز و پايتخت ايران است .\r\nچنان كه اشاره كردم امتيازى براى كشيدن اين خط شايد هم بيش از يك‌بار به روسها داده شده بود و حتى ايشان با اعتماد تمام از شروع عاجل ساختمان آن صحبت مىكردند . اين راه‌آهن لااقل براى صنايع روس فوايدى خواهد داشت و راه مستقيمى بين خاك روسيه و تبريز است كه در ايران بزرگترين مركز تجارتى است . درهاى ايالت غنى و حاصل‌خيز آذربايجان را به دنياى خارج باز مىكند و وسيلهء تسهيل ورود كالاى وارداتى روس به ايران مىشود .\r\nمن گمان نمىكنم كه لااقل به اين زوديها چنين خطى ساخته شود و يا از تبريز تجاوز كند چون كاملا بارز است كه آن فقط براى خاطر روس و بنابراين فايدهء يك‌جانبهء آن به قدرى محسوس خواهد بود كه مانع ابراز علاقهء پايتخت‌هاى ديگر مىشود و عايدات آن هم چندان نخواهد بود كه جوابگوى مخارج و يا مفيد به حال سرمايه‌گذار روسى باشد .\r\nهم‌اكنون آن‌قدر خاك روسيه به ايران نزديك است كه وسيلهء آسانى براى دسترسى به بازار تبريز فراهم مىباشد . بعلاوه با كشتىرانى انحصارى در بحر خزر ، روس به اندازهء كافى و وافى راه ورود به تهران را در اختيار دارد . چنين خطى فقط در صورتى براى اجناس انگليسى مفيد خواهد بود كه از حدود تبريز جلوتر برود كه از موقع لغو آزادى ترانزيت از راه قفقاز بوسيلهء دولت روس در سال 1883 كالاى انگليسى فقط از راه طرابوزان وارد مىشود ، اما بر فرض كه اين خط از تبريز هم جلوتر برود باز فايدهء چندان درخور اهميتى براى تجارت انگلستان ندارد كه موجب علاقه واقع گردد بخصوص كه طرح‌هاى ديگرى در پيش است كه تجارت انگليس را از راه جنوب يا غرب كه بيشتر و جزما سودآور است بسط خواهد داد .\r\n\r\n","description":"","footnote":"","page_name":" 794 ","page_number":810},
  {"content":"\r\n\r\n\r\n2 - بادكوبه - لنكران - رشت - تهران -\r\nدر جهت شرقى پيشنهادهاى ديگر كه بنابر اطلاع ما مطرح شده بود يكى هم خط كنارهء غربى درياى خزر از بادكوبه ، لنكران ، آستارا تا رشت فقط و يا اينكه از رشت هم به پايتخت بوده است و باز در جهت شرقىتر خطى از مشهدسر به تهران .\r\n\r\n3 - مشهدسر - تهران -\r\nراجع به خط اولى مربوط به پيشنهادهاى مزبور بايد افزود كه روسها هنگام ساختن راه‌آهن تفليس - بادكوبه ايستگاه بسيار پاكيزه‌اى در آجىكابول كه در هفتاد ميلى غربى باكو است بنا كردند كه ظاهرا به امتداد آن خط به اين سو بىنظر نبودند هريك از اين دو نقشه فقط باب منافع روسيه است و هيچ‌كدام هم خرج و دخل نخواهد كرد . بين بنادر بحر خزر و تهران رشته‌هاى رفيع البرز واقع است كه مگر در سرزمينى كه رفت‌وآمد و حمل و نقل به حد وفور باشد از لحاظ خبره‌ها مانع عظيمى براى ايجاد راه‌آهن است .\r\nامتياز راجع به خط رشت تا تهران چندبار اعطاء شد ، ولى به مرحلهء اجرا درنيامد . بهتر است روسها فقط در بهبود اصلاح جاده از رشت تا قزوين بكوشند و در رفع مشكلاتى كه براى بارگيرى كالا در بندرگاه انزلى فعلا هست تلاش نمايند . با توجه به اين نكته كه خط مزبور راه ورود اصلى ايشان به ايران است و از دريا تا تهران بايد گفت كه در نتيجهء سستى و بىعلاقگى آنها به اين قبيل امور است كه هم لنگرگاه انزلى و هم جادهء رشت چنان در وضع خرابى است كه با كار توسعهء حمل‌ونقل كالا سخت منافات دارد .\r\n\r\n4 - جلگهء گرگان -\r\nپيش از آنكه روسها منطقهء ماوراء بحر خزر را تصرف كرده باشند تأسيس خط آهنى از گز كه در جنوب شرقى درياى خزر واقع است به استراباد و از آنجا هم از ميان جلگهء گرگان به نواحى بجنورد و قوچان مورد نظر كارشناسان جنگى روسيه واقع شده بود كه بدان‌وسيله دسترسى آسان به مشهد يا هرات را براى لشكر مهاجم تأمين كرده باشند كه ضمنا حمل مواد و محصولات خراسان و مازندران و اجناسى را كه از خود روسيه مىرسيده است تسهيل مىنموده\r\n\r\n","description":"","footnote":"","page_name":" 795 ","page_number":811},
  {"content":"\r\n\r\nاست . چنين خطى البته هيچ‌گونه اثر و سود تجارتى نداشته و فقط براى نقشه‌هاى نظامى مفيد بوده و احتياج به بحث نيست كه تمام قصد و خيال مربوط به اين خط بعد از فتح ماوراء بحر خزر متروك شده است و ژنرال انن‌كف با خطآهن ماوراء خزر چنان وضع تسلطآميز درخشانى نسبت به خراسان احراز كرده است كه ديگر به راه‌آهن اضافى نيازى نيست تا وسيلهء تسهيل پيشروى او به طرف مشهد يا هرات بشود .\r\n\r\n5 - عشق آباد - قوچان - مشهد -\r\nدر فصل پنجم اين كتاب من در باب طرح خطآهن از حاكم‌نشين روسى ماوراء بحر خزر از طريق قوچان به مشهد كه وضع جادهء آن را مبسوطا شرح داده بودم بحث نمودم و از آنچه در آن مورد بيان كردم استنباط شد كه ساختمان راه‌آهن در جلگهء هموار آن نواحى كار آسانى خواهد بود . در راههاى آباد هردو طرف روس و ايران بين عشق‌آباد و قوچان چيزى براى كشيدن خطآهن آينده پيش‌بينى نشده است ازاين‌رو مىتوان قياس كرد كه دولت روس از اين كار منصرف است .\r\n\r\n6 - دوشك - سرخس - مشهد -\r\nهنگامى كه در مشهد بودم صحبت نقشهء ديگرى كه بيشتر عملى است يعنى كرسى ماوراء بحر خزر و والىنشين خراسان نخستين - بار به ميان آمد و مىگفتند كه اين طرح از جانب فرماندار پرنس دوندوكف - كورساكف كه خطآهن از قلمرو او عبور مىكرده است با نظر تأييد كامل به يك كميتهء اختصاصى نظامى در قفقاز ارجاع شده بود و اين خط فرعى روسى از ايستگاه دوشك در مسير خطآهن ماوراء بحر خزر تا مشهد بود . چنين راه‌آهنى به احتمال قوى از پست مرزى سرخس خواهد گذشت و بنابراين مآلا موجب تسهيل دسترسى روسيه به هرات خواهد گرديد كه بدين‌ترتيب با يك تير دو نشانه خواهد زد يعنى هم مشهد دوچار تهديد خواهد گرديد و هم‌مرز افغانستان به خطر خواهد افتاد .\r\nدر بهار سال 1891 اعلام شد كه ژنرال انن‌كف جدا طرفدار ساختن خط فرعى دوشك - سرخس مىباشد و گزارش‌هاى بعدى هم حاكى است كه همين\r\n\r\n","description":"","footnote":"","page_name":" 796 ","page_number":812},
  {"content":"\r\n\r\nارتباط بوسيلهء راه فرعى غير از دوشك يعنى از قره‌بند كه در كنار خطوط ماوراء بحر خزر است تأمين‌شدنى است كه در اين صورت منافاتى هم با قرارداد با ايران نخواهد داشت و فقط در صورتى ممكن است آن را تا داخل خاك ايران مثلا تا مشهد امتداد داد كه از سياست جلوگيرى از ايجاد خطآهن در ايران ، دولت روس عدول و راه را براى اقدامات مشابه كمپانىهاى خارجى در ساير نقاط ايران باز كند . اين دليل و خاصه وضع نظامى روسيه نسبت به خراسان آن‌قدر اطمينان - آميز است كه ضرورتى براى هرگونه اقدام ساختن راه‌آهنى باقى نماند و من كم‌و بيش معتقدم كه روسيه سعى نخواهد كرد كه مشهد را تابع سيستم راه‌آهن خويش سازد هرچند كه خط فرعى سرخس به احتمال قوى امكان ساختمان دارد كه در اين صورت سرانجام مشهد داخل خطوط ارتباطى ماوراء بحر خزر خواهد شد .\r\nمن فقط اين نكته را خاطرنشان مىسازم كه ايرانيان علىرغم ضعف و ناتوانى خود نسبت به موضوع مشهد حساسيت بسيار دارند و اين قبيل نقشه‌ها را با انزجار مىنگرند .\r\n\r\n7 - تهران - مشهد -\r\nبعضى از نويسندگان ، كشيدن خط آهنى را بين مشهد و تهران كه 550 ميل است توصيه كرده‌اند . چون خودم تمام اين راه را با اسب پيموده‌ام مىتوانم شهادت بدهم كه از بيابانهاى جداافتاده و غيرمزروع مىگذرد و چنين خطى به هيچ‌وجه نتيجهء اقتصادى نخواهد داشت و ممكن نيست كسى به اين كار ناهنجار دست يابد ، ولى عده‌اى از اهل قلم عقيده دارند كه بواسطهء گندم‌زارهاى بين تهران و شاهرود شايد ايجاد راه‌آهن از به دو امر ثمربخش باشد و روسها را به اين كار ترغيب نمايد . ارتباط راه‌آهن تهران به مشهد بدون ترديد كالاى انگليسى زيادتر از حالا را به بازارهاى خراسان خواهد رسانيد ، اما شاهراه وارداتى اجناس هند و انگليس بايد كماكان طريق جنوب باشد چون در آن حدود راه رقابت براى ديگران مسدود است و عقل و سلاح انگليسى ايجاب مىنمايد كه در اصلاح و بهبود جاده‌هاى جنوب تلاش كنيم نه اينكه در صدد برآئيم كه ابهت از دست رفته را در شمال بازيابيم .\r\n\r\n","description":"","footnote":"","page_name":" 797 ","page_number":813},
  {"content":"\r\n\r\n\r\n8 - راه‌آهن سيستان -\r\nاينك از حدود شمالى به مرزهاى شرقى عطف توجه مىكنيم . در فصل راجع به مسئلهء سيستان نظرم را چنين اعلام داشتم كه براى صيانت منافع انگليس و افغانستان و توسعهء تجارت هند و انگلستان در آن نواحى ، ايجاد خط آهنى را در آنجا كاملا ايجاب مىنمايد كه با خطآهن مرزى بلوچستان اتصال يابد . ايستگاههاى دروازه و كويته و قلعه عبد اللّه يا چمن در معبر آن خط آهن همه نقطه‌هاى مساعدى براى خطهاى فرعى خواه از طريق نوشكى يا جنوب رشته‌هاى كوهستانى ايران و يا اندكى بيشتر در سمت شمال به سيستان و از آنجا هم خط ديگرى به ايالات مهم صنعتى و فلاحتى كرمان و يزد عين لزوم خواهد داشت .\r\nمىگويند حكومت هند با ساختن خطآهن مقدماتى اين راه به آن جهت مخالفت نموده كه موجب مخارج هنگفتى است و بايد مدتى از آن خط فقط نگاهدارى كند . بعلاوه امكان حملهء جناحى از شمال به آن راه هست و بهرهء عاجل تجارتى هيچ نخواهد داشت . اين دليل آخرين نسبت به خطوطى كه يك رشته است بدون استثنا صادق است ، هيچ خط آهنى از سه تا چهار يا پنج سال فايدهء تجارتى ندارد از طرف ديگر منابع سيستان و صادرات اجناس ايرانى از مرز شرقى به حدى زياد است كه چنين خطى را به‌زودى مقرون به توفيق خواهد نمود . ساير دلايل هم از لحاظ اهميت نظامى آنست كه سابقا اجمالا شرح دادم ، در اينجا باز اظهار مىكنم كه در دنيا هيچ خط آهنى نظامى بدون تصادم با مخالفت‌هاى همانندى ساخته نشده است .\r\n\r\n9 - راه‌آهن سراسرى ايران -\r\nبدون‌شك چنين خطى دير يا زود به وسيلهء راههاى فرعى احتمالا از مبدأ پوسنى - گوادر يا چاه‌بهار و يا با وجود جاده‌هاى فعلى تجارتى بندر عباس از كرانهء اوقيانوس هند يا خليج فارس ضميمه خواهد گرديد .\r\nهرگاه جنوب شرقى ايران از لحاظ راههاى ارتباطى به اين شكل درآيد مزاياى عمده‌اى براى تجارت وارداتى انگلستان دارد و نفوذ آن در نواحى مركزى و ايالات\r\n\r\n","description":"","footnote":"","page_name":" 798 ","page_number":814},
  {"content":"\r\n\r\nشمال شرقى ايران به همان اندازه قابل‌ملاحظه خواهد بود كه موجب استفادهء خود ايران جهت تجارت صادراتى ترياك و پنبه و خشكبار آن خواهد گرديد .\r\nخوش‌باورانى كه آينده‌هاى بسيار دور را منظور مىدارند شايد پيش‌بينى مىنمايند كه بعدا اين خطوط با رشته راه‌آهن از طريق مركز ايران از طريق اصفهان به شوشتر امتداد و مآلا با خطى كه در سمت شمال به تهران و در طرف غرب به بغداد منتهى مىشود ارتباط يابد . اين فكر و خيال بسيار هم جالب‌توجه است و اگر به مرحلهء اجراء درآيد مايهء رستگارى سرزمين ايران خواهد شد ، اما خوش‌بينى نهالى است كه اقليم ايران تا حال چندان پرورش نداده است و من ترجيح مىدهم از امعان‌نظر دربارهء چنين آيندهء نامعلومى درگذرم .\r\n\r\n10 - بوشهر - تهران -\r\nطرح اتصال بوشهر به تهران با خطآهنى مستقيم از طريق شيراز فكرى است كه گمان نمىكنم بواسطهء موانع طبيعى عظيم بين شيراز و دريا هيچ‌گاه عملى شود . يك رشته كوهستانهاى متوازى كه از لحاظ وضع خاص و شيب تند تقريبا بىشباهت به نردبان نيست و تا 7000 پا از سطح خليج فارس ارتفاع مىيابد ، اين دو نقطه را از يكديگر جدا مىسازد و فقط با هزينهء سنگين و بىاندازه آن هم بدون انتظار بهرهء عاجل شايد قابل اجراست . اين نكته كه بوشهر با وجود حالت بسيار نامساعد بندرى باز عمده‌ترين بندر در جنوب است بعضى را به اين خيال انداخته است كه بايد آنجا لزوما انتهاى خطآهن سراسرى ايران باشد بدون اينكه موانع طبيعى را كه ذكر نموده‌ايم در نظر بگيرند . ايجاد و شايد هم بهره‌بردارى از خط ديگرى كه قدرى بيشتر در سمت غربى است جاى طرح راه‌آهن بوشهر به شيراز را خواهد گرفت و اصولا اين فكر نمىبايستى در سرها خطور كرده باشد ، ولى اين اشكال و محظور در مورد خطآهن جنوبى شمالى ايران دربارهء شيراز به اصفهان كه زمين نسبتا هموار و نقشهء قابل اجراء است و در آينده امكان آن خواهد بود البته وارد نيست .\r\n\r\n11 - محمره ( خرمشهر ) - بروجرد - تهران -\r\nراه آسان‌تر و راحت‌تر كه اشاره نموده بودم از دهانهء رودخانهء كارون از ميان شهرهاى بزرگ ايالات زرخيز\r\n\r\n","description":"","footnote":"","page_name":" 799 ","page_number":815},
  {"content":"\r\n\r\nغربى تا پايتخت ساخته شود و از قرار معلوم جملگى بر اين قولند كه يگانه خط آهن ايران است كه امكان سود تجارتى دارد خطى است كه از شوشتر ( به احتمال بيشتر شايد محمره ) شروع و از ميان لرستان به خرم‌آباد و بروجرد منتهى شود و از آنجا مىتوان آن را با آسانى به كرمانشاه و همدان و خط تهران و بغداد ارتباط داد و از طرف ديگر با سلطان‌آباد و قم و مآلا به تهران ، بندر جديد جنوبى ايران چند صد ميل به پايتخت نزديك‌تر خواهد شد و مانع عظيمى هم مانند كتل راه كاروانى بوشهر - شيراز ندارد . علاوه‌بر آنكه تجارت وارداتى و صادراتى ايران را به سمت خليج فارس معطوف خواهد ساخت از ميان غله‌خيزترين نواحى ايران نيز خواهد گذشت و در حال و آبادانى شهرها تأثير خواهد نمود . به عبارت ديگر هم خط - سير تجارت داخلى و هم خارجى خواهد شد و از مازاد محصولات داخلى مقدارى هم به خارج خواهد رسيد .\r\nهنگامى كه راجع به ساختن جاده در همان خط سير صحبت داشتم ، البته امكان ايجاد راه‌آهن را هم در آن حدود از نظر دور نگذاشتم . در ايران قسمت عظيم نيروى انسانى صرف سير و حركت بين نقاط زيارتى و مكان‌هاى مقدس مىشود و اگر خطآهن محمره را بسازند دسترسى آسان به پنج‌تا از اين بارگاهها ميسر خواهد گرديد . قم در شمال كه آرامگاه حضرت فاطمه ( ع ) خواهر امام رضا ( ع ) است و بارگاههاى كربلا و نجف و سامره كه همه در مجاورت فرات و دجله است و به ترتيب مزار امام حسين و حضرت على و امام حسن عسكرى ( ع ) است . بالاتر از همه راه مكه باز مىشود كه هر مسلمان خالص شايق است كه براى احراز عنوان حاجى دست‌كم يك‌بار در عمر خويش به آنجا برود . هرگاه درنظر بياوريم كه هرساله صدها هزار نفر با تلاش بسيار به اين اماكن رو مىآورند و فراموش هم نمىكنيم كه اهالى آسيا علاقهء خاصى به مسافرت با ترن دارند مىتوان قياس كرد كه عايدات سرشارى نيز نصيب و بسيارى از اهل عبادت و زيارت را خشنود و سعيد خواهد گردانيد .\r\n\r\n","description":"","footnote":"","page_name":" 800 ","page_number":816},
  {"content":"\r\n\r\n\r\n12 - بغداد - تهران -\r\nحال توجه خود را به سمت غرب بازمىگردانيم و در مسير سراسر حدود ايران ناگزير به موضوع خطآهن بغداد تهران مىرسيم كه چند بار نيز پيشنهاد شده است . مسافت آن 500 ميل و شهرهاى عمدهء كرمانشاه و همدان در سر راه است .\r\nهم‌اكنون مقدار معتنابهى كالا از اين راه به ايران و خارج حمل‌ونقل مىشود و اروپائيان مقيم ايران كه بخواهند اجناس مورد علاقه‌اى را از خارج بياورند و از خطرات كتل بوشهر - شيراز واهمه دارند جنس را از طريق رودخانه تا بغداد و از آنجا به تهران حمل مىكنند . اين خطوط را امكان فعاليت سودبخش بسيار است . هرچند كه هزينهء ساختنش قليل نيست ، چون هم عبور از دشت‌هاى كلدانى به فلات ايران سخت دشوار و هم فراز و نشيب آن فراوان است ، ولى از لحاظ بار و يا مسافر استعداد راهى را كه در فوق ذكر كردم ندارد و از نواحى حاصلخيز عبور نمىكند و ارتباط آسان آن به دريا مقدور نيست .\r\n\r\nخطآهن هندوستان - مديترانه -\r\nاشاره به راه‌آهن تهران - بغداد در اين بحث نهائى ذكر خط آهنى را ايجاب مىكند كه روزگارى ورد زبان‌ها بوده و سپس از نظر افتاده است و آن راه‌آهن جلگهء فرات از كرانهء مديترانه تا بغداد است .\r\nاين خط بارها پيشنهاد شده و طرفدارانى هم داشته است كه اگر روزى عملى شود خطوط غربى ايران را جزو سيستم راه‌آهن هند و مديترانه خواهد نمود كه در اين صورت مديترانه مبدأ و ايران واسطه و رابطه خواهد بود .\r\n\r\nخطآهن جلگهء فرات و دجله -\r\nنوشته‌هاى سر . پى . اندرو و سروان كامرون و ديگران و گواهى و گزارش كميته‌هاى اختصاصى كه پارلمان انگلستان در سال 1872 تعيين كرده بود تا مسئلهء ساختن راه‌آهنى از طريق جلگهء فرات يا دجله را از ميان سرزمين‌هاى بين راه بررسى كند افكار عمومى را نسبت به اين كار علاقه‌مند ساخته است .\r\nاين خط كه از كرانهء سوريه در مقابل جزيرهء قبرس در مديترانه شروع و از اسنديا ( سلوكيهء قديم ) يا اسكندرون كه همان تير يا تريپولى است يا جزيرهء\r\n\r\n","description":"","footnote":"","page_name":" 801 ","page_number":817},
  {"content":"\r\n\r\nروعاد ( آرادوس ) عبور مىكرد و اين خط سيرهاى مختلف را كارشناسان بحرى متعدد پيشنهاد كرده‌اند . راه‌آهن در جهت شرقى تا جلگهء فرات خواهد رسيد ، خواه از طريق حلب در شمال يا پالميرا در جنوب و بعد از وصول به حوزهء فرات از سمت راست اين رودخانه تا بصره امتداد مىيابد و به كويت در كنار خليج فارس منتهى مىشود كه جمعا در حدود 1000 ميل است . يا آنكه از فرات در جهت شرقى به دجله مربوط و وارد منطقهء بغداد مىگردد كه در آنجا ساختمان پل ضرورى مىشود و از اين محل هم به سمت جنوب بصره يا كويت منتهى خواهد گرديد .\r\nاين بود بطور خلاصه آنچه كميتهء اختصاصى به پارلمان پيشنهاد كرد و در مجلدات مذكور در فوق مطرح شده است . حداقل هزينه چنين راه‌آهنى را 000 ، 000 ، 6 ليره برآورد كرده‌اند و حداكثر مخارج با خطى كه بنابر ميزان اروپائى چهار پا و هشت اينچ عرض و يا مطابق ميزان هندوستان پنج پا و شش اينج پهنا داشته باشد از 000 ، 500 ، 8 تا 000 ، 000 ، 10 ليره خواهد شد . از بصره يا كويت و به احتمال قوى در محل ثانوى بواسطهء ساحل بسيار مساعد كه دارد بوسيلهء كشتى تا كراچى و يا بنابر پيشنهاد بعض ديگر تا دماغهء جاسك ارتباط برقرار و از اين نقطه با كشيدن خط آهن از طريق كرانهء مكران با كراچى رابطه حاصل مىشود . اين بوده است جريان اجمالى چند نقشه كه به منظور ايجاد راه نزديك‌ترى از طريق خشكى تا هندوستان توصيه شده است و خبرگان متعدد و طرفداران معتبرى از آن حمايت نموده‌اند و در ده سال از 1870 تا 1880 توجه عام را به نحو تام جلب كرده بوده است .\r\n\r\nموانع اين نقشه -\r\nحقيقت امر اين است كه نه توجه سرشارى كه اين طرح برانگيخته بود و نه آثار كتبى وزينى كه پديد آورده ، هيچ‌كدام مانع از بين رفتن كامل آن نشده است ، بنابراين مىتوان استنباط نمود كه چنين نقشه‌اى هيچ زمينه ندارد . جاذبهء ظاهرى آن‌كه با جامهء وطن‌پرستى نيز آراسته‌اند ذهن بسا كسان را مجذوب كرده بود و بايد اعتراف نمايم كه خودم نيز بدون اينكه به كنه كار توجه\r\n\r\n","description":"","footnote":"","page_name":" 802 ","page_number":818},
  {"content":"\r\n\r\nنموده باشم مفتون آن شده بودم . اما بعد از بررسى دقيق و از آن برتر بيش از يك‌بار گذارم به آن حدود يعنى سوريه و بين النهرين مجابم ساخته است كه اين نقشه هم اساس درستى ندارد و هم لااقل در زمان حاضر سياستى عملى نيست و بدون اينكه به جزئيات دلايلى كه بر له و بر ضد اين نقشه هست وارد شوم موجباتى را كه در نحوهء قضاوت من اثر داشته است اجمالا ذكر مىكنم .\r\n\r\nموانع طبيعى -\r\nعواملى كه بايد در ايجاد چنين خطى اساس قرار گيرد و در سياست عملى ساختن اين نقشه ملحوظ واقع شود چهار گونه است : طبيعى ، سياسى ، نظامى و اقتصادى . به نظر من از لحاظ هر چهار دليل مزبور نقشهء جلگهء فرات اگر مجرى شود بىاثر است . موانع اساسى آن از جهت وضع طبيعى اين نقاط و شرايط اقليمى آن است علاوه‌بر اشكال بزرگ راه باز كردن از دل رشته‌هاى جبال ساحلى سوريه كه البته مهندسين از عهدهء آن برخواهند آمد ، بايد به اين حقيقت توجه نمود كه خط سير شمالى قبل از رسيدن به مقصد بغداد بين راه هيچ‌گونه محل قابل اهميتى ندارد مگر انطاكيه و حلب و راه‌آهن بيشتر از جاهاى خشك و خالى خواهد گذشت در صورتىكه اگر از راه جنوبىتر ساخته شود باز از خطه‌هائى مىگذرد كه تمام بيابان و بىآب است .\r\nدرجهء حرارت در بيشتر نقاط اين شنزارهاى داغ در فصل تابستان سخت طاقت‌فرساست و تصور من اين است كه هيچ سردارى در عرض شش ماه از سال حاضر نيست كه سربازان خود را در قطارهاى درجهء سوم از اين مسير هزار ميلى عبور دهد مگر آنكه خداى ناخواسته خيالش اين باشد كه در انتهاى راه همه آنها را مستقيما تحويل بيمارستان بدهد و بخصوص اگر بنا باشد كه اين هزار ميل خشك و سوزان تازه مقدمهء عبور از سرزمين‌هاى طولانىترى باشد كه به كلى فاقد راه و جادهء آباد است .\r\n\r\nمانع سياسى -\r\nدر تمام آثار و مقالاتى كه راجع به اين موضوع انتشار يافته است بدون استثناء از غفلت تامى كه نسبت به منافع يا رفتار دولت عثمانى نموده‌اند دوچار حيرت شده‌ام . سراسر خط سير راه‌آهن پيشنهادى از قلمرو عثمانى مىگذرد ،\r\n\r\n","description":"","footnote":"","page_name":" 803 ","page_number":819},
  {"content":"\r\n\r\nكار گذاشتن حتى يك قطعه ريل و يا ساختن يك پل و يا اجازهء عبور خواه با پرداخت و يا به‌طورىكه احتمال مىرود بدون آن بىرضايت آن دولت امكان ندارد ، باوجوداين راجع به خطى كه پيشنهاد كرده‌اند حتى كم‌ترين اعتنائى به منافع و يا مشورتى با دولت تركيه نشده است . اين اقدام نه منابع آن كشور را به كار خواهد انداخت و نه نقاط پرجمعيت و آباد آن سرزمين را به هم مربوط خواهد ساخت . نه او را از تهاجم روس در شمال مصون خواهد داشت و نه بر قدرت دفاعى آن خواهد افزود و در واقع همهء گفتگو و تصميم در آن خصوص فقط محض تأمين مصالح انگلستان و فقط منافع امپراتورى هند شده است . آيا براى ما اطمينانى حاصل است كه آن دولت نسبت به تأمين هريك از اين دو منظور علاقه‌اى دارد ؟ تجربهء شخصىام دربارهء رفتار دولت عثمانى در آسيا اين است كه هيچ پندى در دل آن دولت عزيزتر از اين نيست كه خيرخواهى نه فقط نخست بر خانه رواست ، بلكه در حق ديگران اصلا نارواست و اگر مأموران غيور ترك به منظور ابراز استقلال رأى كه مورد علاقهء ايشان است براى ملت يا دولتى زيان و آفتى طالب باشند ، آن بر ضد بريتانيا است . بنابراين پيش از آنكه با آرامش خاطر قادر باشيم دربارهء ساختن هزار ميل خطآهن در قلمرو تركيه كه محض خاطر خود ماست تصميمى اتخاذ كنيم آيا ارجح نيست كه درست دريابيم كه « باب عالى » چه انتظار و توقعى در اين باب دارد ؟ من شكى ندارم كه جواب آن دولت چه خواهد بود .\r\n\r\nمانع نظامى -\r\nفرض كنيم اين طرح كم‌وبيش فقط جنبهء نظامى دارد بنا براين لا اقل از آن لحاظ قابل ايراد خواهد بود . من شك بسيار دارم كه اين حرف يعنى جنبهء نظامى در مورد خطآهن جلگهء فرات وارد باشد و آن فقط يك علاقهء بىپروا در ايجاد خط ارتباط بيهوده‌اى با هندوستان است ، بدون اينكه نظر كشورهاى بين راه ملحوظ شده باشد . از نظر سوق الجيشى به‌طورىكه قبلا ذكر كردم براى دفاع آسياى صغير كه در حد شمالىتر واقع شده است ( بين اورفه ، دياربكر ، مردين و موصل ) خالى از تأثير خواهد بود و چنان كه در نظر است اگر\r\n\r\n","description":"","footnote":"","page_name":" 804 ","page_number":820},
  {"content":"\r\n\r\nاين راه‌آهن در دشت همواره غيرقابل دفاعى كشيده شود به صورت بارزى در معرض خطر حمله است و ازاين‌رو در زمان جنگ وسيلهء ارتباط خطرناكى خواهد بود .\r\n\r\nايراد اقتصادى -\r\nمهم‌تر از همه ، ايرادات مالى و اقتصادى است . من پاك سرگردانم كه چگونه چنين خطى كه از آن منطقهء كذائى مىگذرد ممكن است فايده‌اى دربر داشته باشد و براستى كه با نهايت اكراه مىتوان هر دولتى را به كار عاطل حتى حداقل ضمانت دربارهء چنين راه‌آهنى دلالت نمود . به سه دليل من هيچ‌گونه سود و خيرى در اين اقدام سراغ ندارم ( 1 ) زيراكه هزينهء مقدماتى آن بسيار سنگين است ( 2 ) زيراكه اين خط از نواحى حاصلخيز يا مناطق معدنى عبور نمىكند و حمل‌ونقل محلى هم در بين نيست ( 3 ) چون رفت‌وآمد مسافر و يا حمل بار محدود است و خيلى هم كمتر از آن است كه پيش‌بينى كرده‌اند و عايدات دو دريا نيز كه در دو سر اين خط واقع شده است جبران فقدان درآمد خود خط را نخواهد كرد ، پس بىباكانه اظهار مىدارم كه عايدات از بابت كالاى تجارتى هم چندان كافى نيست ، زيراكه تاجر چگونه قادر است كه مخارج اضافى حمل بوسيلهء راه‌آهن را با خطرات و تأخيراتى كه لازمهء آن است تحمل كند و جنس را در راه ناچار بايد دوبار در كشتى بارگيرى و پياده كنند تا از اين راه فقط چهار تا شش روز از انگلستان تا هندوستان صرفه‌جوئى در وقت شده باشد . وانگهى درآمد از ناحيهء رفت‌وآمد مسافر نيز سخت ناچيز خواهد بود ، زيراكه بىاطلاع نيستم كه مسافران هند خواه افراد كشورى يا لشكرى ، بانوان يا كودكان ، خواهان هواى سالم و نيرو - بخش هستند و به هيچ‌وجه راغب نخواهند بود كه چندين روز در قطارهاى در بسته مقيد و از گردوخاك و گرما و خستگى سفر طولانى در چنان منطقه‌اى فرسوده شوند .\r\nاگر من يكى از صاحبان سهام كمپانى كشتىرانى  P and O  بودم غير از ضررى كه از بابت كرايهء حمل‌ونقل پست متصور است به هيچ‌وجه از خطر رقابت چنين راه‌آهنى نگرانى نداشتم .\r\n\r\nخلاصه -\r\nاينها ايراداتى اصلى است كه به نظر من قدر و اعتبار نقشهء خط آهن جلگهء فرات را به هند مخدوش و محكوم مىكند . بعد از ايجاد ترعهء سوئز\r\n\r\n","description":"","footnote":"","page_name":" 805 ","page_number":821},
  {"content":"\r\n\r\nديگر احتياج چندانى به وجود اين قبيل خط سير اضافى نيست . بدون اينكه قصدم دخالت در نظريات بسيطترى باشد ، عقيده‌ام را اظهار مىكنم كه با تسلط كافى بر مصر و مراقبت تام در كانال سوئز و تسريع كشتىرانى بين انگلستان و هندوستان و ارزان كردن نرخ آن ، وسيلهء بمراتب بهترى جهت سرعت بيشترى در حمل‌ونقل و ارتباط بين دو قسمت امپراتورى در زمان خطر تأمين خواهد شد .\r\n\r\nطرح‌هائى راجع به گسترش خطآهن‌هاى ايران -\r\nتا اينجا بحث ما دربارهء راه‌آهن جلگهء فرات در قسمت سوريه و بين النهرين بوده كه يك سر آن تا دروازهء خليج فارس مىرسيده است ، ولى اين موضوع را هم نبايد مسكوت گذاشت كه طرح‌هائى نيز پيشنهاد شده بود كه آن سيستم را از طريق خشكى تا كراجى امتداد دهند .\r\nيكى از اين طرح‌ها راجع است به ساختمان خطى از كرانهء شمالى خليج فارس مثلا از محمره از راه بوشهر و لنگه و بندر عباس و جاسك و گوادر تا كراچى . به نظر من چنين نقشه‌اى به هيچ‌وجه درخور توجه و اعتبار نيست و حتى از طرح ساختمان خطآهن جلگهء فرات هم بيهوده‌تر است ، چون خرج ساختمان آن سنگين و به كلى بىثمر و براى ايران هم بىاثر و از لحاظ بهداشت هم مقرون خطر خواهد بود .\r\n\r\nشوشتر - شيراز - بندر عباس -\r\nولى راجع به دو خط فرعى ايران صاحب‌نظر والامقامى مانند ژنرال گلداسميد بحث و آن را تأييد كرده است و ازاين‌رو شايستهء بررسى دقيق است . بهرحال اين خطآهن كه بغداد مبدأ آن است بعد از ارتباط با راه‌آهن جلگهء فرات يا جلگهء دجله به سمت شرق در خاك ايران دور از حدود خليج فارس عبور و از راه شوشتر و رام‌هرمز و يا شايد حويزه و اهواز تا بهبهان امتداد مىيابد و از آنجا بوسيلهء جادهء كاروان‌رو فعلى به شيراز منتهى مىگردد . از شيراز به دريا دو خط ارتباط هست : يكى از حدود شمالىتر از راه فسا و داراب و فرگ يا از راه جنوبىتر از طريق لار كه هردو به بندر عباس مىرسد و از آنجا خط آهنى از كرانهء مكران به كراچى امتداد خواهد يافت .\r\n\r\n","description":"","footnote":"","page_name":" 806 ","page_number":822},
  {"content":"\r\n\r\n\r\nخطآهن واقعى ارتباطى سراسرى ايران -\r\nراجع به اين طرح فقط اظهار مىدارم كه به مشكلات طبيعى برخورد خواهد كرد كه به آسانى و يا ارزان قابل رفع نخواهد بود و آن مربوط به رشتهء طولانى كرانهء مكران است كه هيچ خوش - آيند من نيست و خط ارتباطى واقعى سراسرى ايران را كه به عقيدهء اين‌جانب بهتر است از حدود شمالىتر بگذرد ناديده مىانگارد . هرگاه روزى خط سراسرى ايران عرضا ساخته شود بدون ترديد تا اين درجه از حدود جنوبى و اين اندازه هم بىثمر نخواهد بود . خط واقعى سراسرى ايران راه‌آهنى است كه مراكز فلاحتى و صنعتى و تجارتى ايران را به هم پيوند دهد و در اين كار احتياجات ايران و انگلستان هردو ملحوظ افتد . چنين خطى به احتمال قوى از بغداد ، كرمانشاه ، بروجرد ، اصفهان ، يزد ، كرمان خواهد گذشت و اين به نظر من خط آهن نهائى ارتباطى آينده‌اى بعيد خواهد شد كه چنين پيشرفتى امكان‌پذير باشد . با آنچه سابقا راجع به خطآهن سيستان نوشتم ملاحظه خواهد شد كه چگونه اين طرح با راه‌آهن هندوستان قابل ارتباط خواهد بود و اگر روزى ساخته شود مزيت بيشترى خواهد داشت و جزو خطوط ارتباطى اروپا خواهد شد و با اين ترتيب سرباز انگليسى را ديگر در كراچى نخواهيم گذاشت ، بلكه در مرز خود افغانستان و شايد هم در ميدان جنگ پياده خواهيم كرد .\r\n\r\nخطآهن باركشى آسياى صغير -\r\nاگر طرح راه‌آهنى كه در فوق شرح دادم به صورت واقع درآيد و با مديترانه و بدان‌وسيله هم با اروپا ارتباط يابد به احتمال قوى به جاى اينكه بندر جداگانه‌اى در سوريه گوشه‌اى از ساحل مديترانه ساخته شود با سيستم خط آهنى كه فعلا در آسياى صغير هست متصل خواهد شد . درحال حاضر سه سيستم راه‌آهن در آسياى صغير هست يكى از اسكوتارى مقابل اسلامبول تا ايسميد كه در پنجاه و شش ميلى است و اين روزها دارند آن را تا آنكارا در قلب تركيه توسعه مىدهند . ديگرى از ازمير تا دينر كه در 230 ميلى داخل تركيه است . سومى خطآهن كوتاهى است با چهل ميل طول كه بندر مرسينه نزديك تارسوس در سلوكيه را با عدانه مربوط مىسازد .\r\n\r\n","description":"","footnote":"","page_name":" 807 ","page_number":823},
  {"content":"\r\n\r\nاشكالات فنى ساختمان راه‌آهن در سرزمين كوهستانى مثل آسياى صغير و همچنين مشكلاتى كه ناشى از معايب دستگاه ادارى حكومت عثمانى است متعدد است و به‌هرحال عايدات تجارتى آن به احتمال قوى محدود مىباشد ، اما مىتوان استنباط كرد كه دو خط اولى روزى به هم خواهد پيوست و يا آنكه خط دومى يك روز با راه‌آهن ايران كه شرحش را بيان كرده‌ام اتصال خواهد يافت . در اين صورت راه خشكى تا هند را شايد اوريان اكسپرس برعهده خواهد گرفت و آن از كاله به قسطنطنيه و ارتباطى هم با راه‌آهن آسياى صغير كه در سمت ديگر بوسفور است حاصل خواهد كرد . در آينده‌اى دور راه‌آهن ارتباطى ديگرى با خط آهن سوريه امكان‌پذير خواهد بود ، اما تمام اين نقشه‌ها مربوط به آينده‌اى آن‌قدر دور است كه در عمر من تحقق آن مقدور نخواهد شد و شايد هم اصلا قابل تحقق نباشد و اين پيش‌بينى هم در واقع مبتنى بر حدس و گمان است .\r\n\r\nراه‌آهن مصر و عربستان -\r\nمىگويند راه‌آهن ديگرى هم از طريق خشكى تا هندوستان پيشنهاد شده است و آن خطى است كه از پرت سعيد در دهانهء كانال سوئز شروع و از ميان عربستان به نقطه‌اى در كرانهء خليج فارس منتهى مىشود .\r\nبه نظر من چنين نقشه‌اى همهء معايب راه‌آهن جلگهء فرات را چند برابر دارد ، بدون اينكه هيچ‌گونه مزيتى داشته باشد . فرزندان اسرائيل چهل سال در بيغوله‌هاى آن حدود سرگردان بودند ، ولى من براى عناصرى كه به خيال چنين طرحى افتاده‌اند روزگار ناگوارترى پيش‌بينى مىكنم .\r\n\r\nنتيجه -\r\nمن طرح‌هاى متعددى را كه براى راه‌آهن بين مديترانه و هندوستان عرضه شده است در اينجا شرح داده‌ام از آن جهت كه هر قسم نقشه‌اى كه در اين زمينه عملى شود ايران بواسطهء وضع جغرافيائى خود نقش عمده‌اى در آن خواهد داشت و همچنين با آينده‌اى كه ايران از لحاظ خطوط آهن در پيش دارد مآلا اهميت آن به جنبهء محلى محدود نخواهد ماند . گرچه حالا وضع كارها بدين منوال است كه شرح داده‌ام ، اما با آنكه ايران هنوز به كلى عقب مانده است ، امكان يك تكان ناگهانى يا توجه و علاقه‌اى ناشى از اقدام او به منظور پيشرفت -\r\n\r\n","description":"","footnote":"","page_name":" 808 ","page_number":824},
  {"content":"\r\n\r\nهاى آينده در ميان است و ازاين‌رو به درجهء اعلى مطلوب است كه راجع به سياست خطآهن اين كشور نظرى اتخاذ گردد كه شامل همه قسم امكانات باشد .\r\nهنگام سير و بررسى خود دربارهء نواحى مرزى ايران به نحو اجمال عملىترين نقشه‌هائى كه تاكنون از فكر عناصرى كه خيرخواه بشمار ميروند خواه براى صلاح ايران و يا چنان كه بيشتر محتمل است محض خاطر خودشان ، تراوش كرده است خاطرنشان ساخته‌ام ، وضع عقب‌افتاده و درماندهء آن سرزمين و فقدان امنيت در پاره‌اى از نواحى آن و مخالفت روسيه و بالاتر از همه فقدان حس وطن‌دوستى يا شهامت كار در دستگاه حكومت ايران موانعى است كه پيشرفت ، حتى اميد - بخش‌ترين نقشه‌هاى مزبور ، بىتلاش و مبارزه مقدور نخواهد بود . ممكن است آن دولت يا اجراى كارها را به تأخير اندازد و يا پرداخت‌هاى مربوط به اين كار را دچار تعويق سازد ، باوجوداين محظورات ، فكر ساختمان راه‌آهن در ايران اگر كنايه‌اى مجاز باشد مىتوان گفت كه پا در هواست .\r\nاين اقدام از دفتر سياستمداران تا ميز مقاطعه‌كاران و كارگاه مهندسان فاصلهء چندانى ندارد . در اينكه يك سرزمين واجد سابقهء تمدنى عالى قادر باشد كه براى هميشه از پيدايش ممتازترين اثر تمدن جديد و بالاترين عامل نفوذ آن جلوگيرى كند ظاهرا كارى دور از امكان به نظر مىرسد « 1 » . در روزگارى كه حتى چين خطآهن كوتاهى ساخته است و در نظر دارد راه‌آهن باركش چندصد ميلى ايجاد كند قلمرو شهريارى كه خود سه بار اروپا را به‌وسيلهء خطآهن سير كرده است ممكن نيست از كاروان ترقى بازماند . از لحاظ ايران همان اندازه غيرمقدور است كه از اين اقدام خوددارى كند كه ژاپون بخواهد به كيش و آئين كهن خويش پابند بماند كه از ديرباز ايمان نسبت به آن را از دست داده است و با مقاصد فكرى\r\n\r\n\r\n","description":"","footnote":"\r\n( 1 ) - يكى از موجبات قوى كه جنبهء مالى دارد راجع است به قيمت گزاف گندم در شهرهاى بزرگ و تلف شدن آن در ديگر نقاط ايران و دليل آن كميابى وسايط نقليه است در دامغان ، جو را خروارى هشت قران مىفروشند در تهران بهاى آن 50 قران است ، در قزوين قيمت آن 20 تا 24 قران مىباشد ، زيراكه وسيلهء حمل نيست . در سال 1890 صرفه در اين كار بود كه غله از سلطان‌آباد ( عراق ) با شتر تا بغداد و از آنجا به لندن حمل شود .\r\n","page_name":" 809 ","page_number":825},
  {"content":"\r\n\r\nو اخلاقى او منافات دارد . به‌هرحال دير يا زود كار كاروان و چاپار در ايران لنگ خواهد شد ، به همان كيفيتى كه دين بودائى هم در سرزمين ژاپون آينده روشنى ندارد . شايد در اين قرن نباشد ، اما پيش از آنكه قرن آينده طى شود كشورى كه درحال‌حاضر فقط يك رشتهء راه‌آهن ناچيز دارد صفحاتى چند از راهنماى مسافرتى جهانى با خطآهن را به خود اختصاص خواهد داد .\r\n\r\n[ فهرست ها 
  ]\r\n\r\nفصل‌هاى مجلد دوم\r\nفصل نوزدهم از تهران به اصفهان\r\nفصل بيستم از اصفهان به شيراز\r\nفصل بيست و يكم تخت جمشيد و آثار باستانى ديگر\r\nفصل بيست و دوم از شيراز به بوشهر\r\nفصل بيست و سوم ايالات شرقى و جنوب شرقى ايران\r\nفصل بيست و چهارم ايالات جنوب غربى ايران\r\nفصل بيست و پنجم رودخانهء كارون\r\nفصل بيست و ششم بحريه\r\nفصل بيست و هفتم خليج فارس\r\nفصل بيست و هشتم عايدات ، منابع و محصولات صنعتى\r\nفصل بيست و نهم تجارت ( بخش اول تاريخچهء تجارت ايران و اروپا ) ( بخش دوم وضع جديد تجارتى ايران )\r\nفصل سىام سياست روس و انگليس در ايران\r\n\r\n","description":"","footnote":"","page_name":" 810 ","page_number":826},
  {"content":"\r\n\r\n\r\nفهرست اسامى ، اشخاص\r\nآباقاخان 187 / 641\r\nآرثور 308\r\nآرمسترانگ 668\r\nآرنولد - ادوين 408\r\nآرنولد - ماتيو 302\r\nآقا بهرام 332\r\nآهورامزدا 24 / 350\r\nآريان 389 / 390\r\nآقا محمد خان 74 / 209 / 214 / 231 / 256 / 257 / 401 / 415 / 417 / 513\r\nابدالى - احمد شاه 310 / 352\r\nابراهيم 232 / 448 / 499\r\nابن بطوطه 49 / 212\r\nابو الحسن خان 155\r\nابو على سينا 25 / 351\r\nابيقورين 395\r\nاحسائى - شيخ احمد 542\r\nاحمد شاه - درانى 174 / 312 / 420\r\nاردشير 25\r\nاردشير دوم 30\r\nارغون خان 618\r\nارغوان - ارغوان شاه 186 - 200\r\nارفاكساد 460\r\nاستانلى 33\r\nاسترابن 391\r\nاستريوس - جان 58 / 73\r\nاستك 54 / 550\r\nاستولزه 56 / 635\r\nاستيوارت 14 / 53 / 137 / 178 / 191 / 210 / 345\r\nاسحق خان 277\r\nاسرايكل 32\r\nاسكات 422\r\nاسكندر 22 / 25 / 31 / 308\r\nاسكوبلف 132 / 156\r\nاسميت - اون 244 / 273 / 300 / 312\r\nاسميد - گلد 14 / 244 / 489\r\nاشرفخان 383\r\nاصطخرى 72 / 309 / 351 / 354\r\nاعتماد السلطنه 599\r\nافراسياب 196 / 308\r\nالب ارسلان 25 / 461\r\nالتن - جان 281 - 482\r\nالمپ 194\r\nالمعتضد باللّه - خليفه 489\r\nالمتوكل 457\r\nالوى اوكر 455\r\nاليزابت 26 / 610\r\nامام حسين ( ع ) 213\r\nامام رضا ( ع ) 145 / 209 / 213 / 214 / 226 / 349\r\nامام موسى كاظم ( ع ) 212\r\nامير ابراهيم خان 273\r\nامير افغانستان 286\r\nامير تيمور 417\r\nامير حسين خان 157 / 158\r\n\r\n","description":"","footnote":"","page_name":" 811 ","page_number":827},
  {"content":"\r\n\r\nامير خان سردار 251\r\nامير دوست محمد خان 561\r\nامير علم خان 272 / 273 / 305\r\nامير قاين 315\r\nامير گناه خان 153\r\nامير نظام 528 / 563\r\nامين اقدس 525 / 537\r\nامين الدوله 560\r\nامين السلطان 557 / 558\r\nاندريس 56 / 205 / 635\r\nانيس الدوله 536\r\nانن‌كف 113 / 118 / 123 / 125 / 185 / 200 / 275\r\nاودوريكوس 49\r\nادوانون 156 / 202 / 216 / 225 / 282 / 242\r\nانوشيران 385\r\nاورسول 418\r\nاوزلى - سرگور 53 / 75 / 389\r\nاوزن حسن 661\r\nاوگستوس 539\r\nالئاريوس 49 / 483\r\nاليويه 402\r\nايستويك 53 / 71 / 215 / 221 / 225 / 249\r\nايلخان 145 / 154 / 159 / 170 / 548\r\nايوب خان 34 / 516\r\nباب 81\r\nبابر 22\r\nباربارو - جوزفا 172 / 661\r\nباربيه دومنيار 53\r\nبارون توفن اشتاين 576\r\nبارون دونورمان 610\r\nبارن مون‌هوسن 639\r\nبازيل باتاتز 197 / 198\r\nباست 228\r\nباكن - فرانسيس 18\r\nباكينگهام 53\r\nبانو شيل 253 / 442\r\nبخت النصر 32 / 460\r\nبرديا 718\r\nبرنز - الكساندر 225\r\nبرنز - اى 243\r\nبرنيه 411 / 424\r\nبروس - پى . اچ 491 / 643\r\nبريجز - هارفرد جونز 513\r\nبل - جان 51\r\nبلو - دبليو - اچ 244 / 309 / 312 / 329\r\nبلوندل - هربرت ولد 15\r\nبنيامين - بنجامين 56 / 415 / 484\r\nبوبرومل 450\r\nبوره - اوژن 643\r\nبهرام دوم 305\r\nبيشاپ ( بانو ) 48\r\nبيكر - وال 147 / 198 / 200 / 210 / 282 298\r\nبيندر 77\r\nبينينگ 54 / 517 / 643\r\nپاتين‌سن 317\r\nپرايس 14 / 53\r\nپرزبيترها 645 / 688\r\nپطر كبير 51 / 256 / 491\r\nگرايو - پل 178\r\nپل 257\r\nپلىبيوس 172\r\nپلىنى 389 / 391\r\n\r\n","description":"","footnote":"","page_name":" 812 ","page_number":828},
  {"content":"\r\n\r\nپوتينگر - الدرد 52 / 316\r\nپوكلفسكى 122\r\nپولوك 322\r\nپولينگتن 420\r\nپونكا 24\r\nپيترو دولاواله 727 / 728\r\nپيچن 652\r\nپيرسن 641\r\nپين‌كرتن 400\r\nتنوزيوس 399\r\nتاج محمد 311\r\nتاد - دارسى 732\r\nتامس مور 24\r\nتامسن 455 / 641\r\nتانكوانى 52 / 446\r\nتاورنيه 30 / 50 / 57 / 357\r\nتايمز 18 / 130 / 238\r\nترزل 52\r\nتزار 149\r\nتكسيه 54\r\nتنىسن 169 / 398\r\nتوبياس 460\r\nتولوى خان 352\r\nتومانيانس 378\r\nته‌ونوت 51\r\nتهمورس 351\r\nتيمور 22 / 25 / 212 / 233 / 310 / 470\r\nتيلمن 164\r\nجانسن - اكر 330\r\nجلال الدوله 551\r\nجمشيد 384\r\nجنكين‌سن - آنتونى 482\r\nجونز - هارفورد 52 / 513\r\nجيل 198\r\nچارلز اول 26 / 72\r\nچارىكف 131\r\nچرچيل 484\r\nچسنى 658\r\nچنگيز 25 / 196 / 252\r\nچنى 481\r\nچودزكو 483\r\nحاجىبابا 57\r\nحاجى عبد الفتاح خان 199\r\nحافظ 25 / 29\r\nحسام السلطنه 226 / 552\r\nحسن بيگ اوزون حسن 661\r\nحسن صباح 72\r\nحسن على ميرزا 356\r\nحسين خان سپهسالار 435\r\nحصن الدوله - ديلمى 499\r\nخان كلات 304\r\nخانيكف 55 / 217 / 227 / 228 / 301 / 317 / 359\r\nخودزكو - آ 393\r\nخسرو انوشيروان 25 / 725\r\nخسرو پرويز 25\r\nخشيارشا 25\r\nخليل سلطان 461 / 463\r\nخواجه ربيع ميرزا 209\r\nخيام 25\r\nدارمستتر 24\r\nداريوش 25 / 31 / 393 / 716\r\nدالائى لاماى 97\r\nدالساندريو - ونسانتيو 662\r\n\r\n","description":"","footnote":"","page_name":" 813 ","page_number":829},
  {"content":"\r\n\r\nدانته 334\r\nدانيال 32\r\nداووست 652\r\nدروويل 538\r\nدسپينا 514\r\nدسلاند - دوليه 51\r\nدلاواله - پيترو 50 / 491\r\nدن‌كيشوت 358\r\nدوبود 53\r\nدوبلوك ويل 370\r\nدوپرو وينز - كاپوچين پرپاسيفيك 49\r\nدوپره 52\r\nدورن 257\r\nدوروبروكس 49\r\nدوست محمد خان 311\r\nدولماژ 215\r\nديتريچ 643\r\nديكسن 522\r\nديوژن 461\r\nديولافوا 56\r\nديونىسوس 350\r\nرابينو 618 / 650\r\nراس 14\r\nراسل 311\r\nرامسس 382\r\nرالينسن - هنرى 54 / 252 / 253 / 305 / 309 / 325\r\nرايت - سردنيس 187\r\nربيقه 34\r\nرستم 196 / 302\r\nرضا قلى خان 154 / 157 / 162\r\nرضا قلى ميرزا 231\r\nركن الدوله 234 / 235 / 277 / 553\r\nركلو - اليزه 55\r\nرمضانعلى خان 208\r\nرنل 389 / 498\r\nروزنباخ 131 / 133\r\nروسچليد 105\r\nرويتر 435\r\nرىتر 656\r\nريجواى - وست 295\r\nريدر 605\r\nزارمبا 643\r\nزال 308\r\nزردشت 24\r\nزكى خان 383\r\nزمبوركچىباشى 405\r\nزيوس ( زاوش ) 194\r\nژوستىنين - قيصر 481\r\nسالسبورى 550\r\nسام خان 154\r\nسايز 15 / 48\r\nسپهسالار اعظم 359\r\nسروانتز 358\r\nسعدى 25 / 29\r\nسلطان ابو سعيد 465\r\nسلطان سنجر 352 / 361\r\nسلطان محمد خدابنده 465\r\nسلوكوس 460\r\nسليمان - خليفه 469\r\nسن‌جرح 308\r\nسندباد 32\r\nسن‌سون 51 / 222\r\nسولىنوس 393\r\n\r\n","description":"","footnote":"","page_name":" 814 ","page_number":830},
  {"content":"\r\n\r\nسونگ 618\r\nسيف الملك 251\r\nشاد الملك دلنواز 461 / 463\r\nشاردن 33 / 50 / 57 / 73 / 104 / 219 / 483\r\nشاه اسمعيل 151 / 213 / 514\r\nشاهپور اول 25 / 351\r\nشاهپور دوم ( ذو الاكتاف ) 25 / 71\r\nشاهرخ 214 / 223 / 227 / 418\r\nشاه سلطان حسين 221 / 227 / 228\r\nشاه سليمان 255 / 348 / 385\r\nشاه شجاع 420\r\nشاه صفى 497\r\nشاه طهماسب اول 72 / 213 / 221 / 493 / 514\r\nشاه عباس كبير 25 / 49 / 72 / 150 / 151 / 209 / 213 / 221 / 228 / 255 / 257 / 347 / 497\r\nشاه عبد العظيم 457 / 395\r\nشپيگل 55\r\nشجاع الدوله 154 / 167\r\nشرلى 49 / 72 / 727\r\nشكر اللّه 177\r\nشكسپير 101 / 245 / 565\r\nشلى 398\r\nشيخعلى ميرزا 539\r\nشيخ ويس 495\r\nشير على خان 311 / 561\r\nشيفر 197\r\nشيل سرجان 483 / 485\r\nشيل - سريوستن 508\r\nشيندلر 14 / 356 / 663\r\nصاحب ديوان 235 / 563\r\nصدر - محمد حسين خان 426\r\nصنيع الدوله 608\r\nصنيع الملك 421\r\nضحاك 393\r\nطغرل بيك 351 / 461\r\nطلوزان 522\r\nظل السلطان 190 / 235 / 427 / 429 / 545 / 549\r\nعباسعلى 431\r\nعباس ميرزا وليعهد 80 / 154 / 225 / 400 / 540\r\nعبد الرحمن خان 293\r\nعبد الصمد ميرزا ( عز الدوله )\r\nعبد اللّه خان نقاش 75\r\nعبد الوهاب - محرم 521\r\nعبيد اللّه ( شيخ ) 701\r\nعزيز السلطان ( مليجك ) 427 / 524 / 525\r\nعز الدوله 553\r\nعفت الدوله 536\r\nعلاء الدين 417\r\nعلى خانف 131\r\nعلاء الدوله 410\r\nعليقلى خان ( مخبر الدوله )\r\nعليمراد خان - زند 495 / 401\r\nعلىيار خان 359\r\nعمر 25 / 349\r\nعمر خيام 25 / 353\r\nغفارى - ابو الحسن خان 421\r\nفتحعلى خان 209\r\nفتحعلى شاه 75 / 152 / 154 / 224 / 249 / 278 / 359 / 423 / 449 / 730\r\nفرانكلين 52\r\nفراير 51\r\n\r\n","description":"","footnote":"","page_name":" 815 ","page_number":831},
  {"content":"\r\n\r\nفريه 54 / 216 / 317 / 327 / 389\r\nفردوسى 25 / 196 / 242\r\nفرمانفرما - حسين على ميرزا\r\nفرورتيش 460\r\nفريدون 394\r\nفريزر - بيلى 53 / 154 / 162 / 225 / 231 / 243 / 389 / 475 / 478\r\nفلاندن 54\r\nفوربز 244\r\nفورسايت 133\r\nفورستر - جى 51 / 257 / 491\r\nفولر 483\r\nفونتن 491\r\nفيتز جرالد 353\r\nقائم‌مقام - ابو القاسم 448\r\nقوام الدوله 430 / 560\r\nقوبلاىقاآن 187 / 618\r\nكارت رايت - جان 73\r\nكاستيگر خان 139 / 503\r\nكاسل - هارد 163\r\nكامرون 316\r\nكانولى 216 / 225 / 228 / 243 / 316\r\nكايوس گراكوس 610\r\nكتن - ددمور 49 / 72\r\nكراتروس 308\r\nكراسوس 25\r\nكرپورتر 53 / 58 / 79\r\nكرزن - رابرت 722\r\nكرزن 163\r\nكروزينسكى 51 / 611 / 660\r\nكريستوف كلمب 32\r\nكريستى 316\r\nكريم خان 52 / 231 / 332 / 383 / 415 / 494\r\nكزنفون 30\r\nكلاويخو - دون‌روى كنزالس 49 / 212 / 661\r\nكلارندن 312\r\nكلوكه 522\r\nكمبوجيه 394\r\nكمپبل 532\r\nكمپفر 49 / 567\r\nكوتزبو 53 / 81\r\nكورميك 81 / 375 / 522\r\nكوروپاتكين 132 / 133 / 134\r\nكوروش 25 / 20 / 380\r\nكوست - پى 55 / 415\r\nكونتارينى - امبروزيو 661\r\nكيخاتو 618\r\nكيخسرو 196\r\nكينر - مكدونالد 52 / 197\r\nكيقباد 309\r\nگاردان 52\r\nگرانت 52 / 316\r\nگراندوك 255\r\nگراهام - مونگر 282\r\nگرگورى 175\r\nگوبينو 53\r\nگرووز 643\r\nگرودكف 157 / 161\r\nگريبايدوف 305 / 405\r\nگلبندان - گلبنى 188\r\nگلن 643\r\nگلوكخوفسكى 298\r\nگمه‌لن 483 / 495\r\nگناه خان ( امير ) 153\r\n\r\n","description":"","footnote":"","page_name":" 816 ","page_number":832},
  {"content":"\r\n\r\nگوردن 33\r\nگورودينىكف 298\r\nگوماته 718\r\nگيبونز 50 / 211\r\nلابات 522\r\nلارنس 311\r\nلسار 131 / 133\r\nلانگفلو 602\r\nلوئى فيليپ 433\r\nلواسف - ژنرال 493\r\nلوبرن - ليوس 51\r\nلوترل - « شاعر » 24\r\nلومر 438\r\nلووت 306 / 473\r\nليارد - سر . هنرى 54\r\nليال - الفرد 15\r\nليندزى 733\r\nمأمون 212\r\nمادام ديولافوا 77\r\nمادام سرينا 580\r\nمارتين - هنرى 642\r\nمارش - اچ - سى 244\r\nمارسلينوس - آم 393\r\nمارشيمون 685\r\nمأمون 187\r\nماركوپولو 49 / 72 / 468\r\nمايو 312\r\nمحمد تقى ميرزا ( ركن الدوله )\r\nمحمد حسن - حاجى 503\r\nمحمد رحيم 642\r\nمحمد خان آشتيانى 203\r\nمحمد شاه 53 / 226 / 430 / 522\r\nمحمد شاه گورگانى 221\r\nمحمد على ميرزا 540\r\nمحمود افغان 214 / 492\r\nمحمود غزنوى 242 / 309 / 351 / 461\r\nمخبر الدوله 356 / 562\r\nمرخام 55 / 538\r\nمرعشى - قوام الدين 502\r\nمستوفى الممالك 525\r\nمستوفى - حمد اللّه 399\r\nمسعود ميرزا 545\r\nمشير الدوله - يحيى خان 560\r\nمظفر الدين ميرزا 598\r\nمعصوم خان 313\r\nمغول كبير 221\r\nمك‌گرگور 20 / 56 / 164 / 203 / 209 / 218 / 241\r\nمك‌لين - كاتن 174 / 175 / 238 / 297 / 246\r\nمك‌نيل - جان 252 / 257\r\nملك‌آرا 553\r\nملك التجار 356\r\nملك الشعرا 430 / 521\r\nملكشاه 248\r\nملكم - سرجان 61 / 197 / 216 / 248 / 276 / 277\r\nمعتمد الدوله - منوچهر خان 593\r\nمنير السلطنه 1537\r\nمور - تامس 24 / 37\r\nموريه - جيمز 53 / 389\r\nموسى رضابيك 538\r\nمونتايث - سرهنگ 52 / 509\r\nمونت‌فورت - كنت 439\r\nمونزى - اچ 77 / 104 / 441 / 501\r\nميرزا آقا خان صدر اعظم 528\r\nميرزا بزرگ 446\r\n\r\n","description":"","footnote":"","page_name":" 817 ","page_number":833},
  {"content":"\r\n\r\nميرزا تقى خان 448 / 557\r\nميرزا حسين خان ( سپهسالار ) 561\r\nميرزا عباس خان ( قوام الدوله )\r\nميرزا على اصغر خان 557\r\nميرزا على خان ( امين الدوله )\r\nميرزا يوسف آشتيانى 557\r\nمير حسين خان 276\r\nميروپ - فن 282 / 401\r\nمينيارد 72\r\nناپلئون 52 / 257 / 332\r\nناپير 156 / 243 / 298 / 356 / 499\r\nنادر شاه 22 / 56 / 197 / 201 / 202 / 214 / 306 / 352 / 708\r\nنادر على خان 333\r\nنادر قلى خان 514\r\nنادر ميرزا 220\r\nناصر الدين شاه ( غالب صفحات ) 403 / 512 / 516 / 598\r\nناصر الدين ميرزا 532\r\nناصر خسرو 351\r\nنايب السلطنه 429 / 551\r\nنصر اللّه ميرزا 223\r\nنوبادگلدى 175 / 176\r\nنوح 24 / 351\r\nنيكاتور 460\r\nنيمرود 308\r\nنىبور - كارستن 52\r\nواتسن - گرنت 55 / 574\r\nوارينك - اسكات 53\r\nواگنر 77\r\nواگهام 301\r\nوالرين 25\r\nوالنتين - بيكر 56 / 156\r\nوالنتين - اچ 100\r\nوامبرى 77 / 102 / 216 / 227\r\nوبان 405\r\nورده 81\r\nوروفسكى 131 / 133\r\nوكيل الدوله 709\r\nولاسف 237 / 238\r\nولتر 9\r\nولف 232 / 347\r\nوورستر 421\r\nويشنگراد سكى 124\r\nويكتوريا - ملكه 136 / 149 / 161 / 210 / 311 / 413\r\nويلز 56 / 331 / 542 / 547 / 549\r\nهارون الرشيد 73 / 212 / 363\r\nهاز 643\r\nهانرى چهارم 101 / 245\r\nهانواى - يوناس 51 / 256 / 281 / 401 / 470 / 482 / 491\r\nهربرت - تامس 49 / 73\r\nهرودوت 24 / 30 / 308\r\nهلاكوخان 72 / 618\r\nهلشتاين - دوك 49\r\nهوراس 60 / 330\r\nهولمس 483\r\nهيه - ترويل 52\r\nهيستاسب 460\r\nيار محمد 310\r\nياقوت 72 / 399\r\nيحيى 499\r\nيحيى خان مشير الدوله 435\r\nيزدگرد 308\r\nيزيد بن جيغد 394\r\nيعقوب بيگ 132\r\nيوحنا - كالو 514\r\nييت 128\r\n\r\n","description":"","footnote":"","page_name":" 818 ","page_number":834},
  {"content":"\r\n\r\n\r\nفهرست اسامى ، ايلات و طوايف\r\nآتاباى 261\r\nآق‌قويونلو 514 / 541 / 661\r\nارامنه 104 / 695\r\nاردلان 702 / 704 / 705\r\nازبك 114 / 206 / 214\r\nافشار 248 / 310\r\nامانلو 151\r\nاورامان 704\r\nبختيارى 53\r\nبلوچ 247\r\nبنى اردلان 704\r\nبوانجى 706\r\nبيات 201\r\nپورپيشاه 705\r\nتاتار 206\r\nتاجيك 247\r\nترك 206\r\nتركمن 114 / 139 / 152 / 176 / 206 / 259 / 260\r\nتك 56 / 150\r\nتيمورى 188 / 247 / 271 / 272 / 279\r\nتيمونى 271\r\nجليلوند - جلالوند 706 / 707\r\nجلاير 201\r\nجمشيدى 271 / 279\r\nزغفرانلو 151 / 168 / 262 / 279\r\nزيزا 704\r\nسارتها 114\r\nسالور 267 / 268\r\nسنجابى 706\r\nسيركاس 104\r\nسنقر 706\r\nشادلو 262 / 279\r\nشاهدلو 151\r\nشكاك 704\r\nشمشيرى 705\r\nشيخيه 542\r\nصفويه اغلب صفحات\r\nعرب 201 / 248 / 267 / 272\r\nفيروزكوهى 271\r\nقاجار 153 / 214 / 235 / 248\r\nقپچاق 271\r\nقره‌پاپا 704\r\nقره‌قويونلو 665\r\nقشه 705\r\nكرد 152 / 201 / 247 / 697 / 699\r\nكرندى 706\r\nكلهر 705 / 706\r\nكليائى 706\r\nكيانى 306\r\nكيوانلو 151 / 177\r\nگرايلى 168\r\nگرجى 104\r\n\r\n","description":"","footnote":"","page_name":" 819 ","page_number":835},
  {"content":"\r\n\r\nكوكلان 233 / 260 / 279\r\nگركه 705\r\nگل‌بيگن 705\r\nگوران 706\r\nلك 705\r\nمأمون جبرالچى 705\r\nما فى 707\r\nمغول 247\r\nمندمى 705\r\nناناقلى 706\r\nنسطورى 682 / 693\r\nهركى 704\r\nهزاره 247 / 271 / 279\r\nهماوند 706\r\nيموت 259 / 260\r\nيهود 104\r\n\r\n","description":"","footnote":"","page_name":" 820 ","page_number":836},
  {"content":"\r\n\r\n\r\nفهرست ، مكان\r\nآخال 150\r\nآذربايجان 80\r\nآراكوتيا - آراكوزيا 718\r\nآرارات 720\r\nآربل 389\r\nآردان 393\r\nآريا 718\r\nآستارا 63\r\nآسيا در اغلب صفحات\r\nآسياى صغير در اغلب صفحات\r\nآش‌قلعه 77\r\nآق‌بابا 71\r\nآق‌مزار 79\r\nآلبرت هال 434\r\nآلپ 332 / 339\r\nآمل 82 / 83\r\nآمودريا ( جيحون ) 128 / 134\r\nآه 503\r\nآهوان 344 / 385\r\nاترك 198 / 259 / 263 / 265 / 266 / 368\r\nاتك 145 / 198 / 199\r\nاچميازين 78\r\nادرنه 101\r\nادس ( اورفه ) 77 / 78\r\nارغنداب 321\r\nارگ 414\r\nاردوخ 179 / 393\r\nاردبيل 71 / 72\r\nارزروم 77 / 87\r\nارمنستان 82 / 718\r\nاروپا 21 / 32 / 33 / 89 / 162 / 257 / 322 / 354 و در غالب صفحات\r\nاروميه 65 / 606 / 682\r\nاسپانيا 49 / 212 / 247\r\nاسدآباد 536\r\nاستراباد 68 / 82 / 83 / 141 / 151 / 250 257 / 258 / 262 / 275 / 278 / 281 467\r\nاسفراين 263\r\nاسكانديناوى 24\r\nاسكندرون 88\r\nاسلامبول 62 / 87 / 101 / 102\r\nاشرف 257\r\nاصفهان 29 / 49 / 71 / 72 / 73 / 85 / 213 / 248 / 332\r\nافغانستان 21 / 27 / 28 / 51 / 84 / 121 / 130 / 131 / 135 / 136 / 286 / 291 / 303 / 322 / 323 / 324 / 326\r\nاقدسيه 452\r\nاقيانوس هند 329\r\nاكباتان 708 / 720\r\nاكستافه 77 / 78\r\nالبرز 68 / 70 / 82 / 141 / 258 / 263 / 278 / 375\r\nالساشيا 220\r\nالمپ 194\r\nالموت ( قلعه ) 72\r\nالماسيه 409\r\n\r\n","description":"","footnote":"","page_name":" 821 ","page_number":837},
  {"content":"\r\n\r\nام البلاد 248\r\nامامزاده هاشم 503\r\nامپراتورى هند ( در غالب صفحات )\r\nامسك 113 / 129\r\nانترمورى 51\r\nانجمن پادشاهى آسيائى 301\r\nانجمن سلطنتى جغرافيائى 306\r\nانزلى 61 / 62 / 63 / 467\r\nانگلستان - انگليس در غالب صفحات\r\nاواجيك 77\r\nاورفه - ادس 77 / 78\r\nاوزون‌آدا 113 / 114 / 115 / 124 / 145 / 185\r\nاوزونتالى 78\r\nاهواز 86\r\nايران در غالب صفحات\r\nايراندبيل 78\r\nايرلند 248\r\nايروان 78 / 80\r\nايليچا 77\r\nايسورجا 185 / 196\r\nاينديلى 103\r\nايوان‌كيف 344\r\nبابل 32\r\nبابلسر 82\r\nباجستان 244 / 300 / 301\r\nباجگيران 140 / 141 / 143\r\nبادكوبه 62 / 68 / 102 / 105 / 117 / 118\r\nبارفروش 82 / 83\r\nباطوم 62 / 102 / 103 / 104 / 105 / 107 / 108 / 129\r\nباهيلاه 392\r\nبجنورد 167 / 242 / 259 / 260 / 262 / 263 / 272 / 275 / 546\r\nبحر خزر 21 / 51 / 113 / 115 / 116 / 131 / 133 / 134 / 156 / 264 / 275 / 288 / 329\r\nبخارا 114 / 123 / 137 / 198 / 203 / 243 / 248 / 269 / 281\r\nبردو 147\r\nبرلن 24 / 62 / 104\r\nبروجرد 86\r\nبريتانياى كبير 21 / 54 / 128 / 210 / 275 / 292 / 322\r\nبسطام 278\r\nبصره 32 / 351 / 621\r\nبغداد 32 / 50 / 86 / 248\r\nبغستان 712 / 715 / 717\r\nبلخ 248 / 324\r\nبلغور 179 / 181 / 203\r\nبلغارستان 101\r\nبلگراد 101\r\nبلوچستان 274 / 286 / 295 / 302 / 304 / 307 / 322 / 324 / 329\r\nبمبئى 25 / 61 / 324\r\nبند امير 24 / 314\r\nبندر پهلوى 62\r\nبند سلطان 121\r\nبنگال 476\r\nبوداپست 101\r\nبوسفور 107\r\nبوشهر 13 / 14 / 85 / 86 / 190\r\nبولتان 126 / 329\r\nبهشهر 72\r\nبيابانك 571\r\nبيت المقدس 143 / 212 / 349\r\n\r\n","description":"","footnote":"","page_name":" 822 ","page_number":838},
  {"content":"\r\n\r\nبيت ايل 213\r\nبيدشت 384\r\nبيرجند 300 / 301 / 305 / 317\r\nبيزانس 25\r\nبيستون 90 / 92 / 712 / 715 / 717\r\nبينالودكوه 346\r\nپارت 718\r\nپاريس 101 / 310\r\nپالميرا 88\r\nپنجاب 258\r\nپنج‌گور 329\r\nپرتغال 32\r\nپشته 178\r\nپطروفسك 62 / 118 / 129 / 134\r\nپلاته 724\r\nپل خاتون 243\r\nپلىنى و سولنيوس 389 / 391 / 393\r\nپوتى 107 / 609\r\nپوشنگ 267\r\nپير بازار - پيله‌بازار 64 / 630\r\nپيشين 323\r\nتاشكند 113 / 114\r\nتبريز 72 / 74 / 76 / 77 / 79\r\nتجن 126 / 129 / 182 / 242 / 266\r\nتخت جمشيد 14 / 30 / 348\r\nتربت حيدرى 244 / 277 / 300 / 317 / 347\r\nتربت شيخ جام 244 / 275 / 277\r\nترساچاى 78\r\nترشيز 276 / 301 / 376\r\nتركستان 21 / 132\r\nتركمانچاى 79 / 80\r\nتركيه 76 / 87 / 101\r\nتريست 103\r\nتزارستان 62\r\nتشلىچاى 77\r\nتفليس 62 / 77 / 78 / 106 / 108 / 129 134\r\nتكيه دولت 433\r\nتمسك 113\r\nتهران ( در خيلى از صفحات )\r\nتيسفون 32\r\nتويسركان 571\r\nتون - طون 285 / 301\r\nجاجرم 259 / 384\r\nجاجرود 503\r\nجعفرآباد 466\r\nجغتاى 397\r\nجلفا 77 / 78\r\nجندق 571\r\nجوشقان 546\r\nجوق‌تپه 114\r\nجوين 244 / 397\r\nجيپور 407\r\nجيحون 27 / 120 / 121 / 248\r\nچات 260\r\nچارده 198\r\nچخانسور 315 / 316 / 317\r\nچكيش‌لر 253 / 264 / 376\r\nچمن 286 / 323\r\nچواران 393\r\nچين 103\r\nحاجى ترخان 62 / 117 / 492 / 534\r\nحصارك 75\r\nحلب 88\r\n\r\n","description":"","footnote":"","page_name":" 823 ","page_number":839},
  {"content":"\r\n\r\nخاش 306\r\nخان‌آباد 90\r\nخانقين 89 / 90 / 606\r\nخراسان 27 / 83 / 92 / 127 / 142 / 200 / 204 / 214 / 243 / 246 / 248 / 250 / 259 / 266 / 272 / 275 / 278 / 286 / 295 / 330\r\nخرقان 259 / 260 / 261 / 368\r\nخرم‌آباد 86\r\nخسروگرد 360 / 361\r\nخليج فارس 27 / 31 / 32 / 61 / 85 / 86 / 89 / 285\r\nخمسه 81\r\nخواجه ربيع 241\r\nخواف 275 / 277 / 301\r\nخوشكك 90\r\nخوقند 132\r\nخوى 606\r\nخيوه 27 / 79 / 369\r\nدامغان 344 / 571\r\nدانويل 498\r\nدجله 31 / 86 / 87 / 214 / 244\r\nدربندجاور 185 / 193\r\nدربند نفت 193\r\nدرگز 210 / 242 / 263 / 264 / 606\r\nدرياى خزر 28 / 61 / 82 / 141 / 252 / 354\r\nدرياى سياه 102\r\nدشت الحق 373\r\nدلىبابا 77\r\nدليجان 78\r\nدماوند 82 / 141 / 332 / 394\r\nدمشق 88\r\nدوربادام 144\r\nدوشان‌تپه 452 / 630\r\nدوشك 183 / 198 / 244\r\nده‌رود 344 / 348\r\nده‌شاه 200\r\nدهلى 214\r\nديادين 77\r\nدياربكر 87\r\nديلمان 479\r\nرادگان 177\r\nراسلاس 202\r\nرباط كريم 90\r\nراجستان 407\r\nرزان 207\r\nرستم‌آباد 70 / 145 / 306 / 454\r\nرشت 62 / 66 / 68 / 69 / 74 / 82 / 287\r\nرودبار 321\r\nرودخانهء ابريشم 372\r\nروسيه 62 / 84 / 107\r\nرينه 504\r\nزاگرس 91\r\nزرگنده 454\r\nزرنجيا ( سيستان ) 718\r\nزره - زيره 90 / 307\r\nزنجان 79 / 81\r\nزوپيرزن 181\r\nزيدر 374\r\nژاپون 103\r\nژن 482 / 661\r\nسامره 214 / 632\r\nسپهوان ( اصفهان ) 73\r\nسرخ‌حصار 453\r\nسرخس 126 / 129 / 135 / 242 / 266 / 269 / 270 / 275 / 368\r\n\r\n","description":"","footnote":"","page_name":" 824 ","page_number":840},
  {"content":"\r\n\r\nسرشيله 307\r\nسعيدآباد 79\r\nسفارت انگليس 413\r\nسفيدرود 70 / 71\r\nسلطانيه 79 / 81 / 82\r\nسلمانيه 71 / 75\r\nسمرقند 49 / 113 / 114 / 124 / 212 / 248\r\nسمنان 282 / 301 / 344 / 379\r\nسناباد 212\r\nسن‌پطرزبورك 62 / 84 / 118 / 132 / 281 / 298 / 327 / 663\r\nسند 22 / 244 / 295 / 329\r\nسنقرآباد 75\r\nسوادكوه 390\r\nسورام 134\r\nسوريه 104\r\nسومار 260\r\nسه‌كوهه 315\r\nسيالك 393\r\nسياه دهن 79\r\nسيبرى 114\r\nسيستان 28 / 56 / 273 / 274 / 276 / 277 / 279 / 295 / 303 / 304 / 306 / 321 / 322 / 325 / 326 / 327 / 328 / 329\r\nشاه‌آباد 75\r\nشاهرود 80 / 83 / 242 / 258 / 259 / 278 / 301 / 344 / 368 / 369 / 469\r\nشاه‌كوه 375\r\nشانزه‌ليزه 215\r\nشاه عبد العظيم 395 / 457\r\nشترگلو 182\r\nشيخ جام 272\r\nشريف‌آباد 344 / 347\r\nشط العرب 27\r\nشمس العماره 431 / 432 / 436\r\nشوراب 344 / 397\r\nشوش 56\r\nشوشتر 56 / 86\r\nشيروان 153 / 155 / 263\r\nشميران 90\r\nصدرآباد 372\r\nصدرك 78\r\nصربستان 101\r\nصوفيان 631\r\nطاق بستان 92 / 710\r\nطبس 276 / 279 / 301 / 317 / 376\r\nطرابوزان 76 / 77 / 87 / 103 / 286\r\nطنجه 49\r\nطوالش 469\r\nطوس 212 / 241 / 348 / 385\r\nعباس‌آباد 344 / 373\r\nعثمانى 89 / 213\r\nعدن 32\r\nعراق عجم 390\r\nعشق‌آباد 83 / 86 / 101 / 115 / 126 / 137 / 138 / 140 / 141 / 143 / 167 / 242 / 258 / 264 / 287 / 288 / 360 / 368\r\nعلىقاپو 72\r\nغالاطه - پرا ( در تركيه ) 407\r\nغزل اروات 89 / 120\r\nغوشاه 385\r\nفاسيس - فازيس 108\r\nفارس 61 / 348\r\nفرات 31 / 86 / 88 / 89 / 213\r\n\r\n","description":"","footnote":"","page_name":" 825 ","page_number":841},
  {"content":"\r\n\r\nفراه 300 / 306 / 319 / 326 / 368\r\nفرانسه 22 / 33 / 51 / 53 / 113 / 147 / 272\r\nفرح‌آباد 255 / 497\r\nفسطاط 351\r\nفلسطين 143 / 380\r\nفوژى ياما 394\r\nفونتن‌بلو 640\r\nفيروزكوه 390\r\nفيروزه 453\r\nقارص 78\r\nقاين 272 / 273 / 274 / 275 / 276 / 279 / 300 / 305\r\nقدمگاه 344 / 348 / 349\r\nقرآئينه 77\r\nقروه 79\r\nقره‌بند 266\r\nقره‌داغ 182\r\nقره‌سو 208 / 248\r\nقره‌طغان 210 / 244\r\nقره‌قوم 114 / 183\r\nقره‌كليسا 77\r\nقره‌گل 120\r\nقزل‌ديزه 77\r\nقزلق 258\r\nقزوين 66 / 69 / 71 / 72 / 73 / 74 / 76 / 79\r\nقسطنطنيه 487\r\nقشلاق 75 / 344\r\nقشم 24\r\nقصر تهران 414\r\nقصر شيرين 90\r\nقفقاز 60 / 62 / 77 / 107 / 117 / 129 / 134\r\nقلهك 141 / 376 / 451 / 452 / 492\r\nقم 29 / 85 / 368\r\nقندهار 27 / 84 / 113 / 123 / 686 / 310 / 317 / 319 / 326\r\nقوچان 83 / 86 / 137 / 139 / 141 / 147 / 142 / 143 / 156 / 162 / 165 / 166 / 167 / 178 / 204 / 205 / 242 / 259 / 263 / 275 / 287 / 354\r\nقورق 301\r\nقوشه 383\r\nقيروان 351\r\nكابل 54 / 317\r\nكاپادوكيه 718\r\nكارون 27 / 86 / 139\r\nكاشغر 132\r\nكاظمين 214\r\nكان‌گشا 210 / 244\r\nكبودگمبد 344 / 351\r\nكراچى 89\r\nكربلا 56 / 213 / 214\r\nكرج 75\r\nكرخه 25\r\nكردستان 77 / 696 / 704\r\nكراسنودسك 118 / 119 / 134\r\nكرمانشاه - كرمانشاهان 90 / 91 / 327 / 708\r\nكريمه 258\r\nكرند 90 / 91\r\nكشف‌رود 182 / 208 / 247 / 266\r\nكشمير 349\r\nكعبه 213\r\nكلات شاه محمد 146\r\nكلات محمود 146\r\nكلات نادرى 187 / 200 / 205 / 241 / 264 / 606\r\n\r\n","description":"","footnote":"","page_name":" 826 ","page_number":842},
  {"content":"\r\n\r\nكلخيد 108\r\nكل‌مورا 246 / 247\r\nكمپانى هند شرقى 51\r\nكنگاور 90 / 546\r\nكوپ‌داغ خان 77\r\nكوران داغ 141\r\nكوه‌دم - كهدم 66 / 68\r\nكويته 319\r\nكوير 247\r\nگرجستان 62\r\nگرشك 326\r\nگرماب 264\r\nگرمسار 321\r\nگلادستون 93\r\nگلپايگان 546\r\nگلين‌قيه 78\r\nگمش‌خانه 77\r\nگواتر 302 / 304\r\nگوادر 329\r\nگيلان 64 / 73\r\nلاش‌جوين 301\r\nلسگرد 344 / 387\r\nلندن - در خيلى صفحات\r\nلنكران 62\r\nلنگرود 504\r\nلوشان 70\r\nليلق 705\r\nليورپول 541\r\nماهىدشت 90\r\nمحلات 571\r\nمحمدآباد 263\r\nمحمره - خرم‌شهر 86\r\nمحمودآباد 83\r\nمدينه 248\r\nمراغه 415 / 681\r\nمرغاب 120 / 121\r\nمرو 27 / 56 / 113 / 120 / 121 / 126 / 132 / 134 / 154 / 212 / 369\r\nمزينان 344 / 369 / 362 / 363 / 368\r\nمسجد جامع 73\r\nمسكو 62 / 255 / 282\r\nمسيا 718\r\nمشهد 13 / 28 / 71 / 83 / 139 / 142 / 145 / 161 / 167 / 179 / 181 / 192 / 197 / 198 / 200 / 203 / 204 / 207 / 241 / 242 / 263 / 271 / 281 / 286 / 357\r\nمشهدسر 82 / 83\r\nمغان 256\r\nمكران 316 / 329\r\nمكه 114 / 213 / 248\r\nملاير 90 / 571\r\nمنجيل 70\r\nمنچستر 33\r\nموزهء تهران 416\r\nموصل 87 / 88\r\nميامى 344\r\nميان‌جوب 75\r\nمياندشت 344 / 374\r\nمياندوآب 329\r\nميانه 79\r\nميدان مشق 410\r\nنارنجستان 431\r\nنجف 213 / 214 / 632\r\nنجف‌آباد 452\r\n\r\n","description":"","footnote":"","page_name":" 827 ","page_number":843},
  {"content":"\r\n\r\nنخجوان 78 / 80\r\nنصرت‌آباد 274 / 305\r\nنمين 606\r\nنوشكى 322 / 316\r\nنه 301\r\nنياوران 452\r\nنيمروز 309\r\nورامين 379 / 465\r\nورده 181 / 182 / 210\r\nولگا 62 / 129\r\nولادى كاوكازيا 129\r\nولادى وستك 113\r\nونيز 49 / 103\r\nهارون‌آباد 90\r\nهامون 56 / 306\r\nهرات 27 / 113 / 129 / 244 / 248 / 269 / 270 / 286 / 311 / 319 / 324 / 326\r\nهرىرود 266 / 270\r\nهكاتومپى - لوس 382\r\nهلند 32\r\nهلنوفسكا 78\r\nهمدان 90 / 708 / 719\r\nهندوستان 21 / 28 / 51 / 84 / 85 / 103 / 123 / 133 / 167 / 197 / 210 / 257 / 285 / 291 / 308 / 322 / 326\r\nهيداس 60\r\nهيرمند 305 / 306 / 322 / 324 / 326 / 327\r\nهيماليا 349\r\nيزد 285 / 287 / 332\r\nيزدون 301\r\nينگى امام 75\r\n\r\n\r\n","description":"","footnote":"","page_name":" 828 ","page_number":844}
  ]