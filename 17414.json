[
  {"content":"\r\n\r\nبسم الله الرحمن الرحيم\r\n\r\n","description":"","footnote":"","page_name":" 1 ","page_number":1},
  {"content":"\r\n . \r\n","description":"","footnote":"","page_name":" 2 ","page_number":2},
  {"content":"\r\n\r\nرساله\r\nمخ المعانى\r\nشيخ اميرحسن علاء سجزى دهلوى\r\nبكوشش\r\nآذرميدخت صفوى\r\nانتشارات انستيتوى تحقيقات فارسى\r\nدانشگاه اسلامى عليگر\r\nعليگر - مارس 2007 م\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nانتشارات انستيتوى تحقيقات فارسى دانشگاه اسلامى عليگر\r\nنام كتاب : مخ المعانى\r\nمؤلف : شيخ اميرحسن علاء سجزى دهلوى\r\nمقدمه وتصحيح پرفسور آذرميدخت صفوى\r\nنوبت چاپ : مارس 2007 م\r\n\r\n","description":"","footnote":"","page_name":" 4 ","page_number":4},
  {"content":"\r\n\r\nسلسلهء انتشارات\r\nانستيتوى تحقيقات فارسى\r\nدانشگاه اسلامى عليگر - 202002\r\nهند\r\n\r\n","description":"","footnote":"","page_name":" 5 ","page_number":5},
  {"content":"\r\n\r\nبسم الله الرحمن الرحيم\r\nكتابخانه ى\r\nمركز پژوهشى دائرة المعارف علوم عقلى اسلامى\r\nسال 1387\r\n\r\n","description":"","footnote":"","page_name":" 6 ","page_number":6},
  {"content":"\r\n\r\n\r\nپيش‌گفتار\r\nكتاب مخ المعانى يكى از آثار پرارزش حضرت شيخ امير حسن علاء سجزى مىباشد - حسن علاء سجزى كه بالعموم بنام حسن سجزى يا حسن دهلوى شهرت دارد مريد حضرت خواجه نظام الدين اولياء بود - علاوه از ديوان فارسى اشهرترين اثر وى فوائد الفؤاد ملفوظات حضرت نظام الدين اوليا است - اين يكى از منبع ارزنده در زمينهء عرفان و تصوف بشمار مىرود - كتاب ديگر هم بنام مخ المعانى وجود دارد كه ملفوظات شيخ شرف الدين يحيى منيرى مىباشد و بسعى زين بدر عربى گردآورى شده از مطبع مفيدى عام آگره انتشار يافته -\r\nدر مخ المعانى حسن سجزى مهم‌ترين نكتهء تصوف را شرح داده است و اين نكتهء لطيف \" عشق \" است - حق اينست كه عشق محور تصوف است و جمله مسائل تصوف گرد او مىگردد - حسن سجزى اين \" عشق \" را درين رساله مورد بررسى قرار داده است - واژهء عشق مركب است از سه حرف يعنى ع و ش و ق - و در هر حرف عشق يك جهان معنى و اسرار عرفانى پنهان است - هر حرف داراى معانى بسيار است و نويسنده مفاهيم و مطالب هر هر حرف را بشرح و بسط نوشته است - او گويد كه \" هر حرفى از حالات عشق و مقالات محبت حاكى است - \"\r\n\r\n","description":"","footnote":"","page_name":" 7 ","page_number":7},
  {"content":"\r\n\r\nتنها ازين عبارت ارزش و اهميت رساله برمىآيد - مخ المعانى حسن سجزى گرچه مختصر است امّا براى تفهيم مقام عشق در تصوف خيلى مهم و پرارزش است - نسخهء خطى اين رساله در كتابخانه مولانا آزاد ، دانشگاه عليگر نگهدارى مىشود و بقلم عبد الغنى مسكين دهلوى در سال 1297 ه استنساخ شده است -\r\nبنده خانم سركار آذرميدخت صفوى را تبريك مىگويد كه خانم رساله مخ المعانى را در دنياى علم و ادب معرفى نمودند و با تصحيح و مقدمهء مفصلى ترتيب داده كار گرانبهاى انجام داده‌اند -\r\nاين نخستين كتابى است كه از طرف انستيتوى تحقيقات فارسى در سلسله انتشارات به چاپ مىرسد - تاسيس اين مؤسسه براى دانشمندان و پژوهشگران و دوستداران فارسى يك گامى است بسيار پرارزش و وقيع در راه پيشرفت زبان و ادب فارسى در هند - اميدوارم دانشمندان و پژوهشگران از اين مؤسسه مستفيد خواهند شد -\r\nحافظ محمد طاهر على استاد و رئيس سابق\r\nگروه زبان و ادبيات فارسى ، دانشگاه ويشوبهارتى شانتى نكيتن ، بنگال مغربى\r\n\r\n","description":"","footnote":"","page_name":" 8 ","page_number":8},
  {"content":"\r\n\r\n\r\nمقدمه\r\nتصوف در جامعهء اسلام ، خاص در قلمرو ايران و تحت تاثير آن در خود هند ، يك رنگ مخصوص فكرى و روحانى و مذهبى به خود گرفته كه در هيچ‌يك از مذاهب عالم نظير ندارد - افكار عارفانه و عقايد متصوفانهء اين هر دو كشور در زبان شيرين فارسى مثل يك درياى پرشور و سيل خيرانگيز سرازير شدند و تفرقه و تعصب و تبعيض را از بين بردند - آميختگى با اصول و عقايد نيوپلاتونسم ، فلوتين ، حكمت اشراق ، عقيدهء وحدت وجود ، افكار بودايى و مسيحى و باگتى مخصوص هند با مبادى مذهبى به شكل خاص امتزاج يافتند و تصوف ملجا و پناهگاهى شد براى آنان كه از جمود مراسم ظاهرى و ريا و دروغ و از هرگونه طبقه‌بندى كه اساسش بر دوئى و تفرقه باشد متنفر بودند :\r\n رهى جز كعبه و بت‌خانه مىپويم كه مىبينم * گروهى بت‌پرست اينجا و مشتى خودپرست آنجا \r\n\r\n","description":"","footnote":"","page_name":" 9 ","page_number":9},
  {"content":"\r\n\r\nسيرى در رشد و تكامل انديشه‌هاى اصلى تصوف از سده دوم و سوم هجرى تا عصر مولانا و جامى سيريست كه شكل‌هاى گوناگون عرفان را بما نشان مىدهد - حقيقت آنست كه در قرنهاى متمادى ، صدها مدرسه‌هاى فكرى و روحانى و سلسلهء صوفيه و سيستم‌هاى عرفانى و نظام‌هاى فلسفى و فرقه‌هاى مختلف عرفا و صوفيا بوجود آمده‌اند كه هريكى از آنها خصايص ويژهء به خود دارند -\r\nدكتر عبد الحسن زرين‌كوب ، منتقد و محقق معروف و محترم ، در اثر بسيار مهم و باارزش خود خ ارزش ميراث صوفيه مىنويسد :\r\n\" ادب صوفيه در فارسى و عربى اهميت خاصى دارد - اين ادب هم شامل نظم است و هم شامل نثر ، هم فلسفه دارد و هم اخلاق ، هم تاريخ دارد و هم تفسير ، هم دعا دارد و هم مناجات ، هم حديث دارد و هم موسيقى . . . در اينجا صحبت از عشق خدا است و تمناى وصال او كه هدف\r\n\r\n","description":"","footnote":"","page_name":" 10 ","page_number":10},
  {"content":"\r\n\r\nغايى سالك است - عشقى پر از درد و نوميدى - اين ادب وسيع و متنوع گاه با قلمرو ذوق و روح سروكار دارد و گاه به دنياى موعظه و تربيت - اين همه در ادب آنها جلوه دارد و آثار آنها را از حيث وسعت و تنوع و عمق و تاثير امتيازى خاص بخشيده است - \"\r\nدربارهء نثر صوفيه مىگويد :\r\n\" گاه اين نثر مثل يك شعر آكنده از شور و جذبه و ذوق و عرفان مىشود \"\r\nرساله‌اى كه ما مىخواهيم اينجا معرفى بكنيم تعلق به همين نوع نثر عرفانى دارد - خ مخ المعانى رساله‌ايست مختصر و بسيار لطيف از امير حسن سجزى دهلوى در موضوع عشق و عرفان - تا جائى كه من اطلاع دارم نسخهء واحد اين رساله در كتابخانهء مركزى دانشگاه اسلامى عليگره در هند وجود دارد و اسمش در ذخيرهء شاه محمد سليمان زير\r\n\r\n","description":"","footnote":"","page_name":" 11 ","page_number":11},
  {"content":"\r\n\r\nشماره 115 - 110 مندرج است - در فهرست‌هاى كتابخانه‌هاى معروف ديگر هند اسم خ مخ المعانى ذكر نشده و حتى تذكره‌نويسان هم در تاليفات حسن دهلوى اسم آن را نبرده‌اند - ناشى از همين است كه مطالعهء انتقادى اين اثر بسيار پرارزش عرفانى چنان كه بايد ، انجام داده نشده و اين رساله به چاپ هم نرسيده است -\r\nنسخهء خطى خ مخ المعانى كه در دانشگاه اسلامى وجود دارد ، سى و شش صفحه دارد و در 1297 ه ق از دست ضياء الدين احمد دهلوى كتابت شده - در خاتمهء كتاب كاتب نسخه ، در تتمه مىنويسد :\r\n\" اين كتاب مستطاب المسمى به خ مخ المعانى ترصيف شريف حضرت زبدة العارفين جناب امير حسن علاء سجزى دهلوى قدس الله سره ، خليفه راستين حضرت سلطان المشايخ نظام الدين اوليا رضى الله عنه بقلم عبد الغنى المسكين ضياء الدين احمد دهلوى به اتمام رسيد فى التاريخ بست و دوم شعبان المعظم 1297 هجرى يوم شنبه - \"\r\n\r\n","description":"","footnote":"","page_name":" 12 ","page_number":12},
  {"content":"\r\n\r\nحسن سجزى دهلوى هم‌زمان خسرو دهلوى و يكى از شعراى بسيار معروف هند بوده - او نه فقط در غزلسرايى و نغزگويى گوى بلاغت را ربوده بلكه از حيث يك عارف كامل و صميمى و پرشور و حال در صوفياى هند جاى مخصوص به خودش دارد - حسن مريد و عاشق و سرسپرده نظام الدين اوليا معروف‌ترين عارف از عرفاى سلسلهء چشتيان هند بود و از ارشادات و پند و نصايح شيخ خود بهره وافر برداشته بود - غزلهاى وى در شيرينى و انسجام و لطافت كم‌نظير بودند و به همين علت بود كه او را خ سعدى هند مىگفتند - ضياء الدين برنى ، مورخ معروف هند ، دربارهء حسن مىنويسد :\r\n\" شاعرى از شعراى يگانه در عصر علائى ( علاء الدين خلجى ) امير حسن سجزى بوده است و او را تاليفات نظم و نثر بسيار است و به سلامتى تركيب و روانى سخن آيت بوده است و از به سكه غزلهاى وجدانى در غايت روانى بسيار گفته است ، او را خ سعدى هندوستان خطاب شده بود . . . \" -\r\n\r\n","description":"","footnote":"","page_name":" 13 ","page_number":13},
  {"content":"\r\n\r\nامير خورد ، مؤلف سير الاوليا در ذكر خلفاى سلطان المشايخ نظام الدين اوليا ، دربارهء حسن چنان مىنويسد :\r\n\" آن ملك الملوك فضلا ، آن به لطافت طبع دلربا ، كه غزلهاى جگرسوز او از چقمق دلهاى عاشقان آتش محبت بيرون مىآورد و اشعار دلپذير او را حتى بدلهاى سخنوران مىرساند - \"\r\nامير حسن در سنه 656 ه ق در بداؤن كه در آن زمان مركز شعر و ادب فارسى بوده ، به دنيا آمده بود و بعدا به دهلى هجرت كرده - خودش مىگويد :\r\n پرورده فضل ايزدش ارشاد غيبى مرشدش * بوده بدايون مولدش ، دهلى منشا داشته \r\nدر مدت حيات خود مجردانه زيست و در آخر عمر به ديوگير در جنوب هند اقامت گزيد و همان‌جا مدفن يافت -\r\nدربارهء ملاقات وى با نظام الدين اوليا روايتى است\r\n\r\n","description":"","footnote":"","page_name":" 14 ","page_number":14},
  {"content":"\r\n\r\nبسيار لطيف كه ابو القاسم فرشته نقل كرده ، مىگويد :\r\n\" در ابتداى حال خواجه حسن كه عقل و دانش كامل داشت بر دكان خبازى نشسته بود - امير خسرو نزديك وى رفت و پرسيد نان چگونه مىفروشى ؟\r\nحسن گفت نان در پله ترازو نهم و خريدار را مىگويم كه زر در پلّه ديگر گذارد - هرگاه زرگران برآيد مشترى را نان مىدهم - امير خسرو گفت اگر خريدار مفلس باشد ! گفت درد و نياز عوض مىنمايم - خسرو از حسن كلام حسن حيران ماند و كيفيت حال بشيخ عرض نمود - \"\r\nغزلهاى سوزناك عارفانه كه حسن سروده شامل مضامين عاشقانه و وصف ايام وصال و روز وداع و خط و خال معشوق و درويشى و بهار و بزم طرب و مى و ساقى و شرح ماجراهاى عاشق مىباشد كه حاكى از شوريدگى و سرمستى است - علاوه بر ديوان شعر ، حسن تاليفات زيادى دارد كه معروف‌ترين و مهم‌ترين آنها عبارتست از خ فوائد الفؤاد\r\n\r\n","description":"","footnote":"","page_name":" 15 ","page_number":15},
  {"content":"\r\n\r\nملفوظات شيخ نظام الدين اوليا كه برنى آن را \" دستور صادقان ارادت \" خوانده و بقول امير خورد :\r\nخ خ سلطان الشعراء امير خسرو به كرات گفتى كاشكى تمامى كتب كه عمر در آن صرف كرده‌ام برادر امير حسن را بودى و ملفوظات سلطان المشايخ كه جمع كردهء اوست مرا بودى -\r\nدر فوائد الفؤاد حسن دهلوى راجع به خ مخ المعانى هم نوشته است و بيان مىكند چطور آن را در خدمت شيخ نظام الدين اوليا پيشكش نموده - تاريخ اتمام اين رساله را هم ازين تحرير وى مىتوان دريافت : در مجلس سى و سوم مىنويسد :\r\nخ خ چهارشنبه بيست و سوم ماه محرم سنه اثنى عشرين سبعمائة دولت پائبوس حاصل شد - آن روز كاتب كتاب خ مخ المعانى را خدمت ايشان برده بود -\r\nبنابراين مىتوان گفت در اوايل سنه 712 ه حسن اين\r\n\r\n","description":"","footnote":"","page_name":" 16 ","page_number":16},
  {"content":"\r\n\r\nرساله را تمام كرده بود - البته پيش از مجلس سى و سوم كه تاريخش ماه محرم 712 ه مىباشد ، حسن بتاريخ 5 ذىالحجه 711 ه در خدمت شيخ خود حاضر شده بود كه ذكرش در مجلس سى و دوم نوشته شده است اما تا آن‌وقت هيچ ذكرى و اشاره‌اى به اين رساله نكرده - ممكن است تصحيح و ترتيب آن بين اين دو تاريخ به پايان رسيده باشد - حسن مىنويسد وقتىكه او خ مخ المعانى را به خدمت مرشد خود يعنى سلطان المشايخ نظام الدين اوليا پيشكش نموده ، او بسيار پسند فرمود و حسن را آفرين گفت :\r\nخ خ تحسين و استحسان بسيار نمود ، همان روز بيعتى به تجديد كرده آمد - كلاه از سر مبارك خود بر سر بنده نهاد - دو بار اين بيت بر لفظ درربار راند :\r\n در عشق تو كار خويش هر روز * از سر گيرم زهى سروكار \r\nخ خ از نسبت كتابى كه بنده برده بود فرمود : نيكو\r\n\r\n","description":"","footnote":"","page_name":" 17 ","page_number":17},
  {"content":"\r\n\r\nكتابى است - از كتابهايى كه مشايخ نوشته‌اند ، خ رواح الارواح نيك با راحتست\r\n\r\nمخ المعانى :\r\nموضوع خ مخ المعانى عشق است - عشق كه مخ و محك و بيخ و بن عرفان است - عشق كه عصاره و اصل و ريشه و نقش نگين افكار و عقايد صوفيا است - عشق كه از زيبائى معشوق ازلى الهام‌پذير است - عشق كه انسان را بدانجا مىرساند كه او مىخواهد ذات خودش را در معشوق گم بكند - عشقى كه حسن دهلوى دربارهء آن سخن مىگويد عشقست كه :\r\nخ خ بشر از فدا كردن خود در راه معشوق و فنا شدن در معشوق احساس غرور و افتخار مىكند - عظمت و شكوه را در اين مىبيند كه در برابر معشوق از خود چيزى ندارد ، و هرچه هست اوست ، عشق است كه انسان را وادار مىكند از معشوق خدايى بسازد و از خود بنده‌اى - او را\r\n\r\n","description":"","footnote":"","page_name":" 18 ","page_number":18},
  {"content":"\r\n\r\nهستى مطلق بداند و خود را در تقابل او نيست تلقى كند - « 1 »\r\nاين عشق همانست كه وقتىكه امير المؤمنين على عليه السلام به سرزمين كربلا رسيدند و مشتى از خاك برداشتند و بو كردند ، فرمودند : اينجا خوابگاه عاشقان است -\r\nملّا صدرا در زمينهء عشق عرفانى اشعارى نقل مىكند و ابن سينا رساله‌اى فلسفيانه‌اى مىنويسد و خواجه نصير طوسى مىگويد در روح انسان بذرى براى عشق موجود است - اما مىتوان گفت صوفيه عشق را به معناى اصلى آنكه از عربى به فارسى آمده يعنى خ گياهى كه به هرچه رسد به دور آن مىپيچد به‌طورى كه آن را در اختيار خودش گرفته و محدود و محصور مىسازد ، تعبير مىكنند ، به نظر عرفا ، عشق حالتى است كه توجه انسان را منحصر در معشوق مىكند و يك نوع توحد و تعهد و تمركز در او ايجاد مىكند - عشق\r\n\r\n\r\n","description":"","footnote":"\r\n( 1 ) زرين‌كوب ، عبد الحسين ، ارزش ميراث صوفيه ، تهران\r\n","page_name":" 19 ","page_number":19},
  {"content":"\r\n\r\nباعث يگانگى است و عاشق را از همه چيز دور مىكند و به يك چيز وصل مىكند - در او از انانيتش شمه‌اى باقى نماند - بقول مولوى :\r\n جمله معشوق است و عاشق پرده‌اى * زنده معشوق است و عاشق مرده‌اى\r\nعشق قهار است و من مقهور عشق * چون قمر روشن شدم از نور عشق \r\nعشق همانست كه جامى دربارهء آن مىگويد :\r\nخ خ از اوج كليت و اطلاق تنزل فرمود و در حضيض جزئيت و تقيد تجلى نمود تا تو از جز به كل راه برى و از تقيد به اطلاق روى آورى - « 2 »\r\nدكتر زرين‌كوب دربارهء عشق عرفانى چنين مىنويسد :\r\nخ خ عشق حق ، عشقى كه اين صوفيه از آن سخن\r\n\r\n\r\n","description":"","footnote":"\r\n( 2 ) جامى ، لواع جامى ، تهران\r\n","page_name":" 20 ","page_number":20},
  {"content":"\r\n\r\nمىگويند ، البته آكنده است به درد جدايى ، زيرا وصال حق ، كه نهايت آن اتصال انسان است با وجود مطلق ، فقط در لحظه‌هايى زودگذر و كم‌دوام دست مىدهد - لحظه‌هايى كه عارف در جذبه‌ها و مكاشفه‌هاى خويش مستغرق وجود خداوند مىشود و هستى خود را در هستى او مستهلك مىبيند - اما اين لحظه‌هاى شيرين ، اين وقتهاى خوش ، خيلى زود به پايان مىرسد و چون آن حال شور و جذبه به سرآمد انسان كه عاشق است به اقتضاى احوال جسمانى خويش ، از حق كه معشوق اوست جدا مىماند . . . جدايى و مهجورى عارف البته فقط فقدان اين لحظه‌هاى شيرين ديرياب زودگذر نيست - درد و اندوه او از آن است كه حجاب جسم ، حجاب نفس ، و حجاب خواهشهاى جسمانى او را از عالم ارواح ، عالم اتصال جان با آنچه نزد - صوفى جانان و جان جان و جان جهان خوانده مىشود ، دور كرده است و شوق به آن\r\n\r\n","description":"","footnote":"","page_name":" 21 ","page_number":21},
  {"content":"\r\n\r\nوصال شيرين ، اما دردناك و بىاميد است كه سراسر اشعار و آثار صوفيه را درآگنده است به شكايتهاى عاشقانه و دردهاى شاعرانه . . . ،\r\nخ . . . زبانى كه در بيان عشق به‌كارمىرود هم مشحون است از مجاز و استعاره - آن بيخودى را نيز كه از وصال حق دست مىدهد درين سخنان به مستى تعبير مىكنند و هر چيز كه مايهء اين مستى يا فزايندهء آن است نزد شاعران صوفى خ شراب خوانده مىشود - اين الفاظ و اين مجازات است كه عرفان و تصوف را مخصوصا در ايران تقريبا در همهء اذهان رسوخ داده است و ادب فارسى را رنگى خاص بخشيده است - « 3 »\r\nو عين القضاة مىگويد كه\r\nعشق را مقدماتست ، و بدايت عشق ارادتست ، از آنجا به خدمت آيند بعد از آن\r\n\r\n\r\n","description":"","footnote":"\r\n( 3 ) زرين‌كوب ، ارزش ميراث صوفيه ، تهران\r\n","page_name":" 22 ","page_number":22},
  {"content":"\r\n\r\nموافقت است بعد از آن رضايت است حقيقتش محبت است و آن از دو طرف درآيد از انعام معشوقى و از رؤيت معشوق -\r\nو مولوى اين‌طور خلاصه كرده :\r\n از محبت تلخ‌ها شيرين شود * وز محبت مس‌ها زرين شود\r\nاز محبت ديو مورى مىشود * وز محبت نار نورى مىشود\r\nاز محبت مرده زنده مىشود * وز محبت شاه بنده مىشود\r\nمذهب عشق از همه ملت جداست * عاشقان را مذهب و ملت خداست\r\nشادباش اى عشق خوش سوداى ما * اى طبيب جمله علت‌هاى ما \r\nحسن دهلوى سرشار از همين عشق خوش سود است\r\n\r\n","description":"","footnote":"","page_name":" 23 ","page_number":23},
  {"content":"\r\n\r\nو رسالهء وى بازتاب از اين عاطفهء بىزوال و نمايانگر زيبائى ذوق و عرفان نويسنده مىباشد - او با لطافت و رشاقت هرچه تمام‌تر معنى و ماهيت عشق را بيان مىكند - اما نه در يك بحث مستقل و عادى و پيش‌پاافتاده - طرزى كه حسن اختيار كرده طرزيست نادر و بسيار جالب - حقيقت آن است كه رساله خ مخ المعانى مشحون و مملو است با استعاره‌هاى لطيف و معنىخيز كه نويسنده آن را براى تشريح مطالب عرفانى به كار برده است -\r\nحسن دهلوى هيئت سه حروفى عشق يعنى عين ، شين ، قاف را هدف خود قرار مىدهد و تحت هريكى از اين حرف‌ها كنه و كيف و اسرار و رموز و رنگينى و زيبائى و تنوع و تلألؤى عشق را تعبير و تشريح مىكند - مىگويد :\r\nخ خ عشق تركيب يافته از سه حرف و هر حرفى از حالات قلب و مقامات محبت حاكى است -\r\nحسن از حرف‌هاى عين ، شين ، قاف سه تا فصل\r\n\r\n","description":"","footnote":"","page_name":" 24 ","page_number":24},
  {"content":"\r\n\r\nجداگانه مىسازد و هر فصل چند خ نكته دارد - در هريكى از اين فصل‌ها ، او از هيئت ظاهرى آن حرف و هم از جنبه‌هاى مختلف معنوى آن مفهوم تازه را ابلاغ مىكند و با برهان و دلائل زيبا و معنىخيز ماهيت عشق عرفانى را براى ما تشريح مىدهد - حسن موفق شده است معنىهاى مختلف عشق و واردات و كيفيات آن را هم از شكل حروف و هم از معناى آن استنباط بكند و بين آنها ارتباطى و پيوند مخصوص نشان بدهد - به نظر وى جنبه‌هاى گوناگون و مراحل مهم و متنوع اين جاذبه بين عاشق و معشوق و بنده و معبود ، عبارتند از يگانگى ، حقيقت‌جوئى ، پرستش ، اهتزاز روح ، فياضيت عشق ، ابتلا و مصيبت ، محويت ، تلطيف عواطف ، توحد ، تمركز ، از بين رفتن تشتت و تفرق ، تجمع ، الهام‌بخشى و صدها عاطفه‌هاى ديگر كه ناشى از رابطه‌اى بين عاشق و معشوق مىباشد -\r\n\r\nفصل اول : [ دربارهء حرف اول عشق يعنى خ عين 
  ]\r\nدربارهء حرف اول عشق يعنى خ عين است - حسن مىگويد\r\n\r\n","description":"","footnote":"","page_name":" 25 ","page_number":25},
  {"content":"\r\n\r\nخ خ عين را معانى بسيار است ، يك معنى عين چشم است و تخم عشق چشم است - بيت خود مىنويسد در اين مورد :\r\n شد تخم عشق اين چشم سر زان دارمش چون تخم تر * يا رب چه خواهد داد بر تخم در آب انداخته \r\nدر نظر وى محرك عشق خ چشم است ، يعنى ديدار معشوق ، عليه جامى ، كه گفته است :\r\n نه تنها عشق از ديدار خيزد * بسا كين دولت از گفتار خيزد \r\nحسن معتقد است بين چشم و عشق رابطه‌ها و نسبت‌ها و پيوندهاست :\r\nخ خ نبشته شده است كه يك معنى عين چشم است - چشم و عشق باهم دگر مناسبتى دارند چنان كه در چشم سه چيز مىبايد در عشق نيز سه\r\n\r\n","description":"","footnote":"","page_name":" 26 ","page_number":26},
  {"content":"\r\n\r\nصفت مىبايد - براى وجود چشم سه صفت لازمست سواد و بياض و نور - همچنين سه صفت مستلزم عشق است كه بدون آن وجود عشق ممكن نيست : فقر و حزن و حضور چنان كه چشم بىسواد و بىبياض و بىنور درست نباشد ، عشق هم بىسواد الفقر سواد الوجه فى الدارين و بى بياض خ و ابيضت عيناه من الحزن ، و بىحضور رايت ربى فى قلبى تمام نباشد -\r\nحسن مىگويد مريد هم بايد مثل عاشق كه همه تن متوجه معشوق خودش است ، با ارادت و بيعت ، خود را در وجود پير خود گم كند - اگر چنين نيست ، او فقط يك مريد رسمى است چنان كه چندين مسلمانان رسمى هستند او مىگويد چشم سرّ عاشق بايد روشن‌تر از چشم سر باشد كه به سرمهء عشق مكحل باشد -\r\nنكاتى كه حسن تحت حرف عين بيان كرده لطائف\r\n\r\n","description":"","footnote":"","page_name":" 27 ","page_number":27},
  {"content":"\r\n\r\nو معناى گوناگون را دارا مىباشد - در آن جمله نكته‌هاى بسيار جالب در مورد سماع صوفيه هم است - دكتر زرين‌كوب دربارهء سماع صوفيه چنين نوشته :\r\nخ خ اما مجلس سماع معركه‌يى بود روحانى ، پر از شور و پر از حال - در ايران و پاكستان و هند و مصر و تركيه نمونه‌هايى از اين مجالس هنوز هست كه شور و موسيقى است و رقص و قوالى . . . رقص و سماع را هم وسيله‌يى كرده بودند براى رفع قبض و ملال . . . مجالس سماع صوفيه گاه با بيخوديهاى شگفت همراه مىشد آهنگ نى و رباب با ترانه‌هاى كوبنده و غزلهاى هيجان‌انگيز محيطى پر از شور و حال به وجود مىآورد و مكرر مىشد كه در همين حالها صوفى شطحيات مىگفت :\r\nسخنانى كه جز در بيخودى از صوفيه سر نمىزد و بسا كه گفتن آن‌گونه سخنان براى آنها دردسرها و گرفتاريها پديد مىآورد - « 4 »\r\n\r\n\r\n","description":"","footnote":"\r\n( 4 ) زرين‌كوب ، ارزش ميراث صوفيه ، تهران\r\n","page_name":" 28 ","page_number":28},
  {"content":"\r\n\r\nبه عقيدهء حسن كيفيت سماع را نمىتوان در تحرير و تقرير گنجانيد - او مىگويد كسى كه سؤال در كيفيت سماع مىكند در عالم تفرقه مىباشد ، درحالىكه مجيب يعنى صاحب سماع جامع اوصاف عشق و مركز جاذبه عرفان است - سؤال از نوك زبان مىشود و پاسخش از درون قلب ، سؤال از اسباب ظاهر است و جواب از اسرار باطن ، سائل صدر محفل عقل مىباشد و مجيب مست رموز بىخودى - پس نمىتوانيم كيفيات و واردات سماع را بر صفحهء قرطاس بيان كنيم - حسن مىگويد در كتب حكايت عرب ، اثر سماع در حيوانها هم ذكر شده و يك حكايت معروف را نقل مىكند كه قبيله‌اى بود كه وقتىكه مىخواست آهو را شكار كند ، به صيدگاه مىرفت و شروع به آواز خواندن مىكرد - آهو وقتىكه صداى آنها را مىشنيد ، چنان دلباخته و مست و بىخود مىشدند كه پيششان مىآمدند و شكار مىشدند :\r\nخ خ سبحان الله انعام به اين انعام رسد\r\nبه نظر وى :\r\nخ خ اهل سماع كه در رقص مىشوند ، آن زمان\r\n\r\n","description":"","footnote":"","page_name":" 29 ","page_number":29},
  {"content":"\r\n\r\nامواج انوار عشق از درياى سينه هريك سر برمىزند - ايشان در بحر آشنايى شناها مىكنند -\r\nبيان معناى دوم خ خ عين ماهيت عشق و درد و لازم و ملزوم بودن آنها را در بر مىدارد - در نظر عرفا ، به‌اندازه‌اى كه درد و در عشق محبوب رنج كشيدن و مصائب و سختىها و ضربت‌ها ، قوه‌هاى روحانى را در بشريه فعليت مىرساند ، هيچ‌چيز ديگرى نمىتواند - معراج عرفانى ، مولود دو عامل عشق و مصيبت است - اين درد ، درد جدايى است از حق و آرزو و اشتياق و تقرب جستن به ذات او و محرك نزديك شدن به سوى او و تا انسان نرسد به ذات حق اين دلهره و اضطراب از بين نمىرود - دائما اين حالت درد براى عاشق است تا او ملحق و مشغول نشود به معشوق خود و قرآن اين را به اين تعبير مىگويد :  أَلا بِذِكْرِ اللَّهِ تَطْمَئِنُّ الْقُلُوبُ  - يعنى بدانيد فقط و فقط دلها با يك چيز از اضطراب و درد و رنج كشيدن و ناراحتى آرام مىگيرد و به وسيلهء يك چيز است كه آرامش پيدا مىكند ، و آن ياد حق است ، انس و عشق با ذات پروردگار است - عرفا\r\n\r\n","description":"","footnote":"","page_name":" 30 ","page_number":30},
  {"content":"\r\n\r\nبيشتر روى اين درد تكيه كرده‌اند : خ درد آمد بهتر از ملك جهان - مولوى مىگويد :\r\n حسرت و زارى كه در بيمارى است * وقت بيمارى همه بيدارى است \r\nحسن در اين مورد مىگويد :\r\nخ خ يك معنى عين چشمه‌ايست كه از كوهسار بلا ترشح مىكند و جريان او بر كشت‌زار دلهاى زار مىباشد و هر گياهى كه بمدد آن چشمه از صحن سينه بيرون مىآيد ، آن را شمشير پندار كه شكوه او از تيغ كوه قوىتر است - مردى بايد كه فرهادوار ازين كوه در كاوكاو طلب باشد - اى فرهاد ترا با شربت تلخ هجران مىبايد ساخت - تيشه آن نيست كه به پاى خود مىزنى - باش تا فرستادهء پرويز تيغ زبان در تو كشد و كار تو بدان تيشه تمام كند -\r\n\r\n","description":"","footnote":"","page_name":" 31 ","page_number":31},
  {"content":"\r\n\r\n بس عاشقان كه تشنه به كويش فروشدند * آبى نيافتند جز آن تيغ آبدار \r\nمولوى داستانى را در اين موضوع نقل كرده است - مىگويد مردى بود كه هميشه با خداى خودش راز و نياز مىكرد و خ اللّه اللّه مىگفت - يك وقتى شيطان بر او ظاهر شد و گفت اى مرد تو هميشه اللّه اللّه مىكنى درد مىكشى آخر يك مرتبه شد كه تو لبيك بشنوى اين مرد ديد حرف منطقى است ، ديگر اللّه اللّه نمىگفت - در رويا ديد كه هاتف مىگويد :\r\n گفت همان اللّه تو لبيك ماست * آن نياز و سوز و دردت پيك ماست \r\nدر خ مخ المعانى حسن هم در اين مورد نكتهء از داستان مجنون و ليلى بطور تمثيل بيان مىكند - مىگويد وقتى آوازه در قبايل عرب منتشر گشت كه ليلى صدقه مىدهد - سايلان از هر طرف مىآمدند و دامن احتياج مىگستردند - مجنون هم\r\n\r\n","description":"","footnote":"","page_name":" 32 ","page_number":32},
  {"content":"\r\n\r\nچون اين خبر را شنيد پيش وى آمد و كانسهء چوبين كه داشت در دست خود پيش ليلى برد - ليلى چون آن كانسه را ديد بشناخت - دست بزد و آن را از دست مجنون بيرون بينداخت - مجنون فلك‌وار چرخ زدن گرفت - مردم پرسيدند اين رقص براى چيست : گفت كانسهء مرا بشناخت ، كانسهء مرا بشناخت - پاىكوبان مىرفت و همچنين مىگفت - حسن مىگويد :\r\nخ خ زهى كمال محبت و غايت عشق كه در نايافت چندين مىتوان يافت - دردى كه از ، حرمان است چون از دست دوست مىرسد به از صد هزاران درمان است -\r\n ما كه در دست عشق مظلوميم * بغم جاودانه مغموميم\r\nعامهء خلق يافت كامهء خويش * ما از آن خاصگان محروميم \r\nمىگويد كه :\r\n« خ خ در سايهء درختان بهشت سبق عشق تكرار نتوان\r\n\r\n","description":"","footnote":"","page_name":" 33 ","page_number":33},
  {"content":"\r\n\r\nكرد - خانه در خارستان ابتلا بايد گرفت و به بوستان بلا ملازمت بايد نمود و ويرانهء اندوه را بايد قرارگاه ساخت -\r\nبه نظر نويسنده مخ المعانى ، بين چشمهء معرفت و چشمهء خضر تفاوتى است بسيار - خضر نتوانست از آن چشمه حتى قطره‌اى به سكندر بدهد - امّا فراخ‌دستى غواصان چشمهء معرفت و بخشش و بذل شناكنندگان امواج درياى درد عشق را بايد ديد كه با جام بىخودى و شراب عرفان و آگهى از روز الست تا قيام قيامت مشتاقان و عاشقان را سيراب مىكنند - خضر عليه السلام از آن چشمهء آب زلال فقط حيات ابدى يافتند و عرفا و عاشقان حسن ازل از اين چشمه معرفت ، با عشق سرمدى سرشار شدند و براى همهء عمر كشته تيغ بلا مىباشند -\r\nخ خ اى خضر از آن چشمه كه تو يافتى نتوانستى كه قطرهء به سكندر دهى اما عشاق اين راه ازين چشمهء معرفت كه بديشان رسيد اقداح مالامال در كام كمال اصحاب حال ريختند -\r\n\r\n","description":"","footnote":"","page_name":" 34 ","page_number":34},
  {"content":"\r\n\r\nحسن مىگويد كه هر شوريده نفسى كه مىخواهد گام به جادهء محبت بنهد ، و نماز عشق ادا كند ، اوّل بايد در چشمهء درد و ابتلا شناورى كند و با خون دلش وضو بسازد چون منصور بن حلاج كه وقتىكه او را بردار كردند و خون از تنش جارى شد ، او بدان خون وضو ساخت و مىگفت خ خ هذا صلاة العاشقين لا يجوز . . .\r\n اى در تن مسكينان از تيغ تو جانى تو * افتد كه برين كشته زخمى دگر اندازى \r\nاين سختى و درد كه درد خداجويى و طلب است ، نويسنده آن را دائما تقديس مىكند و آن را از مختصات بشر مىداند و حتى انسان را به اين دليل بر فرشته ترجيح مىدهد ، چرا كه قلب انسان با درد و سختى آشنا است - البته اين سختى و ابتلا ناشى از جدائى و دورى از اصل اوست كه مولوى آن را به خ خ شكايت نى تعبير كرده است و استاد بزرگوار شهيد ، آية الله مرتضى مطهرى در اين مورد چنين فرموده كه انسان در اين\r\n\r\n","description":"","footnote":"","page_name":" 35 ","page_number":35},
  {"content":"\r\n\r\nدنيا كه هست يك نوع احساس غربت و احساس بيگانگى و عدم تجانس با همه موجودات اين عالم مىكند و مىخواهد با اصل خود پيوند داشته باشد پس در جستجوى ارتقاى معنوى خود و بدست آوردن صفاتى كه لازمهء تكميل وجودش مىباشد ، سختى مىكشد و رنج مىبرد -\r\nنويسندهء خ مخ المعانى هم مىخواهد بگويد عشق عرفانى انسان را به درد عرفانى وادار مىكند كه همينست مخ و خلاصه عشق و اصل عرفان - اين درد ، طلب بازگشت بسوى حق و بسوى خدا است ، درد مناجات پيش خدا است درد احساس غربت و بيگانگى است در اين عالم - چقدر زيبا مىگويد امير المؤمنين مولاى كائنات ، على عليه السلام با كميل بن زياد : مىگويد افسوس نيستند افراد صاحب سرّى كه من آنچه در دل دارم بتوانم به آنها بگويم و درد دل خودم را بتوانم به آنها اظهار كنم - اين همان درديست كه انسان را چنان از خود بىخود و گرم محبوب و معشوقش مىكند كه از دردهاى ديگر كاملا خبر ندارد حتى اگر تيرى از بدنش\r\n\r\n","description":"","footnote":"","page_name":" 36 ","page_number":36},
  {"content":"\r\n\r\nبكشند او را خبر نمىشود - خ آن را كه خبر شد خبرش بازنيامد - عين القضاة در اين مورد نوشته است كه\r\nخ خ كمال عشق را مقامى باشد از مقامات عشق كه اگر دشنام معشوق شنود او را خوش‌تر از لطف ديگران آيد ، دشنام معشوق به از لطف ديگران داند ، و هركه نداند او در راه عشق بىخبر باشد . . . ما خود را فداى بلاى و قهر او كرده‌ايم - ازو بلا و از ما رضا ازو قهر و از ما مهر - مگر كه اين ابيات از ايشان نشنيده‌يى به جواب :\r\n معشوق بلاجوى ستمگر دارم * وز آب دو ديده آستين تر دارم\r\nجانم برد اين هوس كه در سر دارم * من عاقبت كار خود از بر دارم \r\nالبته ناراحتىهاى ديگران در دل او درد ايجاد مىكند اين همان درديست كه به انسان شخصيت مىدهد ، به حيات\r\n\r\n","description":"","footnote":"","page_name":" 37 ","page_number":37},
  {"content":"\r\n\r\nبشرى ارزش مىبخشد ، بقول سعدى :\r\n من از بىنوائى نيم‌رنگ زرد * غم بىنوايان رخم زرد كرد \r\nحسن دهلوى عقيده دارد درد ديگران ، غم‌خوارگى ، بشردوستى ناشى از همين درد نهائى و عرفانى مىباشد كه مولوى دربارهء آن چنين نوشته :\r\n هركه او بيدارتر پردردتر * هركه او هشيارتر رخ زردتر\r\nپس بدان اين اصل را اى اصل‌جو * هركه را درد است او برده است بو \r\nحسن مىگويد معناى سوم عين خ آفتاب است و بين عشق و آفتاب هم‌آهنگى و رابطه‌هاى گوناگون وجود دارد - عشق آفتابيست كه در دل هركه طلوع شود ، خرمن وجودش را خاكستر مىكند - جاى برآمدن اين آفتاب خ خ فلك درد\r\n\r\n","description":"","footnote":"","page_name":" 38 ","page_number":38},
  {"content":"\r\n\r\nاست و جاى غروبش خ خ دل عاشق دردمند -\r\nخ خ آفتاب عشق را نوريست كه در دل عاشق تجلى دارد - اى آفتاب در تو هم صفات عشق ديده مىشود و علامات محبت معاينه مىافتد - سوزى كه در تست از تف عشق نشان دارد - اين معنى را هم زردى روى تو گواهى مىدهد مگر تو عاشقى ؟ گفت آرى من عاشقم - اى آفتاب تو عاشق كيستى ؟ گفت من عاشق درياام . . .\r\nحسن آفتاب را هم عاشق قرار مىدهد و هم معشوق - معشوق آن دريا است كه در پهنائىاش وجود خودش را گم مىكند و چون وقت غروب فرامىرسد آرزوى وصل لرزه بر اندامش مىافگند - اما به نوبهء خود ، آفتاب هم معشوق حربا است كه در عشق وى زرد شده است - مىداند كه اگر آفتاب نظرى بر او افگند ، او را مىسوزاند ، اما سوزش عشق و خاكستر شدن هم از لطف و مهربانى معشوق مىداند - آسمان كه تمام روز در عشق آفتاب خود را مىسوزاند وقتىكه دريچهء شب باز\r\n\r\n","description":"","footnote":"","page_name":" 39 ","page_number":39},
  {"content":"\r\n\r\nمىشود و چادر نيلگون چهره معشوق وى را مىپوشاند ، چون ماهتاب طلوع بشود آن را هم فقط پرتو و تلألؤى آفتاب مىپندارد - نيلوفر كه نويسنده آن را به استعارهء بسيار لطيف خ خ صوفى كبودپوش ياد مىكند عاشق آفتاب است و در توحد كامل :\r\nخ خ اى نيلوفر ماه نائب آفتاب است همه روز با انوار آفتاب مىسازى ، شب چرا با صورت ماه عشق نبازى ؟ جواب مىدهد معاذ الله به مملكت عشق شركت نبايد -\r\nنيلوفر اگرچه مستغرق درياى محبت است و حربا اگرچه در عشق آفتاب زردرو ، اما محنت عشق كه ذرّه سرگردان دارد نه در نيلوفر مىتوان يافت و نه در حربا - حسن عقيده دارد :\r\nخ خ نيلوفر و حربا در غيبت آفتاب وجود خود را موجود مىيابند بر خلاف ذره كه بقاى او به ابقاى محبوب است و ديگر هيچ -\r\n\r\n","description":"","footnote":"","page_name":" 40 ","page_number":40},
  {"content":"\r\n\r\nبا جمله‌هاى بسيار زيبا و استعاره‌هاى به‌غايت لطيف او درجات عشق را بيان مىكند و ذره را در عشق كامل‌تر قرار مىدهد :\r\n با وجودت ز من آواز نيامد كه منم \r\nمىگويد :\r\nخ خ عشق را مدارج و معارج فراوان است ، هرچه ره به جانان مىبرد پايهء اعلى همان است - كمال محبت آنست كه از دوست جز دوست نخواهد -\r\nبقول حسن يك معناى ديگر خ عين است و عشق زريست كه از كان خ كن فيكون بيرون آمده است محك زر آتش است و همچنين آتش ابتلا و سنگ بلا محك عشق است - آن عشق بود كه خليل را چادر خ خ بردا و سلاما پوشانيده از شعله آتش به سلامت بيرون آورد -\r\n\r\nفصل دوم : [ راجع است به حرف دوم عشق يعنى خ ش 
  ]\r\nاين فصل راجع است به حرف دوم عشق يعنى خ ش -\r\n\r\n","description":"","footnote":"","page_name":" 41 ","page_number":41},
  {"content":"\r\n\r\nفصل دوم مختصرتر از فصل اول است اما در لطافت فكر ، زيبائى پيرايه و ايجاز معنى خواننده را مات و متحير مىسازد - حسن فصل دوم را اين‌طور شروع مىكند :\r\nخ خ چندين زر ريخته كه نقد عين بود از نسبت عين فروريخته . . . عيون كه در عين عشق بود ترشح كرد - اكنون آنچه در شان شين است بتحرير مىرسد -\r\nنويسنده دندانه‌هاى خ خ شين را سمبول ناهموارىها و مشكل‌ها مىداند كه عاشق در راه عشق به آنها روبرو مىشود - مىگويد خ ش كه در وسط لفظ عشق مىباشد قلب عشق است و شاهد است به اين معنى كه مخ و مركز عشق ناهموارىها و پستى و بلندىها مىباشد و از آن دندانها كه در دل عشق است ، قلب عاشق پاره مىشود ، چون زليخا كه گفت :\r\nخ خ مرا گلى ديگر شگفت ، خ ش عشق و خ ش شغف جگر مرا پاره‌پاره كرد و دل خون‌گرفته مرا آواره نهاد - عجب‌تر آنكه يوسف چندين بار به خار عشق گل مراد مرا چون گل بدريد و من سوسن زبان را بذكر آن نكشادم -\r\n\r\n","description":"","footnote":"","page_name":" 42 ","page_number":42},
  {"content":"\r\n\r\nبقول حسن بسيارى از رازهاى سربسته با خ شين عشق ناشى مىشود - يعنى وقتىكه عاشق خود را در مركز و محور عشق قرار مىدهد ، به كنه حقايق عرفانى و اسرار و رموز حيات و كائنات پى مىبرد -\r\nاو مىگويد در خ شفقت و خ عشق ارتباط و آهنگ مخصوصى وجود دارد و بدون خ ش هر دو بىمعنى شوند - مضروب ش شفقت و مجروح ش عشق هر دو در ابتلا و درد گرفتاراند - در نكته مىنويسد :\r\nخ خ دوستى يعقوب با يوسف محض شفقت بوده است و محبت زليخا با يوسف عشق لاجرم هر دو در خطر عظيم افتادند -\r\nمراد نويسنده از دندانه‌هاى خ ش عشق هم زحمت و خستگى و مشكل‌هاى عاشق باشد و هم مراحل و منازل گوناگون عشق - هدف عاشق وصل به معشوق است و براى نايل شدن به آن اول بايد از مراحل و مقام‌هاى مختلف بگذرد ،\r\n\r\n","description":"","footnote":"","page_name":" 43 ","page_number":43},
  {"content":"\r\n\r\nمثل توجه و تمايل و استعداد و پسنديدگى و شگفتى و كوشش به نزديكى و سعى به پيوستن - تا نه پيوسته طلبكار و آرزومند است ، و چون قرب و اتصال حاصل كرد فروتنى و حيرت و بندگى ، مبدل بشاشت و انس مىشود - عاشق به قيود و زنجيرهاى اين جهان پرهياهو چنان گرفتار است كه نمىتواند به غير از مجاهدت و رياضت و نفس‌كشى و استغراق و محويت در وجود معشوق به او نزديك بشود و اين‌گونه موانع به اصطلاح عرفا خ آزمايش هاى معشوق است و هرچه او عاشق را بيشتر بيازمايد هم سختىها زياد مىشوند و هم اشتياق وى به قرب شديدتر - قرآن نيز مىفرمايد كه خ ما بشر را مىآزمائيم از بيم و گرسنگى و تلف شدن جان‌ها و بىاثر گشتن كوشش‌ها - هركه در اين آزمايش‌ها شكيبايى ورزيد و پيش ما آمد او را مژده مىدهيم كه بما خواهد رسيد - و از اينجا است عشق امام عاشقان ، حسين بن على - غالب دهلوى چقدر لطيف و زيبا مىگويد ، مخاطبش معشق ازلى :\r\n ساز ترا زير و بم خستگى بو تراب * بزم ترا شمع و گل واقعهء كربلا \r\n\r\n","description":"","footnote":"","page_name":" 44 ","page_number":44},
  {"content":"\r\n\r\nمىتوان گفت اين آية قرآن براى شعرا و عرفا به‌ويژه شعراى غزل‌سرايان فارسى سرمايه‌اى شده است كه در هجر و وصف غمزه و ناز معشوق را به زبان مجاز شرح و تفصيل دهند - حسن دهلوى كه هم شاعر غزلسراى معروف و هم يك عارف كامل هند بوده در وصف خ ش عشق ، واديهاى هولناك و سخت آزمايشها را بيان مىكند با استعاره‌هاى به‌غايت لطيف و معنىآفرين - مىگويد عاشق صادق بايد سخت‌ترين آزمايش را آسان بشمرد و از كوشش بازنايستد :\r\nخ خ زخم آن زخم است كه تيغ عشق گذارد و دردى آن درد است كه دل عاشق دارد - تنگى چاه و محنت و غربت و شدت راه و ذل زندان و جفاى اخوان و اتهام مهرويان بر يوسف آن نكرد كه عشق يوسف بر دل صدپاره زليخا و بر جان آوارهء يعقوب كرد - اى يوسف درج دل يعقوب غارت كرده‌اى تو و خزينهء سينهء زليخا را تاراج نهادهء تو آنگاه تهمت دزدى بر اين و آن مىنهى - عجب كارى و بوالعجب شمارى -\r\n\r\n","description":"","footnote":"","page_name":" 45 ","page_number":45},
  {"content":"\r\n\r\nچون ازاين آزمايش‌ها بگذرد و به معشوق نزديك مىشود پريشانى و ناله و زارى و ناز و غمزه همه دور مىشوند و قلب او آرامش مىگيرد - پس نبايد از كوشش فارغ بنشيند چنان كه مولانا مىفرمايد :\r\n اندرين ره مىتراش و مىخراش * تا دم آخر دمى فارغ مباش \r\n\r\nفصل سوم : [ در بيان حرف آخر عشق يعنى : قاف 
  ]\r\nفصل سوم خ خ مخ المعانى در بيان حرف آخر عشق يعنى خ قاف است - حسن با عمق انديشه و باريكى خيال و ظرافت كارى ، معناى گوناگون آن را براى خواننده توضيح و تشريح مىدهد :\r\nخ خ هركه را گوش هوش باستماع كلمهء عشق باز است ، سبيل آنست كه خط بر اسم و رسم كشد و رخت از حضيض خطوط نفسانى بركشد و بتدريج با وجد وحدت برآيد و به قاف عشق ترقى نمايد -\r\nمىگويد خ ق حرفيست كه خدا تبارك و تعالى با\r\n\r\n","description":"","footnote":"","page_name":" 46 ","page_number":46},
  {"content":"\r\n\r\n  ق وَ الْقُرْآنِ الْمَجِيدِ   قسمش خورده - اجماع مفسرين بر آنست كه سوگند قاف در قرآن يا قسم بقدرت باشد و يا قسم به كوه قاف كه گرداگرد جهان را احاطه كرده ضامن بقا و نفع عالم باشد : خ خ مىگويد خ خ روزى طاوس ملائكه به حضرت پيغامبر رسيد و فرمان رسانيد اى سيمرغ قاف قل   ق وَ الْقُرْآنِ الْمَجِيدِ   - سبحان الله اشارتى كه ميان محب و محبوب باشد فلك و ملك را بر آن وقوف نيفتد :\r\n عين زر معرفت به جيب تو نهد * گر دست زنى چو قاف در دامن عشق \r\nهمين معانى را خاقانى منشرح‌تر نوشته يعنى صورت ع ، ش و ق در سر نقشى عشق نقش الف و لام و ميم در دل يعنى الم - با وجود اين الم ، دين عشاق را بقاى كه هست از خ ق عشق است كه چون كوه قاف به احاطهء كل آفاق حكم مىكند كه قاف عشق نيز چون كوه ، قاف تا قاف ، در حيطهء حكم خود آورده است -\r\n\r\n","description":"","footnote":"","page_name":" 47 ","page_number":47},
  {"content":"\r\n\r\nمىگويد كه خ عقل هم خ ق دارد ولى مكتب عرفان ، مكتب عشق است ، مكتب خ عقل نيست - اينجا بايد يادآور شويم كه يكى از بخشهاى بسيار عالى ادبيات فارسى همين بخش مناظرهء عقل و عشق مىباشد - نويسنده‌ها و شعرا كه وارد اين بحث شده‌اند ، اغلب خودشان اهل عرفان بوده‌اند و هميشه عشق را بر عقل پيروز يافته‌اند - به نظر آنها براى انسان كامل و براى رسيدن به معرفت الهى ، عقل كافى نيست - هرجا عشق پا گذاشت ، عقل را از مسند حكومتش معزول مىكند - رقابت فيلسوف‌ها با عرفا از همين‌جا سرچشمه مىگيرد - در ادبيات عرفانى عقل و عشق بعنوان دو رقيب معرفى مىشوند و همواره در اين ميدان رقابت ، عقل محكوم و مغلوب شناخته شده است -\r\n بحث عقلى گر در و مرجان بود * آن دگر باشد كه بحث جان بود\r\nبحث جان اندر مقام ديگر است * بادهء جان را قوام ديگر است \r\n\r\n","description":"","footnote":"","page_name":" 48 ","page_number":48},
  {"content":"\r\n\r\nحسن دهلوى هم ازاين خ خ بادهء جان سرمست است و پيرو كامل اين سنت عرفا و شعراى ايران مىباشد - او در رسالهء خود عقل را محكوم و مغلوب عشق قرار مىدهد كه در عرفان سراسر وجود انسان به هيجان و حركت و شور درمىآيد و طى طريق مىكند و به خدا نزديك مىگردد - اين عشق است كه وجود آدمى را روشن مىكند ، نيرو و جرئت و محبت مىدهد ، خشوع و رقت و لطافت مىبخشد و تمام هستى او را دگرگون مىسازد - مىگويد :\r\nخ خ بهر دل كه عشق در آن پادشاه شد ممالك آن جهان و اين جهان در تحت تصرف آورد - هرچه اشارت عقل است درو عقده بسيار است و هرچه تلقين عشق است دبدبه و فرمان يار است - حكم معتبر حكم عشق است خ بىتامل مثال آن را قبول بايد كرد . . . اسرار عشق جز دل عاشق نداند و رموز درد جز دل دردمند درك نكند . . .\r\nو هم عطارد و مشترى از ادراك آن عاجز و مضطر درماند - رسائل عشق با مسائل عقل باز نخواهد - عقل را رسمى است كه هرچه خطا بيند\r\n\r\n","description":"","footnote":"","page_name":" 49 ","page_number":49},
  {"content":"\r\n\r\nخط رد بر آن كشد - بر خلاف آن ، در عشق حركات و سكنات معشوق خواه خطا خواه صواب در نظر عاشق مستحسن مىنمايد و هر جبر و سختى كه از طرف محبوب صادر مىشود آن را تحفهء دولت و هديهء كرامت تصور مىكند :\r\n شكست قلب مسكينان گر از تست * مرا فتح است اندر هر شكستى \r\nزهى كمال محبت و غايت كه در نايافت چندين مىتوان يافت -\r\nبيت خواجه سنايى را نقل مىكند :\r\n عقل مرديست خواجگىآموز * عشق دردى است پادشاهى سوز \r\nدر آخر رساله ، حسن دهلوى هر سه حروف عشق\r\n\r\n","description":"","footnote":"","page_name":" 50 ","page_number":50},
  {"content":"\r\n\r\nرا جمع مىكند و سپاهى از آن براى تاخت هوش و عقل عاشق مىسازد - سپاهى كه مملكت دل عاشق را زير فرمان شاهنشاه خود قرار مىدهد و او را از خود بىخود مىكند ، و اين شاهنشاه كه عين و شين و قاف هر سه جداجدا سپاه وى را تشكيل مىكنند ، عشق است :\r\nخ خ عشق ملكى است و لشكر او به سه فوج افتاده :\r\nعين و شين و قاف - ترك او عين است - عيّارى كه بر قلب هركه زند اثرى از آن قالب باقى نگذارد - و شين امير ميانهء اوست ، شه زورى كه به شوكت شهامت او شيران شرزه را صد نوع روباه‌بازى دهد - قاف ساقهء آن لشكر است و قهرمانى قلاع و قامع - مبادا كه اين لشكر در بلاد سلامت گذر كند كه گرد فنا از عالم بقا برآرد - خ خ\r\nچنان كه قبلا گفته شد ، رساله خ مخ المعانى مشتمل بر 36 صفحه است كه بيست و چهار صفحه ، درباره خ خ عين عشق است و بقيه دربارهء شين و قاف - در آخر رساله يك\r\n\r\n","description":"","footnote":"","page_name":" 51 ","page_number":51},
  {"content":"\r\n\r\nمناجات بسيار زيبا و تتمه است كه در آن نويسنده از ايزد متعال خواستگار لطف و مهربانى و طلبكار سعادت دارين مىباشد -\r\n\r\nسبك نگارش :\r\nاين رسالهء مختصر حسن دهلوى كه بر موضوع عشق نوشته شده و آن را مىتوان تفسير عشق عرفانى و تشريح مفاهيم روحانى گفت ، از لحاظ زيبائىهاى لسانى و معنوى كم‌نظير است - سبك حسن در خ مخ المعانى ذو بطون است - ظاهرى دارد كه زيبا و قشنگ است ، اما ظاهرش هم يك معناى ديگر دارد و در آن معناى ديگر يك روح ديگر و يك باطن ديگر وجود دارد - معنى در ظاهر واحد ، بطون متعدده مىتوان كشف كرد - زبان و اسلوب وى از لحاظ انسجام و روانى و سلاست و مفاهمت آهنگ صوت و دروبست واژه‌ها و تنوع فكر و بلندى تخيل و ايجاز و اختصار و قشنگى صنايع لفظى و معنوى از قبيل تجنيس و مراعاة النظير و استعاره به مرحله‌ى كمال رسيده است - اين نكته را بايد نظر داشت كه حسن غزلسراى بود سرشار از قريحهء خداداد - وى گام‌به‌گام\r\n\r\n","description":"","footnote":"","page_name":" 52 ","page_number":52},
  {"content":"\r\n\r\nمراحل سير و سلوك را مىپيمايد و آن‌همه حقايق دريافته را در قالب قريحهء خود مىريزد و مفاهيم عشق و عرفان را با لسان شيواى خود كه اختيارش بدست احساساتش مىباشد ، شرح و بسط مىدهد - وى آن‌چنان اسرار عاشقى و رموز عشق‌ورزى و نكات زيباى عرفانى را در جمله‌هاى قصير و پرسوز و گداز و شوق و اشتياق بيان كرده است كه مىتوان گفت رسالهء وى يك غزلست پرشور و حال كه از قلب عشق‌گرفتهء وى تراوش نموده - در زير ما بطور تبرك و تيمن ، بعضى از جمله‌هاى خ مخ المعانى را كه نمايانگر اعجاز نثرنويسى حسن مىباشد ، نقل مىكنيم :\r\n1 - اى يار غار تو در غور اين محبت از كجا فروشدى -\r\n2 - هرچه بيند از ديده بيند خواه نعمت خواه بلا -\r\n3 - چنان كه عاشق مىبايد كه مريد باشد مريد هم مىبايد كه عاشق باشد -\r\n4 - هرچه خواهى از ما خواه ، هرچه طلبى از ما طلب -\r\n5 - عشق آفتابى است كه طلوع او از فلك درد است و غروب او در دل دردمندان -\r\n\r\n","description":"","footnote":"","page_name":" 53 ","page_number":53},
  {"content":"\r\n\r\n6 - عشق زرى است كه از كان كن فيكون بيرون آمده است -\r\n7 - هر قصه كه داستان عشق نيست آن را بدست نبايد گرفت -\r\n8 - مملكت دل بىپادشاه عشق مهمل و معطل است -\r\n9 - اسرار عشق جز دل عاشق نداند و رموز درد جز دل دردمند درك نكند -\r\n10 - زهى كمال محبت و غايت عشق كه در نايافت چندين مىتوان يافت -\r\n11 - شين بواسطهء عشق در زليخا آويخت و سين در مكر زد و به يعقوب پيوست -\r\n12 - دين عشاق را بقاى كه هست بعنايت دوست است -\r\nدر آخر مىتوان گفت مخ المعانى حسن دهلوى تفسير دقيق و لطيف عشق معنوى و يك مينياتور بسيار زيبا و قشنگ و رنگارنگى مىباشد كه پهنائى و عمق و گيرائى و لطافت ادبيات عرفانى را در ريزه‌كارىها و ظريف‌كارىهاى خود جلوه مىدهد -\r\n\r\n","description":"","footnote":"","page_name":" 54 ","page_number":54},
  {"content":"\r\n . \r\n","description":"","footnote":"","page_name":" 55 ","page_number":55},
  {"content":"\r\n . \r\n","description":"","footnote":"","page_name":" 56 ","page_number":56},
  {"content":"\r\n . \r\n","description":"","footnote":"","page_name":" 57 ","page_number":57},
  {"content":"\r\n . \r\n","description":"","footnote":"","page_name":" 58 ","page_number":58},
  {"content":"\r\n\r\n\r\n[ متن رسالهء مخ المعانى 
  ]\r\n\r\n[ الخطبة 
  ]\r\nالحمد لله الملك الحق المبين على انه ربّى و ربّ السّماوات و ربّ الارضيين و نبيى محمّد رسول الله سيد المرسلين صلى الله عليه و آله اجمعين و شيخى شيخ الاسلام نظام الحق و الدين متّع اللّه المسلمين به طول بقائه آمين و الحمد لله ربّ العالمين اما بعد حمد و ثنا و نعت مىگويد بندهء حسن علاء سجزى كه عشق لفظى است تركيب يافته از سه حرف عين و شين و قاف - هر حرفى از حالات عشق و مقالات محبت حاكى است -\r\n\r\n[ فصل اول : پيرامون حرف عين 
  ]\r\n\r\n[ معانى عين 
  ]\r\nعين را معانى بسيار است -\r\n\r\n[ چشم 
  ]\r\nنكته يك معنى عين چشم است - اصحاب خرد و خداوندان دانش دانند كه تخم عشق چشم است - بيت\r\n شد تخم عشق اين چشم سر زان دارمش چون تخم تر * يا رب چه خواهد داد بر تخم در آب انداخته \r\n\r\n","description":"","footnote":"","page_name":" 59 ","page_number":59},
  {"content":"\r\n\r\nآدم صفى الله صلوات الله و سلامه عليه در آغاز صبح اربعين صباحا چون چشم بكشاد نظر بر جمال عشق افتاد - آن جنبش عشق بود كه طاق و طارق بهشت را پشت پاى زد و روى به خراب‌آباد دنيا نهاد و چون به نظر تصور ديد ، در مقابله حور و قصور ويرانهء محبت و اندوه را قرارگاه ساخت - آرى در سايهء درختان بهشت سبق عشق تكرار نتوان كرد - خانه در خارستان ابتلا بايد گرفت و به بوستان بلا ملازمت بايد نمود تا تختهء انّ اشدّ الناس بلاء الانبياء ثم الاولياء ثم الامثل فالامثل درست شود - اگرچه از پيش فرمان آمده بود  يا آدَمُ اسْكُنْ أَنْتَ وَ زَوْجُكَ الْجَنَّةَ *  عجب كارى عشق سكون عاشق آوارگى دوست باشد و خرابىپرست باغ و بستان را مرغان ديگراند ، حلواخور و دنيا شعار طايفه علىحده -\r\nنكته صديق اكبر رضى الله عنه را همين معامله بود چون داعيه عشق در كار آمد نعمت و ثروت چندين‌ساله را به ميخى و كليچى مبادله كرد و هشتاد هزار دينار رونماى آن همايون‌تر از صد هماى در ميان آورد - رسول الله صلى الله عليه\r\n\r\n","description":"","footnote":"","page_name":" 60 ","page_number":60},
  {"content":"\r\n\r\nو سلم فرمود اى ابو بكر ذخيره چه مىگزارى ؟ گفت يا رسول عليه الصلاة و السلام الله و رسوله گفت اى پسر بو قحافه قحف عشق مالامال درمىكنى نصيبهء عالم خاك چنان كه معهود است جرعهء نمىگذارى - گفت يا رسول الله من حريفى چون در تو يافته‌ام از امروز تا صبح قيامت صبوحى صداقت و دوست‌كامى دوستى تو هرگز از دست نگذارم - نظامى خوش مىگويد عليه الرحمة و الرضوان بيت\r\n دريا كشم از كف تو ساقى * نگذارم نيم‌جرعه باقى \r\nاى يار غار تو در غور اين محبت از كجا فروشدى - اى آفتاب آسمان رسالت من شبى در خواب ديدم كه گوئى ماه آسمان در كنار من آمده است - از آن شب باز ديدهء خود را پسنديده‌ام و از دل و ديده غلام اين ديده‌ام - اگر كسى از ديده بلا بيند من به همه نعم وافره ديده‌ام و خلع فاخره به او پوشيده‌ام - هرچه بيند از ديده بيند خواه نعمت خواه بلا - مهتر داود عليه السلام\r\n\r\n","description":"","footnote":"","page_name":" 61 ","page_number":61},
  {"content":"\r\n\r\nبه رهنمونى ديده ديد آنچه ديد - عاقبت‌الامر چندان سيل از سياهى ديده براند كه سبزه از گور او زبان برآورد : اى داود اين چه مىكنى - چكنم چشم مرا دامان نظر به غبارى آلوده شده است به آب چشمها نمازى مىكنم مرا اين چشم كه رسيد هم از چشم رسيد - اكنون از ديده عذر آن مىبايد خواست كه چرا ناديدنها ديدم - نظم\r\n شبى آن چشم مست و آن لب خونخوار را ديدم * ز گريه چشم من خون شد پشيمانم چرا ديدم\r\nمرا گفتند سوى او مبين ديدم بلا كردم * مرا گفتند گفت دل مكن كردم سزا ديدم\r\nنديد اين چشم من جز در سر زلف بلاخيزش * ازين چشم پريشان من هميشه اين بلا ديدم \r\nنكته نبشته شده است كه يك معنى عين چشم است - چشم و عشق با همدگر مناسبتى هم دارند چنان كه در چشم سه چيز مىبايد در عشق نيز سه صفت مىبايد - آن\r\n\r\n","description":"","footnote":"","page_name":" 62 ","page_number":62},
  {"content":"\r\n\r\nسه چيز كه در چشم مىبايد كدام است : سواد و بياض و نور و آن سه صفت كه در عشق مىبايد كدام است : فقر و حزن و حضور چنان كه چشم بىسواد و بىبياض و بىنور درست نباشد عشق هم بىسواد الفقر سواد الوجه فى الدارين و بى بياض و ابيضّت عيناه من الحزن و بىحضور رايت ربّى فى قلبى تمام نباشد -\r\nنكته محبّ كه نظر بمحبوب دارد بايد كه يك لمحه از عالم حضور دور نباشد تا دور مرادات پياپى دركشد - مريد هم كه به خدمت پير مىپيوند و تا از دم مبارك او نعمتى يابد ، بايد كه بقدم عشق با مقدمهء صدق در پيش رود تا غرض اصلى و مقصود كلى بحصول انجامد - چنانچه عاشق همه ارادت معشوق خواهد ، مريد را هم مىبايد كه ارادت او عشق‌آميز باشد - چنان كه عاشق مىبايد كه مريد باشد مريد هم مىبايد كه عاشق باشد -\r\nنكته مريدى كه در عشق چست نيست گوئى\r\n\r\n","description":"","footnote":"","page_name":" 63 ","page_number":63},
  {"content":"\r\n\r\nارادت او درست نيست - مريد بايد كه به همه جان و دل عاشق افعال و اقوال پير باشد تا ثمرهء ارادت و سعادت بيعت مهيا بايد و اگرنه همچنين باشد يكى مريدى رسمى - چنان كه چندين مسلمانان رسمى هستند او نيز يكى مريدى باشد رسمى -\r\nنكته اگر پير مريد را فرمان دهد كه فلان دعا بخوان يا فلان نماز بگزار مريد را بايد كه در تلاوت آن دعا و در اداى آن نماز اول در دل آن را بگذراند كه اين آن فرمان است كه پير فرموده است و بايد كه درين ياد كردن چندان ذوق و راحت درو پيدا شود كه وهم از حصر و احصار آن عاجز آيد - چنان بايد كه تا بمعانى آن دعا و آنچه در آن نماز مىخواند برسد هم از فكر اوّلى دولتهاى بىمنتها ذخيره كرده باشد -\r\nنكته اين كلمات كه در تحرير افتاد نصيبهء خاص است و فايده عوام سخن آشنا هم آشنايان شناسند و اشارت معرفت هم اهل معرفت معلوم كنند - صادقى بايد كه تعظيم ذات كعبه صفات پير در دل او متمكن بود تا زمزم جان از زمزمهء انفاس او ممتلى بايد -\r\n\r\n","description":"","footnote":"","page_name":" 64 ","page_number":64},
  {"content":"\r\n\r\nنكته يكى را ديدم كه فرسنگها قطع كرده و بيابانها به پايان رسانيده - كجا رفت به زيارت كعبه رفت چون بازآمد همان خواجهء سوداگر بود كه سالها آن به جهت بيع و شرى در چهار بازار طواف مىكرد - اين‌بار آن طواف چهار بازار را بطواف چهار ديوار بدل كرد و باز آمد ندانست كه كجا رفت و چه ديد - خانه را نظاره كرد و بازگشت - نه از خانه خبر يافت و نه از خصم خانه و راهى بدين دورى و درازى طى كرد - چون همراهى عشق نداشت منزل مقصود گم كرد - بيت\r\n به كعبه مىروم گه‌گه قبول طاعت خود را * چو تو همره نمىباشى پشيمان باز مىآيم \r\nنكته حضرت اويس قرنى رضى الله تعالى عنه با چندين بعد مسافت همنشين وقت رسول بود صلى الله عليه و سلم - آن شير سياه كه سواد قرن بيشه داشت همه دندانهاى خود به شكست - گفتند اين چه مىكنى گفت موافقت حضرت رسالت پناه مىكنم عليه الصلاة و السلام - گفتند او\r\n\r\n","description":"","footnote":"","page_name":" 65 ","page_number":65},
  {"content":"\r\n\r\nكجا تو كجا - گفت من همان‌جاام كه اوست - دوست غايب نباشد از دوست - من همه احوال او به ديدهء دل مىبينم - چشم سرّ من روشن‌تر از چشم سر است كه به سرمهء عشق مكحل باشد از فرش تا عرش ببيند از يمن تا مكّه چه حجاب مانع آيد -\r\nنكته چندان حجج زاهره و براهين باهره كه سيد قريش عليه الصلاة و السلام مىگفت منافقان عرب و مشركان آن ديار هيچ نشنودند - در ميان خلق متداول است كه گويند اى خواجه من ده بار ترا گفتم تو نشنيدى - حضرت عزت در سورة و المرسلات فرموده كه ويل يومئذ للمكذّبين اما چون اهل تكذيب را گوش هوش گران بود و ادبار ضلالت بيكران ، سخن حق نه شنودند و كلمه مفيدشان نافع نيامد - عاشق را گوش بر سماع نام دوست باشد و هوش متعلق بنام او - سلسلهء رضاى مولى مىبايد كه در جنبش آيد تا مجانين عالم عشق در كار آيند - امير المؤمنين عمر رضى الله عنه در پيرايهء كفر و خمخانهء بيگانگى ساكن بود - از عالم عنايت خطاب آمد كه اى خطّاب صاحب نعمتى چون محمد\r\n\r\n","description":"","footnote":"","page_name":" 66 ","page_number":66},
  {"content":"\r\n\r\nرسول الله عليه افضل الصلاة و اكمل التحيات و التسليمات دعوت مىكند خيز كه ترا بسماع سوره طه خرقه خطاها مىبايد دريد -\r\nنكته چون محك تمام است سماع و معيار مطلق است - احوال از آن وجود ، مستمع را در بوتهء وقت چنان مى گدازد كه از غل غلبات نفس و فسق و غشاوت طبع ذرهء درو نمىماند - طرفه اينكه بپرسند اين احوال و اوقات را از صاحب سماع - گويد هرگز در تحرير و تقرير نتوان آوردن زيراكه آن‌كس كه سؤال مىكند در عالم تفرقه است و جواب‌دهنده جامع اوصاف عشق - جواب يا سؤال كه بازخواند سؤال از سر زبان ، جواب از دل ، سؤال از اسباب ظاهر و جواب از اسرار باطن ، سؤال از صدر محفل عقل و جواب از كنج محنت عشق - پس اين معانى مگر از دلى به دل نقل شود و اگرنه هرگز در لوح بيان و صحيفه تبيان رقم نتوان زد -\r\nنكته مزاميرى كه در مزامير است فهم اهل غنا\r\n\r\n","description":"","footnote":"","page_name":" 67 ","page_number":67},
  {"content":"\r\n\r\nو هم اهل لعب آن را ادراك نتوان كرد و محتسب كه چنگ و بربط مىسوزد يعنى او را آن ساعت از خداى ياد مىآيد كلّا و حاشا هر كرا در باطن با او شغلى ظاهر باشد پيش او با غير او چه اشتغال - مقصود آن شخص از آن امر معروف تمشيت شغل خود است و رعايت رسوم معهوده - اگر دل آن به حقيقت متعلق حق باشد او خود هرگز متقلد آن شغل كى شود - بيت\r\n اى محتسب آن چنگ چه مىسوزى و بربط * آخر نه كه با سوختگان ساخته بودند \r\nنكته حجة الاسلام امام محمد غزالى رحمة الله عليه و طيب الله سره در احياء العلوم درين باب فصلى منشرح رانده است و در بعضى كتب حكايت قبايل عرب و اثر سماع در اشتران بسيار آمده است - در بعضى مواضع نيز در صحراى صيدگاه قومى را مىاستادند تا سرود گويند با مزاميرى صوت او در دماغ هركه فرومىشود و لوله از اندرون او پيدا آيد - همچنين گويند و اين حكايت در غايت شهرت است كه آهو\r\n\r\n","description":"","footnote":"","page_name":" 68 ","page_number":68},
  {"content":"\r\n\r\nچون آن سماع در گوش كند صبر از دل آن برود و آهو بىصبر شود و پاىكوبان نزديك آن قبايل كه قاتل اوست برسد و از قيد و صيد هيچ باك ندارد - سبحان الله انعام به اين انعام رسد و بعضى بنىآدم ازين نعمت محروم و بىنصيب‌اند - نمىدانم كه حكم اين آية در حق كيان است  أُولئِكَ كَالْأَنْعامِ بَلْ هُمْ أَضَلُّ  -\r\nنكته اهل سماع كه در رقص مىشوند و حركت و حالات ايشان كه معاينه مىافتد آن چيست - آن زمان امواج انوار عشق از درياى سينه هريك سر برمىزند - ايشان در بحر آشنائى شناها مىكنند بر آئينه طالب آشنا ، دست و پاى بزنند قدر اين سخن دريادلى داند كه او را روزى بر سرچشمهء سر گذرى بوده باشد - بيت\r\n چشمهء عشق از بصحراى ظهور آمد پديد * يك حباب او نباشد چار جوى هشت باغ \r\n\r\n[ چشمه 
  ]\r\nفصل يك معنى عين چشمه‌ايست كه از كوهسار\r\n\r\n","description":"","footnote":"","page_name":" 69 ","page_number":69},
  {"content":"\r\n\r\nبلا ترشح مىكند و جريان او بر كشت‌زار دلهاى زار مىباشد - هر گياهى كه بمدد آن چشمه از صحن سينه بيرون مىآيد ، آن را شمشيرى پندار كه شكوه او از تيغ كوه قوىتر است - مردى بايد كه درين كوه فرهادوار در كاوكاو طلب باشد - اى فرهاد تو درين كوه چشمهء دردجوى ، تو گياهى ، جوى شيرين را هم بشيرين گذار - ترا با شربت تلخ گوار هجران مىبايد ساخت - اين چه غلط است كه مجاورت شيرين را در زخم تيشه كشيده‌اى - اى كه دست به تيشه زده‌اى تيشه آن نيست كه به پاى خود مىزنى - باش تا فرستادهء پرويز تيغ زبان در تو كشد و كار تو بدان تيغ و تيشه تمام كند - بيت\r\n بس عاشقان كه تشنه به كويش فروشدند * آبى نه‌يافتند جز آن تيغ آبدار \r\nنكته مهتر خضر را صلوات الله و سلامه عليه چشمه دادند اما در تاريكى - عاشقان راه او را باش كه چشمه يافتند كه عين روشنائى است  كَأَنَّها كَوْكَبٌ دُرِّيٌّ  - اى خضر از آن چشمه\r\n\r\n","description":"","footnote":"","page_name":" 70 ","page_number":70},
  {"content":"\r\n\r\nكه تو يافتى نتوانستى كه قطرهء به سكندر دهى اما عشاق اين راه ازين چشمهء معرفت كه بديشان رسيد اقداح مالامال در كام كمال اصحاب حال ريختند - اى خضر اگر تو بدان چشمه عمر ابدى يافتى كه تا قيامت زنده خواهى ماند ، ايشان از آن چشمه عشق سرمدى يافتند كه همه عمر خسته تيغ بلا و كشته شمشير ولاء مولى خواهند بود - بيت\r\n اى در تن مسكينان از تيغ تو جانى تو * افتد كه برين كشته زخمى دگر اندازى \r\nنكته هر پاك‌روى كه قدم بر جادهء محبت نهد و خواهد كه بر سجادهء و داد نماز اتحاد تمام كند اول او را غسل در چشمهء عشق بايد كرد و از جوى خون وضو بايد ساخت -\r\nحكايت و آنچه حسين منصور حلاج را برآويختند چون آن مست شير كرّار به كمند مارپيچ بر سر دار برآوردند ، چنين گويند خونى كه از اعضاى مبارك او جدا مىشد او بدان\r\n\r\n","description":"","footnote":"","page_name":" 71 ","page_number":71},
  {"content":"\r\n\r\nتوضى مىكرد - نظارگيان گفتند اين چيست ؟ گفت هذه صلاة العاشقين لا يجوز الا بوضوء دم نفسه -\r\nنكته آنان كه متعطش چشمهء عشق‌اند ايشان مستغرق درياى كرامت‌اند - آنچه ايشان از آن چشمه تجرّع كنند ، هوشياران كوى سلامت را از آن بهره نباشد ، ارباب ظاهر اين معنى را منكراند - گويند كار تحصيل و تعليم دارد - سبيل كار بحث و تكرار است آرى غلوى اين و غايت و نهايت آن مقرر است - اما اصحاب درس عشق بدين گفتگو رسيده‌اند و بقدم پايهء بالاتر گرفته چون ظاهربينان را بر ترقى درجات ايشان نظر نيفتد ، لاجرم انكار آرند و آن مقامات را تسليم نه‌كنند نظير اين چگونه باشد -\r\nنكته مثلا پادشاهى باشد و آن پادشاه را باغى بود در غايت نزاهت و لطافت و اشجار و اغصان آن باغ من كل الثمرات آراسته - پس آن پادشاه خواص خود را در آن باغ حاضر گرداند - هر آئينه آن خواص بر عوام مفصل باشد ، پس\r\n\r\n","description":"","footnote":"","page_name":" 72 ","page_number":72},
  {"content":"\r\n\r\nآن باغ خلوت‌خانه باشد - پادشاه آنجا حاضر باشد - سايه رحمت بسيط و چشمهء رحمت روان و چشم نامحرم از آن بزم‌گاه عالىجاه محروم - پس آن پادشاه بعضى از آن خواص را كه خاص الخاص باشد در آن خلوت‌خانه بطلبد و بشرف مجاورهء و مكالمه مشرف گرداند - دور آن سايه كه ظلّا ظليلا صفت آن است ، جاى دهد - از آن چشمه كه  عَيْناً يَشْرَبُ بِهَا الْمُقَرَّبُونَ  عبارت از آن است ، شربت قرب در كام وقت ايشان چكاند چه گوئى كه اينان فاضل‌تر با آنان كه بر آن گل و ميوه مشغول بوده باشند - اين تمثيل از آفتاب روشن‌تر است - پس اگر اصحاب باغ با عوام ملاقى شوند و گويند كه در باغ ما بوديم - گفته باشند زيرا كه ايشان را از آن طايفه روشن نبود كه در منزل قرب جا يافته بودند بملك در مقعد صدق مقام گرفته فى مقعد صدق عنه عند مليك مقتدر -\r\nنكته سبحان الله سخن عشق را چاشنى ديگر است - اگرچه ارباب فضل و اصحاب علم در صحراى بيان جوى معانى روان كرده‌اند اما چشمه عشق آب ديگر دارد - قلم چون\r\n\r\n","description":"","footnote":"","page_name":" 73 ","page_number":73},
  {"content":"\r\n\r\nغواص درياى عبارت به سرچشمه عشق رسد ، از جولان زدن تصرف و تكلف بازايستد و نداند كه چگونه مىبايد رفت و چه مىبايد كرد - محب نيز در نظر محبوب ، هستى خود را گم كند و قول و فعل او در ان حال از جاده استقامت يكسو افتد -\r\nنكته مهتر موسى صلاة الله و سلامه عليه را خطاب آمد  وَ ما تِلْكَ بِيَمِينِكَ يا مُوسى  جواب همين‌قدر بسند بود كه مىگفتند اين عصاست - چه گفت  قالَ هِيَ عَصايَ  اين عصاى من است -  أَتَوَكَّؤُا عَلَيْها  من تكيه مىكنم بر آن  وَ أَهُشُّ بِها عَلى غَنَمِي  و برگ فرود مىآرم بدان براى گوسفندان خود  وَ لِيَ فِيها مَآرِبُ أُخْرى  و مرا درو حاجتهاى ديگر است - اى موسى از تو چندين كه مىپرسيد ؟ حرفى از تو پرسيدند - فصلى فروخواندى - يك سخن در گوش تو رسيد زبان به چندين جواب بكشادى - هنوز از بىزبانى گله مىكنى  وَ احْلُلْ عُقْدَةً مِنْ لِسانِي  -\r\nنكته عاشق چون در غلبات عشق اگر يك سخن از معشوق بشنود بيش نداند كه چه مىگويد - موسى را جام\r\n\r\n","description":"","footnote":"","page_name":" 74 ","page_number":74},
  {"content":"\r\n\r\nكلام  وَ كَلَّمَ اللَّهُ مُوسى تَكْلِيماً  چنان اثر كرد كه زمام ضبط و عنان تمسك از دست برفت - آنكه از شنيدن گفتار بدين حالت شود طاقت ديدن ديدار كجا آرد - بيت\r\n طاقت ديدن رخ تو كراست * من مسكين شنيده حيرانم \r\nمهتر موسى عليه السلام در تيه حيرت متحير مانده بود - زبان عنايت در گوش هوش فروخواند كه پسر عمران ، بسر عمرانات محبت رسيدهء - اينك سرچشمهء عشق اين شربت خاص است كه ترا مىدهند اين را بدان چشمهء عام قياس مكن  فَانْفَجَرَتْ مِنْهُ اثْنَتا عَشْرَةَ عَيْناً قَدْ عَلِمَ كُلُّ أُناسٍ مَشْرَبَهُمْ  -\r\nنكته اى موسى چون از چشمهء مودت ما سيراب شدى تراهم از حجر آب دهم و از هم شجر آتش هرچه خواهى از ما خواه هرچه طلبى از ما طلب - قدم از طلب در راه تعب نه ، نهال از سايه مجادرت شيب بيرون آر كه ميوهء محبت جز در آفتاب عشق پخته نمىشود -\r\n\r\n","description":"","footnote":"","page_name":" 75 ","page_number":75},
  {"content":"\r\n\r\n\r\n[ آفتاب 
  ]\r\nفصل يك معنى عين آفتاب است - عشق آفتابى است كه زوالى ندارد - اين آفتاب به روزن دل هركه گذر داشت ذرهء از هستى او باقى نگذاشت - اين آفتابى است كه طلوع او از فلك درد است و غروب او در دل دردمندان - هر سوخته تاب اين نيارد و عيسى صفتى بايد كه هم‌صحبتى اين آفتاب تواند كرد -\r\nنكته آفتاب عشق را نورى است تام ، ناتمامان سر نتوانند دهد - اى آفتاب در تو همه صفات عشق ديده مىشود و علامات محبت معاينه مىافتد - سوزى كه در تست از تف عشق نشان دارد - اين معنى را هم زردى روى تو در روى تو گواهى مىدهد مگر تو عاشقى ؟ گفت آرى من عاشقم - اى آفتاب تو عاشق كيستى ؟ گفت من عاشق درياام ، نه‌بينى كه فروشدن من همان‌جاست  تَغْرُبُ فِي عَيْنٍ حَمِئَةٍ  اى آفتاب در فروشدن چرا مىلرزى ؟ گفت چرا نلرزم هر بامداد در هواى اين محبوب پيراهن صبح بر خود مىدرم و ديوانهء واژگونهء گرفته و سر و پا يكى كرده روى در صحراى فلك مىنهم\r\n\r\n","description":"","footnote":"","page_name":" 76 ","page_number":76},
  {"content":"\r\n\r\n- نماز ديگر كه وقت وصال قريب مىشود از دهشت قربت لرزه در من مىافتد - مصرع\r\n نزديكان را پيش بود حيرانى \r\nاى آفتاب با چندين گرمى كه تو دارى دريا را دوست گرفتهء و در عشق او همه تن مهرشدهء - درو هيچ گوهر وفا مىبينى - گفت نى عجب‌تر آنكه هرچه در من نور است در وى سوز است - هرچند من در قعر مودت او غوطه خورم از وى همه موج قهر سر برمىزند - هرچند من آتش سينه خود دمادم فرومىريزم ، او قطرهء از جوش صلابت كم نمىكند - او همه عمر در تكبّر ساكن و من همه سال در تحيّر سرگردان - آرى از من اين مىآيد و از وى آن  قُلْ كُلٌّ يَعْمَلُ عَلى شاكِلَتِهِ  -\r\nنكته آفريدگار جلّت قدرته و علت حكمته هر كسى را براى جمع چيزى آفريده است ( كل سر لما خلق له ) - عاشقى كه شمع معرفتش از نور ازل برافروخته‌اند ، صد هزار آفتاب\r\n\r\n","description":"","footnote":"","page_name":" 77 ","page_number":77},
  {"content":"\r\n\r\nپروانهء اويند - اگر مدعى خواهد كه پروانه تزوير در ديوان اين دولت راه يابد ، كى ميسر شود -  قُلْ كُلٌّ يَعْمَلُ عَلى شاكِلَتِهِ  -\r\nنكته خار بسيار خواهد كه چون گل حيات به تازه روى و عمر به نرم‌خوى گذراند - اما چون خارخار آزار در وجود او موجود كرده‌اند ، برگ اين دولتش از كجا باشد - مار بسيار خواهد كه شكر آب دهد اما چون كفچه او را از سكرات چاشنى داده‌اند ، شكر آب از كجا تواند بود :\r\n هر كسى آن كند كزو آيد * قل كل يعمل على شاكلته \r\nنكته انوار اين معنى كه از نبشت آفتاب متلاشى مىشود آفتاب كه حرفى از كلمهء عشق است - چندين حروف درو مصروف شد - بازآيم بر سه حروف آفتاب - اگرچه صفتى عاشقى دارد و اوصاف معشوقى نيز درو مىتوان يافت ، آفتاب اگرچه عاشق درياست معشوق حرباست - اى حربا تو كئى\r\n\r\n","description":"","footnote":"","page_name":" 78 ","page_number":78},
  {"content":"\r\n\r\nكه عاشق آفتاب باشى ، او در آن جلال به جلوهء جمال خود مشغول تو به زاويه ادبار و خرابه محنت بر سر خارى برآمده و چشم بر گل رخسارهء او داشته و نظر بر منظر آراسته او گماشتهء و زمان زمان در مقابله فراوان مراد حالى بحالى مىكردى و از رنگى به رنگى مىشوى - چكنم سلطان عشق ، سراپردهء عزّت در صحراى سينهء من خاكسار نصب كرد - مرا ياراى آن نه كه بساط قربت معشوق بقدم انبساط بسپرم كم از آنكه از دور بر سجاده استطاعت سجدهء طاعتى بجا آرم - بيت\r\n پنهان مشو كه خواهم نظارهء ز دور * تا آنكه ز آفتابى هم يك نظر رسد \r\nنكته بيچاره عاشق كه دست طلب او از دامان مراد كوتاه باشد و راه رجاى او بر سمت مقصود مسدود و از گلزار وصلت دوست به نسيمى قانع شود و از آفتاب طلعت او به نظارهء راضى ، چنان كه حربا نتوانست تا بذات آفتاب رسد هم بصفات او دل خوش كرد ، به پرتوى كه اثر قربت او داشت\r\n\r\n","description":"","footnote":"","page_name":" 79 ","page_number":79},
  {"content":"\r\n\r\nبيارميد - آفتاب نيز اگرچه او را به تف بعد بگداخت بنور نظرش بنواخت آيد ، رويش كمال كرم و وفور نعم - او را باش اگرچه از آنجا كه توئى تست نشان بعد دارد ، اما از آنجا كه رحمت اوست به تو نزديك است  وَ إِذا سَأَلَكَ عِبادِي عَنِّي فَإِنِّي قَرِيبٌ  -\r\nنكته چنانچه حربا عاشق آفتاب است - آن صوفى كبودپوش كه نيلوفر نام دارد در عشق آفتاب خرقه‌بازى مىكند نه‌بينى كه به بركت قدم عشق سجاده بر روى آب انداخته است - اى نيلوفر تو اين كرامت‌ها از كجا يافتى ؟ مرا نيز پير عشق روا كرده است - من ارادتى كه به پير عشق دارم و سكونت به صفت معشوق در نظر من نيز آفتاب است ، لاجرم از نظر او بر آب خود مانده‌ام - هر روز كه آن سلطان يكه‌سوار را تيغ كرشمه انداخته در ميان سر باختر مىبينم ، سر بر آب اندازم - بيت\r\n بازآ كه درين ميدان كس نيست به غير تو * شمشير زدن از تو ، از من سپراندازى \r\nهمه روز در شكل او حيران مىباشم و در شمايل او مايل ،\r\n\r\n","description":"","footnote":"","page_name":" 80 ","page_number":80},
  {"content":"\r\n\r\nشب را چون او با رايات عالم‌كشاى خود به خم‌خانه مغرب برد ، من گرد خيمه خون‌آلوده خود را فراهم گيرم و همه شب پرده اوراق بر روى خود فراز كنم و بىآن چشمهء نور تا صبح چشم باز نكنم -\r\nنكته اى نيلوفر ماه نايب آفتاب است - همه روز با نوار آفتاب مىسازى شب چرا با صورت ماه عشق نبازى - معاذ الله به مملكت عشق شركت نبايد - چشمى كه بجمال محبوبى باز شد ، باز نظر او به هيچ صيدى پرواز نكند - دلى كه در عشق دلارامى چاك شد ، سر سوزنى با مهر ديگران پيوند نگيرد -\r\nحكايت شبلى را قدس الله سرّه العزيز دخترى بود پنج‌ساله - روزى از راه ملاطفت به او گفت دوست بابا - دختر جواب داد من دوست و او دوست ، دو دوست در يكدل نه نيكوست - شعر\r\n حسن گه عشق مىورزى چنين بر جان چه مىلرزى * به يكدل درنمىگنجد غم جان و غم جانان \r\n\r\n","description":"","footnote":"","page_name":" 81 ","page_number":81},
  {"content":"\r\n\r\nنيلوفر اگرچه مستغرق درياى محبت است اما اين محنت عشق كه ذرّهء سرگردان دارد نه در نيلوفر مىتوان يافت ، نه در حربا - نيلوفر و حربا در غيبت آفتاب وجود خود را موجود مىيابند بر خلاف ذره كه بقاى او مقابله بقاى محبوب است - و پس هر بامداد كه آن زيباروى آفاق از مطلع حسن طالع گردد و ذره مسكين را بينى عاشق‌وار در هواى معشوق رقص‌كنان پيدا مىشود - شبانگاه آن تاجور تخت افلاك كه خسرو ستارگان نام اوست ، چون به سرحد غروب نزول كند و نشانه ناموس او در پردهء حجب بدارند ، نام و نشان ذره در جهان نماند - مصرع\r\n با وجودت زمن آواز نيايد كه منم \r\nاحسنت اينكه عشقى بصدق و اتحادى به حق -\r\nنكته عشق را مدارج و معارج فراوان است - هرچه ره به جانان مىبرد پايهء اعلى همان است و هرچه غير آن است حاشا كه مجلس نگونسارى مطلق حكم نتوان كرد - كمال\r\n\r\n","description":"","footnote":"","page_name":" 82 ","page_number":82},
  {"content":"\r\n\r\nمحبت آن است كه از دوست جز دوست نخواهد و اگر اين‌چنين نباشد معامله در پلّه انصاف وزنى ندارد و بسيار دوستها متفاوت مىباشند چنان كه عشق ماهى و پروانه -\r\nنكته ماهى و پروانه هر دو عاشق‌اند - ماهى بر آب عاشق است و پروانه بر آتش اما در صدق عشق اين دو عاشق تفاوت است - ماهى در معنى عاشق جان خود است زيراكه آب غذاى اوست - هرگاه از آب جدا ماند بميرد - اما پروانه هم در معنى و هم در صورت عاشق جانان خود است - اگرچه مىداند كه از قربت محبوب و وصلت معشوق سوخته خواهد شد ، همچنان سوخته‌وار خود را بر شمع مىزند و جان را فداى دلدار مىكند - رباعى\r\n اى عقل شريفم شده آگه بىتو * اين عمر چه محنت است وه‌وه بىتو\r\nيك لحظه كه در پيش تو ميرم به از آن * صد سال زيم نعوذ بالله بىتو \r\n\r\n","description":"","footnote":"","page_name":" 83 ","page_number":83},
  {"content":"\r\n\r\nنكته عشق نشان وحدت دارد - چنان كه آفتاب از كل كواكب و سيّارات مستثنى است ، عشق نيز از عالم يگانگى است - هيچ حال به حال او نمىماند - بسيار اوصاف عشق در آفتاب يافته مىشود و بسيار صفات آفتاب در عشق معاينه مىافتد - آفتاب را خاصيتى است كه سنگ را لعل كند - آفتاب عشق نيز چون از مشرق محبت مىبرآيد چراغ ديدهء عشاق را مانند عقيق جگرخوردهء لعل مىسازد و آفتاب را زرگر مىگويند - سبب آنكه زر از كيمياى نظر اوست عشق هم كيميا است كه بىغل‌وغش مس هستى عاشق را عين زر مىگرداند -\r\n\r\n[ زر 
  ]\r\nفصل يك معنى عين زر است - عشق زرى است كه از كان كن فيكون بيرون آمده است - پيوسته مهر به مهر مهرويان آراسته شده است - در مسى كه از آن زر عشق سازند ، رواج آن در شهر آشنائى پيدا مىشود - سكّه او بنام پادشاهان مىباشد كه تاج ايشان تارك مملكت باشد و رواج ايشان عدم عزت - يكى از ايشان امير بلخ بود كه ملك دنيا بتصحيف بر وى تلخ شد و سليمان عالم نزديك او مقلوب روم - بيت\r\n\r\n","description":"","footnote":"","page_name":" 84 ","page_number":84},
  {"content":"\r\n\r\n زر بنام شه بود در شهرها * سكّه اين شهر ياران ديگر است \r\nنكته امتحان زر به آتش است و سنگ تا عشاق در همه عمر ، زر صفت ، گاه به آتش بلا در گداز بوده‌اند و گاه به سنگ ابتلا در شدت - گوهر كان آذر هم جنس آن بود و لهذا به آتش - امتحانش كردند - چون زر چاشنى عشق داشت عيارش سالم برآمد  يا نارُ كُونِي بَرْداً وَ سَلاماً عَلى إِبْراهِيمَ  - زر وجود موسى را به سنگ امتحان  وَ لكِنِ انْظُرْ إِلَى الْجَبَلِ  امتحان كردند - او خود پيش از آن در ذوق مكالمه شوق عشق يافته بود ، لاجرم بر محك اخلاص خلاصه بيرون آمد  إِنَّهُ كانَ مُخْلَصاً وَ كانَ رَسُولًا نَبِيًّا  - اى درويش تو قلب خود را در دار ضرب محبت سره كن - اول زر معاملهء خود را در بوته‌بوته نه پس دم‌به‌دم جدّى و جهدى بنما - آنگاه سكّه عشق بر دل شكسته زن تا اين نقش درست برآيد كه  أُولئِكَ كَتَبَ فِي قُلُوبِهِمُ الْإِيمانَ  - هرچه از آهن و از زر سازند و آنچه از مس و مثل آن پردازند ، آن لطافت و ظرافت ندارد كه ساختهء زر چرا كه زر اثر عشق دارد و رنگ عاشقان - هرچه در وى نشان عشق نيست نام او از جريدهء آفرينش پاك به - هر\r\n\r\n","description":"","footnote":"","page_name":" 85 ","page_number":85},
  {"content":"\r\n\r\nقصه كه داستان عشق نيست آن را بدست نبايد گرفت - هر نامه كه برو عنوان عشق نيست به آب نسيان بايد شست - مملكت دل بىپادشاه عشق مهمل و معطّل است - به هر دل كه عشق درون آن پادشاه شد ، ممالك آن جهان و اين جهان در تحت صرف آورده - به هرچه آن پادشاه مثال دهد مگر امتثال بر ميان جان بايد بست - هرچه اشارت عقل است درو عقده بسيار است و هرچه تلقين طبع است دبدبه و بفرمان يار است - حكم معتبر حكم عشق است - هرچه عشق گويد درو چون و چرا نبايد رفت - بىتامل مثال آن را قبول بايد كرد و همچنين صورت تست كه اصلاح آن سرى و اين سرى درو جمع است - حكايت اهل دلى در راهى مىرفت - جماعتى را ديد كه از پيش آمدند - از ايشان پرسيد كه شما كجا بوده‌ايد ؟ ايشان گفتند كه در تذكير شيخ ابو سعيد ابو الخير بوده‌ايم - اين سايل كه اين سخن بشنيد در رقص شد او را گفتند بارى بپرس كه او چه گفت - گفت پرسيدن چه حاجت ست - من مىدانم هرچه او گفته باشد خوب گفته باشد -\r\n\r\n","description":"","footnote":"","page_name":" 86 ","page_number":86},
  {"content":"\r\n\r\nنكته اسرار عشق جز دل عاشق نداند و رموز درد جز دل دردمند درك نكند - اشارات عشق به‌غايت مشكل است و عبارات آن يك‌بارگى متعلق به رسالهء كه دبير عشق بپردازد و هم عطارد و فهم مشترى از ادراك آن عاجز و مضطر ماند - رسايل عشق با مسائل عقل باز نخواند - خواجه سنايى خويش گويد نور الله مرقده :\r\n عقل اندر دل اگر فرزانه است * عشق را مگذار كو هم‌خانه است\r\nعقل مردى است خواجگىآموز * عشق دردى است پادشاهى سوز \r\nنكته عقل را رسمى است كه هرچه خطا بيند خط رد بر آن كشد - بر خلاف عشق كل حركات و سكنات معشوق خواه خطا خواه صواب در نظر عاشق مستحسن نمايد - بر حكم اين قضيه هر مكروهى كه از طرف محبوب صادر شود\r\n\r\n","description":"","footnote":"","page_name":" 87 ","page_number":87},
  {"content":"\r\n\r\nآن را تحفهء دولت و هديهء كرامت تصور بايد كرد - بيت\r\n شكست قلب مسكينان گراز تست * مرا فتح است اندر هر شكستى \r\nحكايت ليلى را مىآرند كه وقتى با حسنى تمام بر گوشهء بامى برآمده بود چون ماهى در خرگاهى طالع شده بود دست بتصدق كشاده و در دادن داد ، صلاى عام درداده - آوازه در قبايل عرب منتشر گشت كه ليلى صدقه مىدهد - سايلان از هر طرف مىآمدند و دامن احتياج پيش مىداشتند - ليلى دست از آستين باز بيرون مىكرد و درمى و دينا رى فرومىريخت - مجنون را ازين حال خبر دادند - گفت اگرچه چندين گاه بسبب طعن طاعنان و ملامت ملامتيان راه من بر در آن پادشاه ملك ملاحت مسدود بوده است ، اين ساعت كه غوغاى گدايان است مرا كه مانع خواهد شد - سعدى خوش مىگويد عليه الرحمة و الرضوان بيت\r\n حلقه بر در نتوانم زدن از بيم رقيبان * اين توانم كه بيايم به محلت به گدائى \r\n\r\n","description":"","footnote":"","page_name":" 88 ","page_number":88},
  {"content":"\r\n\r\nبيامد و كانسهء چوبين كه داشت در دست گرفت و بر در خرگاه ليلى آمد - ليلى بدانست چون آن كانسه بديد بشناخت - دست بزد و آن را از دست مجنون بيرون بينداخت - مجنون فلك‌وار چرخ زدن گرفت - نظارگيان گفتند كه اين رقص بر كدام خوشى است - گفت كانسه مرا بشناخت - از آن مقام تا به منزل محنت و اندوه پاىكوبان مىرفت و همچنين مىگفت و الله كانسه مرا بشناخت - زهى كمال محبت و غايت عشق كه در نايافت چندين مىتوان يافت - رباعى\r\n ما كه در دست عشق مظلوميم * بغم جاودانه مغموميم\r\nعامهء خلق يافت كامهء خويش * ما از آن خاصگان محروميم \r\nنكته دردى كه از حرمان است چون از دست دوست مىرسد به از صدهزاران درمان است - دوست را هم از براى دوست دوست بايد داشت - اگر تو او را از براى خود\r\n\r\n","description":"","footnote":"","page_name":" 89 ","page_number":89},
  {"content":"\r\n\r\nخواهى كه آن خواهشى خود باشى - سبيل كار بمحبوب سپردن است - وجود ملامت و عدم سلامت را تسليم نمودن هرچه از معشوق رسد چه گرم و چه سرد و چه دوا و چه درد يكرنگ بايد بود و در تحمل سختىها با كوه همسنگ - عاشق صادق كسى است كه چون زر از هر تابى و هر كاوى سرخ‌رو بيرون آيد - هرچند آتش بلا و كوب ابتلا بيشتر ، عيار عياران اين راه بيشتر - شعر\r\n هركه در عاشقى چو سيم نسوخت * كار او كى شود چو زر پخته \r\nچندين زر پخته كه نقد عين بود از نسبت عين فروريخته و هم از عين اين حرف -\r\nخلاصه هر چيزى روى مىداد ، نيك فكرت ، روى صد معنى درآميخته در آئينه زانو معاينه مىشد اما طريق ايجاز را رعايت كرده آمد ، عيون كه در عين عشق بود ترشح كرد - اكنون آنچه در شان شين است بتحرير مىرسد -\r\n\r\n","description":"","footnote":"","page_name":" 90 ","page_number":90},
  {"content":"\r\n\r\n\r\n[ فصل دوم : پيرامون حرف شين است 
  ]\r\n- شين دندانها دارد - كسى را كه بغدر ، منسوب كنند گويند فلانى دندان در شكم دارد - عشق نيز غدّارى است كه بر هيچ دلى نبخشايد و بر هيچ جانى رحمت نكند و در هر دلى كه دندان فروبرد اين دل مسكين چه كند كه دندان‌كنان جان ندهد -\r\nنكته از آن دندانها كه در دل عشق است زليخا در سر شغف افتاد و قد شغفها حبّا اى زليخا تو چندين لاله اشك از نرگس چشم چه بيرون مىدهى ؟ گفت چه كنم مرا گلى ديگر شگفت خارخار - شين شغف جگر مرا پاره‌پاره كرده و دل خون‌گرفتهء مرا آواره نهاد - عجب‌تر آنكه يوسف چندين به خار عشق گل مراد مرا چون گل بدريد من سوسن زبان را بذكر آن نكشادم - اگر من يك‌بار جامهء ظاهر او را بدست دوستى پاره كردم ، بىزبانان همه مرا در زبان گرفتند  وَ شَهِدَ شاهِدٌ مِنْ أَهْلِها  -\r\nنكته مثل مشهور است كه عشق و مشك پنهان\r\n\r\n","description":"","footnote":"","page_name":" 91 ","page_number":91},
  {"content":"\r\n\r\nنماند - مشك سر زلف ، غرّه صباح و طرّه رواح مرا معطر و معنبر گردانيده - آنگاه زليخا خواهد كه تا عشق آن را به پردهء تدبير و ستر كوشش بپوشد كى ميسر شود - اى زليخا يوسف پيغمبر و پيغمبرزاده ترا چه ظن افتاده كه دامان عصمت خود را بلوث صحبت تو بيالايد - من چه دانم در غلبات شوق بودم روى ديدم كه نور او از شعله آفتاب را غلبه مىكرد - شعلهء عشق از كانون سينه من برآمد چراغ پارسائى را پيش او تابى نماند - بيت\r\n در آن خلوت به محرابم تو باشى * به استغفار نتوان بود مشغول \r\nحكايت آورده‌اند كه چون مهتر يوسف را عليه السلام به زندان بردند زليخا قصرى در مقابل زندان برآورد - همه روز از آنجا نظارهء منظر آراسته مهتر يوسف مىكرد - گفتند اى زليخا تو ملكهء روزگارى - تخت بخت بر قصر قيصر زن - ايوان عزت تو از طارم كيوان برتر است - تو با اين زندانى كجا افتادى ؟ گفت آه اين نه زندانى است بلكه مقصود زندگانى\r\n\r\n","description":"","footnote":"","page_name":" 92 ","page_number":92},
  {"content":"\r\n\r\nاست - اين زندانى كه از عشق او جهان روشن برين زندان شده است تا ماه او را كه شرف آفتاب از رخسار چون بهار اوست در برج وصال نه‌بينم ، مرا نشاط نمودن در همهء قصرها و برج‌ها و بال است - من به كمند زلف يوسف بسته بر برج عشق برآمده‌ام - هنوز برآنم كه در راه سر از نفس و طبع و عقل بردارم و اين هر سه را چون سه لفظ بر سر كنگره شين كه در وسط عشق است برسم سياست برآرم - بيت\r\n هر سر كه درو مهر تو آويخته شد * آويخته شد عاقبت از كنگر عشق \r\nنكته بسيار سرّ با شين عشق هم‌نشين است - شين اگرچه ظاهر صورت سين دارد اما از روى معنى شاهد وافر حسن كه خود را در دل عشق جاى كرده است - شين و سين در لوح ازل هم‌صحبت بوده‌اند تحريك قلم در ميان ايشان تفرقه انداخت كه كجاها اثر كرد - شين به‌واسطه عشق در زليخا آويخت - سين در كمر يوسف زد و به يعقوب پيوست  يا أَسَفى عَلى يُوسُفَ  -\r\n\r\n","description":"","footnote":"","page_name":" 93 ","page_number":93},
  {"content":"\r\n\r\nنكته زخم آن زخم است كه تيغ عشق گذارد و دردى آن دردى است كه دل عاشق دارد - تنگى چاه و محنت غربت و شدت راه و ذل زندان و جفاى اخوان و اتهام مهرويان بر يوسف آن نكرد كه عشق يوسف بر دل صدپارهء زليخا و بر جان آوارهء يعقوب كرد - اى يوسف درج دل يعقوب غارت كردهء تو و خزينهء سينهء زليخا تاراج نهادهء تو ، آنگاه تهمت دزدى بر اين و آن مىنهى - عجب كارى و بوالعجب شمارى - ائمهء شرع دزد را قطع يد حكم كرده‌اند شريعت عشق را احكامى علىحده است - دل دگرى دزدد و تهمت دزدى بر ديگرى افتد - قطع يد ديگر  وَ قَطَّعْنَ أَيْدِيَهُنَّ  - بيت\r\n مى لبت خورد و مست چشم تو شد * گيسوانت چرا پريشانند \r\nنكته دوستى يعقوب با يوسف محض شفقت بوده است و محبت زليخا با يوسف محض عشق - هم اين عشق و هم آن شفقت‌آميز بوده است لاجرم هر دو و در خطر عظيم\r\n\r\n","description":"","footnote":"","page_name":" 94 ","page_number":94},
  {"content":"\r\n\r\nافتادند ( و المخلصون على خطر عظيم ) كار اخلاص دارد - پس هر كه خواهد تاج اختصاص عشق بر تارك وقت خود نهد ، او را كمر اخلاص بر ميان جان بايد بست - درين راه كه گذرگاه خواص است پاى بر ذروهء اخلاص چنان ثابت بايد داشت كه اگر نفس خواهد تا بدست هوا آن را از جاى برد نتواند و اگر عياذا بالله لغزشى افتد بر فور تعلق به سلسله انابت كند بمقام باز تواند آمد -\r\nنكته امروز يكى در بستان عمل درخت طاعت مىكارد و ديگرى در خارستان امل نهال معصيت مىنشاند - فردا چون به حكم ( اذا را هم الربيع فاذكر و الثور ) باغ قيامت را بهار پديد آيد ، آن درخت طاعت اگر آب اخلاص نيافته باشد بباد خذلان بينى خشك‌تر گشته و آن نهال معصيت را اگر نسيم ندم پرورى شد ، به ميوهء مغفرت بينى بارور شده -\r\nنكته و اگر اين مثال بكلمات تذكير مشابهتى دارد اگر تذكير خواهى شنوى از مذكر تحقيق شنو - مذكر محقق\r\n\r\n","description":"","footnote":"","page_name":" 95 ","page_number":95},
  {"content":"\r\n\r\nآنست كه اول سر نفس را كه به چهارپايه طبايع قايم است بشكند - آنگاه فرقهء هوا و طبقهء هوس را كه بر وى جمع شده‌اند ، آن جمع را متفرق گرداند تا بىسر و بىجمع هرچه گويد ازو گويد و با او گويد - اين است گويندهء صدق و جويندهء حق -\r\nنكته هركه را گوش هوش باستماع سماع كلمهء عشق باز است و ديدهء دل به نظارهء عالم محبت روشن ، سبيل آنست كه خط بر اسم و رسم كشد - درخت از حضيض خطوط نفسانى بركشد و بتدريج با وجد وحدت برآيد و بقاف عشق ترقى نمايد -\r\n\r\n[ فصل سوم : پيرامون حرف قاف است 
  ]\r\n- قوله تعالى و هوا صدق الصادقين   ق وَ الْقُرْآنِ الْمَجِيدِ   روزى طاوس ملائكه به حضرت رسالت پناه رسيد عليه الصلاة و السلام و فرمان رسانيد كه اى سيمرغ قاف قل   ق وَ الْقُرْآنِ الْمَجِيدِ   سبحان اللّه اشارتى كه ميان محب و محبوب باشد فلك و ملك را بر آن وقوف نيفتد و دوست را با دوست بسيار مكالمه و محاوره بر\r\n\r\n","description":"","footnote":"","page_name":" 96 ","page_number":96},
  {"content":"\r\n\r\nفرد اخفاء رود - كسى بر آن مطلع نشود - خاقانى عليه الرحمة و الغفران اين معنى منشرح‌تر گفته است - صورت ع و ش و ق در سر نقشى عشق نقش الف و لام و ميم در دل يعنى الم - بازآيم بر سر حرف ائمه تفسير رضوان الله عليهم اجمعين - گفته‌اند كه قاف كه به قرآن المجيد است قسم بقاف قدرت است يا قسم به كوه قاف و اين اسم جبلى است كه عالم را محيط شده است يعنى سوگند به كوه قاف كه بقاى عالم و نفع دنيا بوى است و سوگند به قرآن كه بقاى دين شما بوى است -\r\nنكته دين عشاق را بقاى كه هست بعنايت دوست است - چنان كه كوه قاف را به احاطهء كل آفاق حكم مىكند - قاف عشق نيز چون كوه قاف تا قاف حيطهء حكم خود آورده است - بيت\r\n عين زر معرفت بجيب تو نهد * گر دست زنى چو قاف در دامن عشق \r\nنكته عشق ملكى است - وصل پادشاهست به‌غايت\r\n\r\n","description":"","footnote":"","page_name":" 97 ","page_number":97},
  {"content":"\r\n\r\nكام آن و كامگار لشكر او بسه فوج افتاده عين و شين و قاف - ترك او عين است عيّارى كه بر قلب هركه زند اثرى از آن قلب و نشانى از آن قالب باقى نگذارد و شين امير ميانه اوست شه زورى كه به شوكت و شهامت او شيران شرزه را صد نوع روباه‌بازى دهد - قاف ساقهء آن لشكر است ، قهرمانى قلّاع و قامع دلهاست - مبادا كه اين لشكر در بلاد سلامت گذر كند كه گرد فنا از عالم بقا برآرد - بيت\r\n عشقت خراب كرده دلم همچنين بود * هرگه كه پادشاه به دريا كند دخول \r\nحكايت در آنچه مهتر سليمان عليه السلام لشكر بوادى نمل برد مورى كه مقدّم بود باصحاب خود گفت  ادْخُلُوا مَساكِنَكُمْ  يعنى به مسكن‌هاى خود در رويد نبايد كه سپاه جاه اين شاه عالى بارگاه شما را زير پاى سپرد - مورى كه وى مشتاق دست‌بوس سليمان بوده حالى حيله انگيخت تا حكايت او بسمع پادشاه برسد - او مىدانست كه از سليمان و\r\n\r\n","description":"","footnote":"","page_name":" 98 ","page_number":98},
  {"content":"\r\n\r\nلشكر او ظلم نيايد سخنى بيرون انداخت تا آن سخن وسيلهء قرب او گردد - او را از براى تفتيش و تفحص بدان دستگاه رسانيد -\r\nنكته بيچاره عاشق كه همه عمر در تدبير آن گذراند و همه سال در انديشهء آن كى باشد تا دست در فتراك دولت معشوق اندازد و گرد براق عزّت او را سرمهء چشم جهان‌بين سازد - بيت\r\n سرمهء گر دهى از گرد ره خويشم ده * ورنه من دست ازين ديدهء پرخون شستم \r\nنكته ديدهء عاشق به ديدار دوست روشن باشد و سينهء محب به روايح ذكر محبوب گلشن - عاشق هرچه بيند از و بيند و در وصال و فراق يكرنگ باشد و در خلا و ملا يكسان باشد و اگر مبادا از روى ظاهر جداى افتد باطن او همچنان در عشق ثابت باشد و در دوستى دوست شاهد و ظاهر -\r\n\r\n","description":"","footnote":"","page_name":" 99 ","page_number":99},
  {"content":"\r\n\r\nحكايت محمود سبكتگين غازى را انار الله برهانه چون آثار و انوار محبت اياز از دايره حدّ وعد تجاوز كرد ملوك حضرت و اركان دولت سر از گريبان حسد برآوردند و به خلوت دست در دامان محمود زدند و گفتند اى ملك ملك سيرت اگر تو اياز را دوست مىدارى رواست اما مىبايد كه از آن جانب نيز برخى مودتى باشد - سلطان بخنديد و گفت يعنى او مرا دوست نمىدارد ؟ گفتند نه - گفت از كجا مىگوئيد ؟\r\nگفتند ما نيكو تفحص كرده‌ايم و سر و پاى اين كار تمام معلوم كرديم - او همه دوستى كه دارد باموال و نقود و جواهر و امتعه دارد - هر روز كه از درگاه پادشاه بازمىگردد و در خانه مىرود در خانه حجره دارد - او در آنجا همه جواهر نفيس پادشاه كه يكى از آن در هفت كشور نباشد در آن حجره مىرود و در از درون محكم مىبندد و نظاره آن گوهرها مشغول مىباشد تا وقت آن شود كه او را بدر سراى بايد آمد از حجره بيرون آيد و در قفل مىكند و بدرگاه مىشتابد - سلطان گفت اين ساعت او كجا باشد ؟ گفتند او اين زمان هم در آن حجره است مستغرق نظارهء آن جواهر - سلطان برفور سوار شد - تجمل\r\n\r\n","description":"","footnote":"","page_name":" 100 ","page_number":100},
  {"content":"\r\n\r\nشاهى و كوكبهء پادشاهى را منع فرموده همونها را برابر خويش كرده در خانه اياز فرود نشست و بمعابر در حجره بيايد از شگاف در نگاه كرد - اياز را ديد متوجه قصر پادشاه با حضور تمام ايستاده چشم حرمت به زمين دوخته و دست برهم نهاده - آن ملوك ملامتگر را اشارت كرد كه بيائيد و ببينيد - هر همه آمدند و اياز را ديدند مصلّاى محبت گسترده و تحريمه عشق بسته نمازى حاضرانه مىگزارد - سلطان آواز داد كه اى اياز در باز كن - اياز در باز كرده بيامد و روى در كف پاى سلطان باليدن گرفت و مىگفت كه الحمد للّه نماز من قبول شده - بيت\r\n در اثناى نماز اى جان نظر بر قامتت دارم * مگر چون قامت خوبت قبول افتد نماز من \r\nسلطان گفت اى اياز اين چه مىكردى ؟ گفت كار من همين است هر روز كه از درگاه پادشاه بازگردم درين حجره درآيم و در ببندم و در مقابل قصر مخدوم دست بر دست نهم و\r\n\r\n","description":"","footnote":"","page_name":" 101 ","page_number":101},
  {"content":"\r\n\r\nبايستم تا وقت رفتن من در سراى آيد - من همچنين بر سر بندگى مىباشم - سلطان گفت اين خدمت من نمىبينم - گفت خداى من مىداند - بيت\r\n از دعوى دوستيت هرگز * منكر نشوم خدا گواه است \r\n\r\n[ مناجات 
  ]\r\nاى محمود ازل و ابد به حرمت سلطان ممالك فقر يعنى محمد مصطفى صلى الله عليه و سلم و التحيه كه محمود سرما را با اياز معرفت خويش آشناى تمام كرامت فرماى و منات هوا و سومنات حرص و حسد را از ولايت وجود اين بيچارهء آواره معزول و معدوم كن و اين مجموعه را كه مخ المعانى نام يافته به حق آن معانى كه با محمود اياز ارزانى داشتى چون سل محمود نام‌پرداز و چون طبل محمود بلند آواز گردان - بندهء حسن كاتب اين نكات و شارح اين اشارات است از دل پاك عاشقان و سينه صاف عارفان دريوزه مىكند كه بيان اين حالات و شرح اين مقالات حد من نه‌بود - من\r\n\r\n","description":"","footnote":"","page_name":" 102 ","page_number":102},
  {"content":"\r\n\r\nكيستم در هيچ دعوى چيست . نى و در هيچ معنى درست نى - يكى عام‌ام فضول‌انديش متكلفى هستم درويش مثل من آن را ماند : گويند فلانى در ميان كشتگان مىغلطد كه من هم شهيدم - اگر مرا خود از آن عالم بوئى بودى بدين رنگ‌آميز بهار نه‌پرداختى به عزّت الله و جلاله كه اين معانى نه فضل من مسكين است اين‌همه بفضل بنده‌پرورى خواجه راستين است ادام الله بركاته - بيت\r\n من چه كس باشم و از من چه كشايد كس را * به خدا كين همه دولت ز خداوندى اوست \r\nبه حق حق كه هرگز شكر مواهب موفوره ايشان به هيچ تقريرى و تحريرى راست نيايد -\r\nحكايت بزرگى مىگويد كه من از شكر نعمت بيرون نتوانم آمد - اگر مردم از راه دين درين سخن به تأمّل بنگرند بدانند كه حرفى تمام و فصلى پراصل است - آن چهار نعمت\r\n\r\n","description":"","footnote":"","page_name":" 103 ","page_number":103},
  {"content":"\r\n\r\nكدام است - اول اينكه بارى تعالى چون لباس خلعت فاخره در وجود پوشانيد بارى آدمى آفريد زيرا كه مخلوقات بسيار است - الحمد لله كه گوهر آفرينش در سلك آدميت درآورد و نعمت دوم آنكه چون آدمى آفريد بارى مرد آفريد زيراكه آدميان بر دو نوع‌اند - بعضى مضافات مرداند و بعضى از ولايت نساء - نعمت سوم آنكه چون مرد آفريد بارى مسلمان آفريد زيراكه از روى ظاهر مردان بسياراند اما خلعت  رِجالٌ لا تُلْهِيهِمْ تِجارَةٌ وَ لا بَيْعٌ عَنْ ذِكْرِ اللَّهِ  در همه نپوشانيده‌اند - نعمت چهارم آنكه چون آدمى آفريد و مسلمان آفريد الحمد لله از امت محمد گردانيد صلى الله عليه و سلّم - بنده برين حرف حرفى زياده گردانيده است كه الحمد لله هم بشريف بشريت بود و هم شرف رجوليت و هم دولت اسلام و هم كرامت امت محمد مصطفى عليه الصلاة و السلام و هم سعادت ارادت مخدوم جهانيان ادام الله ميامن انفاسه الشريفة اكنون چون اين داستان عشق بذكر محامد كه هم بر حرف حمد باتمام رسد و همان حمد اول كه مطلع رساله بدان نمىيافته است در مختم تحرير افتد در جاى واثق است كه در نفس آخر نيز\r\n\r\n","description":"","footnote":"","page_name":" 104 ","page_number":104},
  {"content":"\r\n\r\nهم‌نفس اين كس همان باشد ان‌شاءالله تعالى وحده الحمد لله الملك الحق على انه ربى و ربّ السماوات و ربّ الارضيين و نبيى محمد رسول الله سيد المرسلين صلى الله عليه و آله اجمعين و شيخى شيخ الاسلام نظام الحق و الدين متع الله المسلمين به طول بقائه آمين و الحمد لله ربّ العالمين -\r\n* * *\r\n\r\n\r\n","description":"","footnote":"","page_name":" 105 ","page_number":105}
  ]