[
  {"content":"\r\n\r\nاصول كافى\r\nتأليف\r\nمرحوم ثقة الاسلام كليني ( ره )\r\nبا ترجمه و شرح فارسى\r\nآية الله شيخ محمد باقر كمره اى\r\nجلد دوم\r\nكتاب حجت ( 1 )\r\n\r\n","description":"","footnote":"","page_name":" 1 ","page_number":1},
  {"content":"\r\n\r\nشركت چاپ و انتشارات اسوه\r\nنام كتاب : اصول كافى ( ج 2 )\r\nمؤلف : ثقة الاسلام كلينى رحمة الله\r\nمترجم : آية الله محمد باقر كمره اى\r\nناشر : انتشارات اسوه ( وابسته به سازمان اوقاف و امور خيريه )\r\nليتوگرافى : تيزهوش\r\nچاپ : اسوه\r\nنوبت چاپ : سوم\r\nسال نشر : 1375 ه - . ش\r\nتيراژ : 5000 دوره\r\nبهاى دوره : 6500 تومان\r\nكليه حقوق براى ناشر محفوظ است\r\nتهران . ص . پ 684 - 13145 ، تلفن 6418299 و 6418099 ، فاكس 6418022\r\nقم . ص . پ 3999 - 37185 ، تلفن 52212 و 55080 ، فاكس 617757\r\n\r\n","description":"","footnote":"","page_name":" 2 ","page_number":2},
  {"content":"\r\n\r\nبسم الله الرحمن الرحيم\r\n\r\n","description":"","footnote":"","page_name":" 3 ","page_number":3},
  {"content":"\r\n . \r\n","description":"","footnote":"","page_name":" 4 ","page_number":4},
  {"content":"\r\n\r\nاصول كافى\r\n\r\n","description":"","footnote":"","page_name":" 5 ","page_number":5},
  {"content":"\r\n . \r\n","description":"","footnote":"","page_name":" 6 ","page_number":6},
  {"content":"\r\n . \r\n","description":"","footnote":"","page_name":" 7 ","page_number":7},
  {"content":"\r\n . \r\n","description":"","footnote":"","page_name":" 8 ","page_number":8},
  {"content":"\r\n . \r\n","description":"","footnote":"","page_name":" 9 ","page_number":9},
  {"content":"\r\n . \r\n","description":"","footnote":"","page_name":" 10 ","page_number":10},
  {"content":"\r\n . \r\n","description":"","footnote":"","page_name":" 11 ","page_number":11},
  {"content":"\r\n . \r\n","description":"","footnote":"","page_name":" 12 ","page_number":12},
  {"content":"\r\n . \r\n","description":"","footnote":"","page_name":" 13 ","page_number":13},
  {"content":"\r\n . \r\n","description":"","footnote":"","page_name":" 14 ","page_number":14},
  {"content":"\r\n\r\n\r\nجلد دوم\r\n\r\n[ كتاب حجت 
  ]\r\n\r\nباب ناچارى و نيازمندى به امام حجت\r\n( 1 ) [ ابو جعفر محمد بن يعقوب كلينى مصنف اين كتاب رحمه الله گويد كه : براى ما باز گفت : 
  ] ( 2 ) 1 - هشام بن حكم از امام صادق ( ع ) گزارش دهد كه در پاسخ زنديق فرموده است ( سؤال زنديق اين بود كه : از كجا پيغمبران و رسولان را ثابت مىكنى ؟ ) ، فرمود :\r\nچون ما ثابت كرديم كه آفريننده و سازنده‌اى داريم ، برتر از ما و از همه آفريده‌ها و اين صانع حكمت مدار و بلند مقام است و روا نبود احدى از خلقش او را ببيند و بسايد ، تا به همديگر بمالند و بچسبند و خدا با آنان احتجاج كند و آنها با خدا احتجاج كند و با يك ديگر يك و دو نمايند ، ثابت شد كه اين خدا در خلق خود نمايندگان و واسطه‌هائى دارد كه از طرف او براى مخلوق و بنده‌ها پيام آورند و بيان مقاصد او كنند و مردم را به مصالح و منافع و وسائل بقاى آنان و موجبات فنايشان آگاهى دهند ، و ثابت شد كه در ميان خلق از طرف خداى عليم و حكيم امر و نهى كن و مفسر\r\n\r\n","description":"","footnote":"","page_name":" 15 ","page_number":15},
  {"content":"\r\n . \r\n","description":"","footnote":"","page_name":" 16 ","page_number":16},
  {"content":"\r\n\r\nبايد باشد و آنان همان پيغمبران ( ع ) و برگزيده‌هاى او هستند از خلقش ، حكيمانى كه حكمت آموخته و بدان مبعوثند ، با مردم در خلقت و جسم شريكند ولى با آنها در احوال و اخلاق شريك نيستند و از طرف خداى حكيم و عليم به حكمت و متانت تأييد شدند و بعلاوه در هر دوره و زمانى اين موضوع به وسيلهء دلائل و براهين و معجزاتى كه پيغمبران و رسولان آورده‌اند ثابت و محقق گرديده تا آنكه زمين تهى از حجتى نباشد كه همراهش نشانه و دليلى باشد كه دلالت بر صدق گفتار و روش عدالت او كند .\r\n( 1 ) 2 - منصور بن حازم گويد : به امام صادق ( ع ) گفتم : به راستى خدا اجل و اكرم است از اينكه به وسيلهء خلقش شناخته شود بلكه خلق به وسيلهء خدا شناخته شوند ، فرمود : درست گفتى ، گفتم :\r\nكسى كه مىداند برايش پروردگارى است ، بايد بداند كه اين پروردگار خشنودى و خشمى دارد و خشنودى و خشمِ او فهميده نشود جز به وحى يا بوسيلهء رسول ، هر كه را وحى نرسد بايد جوياى رُسُل گردد و چون به آنها برخورد كند و آنها را بشناسد ، مىفهمد كه آنها حجت هستند و طاعت آنها بر ديگران فرض و لازم است .\r\nمن به مردم گفتم : شما مىدانيد كه رسول خدا از طرف خدا بر خلق او حجت بود ، گفتند : آرى ، گفتم : بسيار خوب وقتى رسول خدا ( ص ) درگذشت بعد از او چه كسى حجت بر خلق خدا بود ؟\r\nگفتند : قرآن ، من در قرآن نظر كردم و ديدم كه همهء طوائف از قرآن براى خودشان دليل در مىآورند چون طائفهء مُرْجِئَه ( در نهايه گويد : يك دسته از مسلمانهايند كه عقيده دارند با وجود ايمان هيچ گناهى زيان ندارد چنانچه با وجود كفر ، هيچ طاعتى سود ندهد ، آنها را مرجئه ناميدند براى اينكه خدا عذاب و كيفر معاصى آنها را\r\n\r\n","description":"","footnote":"","page_name":" 17 ","page_number":17},
  {"content":"\r\n . \r\n","description":"","footnote":"","page_name":" 18 ","page_number":18},
  {"content":"\r\n\r\n( 1 ) به تأخير انداخته است . كلمهء مرجئه با همزه و با « يا » به جاى همزه ( مُرْجِيَه ) استعمال مىشود و هر دو به معنى تأخير است ، و بسا مرجئه به همهء كسانى گويند كه امير المؤمنين را از درجه خودش كه خلافت پس از پيغمبر است عقب انداخته‌اند . . . نقل از مجلسى ره ) .\r\nو باز قَدْريها ( سابقاً گفتيم كه اين كلمه در معتقدين به جبر و تفويض هر دو استعمال شده است و شايد در برابر مرجئه همان قائلين به تفويض مقصود باشند ) هم براى مذهب خود به قرآن استدلال كرده‌اند ، تا كار به جايى رسيده كه ثنويه ( منكر خدايا معتقد به دو خدا و دو مبدأ براى خير و شر ) هم به قرآن استدلال كرده‌اند و آن را مدرك گفتار خود دانسته‌اند و آيات قرآن مجيد را بر مقاصد مختلفه خود تطبيق كرده‌اند و توجيه نموده‌اند تا به جايى كه به مردان دانش در مقام بحث و مناظره چيره مىشوند ، از اينجا دانستم كه قرآن بىمفسرى كه حقيقت آن را بداند و نگهدارى نمايد حجت قاطع عذر نمىباشد ، آرى آن مفسر قرآن دادن هر چه گويد درست است ، به آنها گفتم : اين قيّم و داناى به قرآن كيست ؟\r\nگفتند : ابن مسعود بسا كه قرآن مىدانست و نگهدارى مىكند ، عُمَر هم مىدانست و حذيفه هم مىدانست ، گفتم : همهء قرآن را ؟\r\nگفتند : نه ، من هر چه كاوش كردم در نيافتم كسى كه در باره او بگويند همه قرآن را مىداند ، جز على ( ع ) و چون مسأله‌اى ميان اين مردم طرح مىشود اين مىگويد : نمىدانم و اين هم مىگويد : نمى دانم و اين هم مىگويد : نمىدانم ، تنها اين يكى مىگويد : مىدانم ( و آن على ( ع ) است ) و من گواهم كه على ( ع ) مفسر و حافظ و نگهدار قرآن بوده است و فرمان بردن از او واجب است و پس از رسول خدا ( ص ) حجت بر مردم است و گواهم هر چه در تفسير قرآن\r\n\r\n","description":"","footnote":"","page_name":" 19 ","page_number":19},
  {"content":"\r\n . \r\n","description":"","footnote":"","page_name":" 20 ","page_number":20},
  {"content":"\r\n\r\n( 1 ) گفته است درست است . امام صادق ( ع ) فرمود : خدايت رحمت كند .\r\n( 2 ) 3 - جمعى از اصحاب امام صادق ( ع ) خدمت او بودند و در ميان آنها حمران بن اعين و محمد بن نعمان و هشام بن سالم و طيار حضور داشتند با جمع ديگر در اطراف هشام بن حكم كه هنوز جوان نورسى بود . امام صادق ( ع ) فرمود : اى هشام ، گزارش نمى دهى كه به عمرو بن عبيد چه كردى و چطور با او سؤال و جواب كردى ؟ عرض كرد : يا ابن رسول اللَّه ، من شما را محترم‌تر از آن مى دانم و شرم دارم و زبانم در برابر شما بند است و كار نمىكند ، امام فرمود : چون به شما دستورى دادم به كار بنديد ، هشام گفت : به من خبر رسيد موقعيتى را كه عمرو بن عبيد پيدا كرده و مجلس بحثى كه در مسجد بصره بر پا كرده ، بر من گران آمد و براى ملاقات او به بصره رفتم و روز جمعه به مسجد وارد شدم و انجمن بزرگى تشكيل شده بود و عمرو بن عبيد در آن جمع حاضر بود ، جامهء سياه پشمينى به كمر بسته بود و جامهء ديگرى به دوش انداخته بود و مردم از او پرسش مىكردند ، من از مردم راه خواستم و به من راه دادند و رفتم در حلقهء عمرو بن عبيد و در دنبال مردم بر دو زانو نشستم و سپس گفتم : اى مرد دانشمند ، من مرد غريبم اجازه مىفرمائيد از شما پرسشى كنم ؟\r\n- آرى بپرس .\r\nس - بفرمائيد به من كه شما چشم داريد ؟\r\nج - پسر جان ، اين چه پرسشى است ؟ چيزى كه به چشم خود مىبينى پرسش ندارد .\r\nس - پرسش من همين است .\r\n\r\n","description":"","footnote":"","page_name":" 21 ","page_number":21},
  {"content":"\r\n . \r\n","description":"","footnote":"","page_name":" 22 ","page_number":22},
  {"content":"\r\n\r\n( 1 ) ج - پسر جانم ، بپرس و اگر چه پرسش تو احمقانه است .\r\nس - پس لطف بفرمائيد جواب همان پرسش مرا بدهيد .\r\nج - بپرس تا جوابت را بدهم .\r\nس - شما چشم داريد ؟\r\nج - آرى ، من چشم دارم .\r\nس - با چشم خود چه مىكنيد ؟\r\nج - با آن رنگها و اشخاص در خارج را مىبينيم .\r\nس - بينى هم دارى ؟\r\nج - آرى .\r\nس - با آن چه مىكنى ؟\r\nج - با آن بو استشمام مىكنم .\r\nس - شما دهان دارى ؟\r\nج - آرى .\r\nس - با آن چه مىكنى ؟\r\nج - مزه‌ها را با آن مىچشم .\r\nس - شما گوش داريد ؟\r\nج - آرى .\r\nس - با آن چه مىكنيد ؟\r\nج - آواز را با آن مىشنوم .\r\nس - شما دل هم داريد ؟\r\nج - آرى .\r\nس - با آن چه مىكنيد ؟\r\nج - هر آنچه با اين اعضاء و حواسم بدان وارد مىشود امتياز مىدهم .\r\n\r\n","description":"","footnote":"","page_name":" 23 ","page_number":23},
  {"content":"\r\n . \r\n","description":"","footnote":"","page_name":" 24 ","page_number":24},
  {"content":"\r\n\r\n( 1 ) س - مگر اين اعضاء دراكه تو را از دل بىنياز نمىكنند ؟\r\nج - نه .\r\nس - چطور بىنياز نمىكنند با اينكه همه درست و بىعيبند .\r\nج - پسر جان ، وقتى اين اعضاء در چيزى كه بويند يا بينند يا چشند يا شنوند ترديد كنند در تشخيص آن به دل مراجعه كنند تا يقين پا بر جا شود و شك برود .\r\nهشام گفت : من به او گفتم : پس همانا خدا دل را براى رفع شك و ترديد حواس بر جا داشته ؟ گفت : آرى ، گفتم : بايد دل باشد و گر نه براى حواس يقينى نباشد ؟ گفت : آرى ، به او گفتم : اى ابا مروان ( كنيهء عمرو بن عبيد است ) خدا تبارك و تعالى حواس تو را بىامام رها نكرده و براى آنها امامى گماشته كه ادراك او را تصحيح كند و در مورد شك يقين به دست آورد و همهء اين خلق را در شك و سرگردانى و اختلاف بگذارد و امامى براى آنها معين نكند تا آنها را از شك و حيرت برگرداند و براى اعضاى تن تو امامى معين كند تا حيرت و شك او را علاج كند ؟ ! گفت : در اينجا خاموش ماند و به من پاسخى نداد و به من رو كرد و گفت : تو هشام بن حكمى ؟ گفتم : نه ، گفت : از همنشين‌هاى او هستى ؟ گفتم : نه ، گفت : پس اهل كجا هستى ؟ گفتم : از اهل كوفه ، گفت : پس تو خود او هستى ، سپس مرا در آغوش كشيد و به جاى خود نشانيد و از جاى خود كنار رفت و چيزى نگفت تا من برخاستم .\r\nگويد : امام صادق ( ع ) خنده‌اى كرد و گفت : اى هشام ، كى اين را به تو آموخت ؟ گفتم : اينها مطالبى بود كه از شما ياد گرفتم و تنظيم كردم ، فرمود : به خدا اين حقيقتى است كه در صحف ابراهيم\r\n\r\n","description":"","footnote":"","page_name":" 25 ","page_number":25},
  {"content":"\r\n . \r\n","description":"","footnote":"","page_name":" 26 ","page_number":26},
  {"content":"\r\n\r\n( 1 ) و موسى نوشته است .\r\n( 2 ) 4 - يونس بن يعقوب گويد : من خدمت امام صادق ( ع ) نشسته بودم كه مردى از اهل شام بر آن حضرت وارد شد و گفت :\r\nمن مردى هستم كه در كلام و فقه و فرائض استادم و آمدم با شاگردان شما مناظره كنم ، امام صادق ( ع ) فرمود : سخن تو از رسول خدا است يا از پيش خودت ؟ گفت : از گفتار رسول خدا و از پيش خودم ، امام صادق ( ع ) فرمود : پس تو در اين صورت شريك رسول خدائى ؟ گفت : نه ، گفت : از خداى عز و جل به گوش خود وحى شنفتى ؟ گفت : نه .\r\nامام - طاعتت چون طاعت رسول خدا ( ص ) واجب است ؟\r\nشامى - نه .\r\nامام رو به من كرد و فرمود : اى يونس بن يعقوب ، اين مرد به زبان خودش خود را محكوم كرد پيش از آنكه وارد بحثى شود ، سپس فرمود : اى يونس ، اگر تو خوب علم كلام مىدانستى با او گفتگو مىكردى . يونس گفت : چه بسيار افسوس مىخورم و گفتم : قربانت ، من خود از شما شنيدم كه از علم كلام نهى مى فرمودى و مىگفتى : واى بر صاحبان علم كلام مىگويند : اين پذيرفتنى است و اين پذيرفتنى نيست ، اين روا است و اين روا نيست ، اين را تعقل مىكنيم و اين را تعقل نمىكنيم . امام صادق ( ع ) فرمود : همانا من گفتم : واى بر آنها اگر گفتار مرا واگذارند و دنبال آنچه خواهند بروند ، سپس به من فرمود : برو بيرون هر كدام از متكلمان شيعه را ديدى نزد من آور ، گويد : من حمران بن اعين را آوردم كه خوب علم كلام مىدانست و احوال را آوردم كه خوب سخن مىتوانست و هشام بن سالم را هم كه خوب كلام مىدانست\r\n\r\n","description":"","footnote":"","page_name":" 27 ","page_number":27},
  {"content":"\r\n . \r\n","description":"","footnote":"","page_name":" 28 ","page_number":28},
  {"content":"\r\n\r\n( 1 ) آوردم و قيس بن ماصر كه به عقيده من بهتر از همه وارد علم كلام بود و شاگرد على بن الحسين ( ع ) بود در اين فن حاضر كردم ، امام صادق ( ع ) را رسم اين بود كه پيش از موسم حج در يك چادر كوچكى كه در كوه كنار حرم برپا مىكردند چند روزى اقامت مى كرد ، چون همه در مجلس جا گرفتيم امام سر از چادر خود بيرون كرد و چشمش به شترانى افتاد كه دو مىزدند ، فرمود : به پروردگار كعبه اين هشام است ، گويد : به گمان ما هشام نامى از خاندان عقيل را كه بسيار دوست مىداشت نامبرد ، گويد : هشام بن حكم رسيد و او در سنى بود كه تازه خط عذارش روئيده بود و همه ماها از او سالخورده‌تر بوديم ، امام صادق ( ع ) او را نزد خود جا داد و فرمود :\r\nاو به دل و زبان و دستش ياور ما است ، سپس فرمود : اى حمران ، با اين مرد شامى سخن بگو ، با او بحث كرد و حمران بر او غلبه كرد ، سپس رو به احول كرد و فرمود : اى طاقى ، تو هم با او بحث كن او هم با وى سخن كرد و به او غالب شد ، سپس به هشام بن سالم فرمود : تو هم با او سخن كن ، هشام با او گفتگو كرد و مساوى در آمدند ( هر دو در دنباله سخن توقف كردند ) سپس امام رو به قيس ماصر كرد و فرمود : با او سخن كن ، با او مشغول گفتگو شد ، امام ( ع ) از صحبت آنها مىخنديد زيرا مرد شامى در تنگنا افتاده بود ، و به شامى رو كرد و گفت : با اين جوان نورس يعنى هشام بن حكم گفتگو كن ، گفت : به چشم .\r\nشامى رو به هشام كرد و گفت : اى هشام ، از من در بارهء امامت اين مرد پرستش كن ، هشام خشمگين شد تا آنجا كه بر خود لرزيد و به شامى گفت : اى شامى ، پروردگار تو براى خلق خود مصلحت‌بين‌تر است يا خلق براى خود مصلحت بين ترند .\r\n\r\n","description":"","footnote":"","page_name":" 29 ","page_number":29},
  {"content":"\r\n . \r\n","description":"","footnote":"","page_name":" 30 ","page_number":30},
  {"content":"\r\n\r\n( 1 ) شامى - پروردگارم براى خلق مصلحت‌بين‌تر است .\r\nهشام - در مقام مصلحت بينى براى بندگانش چه كار كرده است ؟\r\nشامى - براى آنها حجت و دليلى بر پا داشته تا از هم پراكنده نشوند و با هم اختلاف نكنند و آنها را با هم الفت داده و متحد ساخته و كجى آنها را به راستى و درستى باز آورده و قانون و مقررات پروردگارشان را به آنها گزارش دهد .\r\nهشام - او كيست ؟\r\nشامى - رسول خدا ( ص ) است .\r\nهشام - بعد از رسول خدا ( ص ) كيست ؟\r\nشامى - كتاب و سنت است .\r\nهشام - امروزه كتاب و سنت در رفع اختلاف ما مسلمانان سودمند و قاطع است ؟\r\nشامى - آرى .\r\nهشام - پس چرا من و تو با هم اختلاف داريم و تو روى اين اختلاف از شام بر سر ما آمدى ؟ ! شامى در اينجا خاموش ماند ، امام صادق ( ع ) به شامى گفت : چرا سخن نمىگوئى ؟ شامى گفت : اگر بگويم اختلاف نداريم دروغ گفته‌ام و اگر بگويم كتاب و سنت رفع اختلاف مى كنند و ما را متحد مىسازند بيهوده و باطل گفتم ، زيرا آن دو از نظر مدلول و مفهوم توجيهات مختلفى دارند و اگر بگويم ما اختلاف داريم و هر كدام مدعى هستيم كه حق با ما است ، در اين صورت كتاب و سنت به ما براى رفع اختلاف سودى ندهند جز اينكه براى من هم اين دليل و حجت باقى است .\r\n\r\n","description":"","footnote":"","page_name":" 31 ","page_number":31},
  {"content":"\r\n . \r\n","description":"","footnote":"","page_name":" 32 ","page_number":32},
  {"content":"\r\n\r\n( 1 ) امام صادق ( ع ) فرمود : اكنون تو از او بپرس تا بفهمى كه سرشار است .\r\nشامى - اى فلانى ، كيست كه بر خلق مصلحت‌بين‌تر است ؟\r\nپروردگارشان يا خودشان ؟\r\nهشام - پروردگارشان براى آنها از خودشان مصلحت‌بين‌تر است .\r\nشامى - آيا براى آنها كسى را معين كرده كه آنها را متحد كند و كجى آنها را راست نمايد و گفتار حق آنها را از گفتار باطلشان براى آنها مشخص كند .\r\nهشام - در دوران حيات رسول خدا ( ص ) يا امروزه .\r\nشامى - در دوران رسول خدا ( ص ) خود رسول خدا ( ص ) بود ، امروزه كيست ؟\r\nهشام - همين بزرگوارى كه در اينجا نشسته و مردم از هر سوى به وى روى آورند و براى ادراك محضرش بار بندند و به ما از زمين و آسمان خبر دهد به دانشى كه به او ارث رسيده است از پدرش از جدش .\r\nشامى - چطور براى من ميسر است كه اين حقيقت را بدانم ؟\r\nهشام - هر چه خواهى از او بپرس .\r\nشامى - اكنون عذر مرا قطع كردى و بر من حجت آوردى و بر عهده من است كه بپرسم .\r\nامام صادق ( ع ) فرمود : اى شامى ، به تو خبر دهم كه سفرت چطور بوده است و راهت چطور بوده : چنين بوده و چنان بوده .\r\nشامى - راست فرمودى ، من هم اكنون به خدا اسلام آوردم .\r\nامام - بلكه ، اكنون به خدا ايمان آوردى ، زيرا مسلمانى رتبه\r\n\r\n","description":"","footnote":"","page_name":" 33 ","page_number":33},
  {"content":"\r\n . \r\n","description":"","footnote":"","page_name":" 34 ","page_number":34},
  {"content":"\r\n\r\n( 1 ) پيش از ايمان است ، به رابطهء اسلام از يك ديگر ارث برند و با هم زناشوئى كنند و به وسيلهء ايمان ، ثواب برند .\r\nشامى - راست گفتى ، من هم اكنون گواهم كه نيست شايستهء پرستشى جز خدا و به راستى محمد رسول خدا است و تو وصى اوصياء هستى .\r\nسپس امام صادق ( ع ) رو به حمران كرد و فرمود : تو طبق آنچه رسيده سخن گوئى و درست گوئى ، و رو به هشام بن سالم كرد و فرمود : تو دنبال اخبار وارده مىگردى ولى به خوبى آنها را نمىشناسى ، سپس رو به احول كرد و فرمود : تو بسيار در كلام خود قياس به كار مىبرى و از شاخه‌اى به شاخه‌اى مىپرى و سخن باطل را به باطل در هم مىشكنى و باطلى كه تو مىآورى روشن‌تر است ، و به قيس ماصر رو كرد و فرمود : تو سخن را چنان ادا مىكنى كه هر چه به خبر وارد از رسول خدا نزديكتر باشد از آن دور تر گردد حق را با باطل در هم مىكنى با آنكه اندكى از حق از انبوهى ناحق كافى است ، تو با احوال پر جست و خيز هستيد و با مهارتيد ، يونس گويد : گمان بردم كه نسبت به هشام هم وصفى در حدود آن دو خواهد فرمود ، سپس به هشام فرمود :\r\nاى هشام ، تو به هر دو پا روى زمين نمىافتى ، چون خواهى به زمين خورى پرواز كنى ، چون توئى بايد با مردم سخن گويد و مذهب را تبليغ كند ، تو از لغزش خود را نگهدار كه شفاعت دنبال آن است ان شاء الله .\r\n( 2 ) 5 - احوال گزارش داده است كه زيد بن على بن الحسين ( ع ) در وقتى كه در پنهانى دعوت مىكرده او را خواسته ، گويد : نزد او\r\n\r\n","description":"","footnote":"","page_name":" 35 ","page_number":35},
  {"content":"\r\n . \r\n","description":"","footnote":"","page_name":" 36 ","page_number":36},
  {"content":"\r\n\r\n( 1 ) رفتم و به من گفت : اى ابو جعفر ، اگر شبانه از طرف ما كسى به دنبال تو آيد و تو را به يارى ما بخواند در پاسخ چه گوئى ؟ با او به جبههء مبارزه بيرون شوى ؟ گفتم : قربانت نه ، من اين كار را نمى كنم ، فرمود : تو جان خود را از من دريغ مىكنى و از من رو گردانى ؟ گفتم : يك جان در تن است ، اگر در زمين براى خدا حجتى باشد ، آنكه از تو تخلف كند و آنكه با تو شورش كند هلاك است و اگر خدا در زمين حجتى نداشته باشد آنكه از تو تخلف كند و آنكه با تو بشورد برابرند ، گويد : به من فرمود : اى ابو جعفر ، من با پدرم سر يك سفره مىنشستيم پاره گوشت چرب را براى من لقمه مىكرد و لقمهء داغ را برايم خنك مىكرد ، براى دلسوزى به من و در اين صورت از سوختن در دوزخ براى من دلسوزى نمىكرد ؟ و تو را از دين و امام خبر مىداد و مرا خبر نمىداد ؟ به او عرض كردم :\r\nقربانت ، از اينكه نسبت به دوزخ براى تو دلسوزى كرده به تو خبر نداده ، ترسيده نپذيرى و به دوزخ روى ، به من خبر داده تا اگر بپذيرم ناجى باشم و اگر نپذيرفتم او را از دوزخ رفتن من باكى نباشد ، سپس به او عرض كردم : قربانت ، شما بهتريد يا پيغمبران ، فرمود :\r\nبلكه پيغمبران ، گفتم : يعقوب به يوسف مىفرمايد : اى پسر جانم خوابت را به برادرانت مگو ، مبادا برايت نيرنگى بريزند چرا به آنها خبر نداد ؟ تا كيدى در بارهء او نكنند و بلكه آن را پنهان داشت از آنها ، همچنين پدرت امر امامت را از تو پنهان داشت ، چون بر تو مىترسيد ، گويد : فرمود هلا به خدا اگر تو چنين گوئى سرور تو در مدينه به من باز گفته است كه من كشته شوم و به دار روم در كناسه\r\n\r\n","description":"","footnote":"","page_name":" 37 ","page_number":37},
  {"content":"\r\n . \r\n","description":"","footnote":"","page_name":" 38 ","page_number":38},
  {"content":"\r\n\r\n( 1 ) و گفته نزد او دفترى است كه كشته شدن و به دار رفتن من در آن درج است ، من به حج رفتم و گفتار زيد را به امام صادق باز گفتم با آنچه در پاسخش گفته بودم ، به من فرمود : راه را از پيش و پس و راست و چپ و بالاى سر و زير پا بر او بستى و براى براى او رخنه‌اى نگذاشتى كه از آن به در برود .\r\n\r\nباب طبقات انبياء و رسل\r\n( 2 ) 1 - امام صادق ( ع ) فرمود : پيغمبران و رسولان خدا چهار طبقه‌اند :\r\n1 - پيغمبرى كه تنها براى خود پيغمبرى دارد و وظائف شخص خود را از خدا دريافت مىكند و به ديگرى تجاوز ندارد و تكليف ديگرى را معين نمىكند .\r\n2 - پيغمبرى كه در خواب مىبيند و آواز را مىشنود و او را ( فرشته ) به چشم نمىبيند و به احدى مبعوث نيست و خود رهبر و امامى دارد چنانچه حضرت ابراهيم امام بود نسبت به لوط ( ع ) .\r\n3 - پيغمبرى كه در خواب بيند و آواز شنود و فرشته را به چشم بيند و معاينه كند و به يك گروه كم يا بيش مبعوث است چون يونس ( ع ) ، خدا در بارهء يونس ( ع ) فرمود ( 147 سوره صافات ) : « ما او را براى صد هزار بلكه بيشتر فرستاديم » فرمايد : سى هزار بيشتر بودند و بر او امامى بود .\r\n\r\n","description":"","footnote":"","page_name":" 39 ","page_number":39},
  {"content":"\r\n . \r\n","description":"","footnote":"","page_name":" 40 ","page_number":40},
  {"content":"\r\n\r\n4 - آن پيغمبرى كه هم در خواب بيند و هم آواز شنود و هم در بيدارى به چشم بيند و خودش امام است مانند اولو العزم ، ابراهيم مدتى پيغمبر بود و امام نبود تا خدا فرمود ( 124 سوره بقره ) : « به راستى من تو را امام ساختم ، عرض كرد : و از نژاد من هم ؟ خدا فرمود :\r\nفرمان نبوت من به ستمكار نرسد » يعنى هر كه صنمى يا بتى پرستيده امام نباشد .\r\n( 1 ) 2 - زيد شحام گويد : از امام صادق ( ع ) شنيدم مىفرمود : به راستى خداى تبارك و تعالى ابراهيم را بندهء خود گرفت پيش از آنكه به مقام نبوتش مفتخر سازد و او را به پيغمبرى گرفت پيش از آنكه مقام رسالتش بخشد و او را رسول خود ساخت پيش از آنكه خليل خودش بگيرد و او را خليل خود گرفت پيش از آنكه او را به مقام امامت برگزيند و چون همهء مقامات را برايش فراهم كرد ، فرمود ( 124 سوره بقره ) : « به راستى من تو را براى مردم امام مقرر كردم » فرمود : از بس عنايات خدا در نظر ابراهيم بزرگ آمد « عرض كرد : و از نژاد من ؟ خدا در پاسخ فرمود : عهد و فرمان من به ستمكاران نمىرسد » فرمود : شخص سفيه امام شخص پرهيز كار و متقى نمى شود .\r\n( 2 ) 3 - ابن ابى يعفور گفت : از امام صادق ( ع ) شنيدم مى فرمود :\r\nسادات پيغمبران و رسولان پنج باشند و آنان اولو العزم رسولانند و قطب نبوت و رسالت بر آنها مىچرخد ، نوح و ابراهيم و موسى و عيسى و محمد ( ص ) .\r\n\r\n","description":"","footnote":"","page_name":" 41 ","page_number":41},
  {"content":"\r\n . \r\n","description":"","footnote":"","page_name":" 42 ","page_number":42},
  {"content":"\r\n\r\n( 1 ) 4 - جابر گويد : از امام باقر ( ع ) شنيدم كه مىفرمود : به راستى خدا ابراهيم را به بندگى خود پذيرفت پيش از آنكه او را پيغمبر خود نمايد و پيغمبرش گرفت پيش از آنكه رسولش سازد و به رسالتش برگزيد پيش از آنكه خليل خودش گيرد و خليل خودش نمود پيش از آنكه امام گيردش و چون همه اين مقامات را براى او فراهم نمود ( و كف خود را براى نمودن جميع مقامات به هم بست ) به او فرمود : اى ابراهيم « به راستى من تو را براى مردم امام ساختم » از بس اين مقام به نظر ابراهيم بزرگ آمد « عرض كرد : پروردگارا و از نژاد من هم ؟ خدا فرمود : عهد من به ستمكاران نرسد » .\r\n\r\nباب فرق ميان رسول و نبى و محدَّث\r\n( 2 ) 1 - زراره گويد : از امام باقر ( ع ) پرسيدم از قول خداى عز و جل ( 54 سوره مريم ) : « و بود رسول پيغمبر » رسول چيست و پيغمبر چيست ؟ فرمود : پيغمبر كسى است كه در خواب مىبيند و آواز را مىشنود و فرشته را به چشم نبيند و رسول كسى است كه آواز فرشته را بشنود و در خواب ببيند و فرشته را هم به چشم بنگرد ، گفتم : امام چه مقامى دارد ؟ گفت : آواز فرشته را مىشنود و رؤيا و معاينهء فرشته ندارد . سپس اين آيه را خواند ( 52 سوره حج ) : « و نفرستاديم پيش از تو هيچ رسولى و هيچ پيغمبرى و هيچ محدثى » - دنبال آيه اين است - « جز اينكه اگر خود را به دست آرزو سپرد شيطان در\r\n\r\n","description":"","footnote":"","page_name":" 43 ","page_number":43},
  {"content":"\r\n . \r\n","description":"","footnote":"","page_name":" 44 ","page_number":44},
  {"content":"\r\n\r\nآرزويش مداخله كرد » .\r\nتنبيه : كلمهء محدث در قرآن نيست ، بعضى گفته‌اند كه در قرائت اهل بيت وارد است ، و ممكن است در اينجا بعنوان تفسير و تأويل آن را اضافه كرده باشد .\r\n( 1 ) 2 - حسن بن عباس معروفى به امام رضا ( ع ) نوشت :\r\nقربانت ، بفرمائيد كه فرق ميان رسول و نبى و امام چيست ؟ ، گويد :\r\nدر پاسخ نوشت يا فرمود : فرق ميان رسول و نبى و امام اين است كه رسول كسى است كه جبرئيل بر او نازل شود و او را ببيند و سخنش را هم بشنود و به دو وحى فرود آورد و بسا باشد كه در خواب بيند ، چون خواب ابراهيم ( ع ) نبى بسا همان كلام بشنود و چيزى نبيند و بسا شخص را بيند و چيزى نشنود ، امام كسى باشد كه كلام فرشته را بشنود و شخص او را نبيند .\r\n( 2 ) 3 - احوال گويد : از امام باقر ( ع ) پرسيدم از رسول و نبى و محدث ، فرمود : رسول آن كس باشد كه جبرئيل برابرش آيد و او را بيند و با او سخن كند ، اين شخص رسول است ، پيغمبر آن كس است كه در خواب بيند چون رؤياى ابراهيم و چون خوابى كه رسول خدا ( ص ) پيش از دريافت وحى نسبت به وسائل و اسباب نبوت مىديد ، تا وقتى جبرئيل از نزد خدا پيش او به رسالت آمد و پيغمبر پس از اينكه نبوت براى او فراهم شد و رسالت از طرف خدا دريافت ، به اين مقام رسيد كه جبرئيل برابر او مىآمد و روبرو با او\r\n\r\n","description":"","footnote":"","page_name":" 45 ","page_number":45},
  {"content":"\r\n . \r\n","description":"","footnote":"","page_name":" 46 ","page_number":46},
  {"content":"\r\n\r\nسخن مىگفت ، بعضى از پيغمبرانند كه نبوت براى آنها فراهم شود ، در خواب بيند و روح نزد او آيد و با او سخن كند و به او بازگو كند بىآنكه در بيدارى فرشته را بيند ، ولى محدث كسى است كه به او حديث گويند و شنود ولى معاينه و روبرو با فرشته نشود و در خواب نبيند .\r\n( 1 ) 4 - بُرَيْد ، از امام باقر و امام صادق ( ع ) در تفسير قول خداى عز و جل ( 52 سوره حج ) : « نفرستاديم پيش از تو رسولى و نه پيغمبرى و نه محدثى » عرض كردم : قربانت ، قرائت ما اين نيست بفرمائيد رسول و نبى و محدث چيستند ؟ فرمود : رسول كسى است كه فرشته به او عيان شود و با او سخن گويد ، پيغمبر آن كسى است كه در خواب بيند و بسا كه نبوت و رسالت براى يك نفر فراهم شوند و محدث آن كسى باشد كه صورت را بشنود ولى صورت خود فرشته را نبيند ، گويد : گفتم : اصلحك الله ، چگونه بداند آنچه در خواب ديده حق است و از فرشته است ، فرمود : توفيق بايد تا آن را بفهمد ، محققاً خدا با كتاب شما كه قرآن است به كتب آسمانى پايان بخشيده و پيغمبر شما خاتم پيغمبران است .\r\n\r\n","description":"","footnote":"","page_name":" 47 ","page_number":47},
  {"content":"\r\n . \r\n","description":"","footnote":"","page_name":" 48 ","page_number":48},
  {"content":"\r\n\r\n\r\nباب در اينكه اتمام حجت از طرف خدا بر خلقش ميسّر نباشد جز به وجود امام\r\n( 1 ) 1 - عبد صالح ( امام كاظم ع ) فرمود : راستى كه از طرف خدا بر خلق او اتمام حجت نشود جز به وجود امام تا شناخته شود ( زندهء شناخته شده خ ل ) .\r\n( 2 ) 2 - امام رضا ( ع ) از امام صادق ( ع ) همين مضمون را باز گفته است .\r\n( 3 ) 3 - امام رضا ( ع ) همين مضمون را فرموده است .\r\n( 4 ) 4 - امام صادق ( ع ) فرمود : حجت ( رهبر از طرف خدا ) پيش از مردم ديگر بوده و به همراه مردم هم هست و پس از مردم هم خواهد بود .\r\n\r\n","description":"","footnote":"","page_name":" 49 ","page_number":49},
  {"content":"\r\n . \r\n","description":"","footnote":"","page_name":" 50 ","page_number":50},
  {"content":"\r\n\r\n\r\nباب در اينكه زمين بىحجت نماند\r\n( 1 ) 1 - حسين بن ابى العلاء گويد : به امام صادق ( ع ) گفتم :\r\nزمين تواند باشد و امام در آن نباشد ؟ فرمود : نه ، گفتم : دو امام در يك زمان باشند ؟ فرمود : نه ، جز آنكه يكى از آنها خاموش باشد و به كارى دست نزند .\r\n( 2 ) 2 - اسحاق بن عمار گويد : از امام صادق ( ع ) شنيدم مى فرمود : به راستى زمين تهى نماند ، جز اينكه بايد در او امامى باشد ، براى آنكه اگر مؤمنان چيزى افزودند ( به احكام خدا ) آنها را به حق برگرداند و اگر چيزى كاستند براى آنها تكميل كند و رفع نقصان نمايد .\r\n( 3 ) 3 - عبد اللَّه بن سليمان عامرى از امام صادق ( ع ) فرمود :\r\nزمين هميشه نپايد جز آنكه براى خدا در آن حجتى بايد كه حلال و حرام را به مردم بفهماند و مردم را به راه خدا بخواند .\r\n( 4 ) 4 - حسين بن ابى العلاء گويد : از امام صادق ( ع ) پرسيدم كه :\r\n\r\n","description":"","footnote":"","page_name":" 51 ","page_number":51},
  {"content":"\r\n . \r\n","description":"","footnote":"","page_name":" 52 ","page_number":52},
  {"content":"\r\n\r\nزمين بىامام مىماند ؟ فرمود : نه .\r\n( 1 ) 5 - يكى از دو امام ( باقر يا صادق ع ) فرمود : به راستى خدا زمين را بىعالِم ( امام ) نگذارد و اگر جز اين باشد حق از باطل شناخته نشود .\r\n( 2 ) 6 - امام صادق ( ع ) فرمود : خدا بزرگوارتر و والاتر است از اينكه زمين را بىامام عادلى وانهد .\r\n( 3 ) 7 - امير المؤمنين ( ع ) فرمود : بار خدايا به راستى تو زمين را از حجت خود بر خلقت تهى وانگذارى .\r\n( 4 ) 8 - امام باقر ( ع ) فرمود : به خدا از روزى كه آدم ( ع ) قبض روح شده ، خدا زمينى را وانگذارده جز آنكه در آن امام و پيشواى دادگسترى بوده است كه بوسيلهء آن به سوى خدا رهبرى مىشدند و او حجت خدا بوده است بر بندگانش و زمين بىحجت خدا بر\r\n\r\n","description":"","footnote":"","page_name":" 53 ","page_number":53},
  {"content":"\r\n . \r\n","description":"","footnote":"","page_name":" 54 ","page_number":54},
  {"content":"\r\n\r\nبندگانش نمىماند .\r\n( 1 ) 9 - ابو الحسن ( مقصود امام دهم است - از مجلسى ره ) فرمود :\r\nبه راستى زمين تهى از حجت نباشد و به خدا منم آن حجت .\r\n( 2 ) 10 - ابى حمزه گويد : به امام صادق ( ع ) گفتم : زمين بىامام مىماند ؟ فرمود : اگر زمين بىامام شود ، فرو رود ، ( اهل خود را در خود كشد و هلاك كند ) .\r\n( 3 ) 11 - محمد بن فضيل گويد : به امام رضا ( ع ) عرض كردم :\r\nزمين بىامام بجا مىماند ؟ فرمود : نه ، گفتم : از امام صادق ( ع ) به ما روايتى رسيده است كه زمين بىامام نماند مگر آنكه خدا بر مردم زمين يا بر بندگان خود خشم گيرد ، فرمود : نه ، در اين صورت بجا نماند و فرو ريزد .\r\n( 4 ) 12 - امام باقر ( ع ) فرمود : اگر به فرض محال امام يك ساعت از زمين برداشته شود ، بل اهل خود موج بردارد ( بالا و پائين شود ) چنانچه دريا با اهل خود موج بردارد .\r\n( 5 ) 13 - وشاء گويد : از امام رضا ( ع ) پرسيدم : زمين بىامام بجا مىماند ؟ فرمود : نه ، گفتم : به ما روايت رسيده كه زمين بىامام بجا نماند مگر اينكه خداى عز و جل بر بندگان خشم كند ، فرمود :\r\nبجا نماند ، در اين صورت فرو ريزد .\r\n\r\n","description":"","footnote":"","page_name":" 55 ","page_number":55},
  {"content":"\r\n . \r\n","description":"","footnote":"","page_name":" 56 ","page_number":56},
  {"content":"\r\n\r\n\r\nباب در اينكه اگر روى زمين جز دو مرد نباشند بايد يكى از آنها امام باشد\r\n( 1 ) 1 - ابن طيار گويد : از امام صادق ( ع ) شنيدم مىفرمود : اگر در زمين نماند جز دو كس بايد يكى از آنها حجت و امام باشد .\r\n( 2 ) 2 - امام صادق ( ع ) فرمود : اگر دو كس بماند محققاً يكى از آنها حجت باشد .\r\n( 3 ) 3 - امام صادق ( ع ) فرمود : اگر تنها دو مرد در زمين باشند ، بايد يكى از آن دو امام باشد و فرمود : به درستى كه آخر كسى كه بميرد امام است تا كسى نماند كه بر خداى عز و جل حجت گيرد كه او را بىحجت واگذاشته .\r\n( 4 ) 4 - امام صادق ( ع ) فرمود : اگر نماند در زمين جز دو كس\r\n\r\n","description":"","footnote":"","page_name":" 57 ","page_number":57},
  {"content":"\r\n . \r\n","description":"","footnote":"","page_name":" 58 ","page_number":58},
  {"content":"\r\n\r\nبايد يكى از آنها حجت باشد يا بايد دومى حجت باشد - ترديد از احمد بن محمد راوى حديث است .\r\n( 1 ) 5 - يونس بن يعقوب گويد : از امام صادق ( ع ) شنيدم مى فرمود : اگر در زمين جز دو كس نمانند يكى از آنها امام باشد .\r\n\r\nباب شناسائى امام و مراجعه به امام\r\n( 2 ) 1 - ابى حمزه گويد : امام باقر ( ع ) به من فرمود : همانا كسى خدا را مىپرستد كه خدا را بشناسد ولى كسى كه خدا را نمى شناسد او را همين طور كه ملاحظه مىكنى به گمراهى مىپرستد ، عرض كردم : قربانت ، معرفت خدا چيست ؟ فرمود : تصديق خداى عز و جل و تصديق رسول خدا ( ص ) و دوستداران على ( ع ) و پيروى از او و از امامان بر حق و بيزارى جستن به خدا از دشمن آنها ، همچنين شناخته مىشود خداى عز و جل .\r\n( 3 ) 2 - يكى از دو امام ( باقر يا صادق ع ) فرمود : بنده مؤمن نباشد تا خدا و رسولش و همه امامها را و امام زمانش را بشناسد و در\r\n\r\n","description":"","footnote":"","page_name":" 59 ","page_number":59},
  {"content":"\r\n . \r\n","description":"","footnote":"","page_name":" 60 ","page_number":60},
  {"content":"\r\n\r\nكارهايش به امام زمانش مراجعه كند و تسليم او باشد ، و سپس فرمود : چگونه آخرى را بشناسد و او نسبت به اولى جاهل باشد .\r\n( 1 ) 3 - زرارة گويد : به امام باقر ( ع ) گفتم : به من خبر بده كه آيا شناختن امام از شما بر همه خلق واجب است ؟ فرمود : به راستى خداى عز و جل محمد ( ص ) را به همهء مردم رسول فرستاده و او حجت خدا است بر همهء خلق روى زمين ، هر كه ايمان به خدا دارد و به محمد رسول خدا ( ص ) ، و پيروى از او كند و او را تصديق نمايد معرفت امام از ما هم بر او واجب است ، و هر كه ايمان به خدا و رسولش ندارد و پيرو او نيست و او را باور ندارد و حق خدا و پيغمبر را نشناسد چطور معرفت امام بر او واجب باشد با اينكه او ايمان به خدا و رسول او ندارد ، و حق آنها را نمىشناسد .\r\nگويد : گفتم : پس چه مىفرمائيد در بارهء كسى كه ايمان به خدا و رسولش دارد و رسول خدا ( ص ) را در همهء آنچه خدا به دو فرستاده تصديق كند ، بر اينان حق شما واجب است ؟ فرمود : آرى ، مگر اينان نيستند كه فلان و فلان را مىشناسند ؟ گفتم : چرا ، فرمود :\r\nنظرت اين است كه خدا همان كسى است كه معرفت اينان را در دلشان انداخته به خدا معرفت آنها را در دلشان نيانداخته مگر شيطان ، نه به خدا حق ما را خداى عز و جل به مؤمنان الهام كرده است .\r\n( 2 ) 4 - جابر گويد : از امام باقر ( ع ) شنيدم مىفرمود : همانا كسى خداى عز و جل را مىشناسد و مىپرستد كه خدا را شناسد و\r\n\r\n","description":"","footnote":"","page_name":" 61 ","page_number":61},
  {"content":"\r\n . \r\n","description":"","footnote":"","page_name":" 62 ","page_number":62},
  {"content":"\r\n\r\nامامش را شناسد كه از ما خاندان است و هر كه خدا را به حق بشناسد و امام از ما خاندان را نشناسد ، همان جا آنچه شناسد و بپرستد جز خدا است اين طور كه ملاحظه مىكنيد به خدا از گمراهى است .\r\n( 1 ) 5 - ذريح گويد : از امام صادق ( ع ) از امامان بعد از پيغمبر ( ص ) پرسيدم ، فرمود : امير المؤمنين ( ع ) امام است و سپس امام حسن ( ع ) امام است ، پس از او حسين ( ع ) امام است و بعد از او على بن الحسين ( ع ) امام است ، سپس محمد بن على ( ع ) امام است ، هر كه منكر اين حقيقت باشد چون كسى است كه منكر معرفت خدا تبارك و تعالى و معرفت رسول او است ( ص ) .\r\nبعد از اين ذريح گويد : عرض كردم : پس از آنها توئى ، قربانت ، سه بار اين گفته را باز گفتم ، به من فرمود : همانا من اين حديث را به تو گفتم : تا تو از گواهان خدا تبارك و تعالى باشى در زمين او .\r\n( 2 ) 6 - عبد الرحمن بن ابى ليلى از پدرش از امام صادق ( ع ) كه فرمود : به راستى شما مردمى صالح و شايسته نباشيد ، تا معرفت پيدا كنيد و معرفت پيدا نكنيد تا باور كنيد و باور نكنيد تا تسليم شويد ، چهار در است كه نخستين آنها شايسته نباشد جز به همراهى آخرشان آنها كه از سه در وارد شوند گمراه گردند و در سرگردانى و گمكاه دورى افتند .\r\nبه راستى خداى تبارك و تعالى جز كار شايسته نپذيرد ، و جز وفاء به شرط و پيمان نپذيرد ، هر كه براى خدا به قرار او بپايد و پيمانى كه وصف نمود به كار بندد بدان چه نزد خدا است برسد و آنچه\r\n\r\n","description":"","footnote":"","page_name":" 63 ","page_number":63},
  {"content":"\r\n . \r\n","description":"","footnote":"","page_name":" 64 ","page_number":64},
  {"content":"\r\n\r\n( 1 ) را وعده داده است كاملا دريابد ، به راستى خدا تبارك و تعالى بندگان را به راههاى هدايت مطلع ساخته و چراغ روشن براى آنها در آن راهها بر افروخته و به آنها خبر داده كه چگونه آن را پيمايند و فرموده است ( 83 سوره طه ) : « به راستى من بسيار آمرزنده‌ام براى كسى كه توبه كند و ايمان آورد و كار شايسته كند و سپس به راه حق رهبرى شود » و فرموده است ( 31 سوره مائده ) : « همانا خدا از پرهيزكاران بپذيرد » هر كه بپرهيزد از خدا نيست به آنچه به او دستور داده ، خدا را ملاقات كند در حالى كه مؤمن است بدان چه محمد ( ص ) آورده است . واى ، واى ، مردمى از دست رفتند و پيش از آنكه رهبرى شوند مردند ، معتقد بودند كه مؤمنند ولى از آنجا كه نمىدانستند مشرك بودند ، به راستى مطلب اين است كه هر كه از در به خانه در آيد رهبرى شود و هر كه از در به سوى ديگر گرايد ، به راه نيستى رود ، خدا طاعت ولى امرش را به طاعت رسولش پيوسته و طاعت رسولش را به طاعت خودش ، هر كه سر از طاعت واليان امر بپيچد ، نه خدا را اطاعت كرده و نه رسولش را و همان است اعتراف بدان چه خدا عز و جل فرو فرستاده كه فرموده است ( 31 سوره اعراف ) :\r\n« برگيريد زيور خود را در هر مسجدى » ( 36 سوره نور ) : « و خواهش كنيد خانه‌هائى كه خدا اجازه داده است و اعلام فرموده كه بر فراز باشند و نامش در آنها برده شود ، زيرا كه خدا گزارش داده است به شما » ( دنبال همين آيه ) « رادمردانى كه بازرگانى و داد و ستد آنها را از ذكر خدا باز ندارد و از به پا داشتن نماز و دادن زكات ، مىترسند از روزى كه دلها و ديده‌ها در آن زير و رو مىشوند » . خدا رسولان خود را ويژه كار خويش برگزيد و تصديق دهندگان به آژيرهاى خود ساخت و فرمود ( 24 سوره فاطر ) : « هيچ امتى نيست جز آنكه در ميان آن بيم دهنده‌اى گذشته است » گم باد هر كه\r\n\r\n","description":"","footnote":"","page_name":" 65 ","page_number":65},
  {"content":"\r\n . \r\n","description":"","footnote":"","page_name":" 66 ","page_number":66},
  {"content":"\r\n\r\n( 1 ) نادان است و رهجو باد هر كه بينا و خردمند است ، به راستى خدا عز و جل مىفرمايد ( 46 سوره حج ) : « به راستى ديدهء آنها كور نيست ولى دلى كه در درون دارند كور است » چطور نابينا ره جويد و چگونه بينا شود كسى كه نيانديشد . پيروى كنيد از رسول خدا ( ص ) و خاندانش و اعتراف كنيد بدان چه از نزد خدا نازل شده و پيرو آثار هدايت شويد ، زيرا كه آنان علامات امانت و تقوايند ، و بدانيد كه اگر كسى عيسى بن مريم را انكار كند و به ديگر رسل اقرار كند مؤمن نباشد ، راه را در پرتو چراغگاه پيمائيد و آثار پشت پرده را بجوئيد تا دين خود را كامل سازيد و به خدا پرورندهء خود ايمان بياوريد .\r\n( 2 ) 7 - امام صادق ( ع ) فرمود : خدا خود فرازى كرده است از اينكه هر چيزى را مجرى كند جز بوسيله اسباب ، و براى هر چيز سببى ساخته و براى هر سببى گشايشى و براى هر گشايشى دانشى و براى هر دانشى باب گويائى ، هر كس آن را شناخت چه خوش شناخت و هر كه آن را ندانست چه بد كه ندانست ، آن رسول خدا است ( ص ) و ماها .\r\n( براى هر سببى شرحى پرداخته و براى هر شرحى نشانه‌اى نهاده خ ل ) .\r\n( 3 ) 8 - محمد بن مسلم گويد : شنيدم امام باقر ( ع ) مىفرمود :\r\nهر كه با پرستش براى خداى عز و جل ديندارى كند و گر چه خود را در آن به سختى و كوشش وادارد ولى رهبرى از طرف خداى براى او نباشد ، كوشش او پذيرفته نيست ، او گمراه و سرگردان است و خدا كردار او را بد شمارد ، او به مانند گوسفندى است كه از چوپان و گلهء خود گمشده و تمام روز را مىدود و مىرود و مىآيد و\r\n\r\n","description":"","footnote":"","page_name":" 67 ","page_number":67},
  {"content":"\r\n . \r\n","description":"","footnote":"","page_name":" 68 ","page_number":68},
  {"content":"\r\n\r\n( 1 ) شب هنگام گله‌اى را مىبيند با چوپانش بدان دل مىدهد و فريب مىخورد و شب را در خوابگاه آن بسر مىبرد و چون بامداد چوپان گلهء خود را مىراند ، آن گوسفند گمشده نه چوپان را مىشناسد و نه گله را و سرگردان مىدود به دنبال چوپان و گلهء خودش ، باز گلهء گوسفندى را با چوپانش مىبيند و بدان دل مىدهد و فريب مى خورد ولى چوپان بر وى فرياد مىكند كه : به دنبال چوپان و گله خود برو ، تو از چوپان و گله‌ات گم شدى و سرگردانى ، و او هراسان ، سرگردان ، گم ، مىدود و چوپانى ندارد كه او را به چراگاه خود راهنمائى كند و برگرداند ، در اين ميان كه سرگردان است گرگ از گم‌شدنش فرصت را غنيمت مىشمارد و او را مىخورد .\r\nبه خدا اى محمد ، هر كه صبح كند از اين امت و امامى از طرف خدا عز و جل كه هم امامت او روشن و عادل باشد نداشته باشد چنين است كه صبح كرده گمراه ، و گم شده و اگر بر اين حالت بميرد در حال كفر و نفاق مرده است .\r\nاى محمد ، بدان كه پيشوايان جور و پيروانشان از دين خدا بر كنارند ، گمراهند و گمراه‌كننده ، و هر كردارى كنند چون خاكسترى است كه باد سخت در روز طوفانى به آن تاخته و از آنچه كردند نيروى سود بردن ندارند ، اين است آن گمراهى هويدا .\r\n( 2 ) 9 - مقرن گويد : شنيدم امام صادق ( ع ) مىفرمود : ابن كوّاء حضور امير المؤمنين ( ع ) آمد و عرض كرد : يا امير المؤمنين ( 46 سوره اعراف ) : « بر اعراف مردانى باشند كه هر كس را از رخساره بشناسند » فرمود : ما هستيم اعراف و ياوران خود را از رخسارهء آنها بشناسيم ، ما هستيم اعراف همان كه خدا عز و جل شناخته نشود جز\r\n\r\n","description":"","footnote":"","page_name":" 69 ","page_number":69},
  {"content":"\r\n . \r\n","description":"","footnote":"","page_name":" 70 ","page_number":70},
  {"content":"\r\n\r\nاز راه شناختن ما . ما هستيم اعراف ، روز قيامت بر صراط خداى عز و جل ما را معرف مقرر سازد ، به بهشت نرود مگر كسى كه ما را بشناسد و ما او را بشناسيم و به دوزخ نرود مگر كسى كه ما او را نشناسيم و او هم ما را نشناسد ، به راستى خدا تبارك و تعالى اگر مىخواست بىواسطه خود را به بندگان مىشناسانيد ولى ما را باب و صراط و راه خود مقرر كرده و آن سوئى كه از آن بايد روى به وى داشت ، هر كه از ولايت ما رو برتابد يا ديگرى را بر ما برترى دهد محققاً آنها از صراط به سر در افتند ، كسانى كه مردم خود را بدانها وابسته و به آنها پناهنده شوند برابر نيستند ، اين دو وضعيت برابر نيست كه :\r\n1 - مردم به چشمه‌هاى تيره روند كه از يك ديگر باز گرفته شده و در هم ريخته شده‌اند .\r\n2 - كسانى كه به ما روى كنند به چشمه‌هاى زلالى رسند كه به امر پروردگارشان روانند و تمامى و انقطاع ندارند .\r\n( 1 ) 10 - ابى حمزه گويد : امام باقر ( ع ) فرمود : اى ابا حمزه ، يكى از شماها براى مسافرت چند فرسخ راه روى زمين راه نما مى طلبد ، تو به راههاى آسمان نادانترى از راههاى زمين ، براى خويش راه نمائى بجوى .\r\n( 2 ) 11 - ابو بصير گويد : امام صادق ( ع ) در تفسير قول خداى عز و جل ( 273 سوره بقره ) : « به هر كه حكمت داده شد محققاً خير فراوانى داده شده » فرمود :\r\n\r\n","description":"","footnote":"","page_name":" 71 ","page_number":71},
  {"content":"\r\n . \r\n","description":"","footnote":"","page_name":" 72 ","page_number":72},
  {"content":"\r\n\r\nطاعت خدا و معرفت امام مقصود است .\r\n( 1 ) 12 - ابو بصير گويد : امام باقر ( ع ) به من فرمود : آيا امام خود را شناختى ؟ ، گويد : گفتم : آرى به خدا پيش از آنكه از كوفه بيرون آيم ، فرمود : در اين صورت تو را بس است .\r\n( 2 ) 13 - بُرَيْد گويد : از امام صادق ( ع ) شنيدم مىفرمود در تفسير قول خدا تبارك و تعالى ( 123 سوره انعام ) : « آيا كسى كه مرده بوده و ما زنده‌اش كرديم و براى او پرتوى نهاديم كه با آن ميان مردم راه مىرود » ( دنبال آيه ) « مانند كسى است كه در ظلمات باشد و نتواند از آن به در آيد » مقصود از مرده نادانى است كه چيزى نمىفهمد و مقصود از نورى كه با آن ميان مردم راه مىرود همان امام است كه از او پيروى مىكند و مقصود از كسى كه در ظلمات گرفتار است و نتواند از آن به در آيد ، آن كسى است كه امام را نشناسد .\r\n( 3 ) 14 - امام باقر ( ع ) فرمود : ابو عبد الله جدلى بر امير المؤمنين ( ع ) وارد شد ، امير المؤمنين ( ع ) فرمود : اى ابو عبد الله ، تو را از تفسير قول خداى عز و جل ( 91 سوره نمل ) : « هر كه حسنه‌اى آورد ، بهتر از آن را پاداش برد و هم آنها از هراس روز كذائى در آسايشند و هر كه گناهى ورزد به رو در دوزخ افتد ، مگر مىشود جز طبق آنچه شما بكنيد پاداش يابيد ؟ » آگاه سازم ؟ گفت : آرى يا امير المؤمنين ، قربانت گردم . فرمود : اين حسنه معرفت ولايت و دوستى ما خانواده است و گناهى چنين انكار ولايت و بغض ما خانواده است . و سپس اين\r\n\r\n","description":"","footnote":"","page_name":" 73 ","page_number":73},
  {"content":"\r\n . \r\n","description":"","footnote":"","page_name":" 74 ","page_number":74},
  {"content":"\r\n\r\nآيه را بر او خواند .\r\n\r\nباب لزوم طاعت ائمه ( ع )\r\n( 1 ) 1 - امام باقر ( ع ) فرمود : كنگره و قله و كليد هر كار و راه ورود در هر چيزى و خشنودى خداى بخشاينده تبارك و تعالى طاعت امام است از روى معرفت ، سپس فرمود : به راستى خدا تبارك و تعالى مىفرمايد ( 83 سوره نساء ) : « هر كه اطاعت رسول كند ، خدا را اطاعت كرده و هر كه پشت دهد ، ما تو را نگهبان وى نفرستاده‌ايم » .\r\n( 2 ) 2 - ابى الصباح گويد : من گواهم كه شنيدم امام صادق ( ع ) مىفرمود : من گواهم كه على ( ع ) امامى است كه خدا طاعتش را واجب كرده و حسن ( ع ) امام است و خدا طاعتش را واجب كرده ، و حسين ( ع ) امام است و خدا طاعتش را واجب كرده و على بن الحسين ( ع ) امام است و خدا طاعتش را واجب كرده و محمد بن على ( ع ) امام است و خدا طاعتش را واجب كرده .\r\n( 3 ) 3 - بشير عطار گويد : از امام صادق ( ع ) شنيدم مىفرمود :\r\nما مردمى هستيم كه خدا طاعت ما را واجب كرده است و شما پيروى مىكنيد از كسى كه مردم به نادانى او معذور نيستند .\r\n\r\n","description":"","footnote":"","page_name":" 75 ","page_number":75},
  {"content":"\r\n . \r\n","description":"","footnote":"","page_name":" 76 ","page_number":76},
  {"content":"\r\n\r\n( 1 ) 4 - امام باقر ( ع ) در تفسير قول خدا عز و جل ( 54 سوره نساء ) : « و به آنها مُلك بزرگى داديم » فرمود : مقصود از مُلك بزرگ ، طاعت آنها است كه واجب است .\r\n( 2 ) 5 - امام صادق ( ع ) فرمود : ميان رسل و اوصياء وجوب طاعت مشترك است .\r\n( 3 ) 6 - فرمود : ما جمعى هستيم كه خدا طاعت ما را فرض كرده است ، انفال ( غنيمت جنگ ، ملكى كه كفار به مسلمانان واگذارند ، سر كوهها ، كف رود خانه‌ها ، نيزارها و آنچه مانند آنها است ) از آن ما است و برگزيده از مال هم ( مقصود نخبه غنيمت است كه تقريباً اختصاص به سران كفر داشته و پيغمبر و امام آن را براى خود انتخاب مىكرده ) از آن ما است ، ما هستيم راسخون در علم و ما هستيم كه محسود شديم و خدا در باره ما فرموده ( 58 سوره نساء ) :\r\n« آيا به مردم حسد برند بواسطه آنچه خدا از فضل خود به آنها داده است » .\r\n( 4 ) 7 - حسين بن ابى العلاء گويد : براى امام صادق ( ع ) ياد آور شدم كه عقيدهء ما نسبت به اوصياء اين است كه طاعت آنها فرض شده است ، گويد : فرمود : آرى ، ايشان همان كسانى هستند كه خدا تعالى در بارهء آنان فرموده است ( 59 سوره نساء ) : « اطاعت كنيد خدا را و اطاعت كنيد رسول خدا را و اولو الامر از خودتان را » و باز فرموده است ( 61 سورهء مائده ) : « همانا ولى شما خدا است و رسولش و كسانى كه گرويدند » .\r\n\r\n","description":"","footnote":"","page_name":" 77 ","page_number":77},
  {"content":"\r\n . \r\n","description":"","footnote":"","page_name":" 78 ","page_number":78},
  {"content":"\r\n\r\n( 1 ) 8 - معمر بن خلاد گويد : مردى پارسى از ابو الحسن ( امام كاظم ع ) پرسيد كه : اطاعت شما واجب است ؟ فرمود : آرى ، گفت : چون اطاعت على بن ابى طالب ( ع ) ؟ فرمود : آرى .\r\n( 2 ) 9 - ابو بصير گويد : از امام صادق ( ع ) پرسيدم از ائمه ( ع ) كه در فرمان و وجوب اطاعت ، همه يكسانند ؟\r\nفرمود : آرى .\r\n( 3 ) 10 - محمد بن زيد طبرى گويد : من در خراسان بالاى سر امام رضا ( ع ) ايستاده به خدمت بودم و جمعى از بنى هاشم كه اسحاق بن موسى بن عيسى عباسى همراه آنها بود ، شرفياب حضور او بودند . آن حضرت فرمود : اى اسحاق به من خبر رسيده كه مردم مىگويند : ما عقيده داريم كه همهء مردم بنده‌هاى ما هستند ، نه ، سوگند بدان خويشى و قرابتى كه با رسول خدا ( ص ) دارم ، من هرگز چنين چيزى نگفتم ، و از پدران خود هم نشنيدم و به من نرسيده است كه يكى از نياكان من چنين گفته باشد ، ولى من مى گويم كه مردم بندگان ما هستند در اينكه اطاعت ما بر آنها واجب است و در ديانت به ما وابسته‌اند ، بايد حاضران به غائبان برسانند .\r\n( 4 ) 11 - ابى سلمه گويد : از امام صادق ( ع ) شنيدم مىفرمود :\r\nما هستيم كه خدا طاعت ما را فرض كرده است ، به مردم روا نيست جز اينكه ما را بشناسند ، در نادانى به مقام ما معذور نيستند ، هر كه ما را بشناسد مؤمن است و هر كه عمداً منكر مقام ما باشد كافر است ،\r\n\r\n","description":"","footnote":"","page_name":" 79 ","page_number":79},
  {"content":"\r\n . \r\n","description":"","footnote":"","page_name":" 80 ","page_number":80},
  {"content":"\r\n\r\nهر كه نسبت به ما بيطرف باشد ، نه ما را به امامت بشناسد و نه مقام ما را انكار كند ، گمراه است تا به راه حق برگردد و آنچه را خدا از حق طاعت ما واجب كرده است بفهمد و اگر در همان حال گمراهى خود بميرد ، خدا با او هر چه خواهد عمل كند .\r\n( 1 ) 12 - محمد بن فضيل گويد : از او ( امام ع ) پرسيدم از بهترين چيزى كه بوسيلهء آن بنده‌ها به خداى عز و جل تقرب جويند ؟\r\nفرمود : بهترين چيزى كه بنده‌ها بوسيله آن به خدا عز و جل تقرب جويند ، طاعت رسول و طاعت اولو الامر است ، امام باقر ( ع ) فرمود :\r\nدوستى ما ايمان است و بغض ما كفر است .\r\n( 2 ) 13 - اسماعيل بن جابر گويد : به امام باقر ( ع ) گفتم : مى خواهم به شما عرضه كنم آن دينى را كه با آن نسبت به خدا عز و جل ديندارى كنم ، گويد : فرمود : بياور آنچه دارى ، گويد : گفتم :\r\nمن گواهم كه نيست شايستهء پرستشى جز خدا ، يگانه است ، شريك ندارد ، و گواهم كه محمد بنده و رسول او است و اعتراف دارم بدان چه از طرف خدا آورده و گواهم كه على ( ع ) امام است و طاعت او از طرف خدا فرض است و سپس حسن ( ع ) امام است كه خدا طاعتش را واجب كرده است و سپس حسين ( ع ) امام است و خدا طاعتش را واجب كرده و پس از او على بن الحسين ( ع ) امام است و خدا طاعت او را واجب كرده ، تا كار امامت به او رسيد . سپس گفتم : خود شما خدايت رحمت كناد . امام فرمود : اين دين خدا است\r\n\r\n","description":"","footnote":"","page_name":" 81 ","page_number":81},
  {"content":"\r\n . \r\n","description":"","footnote":"","page_name":" 82 ","page_number":82},
  {"content":"\r\n\r\nو دين فرشته‌هايش .\r\n( 1 ) 14 - امير مؤمنان ( ع ) فرمود : بدانيد كه همنشينى با عالِم ( امام معصوم يا هر دانشمند دينى و بر حقى ) و پيروى از او دينى است كه با آن براى خدا ديندارى كنند ، طاعتش مايه كسب خوش كردارى و محو بد كردارى و ذخيرهء مؤمنان است و تا زنده‌اند وسيلهء ترفيع مقام آنها است ، و ياد به خير است براى آنها پس از مرگشان .\r\n( 2 ) 15 - منصور بن حازم گويد : به امام صادق ( ع ) گفتم : به راستى خدا والاتر و گرامىتر است از اينكه به خلق خود شناخته شود ( يعنى وجود خلق نمونهء وجود او باشد - چنانچه مشبهه گويند ) فرمود : درست گفتى ، گفتم : محققاً هر كس بداند پروردگارى دارد ، براى او سزد كه بداند آن پروردگار خشنودى و خشمى دارد و بفهمد كه خشنودى و خشمش را نتوان شناخت جز بوسيلهء وحى يا رسول ، هر كه به خودش وحى نشود ، بايد رسولان خدا را بجويد و چون آنها را شناخت بداند كه حجت خدايند و طاعتشان واجب است ، من به مردم گفتم : شما نمىدانيد كه رسول خدا ( ص ) از طرف خدا حجت بر خلق او بود ؟ گفتند : چرا ؟ گفتم : چون در گذشت چه كسى حجت بود ؟ گفتند : قرآن ، من در قرآن تأمل كردم و ديدم همهء فرقه‌هاى مختلفه ، از مرجئه و قدريه تا برسد به زنادقه كه اصلًا بدان عقيده ندارند ، از آن در برابر طرف خود دليل بر قول خود مىآورند و مردان بزرگ را مغلوب مىكنند ، از اينجا دانستم كه قرآن حجت نباشد جز با قيّم و نگهدارى كه آن را درست\r\n\r\n","description":"","footnote":"","page_name":" 83 ","page_number":83},
  {"content":"\r\n . \r\n","description":"","footnote":"","page_name":" 84 ","page_number":84},
  {"content":"\r\n\r\n( 1 ) بداند و هر چه در تفسير آيات آن بگويد حق باشد ، من به مردم گفتم : قيّم و نگهدار قرآن كيست ؟ گفتند : ابن مسعود بسا مى دانست و عُمَر هم بسا مىدانست و حذيفه هم مىدانست ، گفتم :\r\nاينها همهء قرآن را مىدانستند ؟ گفتند : نه ، من هر چه بررسى كردم درك نكردم كه در بارهء احدى بگويند همهء قرآن را مىدانست جز در بارهء على ( ع ) چون مسأله‌اى ميان آن قوم ( اصحاب پيغمبر ص ) مطرح مىشد ، اين مىگفت : نمىدانم ، و آن مىگفت : نمىدانم ، و ديگرى هم مىگفت : نمىدانم ، و همان على ( ع ) بود كه مى گفت : من مىدانم . من گواهم كه على ( ع ) قيّم و نگهدار قرآن بود و طاعتش واجب بود و پس از رسول خدا ( ص ) حجت بر مردم بود و هر چه در تفسير قرآن گفته است درست است .\r\nامام ( ع ) فرمود : خدايت رحمت كناد ، من گفتم : على ( ع ) از دنيا نرفت تا حجتى در جاى خود گذاشت ، چنانچه رسول خدا ( ص ) حجتى در جاى خود گذاشت و حجت بعد از على ( ع ) حسن بن على ( ع ) بود و گواهم كه حسن بن على ( ع ) هم در نگذشت تا حجتى پس از خود بجا گذاشت چنانچه پدر و جدش بجا گذاشتند و حجت پس از حسن ، حسين ( ع ) است و طاعتش واجب بود ، فرمود : خدايت رحمت كناد ، من سر مبارك آن حضرت را بوسه زدم و گفتم : من گواهى مىدهم كه حسين ( ع ) از دنيا نرفت تا على بن الحسين ( ع ) را پس از خود حجت گذاشت و طاعت او هم واجب بود . فرمود :\r\nخدايت رحمت كناد ، باز من بوسه‌اى به سر آن حضرت زدم و گفتم :\r\nمن براى على بن الحسين ( ع ) هم گواهى مىدهم كه از دنيا نرفت تا محمد بن على ابو جعفر را پس از خود حجت و امام معين كرد و طاعت او هم واجب بود ، فرمود : خدايت رحمت كناد ، عرض كردم :\r\n\r\n","description":"","footnote":"","page_name":" 85 ","page_number":85},
  {"content":"\r\n . \r\n","description":"","footnote":"","page_name":" 86 ","page_number":86},
  {"content":"\r\n\r\n( 1 ) سر خود را در اختيار من بگذاريد تا ببوسم ، خنديد ، عرض كردم :\r\nاصلحك الله ، من به خوبى مىدانم كه پدرت از دنيا نرفته است تا پس از خود حجت و امامى معين كرده چنانچه پدرش كرد و خدا را گواه مىگيرم كه تو همان حجت و امامى ، طاعت تو واجب است ، فرمود : خدايت رحمت كناد بس كن و دست باز دار ، گفتم : اجازه بفرمائيد سر شما را ببوسم ، سر او را بوسيدم و خنده‌اى زد و فرمود :\r\nهر چه خواهى از من بپرس ، از امروز هرگز به بعد تو را ناشناس و بيگانه ندانم .\r\n( 2 ) 16 - حسين بن ابو العلاء گويد : به امام صادق ( ع ) گفتم :\r\nاطاعت از اوصياء واجب است ؟ گفت : آرى همانهايند كه خدا عز و جل در بارهء آنها گفته ( 63 سوره نساء ) : « اطاعت كنيد از خدا و اطاعت كنيد از رسول و اولو الامر خودتان » و همانهايند كه خدا عز و جل در باره‌شان فرموده است ( 91 سوره مائده ) : « همانا ولى و سرپرست شما خدا است و رسولش و آن كسانى كه گرويدند : همان كسانى كه نماز را برپا دارند و زكات را بدهند در حالى كه ركوع مىكنند » .\r\n( 3 ) 17 - عبد الأعلى گويد : از امام صادق ( ع ) شنيدم مىفرمود :\r\nسمع و طاعت ( يعنى ) شنيدن و فرمان بردن درهاى خير و خوشى باشند آنكه بشنود و فرمان برد حجت و مسئوليتى بر او نيست و آنكه بشنود و نافرمانى كند حجت و دفاعى از خود ندارد ، امام مسلمانان در روز قيامت كه خداى عز و جل را ملاقات كند حجت او تمام است و از خود دفاع كند ، سپس فرمود : خدا تبارك و تعالى\r\n\r\n","description":"","footnote":"","page_name":" 87 ","page_number":87},
  {"content":"\r\n . \r\n","description":"","footnote":"","page_name":" 88 ","page_number":88},
  {"content":"\r\n\r\nمىفرمايد : « روزى كه هر مردمى را با امام خود مىخوانيم » ( 74 سوره اسراء ) .\r\n\r\nباب در بارهء اينكه امامان گواهان خداى عز و جل هستند بر خلق او\r\n( 1 ) 1 - سماعه گويد : امام صادق ( ع ) در تفسير قول خداى عز و جل ( 45 سوره نساء ) : « پس چطور است گاهى كه بياوريم از هر امتى گواهى ( براى آن امت ) و تو را به گواهى بر اينان احضار كنيم » فرمود : در بارهء امت محمد ( ص ) بخصوص نازل شده ، در هر قرنى از ايشان امامى باشد از ما كه گواه است بر ايشان و محمد ( ص ) گواه است بر خود ماها .\r\n( 2 ) 2 - بُرَيد عجلى گويد : از امام صادق ( ع ) پرسيدم از قول خداى عز و جل ( 138 سوره بقره ) : « و همچنين شما را امت وسط ساختيم تا بر مردم گواه باشيد » فرمود : ما هستيم آن امت وسط و مائيم شهداء بر خلقش و حجتهاى او در زمينش ، گفتم : تفسير قول خدا عز و جل را بفرمائيد ( 78 سوره حج ) : « ملت و كيش پدر شما ابراهيم است » فرمود : ما بخصوص مقصود هستيم « او است كه شما را پيش از اين مسلمان نام نهاده است » در هم كتبى كه گذشته است « و در اين » قرآن « تا آنكه رسول الله بر شما گواه باشد » پس رسول خدا بر ما گواه\r\n\r\n","description":"","footnote":"","page_name":" 89 ","page_number":89},
  {"content":"\r\n . \r\n","description":"","footnote":"","page_name":" 90 ","page_number":90},
  {"content":"\r\n\r\nاست بواسطهء آنچه از طرف خداى عز و جل به ما تبليغ كرده است و ما هستيم گواهان بر مردم ديگر ، هر كه به راستى باور كند ما او را در قيامت تصديق كنيم و مؤمن معرفى كنيم و هر كه تكذيب كند و امامت ما را دروغ شمارد او را در قيامت تكذيب كنيم .\r\n( 1 ) 3 - احمد بن عمر حلال گويد : از ابو الحسن ( ع ) از تفسير قول خدا عز و جل ( 21 سوره هود ) : « آيا پس كسى كه بَيّنه از پروردگار خود دارد و گواهى از وى در دنبال او است » پرسيدم ، فرمود : مقصود از گواه امير المؤمنين ( ع ) است كه گواه و مصدق رسول خدا بود و رسول خدا ( ص ) بود كه بَيّنه و معجزه از پروردگارش داشت .\r\n( 2 ) 4 - بُرَيْد عجلى گويد : به امام باقر ( ع ) گفتم : تفسير قول خدا تبارك و تعالى را بفرمائيد ( 138 سوره بقره ) : « و همچنين شما را امت وسط ساختيم تا گواه بر همه مردم باشيد و گواه بر شما هم رسول خدا است » فرمود : ما هستيم امّت وسط و ما هستيم گواهان خدا تبارك و تعالى بر خلقش و حجتهاى او در زمينش . گفتم : تفسير گفتهء خداى تعالى ( 77 و 78 سوره حج ) : « أيا آن كسانى كه گرويدند ، ركوع كنيد و سجده كنيد و بپرستيد پروردگار خود را و كار نيك كنيد تا شايد رستگار شويد و در راه خدا به راستى جهاد كنيد ، او است كه شما را برگزيده است » فرمود : ما را قصد كرده ، ما هستيم برگزيده‌ها ، خدا تبارك و تعالى در دين حرجى ننهاده و حرج از تنگ گرفتن سخت‌تر است « كيش پدر شما ابراهيم است » ما را بخصوص قصد كرده است\r\n\r\n","description":"","footnote":"","page_name":" 91 ","page_number":91},
  {"content":"\r\n . \r\n","description":"","footnote":"","page_name":" 92 ","page_number":92},
  {"content":"\r\n\r\n« و شما را مسلمان نام نهاده » خدا ما را مسلمان ناميده است « از پيش » در كتب گذشته « و در اين » قرآن « تا آن رسول بر شما گواه باشد و شما بر مردم گواه باشيد » رسول خدا ( ص ) بدان چه به ما رسانيده است از خدا تبارك و تعالى به ما گواه است و ما بر مردم ديگر شاهديم ، هر كه ما را تصديق كند روز قيامت او را تصديق كنيم و هر كه تكذيب كند او را تكذيب كنيم .\r\n( 1 ) 5 - امير المؤمنين ( ع ) فرمود : به راستى خدا تبارك و تعالى ما را پاك كرده و مقام عصمت داده و ما را گواهان خلقش ساخته و حجت در زمينش ، ما را همراه قرآن مقرر كرده و قرآن را به همراه ما نموده ، نه از او جدا شويم و نه از ما جدا شود .\r\n\r\nباب در اينكه ائمه ( ع ) همان رهبرانند\r\n( 2 ) 1 - فضيل گويد : از امام صادق ( ع ) پرسيدم از قول خداى عز و جل ( 7 سوره رعد ) : براى هر قومى رهبرى است » فرمود : هر امامى رهبر دورانى است كه در ميان مردم آن است .\r\n( 3 ) 2 - امام باقر ( ع ) در تفسير قول خداى عز و جل ( 7 سوره\r\n\r\n","description":"","footnote":"","page_name":" 93 ","page_number":93},
  {"content":"\r\n . \r\n","description":"","footnote":"","page_name":" 94 ","page_number":94},
  {"content":"\r\n\r\nرعد ) :\r\n« همانا تو بيم دهنده‌اى و براى هر مردمى رهبرى است » فرمود :\r\nرسول خدا ( ص ) بيم دهنده است و در هر دورانى از ما رهبرى است كه آنها را بدان چه پيغمبر خدا ( ص ) آورده رهبرى كند ، سپس رهبران پس از وى على ( ع ) است و اوصياء بعد از او يكى پس از ديگرى .\r\n( 1 ) 3 - ابو بصير گويد : به امام صادق ( ع ) گفتم : «  إِنَّما أَنْتَ مُنْذِرٌ وَ لِكُلِّ قَوْمٍ هادٍ  » يعنى چه ؟ فرمود : اى ابا محمد ، رسول خدا ( ص ) بيم دهنده است و على ( ع ) رهبر بود ، بگو بدانم امروز هم رهبرى هست ؟\r\nگفتم : آرى قربانت ، هميشه از شما خانواده رهبرى پس از رهبرى بوده تا نوبت به شما رسيده ، فرمود : اى ابا محمد ، خدايت رحمت كناد ، اگر چنان بود كه آيه‌اى در بارهء مردى نازل مىشد و چون آن مرد مىميرد آن آيه هم مىمُرد و تمام مىشد كه قرآن مرده بود و تمام شده بود ولى بايد قرآن در آنچه مىماند و مىپايد زنده و مجرى باشد ، چنانچه در آنچه گذشته زنده و مجرى بوده است .\r\n( 2 ) 4 - امام باقر ( ع ) در تفسير قول خداى تبارك و تعالى : «  إِنَّما أَنْتَ مُنْذِرٌ وَ لِكُلِّ قَوْمٍ هادٍ  » فرمود : رسول خدا ( ص ) منذر و بيم ده بود و على ( ع ) رهبر بود ، هلا به خدا اين مقام رهبرى از ما خاندان نرفته است و هميشه تاكنون در ما هست .\r\n\r\n","description":"","footnote":"","page_name":" 95 ","page_number":95},
  {"content":"\r\n . \r\n","description":"","footnote":"","page_name":" 96 ","page_number":96},
  {"content":"\r\n\r\n\r\nباب در اينكه ائمه ( ع ) از طرف خدا ولى امر و خزانه دار علم او هستند\r\n( 1 ) 1 - عبد الرحمن بن كثير گويد : شنيدم امام صادق ( ع ) مى فرمود :\r\nما ولىّ امر خدا و گنجينهء علم خدا و رازدار وحىِ خدائيم .\r\n( 2 ) 2 - سورة بن كليب گويد : امام باقر ( ع ) به من فرمود : به خدا ما خزانه داران علم خدائيم در آسمان و زمين او ، نه بر اندوخته طلا و نه بر نقره ، تنها نسبت به دانش حضرت او .\r\n( 3 ) 3 - سدير گويد : به امام باقر ( ع ) گفتم : قربانت ، شما چه باشيد ؟\r\nفرمود : ما خزانه دار علم خدائيم ، ما ترجمان وحى خدائيم ، ما حجت رسائيم ، بر هر كس كه زير آسمان و بر هر كس كه روى زمين است .\r\n( 4 ) 4 - ابى حمزه گويد : شنيدم امام باقر ( ع ) مىفرمود : رسول خدا ( ص ) فرمود : خداى تبارك و تعالى فرمايد : حجت من بر اشقياء امت تو تمام است ، آن كسانى كه ولايت على و اوصياء بعد از تو را\r\n\r\n","description":"","footnote":"","page_name":" 97 ","page_number":97},
  {"content":"\r\n . \r\n","description":"","footnote":"","page_name":" 98 ","page_number":98},
  {"content":"\r\n\r\nوانهند ، زيرا در على و اوصياء ، روش تو و روش پيغمبران پيش از تو موجود است و هم آنان خزانه دار بر علم منند بعد از تو ، سپس رسول خدا ( ص ) فرمود : هر آينه جبرئيل نام آنان و نام پدرانشان را به من گزارش داد .\r\n( 1 ) 5 - امام صادق ( ع ) فرمود : اى پسر ابى يعفور ، به راستى خدا يگانه است ، يگانگى پيرايه او است ، در كار خود يكتا است ، آفريدگانى را آفريد و آنها را براى اين كار سنجيد و اندازه گرفت ، اى پسر ابى يعفور ما هم آنان هستيم ، ما حجتهاى خدائيم در ميان بندگانش و خزانه دار علم او هستيم و قائم بر اين كاريم .\r\n( 2 ) 6 - امام صادق ( ع ) فرمود : به راستى خدا عز و جل ما را آفريد و خوب آفريد و صورتگرى كرد و خوب تصوير نمود و ما را خزانه داران خود ساخت در آسمان و زمينش ، درخت براى ما سخن گفت و بوسيلهء عبادت ما خداى عز و جل پرستش شد و اگر ما نبوديم خدا پرستيده نمىشد .\r\n\r\n","description":"","footnote":"","page_name":" 99 ","page_number":99},
  {"content":"\r\n . \r\n","description":"","footnote":"","page_name":" 100 ","page_number":100},
  {"content":"\r\n\r\n\r\nباب در اينكه ائمه ( ع ) خلفاء خدايند در زمين و باب توجه به حضرت اويند\r\n( 1 ) 1 - امام رضا ( ع ) مىفرمود : ائمه خلفاء خدايند در زمين او .\r\n( 2 ) 2 - امام صادق ( ع ) مىفرمود : اوصياء همان ابواب خدا عز و جل باشند كه از آنها به حضرت او توجه شود ، اگر آنها نبودند ، خدا عز و جل شناخته نمىشد ، خدا بوسيله آنها بر خلق خود اتمام حجت كرده است .\r\n( 3 ) 3 - عبد الله بن سنان گويد : از امام صادق ( ع ) تفسير قول خدا جل جلاله را پرسيدم ( 55 سوره نور ) : « خدا به كسانى كه از شما گرويدند و كارهاى شايسته كردند وعده داده است كه در زمين آنها را به خلافت گمارد ، چنانچه به خلافت گماشت آن كسانى كه پيش از آنها بودند » فرمود : ايشان ائمه هستند .\r\n\r\n","description":"","footnote":"","page_name":" 101 ","page_number":101},
  {"content":"\r\n . \r\n","description":"","footnote":"","page_name":" 102 ","page_number":102},
  {"content":"\r\n\r\n\r\nباب در اينكه ائمه ( ع ) نور خدا عز و جل هستند\r\n( 1 ) 1 - ابى خالد كابلى گويد : از امام باقر ( ع ) از تفسير قول خداى عز و جل ( 8 سوره تغابن ) : « بگرويد به خدا و رسولش و نورى كه ما فرو فرستاديم » پرسيدم ، فرمود : اى ابو خالد ، مقصود از نور - به خدا - نور ائمه از خاندان محمد است ( ع ) تا روز قيامت ، هم ايشانند به خدا نور خدا كه فرو فرستاده و هم آنانند به خدا نور خدا در آسمان و زمين ، به خدا اى ابا خالد نور امام در دل مؤمنان از پرتو خورشيد تابان در روز روشن‌تر است ، به خدا آنها دل مؤمنان را نورانى كنند و خدا عز و جل نورشان را از هر كه خواهد محجوب دارد تا دلشان تاريك گردد ، به خدا اى ابا خالد بنده‌اى ما را دوست ندارد و پيروى نكند تا خدا دلش را پاك كند و خدا دل بنده‌اى را پاك نكند تا تسليم ما شود و با ما در سازش و صفا باشد و چون نسبت به ما در صلح و صفا باشد ، خدا او را در سختى حساب سالم دارد و از فزع بزرگ روز قيامت آسوده‌اش كند .\r\n( 2 ) 2 - امام صادق ( ع ) در تفسير قول خداى تعالى : « آنان كه پيروى مىكنند از اين پيغام بر و خبرگزار درس ناخوانده ما كه اوصاف او را در تورات و انجيل نبشته مىيابند كه آنها را امر به معروف و نهى از منكر\r\n\r\n","description":"","footnote":"","page_name":" 103 ","page_number":103},
  {"content":"\r\n . \r\n","description":"","footnote":"","page_name":" 104 ","page_number":104},
  {"content":"\r\n\r\nمىنمايد و طيبات را بر آنان حلال و پليدىها را بر آنان حرام مىكند » تا آنجا كه مىفرمايد : « و پيروى كردند نورى را كه با او فرود آمده است همانها رستگارانند » فرمود : نور در اينجا على امير المؤمنين و ائمه عليهم السلام‌اند .\r\n( 1 ) 3 - ابى الجارود گويد : به امام باقر ( ع ) گفتم : محققاً خدا به اهل كتاب خير فراوانى داده ، فرمود : آن خير فراوان چيست ؟ گفتم :\r\nهمين كه خدا خودش فرموده ( 54 و 55 سوره قصص ) : « آن كسانى كه پيش از آن به آنها كتاب عطا كرديم هم ايشان بدان كتاب مىگروند » تا اينكه فرمايد : « به آنان دو بار اجر داده شود بواسطه صبرى كه كردند » گويد : فرمود : خدا به شما هم داده چنان كه به آنها عطا كرده ، سپس تلاوت فرمود ( 29 سوره حديد ) : « ايا آنچنان كسانى كه گرويديد ، از خدا بپرهيزيد و به رسولش بگرويد تا دو بهره از رحمت خود به شما عطا كند و براى شما نورى بگمارد كه در پرتو آن راه برويد ، يعنى امامى كه به دو اقتداء كنيد » .\r\n( 2 ) 4 - ابى خالد كابلى گويد : از امام باقر ( ع ) پرسيدم از قول خدا تعالى ( 8 سوره تغابن ) : « بگرويد به خدا و رسولش و نورى كه فرو فرستاديم » .\r\nفرمود : اى ابا خالد ، به خدا آن نور ائمه ( ع ) هستند ، اى ابا خالد به خدا نور امام در دل مؤمنان تابنده‌تر است از پرتو خورشيد در روز تابان و هم ائمه‌اند كه دل مؤمنان را نورانى كنند و خدا نور آنان را از هر دلى خواهد محجوب سازد و دل آنها تاريك بماند و ظلمت آن را فرو گيرد .\r\n\r\n","description":"","footnote":"","page_name":" 105 ","page_number":105},
  {"content":"\r\n . \r\n","description":"","footnote":"","page_name":" 106 ","page_number":106},
  {"content":"\r\n\r\n( 1 ) 5 - صالح بن سهل همدانى گويد : امام ششم ( ع ) در تفسير قول خداى تعالى ( 80 سوره نور ) : « خدا نور آسمانها و زمين است ، مثل نورش بمانند مشكاة است ( فانوس ) » فرمود كه : فاطمه ( ع ) است ، « در آن چراغى است » حسن ( ع ) ، « چراغ در آبگينه » حسين ( ع ) ، « آبگينه بمانند اختر درخشانى است » فاطمه ( ع ) اختر درخشانى است ميان زنان جهان ، « از درخت با بركتى بر افروزد » كه ابراهيم ( ع ) است ، « زيتونه‌اى است نه شرقى و نه غربى » نه يهودى نه ترسا ، « نزديك است روغنش تابان شود » دانش از آن بجوشد ، « گر چه آتش در آن نگيرد نورى بر نورى فرازد » امامى پس از امامى آيد ، « خدا هر كه را خواهد به نورش رهنمايد » هر كه را خدا خواهد به امامان رهنمائى كند ، « و خدا براى مردم مثلها بزند » .\r\nگويد : گفتم : « يا مانند امواج تاريكىها » ( در درياى ژرف ) ، فرمود :\r\nاولى و رفيق او است « كه موج » سومى « آن را فرا گرفت و بر زبرش موج تاريكيهاى » دومى « بود » ، « برخى بر زبر برخى بودند » - معاويه و آشوبهاى بنى اميه ( لع ) « چون دستش را بر آرد » شخص مؤمن در تاريكى فتنه و آشوب آنها ، « نزديك باشد كه آن را نتواند ديد ، هر كه خدا برايش نورى مقرر نساخته » يعنى امامى از فرزندان فاطمه ( ع ) « نورى برايش نباشد » امامى در روز قيامت ، و فرمود : در تفسير قول خدا ( 12 سوره حديد ) : « مىشتابد نورشان از جلوى رو و دست راست آنها » ائمهء مؤمنان در روز قيامت مىشتابند از جلوى مؤمنان و در\r\n\r\n","description":"","footnote":"","page_name":" 107 ","page_number":107},
  {"content":"\r\n . \r\n","description":"","footnote":"","page_name":" 108 ","page_number":108},
  {"content":"\r\n\r\n( 1 ) سمت راست آنان تا آنها را در منزلگاه بهشتى خودشان فرود آرند و جاى دهند .\r\n( 2 ) 6 - محمد بن فضيل از ابو الحسن ( امام هفتم ع ) گويد : تفسير قول خدا تبارك و تعالى را ( 8 سوره صف ) : « مىخواهند نور خدا را به پف خود خاموش كنند » پرسيدم ، فرمود : مقصود اين است كه مى خواهند ولايت امير المؤمنين ( ع ) را با پف خود خاموش كنند ، گفتم :\r\nقول خداى تعالى ( دنبال جمله پيش ) : « و خدا تمام‌كنندهء نور خويش است » فرمود : مىفرمايد : خدا كامل‌كننده امامت است و امامت همان نور است ، اين گفتهء خداى عز و جل است كه : « بگرويد به خدا و رسولش و نورى كه فرو فرستاديم » فرمود : نور همان امام است .\r\n\r\nباب در اينكه ائمه ( ع ) هم ايشان اركان زمينند\r\n( 3 ) 1 - مفضل بن عمر از امام صادق ( ع ) كه فرمود : هر چه را على ( ع ) آورده آن را بگيرم و هر چه را از آن غدقن كرده و انهم ، براى على ( ع ) همان فضيلت بر آورد شده است كه براى محمد ( ص ) بر آورد شده و محمد ( ص ) بر همه خلق خداى عز و جل برترى دارد ،\r\n\r\n","description":"","footnote":"","page_name":" 109 ","page_number":109},
  {"content":"\r\n . \r\n","description":"","footnote":"","page_name":" 110 ","page_number":110},
  {"content":"\r\n\r\n( 1 ) آنكه على ( ع ) را در يكى از احكامى كه بيان كرده و صادر فرموده پيگردى و تعقيب كند و در بارهء آن چون و چرا كند ، چون كسى باشد كه در حكم خدا و رسولش چنين كارى كند ، آنكه در خرد و درشت بر او رد كند در حد شرك به خدا است ، امير المؤمنين ( ع ) همان باب ورود بر خدا است كه جز از سوى وى روى به دو نتوان كرد ، همان راه منحصرى است كه هر كه جز آن راه برود هلاك است و همچنين براى امامان بر حق يكى پس از ديگرى اين حكم جارى است ، خدا آنها را ستونهاى زمين ساخته تا مبادا بر اهل خود بلرزد ، او است حجت رسا بر هر كه روى زمين يا زير آن است ، خود على ( ع ) بسيار مىفرمود : من از طرف خدا بهشت و دوزخ را قسمت مىكنم ، من فاروق اكبرم ، من صاحب عصا و ميسم هستم ، همهء فرشته‌ها با روح و همهء رسولان به ولايت من اعتراف كردند بمانند اعتراف به نبوت محمد ( ص ) ، بر من همان مسئوليت متوجه است كه به او متوجه است و آن مسئوليت در برابر پروردگار است ، رسول خدا ( ص ) را بخوانند و جامه در بر كنند و مرا هم بخوانند و جامه در بر كنند ، از او باز پرسى كنند و از من باز پرسى كنند ، و به اندازه‌اى كه پاسخ گويد پاسخ گويم ، به من فضائلى عطا شد كه احدى در آنها بر من سبقت نجسته :\r\n1 - مرگ و ميرها و بلاها و گرفتاريها را مىدانم .\r\n2 - نژادها و احكام واقعى و درست را مىدانم ، آنچه پيش از من بوده از دستم نرفته و آنچه از ديده‌ام نهان است در علمم عيان است .\r\n3 - به اذن خدا مژده دهم و از طرف او اداى وظيفه كنم و به مردم ابلاغ كنم ، همهء اينها از عنايت خدا است و او است كه به علم\r\n\r\n","description":"","footnote":"","page_name":" 111 ","page_number":111},
  {"content":"\r\n . \r\n","description":"","footnote":"","page_name":" 112 ","page_number":112},
  {"content":"\r\n\r\n( 1 ) خود مرا بدان قدرت داده .\r\n( 2 ) 2 - سعيد اعرج گويد : من همراه سليمان بن خالد شرفياب حضور امام صادق ( ع ) شديم ، آن حضرت با ما آغاز سخن كرد و فرمود : اى سليمان ، هر چه از امير المؤمنين رسيده بدان عمل شود و از هر چه نهى كرده بايد دورى شود ، براى او همان فضل بر آورد شده است كه براى رسول خدا ( ص ) و رسول خدا ( ص ) از همهء خلق خدا برتر است تا آنكه هر كس در حكمى از احكام على نكوهش كند ، نكوهش بر خدا و رسولش كرده است ، هر كه در خُرد و درشت بر او رد كند و از او نپذيرد در حد شرك به خدا است ، امير المؤمنين ( ع ) همان باب توجه به خدا بود كه جز از سوى وى رو به دو نشود و همان باب توجه به خدا بود كه جز از سوى وى رو به دو نشود و همان راه خدا است كه هر كه جز آن پيمايد نابود گردد ، امامان هم يكى پس از ديگرى بر اين روش بودند ، خدا آنها را ستونهاى زمين ساخت تا مبادا به خلق خود بلرزد و او است حجت رسا بر هر كه بر زير زمين يا زير توده كره خاك است ، فرمود كه : امير المؤمنين ( ع ) فرموده : من از طرف خدا بهشت و دوزخ را تقسيم كنم ، من فاروق اكبرم ، من صاحب عصا و ميسم هستم ، همهء فرشته‌ها با روح به ولايت من اعتراف كردند چنانچه به نبوت محمد اعتراف كردند ، من همان مسئوليت محمد ( ص ) را دارم كه مسئوليت در برابر پروردگار است ، محمد را بخوانند و جامه پوشند و باز پرسند و مرا هم بخوانند و جامه پوشند و باز پرسند و چون وى پاسخ گويم ، به من فضائلى دادند كه به احدى پيش از من ندادند :\r\n\r\n","description":"","footnote":"","page_name":" 113 ","page_number":113},
  {"content":"\r\n . \r\n","description":"","footnote":"","page_name":" 114 ","page_number":114},
  {"content":"\r\n\r\n( 1 ) 1 - من مرگ و مير و بلاها و گرفتاريها را مىدانم .\r\n2 - انساب و فصل خطاب را مىدانم ، آنچه پيش از من بوده از دستم نرفته و آنچه از ديده‌ام نهان است در علمم عيان است .\r\n3 - به اذن خدا مژده دهم و از طرف خدا عز و جل ابلاغ كنم ، خدا مرا در همهء اينها مقتدر ساخته است .\r\n( 2 ) 3 - ابى صامت حلوانى از قول امام باقر ( ع ) كه فرمود : امير المؤمنين ( ع ) را اين فضيلت است كه هر چه را آورده بايد عمل كرد و از هر چه غدقن كرده باز ايستاد ، پس از رسول خدا ( ص ) همان حق طاعتى را دارد كه رسول خدا ( ص ) داشت و محمد را برترى بود ، هر كه از او پيش افتد چون كسى است كه از رسول خدا ( ص ) پيش افتد ، هر كه خود را از او برتر داند چون كسى است كه بر رسول خدا برترى جويد ، هر كه در خُرد يا درشت بر او رد كند در حد شرك به خدا است ، زيرا رسول خدا ( ص ) همان باب ورود بر خدا است كه جز از او رو به وى نتوان داشت و همان راهى است كه هر كه آن را پيمود به خدا عز و جل رسيد ، امير المؤمنين ( ع ) هم پس از وى چنين بود و اين حكم در بارهء همهء ائمه يكى پس از ديگرى جارى است خدا عز و جل آنها را ستونهاى زمين ساخته تا مبادا به اهل خود بلرزد ، آنها ديركهاى اسلام و راهدار سبيل اويند ، كسى به حق نرسد جز به رهنمائى آنها و كسى از راه گمراه نشود و بيراهه نيفتد جز بواسطه تقصير در حق آنها ، أمين خدايند بر هر چه از علم خود نازل كرده و در آنچه عذر دانسته و در آنچه بيم داده ، حجت رساى خدايند بر هر كه در زمين است از طرف خدا ، در بارهء آخر آنها همان حكم جارى است كه در بارهء اول آنها جارى بود ، كسى بدان مقام نرسد\r\n\r\n","description":"","footnote":"","page_name":" 115 ","page_number":115},
  {"content":"\r\n . \r\n","description":"","footnote":"","page_name":" 116 ","page_number":116},
  {"content":"\r\n\r\n( 1 ) مگر به يارى خدا ، امير المؤمنين ( ع ) فرمود : منم قسيم خدا ميان بهشت و دوزخ ، كس بدانها نرود جز طبق قسمتى كه من كنم منم فاروق اكبر ، منم امام براى هر كه پس از من است و ابلاغ‌كننده نسبت به هر كه پيش از من بوده است ، كسى جز احمد بر من پيش نتواند گرفت ، من و او در يك روش باشيم ، جز اينكه نبوت به نام او است ، به من شش فضيلت عطا شده :\r\n1 - علم مرگ و مير 2 - علم بلاها 3 - علم وصايا 4 - فصل الخطاب 5 - منم صاحب كرات ، منم صاحب دولت حاكم بر همه دولتها 6 - به راستى منم صاحب عصا و ميسم و دابه‌اى كه با مردم سخن گويد .\r\n\r\nباب نادر جامع در فضل امامت و صفات آن\r\n( 2 ) 1 - عبد العزيز بن مسلم گويد : ما در ايام على بن موسى الرضا ( ع ) در مرو بوديم ، در آغاز ورود خود ، روز جمعه در مسجد جامع گرد آمديم و در موضوع امر امامت كه مورد اختلاف فراوان مردم بود گفتگو كرديم و من شرفياب حضور سيد خود امام رضا ( ع ) شدم و بررسيهاى مردم را در امر امامت به عرض او رسانيدم ، تبسمى كرد و فرمود : اى عبد العزيز ، اين مردم نادانند و از رأى و دين خود فريب خورده‌اند ، به راستى خدا عز و جل جان\r\n\r\n","description":"","footnote":"","page_name":" 117 ","page_number":117},
  {"content":"\r\n . \r\n","description":"","footnote":"","page_name":" 118 ","page_number":118},
  {"content":"\r\n\r\n( 1 ) پيغمبر خود را نگرفت تا دين را براى او كامل كرد و قرآنى به او فرستاد كه شرح هر چيز در آن است ، حلال و حرام و حدود و احكام و آنچه مردم بدان نياز دارند همه را در آن بيان كرده و فرموده ( 38 سوره انعام ) : « ما در اين كتاب چيزى را فرو گذار نكرديم » در سفر حجة الوداع كه آخر عمر پيغمبر بود نازل فرمود ( 3 سوره مائده ) : « امروز دين را براى شما كامل كردم و نعمت خود را بر شما تمام كردم و اسلام را براى شما پسنديدم ، تا دين شما باشد » امر امامت از ( كمال دين خ ل ) تمام نعمت است .\r\nپيغمبر از دنيا نرفت تا براى مردم همهء معالم دين آنها را بيان كرد و راه آنان را بر ايشان روشن ساخت و آنها را بر جادهء حق واداشت و على ( ع ) را براى آنها رهبر و پيشوا ساخت و از چيزى كه مورد نياز امت باشد صرف نظر نكرد تا آن را بيان نمود ، هر كه گمان برد كه خدا دينش را كامل نكرده كتاب خدا را رد كرده است و هر كه كتاب خدا را رد كند كافر است بدان ، آيا مىدانند قدر و موقعيت امامت را در ميان امت تا اختيار و انتخاب آنان در آن روا باشد ، به راستى امامت اندازه‌اى فراتر و مقامى والاتر و موقعى بالاتر و آستانى منيع‌تر و عمقى فروتر از آن دارد كه مردم با عقل خود بدان رسند يا با رأى و نظر خود آن را درك كنند يا به انتخاب خود امامى بگمارند .\r\nامامت مقامى است كه حضرت ابراهيم ( ع ) پس از آنكه مقام نبوت و خلت را پا بر جا كرد بدان رسيد ، اين امامت سومين درجه و فضيلتى بود كه خدايش بدان مشرف كرد و نامش را بوسيلهء آن بلند نمود و فرمود ( 124 سوره بقره ) : « بدرستى كه من تو را براى مردم امام نمودم » خليل از شادمانى بدان عرض كرد : « و از ذريه و نژاد من هم » ؟\r\n\r\n","description":"","footnote":"","page_name":" 119 ","page_number":119},
  {"content":"\r\n . \r\n","description":"","footnote":"","page_name":" 120 ","page_number":120},
  {"content":"\r\n\r\n( 1 ) خدا تبارك و تعالى فرمود : « عهد و فرمان من بدست ظالمان نخواهد رسيد » اين آيه امامت هر ظالمى را تا روز قيامت باطل كرد و آن را مخصوص برگزيدگان پاك ساخت .\r\nسپس خداى عز و جل او را گرامى داشت و امامت را در ذريه و نژاد برگزيده او نهاد و فرمود ( 72 سوره انبياء ) : « اسحق و يعقوب را به او غنيمت بخشيديم و همه را شايسته نموديم و آنها را رهبرانى ساختيم كه به دستور ما هدايت مىكردند و كارهاى خير را به آنها وحى كرديم و بر پا داشتن نماز و پرداخت زكات را و براى ما عابدان بودند » اين امامت هميشه در ذريهء او بود و از هم ارث مىبردند قرن به قرن تا پيغمبر ( ص ) رسيد و خدا فرمود ( 68 سوره آل عمران ) : « به راستى سزاوارتر مردم به ابراهيم پيروان اويند و همين پيغمبر و كسانى كه گرويدند و خدا ولى مؤمنان است » اين مقام امامت به آن حضرت اختصاص داشت و به دستور خدا آن را به على ( ع ) واگذارد آنچنان كه خداى تعالى آن را واجب كرده بود سپس به ذريهء برگزيدهء او منتقل گرديد كه خدا به آنها علم و ايمان داده طبق گفتهء خداى عز و جل ( 56 سوره روم ) :\r\n« گفتند آن كسانى كه به آنها علم و ايمان داده شد هر آينه در كتاب خدا مانديد تا روز قيامت و اين روز قيامت است ولى شما ندانيد » آنها فرزندان على ( ع ) هستند تا قيامت زيرا پس از محمد ( ص ) پيغمبرى نيست ، اين نفهمها چطور براى خود امام مىتراشند با آنكه امامت مقام انبياء و ارث اوصياء است ، امامت خلافت از طرف خدا و رسول خدا و مقام امير المؤمنين است و ميراث حسن و حسين است .\r\nبه راستى امامت زمام دين و نظام مسلمين و عزت مؤمنين است امامت بنياد پاك اسلام و شاخه با بركت آن است ، بوسيلهء امامت نماز و روزه و زكات و حج و جهاد درست مىشوند ، غنيمت و\r\n\r\n","description":"","footnote":"","page_name":" 121 ","page_number":121},
  {"content":"\r\n . \r\n","description":"","footnote":"","page_name":" 122 ","page_number":122},
  {"content":"\r\n\r\n( 1 ) صدقات بسيار مىگردند ، حدود و احكام اجرا مىشوند ، مرزها و نواحى كشور مصون مىشوند ، امام حلال و حرام خدا را بيان مىكند و حدود خدا را بر پا مىدارد و از دين خدا دفاع مىكند و با حكمت و پند نيك و دليل رسا به راه خدا دعوت مىنمايد ، امام مانند آفتاب در عالم طلوع كند و بر افق قرار گيرد كه دست و ديدهء مردم بدان نرسد ، امام ماه تابنده ، چراغ فروزنده ، نور بر افروخته و ستارهء رهنما در تاريكى شبها و بيابانهاى تنها و گرداب درياها است ، امام آب گوارائى است براى تشنگى و رهبر به حق و نجات بخش از نابودى است ، امام چون تشنگى و رهبر به حق و نجات بخش از نابودى است ، امام چون آتشى است بر تيه براى سرمازدگان و دليلى است در تاريكىها كه هر كه از آن جدا شود هلاك است .\r\nامام ابرى است بارنده ، بارانى است سيل آسا ، آفتابى است فروزان و آسمانى است سايه بخش و زمينى است گسترده و چشمه‌اى است جوشنده و غدير و باغى است ، امام امينى است يار و پدرى است مهربان و برادرى است دلسوز و پناه بندگان خدا است در موقع ترس و پيشآمدهاى بد ، امام امين خداى عز و جل است در ميان خلقش و حجت او است بر بندگانش و خليفه او است در بلادش و دعوت‌كننده به سوى خداى عز و جل است و دفاع‌كننده از حقوق خداى جل جلاله است .\r\nامام كسى است كه از گناهان پاك است و از عيوب بر كنار است ، به دانش مخصوص است و به حلم و بردبارى موسوم ، نظام دين است و عزت مسلمين و خشم منافقين و هلاك كفار ، امام يگانه روزگار خود است ، كسى با او برابر نيست و دانشمندى با او همسر نيست ، جايگزين ندارد ، مانند و نظير ندارد ، بدون تحصيل مخصوص به فضل و از طرف مفضل بدان اختصاص يافته ، كيست كه\r\n\r\n","description":"","footnote":"","page_name":" 123 ","page_number":123},
  {"content":"\r\n . \r\n","description":"","footnote":"","page_name":" 124 ","page_number":124},
  {"content":"\r\n\r\n( 1 ) به حق شناسائى امام برسد يا تواند او را انتخاب كند ؟ هيهات هيهات ، خردها در باره‌اش گمراهند و خاطرها در گمگاه ، عقلها سرگردان و چشمها بىديد ، بزرگان در اينجا كوچكند و حكيمان در حيرت و بردباران كوته‌نظر و هوشمندان گيج و نادان و شعراء لال و گنگ و ادباء درمانده و سخندانان بىزبان ، شرح يك مقامش نتوانند و وصف يكى از فضائلش ندانند ، همه به عجز معترفند ، چگونه توان كنهش را وصف كرد و اسرارش فهميد ؟ چطور كسى به جاى او ايستد و حاجت مربوط به او برآورد ؟ نه ، چطور ؟ از كجا ؟ او در مقام خود اخترى است كه بر افروزد و از دسترس دست‌يازان و وصف واصفان فراتر است ، انتخاب بشر كجا به اين پايه رسد ، عقل كجا و مقام امام كجا ؟ كجا چنين شخصيتى يافت شود گمان برند كه در غير خاندان رسول ( ص ) امامى يافت شود ؟ خودشان تكذيب خود كنند ، بيهوده آرزو برند و به گردنهء بلند لغزاننده‌اى گام نهند كه آنها را به نشيب پرتاب كند ، خواهند به عقل نارساى خود امامى سازند و به رأى گمراه‌كنندهء خود پيشوائى پردازند ، جز دورى از مقصود حق بهره نبرند ، خدا آنها را بكشد تا كى دروغ گويند به پرتگاه در آمدند و دروغ بافتند و سخت به گمراهى افتادند و به سرگردانى گرفتار شدند ، دانسته و فهميده امام خود را گذاشتند و پرچم باطل افراشتند ( 28 سوره عنكبوت ) :\r\n« شيطان كارشان را برابرشان آرايش داد و آنها را از راه بگردانيد با آنكه حق جلوى چشم آنها بود » از انتخاب خداى جل جلاله و رسول خدا ( ص ) روى برتافتند و به انتخاب باطل خويش گرائيدند با اينكه قرآن بدانها مىگويد : « پروردگار تو بيافريند آنچه خواهد و انتخاب كند آنها اختيارى در كار خود ندارند منزه است خدا و برتر است از آنچه شريك\r\n\r\n","description":"","footnote":"","page_name":" 125 ","page_number":125},
  {"content":"\r\n . \r\n","description":"","footnote":"","page_name":" 126 ","page_number":126},
  {"content":"\r\n\r\n( 1 ) او شمارند » خدا فرموده است ( 36 سوره احزاب ) : « براى هيچ مرد و زن با ايمان اختيارى در برابر حكم خدا و رسولش در امرى از امورش نيست » و فرموده است ( 36 سوره قلم ) : « چيست براى شما ، چگونه قضاوت مى كنيد ( 37 ) يا بلكه كتابى داريد كه از آن درس مىخوانيد ( 38 ) كه حق داريد چه اختيار كنيد ( 39 ) يا بر ما قسمتى داريد كه امضاء شده و تا قيامت حق قضاوت داريد ( 40 ) بپرس كدامشان در اين موضوع پيشوا است ( 41 ) يا براى آنها شريكانى است بياورند شركاى خود را اگر راست گويند » .\r\nو خداى عز و جل فرموده است ( 24 سوره محمد ) : « آيا در قرآن تدبر نكنند يا قفل بر دل دارند يا خدا دلشان را مهر كرده و نمىفهمند » يا ( 20 - 23 سوره انفال ) : « گويند مىشنويم و شنوائى ندارند * به راستى بدتر جانوران نزد خدا كَرها و گنگهائىاند كه عقل ندارند * اگر خدا در آنها خيرى مىدانست به آنها شنوائى مىداد و اگر هم مىشنيدند پشت مىكردند و رو بر مىگردانيدند يا گويند شنيديم و عمداً مخالفت كرديم بلكه آن فضلى است كه خدا به هر كه خواهد دهد خدا صاحب فضل بزرگ است » چگونه مىتوانند امام اختيار كنند با آنكه بايد امام شخصيتى باشد كه :\r\n1 - دانا باشد و نادانى نداشته باشد .\r\n2 - راعى و سرپرستى باشد كه شانه خالى نكند و نكول ننمايد .\r\n3 - معدن قدس و طهارت و نور و زهد و علم و عبادت باشد .\r\n4 - مخصوص باشد به دعوت از طرف رسول خدا و از جانب او معين شود .\r\n5 - از نژاد فاطمهء زهراء مطهرهء بتول باشد .\r\n\r\n","description":"","footnote":"","page_name":" 127 ","page_number":127},
  {"content":"\r\n . \r\n","description":"","footnote":"","page_name":" 128 ","page_number":128},
  {"content":"\r\n\r\n( 1 ) 6 - در نسب او تيرگى و گفتگو نباشد و از بالاترين خاندان در قبيلهء قريش و كنَگرهء رفيع بنى هاشم و عترت رسول اكرم و پسند خداى عز و جل باشد .\r\n7 - شرف اشراف و زادهء عبد مناف باشد .\r\n8 - شكافندهء حقائق علم و داراى مقام كامل بردبارى و حلم باشد .\r\n9 - مملو از معنويات امامت و داناى به تدبير و سياست باشد .\r\n10 - واجب الاطاعه باشد و به امر خدا قيام كند .\r\n11 - ناصح بندگان خدا و حافظ دين خداى عز و جل باشد .\r\nبه راستى پيغمبران و امامان ( ع ) را خدا توفيق دهد و از مخزون علم و حكمت خود به آنها چيزها عطا كند كه به ديگران ندهد و دانش آنها برتر از دانش همهء اهل زمانهاى آنها است چنانچه خداى عز و جل فرمايد ( 35 سوره يونس ) : « آيا كسى كه رهبرى كند شايسته پيروى است يا كسى كه نيازمند هدايت است ، چه شده ؟ شما چگونه قضاوت مىكنيد » و ( 369 سوره بقره ) : « به هر كه حكمت داده شد خير بسيار داده شده و جز خردمندان ياد آور آن نباشند » و ( 247 سوره بقره ) در بارهء طالوت فرمايد : « براستى خدا او را بر شما برگزيد و افزونى در علم و جسم داد ، خدا به هر كه خواهد ملكش را بدهد ، خدا واسع و دانا است » و در بارهء پيغمبر خود فرموده ( 113 سوره نساء ) : « كتاب و حكمت را بر تو فرو فرستاد و آنچه نمىدانستى تعليمت داد و فضل خدا بر تو بزرگ است » و در باره خاندانش كه از آل ابراهيم هستند فرمود ( 54 سوره نساء ) : « آيا حسد برند به مردم در آنچه خدا از فضل خود به آنها داده محققاً عطا كرديم به آل ابراهيم كتاب و حكمت را و به آنها بزرگى داديم ( 55 ) برخى بدان ايمان داشته و برخى نداشته ، دوزخ آتشى افروخته به قدر\r\n\r\n","description":"","footnote":"","page_name":" 129 ","page_number":129},
  {"content":"\r\n . \r\n","description":"","footnote":"","page_name":" 130 ","page_number":130},
  {"content":"\r\n\r\n( 1 ) كفايت دارد » .\r\nبه راستى چون خدا بنده‌اى را براى اصلاح كار بندگان خود انتخاب كند به او شرح صدر عطا كند و در دلش چشمه‌هاى حكمت و فرزانگى بجوشاند و دانش خود را از راه الهام به او آموزد كه در پاسخ هيچ سؤال و پرسشى در نماند و از حق و حقيقت سرگردان نشود ، زيرا از طرف خداوند معصوم است و مشمول كمك و تأييد او است از خطا و لغزش و برخورد ناصواب در امان است ، خدا او را بدين صفات اختصاص داده تا حجت بالغه بر هر كدام از خلقش باشد كه او را درك كند ، اين فضل الهى است كه به هر كه خواهد عطا كند ، و خدا صاحب فضل بزرگى است ، آيا بشر قادر است كه چنين امامى انتخاب كند يا منتخب آنها داراى چنين صفاتى بوده كه آن را پيش انداخته‌اند به حق خانهء خدا كه تعدى كردند و قرآن را پشت سر انداختند ، مثل اينكه مطلب را نمىدانند ، هدايت و شفا در كتاب خدا است كه پشت بدان دادند و پيرو هواى خود شدند و خدا آنها را نكوهيد و دشمن داشت و بدبخت ساخت و فرمود ( 50 سوره قصص ) : « كيست گمراه‌تر از آنكه پيرو هوس خويش است ، بىرهبرى از جانب خدا ، به راستى خدا مردم ستمكار را هدايت نمى كند » فرمود ( 35 سوره غافر ) : « بزرگ است در دشمنى نزد خدا و آنها كه كه گرويدند ، همچنان خدا بر دل هر متكبر جبارى مهر زند » و صلى الله على محمد و آله و سلم تسليما كثيراً .\r\n( 2 ) 2 - امام صادق ( ع ) در يكى از خطبه‌هاى خود حال و صفات را ياد آور شده و فرموده :\r\nبه راستى خدا عز و جل بوسيلهء امامان بر حق از خاندان پيغمبر ( ص ) ، دين خود را روشن كرده و بدانها راه و روش خود را\r\n\r\n","description":"","footnote":"","page_name":" 131 ","page_number":131},
  {"content":"\r\n . \r\n","description":"","footnote":"","page_name":" 132 ","page_number":132},
  {"content":"\r\n\r\n( 1 ) آشكار ساخته و درون چشمه دانش خود را بوسيله آنها شكافته ، هر كه از امت محمد حق واجب امامش را بفهمد مزهء شيرين ايمان را بيابد و فضل خرمى اسلام را بداند ، زيرا خدا تبارك و تعالى امام را رهبر خلق خود بر پا داشته و او را حجت بر اهل مواد وجهان خود ساخته و تاج و قار بر سر او نهاده و نور جبروت ، او را فرا گرفته ، با رشته‌اى نامرئى تا آسمان پيوسته و فيوضاتش از او قطع نشود و آنچه پيش خدا است جز به وسائل او درك نگردد خدا كردار بندگان را نپذيرد جز به معرفت او .\r\nاو هر آنچه از امور مشتبه و تيره و سنت‌هاى پيچيده و فتنه‌هاى در هم بر روى عرضه شود دانا است ، هميشه خدا تبارك آنان را براى خلق خود برگزيند از فرزندان حسين ( ع ) و از نسل هر امامى ، براى همين امر امامت آنان را برگزيند و پاك سازد و براى خلق خود بپسندد و مورد پسند سازد هر گاه يك امامى از آنها درگذرد براى خلق خود از نسل او امامى آورد كه رهبر و مبين و هادى و درخشان و سرپرست و حجت و عالم است ، امامانى از طرف خدا كه به حق رهبرى كنند و بدان دادگسترى نمايند ، حجتهاى خدا و داعيان و راعيان خلق او كه به رهبرى آنها بندگان هدايت شوند و به نورشان كشورها آباد شود و به بركتشان ثروتهاى كهن افزوده گردد ، خدا آنها را وسيلهء زندگى مردم نموده و چراغهاى تاريكى بر افروخته و كليد سخن و ستونهاى اسلام ساخته ، تقدير حتمى خدا بر اين جارى است ، امام همان شخصى است كه منتخب است و پسنديده و رهبر و محرم اسرار ، خدايش او را برگزيد براى آن و در عالم ذر او را ديده و شناخته ، براى همين ساخته و در ميان آفريده‌ها چنينش پرداخته ، پيش از آفرينش بشر شبحى بوده\r\n\r\n","description":"","footnote":"","page_name":" 133 ","page_number":133},
  {"content":"\r\n . \r\n","description":"","footnote":"","page_name":" 134 ","page_number":134},
  {"content":"\r\n\r\n( 1 ) است در سمت عرش او كه در علم غيب حكمت آموخته بوده است خدايش به دانش خويش برگزيد و براى پاكى او انتخابش كرد .\r\nامام يادگارى است از آدم ( ع ) و بهترين نژاد نوح است ، برگزيدهء خاندان ابراهيم و سلالهء اسماعيل و زبده از عترت محمد ( ص ) است ، هميشه منظور خدا است و او را نگه مىدارد و به حمايت خود دارد ، دامهاى شيطان و لشكرش را از او دور مىكند و حوادث شب هنگام و افسون جادوگران را از او دفع مىنمايد ، چنگال بدى را از او مىگرداند و او را از عاهات بر كنار مىدارد و از آفات بر حذر مىدارد ، از گناه معصوم است و از هر گونه هرزگى مصون ، هر جا باشد به بردبارى و نيكو كارى معروف است و به عفاف و علم و فضل بىنهايت موصوف ، مسندنشين پدر باشد و تا پدرش هست دم به گفتار نزند ، چون دورهء پدرش گذشت و تقدير و خواست حق در بارهء او به پايان رسيد و ارادهء خدا او را به سوى دار محبت خود كشيد و نهايت عمر پدر خود را دريافت و پدر او در گذشت ، او پس از وى بر مسند امر خدا نشست و خداوند دين خود را به عهدهء او سپرد و او را حجت بر بندگان خويش ساخت و سرپرست بلادش نمود و به فرشتهء روحش تأييد كرد و علم خود را به وى بخشيد و به حق گوئى خود آگاهش نمود و راز خود را به وى سپرد و براى كارهاى بزرگش او را نماينده ساخت و فضيلت بيان دانش خود را به او پرداخت ، رهبر خلقش نمود و حجت اهل عالمش گردانيد و چراغ فروزان اهل دينش كرد و والى بر بندگانش ، او را امام آنان پسنديد كه راز خود را به او سپرد و او را نگهبان دانش خويش ساخت و حكمتش را در وجود او نهفت و دينش را به رعايت او سپرد و او را براى انجام كار بزرگى نمايندهء خود نمود و روشهاى دين و فرائض و\r\n\r\n","description":"","footnote":"","page_name":" 135 ","page_number":135},
  {"content":"\r\n . \r\n","description":"","footnote":"","page_name":" 136 ","page_number":136},
  {"content":"\r\n\r\n( 1 ) حدود خود را به او زنده داشت ، آن امام به حق هم هنگام سرگردانى نادانها و به گمگاه كشيدن جدالچيان عدل و راستى را با نور درخشان و درمان سودمند بر پا داشت بوسيلهء نسخه‌هاى مؤثر و پيروزمند و بيان روشن از هر سو به همان روشى كه پدران راستگوى وى ( ع ) رفته بودند كسى حق چنين عالمى را ناديده نگيرد جز بدبخت و منكر او نشود جز گمراه سر سخت و به روى كارشكنى نكند جز دلير بر خدا جل و علا .\r\n\r\nباب در اينكه ائمه ( ع ) همان مردم مورد حسدند كه خدا عز و جل در كتاب خود ياد كرده است\r\n( 2 ) 1 - بريد عجلى گويد : از امام باقر ( ع ) تفسير قول خداى عز و جل را ( 61 سوره نساء ) : « اطاعت كنيد از خدا و اطاعت كنيد رسول و صاحب الأمرهاى از خود را - بر خود را - » پرسيدم ، جوابش اين بود كه ( 55 سوره نساء ) : « آيا نگاه نكنى به آن كسانى كه بهره‌اى از كتاب به آنها داده شد و ( متأسفانه ) به جبت و طاغوت مىگروند و مى گويند در بارهء آن كسانى كه كافرند ، اينان راهبرترند از مسلمانان كه ايمان آورند » اين مردم در بارهء پيشوايان ضلالت و دلالان دوزخ مىگويند كه راهبترند از خاندان محمد ( ص ) ، « آنهايند كسانى كه خداوند لعنتشان كرده و هر كه را خدا لعنت كرد ديگر يارى برايش نيابى ، يا بلكه آنها بهره‌اى از ملك ندارند » - مقصود امامت و خلافت است - « در اين گاه نقيرى به\r\n\r\n","description":"","footnote":"","page_name":" 137 ","page_number":137},
  {"content":"\r\n . \r\n","description":"","footnote":"","page_name":" 138 ","page_number":138},
  {"content":"\r\n\r\nمردم ندهند » ما هستيم مردمى كه خداوند محبوب دانسته و نقير نقطه‌اى است كه ميان هستهء خرما است « يا بلكه به مردم حسد برند نسبت بدان چه خدا از فضل خود به آنها داده » ما هستيم مردمى كه به ما حسد برند نسبت به آن مقام امامتى كه خدا به ما داده و به همهء مردم ديگر نداده ، ( 57 سوره نساء ) : « محققاً به خاندان ابراهيم ( ع ) كتاب و حكمت داديم و به آنها ملك بزرگى ارزانى داشتيم » مىفرمايد :\r\nاز اين خاندان رسولان و پيغمبران و امامان مقرر نموديم ، چطور از خاندان ابراهيم به اين حقيقت اعتراف دارند و در خاندان محمد ( ص ) منكر آنند ؟ « برخى بدان ايمان آرد و برخى ديگر از آن رو برگرداند ، دوزخ براى آتش گرفتن آنها بس است ( 58 ) به راستى آن كسانى كه به آيات ما كافر شدند در آينده آنها را در آتشى اندازيم كه هر آن گاه پوستشان سخت و آخته شد پوست ديگر به آنها بدهيم تا خوب مزهء عذاب را بچشند ، براى آنكه خداوند عزيز و حكيم است » .\r\n( 1 ) 2 - محمد بن فضيل از أبو الحسن ( ع ) در تفسير قول خداى تبارك و تعالى ( 54 سوره نساء ) : « بلكه حسد برند به مردم بدان چه خدا از فضل خود به آنها داده است » .\r\nفرمود : ما هستيم حسد برده‌شده‌ها .\r\n( 2 ) 3 - حمران بن اعين گويد : به امام صادق ( ع ) گفتم : مقصود از قول خداى عز و جل ( 54 سوره نساء ) : « به آل ابراهيم كتاب داديم » چيست ؟\r\nفرمود : نبوت است ، گفتم : حكمت چيست ؟ فرمود :\r\n\r\n","description":"","footnote":"","page_name":" 139 ","page_number":139},
  {"content":"\r\n . \r\n","description":"","footnote":"","page_name":" 140 ","page_number":140},
  {"content":"\r\n\r\nفهم و قضاوت ، گفتم : ملك عظيم كه به آنها داده شده ؟ فرمود : حق طاعت .\r\n( 1 ) 4 - ابى الصباح گويد : از امام صادق ( ع ) پرسيدم از قول خداى عز و جل : « بلكه حسد برند به مردم بر آنچه خدا از فضل خود به آنها داده » فرمود : اى أَبا الصباح ، مائيم به خدا مردمى كه به ما حسد بردند .\r\n( 2 ) 5 - بُرَيدِ عجلى از امام پنجم در تفسير قول خداى عز و جل ( 54 سوره نساء ) : « محققاً به خاندان ابراهيم كتاب و حكمت داديم و ملك عظيم به آنها عطا كرديم » فرمود كه : خدا رسل و انبياء و ائمه را از آنها مقرر كرد ، چطور در بارهء آل ابراهيم بدين حقيقت اعتراف دارند و در بارهء محمد ( ص ) منكر آنند ، بريد گويد : گفتم : ملك عظيم چيست كه به آنها داده است ؟ فرمود : ملك عظيم اين است كه در آنها امامانى مقرر كرده است و هر كه آنان را اطاعت كند خدا را اطاعت كرده و هر كه آنها را نافرمانى كند خدا را نافرمانى كرده ، اين است ملك عظيم .\r\n\r\n","description":"","footnote":"","page_name":" 141 ","page_number":141},
  {"content":"\r\n . \r\n","description":"","footnote":"","page_name":" 142 ","page_number":142},
  {"content":"\r\n\r\n\r\nباب در اينكه ائمه همان علاماتى هستند كه خداى عز و جل در قرآن ذكر كرده است\r\n( 1 ) 1 - داود جصاص گفت : از امام صادق ( ع ) شنيدم در تفسير قول خدا ( 16 سوره نحل ) : « علاماتى است و هم ايشان بوسيلهء ستاره رهبرى شوند » فرمود : ستاره ، رسول خدا است و علامات همان ائمه‌اند ( ع ) .\r\n( 2 ) 2 - اسباط بن سالم گفت : من حضور داشتم كه هيثم از امام صادق ( ع ) از تفسير قول خداى عز و جل ( 16 سوره نحل ) : « و علاماتى و به ستاره ايشان رهبرى مىشوند » پرسيد ، در جواب فرمود :\r\nرسول خدا ( ص ) ستاره است و ائمه ( ع ) همان علامات هستند .\r\n( 3 ) 3 - وشاء گويد : پرسيدم از امام رضا ( ع ) از قول خداى تعالى : «  وَ عَلاماتٍ وَ بِالنَّجْمِ هُمْ يَهْتَدُونَ  » فرمود : ما علامات هستيم و نجم رسول خدا است ( ص ) .\r\n\r\n","description":"","footnote":"","page_name":" 143 ","page_number":143},
  {"content":"\r\n . \r\n","description":"","footnote":"","page_name":" 144 ","page_number":144},
  {"content":"\r\n\r\n\r\nباب در اينكه مقصود از آياتى كه خدا در قرآن ذكر كرده ائمه ( ع ) هستند\r\n( 1 ) 1 - داود رقى گويد : از امام صادق ( ع ) تفسير قول خداى تبارك و تعالى ( 101 سوره يونس ) : « بىنياز نكنند آيات و نذر قومى را كه ايمان ندارند » پرسيدم ، فرمود : آيات ائمه‌اند و نذر همان پيغمبرانند ( ع ) .\r\n( 2 ) 2 - امام باقر ( ع ) در تفسير قول خداى عز و جل ( 42 سوره قمر ) :\r\n« به همهء آيات ما تكذيب كردند » فرمود : مقصود از آيات ، اوصياء است .\r\n( 3 ) 3 - ابى حمزه گويد : به امام باقر ( ع ) عرض كردم : قربانت ، شيعه از شما تفسير اين آيه را مىخواهد ( 1 سوره نبأ ) : «    عَمَّ يَتَساءَلُونَ عَنِ النَّبَإِ الْعَظِيمِ    » : از چه از هم مىپرسند از خبرى بزرگ » فرمود : اختيار با من است ، اگر بخواهم به آنها خبر مىدهم و اگر بخواهم خبر نمىدهم ، سپس فرمود : ولى من به تو از تفسيرش خبر مىدهم ، گفتم : «   عَمَّ يَتَساءَلُونَ   » گويد : فرمود : اين در بارهء امير\r\n\r\n","description":"","footnote":"","page_name":" 145 ","page_number":145},
  {"content":"\r\n . \r\n","description":"","footnote":"","page_name":" 146 ","page_number":146},
  {"content":"\r\n\r\nالمؤمنين است ، امير المؤمنين ( ع ) مىفرمود : براى خدا عز و جل آيه‌اى از من بزرگتر نيست و براى خدا نبأى نيست كه از من اعظم باشد .\r\n\r\nباب در آنچه خداى عز و جل و رسولش نسبت به همراهى با ائمه واجب دانسته‌اند\r\n( 1 ) 1 - بُرَيْدِ بن معاويهء عجلى گويد : از امام باقر ( ع ) تفسير قول خداى عز و جل ( 120 سوره توبه ) را پرسيدم : « از خدا بپرهيزيد و با صادقان باشيد » .\r\nفرمود : مقصود ، ما هستيم .\r\n( 2 ) 2 - ابن أَبى نصر از امام رضا ( ع ) تفسير همين آيه را پرسيدم ، فرمود :\r\nصادقان همان ائمه‌اند و آنها كه طاعت آنها را بىترديد باور دارند و تصديق كنند .\r\n( 3 ) 3 - رسول خدا ( ص ) فرمود : هر كه دوست دارد مانند پيغمبران زنده ماند و چون شهداء بميرد و در بوستانى كه خدا كاشته جا كند ، بايد پيرو على باشد و با دوستدار او دوستى كند و به امامان\r\n\r\n","description":"","footnote":"","page_name":" 147 ","page_number":147},
  {"content":"\r\n . \r\n","description":"","footnote":"","page_name":" 148 ","page_number":148},
  {"content":"\r\n\r\nپس از وى اقتداء كند زيرا آنها عترت منند كه از گِل من آفريده شدند ، بار خدايا فهم و دانشم را به آنها روزى كن ، واى بر آن كسانى كه از امتم مخالف آنها باشند ، خدايا شفاعت مرا به آنها مرسان .\r\n( 1 ) 4 - ابى حمزه ثمالى گويد : شنيدم امام باقر ( ع ) مىفرمود كه : رسول خدا ( ص ) فرمود : به راستى خداى تبارك و تعالى مى فرمايد : حجت من تمام است بر بدبختان از امت تو ، آن كسانى كه ولايت و پيروى از على ( ع ) را ترك كردند و به دشمنانش پيوستند و فضل او را منكر شدند و فضل اوصياء پس از او را زيرا فضيلت تو فضيلت آنها است و طاعت تو طاعت آنها است ، حقى كه تو دارى حق آنها است و نافرمانى تو چون نافرمانى آنها است و هم آنها ائمه رهبرند پس از تو ، روح تو است كه در كالبد آنها است و روح تو همان است كه از طرف پروردگارت در كالبد تو است و هم ايشان خاندان تواند كه از گِل تو سرشته شده و از گوشت و خونت باز گرفته شدند ، محققاً خدا روش تو و روش پيغمبران پيش از تو را در وجود آنان مجرى ساخته و هم ايشان پس از تو خزانه داران علم منند ، بر من بايست است ، من آنها را زبده كردم و برگزيدم و پاك ساختم و پسنديدم ، هر كه دوستشان دارد و از آنها پيروى كند و فضيلت آنها را بپذيرد ناجى است ، محققاً جبرئيل نام آنها و نام پدران آنها و دوستان آنها و پذيرنده‌هاى فضيلت آنها را براى من آورده است .\r\n( 2 ) 5 - ابان بن تغلب گويد : شنيدم امام صادق ( ع ) مىفرمود :\r\n\r\n","description":"","footnote":"","page_name":" 149 ","page_number":149},
  {"content":"\r\n . \r\n","description":"","footnote":"","page_name":" 150 ","page_number":150},
  {"content":"\r\n\r\nرسول خدا ( ص ) فرمود : هر كه خواهد چون من زنده باشد و چون من بميرد و به بهشت عدنى كه پروردگارم به دست قدرت خود كاشته برود ، بايد على بن ابى طالب را دوست دارد و پيروى كند و با دوست او دوستدار باشد و با دشمن او دشمنى ورزد و بايد تسليم اوصياء پس از وى باشد ، زيرا آنها خاندان منند و از گوشت و خون منند ، خداوند فهم و علم مرا به آنها داده ، من به خدا از كار امت خود شكايت برم يعنى از آنها كه منكر فضل آنان گردند و پيوست خود را از آنان ببُرند ، و به خدا كه فرزندم ( دو فرزندم خ ل ) كشته شود ، خدا شفاعت مرا از آن قاتلان دريغ دارد .\r\n( 1 ) 6 - امام باقر ( ع ) فرمود : رسول خدا ( ص ) مىفرمود : هر كه را خوش آيد كه چون من زنده باشد و به مرگ من بميرد و به بهشتى رود كه پروردگارم آن را به من وعده كرده و به شاخه‌اى كه پروردگارم كاشته بچسبد ، بايد على بن ابى طالب و اوصياء پس از او را دوست و پيرو باشد زيرا آنها شما را در باب گمراهى در نياورند و از باب هدايت بدر نبرند ، به آنها چيزى نياموزيد كه از شماها داناترند و به راستى من از پروردگار خود خواستم كه ميان آنها و قرآن جدائى نياندازد تا سر حوض بر من در آيند همچنين ( آن حضرت دو انگشت خود را به هم چسبانيد ) پهناى آن حوض از صنعاء است تا ايله ، در آن به شمارهء اختران قدحهاى نقره و طلا است .\r\n( 2 ) 7 - امام باقر ( ع ) فرمود : و به راستى نشاط و آسايش و\r\n\r\n","description":"","footnote":"","page_name":" 151 ","page_number":151},
  {"content":"\r\n . \r\n","description":"","footnote":"","page_name":" 152 ","page_number":152},
  {"content":"\r\n\r\nپيروزى و كمك و كاميابى و بركت و كرامت و آمرزش و خوشى و توانگرى و مژده و رضوان و تقرب و يارى و تمكن و اميدوارى و دوستى از طرف خداى عز و جل از آن كسى است كه پيرو و دوست على باشد و به دو اقتداء كند و از دشمنش بيزار باشد و فضل او را بپذيرد و هم فضل اوصياء پس از او را ، بر من لازم است كه آنها را در شفاعت خود در آورم و بر پروردگارم تبارك و تعالى سزاوار است كه شفاعت مرا در بارهء آنها بپذيرد ، زيرا آنان پيروان منند و هر كه پيرو من باشد ، به راستى كه او از من است .\r\n\r\nباب مقصود از اهل ذكر در قرآن كه خدا مردم را به پرسش از آنها فرمان داده ، ائمه ( ع ) هستند\r\n( 1 ) 1 - امام باقر ( ع ) در تفسير قول خداى عز و جل ( 43 سوره نحل ) : « اگر تا حال نمىدانستيد از اهل ذكر بپرسيد » فرمود كه : رسول خدا ( ص ) فرمود : ذكر منم و ائمه اهل ذكرند . و در تفسير قول خداى عز و جل ( 44 سوره زخرف ) : « و به راستى آن ذكر است براى تو و تبار تو و آنها در آينده مسئولند » امام باقر ( ع ) فرمود : ما تبار اوئيم و ما مسئوليم .\r\n\r\n","description":"","footnote":"","page_name":" 153 ","page_number":153},
  {"content":"\r\n . \r\n","description":"","footnote":"","page_name":" 154 ","page_number":154},
  {"content":"\r\n\r\n( 1 ) 2 - عبد الرحمن بن كثير گويد : به امام صادق ( ع ) گفتم :\r\n « فَسْئَلُوا أَهْلَ الذِّكْرِ إِنْ كُنْتُمْ لا تَعْلَمُونَ  » ( چه معنى دارد ؟ ) فرمود : ذكر ، محمد ( ص ) است و ما خاندان او هم مسئول‌ها هستيم ، گويد : گفتم :\r\nقول خدا : «  وَ إِنَّهُ لَذِكْرٌ لَكَ وَ لِقَوْمِكَ وَ سَوْفَ تُسْئَلُونَ »  ( يعنى چه ؟ ) فرمود :\r\nمقصود ، ما هستيم ، ما هستيم اهل ذكر و ما هستيم مسئول .\r\n( 2 ) 3 - وشاء گويد : از امام رضا ( ع ) پرسيدم ، به او گفتم :\r\nقربانت ،  « فَسْئَلُوا أَهْلَ الذِّكْرِ إِنْ كُنْتُمْ لا تَعْلَمُونَ  » ( يعنى چه ؟ ) فرمود :\r\nيعنى ما اهل ذكريم و ما مسئوليم ، عرض كردم : شما مسئول هستيد و ما سائل ؟ فرمود : آرى ، عرض كردم : بر عهدهء ما است كه از شما بپرسيم ؟ فرمود : آرى ، عرض كردم : بر عهدهء شما است كه پاسخ ما را بدهيد ؟ فرمود : نه ، اين با ما است ، اگر خواستيم مى كنيم و اگر نخواستيم نمىكنيم ، مگر نشنيدى گفتهء خداى تبارك و تعالى را ( 39 سوره ص ) : « اين است عطاى ما ببخش يا دريغ كن ( اختيار با تو است ، حساب و مسئوليتى در ميان نيست ) يا اينكه ببخش بىحساب ، دريغ كن بىحساب » ( نه در اندازهء بخشش محدودى و نه در اندازهء دريغ ) .\r\n( 3 ) 4 - امام صادق ( ع ) در تفسير قول خداى عز و جل : « و به راستى آن ياد آورى براى تو و تبار تو است و در آينده پرسش خواهيد شد » فرمود :\r\nرسول خدا ( ص ) ذكر است و خاندانش مسئولند و هم آنها\r\n\r\n","description":"","footnote":"","page_name":" 155 ","page_number":155},
  {"content":"\r\n . \r\n","description":"","footnote":"","page_name":" 156 ","page_number":156},
  {"content":"\r\n\r\nاهل ذكرند .\r\n( 1 ) 5 - در تفسير همين آيه فرموده است : ذكر قرآن است و ما قوم آنيم و ما مسئوليم .\r\n( 2 ) 6 - ابى بكر حضر مىگويد : حضور امام باقر ( ع ) شرفياب بودم كه ورد برادر كميت در آمد و عرض كرد : خدا مرا قربانت كند ، هفتاد مسأله آماده كرده بودم كه از شما بپرسم و اكنون يكى هم در ياد نمانده است .\r\nامام ( ع ) فرمود : اى ورد ، يكى هم در يادت نمانده ؟ عرض كرد : چرا ، يكى از آنها به يادم آمد ، فرمود : آن چيست ؟ عرض كرد : قول خداى تبارك و تعالى :  « فَسْئَلُوا أَهْلَ الذِّكْرِ إِنْ كُنْتُمْ لا تَعْلَمُونَ  » اهل ذكر كيانند ؟\r\nفرمود : ما هستيم ، من گفتم : به عهدهء ما است كه از شما بپرسيم ؟\r\nفرمود : آرى ، گفتم : بر عهدهء شما است كه به ما پاسخ دهيد ؟ فرمود :\r\nاختيار پاسخ با ما است .\r\n( 3 ) 7 - محمد بن مسلم گويد : امام باقر ( ع ) فرمود : كسانى نزد ما هستند ( از ملّا نماهاى مسلمان ) كه گمان برند قول خداى عز و جل :  « فَسْئَلُوا أَهْلَ الذِّكْرِ إِنْ كُنْتُمْ لا تَعْلَمُونَ  » مقصود ، يهود و نصارى است ، فرمود : در اين صورت شما را به دين خود دعوت كنند . راوى گويد : امام ( با دست به سينهء خود اشاره كرد ) و فرمود : ما هستيم\r\n\r\n","description":"","footnote":"","page_name":" 157 ","page_number":157},
  {"content":"\r\n . \r\n","description":"","footnote":"","page_name":" 158 ","page_number":158},
  {"content":"\r\n\r\nاهل ذكر و ما هستيم مسئولها .\r\n( 1 ) 8 - وشاء گويد : از امام رضا ( ع ) شنيدم مىفرمود : على بن الحسين ( ع ) فرموده است كه بر ائمه يك وظيفهء لازمى است كه بر شيعهء آنها نيست و بر شيعه هم يك وظيفهء لازمى است كه بر عهدهء ما نيست ، خداى عز و جل به آنها فرمان داده كه از ما بپرسند ، خدا فرموده است :  « فَسْئَلُوا أَهْلَ الذِّكْرِ إِنْ كُنْتُمْ لا تَعْلَمُونَ »  به آنها دستور داده كه از ما بپرسند ولى پاسخ بر ما واجب نيست ، اگر خواهيم پاسخ دهيم و اگر خواهيم دم بنديم .\r\n( 2 ) 9 - احمد بن محمد بن ابى نصر گويد : من نامه‌اى به امام رضا ( ع ) نوشتم و در ضمن نوشتم : خدا عز و جل فرموده ( 43 سوره نحل ) : « از اهل ذكر بپرسيد اگر تاكنون ندانسته‌ايد » و خداى عز و جل فرموده ( 122 سوره توبه ) : « شيوهء مؤمنان نيست كه همه و همه بسيج كنند و بكوچند ولى بايد از هر تيره‌اى يك دسته بكوچند تا در دين بينا شوند و چون به تيرهء خود برگردند آنها را بيم دهند تا شايد بفهمند و در حذر شوند » ( به حكم اين دو آيه ) بر مردم پرسش واجب شده ولى بر شما پاسخ واجب نشده ؟ در پاسخ فرمود : خداى تبارك و تعالى فرمايد ( 50 سوره قصص ) : « اگر \" اى پيغمبر \" از تو نپذيرفتند بدان كه همانا پيرو هوس خويشند و چه كسى گمراه‌تر است از آنكه پيرو هوس خود باشد » ؟\r\n\r\n","description":"","footnote":"","page_name":" 159 ","page_number":159},
  {"content":"\r\n . \r\n","description":"","footnote":"","page_name":" 160 ","page_number":160},
  {"content":"\r\n\r\n\r\nباب در اينكه مقصود از عالِم و دانا در قرآن همان ائمه ( ع ) هستند\r\n( 1 ) 1 - جابر گويد : امام باقر ( ع ) در تفسير قول خداى عز و جل ( 9 سوره زمر ) : « آيا برابرند كسانى كه مىدانند و آن كسانى كه نمىدانند همانا صاحبدلان ياد آور مىشوند » فرمود : همانا ما آن كسانى هستيم كه مىدانيم و آن كسانى كه نمىدانند دشمنان ما هستند و صاحبدلان شيعيان ما هستند .\r\n( 2 ) 2 - جابر در سند ديگر هم از امام باقر ( ع ) با اندكى اختلاف در تعبير ، همين روايت را نقل كرده است .\r\n\r\n","description":"","footnote":"","page_name":" 161 ","page_number":161},
  {"content":"\r\n . \r\n","description":"","footnote":"","page_name":" 162 ","page_number":162},
  {"content":"\r\n\r\n\r\nباب در اينكه راسخين در علم ، ائمه ( ع ) هستند\r\n( 1 ) 1 - امام صادق ( ع ) فرمود : ما هستيم راسخون در علم و ما تأويل آن را ( متشابهات آن را ) مىدانيم .\r\n( 2 ) 2 - بريد بن معاويه از يكى از دو امام ( باقر يا صادق ع ) روايت كرده در تفسير قول خداى عز و جل ( 6 سوره آل عمران ) : « و نمىداند تأويل آن را جز خدا و راسخون در علم » كه فرمود : رسول الله افضل راسخون در علم است ، خداى عز و جل به او آموخته است هر چه را به دو فرو فرستاده از تنزيل و تأويل ، خدا چيزى را كه تأويل آن را نمىدانست به وى نازل نمىكرد و اوصياء پس از وى هم همه آن را مىدانند و آن كسانى كه تأويل آن را نمىدانند چون عالم راسخ در علم كه ميان آنها است از روى علم به آنها بگويد خدا پذيرش آنها را اعلام كرده به قول خود كه : « مىگويند ما بدان ايمان داريم همه آن از نزد پروردگار ما است » قرآن خاص دارد و عام ، محكم دارد و متشابه ، ناسخ دارد و منسوخ ، و راسخون در علم همه را مى دانند .\r\n( 3 ) 3 - امام صادق ( ع ) فرمود : راسخون در علم ، امير المؤمنين و ائمهء بعد از اويند\r\n\r\n","description":"","footnote":"","page_name":" 163 ","page_number":163},
  {"content":"\r\n . \r\n","description":"","footnote":"","page_name":" 164 ","page_number":164},
  {"content":"\r\n\r\n\r\nباب در اينكه علم به ائمه داده شده و در سينهء آنها ثبت است\r\n( 1 ) 1 - ابو بصير گويد : از امام باقر ( ع ) شنيدم مىفرمود در تفسير اين آيه ( 48 سوره عنكبوت ) : « بلكه آن آياتى است روشن در سينهء كسانى كه علم به آنها داده شده » اشاره به سينهء خودش نمود .\r\n( 2 ) 2 - عبد العزيز عبدى از امام صادق ( ع ) كه در تفسير قول خداى عز و جل : «  بَلْ هُوَ آياتٌ بَيِّناتٌ فِي صُدُورِ الَّذِينَ أُوتُوا الْعِلْمَ  » فرمود : آنها ائمه ( ع ) هستند .\r\n( 3 ) 3 - ابو بصير از امام باقر ( ع ) در اين آيه : «  بَلْ هُوَ آياتٌ بَيِّناتٌ فِي صُدُورِ الَّذِينَ أُوتُوا الْعِلْمَ  » فرمود : اى ابو محمد ، به خدا مقصود آن نيست كه ميان دو جلد مصحف قرار دارد ، گفتم : قربانت چه كسانند ( كه آن را در سينه دارند ؟ ) فرمود : جز ما اميد مىرود كه كى باشد ؟ ( 4 ) 4 - هارون بن حمزه گويد : شنيدم امام صادق ( ع ) در تفسير :\r\n«  بَلْ هُوَ آياتٌ بَيِّناتٌ فِي صُدُورِ الَّذِينَ أُوتُوا الْعِلْمَ  » فرمود : آنها بخصوص\r\n\r\n","description":"","footnote":"","page_name":" 165 ","page_number":165},
  {"content":"\r\n . \r\n","description":"","footnote":"","page_name":" 166 ","page_number":166},
  {"content":"\r\n\r\nائمه ( ع ) هستند .\r\n( 1 ) 5 - محمد بن فضيل گويد : از آن حضرت پرسيدم تفسير قول خداى عز و جل را : «  بَلْ هُوَ آياتٌ بَيِّناتٌ فِي صُدُورِ الَّذِينَ أُوتُوا الْعِلْمَ  » فرمود :\r\nآنان ائمه عليهم السلام هستند بالخصوص .\r\n\r\nباب در اينكه برگزيده‌هاى خدا كه قرآن را ارث به آنها داده ، ائمه ( ع ) اند\r\n( 2 ) 1 - سالم گويد : از امام باقر ( ع ) پرسيدم از قول خداى عز و جل ( 29 سوره فاطر ) : « سپس ارث داديم كتاب را به كسانى كه برگزيديم از بندگان خود ، برخى به خود ستم كردند و برخى ميانه روند و برخى پيش رو براى هر كار خيرى به اذان خدا » فرمود : پيشرو در خيرات امام است و ميانه رو عارف به امام و ستمكار به خود آنكه امام را نشناسد .\r\n( 3 ) 2 - سليمان بن خالد گويد : از امام صادق ( ع ) پرسيدم از قول خداى تعالى : « سپس ارث داديم كتاب را به كسانى كه برگزيديم از بندگان خود » فرمود : شما چه مىگوئيد ؟ گفتم : مىگوئيم در بارهء\r\n\r\n","description":"","footnote":"","page_name":" 167 ","page_number":167},
  {"content":"\r\n . \r\n","description":"","footnote":"","page_name":" 168 ","page_number":168},
  {"content":"\r\n\r\nاولاد فاطمه است ، فرمود : چنين نيست كه تو معتقدى ، اين آيه شامل كسى نيست كه شمشير كشد و مردم را به شورش دعوت كند ، گفتم : پس ستمكار به خود چه باشد ؟ فرمود : آنكه در خانه نشسته و حق امام وقت را نشناخته ، و مقتصد : عارف به حق امام است ، و سابق بالخيرات : شخص امام است .\r\n( 1 ) 3 - احمد بن عمر گويد : از امام رضا ( ع ) تفسير آيهء : «  ثُمَّ أَوْرَثْنَا الْكِتابَ الَّذِينَ اصْطَفَيْنا مِنْ عِبادِنا  » را پرسيدم ، فرمود : مقصود اولاد فاطمه‌اند ، سابق بالخيرات : امام است ، و مقتصد امام‌شناس است ، و ظالم به نفس : آنكه امام را نشناسد . .\r\n( 2 ) 4 - ابى ولاد گويد : از امام صادق ( ع ) از قول خداى عز و جل پرسيدم ( 115 سوره بقره ) : « آن كسانى كه به آنها كتاب را داديم آن را چنانچه شايسته است مىخوانند ، آنان بدان ايمان دارند » فرمود : ايشان ائمه ( ع ) هستند .\r\n\r\n","description":"","footnote":"","page_name":" 169 ","page_number":169},
  {"content":"\r\n . \r\n","description":"","footnote":"","page_name":" 170 ","page_number":170},
  {"content":"\r\n\r\n\r\nباب در اينكه قرآن دو امام معرفى كرده : امامى كه به خدا مىخواند و امامى كه به دوزخ مىراند\r\n( 1 ) 1 - امام باقر ( ع ) فرمود : چون اين آيه نازل شد ( 71 سوره اسراء ) : « روزى كه بخوانيم هر مردمى را به امام آنها » مسلمانان گفتند :\r\nيا رسول اللَّه مگر شما امام همهء مردم نيستيد ؟ گويد : رسول خدا ( ص ) فرمود : من از طرف خدا بر همهء مردم رسولم و بعد از من محققاً امامانى از خاندانم از طرف خدا به مردم گماشته مىشوند ، آنها در ميان مردم قيام مىكنند و مردم آنها را تكذيب مىنمايند و ائمهء كفر و ضلالت و پيروانشان به آنها ستم مىكنند ، هر كه بدانها گرود و پيروى آنها كند و آنها را تصديق نمايد او از من است و همراه من است و محققاً مرا ملاقات خواهد كرد ، هلا هر كه بر آنان ستم كند و آنها را تكذيب كند از من نيست و همراه من نيست و من از او بيزارم .\r\n( 2 ) 2 - فرموده است ( 41 سوره قصص ) : « و آنها را امامانى مقرر ساختيم كه مردم را به جانب آتش بخوانند » فرمان خود را بر فرمان خدا پيش دارند و حكم خود را بر حكم خدا مقدم شمارند و پيرو هوسهاى خود باشند بر خلاف آنچه در كتاب خدا است .\r\n\r\n","description":"","footnote":"","page_name":" 171 ","page_number":171},
  {"content":"\r\n . \r\n","description":"","footnote":"","page_name":" 172 ","page_number":172},
  {"content":"\r\n\r\n\r\nباب در اينكه قرآن به امام راهنمائى مىكند\r\n( 1 ) 1 - حسن بن محبوب گويد : از امام رضا ( ع ) تفسير قول خداى عز و جل را پرسيدم ( 33 سوره نساء ) : « براى هر كدام موالى مقرر ساختيم نسبت بدان چه پدر و مادر و خويشان بجا گذارند و آن كسانى كه پيمان شما با آنها بسته است » ( و آن كسانى كه دست بيعت به آنها داديد خ ) ( بهره‌شان را به آنان بدهيد ، به راستى خدا بر هر چيز گواه است - دنبالهء آيه ) امام فرمود : همانا مقصود ائمه ( ع ) هستند كه خدا عهد شما را بدانها بسته است .\r\n( 2 ) 2 - امام صادق ( ع ) در تفسير قول خداى تعالى ( 9 سوره اسراء ) : « به راستى اين قرآن رهنمائى كند بدان چه راست و درست‌تر است » فرمود : رهنمائى مىكند به وجود امام ( ع ) .\r\n\r\n","description":"","footnote":"","page_name":" 173 ","page_number":173},
  {"content":"\r\n . \r\n","description":"","footnote":"","page_name":" 174 ","page_number":174},
  {"content":"\r\n\r\n\r\nباب در اينكه نعمتى را كه خدا در قرآن ياد كرده است ائمه ( ع ) هستند\r\n( 1 ) 1 - اصبغ بن نباته گويد : امير المؤمنين ( ع ) فرمود : چه خيال مىكنند مردمى كه سنت رسول خدا ( ص ) را ديگر گون كردند و وصى او ( از وصيت او خ ) سر برتافتند و نمىترسند كه عذاب خدا بر آنها نازل شود ، سپس اين آيه را تلاوت كرد ( 29 سوره ابراهيم ) : « آيا نگاه نكنى به آن كسانى كه به جاى نعمت خدا كفر ورزيدند و تبار خود را به خانمان نابودى كشيدند كه دوزخ است » سپس فرمود : ما هستيم آن نعمتى كه خدا به بندگانش انعام كرده و بوسيلهء ما كامياب شود هر كه كامياب باشد در روز قيامت .\r\n( 2 ) 2 - معلى بن محمد در حديثى كه به معصوم رسانيده است در تفسير قول خداى عز و جل ( 12 سوره الرحمن ) : « پس آيا به كدام نعمت پروردگار خودتان شما دو تن تكذيب كنيد » ؟ گفته است : مقصود اين است كه پيغمبر را تكذيب كنيد يا وصى او را ؟ در سورهء الرحمن نازل شده .\r\n( 3 ) 3 - ابو يوسف بزاز گويد : امام صادق ( ع ) اين آيه را خواند ( 69 سوره اعراف ) : « ياد كنيد نعمتهاى خدا را » - شايد راستگو شويد - فرمود : مىدانى نعمتهاى خدا چيست ؟ گفتم : نه ، فرمود :\r\n\r\n","description":"","footnote":"","page_name":" 175 ","page_number":175},
  {"content":"\r\n . \r\n","description":"","footnote":"","page_name":" 176 ","page_number":176},
  {"content":"\r\n\r\nمقصود ، بزرگترين نعمت خدا بر خلق او است و آن ولايت ما است .\r\n( 1 ) 4 - عبد الرحمن بن كثير گويد : از امام صادق ( ع ) تفسير قول خدا عز و جل را پرسيدم ( 29 سوره ابراهيم ) : « آيا نگاه نكنى به كسانى كه بدل كردند نعمت خدا را به كفر » فرمود : مقصود ، همه و همه قريش است كه با رسول خدا ( ص ) دشمنى كردند و به جنگ او برخاستند و وصيت او را در بارهء جانشين او منكر شدند .\r\n\r\nباب در اينكه مقصود از متوسمين كه خدا در قرآن فرموده است ائمه ( ع ) هستند و راه حق در آنها پا برجا است\r\n( 2 ) 1 - اسباط - فروشندهء غلامان هندى - گفت : من نزد امام صادق ( ع ) بودم كه مردى تفسير قول خداى عز و جل ( 75 و 76 سوره حجر ) : « به راستى در اين آياتى است براى انديشه‌كنندگان بافر است و به راستى كه براى آن قريه راه پابرجائى بود » گويد كه : فرمود : ما هستيم متوسمان و راه حق در ما پا بر جا است .\r\n( 3 ) 2 - اسباط بن سالم گويد : من نزد امام صادق ( ع ) بودم كه\r\n\r\n","description":"","footnote":"","page_name":" 177 ","page_number":177},
  {"content":"\r\n . \r\n","description":"","footnote":"","page_name":" 178 ","page_number":178},
  {"content":"\r\n\r\nمردى از اهل هيت بر او در آمد و عرض كرد : اصلحك اللَّه چه مى فرمائى در تفسير قول خداى عز و جل :  إِنَّ فِي ذلِكَ لَآياتٍ لِلْمُتَوَسِّمِينَ  فرمود : مائيم متوسمين و راه حق در ما پا بر جا است .\r\n( 1 ) 3 - محمد بن مسلم از امام باقر ( ع ) در تفسير قول خداى عز و جل ( 75 سوره حجر ) : « به راستى در اين آياتى است براى باهوشان » فرمود :\r\nآنها ائمه هستند ، رسول خدا ( ص ) فرمود : از فراست و هوش مؤمن بپرهيزيد كه در پرتو نور خدا نگاه مىكند ، در ضمن تفسير قول خداى تعالى  إِنَّ فِي ذلِكَ لَآياتٍ لِلْمُتَوَسِّمِينَ  فرمود .\r\n( 2 ) 4 - امام صادق ( ع ) در تفسير قول خداى عز و جل :  إِنَّ فِي ذلِكَ لَآياتٍ لِلْمُتَوَسِّمِينَ  فرمود : ايشان ائمه هستند و در  إِنَّها لَبِسَبِيلٍ مُقِيمٍ  .\r\nفرمود : هرگز از ميان ما بيرون نرود .\r\n( 3 ) 5 - امام باقر ( ع ) فرمود كه : امير المؤمنين ( ع ) در تفسير قول خدا :  إِنَّ فِي ذلِكَ لَآياتٍ لِلْمُتَوَسِّمِينَ  فرمود : رسول خدا متوسم بود من هم پس از وى ، و امامان از نژاد من متوسم هستند و در نسخه ديگر عين اين حديث از احمد بن مهران روايت شده است .\r\n\r\n","description":"","footnote":"","page_name":" 179 ","page_number":179},
  {"content":"\r\n . \r\n","description":"","footnote":"","page_name":" 180 ","page_number":180},
  {"content":"\r\n\r\n\r\nباب عرض اعمال بر پيغمبر ( ص ) و ائمه ( ع )\r\n( 1 ) 1 - امام صادق ( ع ) فرمود : عرضه مىشود همه اعمال بر رسول خدا ( ص ) يعنى اعمال بندگان خدا در هر بامدادى چه بر باشند و چه فاجر از كردارها بر حذر باشيد و آن معنى قول خداى تعالى است ( 105 سوره توبه ) : « به كار باشيد كه محققاً مىبيند خدا كردار شما را و هم رسولش » و امام در اين جا دم بست و دنبال آيه را نخواند ( يعنى كلمهء \" وَ الْمُؤْمِنُونَ \" كه مقصود ائمه است بر زبان نياورد از راه تقيه يا از بابت اينكه مطلب نياز به تصريح ندارد ) .\r\n( 2 ) 2 - يعقوب بن شعيب گفت : از امام صادق ( ع ) تفسير قول خداى عز و جل را پرسيدم ( 105 سوره توبه ) : « در كار باشيد كه محققاً كردار شما را خدا و رسولش و مؤمنان خواهند ديد » فرمود : مؤمنان ، ائمه هستند .\r\n( 3 ) 3 - سماعه گفت : از امام صادق ( ع ) شنيدم مىفرمود : شما\r\n\r\n","description":"","footnote":"","page_name":" 181 ","page_number":181},
  {"content":"\r\n . \r\n","description":"","footnote":"","page_name":" 182 ","page_number":182},
  {"content":"\r\n\r\nرا چه شده كه با رسول خدا ( ص ) بد مىكنيد ؟ مردى گفت :\r\nچطور با او بد مىكنيم ؟ فرمود : كردار شما بر او عرضه مىشود و چون گناهى در آن بيند بدش مىآيد پس به رسول خدا ( ص ) بدى نكنيد و او را شاد كنيد .\r\n( 1 ) 4 - عبد اللَّه بن ابان زيات كه خدمت امام رضا ( ع ) مقامى داشت گويد : به آن حضرت عرض كردم : براى من و خاندانم به درگاه خدا دعا كن ، فرمود : مگر دعا نمىكنم ، به خدا كردار شما هر روز و هر شب به من عرضه مىشود ، گويد : من اين سخن را بسيار بزرگ شمردم ، فرمود : قرآن خدا را نمىخوانى ؟ او فرمايد :\r\n« بگو اى محمد ، در كار باشيد كه محققاً مىبيند كردار شما را خدا و رسولش و مؤمنان » فرمود : آن مؤمن به خدا على بن ابى طالب بود .\r\n( 2 ) 5 - امام باقر ( ع ) اين آيهء :  فَسَيَرَى اللَّهُ عَمَلَكُمْ وَ رَسُولُهُ وَ الْمُؤْمِنُونَ  را ياد كرد و فرمود : آن مؤمن سوگند به خدا كه على بن ابى طالب بود .\r\n( 3 ) 6 - وشّاء گفت : از امام رضا ( ع ) شنيدم مىفرمود : به راستى همهء كارها بر رسول خدا ( ص ) عرضه شود ، از نيكان و بدان ( و بر هر امامى در زمان خود ) .\r\n\r\n","description":"","footnote":"","page_name":" 183 ","page_number":183},
  {"content":"\r\n . \r\n","description":"","footnote":"","page_name":" 184 ","page_number":184},
  {"content":"\r\n\r\n\r\nباب در اينكه روشى كه ترغيب شده است بر آن پايدار ماند ولايت على بن أبى طالب ( ع ) است\r\n( 1 ) 1 - امام باقر ( ع ) در تفسير قول خداى تعالى ( 16 سوره جن ) : « اگر پا بر جا بمانند بر روش حق آب بسيارى به آنها بنوشانيم » فرمود : يعنى اگر پا بر جا بمانند به ولايت و پيروى على بن أبى طالب ( ع ) امير مؤمنان و پيروى اوصياء از فرزندانش ( ع ) و بپذيرند طاعت آنها را در هر چه فرمان دهند و غدقن كنند ، به آنها آب فراوان بنوشانيم ، يعنى دل آنها را از ايمان لبريز كنيم ، طريقت حق ايمان به ولايت على و اوصياء است .\r\n( 2 ) 2 - محمد بن مسلم گويد : از امام ششم ( ع ) پرسيدم از تفسير قول خداى عز و جل ( 30 سوره فصلت ) : « آن كسانى كه گفتند پروردگار ما خدا است و در آن پا بر جا ماندند و استقامت كردند » امام صادق فرمود : بر ائمه يكى پس از ديگرى استقامت كردند ، فرشتگان بر آنها نازل شوند با اين پيام كه نترسيد و غم مخوريد و مژده باد شما را به بهشتى كه وعده داريد .\r\n\r\n","description":"","footnote":"","page_name":" 185 ","page_number":185},
  {"content":"\r\n . \r\n","description":"","footnote":"","page_name":" 186 ","page_number":186},
  {"content":"\r\n\r\n\r\nباب در اينكه ائمه ( ع ) معدن علم و شجرهء نبوت و مختلف ملائكه‌اند\r\n( 1 ) 1 - على بن الحسين ( ع ) فرمود : مردم چه خرده‌اى از ما مى گيرند ، ما به خدا شجرهء نبوت ، خاندان رحمت ، معدن علم و محل رفت و آمد فرشته‌ها هستيم .\r\n( 2 ) 2 - امير المؤمنين ( ع ) فرمود : به راستى ما خانواده شجرهء نبوت ، موضع رسالت ، مختلف فرشته‌ها ، خانهء رحمت و معدن دانشيم .\r\n( 3 ) 3 - خَيْثَمَه گويد : امام صادق ( ع ) به من فرمود : اى خيثمه ، ما شجرهء نبوت و خانهء رحمت و كليدهاى حكمت و معدن علم و موضع رسالت و مختلف ملائكه و محل سِرِ خدائيم ، ما سپرده خدائيم در ميان بندگانش ، ما حرم اكبر خدائيم ، ما پناه خدا و پيمان خدائيم ، هر كه به عهده ما بپايد به عهد خدا پائيده است و هر كه آن را بشكند ، پناه و عهد خدا را شكسته .\r\n\r\n","description":"","footnote":"","page_name":" 187 ","page_number":187},
  {"content":"\r\n . \r\n","description":"","footnote":"","page_name":" 188 ","page_number":188},
  {"content":"\r\n\r\n\r\nباب در اينكه ائمه ( ع ) وارثان علم هستند يكى به ديگرى علم را به ارث دهد\r\n( 1 ) 1 - امام صادق ( ع ) فرمود كه : على ( ع ) عالِم بود و علم به ارث مىرود ، هرگز عالمى نميرد تا به جاى او بماند كسى كه علم او را بداند يا آنچه را خدا بخواهد بداند ( يعنى بيش از علم امام سابق ) .\r\n( 2 ) 2 - امام باقر ( ع ) فرمود : عِلمى كه با آدم ( ع ) نازل شد برداشته نشد ، علم به ارث مىرود ، على ( ع ) عالم اين امت بود و حق اين است كه نميرد از ما خانواده ، عالمى هرگز تا بجاى او نشيند از اهل او كسى كه مثل علم او را بداند يا آنچه را خدا خواهد .\r\n( 3 ) 3 - فرمود : محققاً علم به ارث مىرود ، عالمى نميرد جز آنكه بجا گزارد كسى كه مثل او بداند يا هر چه خدا خواهد .\r\n\r\n","description":"","footnote":"","page_name":" 189 ","page_number":189},
  {"content":"\r\n . \r\n","description":"","footnote":"","page_name":" 190 ","page_number":190},
  {"content":"\r\n\r\n( 1 ) 4 - فضيل بن يسار گويد : شنيدم امام صادق ( ع ) مىفرمود :\r\nدر على ( ع ) روش هزار تن از پيغمبران بود ، به راستى علمى كه با آدم ( ع ) فرود آمد برداشته نشد ، عالمى نميرد كه علمش از دست برود ، علم ارث برده شود .\r\n( 2 ) 5 - عمر بن ابان گويد : از امام باقر ( ع ) شنيدم مىفرمود : به راستى علمى كه با آدم نازل شد برداشته نشد ، عالمى نميرد كه علمش از دست برود .\r\n( 3 ) 6 - امام باقر ( ع ) مىفرمود : ( اين مردم ) نم را مىمكند و نهر بزرگ را از دست مىنهند ، به او عرض شد : نهر بزرگ كدام است ؟ فرمود : رسول خدا ( ص ) و علمى كه خدا به او داده است ، خداى عز و جل سنت پيغمبران را از آدم ( ع ) تا محمد ( ص ) براى آن حضرت گرد آورد ، به او عرض شد : اين سنت‌ها چه بود ؟\r\nفرمود :\r\nعلم و دانش همهء پيغمبران يك جا ، و رسول خدا ( ص ) آن را به على ( ع ) منتقل كرد ، مردى به او گفت : يا ابن رسول اللَّه ، امير المؤمنين ( ع ) داناتر بود يا يكى از پيغمبران ؟ امام باقر ( ع ) فرمود :\r\nبشنويد اين مرد چه مىگويد ، خدا گوش هر كه را خواهد باز كند ، من به او گفتم كه : خدا علم همهء پيغمبران را براى محمد ( ص ) جمع\r\n\r\n","description":"","footnote":"","page_name":" 191 ","page_number":191},
  {"content":"\r\n . \r\n","description":"","footnote":"","page_name":" 192 ","page_number":192},
  {"content":"\r\n\r\nكرد و او هم همه را نزد على ( ع ) جمع كرد و به او تحويل داد و او باز هم از من مىپرسد ، على داناتر است يا يكى از پيغمبران ؟ ! .\r\n( 1 ) 7 - امام باقر ( ع ) فرمود : علم پشت به پشت ارث مىرود ، عالمى نميرد جز اينكه به جاى خود گذارد كسى كه مانند او بداند يا هر چه خدا خواهد بداند .\r\n( 2 ) 8 - حارث بن مغيره گويد : از امام صادق ( ع ) شنيدم مى فرمود : به راستى علمى كه با آدم ( ع ) نازل شد ، برداشته نشد ، عالمى نمرده جز اينكه علم خود را به ديگرى ارث داده ، به راستى زمين بىعالم نماند .\r\n\r\nباب در اينكه ائمه و ارث پيغمبر و همهء انبياء و اوصياء پيشين باشند\r\n( 3 ) 1 - عبد اللَّه بن جندب گويد : امام رضا ( ع ) به او نوشت : اما بعد به راستى محمد ( ص ) امين خدا بود در خلقش و چون وفات كرد ما خانواده وارثانش بوديم و ما امناء خدائيم در زمين خدا ، نزد ما است علم بلاها و مرگ و ميرها و انساب عرب و علم پيدايش اسلام ( و زايش بر اسلام خ ل ) و به راستى ما هر مردى را ببينيم مىشناسيم\r\n\r\n","description":"","footnote":"","page_name":" 193 ","page_number":193},
  {"content":"\r\n . \r\n","description":"","footnote":"","page_name":" 194 ","page_number":194},
  {"content":"\r\n\r\nكه از روى حقيقت مؤمن است يا منافق است ، شيعيان ما به نام خودشان و پدرشان ثبت دفترند ، خدا از ما و آنها تعهد گرفته ، شيعيان ما از سرچشمهء ما آب نوشند و به راه ما مىروند جز ما و آنها كسى در كيش اسلام نيست ، ما نجيب و ناجى هستيم و ما بازماندگان پيغمبرانيم و ما زادگاه اوصيائيم و ما صاحبان امتياز در كتاب خداى عز و جل هستيم ، ما از همهء مردم به كتاب خدا شايسته تريم و ما از همهء مردم به رسول خدا نزديك تريم ، ما هستيم كه خدا دين خود را به حساب ما تشريع كرده و در قرآن فرموده ( 13 سوره شورى ) : « مقرر كرد براى شما اى آل محمد از دين ، آنچه وصيت كرد بدان نوح ( را به ما سفارش داده همان را كه به نوح ( ع ) سفارش داده ) و آنچه را به تو وحى كرديم ( اى محمد ) و آنچه را به ابراهيم و موسى و عيسى سفارش داديم ( خدا به ما آموخته و رسانيده آنچه را بايد بدانيم و به ما سپرده علم آنان را ، ما وارثان رسولان اولو العزميم ) براى آنكه دين را برپا داريد ( اى آل محمد ) و در آن تفرقه نشويد و جدائى نياندازيد ( و متحد باشيد ) بر مشركان بسيار سخت ناگوار است ( هر كه در ولايت على مشرك است ) آنچه را بدان دعوتشان كنيد ( از ولايت بلا فصل على ( ع ) به راستى خدا ( اى محمد ) هدايت كند هر كه به جانب او برگردد » ( يعنى ولايت على ( ع ) را از تو نپذيرد ) .\r\n( 1 ) 2 - امام باقر ( ع ) فرمود كه : رسول خدا ( ص ) فرمود : به راستى نخست وصى كه در روى زمين بوده است ، هبة الله پسر آدم ( ع ) بود و پيغمبرى در نگذشت جز اينكه وصى داشت و همهء پيغمبران يك صد هزار بودند و بيست هزار از آنها همه پنج تن اولو العزم بودند : نوح ، ابراهيم ، موسى ، عيسى و محمد ( ص ) و به راستى على بن ابى طالب ( ع ) هبة الله محمد بود و علم همهء اوصياء و علم\r\n\r\n","description":"","footnote":"","page_name":" 195 ","page_number":195},
  {"content":"\r\n . \r\n","description":"","footnote":"","page_name":" 196 ","page_number":196},
  {"content":"\r\n\r\nهر كه پيش از او بود به ارث برد هلا به راستى محمد علم همهء انبياء و مرسلين پيش از خود را به ارث برد ، بر ستون عرش نوشته است :\r\nحمزة اسد اللَّه و اسد رسول او است و سيد شهيدان و در كنگرهء عرش نوشته است : على امير المؤمنين است ، اين است حجت ما بر هر كه منكر حق ما است و ميراث ما را نپذيرد و چه مانعى از اظهار اين حقائق جلوى ما است با اينكه ما يقين در پيش داريم ، چه دليلى رساتر از اين است .\r\n( 1 ) 3 - مفضل بن عمر گويد : امام صادق ( ع ) فرمود : به راستى سليمان از داود ( ع ) ارث برد و محمد ( ص ) از سليمان ( ع ) ارث برد و در پيش ما است علم توراة و انجيل و زبور و شرح آنچه در الواح است ( مقصود الواح نازله بر موسى ( ع ) است ) گويد : من گفتم : به راستى اين علم است ، فرمود : اين علم نهائى نيست ، علم كامل آن است كه روز به روز و ساعت به ساعت پديد مىشود .\r\n( 2 ) 4 - ضريس كناسى گويد : من حضور امام صادق ( ع ) بودم و ابو بصير هم حضور داشت ، امام ( ع ) فرمود : داود علوم همهء انبياء را به ارث برد و سليمان وارث داود ( ع ) شد و محمد ( ص ) وارث سليمان است و ما هم وارث محمديم ، نزد ما است صحف ابراهيم و الواح موسى ( ع ) ، ابو بصير گفت : به راستى علم اين است ، امام فرمود :\r\n\r\n","description":"","footnote":"","page_name":" 197 ","page_number":197},
  {"content":"\r\n . \r\n","description":"","footnote":"","page_name":" 198 ","page_number":198},
  {"content":"\r\n\r\nاى ابا محمد ، اين علم نيست ، همانا علم آن است كه در شب و روز و روز و ساعت به ساعت پديد مىشود .\r\n( 1 ) 5 - ابو بصير گويد : امام صادق ( ع ) به من فرمود : اى ابا محمد ، به راستى خدا به هيچ كدام از پيغمبران چيزى نداده جز آنكه او را به محمد ( ص ) داده ، فرمود : محققاً خدا به محمد ( ص ) همهء آنچه را به انبياء عطا كرده داده است نزد ما است همان صحفى كه خدا عز و جل فرموده ( 19 سوره الاعلى ) : «  صُحُفِ إِبْراهِيمَ وَ مُوسى  » عرض كردم :\r\nقربانت ، اينها همان الواح است ؟ فرمود : آرى .\r\n( 2 ) 6 - عبد اللَّه بن سنان از امام صادق ( ع ) پرسيد از تفسير قول خداى عز و جل ( 105 سوره انبياء ) : « محققاً ما نوشتيم در زبور پس از ذكر » ( گفت ) : زبور چيست ؟ و ذكر چيست ؟ در پاسخ فرمود :\r\n( ذكر ) نزد خدا است ( دفتر كل الهى ) و كتابى است كه به داود نازل كرده و هر كتابى كه نازل شده نزد اهل علم است و ما همان اهل علم هستيم .\r\n( 3 ) 7 - ابراهيم از پدرش روايت كرده از ابو الحسن ( امام كاظم ع ) گويد : به او عرض كردم : قربانت به من خبر ده كه پيغمبر وارث همهء پيغمبران است ؟ فرمود : آرى ، گفتم : از دوران آدم تا به خود آن حضرت برسد ؟ فرمود : خدا هيچ پيغمبرى مبعوث نكرده جز اينكه محمد از او اعلم است ، گويد : گفتم : عيسى بن مريم مرده‌ها\r\n\r\n","description":"","footnote":"","page_name":" 199 ","page_number":199},
  {"content":"\r\n . \r\n","description":"","footnote":"","page_name":" 200 ","page_number":200},
  {"content":"\r\n\r\n( 1 ) را به اذن خدا زنده مىكرد ؟ فرمود : راست گفتى و سليمان بن داود هم زبان پرندگان مىدانست ، رسول خدا ( ص ) هم داراى اين مراتب بود ؟ گويد : فرمود : به راستى سليمان بن داود وقتى هدهد را گم كرد و در باره‌اش به شك افتاد گفت ( 20 سوره نمل ) : « چه شد مرا كه هدهد را نمىبينم با اينكه غيبت كرده است » وقتى ديد كه حاضر نيست به او خشم كرد و گفت ( 21 سوره نمل ) : « هر آينه او را شكنجه سختى دهم يا آنكه دليل و عذر روشنى براى غيبت خود بياورد » همانا به او خشم كرد براى آنكه رهنماى او بود براى آب .\r\nبنا بر اين به همين پرندهء كوچك چيزى عطا شده بود كه سليمان ( ع ) نداشت و با اينكه باد و مورچه و انس و جن و شياطين و سركشان همه مطيع او بودند ، آب را زير هوا تشخيص نمىداد و آن پرنده تشخيص مىداد ، به راستى خدا در كتاب خود مى فرمايد ( 30 سوره رعد ) : « اگر قرآن كوهها را به گردش آورد و زمين را به طى الارض درنوردد و مرده‌ها را به سخن آرد » .\r\nما وارث اين قرآنيم كه در آن است آنچه كوهها را به گردش آورد و كشورها را قطع مسافت كند و مرده‌ها بدان زنده شوند ، ما آب را زير هوا بشناسيم ، و به راستى در كتاب خدا آياتى است كه هر چه به وسيلهء آن خواسته شود به اذن خدا مجرى گردد و با آنچه كه خدا بدان اجازه داد و در كتب گذشتگان ثبت شده و خدا همه را در امّ الكتاب براى ما مقرر داشته ، به راستى خدا فرمايد ( 75 سوره نمل ) : « هيچ ناديده نباشد جز آنكه در كتاب مبين باشد » سپس فرموده است ( 29 سوره سبأ ) : « سپس به ارث داديم كتاب را به آن كسانى كه برگزيديم از بندگان خود » مائيم كه خداى عز و جل ما را برگزيده است و به ما به ارث داده اين كتابى را كه در آن شرح و\r\n\r\n","description":"","footnote":"","page_name":" 201 ","page_number":201},
  {"content":"\r\n . \r\n","description":"","footnote":"","page_name":" 202 ","page_number":202},
  {"content":"\r\n\r\n( 1 ) بيان هر چيزى است .\r\n\r\nباب در اينكه همهء كتب نازله از خدا نزد ائمه بوده و با هر زبانى كه بوده آن را مىدانستند\r\n( 2 ) 1 - هشام بن حكم در حديث بُرَيْه ( بُرَيْهَه خ ل ) ( گفته‌اند مصغر ابراهيم است و بنا بر اين بايد به ضم باء موحده و فتح راء باشد و اين تصغير اصطلاحى نيست بلكه عبارت از مختصر كردن نام يا جمله است چنانچه امروز هم معمول است مثلا فاطمه را فاطى مىگويند و ويكتوريا را و يكى براى اختصار ) گويد كه : چون بهمراه او خدمت امام صادق ( ع ) آمد به ابو الحسن موسى بن جعفر ( ع ) برخورد و هشام داستان او را براى آن حضرت نقل كرد و در پايان ابو الحسن به بريه فرمود : اى بريه ، كتاب مذهبى خود را چطور مى دانى ؟ گفت : من بدان عالم هستم ، فرمود : آن را خوب مىفهمى ؟\r\nگفت : بسيار خوب مىفهمم ، هشام گويد : أبو الحسن آغاز كرد به خواندن انجيل ، بريه گفت : من پنجاه سال است كه تو يا مانند تو را مىجستم ، بريه به پروردگار خود ايمان آورد و ايمان ثابت و درستى آورد و آن زنى كه همراهش بود ايمان آورد و هشام و بريه و آن زن خدمت امام صادق ( ع ) رسيدند و هشام گفتگوى ميان ابو الحسن ( ع ) و بريه را گزارش داد به آن حضرت ، امام صادق ( ع ) فرمود : «  ذُرِّيَّةً بَعْضُها مِنْ بَعْضٍ وَ اللَّهُ سَمِيعٌ عَلِيمٌ  » نژادى است كه از هم\r\n\r\n","description":"","footnote":"","page_name":" 203 ","page_number":203},
  {"content":"\r\n . \r\n","description":"","footnote":"","page_name":" 204 ","page_number":204},
  {"content":"\r\n\r\nباز گرفته شدند و خدا شنوا و دانا است ، بريه عرض كرد : تورات و انجيل و كتب انبياء از كجا به دست شما آمده است ؟ فرمود : همهء آنها از خودشان به ما ارث رسيده و چنانچه مىخواندند آنها را مىخوانيم و چنانچه خود انبياء بيان مىكردند بيان مىكنيم ، به راستى خدا در زمين خود حجتى نمىگذارد كه از چيزى پرسش شود و گويد : من نمىدانم .\r\n( 1 ) 2 - مفضل بن عمر گويد : ما در خانهء امام صادق ( ع ) آمديم و مىخواستيم اجازهء ورود بگيريم ، از پشت در شنيديم سخنى مى گويد كه عربى نيست و خيال كرديم سريانى است ، سپس آن حضرت گريست و ما هم به گريهء او گريستيم ، و پس از آن غلام آمد و به ما اجازهء ورود داد و شرفياب حضورش شديم ، من عرض كردم : اصلحك الله ، ما خدمت شما آمديم براى كسب اجازهء ورود و شنيديم سخنى مىگفتيد كه عربى نبود و خيال كرديم سريانى باشد و سپس گريستى و ما هم براى گريهء شما گريستيم ، فرمود :\r\nآرى ، من الياس پيغمبر را كه يكى از عبّاد بنى اسرائيل بود به خاطر آوردم و دعاى او را مىخواندم كه در سجدهء خود مىخواند ، سپس شروع كرد به سريانى خواندن ، نه به خدا من هيچ كشيش و جاثليقى نديدم كه سريانى را از آن حضرت فصيح‌تر بخواند ، سپس آن را به زبان عربى براى ما تفسير كرد و فرمود : الياس در سجدهء خود مى گفت : خدايا تو را بينم كه مرا شكنجه دهى با اينكه روزهاى گرم براى تو تشنگى كشيدم ؟ تو را بينم كه مرا عذاب كنى با اينكه به خاطر تو روى خود را بر خاك نهادم ؟ تو را بينم كه مرا عذاب كنى با اينكه به خاطر تو از معاصى پرهيز كردم ؟ تو را بينم كه مرا عذاب كنى با اينكه شبها به خاطر تو نخوابيدم ؟ خدا به او وحى كرد كه :\r\n\r\n","description":"","footnote":"","page_name":" 205 ","page_number":205},
  {"content":"\r\n . \r\n","description":"","footnote":"","page_name":" 206 ","page_number":206},
  {"content":"\r\n\r\nسرت را بردار كه من تو را عذاب نكنم ، گويد : عرض كرد : اگر فرمائى عذابت نكنم و سپس عذابم كنى چه مىشود ؟ مگر اين نيست كه من بندهء تو ام و تو پروردگار منى ؟ فرمود : خدا به او وحى كرد كه سر بردار كه من تو را عذاب نكنم ، من چون وعده‌اى دهم بدان وفا كنم .\r\n\r\nباب در اينكه همهء قرآن را جز ائمه ( ع ) جمع نكردند و آنان همهء آن را مىدانند\r\n( 1 ) 1 - امام باقر ( ع ) مىفرمود : هيچ كس از مردم مدعى نيست كه همهء قرآن را جمع كرده چنانچه نازل شده است مگر بسيار دروغگو باشد چنانچه خداى تعالى نازل كرده احدى جمع و نگهدارى نكرده جز على بن ابى طالب ( ع ) و امامان پس از او ( ع ) .\r\n( 2 ) 2 - امام باقر ( ع ) فرمود : احدى نمىتواند مدعى شود كه همهء قرآن از ظاهر و باطن نزد او است جز اوصياء ( ع ) .\r\n( 3 ) 3 - سلمة بن محرز گويد : شنيدم امام باقر ( ع ) مىفرمود : از\r\n\r\n","description":"","footnote":"","page_name":" 207 ","page_number":207},
  {"content":"\r\n . \r\n","description":"","footnote":"","page_name":" 208 ","page_number":208},
  {"content":"\r\n\r\nجمله علومى كه به ما داده شده است تفسير قرآن و احكام آن است و علم تغيير زمان و حوادث آن ، هر گاه خدا خير مردمى را خواهد آنها را شنوا سازد ، كسى كه گوش شنوا ندارد ، از سخنى كه به گوش او رسد رو گردان است مثل اينكه نشنيده ، سپس اندكى از سخن باز ايستاد و پس از آن فرمود : اگر دلهاى وسيعى پيدا مى كرديم كه تاب تحمل حقائق داشت و اگر مردم نكته فهم و راز دارى كه مذاكرهء با آنها وسيلهء آسايش خاطر بود در دست داشتيم مى گفتيم و خدا ياور ما است .\r\n( 1 ) 4 - عبد الأعلى مولى آل سام گويد : شنيدم امام صادق ( ع ) مىفرمود : به خدا من كتاب خدا را از اول تا آخرش مىدانم چنانچه گويا در كف من قرار دارد ، در آن است خبر آسمان و خبر زمين و خبر آنچه خواهد بود و خداى عز و جل هم فرمود : « در آن شرح هر چيزى است » .\r\n( 2 ) 5 - عبد الرحمن بن كثير از امام صادق ( ع ) كه فرمود ( 40 سوره نمل ) : « گفت آنكه نزد او علمى بود از كتاب من آن را برايت مىآورم پيش از آنكه چشم بهم زنى » راوى گويد : امام صادق ( ع ) انگشتان خود را از هم گشود ( و دست بر سينه نهاد ) و فرمود : به خدا علم كتاب همه‌اش نزد ما است .\r\n( 3 ) 6 - بريد بن معاويه گويد : به امام باقر ( ع ) گفتم : ( مقصود از\r\n\r\n","description":"","footnote":"","page_name":" 209 ","page_number":209},
  {"content":"\r\n . \r\n","description":"","footnote":"","page_name":" 210 ","page_number":210},
  {"content":"\r\n\r\nاين آيه چيست ؟ ) ( 43 سوره رعد ) : « بگو بس است خدا براى شاهد ميان من و شماها و كسى كه علم كتاب در نزد او است » فرمود : مقصود ، ما هستيم و على ( ع ) اول و افضل و بهتر ما ائمه است پس از پيغمبر ( ص ) .\r\n\r\nباب آنچه از اسم اعظم به ائمه ( ع ) عطا شده است\r\n( 1 ) 1 - جابر از امام باقر ( ع ) فرمود : به راستى نام خدا كه اعظم است ، هفتاد و سه حرف است و همانا يك حرف از آن را آصف داشت و آن را به زبان آورد و زمين ميان او و ميان تخت بلقيس ( از بيت المقدس تا صنعاى يمن - در حدود دو ماه راه ) تا شد و به هم درنورديد تا آن تخت به دستش رسيد و سپس زمين به حال خود برگشت ، اين كار در كمتر از چشم بهم زدن انجام شد ، هفتاد و دو حرف از اسم اعظم نزد ما است و يك حرف از آن مخصوص خدا است كه براى خويش در علم غيب برگزيده\r\nو لا حول و لا قوة الا بالله العلى العظيم .\r\n( 2 ) 2 - هارون بن جهم گويد : يكى از اصحاب امام صادق ( ع )\r\n\r\n","description":"","footnote":"","page_name":" 211 ","page_number":211},
  {"content":"\r\n . \r\n","description":"","footnote":"","page_name":" 212 ","page_number":212},
  {"content":"\r\n\r\nكه نامش را در ياد ندارم گفت : شنيدم امام صادق ( ع ) مىفرمود :\r\nبه عيسى بن مريم ( ع ) دو حرف داده شده كه با آنها كار مىكرد و به موسى چهار حرف داده شده بود و به حضرت ابراهيم هشت حرف و به حضرت نوح ( ع ) پانزده حرف و به آدم ( ع ) بيست و پنج حرف و به راستى خداى تعالى همه اينها را ( 2 + 4 + 8 + 15 + 25 ) به محمد ( ص ) داد و به راستى اسم اعظم خدا هفتاد و سه حرف است كه هفتاد و دو حرفش را به محمد دادند و يك حرف از او دريغ شده .\r\n( 1 ) 3 - على بن محمد نوفلى از امام عسكرى ( ع ) گويد : از آن حضرت شنيدم مىفرمود : اسم اعظم خدا هفتاد و سه حرف است ، آصف يك حرف داشت و به زبان آورد و زمين ميان او تا سبأ ( در يمن ) شكافت و تخت بلقيس را در بر گرفت و به سليمان ( ع ) رسانيد و سپس در كمتر از چشم به هم زدن باز شد و به حال خود برگشت ، هفتاد و دو حرف آن نزد ما است و يك حرف مخصوص خدا است كه در علم غيب آن را ويژهء خود ساخته است .\r\n\r\n","description":"","footnote":"","page_name":" 213 ","page_number":213},
  {"content":"\r\n . \r\n","description":"","footnote":"","page_name":" 214 ","page_number":214},
  {"content":"\r\n\r\n\r\nباب آنچه از آيات پيغمبران نزد ائمه ( ع ) است\r\n( 1 ) 1 - امام باقر ( ع ) فرمود : عصاى موسى ( ع ) از آن آدم ( ع ) بود و به دست شعيب افتاد و از آن پس به موسى بن عمران رسيد و همان عصا نزد ما است و به همين تازگى من آن را بررسى كردم مانند روزى كه از درختش بركنده‌اند سبز است و چون از او پرسيده شود به سخن آيد ، براى قائم ما آماده است و با آن همان كار كند كه موسى ( ع ) مىكرد و آن عصا هراس آور است و هر چه جادو كنند ببلعد و هر چه فرمانش دهند بكند و چون يورش برد ببلعد هر چه جادو كرده‌اند ، دو شعبه ( چون دو كام ) از او باز شود كه يكى روى زمين باشد و ديگرى بر سقف و ميان آن دو چهل ذراع ( بيست گز ) فاصله باشد و با زبان خود آنچه جادو كنند به كام خود كشد .\r\n( 2 ) 2 - امام صادق ( ع ) فرمود : الواح موسى و عصاى موسى نزد ما است و ما وارث همهء پيغمبرانيم .\r\n( 3 ) 3 - امام باقر ( ع ) فرمود : چون قائم ( ع ) در مكه قيام كند و آهنگ كوفه نمايد جارچى او جار كشد : مبادا كسى با خود\r\n\r\n","description":"","footnote":"","page_name":" 215 ","page_number":215},
  {"content":"\r\n . \r\n","description":"","footnote":"","page_name":" 216 ","page_number":216},
  {"content":"\r\n\r\nخوراك يا آب بردارد ، و حجر حضرت موسى كه بار يك شتر است با خود حمل كند و در هر منزلى فرود آيد چشمه‌اى از آن بجوشد و هر گرسنه از آن بنوشد سير شود و هر تشنه از آن بنوشد سيراب گردد ، همين توشهء آنها است تا در نجف - كه پشت كوفه است - منزل گيرند .\r\n( 1 ) 4 - امام باقر ( ع ) فرمود : امير المؤمنين ( ع ) شبى بعد از نماز عشا بيرون رفت و مىفرمود : همهمة همهمة ليلة مظلمة ، يعنى شب تارى است ، اما بر شما خروج كند در حالى كه پيراهن آدم ( ع ) را در بر دارد و خاتم سليمان و عصاى موسى ( ع ) را بر دست .\r\n( 2 ) 5 - مفضل بن عمر گويد : به گوش خود شنيدم امام صادق ( ع ) به من فرمود : مىدانى پيراهن يوسف از چه بود ؟ گويد :\r\nعرض كردم : نه ، فرمود : چون براى سوختن ابراهيم ( ع ) آتش معروف را افروختند ، جبرئيل يك جامهء بهشتى برايش آورد و ببرش كرد و با وجود آن گرما و سرما زيانى نداشت . چون ابراهيم را مرگ در رسيد ، آن را در بازوبند خود نهاد و به اسحق ( ع ) آويخت و اسحق آن را به يعقوب ( ع ) آويخت و چون يوسف ( ع ) زاده شد ، يعقوب آن را به يوسف آويخت و در بازوى وى بود تا كارش بدان جا كه بايست رسيد ( يعنى فرمانرواى مصر شد ) و چون يوسف آن را از ميان بازوبند خود در مصر بر آورد ، حضرت يعقوب در\r\n\r\n","description":"","footnote":"","page_name":" 217 ","page_number":217},
  {"content":"\r\n . \r\n","description":"","footnote":"","page_name":" 218 ","page_number":218},
  {"content":"\r\n\r\nكنعان بوى آن را شنيد و اين است قول او كه ( 94 سوره يوسف ) :\r\n« به راستى من بوى يوسف را مىشنوم اگر شما مرا كم خرد نخوانيد » اين همان پيراهنى بود كه خدا از بهشت فرو فرستاده بود ، گفتم : قربانت ، اين پيراهن به چه كسى رسيد ؟ فرمود : به اهلش ، سپس فرمود : هر پيغمبرى علمى يا چيز ديگرى به ارث دريافت محققاً به خاندان محمدش پرداخت .\r\n\r\nباب آنچه از سلاح رسول خدا ( ص ) و متاع وى نزد ائمه ( ع ) است\r\n( 1 ) 1 - سعيد سمّان ( روغن فروش ) گويد : من خدمت امام صادق ( ع ) بودم كه دو مرد زيدى مذهب خدمت او آمدند و به او عرض كردند : در ميان شما ( يعنى آل محمد ) امام مفترض الطاعه هست ؟ فرمود : نه ، راوى گويد : آن دو تن به آن حضرت عرض كردند كه مردمان موثق از شما به ما خبر دادند كه تو فتوى دهى و اقرار كنى و معتقدى به آن ( يعنى به وجود امام واجب الاطاعه در آل محمد - و مقصودشان وجوب اطاعت زيد بن على بطور خصوصى است يا بعنوان كلى كه بر وى منطبق شود ) ما براى شما از آنها كه خبر دادند نام بريم فلان و فلان هستند كه پرهيز كار و عابد باجد هستند و از كسانىاند كه دروغ نگويند ( دروغگو شمرده نشوند ) امام خشمگين شد و فرمود : من آنها را چنين فرمان ندادم ، چون آثار خشم در چهرهء آن حضرت ديدند بيرون رفتند ، آن حضرت پس از رفتن آنها رو به من كرد و فرمود : اين دو را\r\n\r\n","description":"","footnote":"","page_name":" 219 ","page_number":219},
  {"content":"\r\n . \r\n","description":"","footnote":"","page_name":" 220 ","page_number":220},
  {"content":"\r\n\r\n( 1 ) مىشناسى ؟ گفتم : آرى ، اين هر دو از اهل بازار ما هستند و زيدىاند و معتقدند كه شمشير رسول خدا ( ص ) پيش عبد الله بن الحسن است ، فرمود : هر دو دروغ گويند و خدايشان لعنت كند ، به خدا عبد الله بن الحسن به چشمهاى خود آن را نديده است و نه با يك چشم ، و پدرش هم آن را نديده بود ، بار خدايا مگر اينكه آن را نزد على بن الحسين ( ع ) ديده باشد ، اگر راست گويند بايد بگويند كه در دستهء آن چه نشانه‌اى است و در تيغهء آن چه اثرى مانده است ، به راستى شمشير رسول خدا ( ص ) نزد من است ، پرچم رسول خدا ( ص ) نزد من است ، جوشن رسول خدا ( ص ) نزد من است ، اگر راست مىگويند زره رسول خدا چه نشانه‌اى دارد ، نزد من است پرچم پيروز بخش رسول خدا ( ص ) ، نزد من است الواح موسى و عصايش ، به راستى نزد من است خاتم سليمان بن داود ( ص ) ، به راستى نزد من است طشتى كه موسى بن عمران قربانىها را در آن مىگذارد ، نزد من است همان اسمى كه چون رسول خدا ( ص ) ميان مسلمانان و مشركان - در جبههء نبرد - قرار مىداد ، يك چوبه از مشركان به مسلمانان نمىرسيد ، نزد من است همان نمونه‌اى كه فرشته‌ها آوردند ، مثل سلاح در ما خاندان مثل تابوت است در بنى اسرائيل ، شيوهء بنى اسرائيل اين بود كه در خاندانى كه تابوت عهد بود نبوت در آن خاندان بود و هر كس از ما خاندان ، سلاح پيغمبر را دريافت امامت به او داده شود ، به راستى پدر من بود كه زره رسول خدا ( ص ) را پوشيد و دامن آن به زمين مىكشيد و من هم پوشيدم و همچنين بود و چون قائم ما آن را در بر كند به اندامش رسا باشد .\r\nان شاء الله .\r\n( 2 ) 2 - عبد الاعلى بن اعين گويد : شنيدم امام صادق ( ع ) مى\r\n\r\n","description":"","footnote":"","page_name":" 221 ","page_number":221},
  {"content":"\r\n . \r\n","description":"","footnote":"","page_name":" 222 ","page_number":222},
  {"content":"\r\n\r\nفرمود : نزد من است سلاح رسول خدا ( ص ) كسى با من در آن نزاع نتواند كرد ، سپس فرمود : آن سلاح از دستبرد مصون است ، اگر به دست بدترين خلق خدا افتد بهتر آنان گردد ، پس از آن فرمود : اين امر امامت سرانجام به كسى رسد كه براى او جنگ را در پيچيدن ( يعنى به يارى او قيام كنند ، چون پيچيدن حنك نشانهء آمادگى براى جهاد بوده است و مقصود امام قائم است ع ) .\r\nچون خواست خدا به دو تعلق گيرد ، بيرون شود و مردم گويند : اين چيست كه پديد شد ؟ و خدا دست نوازش او را بر سر رعيتش بنهد .\r\n( 1 ) 3 - امام صادق ( ع ) فرمود كه : رسول خدا ( ص ) در كالاى خود كه تركه نهاد شمشيرى و زرهى و عصاى پيكان دارى و زين شترى و استر شهبائى داشت كه همهء آنها را على بن ابى طالب ( ع ) به ارث برد .\r\n( 2 ) 4 - امام صادق ( ع ) فرمود : پدرم زره رسول خدا ( ص ) را كه ذات الفضول نام داشت ببر كرد و دامنش به زمين كشيد و من پوشيدم و بلندتر در آمد .\r\n( 3 ) 5 - احمد بن ابى عبد الله گويد : از امام رضا ( ع ) پرسيدم : ذى الفقار شمشير رسول خدا ( ص ) از كجا بود ؟\r\nفرمود :\r\n\r\n","description":"","footnote":"","page_name":" 223 ","page_number":223},
  {"content":"\r\n . \r\n","description":"","footnote":"","page_name":" 224 ","page_number":224},
  {"content":"\r\n\r\nجبرئيل آن را از آسمان آورده بود ، و زيور آن نقره است و آن شمشير نزد من است .\r\n( 1 ) 6 - محمد بن حكيم از ابو ابراهيم ( ع ) ( امام كاظم ) فرمود :\r\nسلاح نزد ما سپرده است و از آفت و تعرض مصون است ، اگر نزد بدترين خلق خدا سپرده شود بهترين آنها باشد ، پدرم براى من باز گفت كه : چون با زوجهء ثقفيهء خود عروسى كرد ، در ديوار خانه شكافى ساخته بود و سلاح را در آن پنهان كرده و همان اتاق را براى زفاف زيور بسته بودند . بامداد شب عروسى نظرش به ديوار افتاد و ديد برابر مخزن سلاح پانزده ميخ كوبيده‌اند و براى سلاح نگران شد و به عروس فرمود تا به اطاق ديگر رود چون با خدمت‌كاران كارى در اين اتاق دارد ، سلاح را باز ديد كرد و ملاحظه كرد كه هيچ ميخى در اطراف سلاح كوبيده نشده مگر اينكه از اصابت سلاح منصرف شده و سرش از روى شمشير به سوى ديگر برگشته و هيچ كدام به شمشير برنخورده‌اند .\r\n( 2 ) 7 - حمران گويد : از امام باقر ( ع ) راجع به اين مطلب پرسيدم كه : معروف است رسول خدا يك دفتر سر به مهر به ام سلمه داده است ، فرمود : چون رسول خدا ( ص ) وفات كرد ، علم و سلاح خود و هر چه در نزد او بود ( از ارث انبياء ) به على ( ع ) به ارث داد ، سپس اينها به حسن ( ع ) به ارث رسيد و پس از او به حسين ( ع ) گراييد ، و چون ترسيديم كه گرفتار دشمن شويم به ام سلمه سپرده شد و سپس على بن الحسين ( ع ) آنها را از وى دريافت كرد ، من گفتم : بلى سپس به دست پدرت رسيد و از او به شما منتقل شد ؟\r\nفرمود : آرى .\r\n\r\n","description":"","footnote":"","page_name":" 225 ","page_number":225},
  {"content":"\r\n . \r\n","description":"","footnote":"","page_name":" 226 ","page_number":226},
  {"content":"\r\n\r\n( 1 ) 8 - عمر بن ابان گويد : از امام ششم ( ع ) پرسيدم از آنچه مردم باز گويند كه به ام سلمه دفتر سر بمهرى سپرده شده ؟ فرمود :\r\nچون رسول خدا ( ص ) وفات كرد ، علم و سلاح خود و هر آنچه آنجا بود ( از مواريث انبياء ) به على ( ع ) به ارث داد و سپس به حسن ( ع ) رسيد و از آن پس به حسين ( ع ) . گويد : گفتم : و سپس به على بن الحسين ( ع ) رسيد و از او به پسرش رسيد و اكنون به دست شما رسيده ؟ فرمود : آرى .\r\n( 2 ) 9 - ابان بن عثمان از امام صادق ( ع ) فرمود : چون مرگ رسول خدا ( ص ) در رسيد ، عباس بن عبد المطلب و امير المؤمنين ( ع ) را طلبيد ، رو به عباس كرد و فرمود : اى عم محمد ، حاضرى ارث محمد را ببرى و وامش را بپردازى و به وعده‌هايش عمل كنى ؟\r\nجواب رد به آن حضرت داد ، گفت : يا رسول الله پدر و مادرم به قربانت ، من پير مردى عيالوارم و كم دارائى ، كيست كه تواند با شما همسرى و برابرى كند و شما با باد همكارى دارى ( يعنى دست به بادى و هر چه دارى به مردم مىدهى ) .\r\nپيغمبر اندكى سر به زير انداخت و باز فرمود : اى عباس حاضرى كه ارث محمد را ببرى و به وعده‌هاى او عمل كنى و وام او را بپردازى ؟ باز در جواب عرض كرد : پدر و مادرم به قربانت ، پير مردى است عيالوار و كم دارائى و شما با باد مسابقه مىدهى ، فرمود : اكنون من آن را به كسى دهم كه به حق آن را دريافت كند ، سپس فرمود : اى على ، اى برادر محمد ، به وعده‌هاى محمد عمل كنى و وامش را بپردازى و ارثش را دريافت كنى ؟ عرض\r\n\r\n","description":"","footnote":"","page_name":" 227 ","page_number":227},
  {"content":"\r\n . \r\n","description":"","footnote":"","page_name":" 228 ","page_number":228},
  {"content":"\r\n\r\n( 1 ) كرد : آرى ، پدر و مادرم قربانت ، همهء اينها بر عهدهء من باشد و ارث هم از آن من باشد ، ( على عليه السلام گويد : ) به آن حضرت نگاه كردم كَه خاتم خود را از انگشت بر آورد و فرمود : تا زنده‌ام اين خاتم را به دست كن . گويد : چون خاتم را در انگشت خود نمودم و در آن نظر كردم ، آرزو كردم كه از همهء ارث آن حضرت همين انگشتر را داشته باشم ، سپس فرياد كرد : اى بلال خُود و زره و پرچم و پيراهن و ذى الفقار و سحاب ( يك عمامهء مخصوصى بوده ) و بُرد ( جامهء مخصوصى ) و ابرقه ( كمربند دو رنگ ) و عصا را بياور ، به خدا من آن كمر بند را جز در اين ساعت نديده بودم ، يك رشته آورد كه چشمها را خيره مىكرد ، بر خلاف انتظار از كمربندهاى بهشتى بود ، فرمود : يا على ، جبرئيل آن را برايم آورده و گفته است : اى محمد ، آن را در حلقهء زره گذار و كمر را با آن محكم ببند و به جاى كمربند باشد . سپس دو جفت نعلين عربى را خواست : يكى پينه داشت و ديگرى نداشت ، و دو پيراهن خواست : يكى پيراهنى كه در آن به معراج رفته بود و ديگر پيراهنى كه روز أُحُد در آن به ميدان رفته بود ، و سه كلاه : يكى كلاه مسافرت و دوم كلاه مخصوص روز عيد فطر و قربان و ايام جمعه و سوم كلاهى كه مىپوشيد و در جلسهء اصحاب خود حاضر مىشد ، سپس فرمود : اى بلال ، برو دو استر مرا بياور : يكى شهباء و ديگرى دلدل ، و دو ناقهء مخصوص مرا بياور :\r\nيكى عضباء و ديگرى قصوى ، و دو اسب خاص مرا بياور : يكى به نام جناح كه هميشه در مسجد براى حوائج پيغمبر ( ص ) بسته بود و هر كس را دنبال كارى مىفرستاد بر آن سوار مىكرد و وى را در انجام كار رسول خدا مىتاخت ، و ديگرى به نام حيزوم و همان اسبى بود كه مىفرمود : \" أَقدِمْ حيزوم - پيش آ حيزوم \" ، و يك\r\n\r\n","description":"","footnote":"","page_name":" 229 ","page_number":229},
  {"content":"\r\n . \r\n","description":"","footnote":"","page_name":" 230 ","page_number":230},
  {"content":"\r\n\r\n( 1 ) رأس الاغ به نام عفير ، و فرمود : همهء اينها را تا زنده‌ام دريافت كن .\r\nامير المؤمنين ( ع ) ياد آور شد كه : اول چهار پا كه هلاك شد همان عفير بود ، همان ساعتى كه رسول خدا ( ص ) وفات كرد افسار خود را بريد و بيهشانه دويد تا در قباء خود را به چاه بنى خطمه افكند و آن را گور خود ساخت ، روايت شده كه امير المؤمنين ( ع ) فرمود :\r\nاين الاغ با رسول خدا ( ص ) سخن گفت و اظهار داشت كه : پدر و مادرم قربانت ، به راستى پدرم از پدرش و او از جدش و او از پدرش باز گفت كه با نوح در كشتى بود و حضرت نوح برخاست و دستى به كفل او كشيد و فرمود : اين الاغى است كه از صلب اين الاغ خرى بر آيد كه سيد انبياء و خاتم آنان بر پشت آن سوار شود ، حمد خدا را كه مرا آن الاغ مقرر ساخت .\r\n\r\nباب در اينكه سلاح رسول خدا ( ص ) نمونهء تابوت است در بنى اسرائيل\r\n( 2 ) 1 - سعيد سمان گويد : از امام صادق ( ع ) شنيدم مىفرمود :\r\nهمانا مثل سلاح در ما مثل تابوت است در بنى اسرائيل ، شيوهء بنى اسرائيل اين بود كه تابوت بر در هر خاندانى يافت مىشد به آنها نبوت عطا مىشد ، سلاح به دست هر كدام ما برسد به او امامت داده شود .\r\n( 3 ) 2 - عبد الله بن ابى يعفور گويد : از امام صادق ( ع ) شنيدم مى\r\n\r\n","description":"","footnote":"","page_name":" 231 ","page_number":231},
  {"content":"\r\n . \r\n","description":"","footnote":"","page_name":" 232 ","page_number":232},
  {"content":"\r\n\r\nفرمود :\r\nمثل سلاح در ميان ما چون تابوت است در بنى اسرائيل ، هر كجا تابوت دور مىزد سلطنت در آنجا بود ، هر كجا سلاح بچرخد در ميان ما علم امامت آنجا است .\r\n( 1 ) 3 - صفوان از امام رضا ( ع ) فرمود : ابو جعفر ( ع ) مىفرمود :\r\nهمانا سلاح در ميان ما چون تابوت است در بنى اسرائيل ، در هر جا تابوت بود نبوت مىآمد و در هر جا ميان ما خاندان سلاح بچرخد امر امامت آنجا است ، گفتم : ممكن است سلاح از علم جدا شود ؟\r\nفرمود : نه .\r\n( 2 ) 4 - امام باقر ( ع ) فرمود : همانا مثل سلاح در ميان ما چون تابوت است در بنى اسرائيل ، هر جا تابوت مىچرخيد سلطنت حقه مىچرخيد ، و در ميان ما هم هر جا سلاح بچرخد ، علم امامت هم مىچرخد .\r\n\r\nباب كه در آن ذكرى از صحيفه و جفر و جامعه و مصحف فاطمه ( ع ) است\r\n( 3 ) 1 - ابى بصير گويد : خدمت امام صادق ( ع ) رسيدم و عرض\r\n\r\n","description":"","footnote":"","page_name":" 233 ","page_number":233},
  {"content":"\r\n . \r\n","description":"","footnote":"","page_name":" 234 ","page_number":234},
  {"content":"\r\n\r\n( 1 ) كردم : قربانت ، مىخواهم از شما پرسشى خصوصى كنم ، در اينجا كسى هست كه سخن مرا بشنود ؟ گويد : امام پرده‌اى كه ميان او و اتاق ديگرى آويخته بود بالا زد و سرى در آن كشيد ، و سپس فرمود : اى ابو محمد ، از هر چه خواهى بپرس ، گويد : گفتم : قربانت ، شيعيان باز مىگويند كه : رسول خدا ( ص ) به على ( ع ) بابى از دانش آموخته كه از آن هزار باب براى وى گشوده شده ؟ گويد :\r\nفرمود : اى ابا محمد ، رسول خدا ( ص ) به على ( ع ) هزار باب آموخت كه از هر باب آن هزار باب گشوده مىشد ، گويد : گفتم : به خدا علم اين است ، ساعتى آن حضرت سر انگشت به زمين زد و سپس فرمود :\r\nمحققاً اين علم است ولى باز آن علم كامل و نهائى نيست و به راستى جامعه نزد ما است و مردم چه مىفهمند كه جامعه چيست ؟ گويد :\r\nگفتم : قربانت ، جامعه چيست ؟ فرمود : يك دفترى است كه هفتاد ذراع به ذراع رسول خدا ( ص ) درازا دارد و به املاء آن حضرت است كه از زبان خود بيان كرده و على ( ع ) به دست خود نوشته ، هر حلال و حرام و هر چه مورد نياز مردم باشد در آن است تا برسد به حكم ارش يك خراش در تن ، و دست بر من زد و فرمود : اى ابو محمد ، به من اجازه مىدهى ؟ گويد : عرض كردم : قربانت ، من در اختيار شما هستم هر چه خواهيد بكنيد ، گويد : يك وشكنى از من گرفت و فرمود : حتى ارش اين عمل هم در آن ذكر شده و در اين حال چهرهء خشمگينى داشت ، گويد : گفتم : به خدا علم اين است ، فرمود : اين هم علم است ولى باز علم نهائى و كامل نيست و ساعتى خاموش شد و باز فرمود : و به راستى در نزد ما است جفر و چه مىفهمند كه جفر چيست ؟ گويد : عرض كردم كه : جفر چيست ؟\r\nفرمود : يك ظرفى است از پوست كه در آن است علم انبياء و\r\n\r\n","description":"","footnote":"","page_name":" 235 ","page_number":235},
  {"content":"\r\n . \r\n","description":"","footnote":"","page_name":" 236 ","page_number":236},
  {"content":"\r\n\r\n( 1 ) اوصياء و علم دانشمندان گذشته از بنى اسرائيل ، گويد : گفتم : به راستى اين است همان علم كامل ، فرمود : اين هم علمى است ولى باز آن علم نهائى و كامل نيست ، و ساعتى خاموش شد و باز فرمود : به راستى نزد ما است مصحف فاطمه ( ع ) و چه مىفهمند كه مصحف فاطمه چيست ؟ گويد : گفتم : مصحف فاطمه ( ع ) چيست ؟ فرمود :\r\nسه برابر اين قرآنى كه ميان شما است در آن است و به خدا يك كلمه از اين قرآن شما هم در آن نيست ، گويد : گفتم : به خدا علم كامل اين است ، فَرمود : اين هم علمى است ولى آن علم نهائى و كامل نيست ، و ساعتى خاموش شد و باز فرمود : به راستى در نزد ما است علم آنچه بوده و علم هر چه خواهد بود تا قيام ساعت ، گويد :\r\nگفتم :\r\nقربانت به خدا علم نهائى اين است ، فرمود : اين هم علمى است ولى آن علم نهائى نيست ، گويد : عرض كردم : قربانت ، پس علم نهائى و كامل چيست ؟ فرمود : آن علمى كه در هر شب و هر روز نسبت به كارى دنبال كارى و چيزى دنبال چيزى پديد شود تا روز قيامت .\r\n( 2 ) 2 - حماد بن عثمان گويد : شنيدم امام صادق ( ع ) مىفرمود :\r\nزنادقه در سال صد و بيست و هشت ظهور كنند ، من اين را از مطالعهء مصحف فاطمه ( ع ) دريافتم ، من عرض كردم : مصحف فاطمه ( ع ) چيست ؟ فرمود : چون خداى تعالى جان پيغمبر را گرفت ، فاطمه ( ع ) از وفات آن حضرت تا آنجا اندوهناك شد كه جز خداى عز و جل نداند ، خدا فرشته‌اى فرستاد تا فاطمه ( ع ) را تسليت دهد و با او حديث گويد : از اين پيش آمد به على ( ع ) شكايت كرد ( چون\r\n\r\n","description":"","footnote":"","page_name":" 237 ","page_number":237},
  {"content":"\r\n . \r\n","description":"","footnote":"","page_name":" 238 ","page_number":238},
  {"content":"\r\n\r\nهراس آور بود و گفته‌هاى او از دست مىرفت ) فرمود : هر وقت احساس نزول فرشته را كردى و آوازش را شنيدى به من خبر ده ، و پس از آن على ( ع ) هر چه از فرشته مىشنيد مىنوشت تا اينكه مصحفى از اين نوشته‌ها درست شد ، گويد : سپس فرمود : هلا در آن مصحف هيچ احكام حلال و حرام نيست ولى در آن ، علمِ به حوادث آينده است .\r\n( 1 ) 3 - حسين بن ابى العلاء گويد : از امام صادق ( ع ) شنيدم مىفرمود : به راستى در نزد من جفر ابيض است ، گويد : گفتم : آن چه چيز است ؟ فرمود : زبور داود ، تورات موسى ، انجيل عيسى ، صحف ابراهيم ، احكام حلال و حرام و مصحف فاطمه ( ع ) ، معتقد نيستم كه در آن قرآنى باشد با اين حال در آن است آنچه مردم راجع به آن به ما نياز دارند و ما به احدى نياز نداريم و آنقدر جامع است كه در آن حكم مجازات به يك تازيانه و نصف تازيانه و ربع تازيانه و غرامت خراش هم درج است و نزد من است جفر احمر ، گويد :\r\nگفتم : در جفر احمر چيست ؟ فرمود : سلاح است و آن را تنها براى خون باز مىكنند ، صاحب شمشير آن را باز مىكند براى كشتن . عبد الله بن ابى يعفور به او عرض كرد : اصلحك الله ، آيا بنو حسن ( ع ) آن را مىشناسند ؟ فرمود : به خدا آرى ، چنانچه مىدانند كه شب شب است و روز روز ولى حسد و طلب دنيا آنها را بر تمرد و انكار وادار مىكند و اگر حق را به وسيلهء راه حق جستجو مى كردند ، براى آنها بهتر بود .\r\n( 2 ) 4 - سليمان بن خالد گويد : امام صادق ( ع ) فرمود : به راستى\r\n\r\n","description":"","footnote":"","page_name":" 239 ","page_number":239},
  {"content":"\r\n . \r\n","description":"","footnote":"","page_name":" 240 ","page_number":240},
  {"content":"\r\n\r\nدر آن جفرى كه نام مىبرند چيزها است كه آنها را بد آيد ، زيرا آنها به حق معتقد نيستند و حق در آن است ، اگر راست مىگويند دفتر قضاياى على ( ع ) و فرائض او را بيرون آورند و از آنها راجع به خاله‌ها و عمه‌ها بپرسند و مصحف فاطمه را بيرون آرند زيرا وصيت فاطمه ( ع ) در آن است و سلاح رسول الله ( ص ) با آن همراه است ، به راستى خداى عز و جل مىفرمايد ( 3 سوره احقاف ) : « شما يك كتاب پيش از اين را بياوريد يا يك اثرى از دانش اگر راست مى گوئيد » .\r\n( 1 ) 5 - ابو عبيده گويد : برخى از اصحاب از امام صادق ( ع ) از جفر پرسيد ، در پاسخ فرمود : آن پوست گاوى است كه پر است از علم و دانش ، به آن حضرت عرض كرد : پس جامعه چيست ؟\r\nفرمود : آن يك طومارى است كه هفتاد ذراع درازا دارد در پهناى يك پوست ساخته شده مانند ران يك شتر تنومند دو كوهان كه هر چه مردم نياز دارند در آن است و هيچ قضيه‌اى نيست مگر اينكه در آن است تا برسد به غرامت خراش در تن . عرض كرد : پس مصحف فاطمه ( ع ) چيست ؟ راوى گويد : مدتى دراز دم فرو بست و سپس فرمود : شما از آنچه مىخواهيد يا نمىخواهيد كاوش مى كنيد و پژوهش مىنمائيد ، حق اين است كه فاطمه ( ع ) پس از رسول خدا ( ص ) هفتاد و پنج روز زنده بود و اندوه فراوانى از مرگ پدرش در دل داشت و جبرئيل مىآمد و او را سر سلامتى مىداد و در مرگ پدر تسليت مىگفت و او را خوشدل مىداشت و از پدرش و جايگاه وى به او گزارش مىداد و از آنچه پس از وى براى ذريه‌اش پيش آيد به او خبر مىداد و على ( ع ) آنها را مى\r\n\r\n","description":"","footnote":"","page_name":" 241 ","page_number":241},
  {"content":"\r\n . \r\n","description":"","footnote":"","page_name":" 242 ","page_number":242},
  {"content":"\r\n\r\nنوشت ، اين موضوع مصحف فاطمه ( ع ) است .\r\n( 1 ) 6 - بكر بن كرب صيرفى گويد : از امام صادق ( ع ) شنيدم مىفرمود : به راستى در نزد ما است آنچه با وجود آن نيازى به مردم نداريم و در حقيقت مردم به ما نياز دارند و به راستى كه در نزد ما كتابى است از املاء رسول خدا ( ص ) به خط على ( ع ) دفترى است كه در آن هر حلال و حرامى ثبت است ، شما كارى را به ما رجوع مىكنيد و دستور مىخواهيد ، ما مىدانيم كه بدان عمل مىكنيد و يا اينكه آن را ترك مىكنيد .\r\n( 2 ) 7 - عبد الملك بن اعين به امام صادق ( ع ) عرض كرد كه :\r\nزيديه و معتزله دور محمد بن عبد اللَّه ( بن الحسن يكى از ائمهء زيديه است و ملقب به نفس زكيه است كه به حكومت منصور دوانيقى شوريد و كشته شد ) را گرفته‌اند ، آيا او به سلطنتى مىرسد ؟ فرمود :\r\nبه خدا نزد من دو كتاب است كه در آنها نام هر پيغمبر و پادشاهى روى زمين ثبت است ، نه به خدا نام محمد بن عبد الله در هيچ كدام نيست .\r\n( 3 ) 8 - فضيل بن سكره گويد : خدمت امام صادق ( ع ) رسيدم و فرمود :\r\nاى فضيل ، مىدانى اندكى پيش من در چه مطالعه مى كردم ؟ گويد : گفتم : نه ، فرمود : در مصحف فاطمه ( ع ) ، كسى نيست كه روى زمين به پادشاهى رسد جز اينكه به نام خود و پدرش\r\n\r\n","description":"","footnote":"","page_name":" 243 ","page_number":243},
  {"content":"\r\n . \r\n","description":"","footnote":"","page_name":" 244 ","page_number":244},
  {"content":"\r\n\r\nدر آن نوشته شده است و من براى اولاد حسن در آن كتاب چيزى نيافتم .\r\n\r\nباب در شأن إِنَّا أَنْزَلْناهُ فِي لَيْلَةِ الْقَدْرِ و تفسير آن\r\n( 1 ) 1 - امام محمد تقى ( ع ) فرمود كه : امام صادق ( ع ) فرموده است : در اين ميان كه پدرم ( امام باقر ع ) گرد كعبه طواف مى كرد ، بناگاه مردى رو بسته جلوى او سبز شد در او آويخت و طوافش را بريد و او را به خانه‌اى در كنار كوه صفا كشانيد و فرستاد مرا هم برد و پس از ورود من سه تن شديم ( امام پنجم ( ع ) و ششم ( ع ) و آن مرد رو بسته ) آن مرد به من گفت : يا ابن رسول الله خوش آمدى ، سپس دستش را بر من نهاد و گفت : \" بارك الله فيك يا امين اللَّه بعد آبائه \" تو امام با بركتى باشى بعد از پدرانت ( رو به پدرم كرد : ) اى ابو جعفر ، اگر خواهى تو به من گزارش ده و اگر خواهى من به تو گزارش دهم ، اگر خواهى از من بپرس و اگر خواهى من از تو بپرسم ، اگر خواهى تو مرا تصديق كن و اگر خواهى من تو را تصديق كنم ، فرمود : همهء اينها موافق ميل من است . آن مرد گفت : پس مبادا چيزى پرسم و جوابى دهى كه جز آن در دل داشته باشى ، فرمود : اين كار كسى است كه در دلش دو علم و قصد مخالف باشد و به راستى خدا نخواسته كه او علم دچار اختلافى داشته باشد ( يعنى خدا علم مورد اختلاف ندارد و علم امام هم چون\r\n\r\n","description":"","footnote":"","page_name":" 245 ","page_number":245},
  {"content":"\r\n . \r\n","description":"","footnote":"","page_name":" 246 ","page_number":246},
  {"content":"\r\n\r\n( 1 ) پرتو علم خدا است دچار اختلاف نيست ) . آن مرد عرض كرد :\r\nمسألهء من همين بود كه شما يك سِرّ آن را بيان كردى ، بفرمائيد اين علمى كه در آن اختلافى نيست در چه كسى است ؟ امام ( ع ) فرمود :\r\nعلم كلى و كل علم نزد خدا جل ذكره است و اما آنچه بناچار بندگان خدا بايد بدانند نزد اوصياء است . فرمود : در اين جا بود كه آن مرد روپوش خود را باز كرد و درست نشست و رويش خرم شد و گفت : من همين را خواستم و به خاطر آن اينجا آمده‌ام . . تو معتقدى كه علم بىاختلاف نزد اوصياء است ، بفرمائيد چگونه آن را مىدانند ؟ امام ( ع ) فرمود : از همان راهى كه رسول خدا ( ص ) مى دانست ، جز اينكه اوصياء آنچه را رسول خدا ( ص ) مى نبينند ، زيرا او پيغمبر بود و اينان محدث باشند ، او به آستان خداى عز و جل وارد مىشد و وحى را مىشنيد و آنان نمىشنوند . آن مرد رو بسته عرض كرد : درست فرمودى يا ابن رسول الله ، من مسألهء سختى پيش تو طرح كنم ، بفرمائيد كه چرا اين علم براى عموم آشكار نشود چنانچه براى رسول خدا ( ص ) آشكار مىشد ، گويد :\r\nامام ( ع ) خنديد و فرمود : خدا نخواسته كه بر علم او مطلع شود مگر آنكه آزمايش ايمان به علم را داده است چنانچه به رسول خدا ( ص ) حكم كرده بود بر آزار قوم خود شكيبا باشد و جز به دستور او وارد نبرد نشود و چه اندازه راز دارى و پرده پوشى كرد تا به او فرمان رسيد ( 94 سوره حجر ) : « آنچه دستور دارى آشكار كن و از مشركان رو برگردان » به خدا قسم اگر پيش از آن هم آشكار كرده بود در امان بود ولى به منظور اطاعت از خدا و بيم از خلاف او دست باز گرفت ، من دوست داشتم كه با چشم بازت همراه مهدى اين امت باشى كه فرشته‌ها با شمشيرهاى برنده آل داود ميان آسمان و زمين ارواح مرده‌هاى\r\n\r\n","description":"","footnote":"","page_name":" 247 ","page_number":247},
  {"content":"\r\n . \r\n","description":"","footnote":"","page_name":" 248 ","page_number":248},
  {"content":"\r\n\r\n( 1 ) كفار را عذاب كنند و ارواح زنده‌هاى همكيش آنها را هم به آنان برسانند ، سپس ( آن مرد رو بسته كه الياس بود ) شمشيرى بر آورد و گفت : ببين اين هم از آنها است ؟ گويد : پدرم در جوابش فرمود :\r\nآرى ، سوگند بدان كه محمد ( ص ) را بر بشر برگزيد ، گويد : سپس آن مرد روى خود را گشود و عرض كرد : من الياس هستم و از روى نادانى در بارهء امامتِ تو چيزى نپرسيدم و تنها مقصودم اين بود كه اين حديث وسيلهء نيرومندى ياران تو باشد و اكنون من به تو يك آيه را گزارش مىدهم كه تو خود آن را مىدانى و اگر يارانت با آن در برابر مخالفان خود حجت آورند پيروز گردند .\r\nپدرم فرمود : اگر خواهى من از آن به تو خبر دهم ؟ الياس عرض كرد : آرى مىخواهم ، امام ( ع ) فرمود : به راستى شيعيانِ ما اگر در برابر مخالفان خود بگويند كه خداى عز و جل به رسول خدا فرمود :   إِنَّا أَنْزَلْناهُ فِي لَيْلَةِ الْقَدْرِ   تا آخر سوره ( ما آن را در شبِ قدر نازل كرديم 1 - تو نمىدانى شب قدر چيست ؟ 2 - شبِ قدر به از هزار ماه است 3 - فرشته‌ها با روح در آن به زمين فرود آيند به اذن پروردگار خود به همراه هر امرى با سلامت ( سلام باشد بر مؤمنان ) آن شب سلام است تا بر آمدن سپيدهء دم ) آيا رسول خدا ( ص ) در اين شب علم تازه‌اى دريافت مىكرد كه در غير آن شب نمىدانست و يا جبرئيل در غير آن شب براى او نمىآورد ؟ مخالفان در جواب اين پرسش مىگويند : نه . به آنها بگو : آنچه را پيغمبر مىدانست چاره‌اى از اعلام و ظهور آن بود ؟ مىگويند : نه . به آنها بگو : كسى كه مدعى است به حكم خدا حكم مىكند و در حكم او اختلاف و تناقض است آيا با رسول خدا مخالفت دارد ؟ بناچار بايد بگويند :\r\nآرى ، و اگر بگويند : نه ، سخن اول خود را نقض كرده‌اند . به آنها\r\n\r\n","description":"","footnote":"","page_name":" 249 ","page_number":249},
  {"content":"\r\n . \r\n","description":"","footnote":"","page_name":" 250 ","page_number":250},
  {"content":"\r\n\r\n( 1 ) بگو : تأويل آن را ( قرآن و علم خدا را ) نمىداند جز خدا و راسخون در علم ، اگر بگويند راسخون در علم كيانند ؟ بگو : كسى كه در علم او اختلاف نيست ، اگر بگويند : او چه كس است ؟ بگو : رسول خدا ( ص ) صاحب اين علم بود ، آيا اين علم را تبليغ كرد و به مردم رسانيد يا نه ؟ اگر بگويند : تبليغ كرد و رسانيد ، بگو : او كه وفات كرد خليفه‌اى به جاى او بود كه علم بىاختلاف داشته باشد ؟ اگر بگويند : نه ، بگو : جانشين رسول خدا بايد مؤيد از طرف خدا باشد و رسول خدا خليفهء خود نكند مگر كسى كه به حكم او حكم كند و مانند خود او باشد مگر در نبوت و اگر رسول خدا جانشينى كه علم او را داشته باشد معين نكرده باشد همهء مردمى كه در اصلاب رجال بودند و نسل آينده‌اند ضايع كرده باشد . . اگر به تو گويند كه : علم رسول خدا ( ص ) تنها از قرآن بود ( كه در ميان امت موجود است و بدان تمسك توانند كرد ) . در جواب آنها بگو : « حم ، قسم به كتاب مبين ، به راستى ما آن را در شب مباركى نازل كرديم ، به راستى ما بيم دهنده‌ايم » ( در آن شب هر امر درستى ممتاز شود و آن امرى است كه از نزد ما است به راستى ما فرستندهء رسولانيم - اين آيه دلالت دارد كه در هر شب قدرى تفصيل امور حقه از جانب خدا مقرر مىشود و ابلاغ مىگردد و بايد امام معصومى در هر زمان باشد كه آن را دريافت كند ، و خدا اكتفاء كند به همان سطحِ قرآن نكرده است ) .\r\nاگر گويند : خدا تنها به پيغمبر دستور مىفرستاد ، در جوابشان بگو : اين امر حكيم كه ممتاز شود و از طرف ملائكه و روح ابلاغ شود از آسمانى به آسمانى نزول كنند و يا از آسمان به زمين نزول كنند . اگر گويند : از آسمانى به آسمانى نزول كنند\r\n\r\n","description":"","footnote":"","page_name":" 251 ","page_number":251},
  {"content":"\r\n . \r\n","description":"","footnote":"","page_name":" 252 ","page_number":252},
  {"content":"\r\n\r\n( 1 ) صحيح نباشد زيرا در آسمانها كسى نيست كه گناه و خلاف ورزد تا محتاج ابلاغ حكمى باشد و اگر بگويند : از آسمان به زمين نزول كنند و اهل زمين بسيار به چنين حكمى نيازمندند ، بگو : آيا اهل زمين چاره‌اى دارند از اينكه سَروَر و سيدى داشته باشند كه نزد او محاكمه كنند ؟\r\nاگر گويند : خليفهء وقت حَكَمِ آنها است ، در پاسخ بگو ( 256 سوره بقره ) : « خدا است سرپرست آن كسانى كه ايمان آوردند آنان را از تاريكىها به روشنى بر آرد » تا آنجا كه مىفرمايد : «  هُمْ فِيها خالِدُونَ  » ( و آن كسانى كه كافرند سرپرستشان طاغوت است ( ديكتاتور و سركش ) و آنها را از روشنى عدل و حق به تاريكىهاى ظلم و ستم و ناحق كشاند آنان مستحقان دوزخند و در آن جاويدانند ) به جان خودم در زمين و در آسمان ولىّ خدا نباشد جز آنكه مؤيد باشد و هر كه تأييد شد مصون از خطا است و در زمين هر كه دشمن خدا - عز ذكره - باشد مخذول و به خود واگذاشته است و هر كه از طرف خدا به خود واگذاشته شد ، درست نرود ، و چنانچه هر امرى بناچار از آسمان فرود آيد و اهل زمين بدان حكم كنند همچنان بايد يك والى و حاكم باشد . اگر گويند : ما آن را نشناسيم ، به آنها بگو : هر چه خواهيد بگوئيد ، خداى عز و جل نخواسته كه پس از محمد ( ص ) بندگان خود را بىحجت و امام رها كند .\r\nامام صادق ( ع ) فرمايد : پس از آن الياس به پا خاست و گفت :\r\nيا ابن رسول الله در اينجا يك مرحلهء غامض و پيچيده‌اى است ملاحظه كنيد كه اگر مخالفان گويند حجت خدا همان قرآن است ؟ امام ( ع ) فرمود : در اينجا من در پاسخ آنها مىگويم : خود قرآن زبان ندارد كه امر و نهى كند ولى قرآن اهل و مخصوصانى دارد كه به وسيلهء\r\n\r\n","description":"","footnote":"","page_name":" 253 ","page_number":253},
  {"content":"\r\n . \r\n","description":"","footnote":"","page_name":" 254 ","page_number":254},
  {"content":"\r\n\r\n( 1 ) آن امر و نهى كنند ( يعنى قرآن كليات و قوانين است و به ذات خود بر موارد خاصه مورد عمل تطبيق نمىشود و بايد اهل مخصوص قرآن آن را تطبيق كنند و مورد عمل مردم سازند ) و من گويم بسا باشد كه براى برخى از اهل زمين پيشآمد نامطلوبى رخ دهد كه تكليف آن از نظر سنت پيغمبر و حكم مورد اتفاق روشن نباشد و از قرآن هم فهميده نشود ، خدا نخواسته كه با علم او اين فتنه مخصوص در زمين آشكار شود و در حكم محكم او وسيله براى رد اين گونه فتنه نباشد و كسى كه آن را از گرفتارانش بر طرف كند وجود نداشته باشد ( يعنى فتنه و پيشآمد بد واقع شده و مردم حكم آن را نمىدانند و از ادلهء روشن هم درك نمىتوانند و بايد معصومى باشد كه آن را اعلام كند ) . الياس عرض كرد : يا ابن رسول الله شما در اين مورد پيروز خواهيد بود ، من گواهم كه خداى عز و جل هر مصيبتى در زمين به خلق رسد چه در جان و چه در امور ديگر ، در دين باشد يا جز آن ، مىدانسته و قرآن را دليل و رهنما گماشته .\r\nامام صادق ( ع ) فرمود كه : الياس گفت : يا ابن رسول الله مى دانى كه قرآن دليل چيست ؟ امام باقر ( ع ) فرمود : آرى ، در قرآن كليات حدود و مقررات مندرج است و تفسير آنها در نزد حجت وقت ( و امام معصوم ) است . الياس عرض كرد : خدا هرگز نخواسته به يك بنده‌اى مصيبتى در دين يا جان يا مال برسد و در زمين يك حاكم درستى نسبت به آن مصيبت و گرفتارى نباشد .\r\nامام صادق ( ع ) فرمود كه : الياس گفت : اما در اين باب ، شما با حجت و دليل پيروزيد جز اينكه طرف شما بر خدا افتراء بندد و گويد : خدا را حجتى براى خلق نباشد ولى به من خبر ده از تفسير اين آيه ( 23 سوره حديد ) : « تا افسوس نخوريد بر آنچه از دست شما\r\n\r\n","description":"","footnote":"","page_name":" 255 ","page_number":255},
  {"content":"\r\n . \r\n","description":"","footnote":"","page_name":" 256 ","page_number":256},
  {"content":"\r\n\r\n( 1 ) رفت » . ( امام باقر ( ع ) فرمود ) : اين جمله مخصوص على ( ع ) است ، « و شاد نباشيد بدان چه به دست شما آمد » . ( امام باقر ( ع ) فرمود ) : اين جمله در بارهء ابو فلان و ياران او است يك جمله مقدمه است و ديگرى دنبالهء آن ( جمله ) ، « افسوس مخوريد بر آنچه از دست شما رفت » مخصوص به على ( ع ) است ، و شاد نشويد بدان چه به دست شما آمده ، از فتنه و آزمايش و آشوب بعد از رسول خدا ( ص ) ( در بارهء ابو فلان و يارانش ) .\r\nالياس عرض كرد : من گواهم كه شما صاحبان حكم و علمى هستيد كه در آن اختلافى نيست .\r\nامام صادق ( ع ) فرمود : پس از آن ، آن مرد برخاست و رفت .\r\n( 2 ) 2 - امام صادق ( ع ) فرمود : در اين ميان كه پدرم نشسته بود ، چند تن هم نزد او بودند ، بدون انتظار چنان خنديد كه دو چشمش پر از اشك شد و سپس فرمود : مىدانيد چه مرا به خنده آورد ؟ فرمود :\r\nگفتند : نه ، فرمود : ابن عباس گمان كرده كه در زمرهء كسانى است كه گفته‌اند : «  رَبُّنَا اللَّهُ ثُمَّ اسْتَقامُوا  » « پروردگار ما خدا است و سپس بر آن استقامت كردند » من به او گفتم : تو فرشته‌ها را ديدى اى پسر عباس كه به تو خبر دهند در دنيا و آخرت دوست تو هستند و تو از بيم و اندوه آسوده‌اى ؟\r\nدر جواب گفت : خداى تبارك و تعالى فرمايد ( 10 سوره حجرات ) : « همانا مؤمنان همه برادرند » پس همهء امت در آن داخلند ، من خنديدم و گفتم :\r\nاى ابن عباس راست گفتى ، تو را به خدا آيا در حكم خدا جل ذكره اختلافى هست ؟ گفت : نه ، گفتم : بگو بدانم ، چه رأى مىدهى در\r\n\r\n","description":"","footnote":"","page_name":" 257 ","page_number":257},
  {"content":"\r\n . \r\n","description":"","footnote":"","page_name":" 258 ","page_number":258},
  {"content":"\r\n\r\n( 1 ) بارهء مردى كه با شمشيرِ خود انگشتان مردى را انداخته و رفته و مرد ديگر آمده و كفِ آن انگشت بريده را انداخته و او را نزد تو آوردند و تو قاضى هستى ، در بارهء او چه حكم كنى ؟ ، در جواب گفت : به آن كه دست او را از مچ انداخته مىگويم : ديه كف او را بده و به آن كه دستش بريده شده مىگويم : با او به هر چه خواهى نسبت به ديهء كف تنها ( بدون انگشتان ) مصالحه كن و او را نزد دو عادل برم ( يا او را نزد دو عادل بر ( خ ل ) براى آنكه بواسطهء نبودن انگشت نقصان ديهء اصلى را معين كنند و به آن كه دست را انداخته برگردانند ) . من گفتم : اختلاف در حكم خدا وارد شد و گفتهء اول خود را نقض كردى .\r\nخدا نخواسته در ميان خلقش موجبِ حدّى پديد شود كه تفسير و حكم معينى در زمين نداشته باشد بايد آنكه كف را بريده قصاص كرد و كف او را بريد و ديهء انگشتان را به او رد كرد حكم خدا در شبى كه امر او نازل شد چنين است و اگر پس از آنكه آن را از رسول خدا ( ص ) شنيدى انكار كنى خدا تو را به دوزخ برد ، چنانچه تو را كور كرد ، روزى كه ولايت على ( ع ) و حكم الهى را بر او منكر شدى .\r\nابن عباس : به همين جهت چشمم كور شد ( اين كلام اعتراف او است براى حضرت باقر و بعضى آن را حمل بر انكار كرده‌اند - از مجلسى ره ) .\r\nامام باقر : تو از كجا اين را مىدانى ؟ ( ابن عباس : ) به خدا چشم من كور نشد مگر از سيلى پَرِ فرشته ، فرمود : من خنديدم و او را در آن روز به حال رها كردم چون دچار سستى عقل بود و سپس به او برخوردم و گفتم : اى پسر عباس ، هيچ گاه چون ديروز به راستى\r\n\r\n","description":"","footnote":"","page_name":" 259 ","page_number":259},
  {"content":"\r\n . \r\n","description":"","footnote":"","page_name":" 260 ","page_number":260},
  {"content":"\r\n\r\n( 1 ) سخن نكردى ، گفتى كه : على بن ابى طالب ( ع ) به تو فرموده است :\r\nشب قدر در هر سالى هست و در آن شب امور سال نازل مىشود و آن امور پس از رسول خدا ( ص ) واليانى دارد ، تو گفتى : آنها كيانند ، و او فرمود : من و يازده كس از صلب من كه همه امام و محدث هستند ، تو گفتى : به رأى من شب قدر نباشد جز با رسول خدا ( ص ) و آن فرشته كه با على ( ع ) حديث مىكرد بر تو عيان شد و به تو گفت : اى عبد الله دروغ مىگوئى ، آنچه را على ( ع ) باز گويد من به دو چشم خود ديدم - ولى او به چشم خود نديده ولى با دل دريافته و با گوش شنيده - سپس با پرش به تو سيلى زد و تو كور شدى . ابن عباس گفت : ما در هر چه اختلاف داريم حكمش با خدا است ، من گفتم : حكم خدا موافق حكم كسى است كه در يك موضوع دو رأى مختلف دارد ؟ جواب گفت : نه ، من گفتم : در اينجا است كه خود هلاك شدى و ديگران را هلاك كردى .\r\n( 2 ) 3 - به همين اسناد از امام باقر ( ع ) رسيده است كه فرمود :\r\nخداى عز و جل در بارهء شب قدر فرمايد ( 4 سوره دخان ) : « در اين شب ممتاز شود هر امر محكم و به جائى » مىفرمايد : نازل مىشود در آن هر امر حكيمى ، امر محكم و بر جا دو تا نيست و تنها همان يكى است ، هر كه حكم بىاختلاف كند حكم او حكم خدا عز و جل است و هر كه حكمى دهد كه معرض اختلاف باشد و به عقيدهء خود خود را مصيب و بر حق داند به حكم طاغوت حكم كرده باشد .\r\nبه راستى در شب قدر بيان حكم همه امور ساليانه به ولى امر نازل مىشود و به او ابلاغ مىشود كه در بارهء خود چنين دستور دارد و در بارهء مردم چنان و بعلاوه از اين براى ولى امر ( امام\r\n\r\n","description":"","footnote":"","page_name":" 261 ","page_number":261},
  {"content":"\r\n . \r\n","description":"","footnote":"","page_name":" 262 ","page_number":262},
  {"content":"\r\n\r\nمعصوم زمان ) در هر روز علم مخصوص و مكنون و عجيب خداى عز و جل پديد مىگردد به مانند همانى كه در شب قدر نازل مىشود ، سپس اين آيه را خواند ( 27 سوره لقمان ) : « و اگر به راستى هر درختى در زمين است قلم شود و دريائى مداد گردد و هفت درياى ديگر بدان پيوندد كلمات خدا تمام نشود براستى خدا عزيز و حكيم است » .\r\n( 1 ) 4 - به اين اسناد از امام صادق ( ع ) فرمود : على بن الحسين ( ع ) مىفرمود : « انّا أَنْزَلْناهُ فرى لَيْلَةِ الْقَدْرِ » خداى عز و جل راست گفته ، قرآن در شب قدر نازل شده « تو چه مىدانى شب قدر چيست » رسول خدا ( ص ) فرمود : من نمىدانم ، خداى عز و جل فرمود : « شب قدر بهتر از هزار ماه است » كه شب قدر ندارد ، به رسول خدا ( ص ) فرمود : مىدانى چرا شب قدر بهتر از هزار ماه است ؟\r\nگفت : نه ، فرمود : براى آنكه « ملائكه و روح در آن شب به اذن پروردگار خود نازل مىشوند از براى هر امرى » و چون خدا اذن در چيزى دهد آن را پسنديده « سلام است آن شب تا بر آمدن سپيده دم » مىفرمايد :\r\nفرشته‌ها و روح مخصوص من در آن شب سلام مرا به تو مىرسانند تا بر آمدن سپيده دم ، سپس در يكى از نامه‌هاى خود فرمود ( 27 سوره انفال ) : « بپرهيزيد از فتنه‌اى كه تنها به آن كسانى كه ستم كنند از شماها نمىرسد » در بارهء   إِنَّا أَنْزَلْناهُ فِي لَيْلَةِ الْقَدْرِ   است ، و در ضمن نامهء خود فرمود ( 138 سوره آل عمران ) : « محمد نيست جز رسولى كه پيش از او رسولانى درگذشته‌اند آيا اگر مرد يا كشته شد به عقب برگرديد ، هر كه به عقب برگردد به خدا زيانى نرساند و محققاً خدا به شاكران پاداش دهد »\r\n\r\n","description":"","footnote":"","page_name":" 263 ","page_number":263},
  {"content":"\r\n . \r\n","description":"","footnote":"","page_name":" 264 ","page_number":264},
  {"content":"\r\n\r\nدر آيهء اول فرمايد : چون محمد ( ص ) بميرد اهل خلاف گويند : امر خدا كه در شب قدر بود با رسول خدا در گذشت و تمام شد ، اين فتنه‌اى است كه به خصوص آنها مىرسد و به همين سبب به عقب برگردند ، زيرا اگر بگويند امر خدا باقى است و نرفته است بايد خدا امرى داشته باشد و چون اعتراف به امر كنند بناچار بايد صاحب الامرى باشد .\r\n( 1 ) 5 - از امام صادق ( ع ) فرمود : على ( ع ) را شيوه بود كه بسيار مىفرمود : هيچ گاه تَيْمِى و عَدَوِى ( ابو بكر و عمر ) خدمت رسول خدا ( ص ) نبودند و آن حضرت انا انزلناه را با خشوع و گريه تلاوت مىكرد جز اينكه مىگفتند : براى اين سوره چه سخت دلت نازك است ؟ رسول خدا ( ص ) مىفرمود : براى آن چيزى است كه به چشم خود ديده و به دل خود فهميده‌ام و براى آن است كه دل اين مرد ( على ع ) بعد از من خواهد دريافت ، مىگفتند : شما چه ديديد و او چه خواهد ديد ؟ فرمود : روى خاك براى آنها نقش مىكرد «  تَنَزَّلُ الْمَلائِكَةُ وَ الرُّوحُ فِيها بِإِذْنِ رَبِّهِمْ مِنْ كُلِّ أَمْرٍ  » فرمود : پيغمبر مىفرمود : پس از فرمودهء خداى عز و جل : « هر امرى » چيزى بجا مىماند ؟ مىگفتند : نه ، مىفرمود : مىدانيد به كه هر امرى را نازل مىكنند ؟ مىگفتند : يا رسول اللَّه به شما ، مىفرمود : آرى درست است . مىفرمود : ولى آيا شب قدر بعد از من هست ؟ مىگفتند :\r\nآرى ، فرمود : رسول خدا ( ص ) مىفرمود : آيا اين امر در آن شب نازل مىشود ؟ مىگفتند : آرى ، مىفرمود : بر چه كسى ؟ مى\r\n\r\n","description":"","footnote":"","page_name":" 265 ","page_number":265},
  {"content":"\r\n . \r\n","description":"","footnote":"","page_name":" 266 ","page_number":266},
  {"content":"\r\n\r\nگفتند : ما نمىدانيم ، سر مرا در آغوش مىگرفت و مىفرمود : اگر نمىدانيد ، بدانيد : آن كس بعد از من اين مرد است ، فرمود : به راستى مطلب اين است كه آن دو نفر اين شب را بعد از رسول خدا ( ص ) از شدت هراسى كه به دل آنها مىافتاد مىشناختند .\r\n( 1 ) 6 - از امام باقر ( ع ) مىفرمود : اى گروه شيعه ، با سورهء   إِنَّا أَنْزَلْناهُ فِي لَيْلَةِ الْقَدْرِ   محاكمه كنيد تا پيروز شويد ، به خدا سوگند كه اين سوره حجت خداى تبارك و تعالى است بر خلقش پس از پيغمبر ( ص ) ، به راستى آن سَرْوَر دين شما است و به راستى آن نهايت دانش ما است ، اى شيعه محاكمه كنيد با «     حم وَ الْكِتابِ الْمُبِينِ إِنَّا أَنْزَلْناهُ فِي لَيْلَةٍ مُبارَكَةٍ إِنَّا كُنَّا مُنْذِرِينَ     » زيرا مخصوص به واليان و متصديان امر امامت است پس از رسول خدا ( ص ) ، اى گروه شيعه خداى تبارك و تعالى مىفرمايد ( 22 سوره فاطر ) : « هيچ امتى نيست جز آنكه در ميان آن بيم دهنده‌اى در گذشته » . گفته شد : اى ابو جعفر ، بيم دهندهء امت اسلام محمد ( ص ) است ، فرمود : راست گفتى ولى آيا تا زنده بود نسبت به هر قطرى از زمين نذير و بيم دهنده بود جز به توسط كسانى كه مىفرستاد از طرف خود ؟\r\nسائل : نه ، بلكه به توسط آنان انجام وظيفهء بيم دادن را مى كرد .\r\nامام : بگو بدانم ، آنها را كه به هر قطرى مىفرستاد و از طرف او تبليغ مىكردند ، آيا از طرف او بيم دهنده نبودند چنانچه خود رسول خدا ( ص ) كه از طرف خدا مبعوث بودند نذير هم بود ؟\r\nسائل : چرا فرستاده‌هاى او نذير هم بودند از طرف او ؟\r\nامام : همين طور محمد از دنيا نرفت تا از طرف خود مبعوث و\r\n\r\n","description":"","footnote":"","page_name":" 267 ","page_number":267},
  {"content":"\r\n . \r\n","description":"","footnote":"","page_name":" 268 ","page_number":268},
  {"content":"\r\n\r\n( 1 ) بيم دهنده‌اى معين كرد ، فرمود : اگر بگوئى : نه ، بايد رسول خدا ( ص ) نسل آينده را كه در صلب مردم بودند مهمل گذارده باشد .\r\nسائل : آيا وجود قرآن در ارشاد و هدايت آنان بس نبود ؟\r\nامام : چرا ، ولى به شرط آنكه مفسر و شارحى براى آن دريابند .\r\nسائل : مگر خود رسول خدا ( ص ) آن را شرح و تفسير نكرده بود .\r\nامام : چرا ، همه آن را براى يك شخص تفسير كرد و به او آموخت و مقام او را براى مردم بيان كرد و آن على بن ابى طالب ( ع ) بود .\r\nسائل : اين مطلب خصوصى است و از نظر شما است ولى عموم مردم آن را تحمل نكنند و نپذيرند .\r\nامام : خدا نخواسته كه پرستش شود جز محرمانه تا سرآغاز دورانى رسد كه دينش در آن آشكار گردد ، چنانچه مدتها رسول خدا ( ص ) با حضرت خديجه در نهانى مسلمانى داشتند تا دستور اعلان آن رسيد .\r\nسائل : صاحب اين دين مىتواند آن را نهان دارد .\r\nامام : مگر روزى كه على ( ع ) با رسول خدا ( ص ) ايمان آورد آن را نهان نداشت تا امر نبوت آن حضرت اعلام شد ؟\r\nسائل : چرا ، از دوران كودكى آن حضرت بطور نهانى مسلمانى داشت تا وقتى پيغمبر رسماً مبعوث شد .\r\nامام : امر امامت ما همچنين است تا مقدر در كتاب الهى بسر آيد .\r\n\r\n","description":"","footnote":"","page_name":" 269 ","page_number":269},
  {"content":"\r\n . \r\n","description":"","footnote":"","page_name":" 270 ","page_number":270},
  {"content":"\r\n\r\n( 1 ) 7 - و از امام پنجم ( ع ) : هر آينه به تحقيق خدا جل ذكره در آغاز آفرينش دنيا شب قدر را آفريد و محققاً در آن نخست پيغمبرى كه بايد باشد و نخست وصى پيغمبرى كه بايد باشد آفريد و حكم داد كه در هر سال شبى باشد كه در آن تفسير و بيان همهء امور تا سال آينده چنان شبى فرود آيد ، هر كه منكر آن گردد بر خداى عز و جل علم او را رد كرده است ، زيرا پيغمبران و رسولان و امامان معصوم قيام نتوانند جز بوسيلهء اينكه حجتى بر آنها باشد بواسطهء آنچه در اين شب براى آنها بيايد به همراه حجتى كه جبرئيل براى آنها بياورد . راوى گويد : من گفتم : براى محدثون ( امامان معصوم ) هم جبرئيل يا فرشتهء ديگرى حجت مىآورد ؟ فرمود : اين موضوع نسبت به انبياء و رسل كه مورد ترديد نيست و براى ديگران هم شك نيست كه از اول آفرينش دنيا تا پايان آن بايد بر اهل زمين حجتى باشد كه در اين شب به محبوب‌ترين بندگان حق نازل شود ، به حق خدا قسم كه روح و ملائكه در شب قدر امور را براى آدم فرود آورند و به حق خدا آدم نمرد تا آنكه براى او يك وصى فراهم شد و براى همهء پيغمبران بعد از آدم همان امر آمد و براى وصى بعد از او هم مقرر شد ، و به حق خدا كه هر پيغمبرى از آدم تا محمد ( ص ) مأمور بود كه نسبت بدان امرى كه در اين شب بر او نازل مىشود وصيت كند به فلان كس و هر آينه به تحقيق خداى عز و جل در كتاب خود نسبت به امامان بعد از محمد ( ص ) بالخصوص فرموده ( 54 سوره نور ) : « وعده داده خدا به آن كسانى كه گرويدند و كارهاى شايسته كردند كه آنها را در زمين جانشين كند چنانچه كسانى كه پيش از آنها بودند جانشين كرد » تا آنجا كه فرمايد : ( و توانا كند آنها را بر دينى كه برايشان پسنديده و به جاى ترس به آنها آسودگى\r\n\r\n","description":"","footnote":"","page_name":" 271 ","page_number":271},
  {"content":"\r\n . \r\n","description":"","footnote":"","page_name":" 272 ","page_number":272},
  {"content":"\r\n\r\n( 1 ) دهد تا مرا بپرستند و هيچ چيز را شريك من ندانند و هر كه بعد از آن كافر شود ) « آنان همان فاسقانند » مىفرمايد : شما را جانشين كرده‌ام براى علم خود و دين خود و عبادت خودم پس از پيغمبر خودم چنانچه جانشين نمودم اوصياء آدم ( ع ) را بعد از او تا مبعوث شد آن پيغمبر بزرگى كه دنبال او بود « مرا بپرستند و هيچ چيز را شريك من نياورند » مىفرمايد : مرا پرستند با عقيده به اينكه بعد از محمد ( ص ) پيغمبرى نيست و هر كه جز آن گويد « پس آنان همان فاسقانند » محققاً امامان بعد از محمد ( ص ) را توانائى علمى داده ، ما آنهائيم از ما بپرسيد اگر راست گفتيم به شما پس اقرار كنيد به امامت ما و شما اين كار را نكنيد ، اما دانش ما كه ظاهر شود تا اختلافى ميان مردم نباشد او را مدتى است كه با گذشت شبها و روزها بسر آيد و چون وقت آيد ظاهر شود و امر يكى باشد . و به حق خدا كه مقرر شده است ميان مؤمنان اختلافى نباشد و از اين رو آنها را گواهان مردم مقرر داشته تا محمد ( ص ) بر ما گواه شوند ، خدا نخواسته در حكمش اختلاف باشد و نخواسته ميان اهل علم او تناقض و دوئيت باشد .\r\nسپس امام باقر ( ع ) فرمود : فضل ايمان مؤمنى كه   « إِنَّا أَنْزَلْناهُ »   را بفهمد و باور كند و آن را براى كسى كه در درجهء ايمان او نيست تفسير كند چون فضل انسان است بر بهائم ، به راستى خداى عز و جل بوسيلهء مؤمنان بدان از منكران آن در دنيا كه وسيلهء كمال عذاب آخرت است و خدا مىداند كه توبه نكنند دفاع كند چنانچه دفاع كند بوسيلهء مجاهدان از آنها كه دست از جهاد بدارند ، و من در اين زمان جز حج و عمره و خوش همسايگى و ( پناه گرفتن خ ل )\r\n\r\n","description":"","footnote":"","page_name":" 273 ","page_number":273},
  {"content":"\r\n . \r\n","description":"","footnote":"","page_name":" 274 ","page_number":274},
  {"content":"\r\n\r\n( 1 ) مجاورت اهل علم و كسب فقه ( و بصيرت در دين خ ل ) جهادى واجب ندانم .\r\n( 2 ) 8 - گويد : مردى به امام باقر ( ع ) عرض كرد : يا ابن رسول الله بر من خشم مكن . امام ( ع ) فرمود : براى چه . مرد عرض كرد :\r\nبراى آنچه مىخواهم از شما بپرسم . امام ( ع ) فرمود : بگو هر چه خواهى . مرد عرض كرد : خواهش دارم خشم نكنى . امام ( ع ) فرمود : خشم نخواهم كرد . مرد عرض كرد : بفرمائيد به من اينكه فرمودى در بارهء شب قدر و فرود آمدن فرشته‌ها و روح در آن شب بر اوصياء ، آيا امر و دستورى براى آنها مىآورند كه رسول خدا ( ص ) آن را نمىدانست يا امر و دستورى مىآورند كه رسول خدا ( ص ) آن را مىدانست ، با آنكه شما خود مىدانيد كه رسول خدا ( ص ) وفات كرد و چيزى نبود كه بداند جز آنكه همه را على ( ع ) حفظ كرده بود و در دل داشت .\r\nامام ( ع ) فرمود : اى مرد مرا با تو چه كار است ، چه كسى تو را نزد من آورده است ، مرد عرض كرد : سرنوشت ، مرا نزد تو آورده است براى طلب دين ، امام ( ع ) فرمود : پس آنچه به تو مىگويم خوب بفهم ، چون رسول خدا ( ص ) را به معراج بردند فرود نيامد تا خدا جل ذكره به او آموخت علم هر چه بود و هر چه خواهد بود و بيشتر اين علم و دانش او كلى و اجمالى بود كه تفسير و شرحش در شب قدر مىآمد و همچنين على بن ابى طالب ( ع ) كليات علوم را مىدانست و شرح و تفسير آن در شب قدر براى او مىآمد چنانچه نسبت به رسول خدا ( ص ) همچنين بود .\r\nمرد عرض كرد : در اين كليات تفسيرى نبوده است ؟\r\nامام ( ع ) فرمود : چرا ، ولى اين تفاصيل به دستور از طرف خداى\r\n\r\n","description":"","footnote":"","page_name":" 275 ","page_number":275},
  {"content":"\r\n . \r\n","description":"","footnote":"","page_name":" 276 ","page_number":276},
  {"content":"\r\n\r\n( 1 ) تعالى در شبهاى قدر براى پيغمبر و امام مىآيد بطور بخشنامه چنان كن و چنين كن ، به خاطر چيزى كه خودشان آن را مىدانند ، دستور دارند كه چگونه در آن عمل كنند . مرد گويد : گفتم : اين موضوع را براى من تشريح كنيد . امام ( ع ) فرمود : رسول خدا ( ص ) از دنيا نرفت تا آنكه حافظ كليات علم و تفسير آن گرديد . مرد گويد : من گفتم : پس آنچه در شبهاى قدر براى آن حضرت مىآمد چه بود ؟\r\nامام ( ع ) فرمود : دستور و تسهيل نسبت بدان چه كه پيش مىدانست .\r\nمرد عرض كرد : پس در شبهاى قدر جز آنكه از پيش مىدانستند براى آنها علمى پديد نمىشد . امام ( ع ) فرمود : اين مقامى است كه دستور دادند آن را كتمان كنند و تفسير آنچه در اين پرسش طرح كردى جز خداى عز و جل نمىداند .\r\nمرد سائل عرض كرد : آيا اوصياء چيزى را مىدانند كه انبياء نمىدانستند ؟ امام ( ع ) فرمود : نه ، چطور وصى چيزى مىداند جز آنچه به او وصيت شده است .\r\nمرد سائل عرض كرد : براى ما روا است كه بگوئيم يكى از اوصياء چيزهائى مىداند كه وصى ديگر نمىدانست ؟ امام ( ع ) فرمود : نه ، هيچ پيغمبرى نميرد تا دانش خود را يك جا به وصى خود تحويل دهد و نزول ملائكه و روح در شب قدر هر سالى نسبت به حكمى است كه در آن سال وظيفهء عباد است .\r\nمرد سائل عرض كرد : آنها پيش از اين ، حكم را ( كه در شب قدر براى هر سال نازل مىشود ) نمىدانستند ؟ امام ( ع ) فرمود : چرا ، آن را مىدانستند ولى به هيچ وجه اجراء آن را نمىتوانستند تا دستور بگيرند در شبهاى قدر كه تا سال آينده چه كنند .\r\nمرد سائل عرض كرد : اى ابا جعفر من نمىتوانم منكر اين\r\n\r\n","description":"","footnote":"","page_name":" 277 ","page_number":277},
  {"content":"\r\n . \r\n","description":"","footnote":"","page_name":" 278 ","page_number":278},
  {"content":"\r\n\r\n( 1 ) موضوع شوم . امام ( ع ) فرمود : هر كه منكر آن شود ، از ما نيست .\r\nمرد سائل عرض كرد : اى ابا جعفر بفرمائيد كه براى پيغمبر در شبهاى قدر چيزى مىآمد كه پيش‌تر آن را نمىدانست ؟ امام ( ع ) فرمود : براى تو روا نيست كه اين موضوع را بپرسى ، اما راجع به علم آنچه بوده و آنچه خواهد بود بايد بدانى كه هيچ پيغمبرى يا وصى پيغمبرى نميرد جز آنكه وصى وى آن را مىداند ، اما اين علمى كه تو از آن مىپرسى به راستى خداى عز و جل نخواسته كه جز خودِ اوصياء بر آن مطلع شوند .\r\nمرد سائل عرض كرد : من از كجا بدانم شب قدر در هر سالى هست ؟ امام ( ع ) فرمود : چون ماه رمضان آيد در هر شبى صد بار سورهء دخان را بخوان و چون شب بيست و سوم آيد اين موضوع براى تو كشف مىشود .\r\nامام باقر ( ع ) فرمود : آنچه را از قشون شياطين و همسران آنها ببينيد كه خدايشان بر اهل ضلالت بر انگيخته بيشتر است از فرشته‌هائى كه خدا براى خليفهء خود كه مبعوث او است براى عدل و صواب ملاحظه كنيد ( آنچه از جنود شياطين كه خدا برانگيخته با جان خود اهل شقاوت را زيارت كنند بيشترند از فرشته‌هائى كه خليفهء خدا مبعوث براى عدل و صواب را زيارت كنند - تصحيح مجلسى ره ) ، گفته شد : اى ابا جعفر چگونه چيزى بيش از ملائكه باشد ؟ فرمود : چنانچه خداى عز و جل خواسته ، سائل گفت : يا ابا جعفر اگر من اين حديث را به برخى از شيعه باز گويم محققاً منكر آن شوند ، امام فرمود : چطور منكر آن شوند ؟ گفت : مىگويند :\r\nملائكه از شياطين بيشترند ، فرمود : راست گفتى ، آنچه گويم خوب بفهم : به راستى روز و شبى نگذرد جز آنكه همهء جن و شياطين ائمهء\r\n\r\n","description":"","footnote":"","page_name":" 279 ","page_number":279},
  {"content":"\r\n . \r\n","description":"","footnote":"","page_name":" 280 ","page_number":280},
  {"content":"\r\n\r\n( 1 ) ضلالت را زيارت كنند و به شمارهء آنان از ملائكه امام حق را زيارت كنند تا چون شب قدر شود و همه فرشته‌ها به آستان ولى امر فرود آيند خدا بيافريند - يا فرمود : فراهم آورد - از شياطين به شمارهء آنها و ديدن كنند از سرپرست گمراهى و براى او جادوگرى و دروغ بياورند تا آنجا كه شايد صبح كند و بگويد : من چنان و چنين ديدم و اگر خود او از ولى امر و حجت بر حق در اين باره بپرسد در جوابش فرمايد : من شيطانى را ديدم كه به تو چنين و چنان گزارش داد تا به خوبى جريان او را برايش شرح دهد و ضلالت و گمراهى كه در وى اندر است براى او روشن كند و به حق خدا هر كه شب قدر را باور دارد مىداند كه آن مخصوص ما است براى فرمودهء رسول خدا ( ص ) به على ( ع ) در بستر مرگ خويش ( خطاب به مسلمانان ) : اين است ( يعنى على ع ) ولىّ و سرپرست شما بعد از من از او اطاعت كنيد تا هدايت شويد ولى كسى كه ايمان ندارد بدان حقيقتى كه در شب قدر است منكر است و هر كه به شب قدر معتقد است و با ما هم رأى نيست اگر بخواهد راست گفته باشد راهى ندارد جز اينكه اعتراف كند شب قدر از آن ما است و اگر بدان اعتراف نكند دروغگو است ، خداى عز و جل محققاً بزرگوارتر است از اينكه دستورها را با روح و فرشته‌ها براى يك كافر فاسقى فرو فرستد ، بنا بر اين اگر بگويد : آن امر الهى به خليفه‌اى نازل مىشود كه وى به دو مىگرود . اين گفتارشان پشيزى ارزش ندارد و بىاساس است ، و اگر بگويند : شب قدر هست و چيزى نازل نمىشود به كسى ، پس نمىشود كه چيزى نازل شود به ناچيز ، و اگر بگويند - و محققاً خواهند گفت - كه : اين داستان شب قدر چيزى نيست ، محققاً به وادى گمراهى دورى پرت شدند .\r\n\r\n","description":"","footnote":"","page_name":" 281 ","page_number":281},
  {"content":"\r\n . \r\n","description":"","footnote":"","page_name":" 282 ","page_number":282},
  {"content":"\r\n\r\n\r\nباب در اينكه ائمه هر شب جمعه افزايش رتبهء علمى دارند\r\n( 1 ) 1 - ابى يحيى صنعانى از امام صادق ( ع ) گويد : امام ( ع ) به من فرمود : اى ابا يحيى ، به راستى براى ما در شبهاى جمعه شأنى است از شئون ، گويد : گفتم : قربانت ، آن شأن و مقام چيست ؟\r\nفرمود :\r\nبه ارواح انبياء گذشته و ارواح اوصياء گذشته و روح امامى كه زنده است و در ميان شما است اجازه دهند و اعلام كنند كه آنها را به آسمان برند تا برابر عرش پروردگارشان و هفت دور بدان طواف كنند و نزد هر كدام از ستونهاى عرش دو ركعت نماز بخوانند و سپس آنها را به بدن‌هاى خود برگردانند كه در آن بودند و انبياء و اوصياء لبالب از شادى شوند و امامى كه در ميان شما است به مانند انبوه فراوانى در دانش او افزوده شود .\r\n( 2 ) 2 - مفضل گويد : يك روز امام صادق كه مرا به كنيه نمى خواند ، فرمود به من : اى ابا عبد الله ( كينه مفضل بوده ) گويد : گفتم :\r\n\r\n","description":"","footnote":"","page_name":" 283 ","page_number":283},
  {"content":"\r\n . \r\n","description":"","footnote":"","page_name":" 284 ","page_number":284},
  {"content":"\r\n\r\nلبيك ، فرمود : به راستى براى ما در هر شب جمعه سرورى است ، گفتم :\r\nخدايت بيفزاياد آن سرور چيست ؟ فرمود : چون شب شود رسول خدا ( ص ) به عرش برآيد و ائمه هم با او برآيند و ما هم با آنها برآئيم و روح ما به بدن ما برنگردد جز با علمى كه استفاده كرديم و اگر اين استمداد علمى نبود علم ما تمام مىشد .\r\n( 1 ) 3 - مفضل از امام صادق ( ع ) كه فرمود : شب جمعه‌اى نباشد جز آنكه براى اولياء خدا در آن سرورى باشد ، گفتم : آن چگونه است ؟\r\nقربانت ، فرمود : چون شب باشد رسول خدا ( ص ) بر عرش بر آيد و ائمه ( ع ) هم برآيند و من هم با آنها برآيم و برنگردم مگر با علمى كه استفاده كردم و اگر اين نباشد آنچه نزد من است به آخر مىرسد .\r\n\r\nباب در اينكه اگر به علمِ ائمه افزوده نشود آنچه دارند به پايان رسد\r\n( 2 ) صفوان بن يحيى گويد : از ابو الحسن ( ع ) شنيدم مى\r\n\r\n","description":"","footnote":"","page_name":" 285 ","page_number":285},
  {"content":"\r\n . \r\n","description":"","footnote":"","page_name":" 286 ","page_number":286},
  {"content":"\r\n\r\nفرمود : امام باقر ( ع ) مىفرمود : اگر نبود كه به علم ما افزوده مىشد علم ما به پايان مىرسيد .\r\n( 1 ) 2 - ذريح محاربى گويد : امام صادق ( ع ) به من فرمود : اى ذريح اگر نبود كه به علم ما افزوده مىشد به آخر مىرسانديم .\r\n( 2 ) 3 - زراره گويد : از امام باقر ( ع ) شنيدم مىفرمود : اگر نبود كه براى ما افزوده مىشد تمام مىكرديم . گويد : گفتم : شما چيزى از علم افزوده كنيد كه رسول خدا ( ص ) آن را نمىدانست ؟ فرمود :\r\nهر گاه علم اضافى به ما دهند اول آن را به رسول خدا ( ص ) عرضه كنند سپس بر همهء امامان تا به ما برسد .\r\n( 3 ) 4 - امام صادق ( ع ) فرمود : چيزى از نزد خدا عز و جل بيرون نيايد تا آغاز به رسول خدا ( ص ) شود و سپس به امير المؤمنين ( ع ) و پس از آن به يك يك از ماها به ترتيب تا امام آخرين از ما علم از اولى نباشد .\r\n\r\n","description":"","footnote":"","page_name":" 287 ","page_number":287},
  {"content":"\r\n . \r\n","description":"","footnote":"","page_name":" 288 ","page_number":288},
  {"content":"\r\n\r\n\r\nباب در اينكه ائمه ( ع ) همهء علوم ملائكه و انبياء و رسل ( ع ) را مىدانند\r\n( 1 ) 1 - سماعه گويد : از امام صادق ( ع ) كه فرمود : به راستى براى خداى تبارك و تعالى دو علم است : يكى علمى كه فرشته‌ها و پيغمبران و رسولان را بر آن مطلع كرده و همهء آن را مىدانيم ، و دوم علمى كه ويژهء خود ساخته و چون نسبت بدان براى وى رخ دهد ما را مطلع سازد و بر ائمهء پيش از ما هم عرضه شود .\r\n( 2 ) 2 - فرمود : خدا را دو علم است : يكى علمى كه خاص حضرت او است و احدى از خلق خود را بر آن مطلع نساخته ، و دوم علمى كه آن را به فرشته‌ها و رسولان پرداخته ، آنچه به فرشته‌ها و رسل پرداخته به ما رسيده است .\r\n\r\n","description":"","footnote":"","page_name":" 289 ","page_number":289},
  {"content":"\r\n . \r\n","description":"","footnote":"","page_name":" 290 ","page_number":290},
  {"content":"\r\n\r\n( 1 ) 3 - ضريس گويد : شنيدم امام باقر ( ع ) مىفرمود : به راستى خداى عز و جل را دو علم است : علمى كه بخشند و علمى كه اندوزند ، اما آن علمى كه بخشيده شده ، حقّ مطلب اين است كه چيزى نباشد كه فرشته‌ها و رسل دانسته باشند جز آنكه ما هم آن را مىدانيم و اما آنچه اندوخته كنند آن علمى است كه نزد خدا عز و جل در دفتر كل است و چون از آن در آيد در بر آيد .\r\n( 2 ) 4 - فرمود : به راستى براى خدا عز و جل دو علم است : علمى كه جز حضرت او نداند ، و علمى كه به فرشته‌ها و رسولان آموخته باشد ، آنچه را به فرشته‌ها و رسل آموخته ما آن را مىدانيم .\r\n\r\nباب نادر در آن ذكرى از غيب است\r\n( 3 ) 1 - معمر بن خلاد گويد : مردى پارسى از ابو الحسن ( ع ) اين پرسش را كرد : شما علم غيب را مىدانيد ؟ در پاسخ او فرمود كه :\r\nامام باقر ( ع ) فرموده است : علم الهى براى ما گسترده گردد و بدانيم و از نظر ما برچيده شود و ندانيم ، فرمود : آن راز خداى عز و جل\r\n\r\n","description":"","footnote":"","page_name":" 291 ","page_number":291},
  {"content":"\r\n . \r\n","description":"","footnote":"","page_name":" 292 ","page_number":292},
  {"content":"\r\n\r\nاست كه با جبرئيلش راز گويد و او با محمد ( ص ) راز گويد و او با هر كه خدا خواهد در ميان نهد .\r\n( 1 ) 2 - سدير صيرفى گويد : من شنيدم كه حمران بن اعين از امام باقر ( ع ) تفسير قول خداى عز و جل ( 101 سوره انعام ) :  بَدِيعُ السَّماواتِ وَ الْأَرْضِ  را مىپرسيد ، امام باقر ( ع ) در پاسخ او فرمود : به راستى خداى عز و جل همه چيز را به علم و ابتكار خود پديد آورد ، نمونه و نقشهء پيشينى در ميان نبود ، آسمان‌ها و زمين‌ها را آفرينش تازه بخشيد ، و پيش از آنها نه آسمانى بود و نه زمينى ، آيا نشنيدى گفتهء خداى تعالى را كه ( 7 سوره هود ) : « عرش او بر آب بود » حمران به آن حضرت عرض كرد : بفرمائيد معنى قول خدا جل ذكره را ( 27 سوره جن ) : « داناى به غيب كه بر علم نهان خود احدى را مطلع نكند » امام باقر ( ع ) فرمود ( تتمهء آيه ) : « جز كسى را كه به رسالت خود بپسندد » به خدا محمد ( ص ) از كسانى بود كه او را به رسالت پسنديد و اما اينكه فرموده است : « عالم الغيب » به راستى خداى عز و جل دانا است بدان چه از خلقش نهان است در آنچه به علم خود تقدير كند و در اجراء گذارد پيش از آفرينش آن و پيش از آنكه به فرشتگان ابلاغ كند ، اى حمران اين است علمى كه در نزد خدا بر جا است و مورد خواست او مىگردد و چون اراده كند آن را اجراء مىنمايد و بسا بدا در آن رخ دهد و آن را اجراء نكند و اما علمى كه خداى عز و جل آن را در قالب تقدير ريخته و اجراء كرده و ابلاغ نموده آن علمى است كه به رسول خدا ( ص ) رسيده و سپس به دست ما آمده است .\r\n( 2 ) 3 - سدير گويد : من و ابو بصير و يحيى بزاز و داود بن كثير\r\n\r\n","description":"","footnote":"","page_name":" 293 ","page_number":293},
  {"content":"\r\n . \r\n","description":"","footnote":"","page_name":" 294 ","page_number":294},
  {"content":"\r\n\r\n( 1 ) در مجلس امام صادق ( ع ) بوديم ، آن حضرت با چهرهء خشمگين وارد شد و چون به جاى خود نشست فرمود : و اعجبا از مردمانى كه گمان مىكنند ما غيب مىدانيم ، غيب را جز خداى عز و جل نمى داند ، من خود آهنگ نمودم فلانه كنيز كم را بزنم ، از دست من گريخت و ندانستم در كدام اطاق منزل پنهان شده است ، سدير گويد : چون از جاى برخاست و به اندرون منزل تشريف برد ، من و ابو بصير و ميسر خدمت او رفتيم و به او گفتيم : قربانت ، ما از تو شنيديم كه چنين و چنان فرمودى در بارهء كنيزك خود با اينكه مىدانيم شما علم بسيارى دارى و باز هم نسبت علم غيب به شما نمىدهيم ، گويد : امام ( ع ) فرمود : اى سدير مگر تو قرآن نمىخوانى ؟ گفتم : چرا ، فرمود : تو در آنچه از قرآن خداى عز و جل خواندى به اين آيه برخوردى ؟ ( 40 سوره نمل ) : « گفت آنكه نزد او بود علمى از كتاب : من آن را براى تو مىآورم پيش از آنكه چشم بر هم زنى » گويد : گفتم : قربانت ، من آن را خوانده‌ام ، فرمود : آن مرد را شناختى و دانستى چه علمى از كتاب نزد او بوده ؟ گويد : گفتم : به من از آن خبر دهيد ، فرمود : علم او به اندازهء يك قطره بوده است در درياى اخضر ( مديترانه ) اين اندازه چيست نسبت به علم كتاب ؟\r\nگويد : گفتم : قربانت ، چه بسيار كم است اين اندازه ، فرمود : اى سدير چه بسيار است كه خداى عز و جل او را منسوب به آن علمى كرده كه من به تو خبر مىدهم ، اى سدير آيا در آنچه از قرآن خداى عز و جل خواندى اين آيه را خوانده‌اى ( 43 سوره رعد ) :\r\n« بگو بس است براى گواه ميان من و شما خداوند و كسى كه علم كتاب دارد » گويد : گفتم : آن را خوانده‌ام قربانت ، فرمود : كسى كه همهء علم كتاب را دارد بافهم‌تر است يا كسى كه جزئى از علم كتاب را\r\n\r\n","description":"","footnote":"","page_name":" 295 ","page_number":295},
  {"content":"\r\n . \r\n","description":"","footnote":"","page_name":" 296 ","page_number":296},
  {"content":"\r\n\r\n( 1 ) دارد ؟ گفتم : نه ، بلكه آن كه علم همهء كتاب را دارد او با فهم بافهم‌تر است ، سپس با دست خود اشاره به سينه‌اش كرده و فرمود : به خدا علمِ كتاب نزد ما است ، به خدا همه‌اش نزد ما است .\r\n( 2 ) 4 - عمار ساباطى گويد : از امام صادق ( ع ) پرسيدم كه : امام غيب مىداند ؟ فرمود : نه ، ولى چون خواهد چيزى را بداند خدا به او اعلام مىكند .\r\n\r\nباب در اينكه ائمه هر گاه مىخواستند بدانند مىدانستند\r\n( 3 ) 1 - امام صادق ( ع ) فرمود : براستى امام هر گاه بخواهد بداند مىتواند .\r\n( 4 ) 2 - فرمود : هر گاه امام بخواهد بداند به وى اعلام مىشود .\r\n\r\n","description":"","footnote":"","page_name":" 297 ","page_number":297},
  {"content":"\r\n . \r\n","description":"","footnote":"","page_name":" 298 ","page_number":298},
  {"content":"\r\n\r\n( 1 ) 3 - فرمود : هر گاه امام بخواهد كه چيزى را بداند خدا آن را به وى اعلام كند .\r\n\r\nباب در اينكه ائمه مىدانند كَى مىميرند و نميرند جز به اختيار خود\r\n( 2 ) 1 - امام صادق ( ع ) فرمود : هر امامى كه نداند چه به او مىرسد و چه سرانجامى دارد او حجت خدا بر خلقش نيست ( يعنى امام بر حق نيست ) .\r\n( 3 ) 2 - حسن بن محمد بن بشار گويد : يك شيخى از اهالى قطيعة الربيع ( ناحيه آبادى در اطراف بغداد كه منصور عباسى به ربيع حاجت داده بود ) از عامهء بغداد كه مرجع نقل روايات و احاديث بود ، به من گفت : من يكى از معروفترين به فضيلت از خاندان نبوت را را ديدم و هرگز در فضل و عبادت به مانند او نديدم ، گفتم ، چه كسى را ميگوئى ؟ و چگونه او را ديدى ؟ گفت زمان تصدى سندى بن شاهك ماها را كه هشتاد تن از موجهين خيرمند و موثق بغداد بوديم جمع كرد و به حضور موسى بن جعفر ( ع ) برد ، سندى خودش به ما گفت اى آقايان همه خوب به اين مرد نگاه كنيد و ملاحظه\r\n\r\n","description":"","footnote":"","page_name":" 299 ","page_number":299},
  {"content":"\r\n . \r\n","description":"","footnote":"","page_name":" 300 ","page_number":300},
  {"content":"\r\n\r\nكنيد آيا ناگوارى و ناراحتى دارد ؟ زيرا مردم معتقدند كه شكنجه مىشود و به او زهر خورانده‌اند و بسيار در اين باره سخن مىكنند .\r\nاين منزل و بستر او است كه در كمال آسايش است و بر او سختى و دشوارى نيست و امير المؤمنين ( هارون ) هيچ سوء قصدى در بارهء او ندارد و تنها در انتظار است كه از سفر برگردد و با او مناظره كند و اين خود صحيح و سالم است و در كمال آسايش در همهء امور خود ، از خود او پرسش كنيد ، گويد ، ما همه مقصدى نداشتيم جز ديدار آن مرد و درك فضل و سيماى گيرندهء او ، موسى بن جعفر فرمود : اما آنچه در بارهء وسعت امر زندگى و مانند آن مىگويد ، چنان است كه مىگويد ، جز اين كه من به شما جمعيت گزارش مىدهم كه با هفت دانه خرما مسموم شدم و فردا رنگم سبز مىشود و پس فردا خواهم مُرد ، من نگاه كردم ديدم سندى بن شاهك پريشان شد و چون شاخهء خرما به لرزه افتاد .\r\n( 1 ) 3 - عبد الله بن ابى جعفر گويد : برادرم از پدرش باز گو كرد كه شب وفات على بن الحسين ( ع ) براى او شربتى آورد و گفت پدر جان اين شربت را بنوش ، فرمود پسر جانم ، من امشب جان مىدهم و اين شبى است كه رسول خدا ( ص ) در آن جان داده است .\r\n( 2 ) 4 - حسين بن جهم گويد : به امام رضا ( ع ) عرض كردم به راستى امير المؤمنين ( ع ) قاتل خود را مىشناخت و شبى را كه در آن\r\n\r\n","description":"","footnote":"","page_name":" 301 ","page_number":301},
  {"content":"\r\n . \r\n","description":"","footnote":"","page_name":" 302 ","page_number":302},
  {"content":"\r\n\r\nكشته مىشود و محلى كه در آن كشته مىشود و محلى كه در آن ضربت مىخورد مىدانست و خودش فرمود چون شيون مرغابيان را در خانه شنيد : « شيون‌كنانند كه نوحه گران به دنبال آنهايند » و ام كلثوم به او عرض كرد : كاش امشب در خانه نماز مىخواندى و دستور مىدادى ديگرى در مسجد به جاى شما براى مردم نماز بخواند و از او نپذيرفت و در آن شب بىاسلحه بسيار در بيرون منزل رفت و آمد مىكرد و مىدانست كه ابن ملجم با شمشير قاتل او است ، و تعرض آن حضرت براى چنين واقعه‌اى خودش به نظر نمى آيد ، ( جائز به نظر نمىآيد خ ل ) ، امام در پاسخ او فرمود : همهء اينها درست است ولى خودش اختيار كرد كه در آن شب تقديرات خدا عز و جل مجرى شود .\r\n( 1 ) 5 - ابو الحسن موسى ( ع ) فرمود : به راستى خدا عز و جل بر شيعه خشم كرد و مرا مخير كرد يا خود فدا شوم يا شيعه ، به خدا من با دادن جانم آنها را حفظ كردم .\r\n( 2 ) 6 - مسافر گويد امام رضا ( ع ) به او فرمود : اى مسافر در اين قنات ( كاريز ) ماهيانى است ؟ گفتم آرى قربانت ، فرمود من ديشب رسول خدا ( ص ) را در خواب ديدم ، مىفرمود : اى على آنچه نزد ما است براى تو بهتر است .\r\n( 3 ) 7 - امام صادق ( ع ) فرمود : همان روز كه پدرم در گذشت ، من خدمت او بودم و به من در بارهء غسل و كفن و وارد كردن در گور سفارشها كرد من گفتم پدر جان از روزى كه دردمند شدى من\r\n\r\n","description":"","footnote":"","page_name":" 303 ","page_number":303},
  {"content":"\r\n . \r\n","description":"","footnote":"","page_name":" 304 ","page_number":304},
  {"content":"\r\n\r\nحال شما را بهتر از امروز نديدم ، من هيچ اثر مرگ در شما مشاهده نمىكنم ، فرمود آيا نشنيدى كه على بن الحسين ( ع ) از پشت ديوار فرياد كرد :\r\nاى محمد : بيا : بشتاب .\r\n( 1 ) 8 - امام باقر ( ع ) فرمود : خدا پيروزى را براى حسين ( ع ) فرود آورد تا ميان آسمان و زمين ( يعنى آن را به وى نمود ) و مخير شد ميان پيروزى بر دشمن و ملاقات خدا ، و ملاقات خدا تعالى را اختيار كرد .\r\n\r\nباب در اين كه ائمه ( ع ) هر چه بوده و هر چه مى باشد مىدانند و آن كه چيزى بر آنها نهان نماند\r\n( 2 ) 1 - سيف تمار گويد : جمعى از شيعه بوديم كه در حجر ( كنار خانه كعبه ) خدمت امام صادق ( ع ) بوديم ، آن حضرت فرمود : جاسوسى بر سر ما است ، ما به راست و چپ نگاه كرديم و كسى را نديديم و گفتم جاسوسى بر ما گمارده نيست ، سه بار فرمود سوگند به پروردگار كعبه و پروردگار اين ساختمان همين است كه مىگويم ، اگر من همراه موسى و خضر بودم به آنها مىگفتم كه من\r\n\r\n","description":"","footnote":"","page_name":" 305 ","page_number":305},
  {"content":"\r\n . \r\n","description":"","footnote":"","page_name":" 306 ","page_number":306},
  {"content":"\r\n\r\nاز آن دو اعلمم و به آنها بدان چه در دست نداشتند خبر مىدادم ، زيرا به موسى و خضر ( ع ) علم آنچه بوده داده شده بود و به آنها علم آنچه مىباشد و آن چه خواهد بود تا قيام ساعت نداده بودند و محققاً ما از رسول خدا آن را به خوبى ارث برديم .\r\n( 1 ) 2 - حارث بن مغيره و عده‌اى از اصحاب ما ( شيعه ) كه از آنها بود ، عبد الاعلى ، ابو عبيده و عبد الله بن بشر خثعمى همه شنيدند كه امام صادق ( ع ) مىفرمود : به راستى من مىدانم آنچه در آسمانها و آنچه در زمين است و مىدانم آنچه در بهشت است و آنچه در دوزخ است و ميدانم آنچه بود و آنچه مىباشد ، گويد : سپس اندكى صبر كرد و ديد كه اين سخن بر هر كه شنيد گران آمد پس فرمود : من اينها را از كتاب خدا عز و جل مىدانم ، زيرا خدا عز و جل مىفرمايد : در آن بيان واضح هر چيزى است ( شايد نقل بمعنى فرموده زيرا آنچه در مصاحف است اين است ( 89 سوره نحل ) : «  تِبْياناً لِكُلِّ شَيْءٍ  » يا در قرائت ائمه چنين بوده است ) از مجلسى ( ره ) .\r\n( 2 ) 3 - جماعه بن سعد خثعمى گويد : مفضل خدمت امام صادق ( ع ) بود و به آن حضرت گفت ، قربانت خدا اطاعت از بنده‌اى را بر بندگان خود واجب كند با اينكه آن بنده خبرى از آسمان ندارد ؟ فرمود : نه ، خدا كريم‌تر و مهربان‌تر و مهرورزتر است بر بندگان خود از اين كه بر آنها واجب كند اطاعت از يك بندهء خود را و او را در بامداد و پسين از خبر آسمان بىاطلاع گذارد ؟\r\n\r\n","description":"","footnote":"","page_name":" 307 ","page_number":307},
  {"content":"\r\n . \r\n","description":"","footnote":"","page_name":" 308 ","page_number":308},
  {"content":"\r\n\r\n( 1 ) 4 - ضريس كناس گويد شنيدم امام باقر ( ع ) در محضر جمعى از اصحابش ميفرمود : در شگفتم از مردمى كه پيرو ما هستند و ما را پيشواى خود دانند و گويند طاعت ما واجب است بر آن‌ها چون طاعت رسول خدا ( ص ) ، سپس دليل خود را خرد كنند و خود را در برابر مخالفان محكوم نمايند بواسطه سستى دل خود ، و از حق ما بكاهند ، و آن حق‌شناسى را كه خدا برهان روشن حق معرفت ما و تسليم به امر ما را به دو عطا فرموده عيب كنند آيا مىپذيريد كه خداى تبارك و تعالى طاعت اولياء خود را بر بندگانش واجب كند و سپس اخبار آسمان و زمين را به آنها نرساند و مايه و پايهء علم امورى كه از آنها سؤال مىشود به روى آنها ببندد و از آنها ببرد ، در صورتى كه قوام دين آنها همين است .\r\nحمران عرض كرد : قربانت ، شما مىدانيد كه چه واقع شد در قيام على بن ابى طالب و حسن و حسين و خروج و نهضت آنها براى دين خدا عز و جل ، و چه به آنها رسيد از كشتار سركشان و پيروزشدنشان به آن امامان معصوم تا شهيد شدند و مغلوب شدند .\r\nامام باقر ( ع ) فرمود : اى حمران ، خدا تبارك و تعالى آن مصيبت را براى آنها مقدر كرده بود و حكم را با قيد اختيار خودشان صادر و مورد اجراء و عمل قرار داده بود ، و سپس آن را اجراء كرد با سابقهء علم آنها بدان از طرف رسول خدا ( ص ) . على و حسن و حسين ( ع ) قيام كردند و هر كدام از ما كه خموشى گزيد از روى علم و بصيرت بود ، اى حمران اگر در موقع گرفتارى و يورش سركشان به آنان از خداوند درخواست مىكردند كه شر آنها را بگرداند و اصرار مىنمودند كه از آنها دفع بلا كند و آن سركشان را نابود سازد و ملكشان را زائل كند هر آينه آنها را اجابت مىكرد\r\n\r\n","description":"","footnote":"","page_name":" 309 ","page_number":309},
  {"content":"\r\n . \r\n","description":"","footnote":"","page_name":" 310 ","page_number":310},
  {"content":"\r\n\r\n( 1 ) و از آنها دفاع مىكرد و در اين صورت سر رسيدن مدت سركشان و زوال سلطنت آنها زودتر از بريدن يك گلوبند كه پاره شود و از هم بپاشند انجام مىشد .\r\nاى حمران ، اين بلاها كه به آنان رسيد به خاطر گناهى نبود كه مرتكب شده باشند و به حساب شكنجه گناهى نبود كه مخالفت خدا كرده باشند بلكه براى رسيدن به منزلت و كرامتى بود از طرف خدا كه خدا خواسته بود بدين وسيله بدان برسند ، مبادا در بارهء آنها مذاهب باطله بر تو چيره شوند و تو را از راه حق بدر برند .\r\n( 2 ) 5 - هشام بن حكم گويد : از امام صادق ( ع ) در منى پرسش كردم ، از پانصد جمله از سخن ، مىگفتم چنين و چنان گويند ، مىفرمود در پاسخ چنين و چنان بگو ، گفتم ، قربانت در حلال و حرام مسلّم بود كه فنّ شما است و شما از همهء مردم بدان اعلم هستيد ولى اينها مسائل علم كلام است ( و شما اين طور حاضر جواب هستيد ؟ ) فرمود : اى هشام واى بر تو ، ممكن است خدا امام و حجتى براى خلقش مقرر كند كه جواب هر چه بدان محتاج باشند در نزد او نباشد ؟ .\r\n( 3 ) 6 - ابى حمزه گويد : شنيدم امام باقر ( ع ) مىفرمود : به خدا ، هرگز دانا ، نادان نباشد كه چيزى را بداند و چيزى را نداند ، سپس فرمود : خدا والاتر و عزيزتر و گرامىتر از اين است كه طاعت يك بنده‌اى را بر مردم واجب كند كه آسمان و زمين خود را از او در پس پرده گذاشته باشد ، سپس فرمود : آسمان و زمين را از او نهان ندارد .\r\n\r\n","description":"","footnote":"","page_name":" 311 ","page_number":311},
  {"content":"\r\n . \r\n","description":"","footnote":"","page_name":" 312 ","page_number":312},
  {"content":"\r\n\r\n\r\nباب در اينكه خدا عز و جل هيچ علمى به پيغمبرش نداده جز آنكه به وى امر كرده تا آن را به امير المؤمنين بياموزد و وى در علم او شريك است\r\n( 1 ) 1 - حمران بن اعين از امام صادق ( ع ) فرمود : جبرئيل دو دانه انار براى پيغمبر ( ص ) آورد ، پيغمبر يكى از آنها را خورد و ديگرى را به دو نيم كرد و نيمى از آن را هم خورد و نيمى را به على بن ابى طالب ( ع ) خورانيد ، سپس رسول خدا ( ص ) فرمود : اى برادرم ، ميدانى اين دو دانه انار چه بودند ؟ عرض كرد ، نه ، فرمود :\r\nاوّلى نبوت بود كه تو در آن بهره‌اى ندارى و اما ديگرى : علم و دانش بود كه تو در آن شريك منى ، گفتم : أصلحك الله چطور شريكش بود ؟\r\nفرمود : هيچ علمى را خدا به محمد نياموخت جز اين كه او را فرمان داد تا به على ( ع ) آن علم را بياموزد .\r\n( 2 ) 2 - امام باقر ( ع ) فرمود : جبرئيل براى رسول خدا ( ص ) دو دانه انار از بهشت آورد و به او داد ، يكى را خورد و ديگرى را به دو نيم كرد و نيمى را به على ( ع ) داد ، تا خورد و فرمود : اى على آن انار اول كه من خوردم نبوت بود كه تو از آن چيزى ندارى و اما\r\n\r\n","description":"","footnote":"","page_name":" 313 ","page_number":313},
  {"content":"\r\n . \r\n","description":"","footnote":"","page_name":" 314 ","page_number":314},
  {"content":"\r\n\r\nديگرى علم بود كه تو در آن با من شريك هستى .\r\n( 1 ) 3 - محمد بن مسلم گويد : از امام باقر ( ع ) شنيدم ، مىفرمود :\r\nجبرئيل دو دانه انار از بهشت براى محمد ( ص ) آورد ، على ( ع ) به آن حضرت برخورد و عرض كرد : اين دو انار چيستند كه در دست دارى ؟ فرمود اين يكى نبوت است و تو را در آن بهره‌اى نيست و اما اين علم است و سپس رسول خدا ( ص ) آن را به دو نيم كرد و نيمى از آن را به على ( ع ) داد و نيمى را رسول خدا ( ص ) بر گرفت و فرمود : تو در آن با من شريكى و من با تو شريكم ، فرمود :\r\nبه خدا ، رسول خدا ( ص ) حرفى نمىدانست از آنچه خدا عز و جل به او آموخت جز آنكه آن را به على ( ع ) آموخت سپس آن علم به ما رسيد ، پس از آن دست به سينه خود نهاد .\r\n\r\nباب جهات علوم ائمه ( ع )\r\n( 2 ) 1 - على سائى ( نسبت به سايه : دهى در شهرستان مدينه - از مجلسى ره ) از ابى الحسن اول موسى ( ع ) گويد : فرمود : رسائى\r\n\r\n","description":"","footnote":"","page_name":" 315 ","page_number":315},
  {"content":"\r\n . \r\n","description":"","footnote":"","page_name":" 316 ","page_number":316},
  {"content":"\r\n\r\nدانش ما از سه سوى است ، گذشته ، آينده و آنچه پديد مىشود ، اما راجع به گذشته براى ما تفسير شده و اما راجع به آينده نوشته شده و اما آنچه پديد گردد گاهى در دل افتد و گاهى در گوش اثر كند ، و اين بهترين دانش ما است و در عين حال بعد از پيغمبر ما پيغمبرى نيست .\r\n( 1 ) 2 - حارث بن مغيره گويد : به امام صادق ( ع ) گفتم : به من خبر ده از علم عالم از شما ائمه ( ع ) ؟ فرمود : از رسول خدا ( ص ) و على ( ع ) به ارث رسيده ، گويد : براى ما باز گويند كه به شما الهام مىشود يا در گوش شما گويند ؟\r\nفرمود : يا از اين راه به دست آيد .\r\n( 2 ) 3 - مفضل بن عمر گويد : به ابو الحسن ( ع ) گفتم : از امام صادق ( ع ) براى ما روايت شده است كه فرموده : علم ما يا راجع به گذشته است و يا ثبت شده است و يا انداختن در دل و اثر كردن در گوش است ، فرمود : راجع به گذشته يعنى آنچه در امور پيشين مىدانيم و ثبت شده ، يعنى آنچه بيايد و اما انداختن در دل : الهام است ، و اثر كردن در گوش : از امر فرشته است .\r\n\r\n","description":"","footnote":"","page_name":" 317 ","page_number":317},
  {"content":"\r\n . \r\n","description":"","footnote":"","page_name":" 318 ","page_number":318},
  {"content":"\r\n\r\n\r\nباب اگر راز ائمه حفظ مىشد ، به هر مردى از همهء سود و زيانش خبر مىدادند\r\n( 1 ) 1 - امام باقر ( ع ) فرمود : اگر زبان شما بند و بستى داشت به هر كدام شما از هر چه بسود او و يا به زيان اوست خبر مىدادم .\r\n( 2 ) 2 - ابو بصير گويد : به امام صادق ( ع ) گفتم ، از كجا به اصحاب خاصّ على ( ع ) كه علم مرگ و مير و بلاها را داشتند اين مصيبتها رسيد ؟ با چهرهء خشم آلود به من پاسخ داد : از چه كسى به آنها رسيد ، جز از خودشان ؟ گفتم : شما چه مانعى داريد ، قربانت ؟\r\nفرمود : اين در را بسته‌اند جز اينكه حسين بن على ( ع ) اندكى از آن را گشود ، سپس فرمود : اى ابا محمد ، به راستى آنان - اصحاب على ( ع ) - دهانشان بست و بند داشت و حفظ اسرار مىكردند .\r\n\r\n","description":"","footnote":"","page_name":" 319 ","page_number":319},
  {"content":"\r\n . \r\n","description":"","footnote":"","page_name":" 320 ","page_number":320},
  {"content":"\r\n\r\n\r\nباب تفويض در امر دين به رسول خدا ( ص ) و ائمه ( ع )\r\n( 1 ) 1 - ابى اسحاق نحوى گويد : خدمت امام صادق ( ع ) بودم شنيدم مىفرمود : به راستى خدا عز و جل پيغمبرش را به دوستى خود پروريد و فرمود ( 4 سوره قلم ) : « و به راستى كه تو داراى خلق عظيمى » سپس امر را به دو واگذارد و فرمود ( 7 سوره حشر ) : « آنچه را رسول ( ص ) به شما داد بگيريد و آنچه را بر شما غدقن كرد وانهيد » و باز خدا فرمود ( 80 سوره نساء ) : « هر كه از رسول خدا فرمان برد از خدا فرمان برده است » گويد : سپس امام ( ع ) فرمود كه : پيغمبر خدا كار را به على ( ع ) واگذارد و او را امين دانست ، شما شيعه اين حقيقت را قبول كرديد و مردم ديگر منكر شدند ، به خدا ما دوست داريم كه به همراه ما سخن گوئيد و به همراه ما خموشى گيريد و ما ميان شما و خدا عز و جل واسطه‌ايم و هم مسئول ، خدا براى احدى در مخالفت امر ما خيرى مقرر نكرده است .\r\n( 2 ) 2 - موسى بن أشيم گويد : من نزد امام صادق ( ع ) بودم مردى از آن حضرت يك آيهء قرآن پرسيد و به او جواب داد\r\n\r\n","description":"","footnote":"","page_name":" 321 ","page_number":321},
  {"content":"\r\n . \r\n","description":"","footnote":"","page_name":" 322 ","page_number":322},
  {"content":"\r\n\r\nو ديگرى آمد و از همان آيه پرسيد و جوابى ديگر به او داد ، در دل من آنچه خدا خواهد از اين اختلاف گوئى امام وارد شد تا آنجا كه گويا دل مرا با كارد تيكه تيكه مىكنند تا آنجا كه با خود گفتم : من أبا قتاده استاد خود را در شام واگذاردم با اينكه در يك واو خطا نمىكرد و آمدم اينجا خدمت اين امام كه تا اين حد مرتكب خطا و اشتباه مىشود ، در اين ميان كه من در اين اوهام آتشين اندر بودم يكباره مرد ديگرى بر آن حضرت وارد شد و از همين آيه پرسيد به او جوابى داد جز جوابى كه به من و رفيق من داد ( در روايت سؤالى از او مطرح نيست ، مجلسى ( ره ) گفته شايد در سؤال اول شركت داشته و يا اينكه در روايت تحريفى شده و روايتى به سند ديگر از صفار شاهد تحريف آورده است ) و دلم آرام شد و دانستم كه اختلاف در جواب براى تقيه است ، گويد : سپس رو به من كرد و فرمود : اى پسر أشيم ، به راستى خدا اختياراتى به سليمان بن داود داد و فرمود ( 40 سوره ص ) : « اين بخشش ما است بده يا دست نگهدار ( اختيار با تو است ) و حسابى نيست ، و اختياراتى هم به پيغمبر خود داد و فرمود ( 7 سوره حشر ) :\r\n« آنچه رسول خدا به شما داد بگيريد و آنچه را غدقن كرد وانهيد » آنچه به رسول خدا واگذار شده آن را به ما واگذارده .\r\n( 1 ) 3 - زراره گويد : از امام باقر و امام صادق ( ع ) شنيدم مى فرمودند :\r\nبراستى خدا عز و جل كار خلقش را به پيغمبرش واگذارد تا ببيند فرمان برى آنها چگونه است ؟ سپس آيه را تلاوت فرمود ( 7 سوره حشر ) :  ما آتاكُمُ الرَّسُولُ فَخُذُوهُ وَ ما نَهاكُمْ عَنْهُ فَانْتَهُوا  .\r\n\r\n","description":"","footnote":"","page_name":" 323 ","page_number":323},
  {"content":"\r\n . \r\n","description":"","footnote":"","page_name":" 324 ","page_number":324},
  {"content":"\r\n\r\n( 1 ) 4 - فضيل بن يسار گويد : شنيدم امام صادق به يكى از ياران قيس ماصر مىفرمود : به راستى خدا عز و جل پيغمبر خود را پرورش داد و او را خوب پروريد و پرورش او به حد كمال رسيد به او فرمود ( 4 سوره قلم ) :  إِنَّكَ لَعَلى خُلُقٍ عَظِيمٍ  سپس امر دين و كار امت را به او واگذارد تا بندگان او را تدبير كند و پرورش دهد و فرمود ( 7 سوره حشر ) :  ما آتاكُمُ الرَّسُولُ فَخُذُوهُ وَ ما نَهاكُمْ عَنْهُ فَانْتَهُوا  و به راستى رسول خدا مسدد و موفق بود ، از روح القدس تأييد مىشد ، و در پرورش خلق و تدبير آنها به هيچ وجه لغزش و خطائى نداشت و به آداب خدا پرورش يافته بود ، سپس خدا عز و جل نماز را دو ركعت دو ركعت در هر وقتى واجب كرده و همهء پنج وقت ده ركعت بود و رسول خدا به دو ركعت ( ظهر و عصر و عشاء ) دو ركعت افزود و به نماز مغرب يك ركعت و اين هم مانند همان فريضهء الهى واجب شد و ترك آنها جز در سفر روا نيست و به مغرب همان يك ركعت افزود و آن را در سفر و حضر بر جا گذارد و خدا همهء اين مقررات را اجازه كرد و نماز واجب يوميه هفده ركعت شد ، سپس رسول خدا ( ص ) نمازهاى نافله را سنت نهاد در سى و چهار ركعت ، دو برابر فريضه ، و خدا اين را هم براى او اجازه كرد و همهء نماز شبانه روزى از فريضه و نافله پنجاه و يك ركعت شد كه دو ركعت آن بعد از نماز عشاء است و نشسته است و به جاى يك ركعت است عوض نماز وتر ( در صورتى كه به واسطهء غلبه خواب ترك شود ) .\r\nو خدا در همه سال روزهء ماه رمضان را واجب كرد و رسول خدا ( ص ) روزهء ماه شعبان را سنت نهاد و روزهء سه روز در هر ماه را كه دو برابر فريضه مىشود ( 10 2 - 12 و 30 3 * 10 ) خدا اين را هم برايش اجازه كرد و خدا عز و جل خصوص خمر ( شراب انگور )\r\n\r\n","description":"","footnote":"","page_name":" 325 ","page_number":325},
  {"content":"\r\n . \r\n","description":"","footnote":"","page_name":" 326 ","page_number":326},
  {"content":"\r\n\r\n( 1 ) را حرام كرد و رسول خدا ( ص ) هر نوشابهء مست‌كننده را حرام كرد و خدا برايش اجازه نمود و رسول خدا از چيزهائى كناره كرد و آنها را بد شمرد و بطور غدقن از آنها نهى نكرد و همانا براى بد بودنِ آنها ، از آنها نهى كرد و سپس در ارتكابِ آنها رخصت داد و اخذ به رخصت هم بر بندگان لازم شد مانند وجوب أخذ و عمل به غدقن او و تصميمات او ، ولى رسول خدا نسبت به آنچه به طور غدقن حتمى نهى كرد و يا در آنچه به طور حتم دستور داد رخصتى نداده ، پس از شرب مقدار زياد از هر مُسكِرى نهى حتمى كرده و به أحدى در ارتكاب آن رخصت نداده .\r\nو رسول خدا به أحدى رخصت نداده آن دو ركعت كه به دو ركعتِ واجب از طرف خدا افزوده ترك كند بلكه به طور لزوم آن را بر همه واجب كرد و رخصت نداده به احدى در ترك چيزى از آن جز براى شخص مسافر و أحدى حق ندارد رخصت دهد نسبت به چيزى كه رسول خدا در آن رخصتى نداده و أمر رسول خدا ( ص ) موافق امر خدا عز و جل است و نهى او موافق نهى خدا عز و جل ، و واجب است بر بندگان تسليم بدان مانند تسليم براى خداى تبارك و تعالى .\r\n( 2 ) 5 - زراره گويد : از امام باقر و امام صادق ( ع ) شنيدم كه مى فرمودند :\r\nبه راستى خدا تبارك و تعالى كار خلقش را به پيغمبرش وانهاد تا ببيند فرمانبرى آنها چون است ، سپس اين آيه را تلاوت كرد ( 7 سوره حشر ) :\r\n ما آتاكُمُ الرَّسُولُ فَخُذُوهُ وَ ما نَهاكُمْ عَنْهُ فَانْتَهُوا  .\r\n\r\n","description":"","footnote":"","page_name":" 327 ","page_number":327},
  {"content":"\r\n . \r\n","description":"","footnote":"","page_name":" 328 ","page_number":328},
  {"content":"\r\n\r\n( 1 ) 6 - امام صادق ( ع ) فرمود : به راستى خدا تبارك و تعالى پيغمبر خود را پرورش داد و چون به آنجا رسيد كه خدا خواست در بارهء او فرمود ( 4 سوره قلم ) :  إِنَّكَ لَعَلى خُلُقٍ عَظِيمٍ  و دين خود را به دو واگذارد و فرمود ( 7 سوره حشر ) :  ما آتاكُمُ الرَّسُولُ فَخُذُوهُ وَ ما نَهاكُمْ عَنْهُ فَانْتَهُوا  » خدا فريضه‌هاى ارث را مقرر كرد به جد قسمتى نداد و رسول خدا ( ص ) شش يكِ مالِ ميت را به او داد و خدا آن را اجازه كرد برايش و اين است معنى فرموده خدا عز و جل ( 40 سوره ص ) : « اين است بخشش بىحساب ما ، بده يا نده ( اختيار با تو است ) و حسابى هم نيست » .\r\n( 2 ) 7 - امام باقر ( ع ) فرمود : پيغمبر ( ص ) ديهء چشم و ديهء خون را معيّن كرد و نبيذ ( شراب خرما ) و هر مُسكِرى را حرام كرد ، مردى به آن حضرت عرض كرد : بىآنكه دستورى در آنها آمده باشد ، پيغمبر وضع قانون كرد ؟ فرمود : آرى تا دانسته شود چه كس فرمانبر پيغمبر است و چه كس نافرمان او .\r\n( 3 ) 8 - امام صادق ( ع ) فرمود : نه - به خدا - وانگذارده است خدا به أحدى از خلقش جز به رسول خدا ( ص ) و به ائمه عليهم السلام ، خدا عز و جل فرموده است ( 106 سوره نساء ) : « به راستى ما فرو فرستاديم به تو قرآن را به راستى و درستى تا حكم كنى در ميان مردم\r\n\r\n","description":"","footnote":"","page_name":" 329 ","page_number":329},
  {"content":"\r\n . \r\n","description":"","footnote":"","page_name":" 330 ","page_number":330},
  {"content":"\r\n\r\nبدان چه خدايت بنمايد » اين آيه در بارهء اوصياء هم جارى است .\r\n( 1 ) 9 - محمد بن ميثمى گويد : از امام صادق ( ع ) شنيدم ، مى فرمود : به راستى خدا عز و جل پيغمبرش را تربيت كرد تا چنانچه خواست او را آراست ، سپس به او واگذار كرد و فرمود عز ذكره ( 7 سوره حشر ) : « هر چه رسول خدا ( ص ) به شما داد بگيريد و از هر چه شما را غدقن كرد باز ايستيد » و هر چه را خدا به رسولش تفويض كرده آن را به ما تفويض نمود .\r\n( 2 ) 10 - زيد شحام ، گويد : از امام صادق ( ع ) پرسيدم در بارهء قول خدا تعالى ( 40 سوره ص ) :  هذا عَطاؤُنا فَامْنُنْ أَوْ أَمْسِكْ بِغَيْرِ حِسابٍ  فرمود : به سليمان سلطنت عظيمى داده شد ، سپس اين آيه در بارهء رسول خدا ( ص ) مجرى شد ، او حق داشت هر چه را خواهد به هر كس بدهد و از هر كس بخواهد دريغ دارد ، و خدا به او بهتر از اختيارات سليمان را داده براى آنكه فرموده ( 7 سوره حشر ) :  ما آتاكُمُ الرَّسُولُ فَخُذُوهُ وَ ما نَهاكُمْ عَنْهُ فَانْتَهُوا  .\r\n\r\n","description":"","footnote":"","page_name":" 331 ","page_number":331},
  {"content":"\r\n . \r\n","description":"","footnote":"","page_name":" 332 ","page_number":332},
  {"content":"\r\n\r\n\r\nباب در اينكه ائمه به كدام از گذشتگان مىمانند و بدىِ اطلاق پيغمبرى بر آن\r\n( 1 ) 1 - حمران بن اعين گويد : به امام باقر ( ع ) گفتم :\r\nعلماء ( ائمه ع ) چه موقعيتى دارند ؟ فرمود : چون ذى القرنين باشند و صاحب سليمان ( آصف بن برخيا ) و صاحب موسى ( يوشع بن نون ) .\r\n( 2 ) 2 - امام صادق ( ع ) فرمود : در بارهء ما نسبت به همان دانستن حلال و حرام بايد توقف كرد و اما نبوت در ما نيست .\r\n( 3 ) 3 - ايوب بن حر گويد از امام صادق ( ع ) شنيدم ميفرمود :\r\nبراستى خدا عز ذكره به پيغمبر شما پيغمبران را پايان داد و هرگز بعد از او پيغمبرى نخواهد بود و با كتاب شما ( قرآن ) به كتابهاى آسمانى پايان داد و بعد از او هرگز كتاب آسمانى نباشد و در آن بيان درست و كامل هر چيزى را نازل كرده و آفرينش شما و آفرينش آسمانها و اخبار وقايع پيش از شما را ، و وسيلهء قطع دعاوى شما است و در آن است خبر آنچه بعد از شما است و امر بهشت و دوزخ و سرانجام شما .\r\n( 4 ) 4 - حارث بن مغيره گويد : امام باقر ( ع ) فرمود : على ( ع ) از\r\n\r\n","description":"","footnote":"","page_name":" 333 ","page_number":333},
  {"content":"\r\n . \r\n","description":"","footnote":"","page_name":" 334 ","page_number":334},
  {"content":"\r\n\r\nفرشته‌ها حديث دريافت مىكرد ، گفتم : مىفرمائيد : پيغمبر بود ؟\r\nدست خود را حركت داد هم چنان ( يعنى براى تاكيد در نفى نبوت دست خود را حركت داد - از مجلسى ره ) سپس فرمود : يا بود مانند رفيق سليمان يا رفيق موسى يا مانند ذو القرنين يا مانند هر كه به شما رسيد كه خود او گفته است مانند او در ميان شما است .\r\n( 1 ) 5 - بريد بن معاويه گويد از امام باقر و امام صادق ( ع ) پرسيدم شما چه مقامى داريد و به كدام از گذشتگان مىمانيد فرمود :\r\nبه صاحب موسى و ذو القرنين كه هر دو عالم بودند ولى پيغمبر نبودند .\r\n( 2 ) 6 - سدير گويد : به امام صادق ( ع ) گفتم : قومى معتقدند كه شما معبوديد و از قرآن دليل بر آن آورند و اين آيه را خوانند ( 84 سوره زخرف ) : « او است كه در آسمان معبود است و در زمين هم معبود است » فرمود : اى سدير ! گوشم ، چشمم ، تنم ، خونم و مويم از اين مردم بيزار است و خدا هم از آنها بيزار است ، اينان بر كيشِ من و كيش پدران من نيستند ، به خدا سوگند ، كه خدا مرا و آنها را در قيامت گرد هم نياورد جز آنكه بر آنها خشمگين باشد .\r\nگويد : گفتم : نزد ما مردمى باشند كه گويند : شما رسولان خدائيد و گواه قول خود بر ما آيه قرآن خوانند ( 51 سوره مؤمنون ) : « ايا رسولان خدا ، از چيزهاى خوب بخوريد و كارهاى خوب كنيد ، براستى من بدان چه عمل كنيد دانايم » فرمود : اى سدير ! گوشم ، چشمم ، مويم ، تنم ، گوشتم و خونم از اينان هم بيزار است ، خدا و رسولش از آنها بيزارند اينان بر كيش من نيستند و نه بر كيش\r\n\r\n","description":"","footnote":"","page_name":" 335 ","page_number":335},
  {"content":"\r\n . \r\n","description":"","footnote":"","page_name":" 336 ","page_number":336},
  {"content":"\r\n\r\nپدرانم ، به خدا سوگند كه روز قيامت خدا مرا و آنها را گرد هم نياورد جز آنكه بر آنها خشمناك است .\r\nگويد : گفتم : پس شما چه هستيد ؟ فرمود : ما خزانه دار علمِ خدائيم ، ما ترجمان و مفسر أمر خدائيم ، ما مردمى معصوم و پاكيم ، خدا تبارك و تعالى أمر به اطاعت ما فرموده و از نافرمانى ما غدقن كرده ، ما حجتِ رسائيم بر هر كه زير آسمان و روى زمين است .\r\n( 1 ) 7 - محمد بن مسلم گويد :\r\nاز امام صادق ( ع ) شنيدم كه مىفرمود :\r\nائمّه ( ع ) به جاى رسول خدايند ( ص ) جز اينكه پيغمبر نيستند و آن شماره از زنها كه براى رسول خدا ( ص ) حلال بود ، براى آنها حلال نيست ، و در جز اينها به جاى رسول خدا ( ص ) باشند .\r\n\r\nباب در اينكه ائمه ( از غيب ) حديث دريابند و الهام گيرند\r\n( 2 ) 1 - عبيد بن زراره گويد : امام باقر ( ع ) فرستاد نزد زراره تا به حكم بن عتيبه اعلام كند كه اوصياء محمد ( ص ) - از غيب - درك حديث كنند .\r\n\r\n","description":"","footnote":"","page_name":" 337 ","page_number":337},
  {"content":"\r\n . \r\n","description":"","footnote":"","page_name":" 338 ","page_number":338},
  {"content":"\r\n\r\n( 1 ) 2 - حكم بن عتيبه گويد : روزى خدمت على بن الحسين ( ع ) رفتم ، فرمود : اى حَكَم ، تو آن آيه را مىدانى كه على بن ابى طالب ( ع ) بدان قاتل خود را مىشناخت و امور مهمى را مىفهميد كه به مردم باز مىگفت حكم گويد ، با خود گفتم ، چه خوب كه رشته‌اى از علم على بن الحسين ( ع ) بدستم افتاد من هم بوسيله آن اين امور مهمه را مىتوانم فهميد ، گويد : گفتم : نه ، به خدا سوگند نمى دانم ، گويد : سپس گفتم يا ابن رسول الله ، از آن آيه به من خبر مى دهيد ؟ فرمود : به خدا آن آيه قول خدا عز ذكره است ( 52 سوره حج ) به اين قرائت در قرآن ثبت است :  وَ ما أَرْسَلْنا مِنْ قَبْلِكَ مِنْ رَسُولٍ وَ لا نَبِيٍّ إِلَّا إِذا تَمَنَّى  ( نفرستاديم پيش از تو هيچ رسولى و نه پيغمبرى و نه محدّثى ) ( مجلسى \" ره \" گفته : اين حديث بدان دليل است كه كلمه محدث را از آيه انداخته‌اند ، فتدبر ) و على بن ابى طالب ( ع ) محدّث بود ( از غيب درك حديث ميكرد ) مردى كه او را عبد الله بن زيد مى گفتند و برادر مادرى على ( ع ) بود ( عامه گفته‌اند عبد الله بن زيد برادر مادرى امام است ولى طبق عقيده شيعه ، امام چهارم از دختر يزدجرد است و مادرش هم در حال زائيدن وفات كرده و برادر مادرى هم نداشته و شايد مادر عبد الله دايه يا مستحفظهء آن حضرت بوده است ) گفت : سبحان الله ، على محدّث بود ؟ گويا منكِر اين معنى بود ، امام باقر ( ع ) رو به ما كرد و فرمود : هلا به خدا ، پسر مادر تو اين را مىداند ، گويد : با اين سخن آن مرد خاموش شد و امام فرمود : همين حقيقت است كه ابو الخطاب در باره آن هلاك و گمراه شد و نفهميد فرق ميان نبى و محدّث را .\r\n( 2 ) 3 - محمد بن اسماعيل گويد : شنيدم ابو الحسن ( ع ) مى فرمود :\r\n\r\n","description":"","footnote":"","page_name":" 339 ","page_number":339},
  {"content":"\r\n . \r\n","description":"","footnote":"","page_name":" 340 ","page_number":340},
  {"content":"\r\n\r\nائمه دانشمندان راستگوى الهام‌گيرنده حديث دريابنده ( از غيب‌اند ) .\r\n( 1 ) 4 - محمد بن مسلم گويد : كلمهء محدث نزد امام صادق ( ع ) برده شد ، فرمود آن كسى است كه آواز ( فرشته را ) مىشنود و شخص او را نمىبيند به او گفتم : قربانت ، چطور مىداند كه او فرشته است ؟ فرمود : آرامش دل و اطمينان خاطر يابد تا بداند كه آن سخن فرشته است .\r\n( 2 ) 5 - حمران بن اعين گويد : امام باقر ( ع ) فرمود : على ( ع ) محدّث بود ، من نزد ياران خود بيرون شدم گفتم : خبر شگفت آورى براى شما آوردم ، گفتند : آن چيست ؟ گفتم : از امام باقر شنيدم ، ميفرمود : على ( ع ) محدّث است ، گفتند : كارى نكردى ، خوب بود بپرسى چه كسى به او حديث مىگويد ؟ نزد آن حضرت برگشتم و گفتم : آنچه به من باز گفتى به يارانم باز گفتم و گفتند : كارى نكردى لازم بود بپرسى چه كسى براى او حديث ميگويد ؟ به من فرمود : فرشته‌اى به او حديث ميگويد ، گفتم : مىفرمائيد كه او پيغمبر است ؟ گفت دستش را چنين حركت داد . يا آنكه مانند صاحب سليمان يا صاحب موسى است يا چون ذى القرنين يا چنانچه به شما رسيده كه خودش فرمود : در ميان شما مانند او هست ( يعنى مانند ذو القرنين ، مقصود على ( ع ) در اين حديث ذو القرنين ، خودش بوده است ) .\r\n\r\n","description":"","footnote":"","page_name":" 341 ","page_number":341},
  {"content":"\r\n . \r\n","description":"","footnote":"","page_name":" 342 ","page_number":342},
  {"content":"\r\n\r\n\r\nباب ذكر نيروهاى معنوى و روحى كه در ائمه بوده است\r\n( 1 ) 1 - جابر جعفى گويد : امام صادق ( ع ) فرمود : اى جابر ، براستى خدا تبارك و تعالى خلق را سه دسته آفريده و اين است قول خدا عز و جل ( 6 - 11 سوره واقعه ) : « شما سه دسته بوديد كه با هم جفت شديد : أصحاب ميمنه ، چه كسانند أصحاب ميمنه ؟ ( خوش سرانجام و با بركت ) و اصحاب مشأمه . كيانند اصحاب مشأمه ؟ ( بدبخت و شوم ) و سابقون سابقون ( پيشروان درجه يك ) آنان مقربانند » ، دستهء سابقون :\r\nرسولان خدا و مخصوصان حضرت او باشند از خلق او كه در آنها پنج نيروى روحى نهاده :\r\n1 - با روح القدس آنها را تأييد كرده و به وسيلهء او هر چيز را شناخته و فهميدند .\r\n2 - روح ايمان و عقيده كه به وسيلهء آن از خدا عز و جل بترسند .\r\n3 - روحيهء توانائى كه به وسيلهء آن فرمان خدا برند .\r\n4 - روح شهوت كه به وسيلهء آن طاعت خدا جويند و از نافرمانى خدا بدشان آيد .\r\n5 - روحيهء عمومى كه به وسيلهء آن مردم رفت و آمد كنند و زنده باشند .\r\nو در مؤمنان اصحاب ميمنه :\r\n1 - روح ايمان كه بدان از خدا ترسند .\r\n2 - روحيهء ناتوانى كه بدان قدرت بر طاعت خدا دارند .\r\n3 - روحيهء شهوت كه در طاعت خدا پويند .\r\n4 - روحيهء عمومى كه بدان مردم همه رفت و آمد كنند و زنده باشند .\r\n\r\n","description":"","footnote":"","page_name":" 343 ","page_number":343},
  {"content":"\r\n . \r\n","description":"","footnote":"","page_name":" 344 ","page_number":344},
  {"content":"\r\n\r\n( 1 ) 2 - جابر گويد : از امام باقر ( ع ) پرسيدم از مبدأ علم ( يعنى پيغمبر و امام ) ، به من فرمود : اى جابر ، در انبياء و اوصياء پنج روح است :\r\nروح القدس ، روح ايمان ، روح حيات ، روح قوت ، روح شهوت . اى جابر ، به وسيلهء روح القدس است كه از زير عرش تا درون فرش را ميدانند ، سپس فرمود : اى جابر ، به اين چهار روح اخير آفت ميرسد ولى روح القدس سرگرمى و بازى ندارد .\r\n( 2 ) 3 - مفضل بن عمر گويد : از امام صادق ( ع ) از علم امام پرسيدم نسبت به آنچه در اقطار زمين باشد با اينكه خودش در ميان خانه است و پرده هم جلوى او افتاده ؟ فرمود : اى مفضل ، براستى خدا تبارك و تعالى ، در پيغمبر پنج روح نهاده : روح حيات و زندگى كه به وسيلهء آن بجنبد و راه رود ، روح توانائى كه به وسيلهء آن قيام كند و مبارزه نمايد ، روح شهوت كه به وسيلهء آن بخورد و بنوشد و به حلالى با زنها بياميزد ، روح ايمان كه به وسيلهء آن عقيده دارد و عدالت مىورزد ، و روح القدس كه به وسيلهء آن تحمل نبوت كند و چون پيغمبر درگذرد و جان بدهد روح القدس از او منتقل شود و متعلق به امام گردد ، روح القدس نه بخوابد و نه غفلت كند و نه به بازى سرگرم شود و نه بر خود ببالد و مغرور شود و فريب خورد و دستخوش آرزوى دروغ و استخفاف گردد ولى آن چهار روح ديگر بخوابند ، غفلت كنند ، به بازى سرگرم شوند و بر خود ببالند و فريب خورند و امام همه چيز را با روح القدس درك مىكند .\r\n\r\n","description":"","footnote":"","page_name":" 345 ","page_number":345},
  {"content":"\r\n . \r\n","description":"","footnote":"","page_name":" 346 ","page_number":346},
  {"content":"\r\n\r\n\r\nباب روحى كه خدا بدان ، ائمه را حفظ مىكند\r\n( 1 ) 1 - ابو بصير گويد : از امام صادق ( ع ) از قول خدا تبارك و تعالى پرسيدم ( 52 سوره شورى ) : « و همچنين وحى كرديم به تو روحى را از امر خود ، تو نبودى كه بدانى كتاب چيست و ايمان چيست ؟ » فرمود :\r\nروح خلق است از خلق خدا عز و جل بزرگتر از جبرئيل و ميكائيل ، با رسول خدا ( ص ) بود و به او گزارش مىداد و او را نگهدارى ميكرد و او بعد از پيغمبر ( ص ) با ائمه ( ع ) است .\r\n( 2 ) 2 - اسباط بن سالم گويد : مردى از اهل هيت ( شهرى بوده در عراق - در كنار فرات ) در حضور من از آن حضرت پرسيد ، از قول خدا عز و جل ( 52 سوره شورى ) : « و همچنين وحى كرديم به تو روحى از أمر خود » فرمود : از آنگاه كه خداى عز و جل اين روح را بر محمد ( ص ) نازل كرد به آسمان بر نگشت و به راستى او در ما هست .\r\n( 3 ) 3 - ابو بصير گويد : از امام صادق ( ع ) تفسير قول خدا عز و جل را ( 87 سورهء اسراء ) : « مىپرسندت از روح ، بگو : روح از امر پروردگار من است » پرسيدم ، فرمود : خلقى است بزرگتر از جبرئيل و ميكائيل كه با رسول خدا ( ص ) بود و هم او با ائمه است و از عالم\r\n\r\n","description":"","footnote":"","page_name":" 347 ","page_number":347},
  {"content":"\r\n . \r\n","description":"","footnote":"","page_name":" 348 ","page_number":348},
  {"content":"\r\n\r\nملكوت است .\r\n( 1 ) 4 - ابو بصير گويد : از آن حضرت شنيدم مىفرمود : در «  وَ يَسْئَلُونَكَ عَنِ الرُّوحِ قُلِ الرُّوحُ مِنْ أَمْرِ رَبِّي  » كه روح خلقى است بزرگتر از جبرئيل و ميكائيل ، با هيچ كس از گذشتگان نبوده تنها با محمد ( ص ) بوده و او با ائمه است ، آنها را حفظ مىكند و رهنمائى مىنمايد و نيست كه هر چه را جويند يابند ( يعنى اين مقام خدا داده است و با كسب و كوشش به دست كسى نيايد ) .\r\n( 2 ) 5 - ابى حمزه گويد : از امام صادق ( ع ) پرسيدم ، علم و دانش همان است كه از دهان مردم مىآموزند و از استاد ياد مىگيرند و يا اين كه در كتابى باشد نزد خود شما كه آن را مىخوانيد و ياد مى گيرند ؟ فرمود : موضوع علم از اين مهم‌تر و ثابت‌تر است ، مگر قول خداى عز و جل را نشنيدى ( 52 سورهء شورى ) : « و همچنين به تو وحى كرديم يك روحى از امر خود ، تو نمىدانستى كه كتاب چيست ؟ و نه ايمان چيست ؟ » سپس فرمود : اصحاب شما در اين آيه چه مىگويند ؟\r\nآيا اعتراف مىكنند كه آن حضرت در حالى هم به سر برد كه نمى دانست كتاب چيست و ايمان چيست ، گفتم : قربانت ، من نمىدانم چه مىگويند ، به من فرمود : آرى ، در حالى هم بود كه نمىدانست كتاب چيست و نه ايمان چيست تا خدا روحى كه در قرآن نام برده بعث كرد و چون آن را به وى وحى كرد ، علم و فهم را بدان آموخت و دانست ، و اين روحى است كه خدا به هر كه خواهد عطا كند و چون آن را به بنده‌اى عطا كرد ، به او فهم آموزد .\r\n\r\n","description":"","footnote":"","page_name":" 349 ","page_number":349},
  {"content":"\r\n . \r\n","description":"","footnote":"","page_name":" 350 ","page_number":350},
  {"content":"\r\n\r\n( 1 ) 6 - سعد اسكاف گويد : مردى خدمت امير مؤمنان ( ع ) آمد و از روح پرسيد ، گفت او همان جبرئيل نيست ؟ امير المؤمنين فرمود :\r\nجبرئيل از فرشته‌ها است و روح جز جبرئيل است و آن را چند بار بدان مرد فرمود : آن مرد به دو عرض كرد : سخن بزرگى گفتى ! احدى معتقد نيست كه روح جز جبرئيل باشد ، امام فرمود : تو گمراهى و از گمراهان سخن باز گوئى . خدا تعالى به پيغمبر خود فرمود ( 1 سوره نحل : « آمد امر خدا ، در بارهء آن شتاب مورزيد پاك و برتر است خدا از آنچه شريك او دانند ، فرشته‌ها را با روح فرود آيند » ( روح را فرود آرند ) روح جز فرشته است .\r\n\r\nباب وقتى كه امام همهء علوم امام پيش از خود را مىداند\r\n( 2 ) 1 - يكى از اصحاب ما گويند : به امام صادق ( ع ) گفتم : كى امام دومين ميداند آنچه نزد امام اولى است ؟ فرمود : در آخر دقيقهء زندگى او .\r\n\r\n","description":"","footnote":"","page_name":" 351 ","page_number":351},
  {"content":"\r\n . \r\n","description":"","footnote":"","page_name":" 352 ","page_number":352},
  {"content":"\r\n\r\n( 1 ) 2 - عبيد بن زراره و جمعى به همراه او گويند : شنيدم امام صادق ( ع ) مىفرمود : آن كه بعد از امام باشد علمِ كسى كه پيش از او است در آخرين دقيقهء زندگى او درك مىكند .\r\n( 2 ) 3 - يكى از اصحاب از امام صادق ( ع ) گويد : به او گفتم :\r\nامام چه وقتى متصدى امامت مىشود و كار به دست او مىافتد ؟\r\nفرمود :\r\nدر آخرين دقيقه از زندگى امام سابق .\r\n\r\nباب در اين كه ائمه ( ع ) در علم و شجاعت و وجوب طاعت برابرند\r\n( 3 ) 1 - امام صادق ( ع ) فرمود : خدا تعالى فرمايد ( 21 سوره طور ) :\r\n« آن كسانى كه ايمان آوردند و ذريهء آنها پيرو آنهايند در ايمان ، ما ذريهء آنها را بدانها پيونديم و از كردارشان چيزى نكاهيم » ( يعنى به حساب ذريهء آنها نگذاريم ) ، فرمود : الذين آمنوا ، پيغمبر و امير المؤمنين است و ذريه ، ائمه و اوصياء هستند كه به آنها پيونديم و نسبت به ذريه ،\r\n\r\n","description":"","footnote":"","page_name":" 353 ","page_number":353},
  {"content":"\r\n . \r\n","description":"","footnote":"","page_name":" 354 ","page_number":354},
  {"content":"\r\n\r\nحجتى را كه محمد ( ص ) در بارهء على ( ع ) آورد نكاهيم و حجتِ همه يكى است و طاعتِ همه يك حكم دارد .\r\n( 1 ) 2 - على بن جعفر گويد : ابو الحسن ( ع ) فرمود به من كه : ما در علم و شجاعت برابريم ولى در عطا به اندازه‌اى كه دستور داريم عمل كنيم .\r\n( 2 ) 3 - حارث بن مغيره گويد : از امام صادق ( ع ) شنيدم مى فرمود كه :\r\nرسول خدا ( ص ) فرمود : ما در امر و فهم و دانستن حلال و حرام ، همه در يك روش هستيم .\r\nولى رسول خدا ( ص ) و على ( ع ) مقام فضلشان محفوظ است .\r\n\r\nباب در اين كه امام ، امامِ بعد از خود را مى شناسد و قول خدا عز و جل : « به راستى خدا به شما فرمان مىدهد كه امانات را به اهلش بپردازيد » در بارهء آنها است\r\n( 3 ) 1 - بريد عجلى گويد : از امام باقر ( ع ) تفسير قول خدا عز و\r\n\r\n","description":"","footnote":"","page_name":" 355 ","page_number":355},
  {"content":"\r\n . \r\n","description":"","footnote":"","page_name":" 356 ","page_number":356},
  {"content":"\r\n\r\nجل را پرسيدم ( 62 سوره نساء ) : « به راستى خدا به شما فرمان مىدهد كه امانات را به اهلش بپردازيد و چون ميان مردم حكم كنيد ، به عدالت حكم كنيد » فرمود : مقصود ، ما هستيم كه بايد امامِ سابق به امامِ بعد از خود بپردازد كتب و علم و سلاح را ( نشانه‌هاى امامت ) ، « و چون ميان مردم حكم كنيد ، طبق قانون عدالتى باشد » كه به دست شما است .\r\nسپس خطاب به مردم فرموده است ( 63 سوره نساء ) : « أيا آن كسانى كه گرويديد ، اطاعت كنيد از خدا و اطاعت كنيد از رسول خدا و اولو الامر بر خودتان » و مقصود از اولو الامر هم خصوص ما ائمه هستيم ، همهء مؤمنان را تا روز قيامت فرمان داده به طاعت ما ، و اگر بترسيد از تنازع و ستيزه در امرى ، آن را رجوع دهيد به خدا و رسولش و به اولو الامر از خود ، اين چنين نازل شده است و چگونه خدا عز و جل به آنها فرمان دهد كه از اولو الامر اطاعت كنند و به آنها اجازه دهد كه با آنها نزاع و ستيزه نمايند ؟\r\nهمانا تكليف تنازع و رجوع به حكم را نسبت به مأمورين صادر فرموده كه به آنها گفته شده : « از خدا فرمان بريد و از رسول خدا و اولو الامر خود » .\r\n( 1 ) 2 - احمد بن عمر گويد : امام رضا ( ع ) تفسير قول خدا عز و جل ( 52 سوره نساء ) : « به راستى خدا به شما فرمان مىدهد كه امانات را به اهل آن بپردازيد » پرسيدم ، فرمود : آنها ائمه از آل محمدند كه هر امامى بايد امانت را به امام بعد از خود رد كند به ديگرى ندهد و از او دريغ ندارد .\r\n( 2 ) 3 - امام رضا ( ع ) در تفسير قول خدا عز و جل :\r\n\r\n","description":"","footnote":"","page_name":" 357 ","page_number":357},
  {"content":"\r\n . \r\n","description":"","footnote":"","page_name":" 358 ","page_number":358},
  {"content":"\r\n\r\n إِنَّ اللَّهَ يَأْمُرُكُمْ أَنْ تُؤَدُّوا الْأَماناتِ إِلى أَهْلِها  فرمود : آنان ائمه‌اند كه هر امامى به امام بعد از خود مىپردازد و به ديگرى نمىدهد و از او هم پنهان نمىدارد .\r\n( 1 ) 4 - معلى بن خنيس گويد : از امام صادق ( ع ) پرسيدم از قول خدا عز و جل :  إِنَّ اللَّهَ يَأْمُرُكُمْ أَنْ تُؤَدُّوا الْأَماناتِ إِلى أَهْلِها  فرمود : خدا به امامِ سابق امر كرده كه هر چه نزد او است به امامِ بعد از خود بدهد .\r\n( 2 ) 5 - فرمود كه : امامى نميرد تا امام بعد از خود را بشناسد و به او وصيت كند .\r\n( 3 ) 6 - فرمود : به راستى امام مىشناسد امامى را كه بعد از او است و به او وصيت مىكند .\r\n( 4 ) 7 - فرمود : عالمى نميرد تا خدا به او بياموزد كه به چه كسى وصيت كند .\r\n\r\n","description":"","footnote":"","page_name":" 359 ","page_number":359},
  {"content":"\r\n . \r\n","description":"","footnote":"","page_name":" 360 ","page_number":360},
  {"content":"\r\n\r\n\r\nباب در اينكه عهد امامت نسبت به هر يك از ائمه از طرف خدا اعلام شده است\r\n( 1 ) 1 - ابى بصير گويد : من خدمت امام صادق ( ع ) بودم اوصياء را نام بردند و من هم اسماعيل را نام بردم ، فرمود : نه - به خدا - اى ابا محمد اين با ما نيست ، امر امامت نيست مگر با خدا عز و جل كه در بارهء يكى بعد از ديگرى نازل مىكند .\r\n( 2 ) 2 - عمرو بن اشعث گويد : شنيدم امام صادق ( ع ) مىفرمود :\r\nشما گمان مىكنيد وصيت‌كننده از ما ائمه به هر كه خواهد مىتواند به امامت وصيت كند ؟ نه - به خدا - بلكه امامت عهد و فرمانى است از طرف خدا و رسولش براى مردى پس از مردى تا برسد امر امامت به صاحبش كه مستحق آن است .\r\n\r\n","description":"","footnote":"","page_name":" 361 ","page_number":361},
  {"content":"\r\n . \r\n","description":"","footnote":"","page_name":" 362 ","page_number":362},
  {"content":"\r\n\r\n( 1 ) 3 - معاويه بن عمار از امام صادق ( ع ) فرمود : امامت عهد معهودى است از طرف خدا عز و جل براى مردانى به نام معين ، امام حق ندارد آن را دريغ دارد و پنهان كند از آنكه بعد از او معين شده ، به راستى خدا تبارك و تعالى به داود ( ع ) وحى كرد : از خاندانت يكى وصى معين كن زيرا در علم من گذشته كه پيغمبرى مبعوث نكنم جز اينكه از خاندانش يك وصى باشد ، داود فرزندانى بسيار داشت ، در ميان آنها پسر بچه‌اى بود كه مادرش نزد داود بود و او را دوست مىداشت ، داود پس از دريافت اين وحى نزد آن محبوبهء خود آمد و به او گفت : به راستى خدا عز و جل به من وحى كرده و فرمان داده كه از خاندانم يك وصى معين كنم ، آن همسرش به او گفت : پس خوب است پسر من باشد ، داود گفت : من هم همين را خواستارم ولى در علم خدا گذشته بود كه وصىّ او سليمان است ، خدا به داود وحى كرد تا فرمان من نرسد شتاب مكن ، ديرى نپائيد كه دو مرد نزد او آمدند و در بارهء گوسفندى نزاعى داشتند ، به داود خطاب رسيد كه : پسران خود را گرد آور و هر كدام در اين قضيه ، به حق حكم كردند ، او بعد از تو وصىّ تو باشد ، داود فرزندان خود را جمع كرد و چون دو طرف مرافعه شرح قضيه را دادند ( قضيه اين بوده كه گوسفند به باغِ مو انگورِ ديگرى ريخته و آن را خورده بود ) سليمان رو به صاحب باغ كرد و گفت : اى صاحب باغ انگور ، كَى گوسفندان اين مرد به باغ تو ريخته‌اند ؟\r\nگفت : دَر شب به باغ من آمده‌اند ، فرمود : اى صاحب گوسفند ، من حكم دادم كه همهء اولاد گوسفندان تو با پشم آنها امسال مال صاحب باغ است . داود فرمود : چرا حكم ندادى كه خود گوسفندها\r\n\r\n","description":"","footnote":"","page_name":" 363 ","page_number":363},
  {"content":"\r\n . \r\n","description":"","footnote":"","page_name":" 364 ","page_number":364},
  {"content":"\r\n\r\n( 1 ) از او باشد ؟ با اين كه  عُلَماءُ بَنِي إِسْرائِيلَ  قيمت كرده‌اند و بهاى مو انگور برابر بهاى گوسفندها است ؟ سليمان گفت : موهاى انگور از ريشه كنده نشده‌اند و تنها بار آنها را خورده‌اند و در سال آينده باز بار مىدهند .\r\nخدا به داود وحى كرد كه : حكم به حق همين است كه سليمان صادر كرده ، اى داود تو چيزى را خواستى و ما چيز ديگرى را . داود نزد همسر خود رفت و گفت : ما چيزى خواستيم و خدا چيزى ديگر خواست و نمىشود جز آنچه خدا عز و جل خواسته ، ما به امر خدا عز و جل راضى هستيم و تسليم شديم و همچنين هستند اوصياء ( ع ) ، حق ندارند در اين أمر امامت تجاوزى كنند و آن را از صاحبش به ديگرى واگذارند .\r\nكلينى ( ره ) گويد : معنى حديث اين است كه اگر گوسفند در روز به باغ مو رفته بود بر صاحب گوسفند غرامتى نبود ، زيرا صاحب گوسفند حق دارد در روز ، گوسفند خود را سر دهد تا بچرد و صاحب باغ بايد باغِ خود را پاس دهد و نگهدارد و بر عهدهء صاحب گوسفند است كه شب گوسفند خود را ببندد و نگهدارى كند و صاحب باغ حق دارد در خانه‌اش بخوابد .\r\n( 2 ) 4 - عمرو بن مصعب گويد : شنيدم امام صادق ( ع ) مى فرمود : به نظر شما آن كه از ماها وصيت به امامت مىكند به هر كه خواهد مىتواند وصيت كند ؟ نه به خدا ، امامت عهدى است از طرف رسول خدا ( ص ) به مردى پس از مردى تا آن را به شخص\r\n\r\n","description":"","footnote":"","page_name":" 365 ","page_number":365},
  {"content":"\r\n . \r\n","description":"","footnote":"","page_name":" 366 ","page_number":366},
  {"content":"\r\n\r\nخود رسانيد .\r\n\r\nباب در اينكه ائمه ( ع ) كارى نكرده و نكنند مگر به فرمان از طرف خدا تعالى و دستور او و از آن تجاوز ننمايند\r\n( 1 ) 1 - امام صادق ( ع ) فرمود : وصيت به امامت از آسمان بر محمد ( ص ) نازل شد نوشته ( يعنى نوشته به قلم قدرت از عالم امر - از وافى ) نوشته سر به مهر به محمد نازل نشد جز در بارهء وصيت امامت ، جبرئيل گفت : اى محمد اين وصيت نامهء تو است براى امت تو كه نزد خاندان تو باشد ، گفت : اى جبرئيل كدام خاندانم ؟\r\nفرمود : آنكه برگزيده و پروردهء خدا است از ميان آنان و ذريهء او براى اينكه علم نبوت را از تو ارث برد چنانچه ابراهيم آن را به ارث داده و ارث آن مخصوص به على ( ع ) است و ذريهء تو كه از پشت او باشند ، فرمود : بر آن وصيت نامه مهرها بود ؟ فرمود : على ( ع ) همان مهر اول را باز كرد و آنچه در آن بود اجراء كرد و حسن ( ع ) مهر دوم را گشود و بدان دستورى كه در آن بود عمل كرد و چون امام حسن وفات كرد و در گذشت ، حسين ( ع ) مهر سوم را بر گشود و ديد در آن نوشته : بجنگ و بكش و كشته شو و مردمى را براى شهادت با خود بيرون بر كه جز با تو به سعادت شهادت نرسند .\r\nفرمود : اين كار را كرد و چون در گذشت آن را به على بن\r\n\r\n","description":"","footnote":"","page_name":" 367 ","page_number":367},
  {"content":"\r\n . \r\n","description":"","footnote":"","page_name":" 368 ","page_number":368},
  {"content":"\r\n\r\n( 1 ) الحسين داد ، پيش از شهادت خود و او مهر چهارم را بر گشود ديد در آن نوشته خموشى گزين و سر به زير انداز ، چون كه علم در پرده شده و چون او وفات كرد و در گذشت ، آن را به محمد بن على داد و او مهر پنجم را گشود و ديد در آن نوشته : كتاب خدا را تفسير كن و امامت پدرت را تصديق كن و ارث امامت را به پسرت بده و امت اسلامى را سازمان بده و به حق خدا عز و جل قيام كن و در موقع بيم و آسودگى حق را بگو و از جز خدا مترس ، همين كار كرد و سپس آن را به جانشين خود داد ، گويد : گفتم : قربانت ، شما او هستيد ؟ فرمود : بر من هيچ باكى نيست جز اين كه به روى و اين خبر را از من باز گوئى . گويد : گفتم : از خدائى كه به تو از پدرانت اين مقام را داد خواستارم كه از نسل تو كسى بر آرد كه اين مقام را به او روزى كند پيش از آن كه وفات كنى ؟ فرمود : خدا چنين لطفى كرده است اى معاذ ، عرض كردم : او كيست ، قربانت ؟ فرمود :\r\nهمين كه خوابيده است و با دست خود اشاره كرد به عبدِ صالح ( امام كاظم ع ) و او در خواب بود .\r\n( 2 ) 2 - امام صادق ( ع ) فرمود : به راستى خدا يك نوشته به پيغمبرش فرستاد پيش از آنكه وفات كند و فرمود : اى محمد ! اين وصيتِ تو باشد به نجيبان از خاندانت ، گفت : اى جبرئيل ، نجيبان كيانند ؟ عرض كرد : امير المؤمنين و فرزندانش ، بر آن نوشته مهرهائى از طلا بود و پيغمبر سر به مهر آن را به امير المؤمنين ( ع ) داد و فرمود : يكى از آن مهرها را باز كند و بدان چه در آن است عمل كند ، امير المؤمنين ( ع ) يكى از آن مهرها را باز كرد و بدان چه در آن بود عمل كرد ، سپس آن را به پسرش حسن داد و او هم مهرى را باز\r\n\r\n","description":"","footnote":"","page_name":" 369 ","page_number":369},
  {"content":"\r\n . \r\n","description":"","footnote":"","page_name":" 370 ","page_number":370},
  {"content":"\r\n\r\n( 1 ) كرد و بدان چه در آن بود عمل كرد ، سپس آن را به حسين ( ع ) داد و او مهرى را باز كرد و ديد در آن ثبت است كه مردمى را براى شهادت بر آور كه جز با تو سعادت شهادت ندارند و خود را به خدا عز و جل به فروش ، عمل كرد و سپس آن را به على بن الحسين ( ع ) داد و مهرى را گشود و ديد در آن است كه : سر به زير انداز و دم مزن و در خانه‌ات بنشين و پروردگارت را بپرست تا مرگت در رسد و عمل كرد و آن را به پسرش محمد بن على ( ع ) داد ، او مهرى بر گرفت و ديد نوشته : براى مردم حديث بگو و فتوى بده و جز از خدا عز و جل مترس ، زيرا أحدى را به تو راه تجاوز نيست ، عمل كرد و سپس آن را به پسرش جعفر ( ع ) داد و ديد در آن نوشته : براى مردم حديث بگو و فتوى بده و علوم خاندانت را منتشر كن و پدران نيكِ خود را تصديق كن و جز از خدا عز و جل مترس و تو در حرز و امانى ، عمل كرد و سپس آن را به پسرش موسى داد و وى آن را به كسى كه بعد از او است بدهد و سپس به همين طريق تا قيام مهدى ( ع ) .\r\n( 2 ) 3 - از امام باقر ( ع ) ، حمران به او گفت : قربانت ، ملاحظه مى فرمائيد آنچه را واقع شد در زندگى على و حسن و حسين ( ع ) از خروج و نهضت براى دين خدا عز و جل و آنچه بدان گرفتار شدند از كشتارى كه سركشان نسبت به آنها كردند و بر آنها چيره و پيروز شدند تا كشته و مغلوب گرديدند ؟ امام باقر ( ع ) فرمود : اى\r\n\r\n","description":"","footnote":"","page_name":" 371 ","page_number":371},
  {"content":"\r\n . \r\n","description":"","footnote":"","page_name":" 372 ","page_number":372},
  {"content":"\r\n\r\nحمران به راستى خدا تبارك و تعالى آن را بر ايشان مقدر كرده بود و حكم داده و امضاء كرده و حتمى ساخته بود و سپس آن را اجراء كرد و قيام على و حسن و حسين با سابقهء علم و دستورى بود كه از رسول خدا ( ص ) به آنها رسيده بود و هر امامى هم كه خموشى گزيده از روى علم و دستور بوده است .\r\n( 1 ) 4 - ابى موسى ضرير گويد : موسى بن جعفر ( ع ) برايم گفت كه : به امام صادق گفتم : آيا امير المؤمنين نويسندهء وصيت و پيغمبر ( ص ) املاء گوئى آن و جبرئيل و فرشته‌هاى مقرب گواهان آن نبوده‌اند ؟ گويد : مدتى سر به زير انداخت و سپس فرمود : اى أبو الحسن ! اين كه تو مىگوئى واقع شده ولى از اول كه امر وصايت و امامت به رسول خدا نازل شد ، آن وصيت در نوشتهء سر به مهرى نازل گرديد ، جبرئيل آن را فرود آورد ، به همراه امناءِ خدا تبارك و تعالى از فرشتگان ، جبرئيل گفت : اى محمد هر كه در نزد خوددارى بيرون كن جز وصىّ خود و اين وصيتنامه را از ما تحويل بگير و گواه و ضامنى براى اين كه ما آن را به تو تحويل داديم بر گمار و مقصود خود على ( ع ) بود ، پيغمبر دستور داد هر كه در خانه بود بيرون شد جز على ( ع ) و فاطمه هم ميان پرده و در خانه بود ، جبرئيل گفت : اى محمد پروردگارت سلام مىرساند و مىفرمايد :\r\nاين نوشته‌اى است كه من با تو عهد كرده و قرار گذاشته بودم و خود گواه آنم بر تو و فرشته‌هاى خود را هم به گواه گرفتم و اى محمد همان خودم براى گواه بس هستم .\r\n\r\n","description":"","footnote":"","page_name":" 373 ","page_number":373},
  {"content":"\r\n . \r\n","description":"","footnote":"","page_name":" 374 ","page_number":374},
  {"content":"\r\n\r\n( 1 ) گويد : لرزه بر اندام پيغمبر افتاد و گفت : اى جبرئيل پروردگارم سلام است و از او سلامتى و به سوى او است سلامتى ، راست فرموده است پروردگارم عز و جل و احسان كرده ، نوشته را به من بده ، آن را به وى داد و به او دستور داد تا آن را تسليم امير المؤمنين ( ع ) كند . به او فرمود : آن را بخوان و آن را كلمه كلمه خواند ، پيغمبر فرمود : اى على ! اين فرمان پروردگارم تبارك و تعالى است به من ، و شرط او است بر من ، و امانت او است ، من رساندم و خير انديشى كردم و ادا كردم ، على ( ع ) فرمود : من هم گواه تو هستم ، پدر و مادرم قربانت ، بر اين كه رسانيدى و اداى وظيفه خير خواهى كردى و آنچه فرمائى تصديق دارم و گواهى دهد براى شما بدان گوشم ، چشمم ، گوشتم و خونم .\r\nجبرئيل گفت : من هم گواه شما هر دو هستم بر اين موضوع ، رسول خدا ( ص ) فرمود : يا على ، وصيت مرا گرفتى و فهميدى و ضامن شدى براى من و خدا كه بدان چه در آن است وفا كنى ؟ على گفت : آرى ، پدر و مادرم قربانت ، بر من است تعهد آن و بر خدا است يارى به من و توفيق عطا كردن بر اداى آن ، رسول خدا ( ص ) فرمود : من مىخواهم بر تو گواه بگيرم كه تعهد كنى روز قيامت به من گزارش كار خود را بدهى ، على گفت : بسيار خوب ، گواه بگير ، پيغمبر فرمود : اينك جبرئيل و ميكائيل ميان من و تو باشند و در اينجا هم با فرشته‌هاى مقرب حاضر شدند تا من آن‌ها را گواه بر تو بگيرم ، على گفت : گواه باشند و من هم ، پدر و مادرم قربانت ، آنها را\r\n\r\n","description":"","footnote":"","page_name":" 375 ","page_number":375},
  {"content":"\r\n . \r\n","description":"","footnote":"","page_name":" 376 ","page_number":376},
  {"content":"\r\n\r\n( 1 ) گواه مىگيرم و رسول خدا آنها را شاهد نمود و در ضمن شرطى هم با على كرد به پيشنهاد جبرئيل و طبق دستور خدا عز و جل و آن اين بود : اى على بايد وفا كنى بدان چه در اين وصيتنامه است از دوستدارى هر كه دوست دارد خدا و رسولش را و بيزارى و دشمنى براى هر كه دشمنى كند با خدا و رسولش با صبر و شكيبائى و با كظم غيظ بر بردن حقّ تو و غصب خمس تو و دريدن پردهء آبرويت ، گفت : به چشم يا رسول الله .\r\nامير المؤمنين فرمود : سوگند بدان كه دانه را شكافد و نفس كش را بر آرد ، من از جبرئيل شنيدم به پيغمبر مىگفت : اى محمد به او بفهمان كه حرمت او هتك مىشود ، در عين حالى كه حرمت خدا و حرمت رسول خدا است و بر او شرط كن كه ريشش با خون تازهء سرش رنگين مىگردد ، على فرمود : چون اين كلمه را از جبرئيل امين درك كردم ناله‌اى كشيدم و برو بر زمين افتادم و گفتم : به چشم قبول دارم ، راضيم گر چه هتك حرمت شود و سنّت معطل گردد و قرآن دريده شود و خانهء كعبه به ويرانى افتد و ريشم با خون تازهء سرم رنگين شود و صبر و تقرب به حق را هميشه پيشه كنم تا بر تو وارد شوم ، سپس رسول خدا ( ص ) فاطمه و حسن و حسين را هم دعوت كرد و به آنان مانند امير المؤمنين مطالب را اعلام نمود و آنها هم مانند آن حضرت جواب دادند ، و وصيتنامه با مهرهائى از طلا مهر شد كه آتش نديده بود و به دست امير المؤمنين ( ع ) سپرده شد .\r\nراوى گويد : من به ابو الحسن گفتم : پدر و مادرم قربانت ، نمىفرمائيد در اين وصيتنامه چه نوشته بود ؟ فرمود : سخن خدا و سنن رسول خدا ( ص ) ، گفتم : در ضمن وصيتنامه ، جستن آنان\r\n\r\n","description":"","footnote":"","page_name":" 377 ","page_number":377},
  {"content":"\r\n . \r\n","description":"","footnote":"","page_name":" 378 ","page_number":378},
  {"content":"\r\n\r\n( 1 ) و مخالفتشان با امير مؤمنان درج شده بود ؟ فرمود : آرى به خدا ، جزء به جزء و حرف به حرف ، آيا نشنيدى قول خدا عز و جل را ( 12 سوره يس ) : « به راستى ما مرده‌ها را زنده كنيم و بنويسيم آنچه را پيش فرستاده‌اند و آثار آنها را و هر چيز را آمار كنيم در امام مبين » به خدا ، رسول خدا ( ص ) به امير المؤمنين و فاطمه ( ع ) فرمود : آنچه را به شما تقديم داشتم آيا خوب فهم نكرديد و نپذيرفتيد ؟ عرض كردند : چرا ، و بر آنچه ما را بد آيد و به خشم آرد صبر كنيم .\r\n( 2 ) 5 - حريز گويد : به امام صادق ( ع ) گفتم : قربانت ، چه اندازه عمر شما خاندان كوتاه است و مرگ شما ائمه به هم نزديك است با اينكه مردم به شما نيازمندند ؟ فرمود : هر كدام از ما صحيفه و برنامهء كار داريم كه در آن هر چه بايد عمل شود در مدت امامت ثبت است و چون مندرجات آن به آخر رسيد ، فهميده شود كه عمر به آخر رسيده ، و پيغمبر ( در خواب ) آيد و خبر مرگ او را به وى دهد و آنچه از مقام نزد خدا دارد به او گزارش دهد و چون نوبت به حسين ( ع ) رسيد و صحيفهء مخصوص خود را خواند و در آيندهء نزديك خبر مرگ او را شرح داده بود ولى كارهائى مانده بود كه انجام نشده بود پس براى نبرد و شهادت خروج كرد و از امور انجام نشده اين بود كه ملائكه از خدا طلب يارى او را كرده بودند و به استجابت هم رسيده بود و آن ملائكه آمادهء نبرد شده بودند و مهيّاى حركت بودند كه آن حضرت كشته شد و وقتى به زمين آمدند كه مدت او به سر رسيده بود و شهيد شده بود .\r\nملائكه عرض كردند : بار پروردگارا به ما اجازهء فرود آمدن\r\n\r\n","description":"","footnote":"","page_name":" 379 ","page_number":379},
  {"content":"\r\n . \r\n","description":"","footnote":"","page_name":" 380 ","page_number":380},
  {"content":"\r\n\r\nدادى و اجازهء يارى كردن حسين را دادى ، ما فرود آمديم و تو جان او را گرفتى ، خدا به آنها وحى كرد كه : بر سر قبر او بمانيد تا او را ببينيد كه بيرون آمده و او را يارى كنيد و اكنون بر او گريه كنيد و گريه كنيد بر اينكه فرصتِ يارى او از دست شما رفت ، زيرا مخصوص به يارى كردن او شده‌ايد و بر گريستن در مصيبت او ، فرشته‌ها به عزادارى امام حسين گريستند و از غمِ از دست رفتن يارى آن حضرت هم مىگريند و چون از قبر بر آيد ( در دوران رجعت ) از ياران او باشند .\r\n\r\nباب امورى كه موجب حجت و دليل بر امامتِ امام مىشوند\r\n( 1 ) 1 - ابن ابى نصر گويد : به امام رضا ( ع ) گفتم : وقتى كه امام بميرد با چه امام بعد از او شناخته شود ؟ فرمود : امام نشانه‌ها دارد :\r\nيكى اينكه بزرگترين پسرهاى پدر خود مىباشد و داراى فضيلت و وصيت است و معروف است به طورى كه يك شتر سوار كه از خارج وارد شهر مىشود ، مىپرسد : فلان امام به كه وصيت كرده ؟\r\nمىگويند : به فلانى ، و سلاح در ميان ما چون تابوت است در ميان بنى اسرائيل و امامت به همراه سلاح است هر جا كه باشد .\r\n( 2 ) 2 - عبد الأعلى گويد : به امام صادق ( ع ) گفتم : آن كه به ناحق بر مسند امامت جسته و مدعى آن است چه دليلى بر رد او است ؟ فرمود : از احكام حلال و حرام از وى پرسند ، سپس رو به من كرد و فرمود : سه دليل هست كه در كسى جمع نباشد جز اين كه\r\n\r\n","description":"","footnote":"","page_name":" 381 ","page_number":381},
  {"content":"\r\n . \r\n","description":"","footnote":"","page_name":" 382 ","page_number":382},
  {"content":"\r\n\r\nبه حق صاحب مقام امامت است :\r\nالف - اولى و احق باشد نسبت به امام سابق بر خود .\r\nب - سلاح نزد او باشد .\r\nج - وصىّ معروفِ امام سابق باشد به طورى كه وقتى تو وارد شهر مدينه شدى از عموم مردم و از بچه‌ها پرسيدى : فلان امام به چه كسى وصيت كرده ؟ بگويند : به فلان پسر فلان .\r\n( 1 ) 3 - حفص بن بخترى گويد : به امام صادق ( ع ) عرض شد :\r\nبا چه چيز امام شناخته مىشود ؟ فرمود : به وصيت معروفه و به فضيلت ، امام كسى است كه أحدى نمىتواند به او طعنى زند كه گناهى با دهان يا شكم يا فرج كرده است و در بارهء او نتوانند بگويند دروغگو است يا مال مردم خور است و يا مانند اين حرفها .\r\n( 2 ) 4 - معاويه بن وهب گويد : به امام باقر ( ع ) گفتم : نشانهء امام بعد از امام چيست ؟ فرمود : حلال‌زادگى و پرورش خوب و كنار بودن از لهو و لعب .\r\n( 3 ) 5 - احمد بن عمر گويد : پرسيدم از امام رضا ( ع ) از دليل بر صاحب امر امامت ، فرمود : دليل آن كبر ( سن ) و فضل و وصيت روشن است ، تا آنجا كه چون كاروانى به مدينه وارد شوند و بگويند فلان امام به كه وصيت كرده ؟ گويند : به فلان پسر فلان ، شما با سلاح پيغمبر بگرديد هر كجا آن گرديد ، كه همراه با امامت است ،\r\n\r\n","description":"","footnote":"","page_name":" 383 ","page_number":383},
  {"content":"\r\n . \r\n","description":"","footnote":"","page_name":" 384 ","page_number":384},
  {"content":"\r\n\r\nاما صرف مسائل دليل نمىشوند .\r\n( 1 ) 6 - امام صادق ( ع ) فرمود : امر امامت در پسرِ بزرگ است به شرط آن كه عيبى نداشته باشد .\r\n( 2 ) 7 - أبو بصير گويد : به أبو الحسن ( ع ) گفتم : قربانت ، امام به چه دليل شناخته مىشود ؟ گويد : در جواب فرمود : به چند خصلت :\r\n1 - با چيزى كه از پدر در بارهء او سابقه دارد ( مانند نصّ بر او و سپردن علم امامت به او ) به اشاره به وى تا دليل امامت باشد .\r\n2 - هر چه از او پرسند جواب گويد و اگر در برابر او خاموش نشينند او خود آغاز سخن كند .\r\n3 - مىتواند از فردا خبر دهد .\r\n4 - با مردم جهان به هر زبانى مىتواند سخن كند و اهل هر زبانى مىتواند با او بدون مترجم گفتگو كند .\r\nسپس فرمود : اى ابا محمد ! من پيش از اينكه تو از جاى خود برخيزى ، يك نشانه‌اى به تو مىنمايم . ديرى نگذشت كه مردى از اهل خراسان وارد مجلسِ ما شد و آن خراسانى به زبان عربى با آن حضرت سخن گفت ولى أبو الحسن به فارسى جوابش داد ، آن خراسانى گفت : قربانت ، به خدا مانع من از اينكه به زبان فارسى با شما سخن گويم اين بود كه شما زبان فارسى را خوب ندانيد . فرمود :\r\nسبحان اللَّه ! اگر من نتوانم جواب تو را بگويم ، چه فضيلتى بر تو دارم ؟ سپس به من فرمود : اى ابا محمد ! به راستى سخن هيچ كس بر امام نهان نيست و نه گفتار پرنده و جانداران و نه هيچ زنده‌اى كه روح دارد ، هر كه اين خصال را ندارد امام نيست .\r\n\r\n","description":"","footnote":"","page_name":" 385 ","page_number":385},
  {"content":"\r\n . \r\n","description":"","footnote":"","page_name":" 386 ","page_number":386},
  {"content":"\r\n\r\n\r\nباب اثبات امامت در اعقاب و سلب آن از برگشت به برادر و عم و خويشان ديگر\r\n( 1 ) 1 - امام صادق ( ع ) فرمود : امامت بعد از حسن و حسين هرگز از برادر به برادر نرسد ، از دوران على بن الحسين منحصراً طبق گفتار خدا ( 75 سوره انفال ، 6 سوره احزاب ) : « اولو الارحام به همديگر اولى هستند » جارى شده و بعد از على بن الحسين امامت نباشد جز پشت به پشت ، يعنى از پدر به پسر .\r\n( 2 ) 2 - از يونس بن يعقوب كه شنيده امام صادق ( ع ) مىفرموده : خدا نخواسته امامت را بعد از حسن و حسين ( ع ) به دو برادر دهد .\r\n( 3 ) 3 - محمد بن اسماعيل بن بزيع از امام رضا ( ع ) پرسيد : امامت به عم و خال مىرسد ؟ فرمود : نه ، گويد : گفتم : به برادر ؟ فرمود :\r\nنه ، گفتم : پس در چه كسى است ؟ فرمود : در پسر من است ، آن روز هنوز امام رضا پسرى نداشت .\r\n( 4 ) 4 - امام صادق ( ع ) فرمود :\r\nامامت در دو برادر جمع نمىشود بعد از حسن و حسين ( ع ) ،\r\n\r\n","description":"","footnote":"","page_name":" 387 ","page_number":387},
  {"content":"\r\n . \r\n","description":"","footnote":"","page_name":" 388 ","page_number":388},
  {"content":"\r\n\r\nهمانا در اعقاب است و اعقابِ اعقاب .\r\n( 1 ) 5 - عيسى بن عبد الله بن عمر بن على بن أبى طالب گويد : به امام صادق ( ع ) گفتم : اگر پيش آمدى شد ( يعنى شما وفات كرديد ) خدا برايم آن روز را نياورد ، من به چه كسى بگروم ؟ اشاره به فرزندش موسى كرد ، گويد : گفتم : اگر براى موسى پيش آمدى شد به كه بگروم ؟ فرمود : به پسرش ، گفتم : اگر براى او هم پيش آمدى شد و برادر بزرگ و پسر صغيرى دارد به كه بگروم ؟ فرمود : به پسر او سپس به هر يك از اولاد - و در نسخهء صفوانى است كه - سپس همچنين تا هميشه .\r\n\r\nباب آنچه نص از خدا عز و جل و رسولش صادر شده بر ائمه يكى بعد از ديگرى\r\n( 2 ) 1 - ابى بصير گويد : از امام صادق ( ع ) پرسيدم از قول خدا عز و جل ( 59 سوره نساء ) : « از خدا اطاعت كنيد و از رسول و اولى الامر خودتان اطاعت كنيد » ؟ فرمود : در بارهء على بن ابى طالب و حسن و حسين ( ع ) نازل شده ، من به او گفتم : به راستى مردم مى گويند :\r\n\r\n","description":"","footnote":"","page_name":" 389 ","page_number":389},
  {"content":"\r\n . \r\n","description":"","footnote":"","page_name":" 390 ","page_number":390},
  {"content":"\r\n\r\n( 1 ) چرا او نام على و خاندانش را در كتاب خدا عز و جل نبرده ؟ گويد : فرمود : در پاسخ آنها بگوئيد كه : براى پيغمبر آيهء نماز نازل شد و خدا در آن نام نبرد سه ركعت و چهار ركعت را تا اينكه رسول خدا ( ص ) آن را شرح داد و آيهء زكات نازل شد خدا نام نبرد كه بايد از چهل درهم يك درهم داد تا رسول خدا ( ص ) بود كه آن را شرح داد و آيهء حج نازل شد و نفرمود به مردم كه هفت دور طواف كنيد تا آنكه رسول خدا ( ص ) بود كه آن را شرح كرد براى مردم و نازل شد  أَطِيعُوا اللَّهَ وَ أَطِيعُوا الرَّسُولَ وَ أُولِي الْأَمْرِ مِنْكُمْ  و در بارهء على و حسن و حسين ( ع ) نازل شد و رسول خدا ( ص ) در بارهء على ( ع ) فرمود هر كه را من مولا و آقايم على ( ع ) مولا و آقا است ، و فرمود :\r\nمن به شما وصيت مىكنم در بارهء كتاب خدا و خاندانم زيرا من از خدا عز و جل در خواسته‌ام كه ميان آنها جدائى نيفكند تا آنها را بر سر حوض به من رساند ، خدا اين خواست مرا داد ، و فرمود : چيزى به آنها نياموزيد كه آنها از شما أعلم هستند ، و فرمود :\r\nخاندان من شما را از هيچ در هدايت بيرون نكنند و هرگز شما را به باب گمراهى وارد نكنند .\r\nاگر پيغمبر خاموش مىنشست و آن را در خاندان خود شرح نمىكرد ، آل فلان و آل فلان ادعاى آن را مىكردند ، ولى خدا در كتاب باز هم شرح آن را براى تصديق پيغمبرش بيان كرد و نازل نمود ( 33 سوره احزاب ) : « همانا خدا مىخواهد پليدى را از شما خاندان\r\n\r\n","description":"","footnote":"","page_name":" 391 ","page_number":391},
  {"content":"\r\n . \r\n","description":"","footnote":"","page_name":" 392 ","page_number":392},
  {"content":"\r\n\r\n( 1 ) به خصوص ببرد و شما را پاك كند » على بود و حسن و حسين و فاطمه ( ع ) كه پيغمبر ( ص ) آنها را زير عبا گرد آورد ، در خانهء ام سلمه ، و سپس فرمود : بار خدايا هر پيغمبرى خاندان و بنه‌اى دارد و اينها خاندان و بنهء منند ، ام سلمه گفت : آيا من از خاندان تو نيستم ؟\r\nفرمود : تو رو به خوبى دارى ولى اينان خاندان و بنهء منند .\r\nچون رسول خدا ( ص ) وفات كرد ، على ( ع ) اولى و أحقّ از همهء مردم بود براى پيشوائى مردم ، براى تبليغات بسيارى كه رسول خدا ( ص ) نسبت به او كرده بود و او را برابر مردم به پا داشته بود و دست او را در دست داشت و چون على ( ع ) در گذشت ، نمى توانست و اقدام نمىكرد كه محمد بن على يا عباس بن على يا يكى از پسرانش را وارد امر امامت كند ، زيرا در اين صورت حسن و حسين ( ع ) مىگفتند : خدا در بارهء ما حكم نازل كرده چنانچه در بارهء تو نازل كرده و به اطاعت ما دستور داده چنانچه به اطاعت تو دستور داده و در بارهء ما تبليغ كرده رسول خدا ( ص ) مثل اين كه در بارهء تو تبليغ كرده و پليدى را از ما برده است چنانچه از تو برده است .\r\nچون على ( ع ) در گذشت ، حسن ( ع ) اولى بود به خاطر اين كه بزرگتر بود و چون او وفات مىكرد ، نمىتوانست از اولاد خود وارد امر امامت كند و اقدام به آن هم نمىكرد با اين كه خدا مى فرمايد :  وَ أُولُوا الْأَرْحامِ بَعْضُهُمْ أَوْلى بِبَعْضٍ فِي كِتابِ اللَّهِ  و اگر آن را براى اولادش مقرر مىكرد ، امام حسين ( ع ) مىگفت : خدا به\r\n\r\n","description":"","footnote":"","page_name":" 393 ","page_number":393},
  {"content":"\r\n . \r\n","description":"","footnote":"","page_name":" 394 ","page_number":394},
  {"content":"\r\n\r\n( 1 ) اطاعت من فرمان داده چنانچه به اطاعت تو فرمان داده و اطاعت پدرت و رسول خدا در باره من هم تبليغ كرده مثل آن كه در بارهء تو و پدرت تبليغ كرده و خدا پليدى را از من برده مثل اين كه از تو و پدرت برده است ، و چون امامت به حسين ( ع ) رسيد هيچ كدام از خاندان و خويشانش نمىتوانستند بر او ادّعائى بياورند چنانچه او مىتوانست طرح دعوى نسبت به برادر و پدر كند ، در صورتى كه مىخواستند امر امامت را از او بگيرند و به ديگرى منتقل كنند با اين كه اين كار را نمىكردند و چون خلافت به حسين ( ع ) رسيد ، اين آيه اجراء گرديد كه :  أُولُوا الْأَرْحامِ بَعْضُهُمْ أَوْلى بِبَعْضٍ فِي كِتابِ اللَّهِ  و امامت پس از حسين به على بن الحسين ( ع ) رسيد و بعد از على بن الحسين به محمد بن على ( ع ) ، فرمود : مقصود از رجس و پليدى كه از ما برده‌اند ، شك است و به خدا ما هرگز در پروردگار خود شك نداريم ( مقام توحيدِ خالص همين است ) .\r\n( 2 ) 2 - عبد الرحيم بن روح القصير از امام باقر ( ع ) ( پرسيد ) كه قول خدا عز و جل ( 6 سوره احزاب ) : « پيغمبر به مردم از خودشان اولى است و زنهايش مادران آنانند و اولو الارحام اولى هستند بعضى بر بعضى در كتاب خدا » در بارهء چه كسى نازل شده ؟ فرمود : در بارهء امر خلافت نازل شده و اين آيه در اولاد حسين ( ع ) بعد از او مجرى گرديده و ما اولى به امر خلافت و به جانشينى رسول خدائيم از ساير مؤمنين و مهاجرين و انصار ، گفتم : اولاد جعفر در امامت بهره‌اى دارند ؟\r\nفرمود : نه ، گفتم : پس اولاد عباس در آن نصيبى دارند ؟ فرمود : نه ،\r\n\r\n","description":"","footnote":"","page_name":" 395 ","page_number":395},
  {"content":"\r\n . \r\n","description":"","footnote":"","page_name":" 396 ","page_number":396},
  {"content":"\r\n\r\nمن خاندان‌هاى عبد المطلب را بر آن حضرت بر شمردم ، در بارهء همه ميفرمود : نه ، گويد : اولاد حسن را از ياد بردم و بعد از آن خدمتش رسيدم و به او گفتم : آيا براى اولاد حسن ( ع ) در امامت بهره‌اى هست ؟ فرمود : نه ، به خدا اى عبد الرحيم ، براى هيچ فرد محمدى در امامت بهره‌اى نيست جز ماها .\r\n( 1 ) 3 - احمد بن عيسى از امام صادق ( ع ) در قول خدا عز و جل : « همانا ولى و سرپرست شما خدا است و رسولش و آنان كه گرويدند » فرمود : يعنى اولى به شما و احق به شما و به كارهاى شما و خود شما و اموال شما خدا است و رسولش و كسانى كه ايمان آوردند ، يعنى على و اولاد ائمهء او تا روز قيامت ، سپس خدا عز و جل آن‌ها را وصف نمود و فرمود : « آنچنان كسانى كه به پا مىدارند نماز را و مى پردازند زكات را و ايشان در ركوعند » امير المؤمنين ( ع ) در نماز ظهر بود و دو ركعت خوانده بود و در ركوع بود و در برش حلّه‌اى بود به بهاى هزار اشرفى كه پيغمبر به او پوشانيده بود و نجاشى آن جامه را براى وى فرستاده بود ، يك سائل آمد و گفت : السلام عليك يا ولىّ الله و اولى به مؤمنان از خودشان ، بر گدائى تصدّق فرما ، على ( ع ) آن حلّه را نزد او انداخت و به دست اشاره كرد تا آن را برگيرد و خدا هم اين آيه را بر او نازل كرد و به وسيلهء انعام به او به فرزندانش هم انعام داد و هر كدام از فرزندانش كه به امامت رسند به واسطهء اين صفت بوده است كه مانند او بدان متصف بوده‌اند كه در حال ركوع صدقه داده‌اند ، و آن سائلى كه از امير المؤمنين ( ع ) سؤال\r\n\r\n","description":"","footnote":"","page_name":" 397 ","page_number":397},
  {"content":"\r\n . \r\n","description":"","footnote":"","page_name":" 398 ","page_number":398},
  {"content":"\r\n\r\nكرد از ملائكه بود و آن سائلى كه از ديگر امامان سؤال كند از ملائكه مىباشند .\r\n( 1 ) 4 - عمر بن اذينه از زراره و فضيل بن يسار و بكير بن اعين و محمد بن مسلم و بريد بن معاويه و ابى الجارود همه از امام باقر ( ع ) فرمود : خدا عز و جل به رسول خود دستور داد به ولايت على ( ع ) و به او نازل كرد ( 55 سوره مائده ) : « همانا ولى شما خدا است و رسولش و آنان كه گرويدند و نماز را برپا داشتند و زكات را پرداختند در حالى كه ركوع كنند » و خدا ولايت اولو الامر را واجب كرد و ندانستند اولو الامر كيست و ولايت چيست ؟ خدا به محمد ( ص ) دستور داد براى آنها شرح كند ولايت را چنانچه نماز و زكات و روزه و حج را شرح كرده بود ، چون اين دستور از طرف خدا برايش آمد دلش طپيد و ترسيد كه از دين برگردند و او را تكذيب كنند و دل تنگ شد و به خدا عز و جل رجوع كرد ، خدا به او وحى كرد : « اى رسول من تبليغ كن آنچه را به تو نازل شده از پروردگارت اگر نكنى تبليغ رسالت او نكردى ، خدا تو را از مردم حفظ مىكند » و پيغمبر امر خداى تعالى را اعلام كرد و در روز غدير خُم قيام كرد براى انجام ولايت على ( ع ) و جار نماز دسته جمعى كشيد و به مردم داد تا حاضران به غائبان برسانند .\r\nعمر بن اذينه گفته : همه جز ابى الجارود ( در اينجا ) گفتند :\r\nامام باقر ( ع ) فرمود : هر فريضه پس از فريضه ديگر نازل مىشد و ولايت آخر فرائض بود و خدا عز و جل در بارهء آن نازل كرد ( 3 سوره مائده ) : « امروز دين شما را كامل كردم ، و نعمتم را بر شما تمام\r\n\r\n","description":"","footnote":"","page_name":" 399 ","page_number":399},
  {"content":"\r\n . \r\n","description":"","footnote":"","page_name":" 400 ","page_number":400},
  {"content":"\r\n\r\nكردم » امام فرمود : خدا عز و جل مىفرمايد : ديگر بعد از اين بر شما فريضه نازل نكنم ، من فرائض شما را كامل كردم .\r\n( 1 ) 5 - ابى بصير از امام باقر ( ع ) گويد : خدمتش نشسته بودم و مردى به او گفت : براى من باز گو كه ولايت على از طرف خدا بود يا رسول خدا ( ص ) ؟ آن حضرت در خشم شد و فرمود : واى بر تو ، رسول خدا ( ص ) از خداوند بيشتر از آن مىترسيد كه بىدستور خدا سخنى گويد ، بلكه خدا آن را فرض و واجب كرد ، چنانچه نماز و زكات و روزه و حج را واجب كرد .\r\n( 2 ) 6 - ابى الجارود گويد : شنيدم ، امام باقر ( ع ) مىفرمود : خدا بر بنده‌ها پنج چيز را واجب كرد و آنها را چهار چيز را گرفتند و يكى را رها كردند ، گفتم : قربانت آنها را براى من نام مىبريد ؟\r\nفرمود :\r\n1 - نماز ، مردم نمىدانستند چگونه نماز كنند ، جبرئيل نازل شد و گفت : اى محمد به آنها از اوقات نماز و آدابِ آن خبر بده .\r\n2 - حكم زكات نازل شد ، و خطاب رسيد : اى محمد به آنها از آداب زكاتشان خبر ده چنانچه از نمازشان خبر دادى .\r\n3 - سپس حكم وجوب روزه نازل شد ، و در اول رسول خدا ( ص ) به دهات اطراف خود اعلام مىكرد روز عاشورا روزه بگيرند تا حكم روزه ماه رمضان ميان شعبان و شوال نازل شد .\r\n4 - حكم حج نازل شد و جبرئيل آمد و گفت : به آنها از\r\n\r\n","description":"","footnote":"","page_name":" 401 ","page_number":401},
  {"content":"\r\n . \r\n","description":"","footnote":"","page_name":" 402 ","page_number":402},
  {"content":"\r\n\r\n( 1 ) آداب حجّشان خبر بده چون خبر نماز و زكات و روزهء آنها .\r\n5 - دستور ولايت نازل شد و نزول آن در روز جمعه بود و در موقف عرفه ، خدا عز و جل نازل كرد ( 3 سوره مائده ) : « امروز دين را براى شما كامل كردم و نعمتم را بر شما تمام كردم » كمال دين به ولايت على بن ابى طالب ( ع ) بود ، رسول خدا ( ص ) در اينجا فرمود :\r\nقوم من تازه مسلمانند و به جاهليت نزديكند و هر گاه آنها را از اين حكم مطّلع سازم كه در بارهء ابن عمّ من است ، اين يك حرفى مى زند و آن يك نقى مىزند ، اين را پيش خودم گفتم و به زبان نياوردم تا دستور حتمى از طرف خدا عز و جل رسيد و مرا تهديد كرد كه اگر حكم ولايت على ( ع ) را اعلام نكنم عذابم كند و نازل شد ( 67 سوره مائده ) : « آيا رسول من ، تبليغ كن آنچه را از پروردگارت به تو نازل شده و اگر نكنى ، تبليغِ رسالتِ خود نكردى ، خدا تو را از شرّ مردم نگه مىدارد ، به راستى خدا قوم كفار را رهبرى نمىكند » رسول خدا ( ص ) دست على ( ع ) را گرفت و فرمود : اى مردم هيچ پيغمبرى پيش از من نبوده جز آنكه خدا عمر مقدرى به او داده و سپس او را دعوت كرده و او هم اجابت نموده ( و از اين دنيا رفته ) نزديك است كه من هم دعوت شوم و اجابت كنم ( و از اين دنيا بروم ) من مسئوليت دارم و شما هم مسئوليت داريد شما چه مىگوئيد ؟\r\nگفتند : ما گواهيم كه تو تبليغ كردى و حق نصيحت به جا آوردى و آنچه بر تو بود ادا كردى ، خدايت بهترين پاداش رسولان بدهاد سه بار فرمود : بار خدايا گواه باش ، سپس فرمود : اى گروه\r\n\r\n","description":"","footnote":"","page_name":" 403 ","page_number":403},
  {"content":"\r\n . \r\n","description":"","footnote":"","page_name":" 404 ","page_number":404},
  {"content":"\r\n\r\n( 1 ) مسلمانان ، اين ( على ع ) ولى شما است بعد از من حاضران به غائبان برسانند ، امام باقر ( ع ) فرمود : به خدا على ( ع ) امين خداوند بود بر خلقش و غيبش و دينى كه براى خود پسند داشت ، سپس مرگ رسول خدا ( ص ) فرا رسيد و على را نزد خود خواند و فرمود : يا على من مىخواهم آنچه را خدا از غيب و علم خود و از خلقش و دين پسند خودش به من سپرده به تو بسپارم به خدا اى زياد أحدى از خلق با على شريك نبود .\r\nسپس مرگ على ( ع ) فرا رسيد و پسرانِ خود كه 12 تن بودند فرا خواند و فرمود : اى پسران من خدا نخواست جز اين كه در من سنّتى از يعقوب نهاد ، يعقوب در حضور 12 پسرِ خود جانشين و خليفهء خود را معرفى كرد ، هلا من هم شما را به جانشين خود و صاحب الأمر شما خبر مىدهم ، هلا بدانيد كه اين زادهء رسول خدا ( ص ) حسن و حسين مىباشند ، از آنها بشنويد و فرمان آنها ببريد و پشتيبان آنها باشيد كه هر چه را رسول خدا به من سپرده بود به آنها سپردم همانها كه خدا از خلق و از غيب و از دين پسند خود به دو سپرده بود ، خدا واجب كرده است براى آنها از نظر اين كه وصى على هستند آنچه را واجب كرده بود براى على از نظر اين كه وصى رسول خدا ( ص ) بود و بر يك ديگر برترى ندارند جز از نظر كبر سن ، و شيوهء حسين ( ع ) اين بود كه در هر مجلسى حسن ( ع ) حضور داشت سخنى نمىگفت تا برخيزد .\r\nسپس مرگ حسن ( ع ) رسيد ، آن مقام را به حسين تسليم\r\n\r\n","description":"","footnote":"","page_name":" 405 ","page_number":405},
  {"content":"\r\n . \r\n","description":"","footnote":"","page_name":" 406 ","page_number":406},
  {"content":"\r\n\r\n( 1 ) كرد و مرگ حسين ( ع ) رسيد و دختر بزرگترش فاطمه بنت الحسين را طلبيد و نامه‌اى سر بسته و وصيتى آشكارا به دو سپرد و در اين حال على بن الحسين ( ع ) دچار يك بيمارى سختى بود كه به حالِ خود نبود و فاطمه آن نامه و كتاب را به على بن الحسين ( ع ) داد و به خدا آن كتاب به دست ما رسيده .\r\n( 2 ) 7 - ابو بصير گويد : به امام باقر ( ع ) گفتم : مردى از پيروان مختار مرا ديدار كرد و اظهار عقيده كرد كه محمد بن الحنفيه امام است ، امام باقر خشم كرد و فرمود : تو چيزى به او نگفتى ؟ ، گويد :\r\nگفتم : نه به خدا ، من نمىدانستم چه به او بگويم ، فرمود : به او نگفتى كه رسول خدا ( ص ) به على ( ع ) وصيت كرد و به حسن و به حسين و هر سه را به جانشينى خود معرفى كرد و چون على ( ع ) در گذشت به حسن و حسين ( ع ) وصيت كرد و اگر آن را از آن دو دريغ مىداشت مىگفتند : ما هم مثل تو وصىّ پيغمبر ( ص ) مى باشيم ، و او چنين كارى نمىكرد و حسن ( ع ) به حسين وصيت كرد و اگر مىخواست از وى دريغ دارد مىگفت : من هم مانند تو وصىّ منصوص پيغمبر و على هستم و او چنين نمىكرد خدا عز و جل فرموده : « اولو الارحام به يك ديگر اولى هستند » و اين آيه در بارهء ما و در فرزندان ما است .\r\n\r\n","description":"","footnote":"","page_name":" 407 ","page_number":407},
  {"content":"\r\n . \r\n","description":"","footnote":"","page_name":" 408 ","page_number":408},
  {"content":"\r\n\r\n\r\nباب اشاره و نص بر امير المؤمنين ( ع )\r\n( 1 ) 1 - زيد بن جهم هلالى گويد : شنيدم امام صادق ( ع ) مى فرمود : چون ولايت على ( ع ) نازل شد و رسول خدا هم گفته بود : به على ( ع ) به عنوان امير المؤمنين سلام كنيد ، و در آن روز باز ، اى زيد رسول خدا براى تأكيد به آن دو نفر ( ابو بكر و عمر ) فرمود :\r\nبرخيزيد و به او بگوئيد : السلام عليك يا امير المؤمنين ، گفتند : اين دستور از خدا است يا رسول خدا ؟ به آنها فرمود : از خدا و رسول خدا ( ص ) و خدا اين آيه را نازل كرد ( 91 سوره نحل ) : « پيمانها را پس از تأكيد نشكنيد با اينكه شما خدا را كفيل و گواه آن ساخته‌ايد ، به راستى خدا مىداند كه شما چه مىكنيد » مقصودِ گفتار رسول خدا است براى آن دو نفر و گفتهء آنها كه از طرف خدا است يا رسول خدا ( ص ) ( 92 سوره نحل ) : « مباشيد چون پير زنى كه وامىتابيد رشتهء محكم خود را و آن را پنبه مىكرد ، پيمان و عهدى را كه مىبنديد وسيلهء نيرنگ و دغلى ميان خود مسازيد تا مبادا ( ائمه‌اى بهتر و پاكتر از ائمه ساختگى شما باشند ) » .\r\nگويد : گفتم : قربانت \" ائمتكم \" فرموديد ؟ فرمود : آرى به خدا لفظ ائمه است ، گفتم : ما ، أربى ( به جاى از كى ) مىخوانيم ، فرمود : أربى چيست ؟ و با اشاره به دست آن را به دور انداخت ، « همانا خدا شما را بدان آزمايش مىكند ، ( يعنى به على ) محققاً براى شما روز قيامت بيان مىكند آنچه را در آن اختلاف داريد » ( 93 سوره نحل ) : « اگر خدا مىخواست شما را يك امت هم عقيده مىساخت ولى\r\n\r\n","description":"","footnote":"","page_name":" 409 ","page_number":409},
  {"content":"\r\n . \r\n","description":"","footnote":"","page_name":" 410 ","page_number":410},
  {"content":"\r\n\r\n( 1 ) خدا هر كه را خواهد رهبرى به حق نكند ، و هر كه را خواهد به حق رهبرى كند و محققاً شما روز قيامت از آنچه بكنيد باز پرسى مىشويد » ( 94 ) :\r\n« پيمان‌هاى خود را وسيلهء نيرنگ و دغلى ميان خود مسازيد تا گامى كه استوار شده بلغزد ، ( يعنى پس از بيان رسول خدا ( ص ) در بارهء على ع ) و بچشيد بدى را براى جلوگيرى خود از راه خدا ( مقصود على ( ع ) است ) و براى شما عذابى دردناك باشد » .\r\n( 2 ) 2 - ابى حمزهء ثمالى گويد : شنيدم امام باقر ( ع ) مىفرمود :\r\nچون محمد ( ص ) دوران نبوت خود را گذرانيد و ايام عمر خود را به آخر رسانيد خدا تعالى به او وحى كرد كه اى محمد به راستى نبوت خود را گذراندى و زندگى خود را به سر رساندى اكنون آن دانش و ايمان و اسم اكبر و ميراث علم و آثار نبوت خاندان خود را به على بن ابى طالب ( ع ) بسپار ، زيرا من دانش و ايمان و اسم اكبر و ميراث علم و آثار علم نبوت را از نسل ذريهء پيغمبران گذشته نبريدم .\r\n( 3 ) 3 - امام صادق ( ع ) فرمود : موسى به يوشع بن نون وصيت كرد و يوشع بن نون به اولاد هارون ، نه به فرزندان خود وصيت كرد و نه به فرزندان موسى ، اختيار تام با خداوند است هر كه را از هر خاندانى بخواهد اختيار مىكند و موسى و يوشع هر دو به مسيح مژده دادند و چون خداوند عز و جل مسيح را مبعوث كرد ، مسيح به آنها فرمود : محققاً بعد از من در آينده پيغمبرى آيد كه نامش احمد\r\n\r\n","description":"","footnote":"","page_name":" 411 ","page_number":411},
  {"content":"\r\n . \r\n","description":"","footnote":"","page_name":" 412 ","page_number":412},
  {"content":"\r\n\r\n( 1 ) است و از اولاد اسماعيل است او تصديق مرا و شما را مىآورد و عذر مرا و شما را مىخواهد و امامت بعد از او در حواريين مستحفظ جارى شد و خداوند آنها را مستحفظ ناميده ، زيرا كه آنها اسم اكبر را بايد حفظ و نگهدارى كنند و آن كتابى است كه بدان هر چيزى دانسته شود آنكه با همهء پيغمبران بوده .\r\nخدا تعالى مىفرمايد : محققاً رسولانى پيش از تو فرستاديم و نازل كرديم با آنها كتاب و ميزان ( 25 سوره حديد ) چنين است :\r\n لَقَدْ أَرْسَلْنا رُسُلَنا بِالْبَيِّناتِ وَ أَنْزَلْنا مَعَهُمُ الْكِتابَ وَ الْمِيزانَ  كتاب همان اسم اكبر است و همانا از كتاب آنچه معروف است تورات و انجيل و فرقان خوانده شد و در آن كتاب نوح و كتاب صالح و شعيب و ابراهيم هم هست ، خداى عز و جل آن را خبر داده ( 18 و 19 سوره اعلى ) : « به راستى اين در صحف نخست است صحف ابراهيم و موسى » صحف ابراهيم كجا است ؟ همانا صحف ابراهيم اسم اكبر است و صحف موسى اسم اكبر است ، هميشه وصيت الهى در عالمى دنبال عالمى بوده است تا آن را به محمد ( ص ) داده‌اند ، چون خدا عز و جل محمد ( ص ) را مبعوث كرد ، دنبالهء مستحفظين به دو تسليم شدند و بنى اسرائيل او را تكذيب كردند و او هم به خدا عز و جل دعوت كرد و در راه او مجاهده كرد .\r\nسپس خدا جلّ ذكره به وى دستور فرستاد كه فضل وصى خود را اعلان كن ، عرض كرد : پروردگارا عرب مردمى جفا پيشه‌اند ، كتابى نداشته و پيغمبرى به آنها مبعوث نبوده و فضل نبوت و شرف آنها را نمىفهميدند و اگر من از فضل خاندانم بدانها خبر دهم به من ايمان نمىآورند ، خدا جل ذكره فرمود ( 127 سوره نحل ) : « بر آنها غم مخور » و فرمود ( 89 سوره زخرف ) : «  سَلامٌ فَسَوْفَ \r\n\r\n","description":"","footnote":"","page_name":" 413 ","page_number":413},
  {"content":"\r\n . \r\n","description":"","footnote":"","page_name":" 414 ","page_number":414},
  {"content":"\r\n\r\n يَعْلَمُونَ  » ( 1 ) « سلام باد شما در آينده مىدانيد - بدانند - » و از فضل وصىّ خود يارى كرد و در دل آنها نفاق افتاد و رسول خدا ( ص ) آن را دانست و هم آنچه را مىگفتند و خدا جلّ ذكره فرمود ( 97 سوره حجر ) : « محققاً ما مىدانيم سينه‌ات بدان چه گويند تنگ مىشود » ( 22 سوره انعام ) : « به راستى آنها تو را دروغگو نشمارند ولى ستمكاران به آيات خدا انكار ورزند » .\r\nآرى آنها بىدليل انكار مىكردند و رسول خدا ( ص ) دل آنها را به دست مىآورد و گرم مىكرد و برخى را وسيلهء پذيرش برخى ديگر مىنمود و خرده خرده فضل وصى خود را به آنها اظهار مىكرد تا اين سوره نازل شد و بر آنها حجت آورد چون مرگ وى به وى اعلام شده بود و خبرش داده بودند خدا جلّ ذكره فرمود :\r\n« ألم نشرح » « چون فارغ شدى نصب كن و به سوى پروردگارت روى كن » مىفرمايد : چون فراغت يافتى رهبر خود را منصوب كن و وصى خود را به مردم اعلام كن و فضل او را بىپرده و آشكارا بيان كن ، آن حضرت فرمود : هر كه را من آقا و مولا هستم على آقا و مولا است ، بار خدايا دوستش را دوست دار و دشمنش را دشمن دار - تا سه بار .\r\nو باز فرمود : ( در فتح خيبر ) هر آينه مردى را براى فتح خيبر برانگيزم كه خدا و رسولش را دوست مىدارد و خدا و رسولش او را دوست مىدارد ، گريزنده نيست ( در اين بيان گوشه مىزد به كسى كه از درِ قلعهء خيبر بىنتيجه برگشته بود و اصحاب خود را ترسو قلمداد مىكرد و اصحابش او را ترسو مىشمردند ) و باز فرمود :\r\nعلى ( ع ) سيد مؤمنان است ، و فرمود : اين على ( ع ) همان كس است كه بعد از من در راه حق شمشير مىزند ، و فرمود : حق با على است\r\n\r\n","description":"","footnote":"","page_name":" 415 ","page_number":415},
  {"content":"\r\n . \r\n","description":"","footnote":"","page_name":" 416 ","page_number":416},
  {"content":"\r\n\r\n( 1 ) هر جا مَيل كند ، و فرمود : من در ميان شما دو چيز به جا مىگذارم ، كه اگر بدانها بگرويد هرگز گمراه نشويد : كتاب خدا عز و جل و خاندانم ، عترتم ، ايا مردم بشنويد ، من محققاً تبليغ كردم ، شما فرداى قيامت سر حوض بر من وارد مىشويد و از شما از آنچه در باره ثقلين كرديد باز پرسم كه ثقلين كتاب خدا جل ذكره و خاندان منند ، از آنها جلو نيفتيد تا هلاك شويد ، به آنها چيزى نياموزيد كه آنها از شما داناترند ، و حجت نسبت به امامت على تمام شد هم به قول پيغمبر هم به قرآنى كه مردم مىخوانند و پياپى فضل خاندانش را در ضمن سخن به مردم مىفهمانيد و با قرآن هم بيان مىداشت .\r\n( 33 سوره احزاب ) : « همانا خدا مىخواهد كه رجس و پليدى را از شما - خصوص اهل بيت - ببرد و شما را به خوبى پاك كند » .\r\nو فرمود ( 41 سوره انفال ) : « بدانيد هر آنچه را به غنيمت گرفتيد و هر آنچه بهره يافتيد به راستى خمسش از آن خدا و رسول و از آن ذى القربى است » و سپس فرمود ( 26 سوره اسراء ) « و بده به ذى القربى حقش را » مقصود از ذى القربى على ( ع ) بود و حقش آن وصيتى بود كه خدا برايش مقرر كرده بود با اسم اكبر و ميراث علم و آثار نبوت پس خدا فرمود : ( 23 سوره شورى ) « بگو ( اى محمد ) من از شما مزدى نخواهم جز دوستى در بارهء خويشان » و باز فرمود : ( 8 و 9 سوره تكوير ) « و وقتى كه از دختر زنده به گور باز پرسى كنند كه به چه گناهى كشته شده ؟ » ( از مودت و دوستى پرسند كه چرا زير پا رفته ؟ ) مىفرمايد :\r\nاز شما بپرسند از مودت و دوستى كه فضل آن در قرآن به شما نازل شده يعنى مودت ذوى القربى كه به چه گناهى كشتيد آنها را .\r\nو باز فرمود خدا جل ذكره ( 43 سوره نحل ) : « پس بپرسيد از اهل ذكر اگر شما خود نمىدانستيد » فرمود : كتاب خدا همان ذكر است\r\n\r\n","description":"","footnote":"","page_name":" 417 ","page_number":417},
  {"content":"\r\n . \r\n","description":"","footnote":"","page_name":" 418 ","page_number":418},
  {"content":"\r\n\r\n( 1 ) و اهلش آل محمدند ( ص ) خدا فرمان داده بپرسش از آنها و دستور نداده بپرسش از نادانها و خدا عز و جل قرآن را ذكر ناميده و فرموده ( 44 سوره نحل ) : « و فرو فرستاديم به تو ذكر را تا بيان كنى براى مردم آنچه را بدانها نازل شده ، شايد انديشه كنند » و فرموده است خدا عز و جل ( 43 سوره زخرف ) : « و به راستى اين قرآن ذكر است براى تو و براى قوم تو و در آينده باز پرسى شويد » و فرموده است ( 59 سوره نساء ) : « و فرمان بريد از خدا و فرمان بريد از رسول و اولو الأمر خود » و فرموده است : ( 82 سوره نساء ) : « و اگر رجوع دهند آن را ( به خدا و ) به رسول و به اولو الامر خودشان بدانند حقيقت آن را كسانى كه از آنها اهل فهم و استنباطند » .\r\nپس رجوع هر كار كه كار مردم باشد به اولى الأمر آنها شده كه دستور اطاعت و مراجعه به آنها داده شده ، چون رسول خدا ( ص ) از حجة الوداع برگشت جبرئيل بر او نازل شد و گفت ( 69 سوره مائده ) : « آيا رسول تبليغ كن آنچه را از پروردگارت به تو نازل شده و اگر نكنى ، تبليغ رسالت نكردى ، خدا تو را از مردم نگه مىدارد ، به راستى خدا هدايت نكند كفار را » پيغمبر مردم را دعوت كرد و گرد آمدند و دستور داد زير سايهء درختان خار را جاروب كردند و خارهاى آن را برگرفتند ، سپس فرمود : اى مردم ، كيست ولىّ و پيشواى شما و اولى به شما از خودتان ؟ همه گفتند : خدا و رسولش ، فرمود : هر كه را من مولا و آقا هستم ، على مولا و آقا است ، بار خدايا دوستش را دوست دارد و دشمنش را دشمن دار - تا سه بار - .\r\nو از اينجا خار نفاق و دوئيّت در دل آن مردم خليد و گفتند :\r\nهرگز اين دستور از طرف خدا به محمد ( ص ) نرسيده و مقصودى ندارد جز اين كه رتبهء پسر عمّ خود را بالا ببرد ، و چون به مدينه\r\n\r\n","description":"","footnote":"","page_name":" 419 ","page_number":419},
  {"content":"\r\n . \r\n","description":"","footnote":"","page_name":" 420 ","page_number":420},
  {"content":"\r\n\r\n( 1 ) برگشت ، انصار شرفياب حضور او شدند و گفتند : يا رسول الله به راستى خدا جل ذكره به ما احسان كرد و ما را به وجود شما شرافتمند ساخت و تو را ميان ما مأوى داد و دوستان ما را خداوند به وجود تو خرسند نمود و دشمنان ما را سركوب كرد و امروز مردمى به تو وارد شوند و پذيرائى خواهند و بسا چيزى در دست نداشته باشى كه به آنها عطا كنى و دشمن تو را سرزنش كند ، ما خواهش داريم يك سوم دارائى ما را ضبط كنى تا وقتى نمايندگان مكه به تو وارد شوند عطاى مناسبى در دست داشته باشى كه به آنها ببخشى .\r\nپيغمبر جوابى به آنها نداد و انتظار داشت كه جبرئيل در اين مورد چه دستورى آورد از طرف پروردگارش ، جبرئيل آمد و اين آيه را آورد ( 23 سوره شورى ) : « بگو اى محمد من از شما مزدى نخواهم جز دوستى در بارهء خويشان » و از اموال آنها چيزى نپذيرفت ، باز هم منافقان گفتند : خدا چنين چيزى به محمد نازل نكرده ، مقصودى ندارد جز اين كه زير بازوى پسر عمش را بلند كند و خاندانش را بر ما تحميل نمايد ، ديروز مىگفت : هر كه را من مولا و آقا هستم على مولا و آقا است و امروز هم مىگويد : بگو من از شما مزدى نخواهم جز دوستى در بارهء خويشان .\r\nو سپس آيهء خمس نازل شد و گفتند : مىخواهد ما اموال و غنيمت خود را به آنها بدهيم ، سپس جبرئيل نزد او آمد و گفت : اى محمد ( ص ) نبوت خود را گذراندى و عمرت به سر رسيد ، اكنون اسم اكبر و ميراث علم و آثار علم نبوت بايد نزد على ( ع ) باشد ، زيرا من زمين را خالى از عالم و دانشمندى نگذارم كه به وسيلهء او طاعت من معلوم شود و ولايت من شناخته گردد و حجت باشد بر هر كه از ظهور پيغمبرى تا ظهور پيغمبر ديگر زائيده شود .\r\n\r\n","description":"","footnote":"","page_name":" 421 ","page_number":421},
  {"content":"\r\n . \r\n","description":"","footnote":"","page_name":" 422 ","page_number":422},
  {"content":"\r\n\r\n( 1 ) فرمود : پيغمبر به على وصيت كرد به اسم اكبر و ميراث علم و آثار علم نبوت ، و هزار كلمه و هزار باب به او وصيت كرد ، هر كلمه و هر باب از آن مفتاح هزار كلمه و هزار باب ديگر بود .\r\n( 2 ) 4 - رسول خدا ( ص ) در بيمارىِ مرگ خود كه در آن وفات كرد ، فرمود : دوستم را براى من حاضر كنيد ، آن دو زن به دنبال پدرشان ( ابو بكر و عمر ) فرستادند ، چون رسول خدا ( ص ) به آنها نگاه كرد رو از آنها برگردانيد و باز فرمود : دوستم را برايم حاضر كنيد ، دنبال على ( ع ) فرستادند و چون او را ديد به او متوجه گرديد و به او حديث گفت و چون على از حضور پيغمبر ( ص ) بيرون آمد آن دو نفر او را ملاقات كردند و پرسيدند كه دوستت با تو چه گفت ؟ فرمود : به من هزار باب باز گفت كه از هر بابى هزار باب گشوده شود .\r\n( 3 ) 5 - امام باقر ( ع ) فرمود : رسول خدا ( ص ) به على هزار حرف آموخت كه از هر حرفى هزار حرف ديگرى فهم مىشد .\r\n( 4 ) 6 - امام صادق ( ع ) فرمود : در تارك شمشير رسول خدا يك دفتر كوچك بود ، به امام صادق گفتم : در آن دفتر چه بود ؟ فرمود :\r\nهمان حرفها كه از هر حرفى هزار حرف گشوده مىشود ، او ابو بصير گويد :\r\n\r\n","description":"","footnote":"","page_name":" 423 ","page_number":423},
  {"content":"\r\n . \r\n","description":"","footnote":"","page_name":" 424 ","page_number":424},
  {"content":"\r\n\r\nامام صادق ( ع ) فرمود : تاكنون از آن حرفها دو حرف بيرون داده نشده .\r\n( 1 ) 7 - فضيل بن سكره گويد : به امام صادق ( ع ) گفتم : قربانت آبى كه با آن مرده را غسل دهند اندازه معينى دارد ؟ فرمود : رسول خدا ( ص ) به على ( ع ) وصيت كرد كه چون من مردم ، شش مشك از آب چاه غرس بكش و مرا غسل ده و كفن پوش و حنوط كن و چون از غسل دادن و كفن كردنم پرداختى ، اطراف كفنم را بگير و مرا بنشان و هر چه خواهى از من بپرس به خدا از هر چه بپرسى به تو پاسخ دهم .\r\n( 2 ) 8 - امام ششم فرمود : چون مرگ رسول خدا ( ص ) در رسيد ، على ( ع ) بر او در آمد و سر درون برد و فرمود : اى على چون من مُردَم ، مرا غسل ده و كفن پوش و مرا بنشان و از من بپرس و بنويس .\r\n( 3 ) 9 - يونس بن رباط گويد : من و كامل تمار خدمت امام صادق ( ع ) رفتيم و كامل به آن حضرت گفت : قربانت ، يك حديث است كه فلانى روايت كرده ، آن را نقل كن ، گفت به من باز\r\n\r\n","description":"","footnote":"","page_name":" 425 ","page_number":425},
  {"content":"\r\n . \r\n","description":"","footnote":"","page_name":" 426 ","page_number":426},
  {"content":"\r\n\r\nگفت كه پيغمبر براى على باز گفت در روزى كه وفات كرد هزار باب و از هر بابى هزار باب گشوده مىشد و اين هزار هزار باب شد ، فرمود : محققاً چنين بوده است ، من گفتم : قربانت ، براى دوستان و شيعيان شما از اين علم چيزى ظاهر شده است ؟ فرمود : اى كامل يك باب يا دو باب ، گفتم : قربانت ، از فضل شما كه هزار هزار باب است هان يك باب يا دو باب روايت شده است ؟ گويد : امام فرمود : اميد است كه شما از فضل ما چه اندازه روايت كنيد ؟ شما از فضل ما جز به اندازه يك الف راستا روايت نداريد .\r\n\r\nباب اشاره و نص بر حسن بن على ( ع ) ( امام دوم )\r\n( 1 ) 1 - سليم بن قيس گويد : من خود گواه بودم كه امير المؤمنين ( ع ) به پسرش حسن ( ع ) وصيت كرد و حسين و محمد ( عليهما السلام ) و همهء اولاد و رؤساى شيعه و خاندانش را گواه گرفت ، سپس كتاب مخصوص و سلاح را به او تحويل داد و به او فرمود :\r\nپسر جانم ، رسول خدا ( ص ) به من فرمود كه : به تو وصيت كنم و كتب و سلاح مخصوص خود را به تو واگذارم چنانچه رسول\r\n\r\n","description":"","footnote":"","page_name":" 427 ","page_number":427},
  {"content":"\r\n . \r\n","description":"","footnote":"","page_name":" 428 ","page_number":428},
  {"content":"\r\n\r\nخدا ( ص ) به من وصيت كرد و كتب و سلاحش را به من تحويل داد و به من فرمود : به تو أمر كنم كه چون مرگت فرا رسيد آنها را به برادرت حسين ( ع ) بدهى و سپس رو به حسين ( ع ) پسرش كرد و فرمود : رسول خدا ( ص ) به تو فرموده كه آنها را به اين پسرت بدهى و سپس دست على بن الحسين ( ع ) را گرفت و به على بن الحسين ( ع ) فرمود : رسول خدا ( ص ) به تو فرمود كه : آنها را به پسرت محمد بن على بدهى و از رسول خدا ( ص ) و من به او سلام برسان .\r\n( 1 ) 2 - امام باقر ( ع ) فرمود : چون مرگ امير المؤمنين ( ع ) در رسيد به پسرش حسن فرمود : نزد من آى تا آنچه رسول خدا با من راز گفت به تو راز گويم و آنچه به من سپرد به تو بسپارم و همين كار را كرد .\r\n( 2 ) 3 - شهر بن حوشب روايت كرده كه چون على ( ع ) به كوفه آمد كتب و وصيت را به ام سلمه سپرد و چون حسن ( ع ) به مدينه آمد همه را به او داد .\r\nدر نسخه صفوانى است :\r\n\r\n","description":"","footnote":"","page_name":" 429 ","page_number":429},
  {"content":"\r\n . \r\n","description":"","footnote":"","page_name":" 430 ","page_number":430},
  {"content":"\r\n\r\n( 1 ) 4 - امام صادق ( ع ) فرمود : چون على ( ع ) به كوفه رفت كتب و وصيت را به ام سلمه سپرد و چون حسن ( ع ) برگشت همهء او را به او داد .\r\n( 2 ) 5 - از جابر از امام باقر ( ع ) فرمود : امير المؤمنين ( ع ) به امام حسن وصيت كرد و حسين و محمد ( عليهما السلام ) و همهء اولاد خود و رؤساى شيعه و خاندانش را بر آن گواه گرفت و كتاب و سلاح را به او داد ، سپس به فرزندش حسن فرمود : پسر جانم ، رسول خدا ( ص ) به من فرمود : كه به تو وصيت كنم و كتب و سلاح را به تو بدهم چنانچه رسول خدا ( ص ) به من وصيت كرده و كتب و سلاحش را به من داده و به من فرموده : به تو فرمايم كه چون مرگت فرا رسد آنها را به برادرت حسين ( ع ) بدهى و سپس رو به پسرش حسين كرد و فرمود : رسول خدا ( ص ) به تو فرموده كه آنها را به اين پسرت بدهى ، سپس دست پسرش على بن الحسين ( ع ) را گرفت و به پسرش على بن الحسين ( ع ) فرمود : اى پسر جانم ، رسول خدا ( ص ) تو را فرموده كه آنها را به پسرت محمد بن على ( ع ) بدهى و از طرف رسول خدا ( ص ) و من به او سلام برسان ، سپس رو به پسرش حسن كرد و فرمود : اى پسر من صاحب اختيار امامت و صاحب اختيار خون منى ، اگر بگذارى حق دارى و اگر قصاص كنى يك ضربت به جاى يك ضربت بزن و گناهى مورز .\r\n\r\n","description":"","footnote":"","page_name":" 431 ","page_number":431},
  {"content":"\r\n . \r\n","description":"","footnote":"","page_name":" 432 ","page_number":432},
  {"content":"\r\n\r\n( 1 ) 6 - ابراهيم بن اسحق احمرى حديث را به آنجا رسانيد كه چون امير المؤمنين ( ع ) ضربت خورد ، براى عيادت گرد او را گرفتند و به گفتند : يا امير المؤمنين ( ع ) وصيت كن ، فرمود : براى من تكيه گاهى بسازيد ، سپس فرمود : حمد خدا را به اندازه‌اى كه او را شايد و همهء ما پيروان فرمان اوئيم ، من او را چنانچه دوست دارد سپاس گزارم و نيست شايستهء پرستشى جز خداى يكتاى يگانه و بىنياز چنانچه خود را بدين نسب ستوده ( در سورهء اخلاص كه آن را نسب خدا خوانند ) ايا مردم ، هر مردى به ناچار بدان بر خورد مىكند كه آن مىگريزد ، مرگ است كه هر نفسى به سوى آن مىشود و گريز از آن پابندى و استقبال از آنست من چقدر روز شمارى كردم و از نهان اين امر كاوش نمودم و خدا عز ذكره جز اين نخواست كه نهانش سازد ، هيهات ! علمى است سربسته و ناپيدا .\r\nدنبالهء وصيّت من اين است كه : چيزى را براى خدا جلّ ثناؤه شريك نگيريد و راجع به محمد ( ص ) سنّت و روش او را گم نكيد و از دست ننهيد اين دو ستون ديانت را بر پا داريد و اين دو چراغ هدايت را بر افروزيد و از نكوهش بر كنار باشيد تا از حق نگريزيد ، هر كس بار دسترنج خود را به دوش دارد و بار نادانها سبك شده است ، پروردگارى است مهربان ، امامى است دانا ، دينى است استوار ، من ديروز سرور شما بودم و امروز براى شما درس عبرتم و فردا براى هميشه از شما جدا مىشوم ، اگر گام در اين لغزشگاهِ مرگ بر جا ماند مراد همان است و اگر بلغزد جاى بسى افسوس است .\r\nما در اين جهان سايهء شاخه‌هاى لرزان درختانيم ، و گرد جلو باد وزان و زير سايهء ابر پر دوران كه به زودى در فضا از هم پراكنده گردد و اثر آن از زمين محو شود ، همانا براى شما همسايه‌اى بودم ،\r\n\r\n","description":"","footnote":"","page_name":" 433 ","page_number":433},
  {"content":"\r\n . \r\n","description":"","footnote":"","page_name":" 434 ","page_number":434},
  {"content":"\r\n\r\n( 1 ) تنم چند روزى در كنار شما زيست و به زودى پيكر تهى مرا دنبال خواهيد كرد ، پيكرى كه پس از جنبش آرام شده و پس از يك عمر سخن گوئى دم فرو بسته بايد آرامش هراسناكم شما را پند دهد ( براى آنكه آرامش هراسناكم شما را پند دهد ) به همراه خموشى مرگبارم و بىجانى اندامم ، زيرا آن پندده‌تر است براى شما از سخنور شيوا ، من با شما وداع مىكنم به اميد ديدار فردا ( فرداى قيامت ) . شما فردا روزگار عدالت‌گستر مرا مىفهميد و خدا عز و جل پرده از اسرار زندگى من بر مىدارد و چون جاى مرا خالى ديديد و ديگرى را به جاى من ملاحظه كرديد ، مرا خواهيد شناخت ، اگر بمانم خودم صاحب اختيار خونم باشم ، و اگر بميرم ، مرگ وعده‌گاه من است ( اگر درگذرم ) .\r\nگذشت برايم ثواب است و براى شما حسنه به شمار رود ، گذشت كنيد و چشم پوشيد ، آيا نمىخواهيد خدا شما را بيامرزد ، واى چه اندازه دريغ و افسوس دارد غافلى كه عمرش به مسئوليت او گذشته و روزگارش او را به بدبختى كشانده ، خدا ما را و شما را از كسانى مقرر سازد كه از اطاعت خدا روى به ديگر سوى نكنند و پس از مرگ در زبونى و شكنجه نيفتد ، همانا ما از آن خدائيم و به او پاينده‌ايم ، سپس رو به حسن ( ع ) كرد و فرمود : پسر جانم ، يك ضربت به جاى يك ضربت ، مبادا گناه ورزى .\r\n( 2 ) 7 - على بن ابراهيم عقيلى حديث را بالا برده تا گويد كه فرمود : چون ابن ملجم ، امير المؤمنين ( ع ) را ضربت زد ، آن حضرت به حسن فرمود : چون ابن ملجم را به قصاص من بكش و در كناسه كوفه گورش را بكن ( عقيلى در باب طاق محمل سازى كوفه معرفى\r\n\r\n","description":"","footnote":"","page_name":" 435 ","page_number":435},
  {"content":"\r\n . \r\n","description":"","footnote":"","page_name":" 436 ","page_number":436},
  {"content":"\r\n\r\nكرده آنجا كه كبابچىها و كله‌پزها هستند ) و او را در آن افكن كه آنجا يكى از وادىهاى دوزخ است .\r\n\r\nباب اشاره و نص بر حسين بن على ( ع )\r\n( 1 ) 1 - محمد بن مسلم گويد : از امام باقر ( ع ) شنيدم مىفرمود :\r\nچون مرگ حسن بن على ( ع ) فرا رسيد ، به حسين ( ع ) فرمود : برادر جانم ، با تو وصيتى دارم آن را حفظ كن ، چون من مُردَم مرا آماده ساز ( غسل بده و كفن كن و حنوط بپاش ) سپس مرا سر قبر رسول خدا ( ص ) بر ، تا با او تجديد عهد كنم و مرا به قبر مادرم بر گردان و از آنجا به قبرستان بقيع ببر و در آنجا به خاك سپار و بدان كه از عايشه به من مصيبت رسد كه خدا مىداند ، و مردم او را آلت دست كنند ( مقصود بنى اميه است ) و دشمنى او با خدا و رسول خدا و ما خانواده هم او را وادارد .\r\nچون امام حسن ( ع ) جان داد او را در تختهء تابوت نهادند و سپس به محلى كه رسول خدا ( ص ) بر جنازه‌ها نماز مىخواند بردند و حسين ( ع ) بر او نماز خواند و او را وارد مسجد كردند و چون بر سر قبر پيغمبر ( ص ) نگهداشتند جاسوسى به عايشه خبر داد كه بنى هاشم جنازهء حسن را آوردند تا در حجرهء مدفن پيغمبر ( ص ) به خاك\r\n\r\n","description":"","footnote":"","page_name":" 437 ","page_number":437},
  {"content":"\r\n . \r\n","description":"","footnote":"","page_name":" 438 ","page_number":438},
  {"content":"\r\n\r\nسپارند و او شتابانه سوار بر استرى آمد - و او اول زنى بود كه در اسلام بر روى زين سوار شد - و فرياد زد : فرزند خود را از خانهء من دور كنيد كه در آن به خاك نرود و حجاب رسول خدا ( ص ) به واسطه او دريده نگردد ، امام حسين ( ع ) فرمود : از روز نخست تو و پدرت حجاب او را دريديد و كسى را به خانه او دفن كرديد كه دوست نداشت نزديك او باشد ( مقصود ، ابى بكر است ) و به راستى اى عايشه خدا از تو باز خواست كند .\r\n( 1 ) 2 - امام صادق ( ع ) فرمود : چون مرگ حسن بن على فرا رسيد ، فرمود : اى قنبر ، ببين بر در خانه مؤمنى جز از آل محمد ( ص ) هست ؟ گفت : خدا و رسولش و زادهء رسولش از من داناترند ، فرمود :\r\nمحمد بن على را نزد من دعوت كن ، من خدمت او شتافتم ، فرمود :\r\nپيشامدى شده است ؟ گفتم : به زودى ابو محمد را اجابت كن ، او بند نعل خود را نبسته شتافت و با من مىدويد ، و چون نزد آن حضرت رسيد ، سلام داد ، امام حسن ( ع ) به او فرمود : بنشين كه مانند تو كسى نبايد از شنيدن سخنى كه مرده را زنده مىكند و زنده‌ها بدان بميرند غايب باشد .\r\n\r\nمتن وصيت امام حسن ( ع )\r\n« شماها همه بايد معدن علم و چراغ هدايت باشيد ، و با اين حال محقق است كه موجهاى تابان روز روشن با هم تفاوت دارند و بعضى از بعضى روشنتر و تابنده‌ترند ، نمىدانى كه خداوند فرزندان ابراهيم ( ع ) را ائمه نمود و با اين حال بعضى را برتر از بعضى ساخت به داود همان زبور را داد و مىدانى كه محمد ( ص ) را به چه فضيلتى\r\n\r\n","description":"","footnote":"","page_name":" 439 ","page_number":439},
  {"content":"\r\n . \r\n","description":"","footnote":"","page_name":" 440 ","page_number":440},
  {"content":"\r\n\r\n( 1 ) مخصوص كرد .\r\nاى محمد بن على ( ع ) من از حسد بر تو نگرانم ، خدا آن را صفت كفار دانسته و فرموده عز و جل ( 109 سوره بقره ) : « كفار حسود از جانب خود پس از آن كه حق بر آنها آشكار شد » ، اى محمد :\r\nمبادا خداوند عز و جل شيطان را بر تو مسلط كند ، اى محمد بن على ، من خبر ندهم از آنچه از زبان پدرت در بارهء تو شنيدم ؟ گفت چرا ، فرمود : روز جنگ بصره مىفرمود : هر كه دوست دارد در دنيا و آخرت به من نيكى كند بايد به فرزندم محمد نيكى كند ، اى محمد ، اگر بخواهم به تو خبر دهم از زمانى كه نطفه‌اى بودى در بهشت پدر مىتوانم خبر داد .\r\nاى محمد بن على كه حسين بن على ( ع ) بعد از آنكه جان من رفت و روح از تنم جدا شد ، امام بعد از من است و نام او به امامت نزد خدا جلّ اسمه در كتاب ثبت است ، امامت او به وراثت مستقيم از پيغمبر است به اضافه‌اى از طرف خدا كه وراثت از پدر و مادرش باشد ، خدا دانست كه شما بهترين خلق او هستيد ، محمد را از ميان شما برگزيد و محمد ، على را برگزيد براى امامت و على ( ع ) هم مرا برگزيد براى امامت و من هم حسين ( ع ) را انتخاب كردم » .\r\nمحمد بن على در پاسخ او گفت : تو امامى و تو وسيلهء منى در حضور محمد ( ص ) به خدا دوست داشتم پيش از آن كه اين سخن را از شما شنيده باشم مرده بودم ، هلا در مغز من سخنى است كه دلوها نتوانند آن را تا ته بكشد و بادهاى تند نتوانند دگرگونش سازند چون نوشتهء نقطه دارى در برگ كاغذ مزيّنى نقش شده و من آهنگ اظهار آن داشتم و دريافتم كه كتاب منزل خدا در آن بر من پيشى گرفته و هم آنچه رسولان خدا آورنده‌اند ، آن سخنى است كه زبان\r\n\r\n","description":"","footnote":"","page_name":" 441 ","page_number":441},
  {"content":"\r\n . \r\n","description":"","footnote":"","page_name":" 442 ","page_number":442},
  {"content":"\r\n\r\n( 1 ) گوينده بدان بند آيد و دست نويسنده در آن درماند تا به جايى كه از بس مفصل قلم ناياب گردد و به جاى كاغذ سفيد كه به آخر رسيده برگهء سياه بياورند و باز هم حق فضل تو ادا نشده باشد و همچنين خداوند پاداش نيكوكاران دهد و لا قوة الا بالله .\r\nحسين از ما همه داناتر و بردبارتر و به رسول خدا ( ص ) نزديكتر است ، او پيش از آفرينش ، فقيه بوده و قبل از آنكه زبان باز كند وحى الهى را خوانده است ، اگر خدا كسى را بهتر مىدانست محمد ( ص ) را بر نمىگزيد و محمد ( ص ) على ( ع ) را انتخاب كرد و على تو را به امامت بر نشاند و تو حسين ( ع ) را شايسته دانستى و انتخاب كردى ، ما پذيرفتيم و پسنديديم ، كيست كه به غير او رضا دهد ( آن كسى كه اگر به جاى او ديگرى را هم تو معين مىكردى راضى بوديم و در مشكلات امور خود به دو تسليم مىشديم خ ل ) و كيست جز او كه در مشكلات امور خود به دو تسليم شويم .\r\n( 2 ) 3 - محمد بن مسلم گويد از امام باقر ( ع ) شنيدم ، فرمود :\r\nچون حسن بن على در بستر مرگ افتاد به حسين فرمود : برادر جانم من به تو وصيتى دارم آن را خوب حفظ كن ، چون من مُردم مرا آماده ساز و به سوى رسول خدا ( ص ) ببر تا با او تجديد عهدى كنم و مرا نزد مادرم فاطمه ( ع ) برگردان و پس از آن مرا در بقيع ببر و به خاك بسپار و بدان كه از طرف حميراء ( عايشه ) به من ، آن رسد كه مردم همه مىدانند به واسطهء كينه و عداوت او با خدا و رسول خدا ( ص ) و دشمنى او با ما خانواده .\r\nچون حسن ( ع ) وفات كرد ، او را بر تختهء تابوتى گذاردند و به مصلاى رسول خدا ( ص ) كه در آن بر جنازه‌ها مىخواند بردند ،\r\n\r\n","description":"","footnote":"","page_name":" 443 ","page_number":443},
  {"content":"\r\n . \r\n","description":"","footnote":"","page_name":" 444 ","page_number":444},
  {"content":"\r\n\r\n( 1 ) و نماز بر امام حسن ( ع ) خواندند و بعد از نماز او را به مسجد پيغمبر ( ص ) بردند و چون بر سر قبر رسول خدا ( ص ) توقف دادند ، به عايشه خبر دادند كه بنى هاشم امام حسن ( ع ) را آوردند تا نزد رسول خدا ( ص ) به خاك سپارند و او با شتاب سوار بر استرى آمد - و او اول زن مسلمان بود كه در تاريخ اسلام بر زين سوار شد - برابر امام حسين ( ع ) و بنى هاشم ايستاد و گفت : فرزندِ خود را از خانه من دور كنيد ، زيرا در اين خانه به خاك نرود و حجاب رسول خدا هتك نگردد .\r\nحسين بن على ( ع ) در پاسخ او فرمود : تو و پدرت از قديم حجاب رسول خدا ( ص ) را دريديد و در خانهء او كسى را وارد كرديد كه رسول خدا ( ص ) دوست نداشت به او نزديك باشد ، خدا اى عايشه از تو باز خواست مىكند ، برادرم به من سفارش كرده او را نزد پدرش رسول خدا ( ص ) برم تا با او تجديد عهدى كند و بدان اى عايشه كه برادرم داناترين مردم بود به خدا و رسول خدا ( ص ) و داناتر بود به تأويل قرآن از اين كه پردهء رسول خدا ( ص ) را بر او به درد و به او بىاحترامى كند زيرا خدا تبارك و تعالى فرمايد ( 58 سوره احزاب ) : « آيا آن كسانى كه ايمان آورديد وارد خانه پيغمبر نشويد جز اين كه به شما اجازه داده شود » و تو مردهائى را بىاجازهء رسول خدا ( ص ) در خانهء او وارد كردى ( مقصود ابى بكر و عمر است ) با اين كه خدا عزّ و جلّ فرموده است ( 3 سورهء حجرات ) : « آيا كسانى كه ايمان آورديد آواز خود را بر آواز پيغمبر بلندتر نكنيد و روى سخن او سخنى نگوئيد » و به جان خودم تو براى پدرت ( ابو بكر ) و براى فاروقش ( عمر ) در گوش رسول خدا ( ص ) كلنگ‌ها را به كار انداختيد ، با اين كه خدا عزّ و جلّ فرمايد ( 4 سوره حجرات ) :\r\n\r\n","description":"","footnote":"","page_name":" 445 ","page_number":445},
  {"content":"\r\n . \r\n","description":"","footnote":"","page_name":" 446 ","page_number":446},
  {"content":"\r\n\r\n( 1 ) « به راستى آن كسانى كه آواز خود را نزد رسول خدا آهسته كنند آنانند كسانى كه خدا دلشان را به تقوى آزموده » به جان خودم پدرت و فاروقش با نزديكى خودشان به رسول خدا ( ص ) او را آزار دهند و خود آن دو نفر آنچه را خدا از حق و حرمت رسول خدا ( ص ) واجب كرده رعايت نكردند ، خدا حرمت مؤمنانى را كه مرده‌اند مانند مؤمنان زنده مقرر نموده ، به خدا اى عايشه اگر آنچه را بد دارى از دفن حسن ( ع ) نزد پدرش رسول خدا ( ص ) ميان ما و خدا روا بود مىدانستى كه بر غم انف تو در آن جا دفن مىشد .\r\nسپس محمد بن حنفيه رشتهء سخن را به دست گرفت و گفت :\r\nاى عايشه ، يك روز بر استر و يك روز بر شتر ، تو از بس با بنى هاشم دشمنى نه خود را نگهدارى و نه به زمين قرار دارى ، عايشه رو به وى كرد و گفت : اى پسر حنفيه ، اين‌ها زادگان فاطمه‌اند كه سخن مىكنند ، تو ديگر چه مىگوئى ؟ امام حسين ( ع ) در جوابش گفت :\r\nمحمد را به كجا دور مىكنى از بنى فاطمه ؟ با اين كه از سه فاطمه است :\r\n1 - فاطمه دختر عمران بن عائذ بن عمرو بن مخزوم ( زوجهء عبد المطّلب و مادر عبد الله و ابى طالب و زبير است - از مجلسى ره ) .\r\n2 - فاطمه دختر اسد بن هاشم ( زوجهء طاهرهء ابو طالب و مادر امير المؤمنين - ع - ) .\r\n3 - فاطمه دختر زائده بن اصمّ بن رواحه بن حجر بن عبد معيص بن عامر ( زوجهء هاشم و مادر عبد المطّلب است ) .\r\nعايشه در جواب حسين ( ع ) گفت : فرزند خود را دور كنيد و او را از كنار قبر رسول ببريد ! شما هستيد مردمى كه در سخن بر\r\n\r\n","description":"","footnote":"","page_name":" 447 ","page_number":447},
  {"content":"\r\n . \r\n","description":"","footnote":"","page_name":" 448 ","page_number":448},
  {"content":"\r\n\r\n( 1 ) طرف خود پيروز گرديد ، فرمود : امام حسين ( ع ) او را نزد قبر مادرش برد و از آنجا بيرون آورد و در بقيع به خاك سپرد .\r\n\r\nباب اشاره و نص بر على بن الحسين ( ع )\r\n( 2 ) 1 - از ابى الجارود كه امام باقر ( ع ) فرمود : چون هنگام شهادت حسين ( ع ) در رسيد دختر بزرگ ترش فاطمه بنت الحسين ( ع ) را طلبيد و كتاب سر بسته و وصيت ظاهره‌اى به او داد ، على بن الحسين ( ع ) در اين حال ، سخت بيمار بود و به خود مشغول بود و فاطمه آن كتاب را به على بن الحسين ( ع ) داد ، به خدا آن كتاب به ما رسيده است ، اى زياد . گويد : من گفتم : خدا مرا قربانت كند در آن كتاب چيست ؟ فرمود : به خدا هر چه اولاد آدم از روز آفرينش خدا مر حضرت آدم ( ع ) را تا فناء دنيا نياز دارند در آن است ، به خدا تمام حدود و مجازاتها در آن ثبت است تا برسد به مجازات يك خراش در تن .\r\n( 3 ) 2 - به ابى الجارود فرمود : چون شهادت حسين ( ع ) در رسيد وصيّت خود را در يك كتاب در هم پيچيده به دخترش فاطمه سپرد\r\n\r\n","description":"","footnote":"","page_name":" 449 ","page_number":449},
  {"content":"\r\n . \r\n","description":"","footnote":"","page_name":" 450 ","page_number":450},
  {"content":"\r\n\r\nو چون كار حسين ( ع ) بدان جا كه مقدّر بود كشيد آن كتاب را به على بن الحسين ( ع ) داد ، به آن حضرت گفتم : در آن چه بود - يرحمك الله - ؟ فرمود : هر چه فرزندان آدم بدان نيازمندند از روزى كه دنيا به وجود آمده تا تمام شود .\r\n( 1 ) 3 - ابو بكر حضرمى از امام صادق ( ع ) فرمود : چون حسين ( ع ) آهنگ عراق كرد كتب و وصيّت امامت را به ام سلمه سپرد و چون على بن الحسين به مدينه برگشت ام سلمه آنها را به وى داد .\r\nدر نسخهء صفوانى است : ( 2 ) 4 - فليح بن ابى بكر شيبانى گويد : به خدا من خدمت على بن الحسين ( ع ) نشسته بودم و فرزندانش نزد او بودند كه جابر بن عبد الله انصارى خدمت او آمد و بر او سلام كرد و دست ابى جعفر امام باقر ( ع ) را گرفت و با او خلوت كرد و پس از آن گفت : به راستى رسول خدا ( ص ) به من خبر داده كه من محققاً مردى از خاندان او را درك مىكنم كه او را محمد بن على گويند و كينه‌اش ابا جعفر است و چون او را درك كردى سلام مرا به او برسان ، گويد : جابر رفت و ابو جعفر نزد ما برگشت و با پدرش على بن الحسين ( ع ) و برادرانش نشست و چون نماز مغرب را خواند ، على\r\n\r\n","description":"","footnote":"","page_name":" 451 ","page_number":451},
  {"content":"\r\n . \r\n","description":"","footnote":"","page_name":" 452 ","page_number":452},
  {"content":"\r\n\r\nبن الحسين ( ع ) به ابو جعفر فرمود : جابر بن عبد الله انصارى با تو چه گفت ؟ پاسخ داد كه به من گفت : رسول خدا ( ص ) فرموده : تو محققاً مردى از خاندان مرا كه نامش محمد بن على و كينه‌اش ابو جعفر است درك مىكنى ، سلام مرا به او برسان ، پدرش به او فرمود : گوارا باد بر تو اى پسر جانم آنچه را خدا از طرف رسولش در ميان خاندان نبوت به تو اختصاص داده است ، مبادا برادران خود را از اين موضوع مطّلع كنى تا برايت مكرى انديشند چنان كه برادران يوسف براى يوسف نمودند .\r\n\r\nباب اشاره و نص بر ابى جعفر ( ع ) امام پنجم\r\n( 1 ) 1 - از اسماعيل بن محمد بن عبد الله بن على بن الحسين از امام باقر ( ع ) فرمود : چون مرگ على بن الحسين ( ع ) در رسيد ، پيشتر از آن سبدى يا صندوقى كه نزد او بود بيرون آورد و به من فرمود :\r\nاى محمد اين صندوق را ببر ، در برابر چهار كس آن را بردند ، و چون وفات كرد ، برادرانش آمدند و مدّعى شدند كه از آنچه در آن صندوق بوده بهره ما را بده ، فرمود : به خدا در آن بهره‌اى براى شما نبود و اگر بود ، آن را به من نمىداد ، در آن\r\n\r\n","description":"","footnote":"","page_name":" 453 ","page_number":453},
  {"content":"\r\n . \r\n","description":"","footnote":"","page_name":" 454 ","page_number":454},
  {"content":"\r\n\r\nصندوق سلاح و كتب رسول خدا ( ص ) بود .\r\n( 1 ) 2 - عيسى بن عبد الله از پدرش از جدش گويد : على بن الحسين ( ع ) در حال مرگ رو به فرزندانش كرد كه همه گرد او بودند و از ميان همه به محمد بن على متوجه شد و فرمود : اى محمد ، اين صندوق است آن را ببر به خانهء خودت ، فرمود : در آن اشرفى طلا و پول نقره نبود ولى پُر از علم و دانش بود .\r\n( 2 ) 3 - حسين بن ابى العلاء گويد : از امام صادق ( ع ) شنيدم ، مىفرمود كه : عمر بن عبد العزيز به ابن حزم ( محمد بن حزم انصارى كه در زمان پيغمبر ، سال دهم هجرت در نجران كه پدرش از طرف پيغمبر حاكم آن بود متولد شده و در \" نهايه \" او را از فقهاء شمرده و گويا در اين زمان والى مدينه بوده ) نوشت كه در آمد موقوفهء على ( ع ) و عمر و عثمان را براى او بفرستد ، ابن حزم در آمد موقوفهء على ( ع ) را از زيد مطالبه كرد كه در ميان اولاد على از همه بزرگتر بود . در جواب گفت : متولى بعد از خودِ على حسن بوده و بعد از حسن حسين و بعد از حسين على بن الحسين و بعد از على بن الحسين محمد بن على عليهم السلام ، بايد او را بطلبى ، ابن حزم نزد پدرم فرستاد و پدرم نامه‌اى بهمراه من نزد او فرستاد و من نامه را به او دادم و يكى از خود ماها به امام گفت : اين موضوع را اولاد حسن مىشناسند ؟\r\nفرمود : آرى چنانچه مىدانند اين شب است ، ولى حسد است كه آنها را به اين اظهار مخالفت وامىدارد و اگر از راه حق دنبال حق\r\n\r\n","description":"","footnote":"","page_name":" 455 ","page_number":455},
  {"content":"\r\n . \r\n","description":"","footnote":"","page_name":" 456 ","page_number":456},
  {"content":"\r\n\r\nمىرفتند براى آنها بهتر بود ولى آنها دنيا را مىخواهند .\r\nاين ابى يعفور گويد : از امام صادق ( ع ) شنيدم كه مىفرمود :\r\nعمر بن أبى عبد العزيز به ابن حزم نوشت و مانند همين را ذكر كرده جز آنكه گويد ابن حزم نزد زيد بن حسن كه از پدرم بزرگتر بود فرستاد .\r\n\r\nباب اشاره و نص بر ابى عبد الله جعفر بن محمد الصادق ( ع )\r\n( 1 ) 1 - از أبى الصباح كنانى ، گويد : امام باقر ( ع ) نگاهى به امام صادق ( ع ) كرد كه راه مىرود و به من فرمود : اين را مىبينى ؟ اين از آن كسانى است كه خدا عزّ و جلّ فرموده ( 5 سوره قصص ) : « و مىخواهيم تفضل كنيم بر آن كسانى كه در زمين ناتوان شمرده شد و آنها را ائمه نمائيم و آنها را وارث زمين گردانيم » .\r\n( 2 ) 2 - هشام بن سالم از امام صادق ( ع ) فرمود : چون مرگ پدرم در رسيد ، فرمود : اى ابا جعفر تو را نسبت به اصحابم به خوش رفتارى وصيّت مىكنم ، گفتم : قربانت آنها را به مقامى از دانش و پرورش رسانم كه هر كدام در شهرى باشند نياز به پرسش از كسى\r\n\r\n","description":"","footnote":"","page_name":" 457 ","page_number":457},
  {"content":"\r\n . \r\n","description":"","footnote":"","page_name":" 458 ","page_number":458},
  {"content":"\r\n\r\nنداشته باشند .\r\n( 1 ) 3 - سدير صيرفى گويد : شنيدم امام باقر ( ع ) مىفرمود : به راستى از سعادت مرد است كه فرزندى داشته باشد ، در خلقت و در اخلاق و در شمائل به مانند خودش ، و من در اين پسرم خلقت و اخلاق و شمائل خود را مىشناسم ، يعنى امام صادق ( ع ) .\r\n( 2 ) 4 - طاهر گويد : نزد امام باقر ( ع ) بودم كه جعفر ( ع ) آمد ، امام باقر ( ع ) فرمود : اين بهترين مردم است .\r\n( 3 ) 5 - طاهر گويد : نزد امام باقر ( ع ) بودم كه جعفر آمد ، امام باقر ( ع ) فرمود : اين بهترين مردم است .\r\n( 4 ) 6 - طاهر گويد : نزد امام باقر ( ع ) نشسته بودم و جعفر ( ع ) آمد ، امام باقر ( ع ) فرمود : اين بهترين مردم است .\r\n( 5 ) 7 - جابر بن يزيد جعفى گويد : از امام باقر ( ع ) سؤال شد از قائم ( ع ) دست به امام صادق ( ع ) زد و فرمود : به خدا اين قائم آل محمد ( ص ) است ، عنبسه گويد : چون امام باقر ( ع ) وفات كرد ، من\r\n\r\n","description":"","footnote":"","page_name":" 459 ","page_number":459},
  {"content":"\r\n . \r\n","description":"","footnote":"","page_name":" 460 ","page_number":460},
  {"content":"\r\n\r\nخدمت امام صادق ( ع ) رسيدم و اين خبر را به او گفتم ، فرمود : جابر راست گفته .\r\nسپس فرمود : شايد شما معتقد نيستيد كه هر امامى قائم است به امامت بعد از امامى كه پيش از او بوده است .\r\n( 1 ) 8 - عبد الاعلى از امام صادق ( ع ) فرمود : پدرم هر چه در آنجا بود به من سپرد مرگش در رسيد فرمود : چند گواه نزد من حاضر كن و من چهار تن از قريش كه يكى از آنها نافع وابستهء عبد الله بن عمر بود حاضر كردم ، پس از آن فرمود : بنويس : اين است كه يعقوب به فرزندانش وصيّت كرد ( 132 سورهء بقره ) : « اى پسرانم به راستى خدا براى شما ديندارى را برگزيده مبادا بميريد جز اينكه مسلمان باشيد ( مبادا نامسلمان بميريد ) » و محمد بن على ( ع ) به جعفر بن محمد ( ع ) وصيّت كرد و به او امر كرد تا در آن بُردى كه روزهاى جمعه در آن نماز مىخوانده كفنش كند و عمامهء مخصوص او را به سرش بندد و گورش را چهار گوش بسازد و چهار انگشت از زمين بلند كند و هنگام خاك سپردن گره‌هاى كفن او را باز كند ( جامهء دوختهء او را بكند ) سپس به گواهان فرمود : خدا رحمتتان كند برگرديد ، و چون آنها برگشتند ، گفتم : پدر جان اين مطالب اهميتى نداشت كه شما بر آن گواه گرفتيد ؟ فرمود : پسر جانم ، من بد داشتم كه تو در تصدّى امر دفن و كفن من مغلوب نظر ديگران شوى و بگويند كه به او وصيّت نشده ، من خواستم دليل و مدركى داشته باشى .\r\n\r\n","description":"","footnote":"","page_name":" 461 ","page_number":461},
  {"content":"\r\n . \r\n","description":"","footnote":"","page_name":" 462 ","page_number":462},
  {"content":"\r\n\r\n\r\nباب اشاره و نص بر ابى الحسن موسى ( ع )\r\n( 1 ) 1 - فيض بن مختار گويد : به امام صادق گفتم : مرا از دوزخ بر آور بفرما بعد از شما امام ما كيست ؟ و در اين حال ابو ابراهيم كه يك بچه‌اى بود به آن حضرت وارد شد ، فرمود : اين است امام شما به او بچسب .\r\n( 2 ) 2 - معاذ بن كثير گويد : به امام صادق ( ع ) گفتم : از خدا خواستارم همان مقامى را كه نسبت به تو به پدرت روزى كرده به تو هم از نسلت قبل از مرگ روزى كند ، فرمود : خدا اين لطف را كرده است ، گويد : گفتم : او كيست ؟ قربانت ، به عبد صالح كه در اين حال خواب بود اشاره كرد و فرمود :\r\nهمين خواب ، و او بچه بود .\r\n( 3 ) 3 - عبد الرحمن بن حجاج گويد : در همان سالى كه ابو الحسن ماضى ( ع ) را گرفتند من از عبد الرحمن پرسيدم كه اين مرد ( امام ما ) به دست اين مرد ظالم افتاد و ما نمىدانيم چه سرانجامى دارد آيا به تو نسبت به يكى از اولادش چيزى رسيده ، گفت : من گمان نداشتم كسى اين مسأله را از من بپرسد ، من در منزل امام صادق خدمت او رسيدم و او در يك اطاق كذائى در خانه‌اش كه\r\n\r\n","description":"","footnote":"","page_name":" 463 ","page_number":463},
  {"content":"\r\n . \r\n","description":"","footnote":"","page_name":" 464 ","page_number":464},
  {"content":"\r\n\r\nمحل نمازش بود تشريف داشت و دعا مىكرد و سمت راستش موسى بن جعفر ( ع ) بود كه آمين مىگفت بر دعايش من به او عرض كردم : قربانت ، مىدانى كه من تنها نظر به شما دارم و به شما خدمت كرده‌ام بعد از شما امام بر مردم كيست ؟ فرمود : موسى زره را پوشيده و به اندام او رسا در آمده ، گفتم : بعد از اين ديگر نياز به سؤالى ندارم .\r\n( 1 ) 4 - مفضل بن عمر گويد : من نزد امام صادق ( ع ) بودم كه ابو ابراهيم پسر بچه‌اى بود و نزد او آمد ، امام به من فرمود : بخواه كه او وصى من باشد و امر امامت او را به هر كدام از هم عقيده‌هاى خود كه مىدانى راز نگهدارند اظهار كن .\r\n( 2 ) 5 - اسحاق بن جعفر گويد : روزى نزد پدرم بودم و على بن عمر بن على ( بن الحسين ) به او گفت : قربانت ، بعد از تو ما خانواده و مردم ديگر به كه پناه برند ؟ فرمود : به آن كه دو جامهء زرد پوشيده و دو گيسوان دارد و از اين در به تو عيان گردد و هر دو لنگهء در را با هر دو دست خود را باز كند ، ما درنگى نكرديم كه دو كف هر دو لنگه را گرفته بودند و آن را گشود و ابو ابراهيم ( ع ) بر ما طالع شد .\r\n( 3 ) 6 - صفوان جمال گويد : منصور بن حازم به امام صادق ( ع ) گفت : پدر و مادرم قربانت ، هر بامداد و پسين جانهائى را دريابند و اگر\r\n\r\n","description":"","footnote":"","page_name":" 465 ","page_number":465},
  {"content":"\r\n . \r\n","description":"","footnote":"","page_name":" 466 ","page_number":466},
  {"content":"\r\n\r\nچنين پيشامدى شد ، امام كيست ؟ امام صادق ( ع ) فرمود : اگر چنين شد او است امام شما و دست به شانهء راست ابى الحسن ( ع ) زد چنانچه من مىدانم و آن حضرت در اين وقت پنج ساله بود ( يا قدش پنج وجب بود ) و عبد الله بن جعفر هم با ما نشسته بود .\r\n( 1 ) 7 - عيسى بن عبد الله بن محمد بن عمر بن على بن ابى طالب گويد : به امام صادق ( ع ) گفتم : اگر چيزى شد ( خدا برايم اين روز را نياورد ) من به كه اقتدا كنم ، به پسرش موسى ( ع ) اشاره كرد ، گفتم : اگر براى پسرش پيشامدى كرد و برادر بزرگ و پسر صغيرى به جا گذاشت به كدام اقتداء كنم ؟ فرمود : به پسرش ، سپس امام فرمود : چنين است هميشه ، گفتم : اگر او را نشناسم و محل او را ندانم ؟ فرمود : مىگوئى : خدايا من پيرو و دوست دار آن امامى هستم كه فرزند امام گذشته است ، كه همين براى تو مجزى است ان شاء الله .\r\n( 2 ) 8 - مفضل بن عمر گويد : امام صادق نام ابو الحسن ( ع ) را برد كه آن روز هنوز كودكى بود و فرمود : اين است آن مولودى كه در خاندان ما براى شيعيان ما از آن با بركت ترى به وجود نيامده .\r\nسپس رو به من كرد و فرمود : به اسماعيل جفا و درشتى نكنيد .\r\n( 3 ) 9 - از فيض بن مختار در ضمن حديثى طولانى در بارهء ابو\r\n\r\n","description":"","footnote":"","page_name":" 467 ","page_number":467},
  {"content":"\r\n . \r\n","description":"","footnote":"","page_name":" 468 ","page_number":468},
  {"content":"\r\n\r\nالحسن گويد : تا آنجا كه امام صادق ( ع ) فرمود : او است سرور و امامت كه از او پرسيدى خدمت او برو و به حق او اعتراف كن ، من برخاستم سر و دست او را بوسيدم و به درگاه خدا عز و جل براى او دعا كردم ، امام صادق ( ع ) فرمود : ولى بدان كه خدا به ما اجازه نداد پيش از تو به ديگرى اظهار كنيم ، من گفتم : قربانت ، اجازه مىفرمائيد به ديگرى هم خبر دهم ؟ فرمود : آرى به اهلت و اولادت و به همراه من اهل و اولاد و رفيقانى بودند كه يونس بن ظبيان هم از رفقاء من بود ، و چون به آنها خبر دادم خداى عز و جل را سپاس گفتند ، يونس گفت : نه به خدا بايد من از زبان خود امام بشنوم و بسيار شتاب داشت ، از منزل بيرون آمد و من هم دنبالش بودم و چون به در خانه رسيدم و او زودتر از من رسيده بود شنيدم كه امام صادق ( ع ) به او مىفرمايد : اى يونس ، مطلب همان است كه فيض براى تو گفته است ، گويد : يونس گفت : من شنيدم و اطاعت كردم ، امام صادق ( ع ) به من فرمود : اى فيض او را با خود ببر .\r\n( 1 ) 10 - از طاهر ( خادم امام صادق ع ) كه امام صادق ( ع ) عبد اللَّه ( فرزند بزرگتر خود را ) سرزنش و عتاب مىكرد و پند مى داد و مىفرمود : چرا مانند برادر خود نيستى ، به خدا من در چهره وى نور مىبينم ، عبد اللَّه مىگفت : مگر پدر من و او يكى نيست و مادر من و او ( اصل من و اصل او - نسخه اعلام الورى ) يكى نيست ؟ امام صادق به او مىفرمود : او جان من است و تو پسر من هستى .\r\n( 2 ) 11 - يعقوب سراج گويد : من خدمت امام صادق ( ع )\r\n\r\n","description":"","footnote":"","page_name":" 469 ","page_number":469},
  {"content":"\r\n . \r\n","description":"","footnote":"","page_name":" 470 ","page_number":470},
  {"content":"\r\n\r\nرسيدم و او بالا سر ابو الحسن موسى ( ع ) ايستاده بود كه در گهواره بود ، و رازى طولانى با او مىگفت ، من نشستم تا فارغ شد و برخاستم خدمت آن حضرت رفتم ، به من فرمود : برو نزد مولا و آقايت و به او سلام كن ، من نزديك رفتم و به او سلام كردم و جواب سلام مرا با زبانى شيوا داد و سپس به من فرمود : برو نامى كه ديروز براى دخترت گذاشتى تغيير بده زيرا آن نامى است كه خدا آن را بد دارد و براى من نوزاد دخترى بود كه حميراء نام گذاشته بودم و امام صادق ( ع ) به من فرمود : به دستور او كار كن تا هدايت شوى ، من نام آن دختر را عوض كردم .\r\n( 1 ) 12 - سليمان بن خالد گويد : امام صادق ( ع ) روزى در حضور ما ، ابو الحسن را احضار كرد و به ماها فرمود : بر شما باد ملازمت اين آقا به خدا او بعد از من سرور و امام شما است .\r\n( 2 ) 13 - ابو أيوب نحوى گويد : ابو جعفر منصور نيمه شبى مرا خواست و نزد او رفتم ، بر تخت خود نشسته بود و جلو او شمعى بود و در دست او نامه‌اى ، گويد : من چون سلام دادم آن نامه را پيش من انداخت و مىگريست ، گفت : اين نامه از محمد بن سليمان است كه به ما گزارش داده ، جعفر بن محمد وفات كرده است ،  إِنَّا لِلَّهِ وَ إِنَّا إِلَيْهِ راجِعُونَ  - تا سه بار - و كجا است مانند جعفر ؟ سپس به من گفت :\r\nبنويس ، من ديباچه نامه را نوشتم و سپس گفت : بنويس ، اگر به شخص معينى وصيت كرده او را پيش دار و گردنش را بزن ،\r\n\r\n","description":"","footnote":"","page_name":" 471 ","page_number":471},
  {"content":"\r\n . \r\n","description":"","footnote":"","page_name":" 472 ","page_number":472},
  {"content":"\r\n\r\nگويد : به او جواب رسيد كه به پنج نفر وصيت كرده يكى خود را ابو جعفر منصور و ديگر محمد بن سليمان و عبد الله و موسى و حميده .\r\n( 1 ) 14 - نضر بن سويد مانند اين روايت را نقل كرده جز اين كه گويد : امام صادق وصيت كرد به ابى جعفر و منصور و عبد الله و موسى و محمد بن جعفر و يك آزاد كرده ، امام صادق گويد : ابو جعفر گفت اين اوصياء را نمىتوان كشت .\r\n( 2 ) 15 - صفوان جمّال گويد : از امام صادق ( ع ) پرسيدم از صاحب امر امامت ؟ فرمود : صاحب اين أمر نه لهو دارد و نه لعب و بازى ، و ابو الحسن موسى كه كودكى بود و با خود بزغاله از گوسفندان مكه داشت و به او مىگفت : ( اسجدى لربّك ) آمد ، امام صادق او را بر گرفت و در آغوش كشيد و فرمود : پدر و مادرم قربانت ، كسى كه نه لهو دارد و نه لعب .\r\n( 3 ) 16 - فيض بن مختار گويد : من حضور امام صادق ( ع ) بودم كه ابو الحسن موسى ( ع ) آمد و من به او چسبيدم و او را بوسيدم ، امام صادق ( ع ) فرمود : شما شيعه ، كشتى هستيد و اين ملاح و كشتيبان شما است ، گويد : سال ديگر به حج رفتم و دو هزار اشرفى با خود داشتم و هزار دينار براى امام صادق فرستادم و هزار دينار براى امام موسى ( ع ) و چون خدمت امام صادق ( ع ) شرفياب شدم ، فرمود : اى فيض او را با من برابر دانستى ؟ من عرض كردم : اين كار\r\n\r\n","description":"","footnote":"","page_name":" 473 ","page_number":473},
  {"content":"\r\n . \r\n","description":"","footnote":"","page_name":" 474 ","page_number":474},
  {"content":"\r\n\r\nرا به خاطر فرمودهء شما كردم ، فرمود : به خدا من اين كار را نكردم بلكه خدا عز و جل اين مقام را به او داده .\r\n\r\nباب اشاره و نص بر ابى الحسن الرضا ( ع )\r\n( 1 ) 1 - حسين بن نعيم صحاف گويد : من و هشام بن حكم و على بن يقطين در بغداد بوديم ، على بن يقطين گفت : من نزد عبد صالح نشسته بودم كه پسرش رضا ( ع ) خدمت او آمد ، امام به من فرمود :\r\nاى على بن يقطين ، اين على سيد اولاد من است هلا من كنيه خود را به او بخشيدم ، هشام بن حكم كف دست خود را به پيشانيش كوبيد و گفت : واى بر تو ، چه گفتى ؟ على بن يقطين گفت :\r\nبه خدا آنچه را كه گفتم از او شنيدم ، هشام گفت من هم به تو خبر مىدهم ( به تو خبر داده خ ل ) كه امر امامت بعد از آن حضرت با وى مىباشد .\r\n( 2 ) 2 - نعيم قابوسى از ابو الحسن ( ع ) فرمود : پسرم على بزرگترين اولادم مىباشد و خوش رفتارترين آنان نزد من و محبوب‌تر\r\n\r\n","description":"","footnote":"","page_name":" 475 ","page_number":475},
  {"content":"\r\n . \r\n","description":"","footnote":"","page_name":" 476 ","page_number":476},
  {"content":"\r\n\r\nآنها بسوى من و او با من در جفر هم نظر است و در آن نظر نكند جز پيغمبر يا وصى پيغمبر .\r\n( 1 ) 3 - داود رقى گويد : به ابى ابراهيم گفتم : قربانت من پير شدم ، مرا از دوزخ نجات بده ، آن حضرت اشاره به پسرش ابو الحسن كرد و فرمود :\r\nبعد از من اين صاحب الامر شما است .\r\n( 2 ) 4 - محمد بن اسحاق بن عمار گويد : به ابو الحسن اول گفتم :\r\nمرا به كسى رهنمائى نكنى كه دين خود را از او دريافت كنم ؟\r\nفرمود :\r\nاين پسر من على است ، به راستى پدر من دست مرا گرفت و مرا سر قبر رسول خدا ( ص ) برد و فرمود : پسر جانم خدا عز و جل فرمايد ( 30 سوره بقره ) : « به راستى من در زمين خليفه‌اى مقرر سازم » و محققاً چون خدا عز و جل چيزى فرمايد بدان وفا كند .\r\n( 3 ) 5 - داود رقى گويد : به ابو الحسن موسى ( ع ) گفتم : پير شدم و استخوانم تهى شده و من از پدرت پرسيدم و مرا به شما رهنمائى كرد شما هم مرا رهنمائى كنيد ( پس از شما امام كيست ) فرمود : اين ابو الحسن الرضا است .\r\n\r\n","description":"","footnote":"","page_name":" 477 ","page_number":477},
  {"content":"\r\n . \r\n","description":"","footnote":"","page_name":" 478 ","page_number":478},
  {"content":"\r\n\r\n( 1 ) 6 - زياد بن مروان قندى از واقفه بود گويد : خدمت ابو ابراهيم ( امام كاظم ) رسيدم پسرش ابو الحسن ( ع ) نزد او بود ، به من فرمود : اى زياد ، اين پسرم فلانى است ، نامهء او نامهء من است و سخن او سخن من و فرستادهء او فرستادهء من و هر چه گويد ، قول ، قولِ او است .\r\n( 2 ) 7 - محمد بن مفضل گويد : مخزومى به من باز گفت : ( مادر او از اولاد جعفر بن ابى طالب بود ) گفت : ابو الحسن موسى ( ع ) فرستاد دنبال ما و ما را جمع آورى كرد و فرمود : مىدانيد براى چه شما را دعوت كردم ؟ گفتيم : نه ، فرمود : كه اين پسرم وصيم و قيم به امرم و بعد از من خليفه و جانشين من است ، هر كه از من وامىخواهد از اين پسرم بايد آن را بگيرد و به هر كس وعده‌اى دادم بايد عمل بدان را از او خواهد و هر كس ناگزير است مرا شخصاً ملاقات كند بايد به وسيلهء نامهء او باشد .\r\n( 3 ) 8 - حسين بن مختار گويد : وقتى ابو الحسن ( ع ) در زندان بود الواحى از طرف او به دست ما رسيد بدين مضمون : عهد من به اكبر اولادم اين است كه اين كار كند و آن كار كند و به فلانى چيزى مده تا من تو را ببينم يا اين كه خدا فرمان مرگ مرا امضاء كند .\r\n( 4 ) 9 - حسين بن مختار از طرف ابى الحسن ( امام كاظم ع ) زمانى كه در بصره بود ( در زندان عيسى بن ابى جعفر امير بصره ) در ضمن الواحى به ما نوشته شد كه : دستور من به بزرگترين پسران من ( على بن موسى الرضا ع ) اين است كه به فلانى چنان را بدهد و به\r\n\r\n","description":"","footnote":"","page_name":" 479 ","page_number":479},
  {"content":"\r\n . \r\n","description":"","footnote":"","page_name":" 480 ","page_number":480},
  {"content":"\r\n\r\nفلانى چنين را و به فلانى هم چنان را و به فلانى چيزى ندهد تا خودم بيايم يا خدا عز و جل مرگ مرا مقدر كند ، زيرا خدا هر چه خواهد كند .\r\n( 1 ) 10 - على بن يقطين گويد : ابو الحسن ( موسى ) از زندان به من نوشت كه فلان پسرم سيد اولاد من است و من كنيه خود را به او بخشيدم .\r\n( 2 ) 11 - داود بن سليمان گويد : به ابى ابراهيم ( ع ) گفتم : مى ترسم پيش آمدى رخ دهد و تو را ملاقات نكنم ، اكنون مرا از امام بعد از خودت مطلع كن ، فرمود : فلان پسرم امام است ، يعنى ابو الحسن ( الرضا ) .\r\n( 3 ) 12 - نصر بن قابوس گويد : به ابى ابراهيم ( امام كاظم ع ) گفتم :\r\nمن از پدرت پرسيدم : امام بعد از تو كيست ؟ به من خبر داد كه توئى آن امام ، و چون امام صادق فوت كرد مردم به راست و به چپ رفتند ولى من و اصحابم در باره تو شكى نداشتيم ، بفرمائيد بعد از شما امام كيست ؟ فرمود : پسرم فلان .\r\n( 4 ) 13 - داود بن زربى گويد : مالى خدمت امام كاظم ( ع ) آوردم ( سهم امام ) مقدارى از آن را بر گرفت و مقدارى را وانهاد به من ، گفتم : چرا اين مقدار را وانهادى به من اصلحك الله فرمود : باشد\r\n\r\n","description":"","footnote":"","page_name":" 481 ","page_number":481},
  {"content":"\r\n . \r\n","description":"","footnote":"","page_name":" 482 ","page_number":482},
  {"content":"\r\n\r\nتا صاحب امر امامت آن را از تو بخواهد ، ( يعنى اين نشانهء امام بعد از من است ) چون خبر مرگ آن حضرت به ما رسيد ، ابو الحسن پسرش را فرستاد و آن مال را از من خواست و من به او دادم .\r\n( 1 ) 14 - يزيد بن سليط گويد : ما عازم عمل عمره بوديم كه در ميان راه به امام كاظم ( ع ) بر خورديم من گفتم : قربانت آيا اين جا را مىشناسيد و به خاطر مىآوريد ؟ ، فرمود : آرى آيا تو هم مىشناسى و به خاطر مىآورى ؟ ، گفتم : آرى ، من و پدرم شما را با امام صادق به همراه برادرانت همين جا ملاقات كرديم ، پدرم به آن حضرت گفت : پدر و مادرم قربانت ، شما همه امامانى پاك هستيد ولى مرگ دامنگير همه است ، به من دستورى تازه لطف كنيد تا به جانشين خود باز گويم و بعد از من گمراه نباشد ، امام فرمود : به چشم اى ابا عبد الله ( كنيه سليط بوده ) اينان همه پسران منند و اين آقا و سيد آنها است ( به شما اشاره كرد ) او است كه حكم و فهم و سخاوت و معرفت بدان چه مردم بدان حاجت دارند و در امر دين و دنياشان مورد اختلاف است آموخته و داراى حسن خلق و جواب نيكو به سؤالات است او است بابى از ابواب خدا عز و جل و در او فضيلتى است از همهء اينها بهتر ، پدرم به او عرض كرد : آن چيست ، پدر و مادرم قربانت ؟ فرمود :\r\nخدا عز و جل از صلب او بيرون آورد پشت و پناه اين امت و علم و نور و فصل و حكومت آنها را ، بهترين نوزاد و بهترين پرورده باشد ، خدا به وسيله او خونها را حفظ كند و ميانه مردم را اصلاح نمايد و پراكندگى را بر طرف سازد و رخنه را ببندد و برهنه را بپوشاند و گرسنه را سير كند و ترسنده را آسوده خاطر كند و باران\r\n\r\n","description":"","footnote":"","page_name":" 483 ","page_number":483},
  {"content":"\r\n . \r\n","description":"","footnote":"","page_name":" 484 ","page_number":484},
  {"content":"\r\n\r\n( 1 ) ببارد و به بندگان ترحم كند ، بهترين مرد باشد و بهترين جوان گفتارش محكم و قاطع است و خموشى او علم و دانش ، براى مردم هر چه مورد اختلاف باشد بيان كند و به تيره و تبار خود در كودكى سرافراز و آقا باشد ، پدرم به او عرض كرد : پدر و مادرم قربانت آيا از مادر زائيده شده ؟ فرمود : آرى و چند سال هم بر او گذشته ، يزيد گويد ( چون رشته سخن به اينجا رسيد ) : كسى آمد كه با وجود او ديگر نمىتوانستيم در اين باره سخنى بگوئيم .\r\nيزيد گويد : من به امام عرض كردم شما هم به من خبرى بدهيد مانند خبرى كه پدرت به من داد ، فرمود : آرى ، پدرم در زمانى بود كه جز اين زمان است ( يعنى در زمان او آزادى بيشترى وجود داشت ) من به او عرض كردم : هر كه به اين جواب قناعت كند خدا او را لعنت كند ، گويد : امام كاظم ( ع ) خنده‌اى از ته دل كرد و سپس فرمود : اى ابا عماره به تو خبر مىدهم كه چون از منزل خود بيرون آمدم به فلان پسرم به خصوص وصيت كردم و پسران ديگر را هم در ظاهر با او شركت دادم ولى در باطن و نهانى وصى خاص من او است او را به تنهايى برگزيدم ، اگر اختيار با من بود امر امامت را به پسرم قاسم وامىگذاردم ، چون او را دوست دارم و با او مهربانم ولى اين امر با خدا عز و جل است و هر جا خواهد مقرر سازد خبر امامت او از رسول خدا ( ص ) به من رسيده است او را به من نموده است و به من نموده است كه همراه او كيست و همچنين به هيچ كدام از ما ائمه وصيت نمىشود تا خبر آن از رسول خدا ( ص ) برسد و از جدم على ( ع ) ، من به همراه جدم انگشترى و شمشيرى و عصا و كتابى و عمامه‌اى ديدم و عرض كردم : يا رسول الله اينها چيست ؟\r\n\r\n","description":"","footnote":"","page_name":" 485 ","page_number":485},
  {"content":"\r\n . \r\n","description":"","footnote":"","page_name":" 486 ","page_number":486},
  {"content":"\r\n\r\n( 1 ) به من فرمود : عمامه رمز سلطنت خدا عز و جل است و شمشير عزت خدا تبارك و تعالى ، كتاب نور خدا تبارك و تعالى است و اما عصا رمز نيروى خدا است و خاتم رمز جامع همهء اين امور است ، سپس به من فرمود : امر امامت از تو به ديگرى منتقل شده ، گفتم : يا رسول الله به من بنما كدام آنها است آن شخص ، رسول خدا ( ص ) به من فرمود : هيچ كدام از ائمه ( ع ) را نديدم كه از تو نسبت به مفارقت اين امر امامت بىتاب‌تر باشد ، اگر امر امامت روى محبت و دوستى بود ( نسبت به فرزندى ) اسماعيل پيش پدر تو از تو محبوب‌تر بود ولى اين امر از طرف خدا عز و جل است ، سپس امام كاظم ( ع ) فرمود :\r\nهمهء فرزندان خود را از زنده و مرده در نظر آوردم و امير المؤمنين ( ع ) به من فرمود : اين سيّد آنها است و اشاره كرد به على ( ع ) او از من است و من از او و خدا نيكوكاران را دوست دارد .\r\nيزيد گويد : سپس امام كاظم ( ع ) فرمود : اى يزيد اين حديث نزد تو امانت است به آن خبر مده مگر خردمندى يا يك بندهء خدائى كه او را راست و درست بدانى و اگر براى گواهى از تو پرسند طبق آن گواهى بده و اين است فرمودهء خدا عز و جل ( 59 سوره نساء ) :\r\n« به راستى خدا به شما فرمان مىدهد كه امانات را به اهل آن بپردازيد » و نيز براى ما فرموده ( 140 سوره بقره ) « كيست كه ستمكارتر باشد از آن كه يك گواهى از خدا دارد و نهان كند » گويد : پس امام كاظم ( ع ) فرمود : من رو به رسول خدا ( ص ) كردم و گفتم : پدر و مادرم قربانت ، ائمه را برايم جمع كردى كدام آنها او است ( يعنى كدام امام است ) فرمود : آن كه به نور خدا عز و جل مىبيند و به فهم الهى مىشنود و به كمك او سخن مىگويد ، درست است و خطاء ندارد و مىداند و نادانى ندارد و آموخته است از نظر حكمت و دانش هر\r\n\r\n","description":"","footnote":"","page_name":" 487 ","page_number":487},
  {"content":"\r\n . \r\n","description":"","footnote":"","page_name":" 488 ","page_number":488},
  {"content":"\r\n\r\n( 1 ) دو ، او ، اين است ، و دست پسرم على را گرفت ، سپس فرمود : چه اندازه بودن تو با او كم است ، چون از سفر برگردى وصيت كن و كارهايت را اصلاح كن و از هر چه خواهى فراغت جو ، زيرا تو از آنها جدا مىشوى و با ديگران همسايه مىگردى و هر گاه خواستى على ( ع ) را بطلب تا تو را غسل دهد و كفن كند ، زيرا غسل او تو را پاك كند و جز آن درست نباشد ، اين سنتى است كه ثابت شده ، تو در برابر او دراز بكش ( براى اداى نماز بر ميت تو ) و برادران و عموهايش را دنبال سر او به صف كن و به او دستور بده كه تا نه تكبير بر تو بگويد ( نماز ميت عمومى پنج تكبير است و ما زاد آن براى احترام است كه نسبت به بزرگان مذهب مورد رخصت گرديده طبق موارد خاصه و منصوصه ) زيرا وصيت او پا بر جا است و در زندگى تو جانشين تو است ، سپس اولاد خود را جمع كن و گواه بر آنها بگير و خدا را گواه ساز و همان خدا براى گواه بس است .\r\nسپس امام كاظم ( ع ) به من فرمود : من در اين سال گرفتار مىشوم و كار امامت با پسرم على ( ع ) است كه هم نام على و على است على اول على بن ابى طالب است و على ديگر ، على بن الحسين ( ع ) به وى فهم و حلم و مهر و دين و محنت على اول عطا شده است و محنت و صبر على ديگر بر آنچه بد دارد و نمىتواند سخنى بگويد مگر چهار سال پس از مردن هارون ، سپس به من فرمود : اى يزيد ، چون به اينجا گذر كنى و او را ببينى و محققاً او را خواهى ديد به او مژده بده كه محققاً براى او پسرى متولد گردد كه امين است و مأمون و مبارك و او به تو خبر دهد كه با من ملاقات كردى ، در اين وقت به او خبر ده آن كنيزكى كه اين پسر از او است ، كنيزكى است از خاندان ماريه كنيز رسول خدا ( ص ) ام\r\n\r\n","description":"","footnote":"","page_name":" 489 ","page_number":489},
  {"content":"\r\n . \r\n","description":"","footnote":"","page_name":" 490 ","page_number":490},
  {"content":"\r\n\r\n( 1 ) ابراهيم و اگر توانستى سلام مرا به او برسانى برسان .\r\nيزيد گويد : پس از در گذشت امام كاظم ( ع ) على بن موسى الرضا را ملاقات كردم و او با من آغاز سخن كرد و گفت : اى يزيد در بارهء انجام عمره چه مىگوئى ؟ گفتم : پدر و مادرم قربانت ، اختيار با شما است ، من خرجى ندارم ، فرمود : سبحان الله ، ما به تو تكليفى نكنيم كه متعهد خرج تو نباشيم ، و به همراهى آن حضرت براى انجام عمره بيرون شديم تا به همان جا رسيديم ، او با من آغاز سخن كرد و فرمود : اى يزيد در اينجا بسيار شده كه با همسايگان و عموهايت بر خوردى ، گفتم : آرى ، و سپس داستان را براى او گفتم ، فرمود : آن كنيزك هنوز نيامده و چون به دست من رسد سلام پدرم را به او مىرسانم ، و با هم به مكه برگشتيم و در همان سال آن كنيزك را خريدارى كرد و ديرى نگذشت كه آبستن شد و آن پسر را زائيد ، يزيد گويد : برادران على ( ع ) اميدوار بودند كه در امامت وارث او باشند و با من بىگناه دشمن شدند ، اسحاق بن جعفر مىگفت به آنها : به خدا من او ( يزيد ) را ديدم نسبت به پدرم امام كاظم مقامى و موقعى داشت و به جايى مىنشست كه من در آنجا راه نداشتم .\r\n( 2 ) 15 - يزيد بن سليط گويد : امام كاظم ( ع ) در وصيت خود اين عده را گواه گرفت :\r\n1 - ابراهيم بن محمد جعفرى . 2 - اسحق بن محمد جعفرى .\r\n3 - اسحق بن جعفر بن محمد . 4 - جعفر بن صالح .\r\n5 - معاويه جعفرى . 6 - يحيى بن حسين بن يزيد بن على .\r\n7 - سعد بن عمران انصارى . 8 - محمد بن حارث انصارى .\r\n\r\n","description":"","footnote":"","page_name":" 491 ","page_number":491},
  {"content":"\r\n . \r\n","description":"","footnote":"","page_name":" 492 ","page_number":492},
  {"content":"\r\n\r\n( 1 ) 9 - يزيد بن سليط انصارى . 10 - محمد بن جعفر بن سعد أسلمى و او نويسندهء وصيت نامهء نخست بود به اين مضمون : گواه است كه نيست شايسته پرستش جز خدا ، يگانه است ، شريك ندارد و گواه است كه محمد بنده و رسول او است و بر اين كه قيامت آيد شكّى ندارد و بر اين كه خداوند هر كه در گورها است زنده مىكند و بر اين كه زنده شدن بعد از مرگ حق است و وعده خدا حق است و حساب حق است و قضاء حق است و ايستادن برابر خدا حق است و هر آنچه محمد ( ص ) آورده درست است و هر آنچه روح الامين آورده درست است ، بر اين عقيده زنده‌ام و بر آن مىميرم و بر آن مبعوث مىشوم ان شاء الله ، آنها را گواه مىگيرم كه اين وصيت من است به خط خودم و من از وصيت جدّم امير المؤمنين على بن ابى طالب و از وصيت محمد بن على ( ع ) هم نسخه گرفتم ، به مانند همين ، و حرف به حرف آنها را استنساخ كردم و از وصيت جعفر بن محمد ( ع ) هم به مانند آن ، من به طور تحقيق به على وصيت كردم و در درجه دوم پسران من هم همراه او باشند اگر خواست و آنها را شايسته آن شناخت و دوست داشت كه با او همراه باشند و اگر نخواست و بد داشت آنها را و خواست كه آنها را از وصيت بيرون كند اختيار با او است و با وجود او امرى ندارند .\r\nمن به او وصيت كردم در بارهء موقوفات و اموال و كنيزها و بنده‌هائى كه دارم ، و سرپرستى كودكانم كه به جا گذاردم و اولادم با ابراهيم و عباس و قاسم و اسماعيل و احمد و ام احمد است ، ولى سرپرستى زنانم مخصوص به على است نه آنها ، و ثلث موقوفه پدرم و ثلث من در اختيار او است به هر چه خواهد صرف كند و مانند صاحب مال در آن تصرف كند ، اگر خواهد بفروشد يا ببخشد يا به\r\n\r\n","description":"","footnote":"","page_name":" 493 ","page_number":493},
  {"content":"\r\n . \r\n","description":"","footnote":"","page_name":" 494 ","page_number":494},
  {"content":"\r\n\r\n( 1 ) كسى واگذارد يا صدقه بدهد بر كسانى كه من نام بردم برايش يا بر ديگران كه نام نبردم اختيار با او است و او در اجراى وصيت من خود من است نسبت به مالم و خانواده‌ام و اولادم و اگر صلاح ببيند كه برادران او را كه من در نوشته خودم نام بردم بگمارد بر وظيفه آنها ، آنها را برقرار دارد و اگر نخواهد و بد داشته باشد حق دارد آنها را بيرون كند و سرزنشى و اعتراضى به او متوجه نيست و كلامش رد ندارد ، اگر دريافت كه جز آنچه من از آنها توقع داشتم بعد از من در مقام مخالفت باشند و بخواهد آنها را از تصدى كارشان جلو گيرد اختيار با او است و اگر يكى از آنها بخواهد خواهر خود را ( كه از مادر او است ) شوهر دهد حق ندارد او را شوهر دهد جز با اجازه و دستور او ، زيرا او به وضع زناشوئى قوم خود آشناتر است .\r\nهر كسى از سلطان وقت يا ديگرى از مردم او را از عملى بر طبق وصيت باز دارد يا ميان او و آنچه ذكر كردم حائل شود يا يكى از برادران و خويشانى كه در وصيت نام آنها را بردم اين عمل را بكنند ، از خدا و رسول خدا بيزار باشند و خدا و رسولش از آنها بيزار باشند و لعنت و خشم خدا بر آنها باد با لعنت همه لاعنان و فرشتگان مقرب و پيغمبران و رسولان و جمع مؤمنان ، هيچ سلطانى را نرسد كه او را از عملى باز دارد ، براى او نزد من بدهكارى و غرامتى نيست و هيچ كدام از اولادم نزد من مالى ندارند و او ( على الرضا \" ع \" ) در هر چه گويد بايد تصديق شود ، اگر كم باشد او داناتر است و اگر هم بيش باشد او راستگو است همچنان ، و مقصود من از وارد كردن ديگران اولادم كه نام بردم در وصيت همان ترويج نام و احترام آنها است .\r\nكنيزان من كه از من اولادى دارند هر كدام در منزل\r\n\r\n","description":"","footnote":"","page_name":" 495 ","page_number":495},
  {"content":"\r\n . \r\n","description":"","footnote":"","page_name":" 496 ","page_number":496},
  {"content":"\r\n\r\n( 1 ) مخصوص خود بمانند و به عفت و حجاب خود بپايند آنچه در زندگى من براى آنها خرج و نفقه بوده است به آنها داده شود ، آن هم به نظر وصى من على الرضا وابسته است ، و هر كدام بيرون شد و شوهر كرد ديگر حق ندارد به مأواى من برگردد جز اين كه على نظر ديگرى بدهد ، دختران من همچنين باشند ، هيچ كدام از برادران مادريشان و نه سلطان حق ندارد بىمشورت او ( على الرضا ) آنها را شوهر دهند . اگر خلاف اين كنند خدا و رسولش را مخالفت كردند و در ملك من با او نبرد كردند ، آن وصى به زناشوئى قوم خود شناساتر است ، اگر خواهد شوهر دهد و اگر خواهد بىشوهر گذارد ، من به آنها هم طبق آنچه در اين وصيت نامه است سفارش كردم و خدا را بر آنها گواه گرفتم و آن وصى و ام احمد هم هر دو گواهند ، احدى حق ندارد وصيتنامه مرا باز كند و آن را منتشر سازد ولى خود وصى غير از اين است و هر گونه اختيارى دارد ، هر كه بد كند به خود كرده و هر كه خوب كند به خود كند و پروردگارت به هيچ وجه در بارهء بندگان ستم كار نيست و صلى الله على محمد و آله ، هيچ كس چه سلطان يا ديگرى حق ندارد اين وصيتنامه مرا كه پائين آن را مهر كردم بگشايد و مهر آن را بشكند ، هر كه اين كار كند لعنت و خشم خدا بر او باد و لعنت همهء لاعنين و فرشته‌هاى مقرّب و جمع رسولان و مؤمنان از مسلمانان بر آن كه اين وصيتنامه مرا باز كند ، نوشت و مهر نهاد بر آن ابو ابراهيم ( امام كاظم ع ) و گواهان و صلى الله على محمد و على آله .\r\nابو الحكم گويد : عبد الله بن آدم جعفرى به من باز گفت از قول يزيد بن سليط كه ابو عمران طلحى قاضى مدينه بود و چون امام كاظم ( ع ) در گذشت برادران امام هشتم او را به محضر طلحى\r\n\r\n","description":"","footnote":"","page_name":" 497 ","page_number":497},
  {"content":"\r\n . \r\n","description":"","footnote":"","page_name":" 498 ","page_number":498},
  {"content":"\r\n\r\n( 1 ) قاضى كشاندند ، عباس بن موسى ( يكى از برادرها ) به قاضى گفت : - أصلحك الله و أمتع بك - ( خدا عمرت را زياد كند و سايه‌ات را از سر مسلمانان كم نكند ) در تهِ اين وصيتنامه گنجى و گوهرى است و اين برادر ما مىخواهد آن را پنهان كند و خودش بر دارد و به ما ندهد و پدر مرحومم همه چيز را به اختيار او گذاشته و ما را بىچيز و بينوا رها كرده و اگر نبود كه خوددارى مىكنم در برابر همه به شما خبر قابل توجهى مىدادم .\r\nچون عباس سخن را به اينجا رسانيد ، ابراهيم بن محمد از جا جست و گفت : اگر چنين خبرى بدهى ما تو را تصديق نكنيم و از تو نپذيريم و نزد ما سرزنش شده و رانده گردى و خرد و سالخورده ما تو را دروغگو شناسند ، پدرت بهتر تو را مىشناخت اگر خيرى در او بود به تو اختيارى مىداد پدرت در عيان و نهان به تو عارفتر بود و تو را بر دو دانه خرما امين نمىدانست ، سپس اسحق بن جعفر بر سر او جست و دامن او را گرفت و گفت : راستى تو بىخرد و ناتوان و احمق همه هستى اين هم روى آن كار ديروز تو باشد .\r\nو ديگر همراهان قوم هم به اسحق كمك كردند ، ابو عمران قاضى به على ( ع ) عرض كرد : شما تشريف ببريد ، و آن لعنى كه امروز پدرت به من نثار كرده مرا بس است ، پدرت به تو اختيارات وسيعى و مال فراوانى داده ، به خدا هيچ كس از پدر پسر را بهتر نمى شناسد ، به خدا در نزد ما نه سبك سر بود و نه سست رأى .\r\nعباس به قاضى گفت : أصلحك الله ، مهر وصيتنامه را بردار و هر چه در آن است بخوان ، ابو عمران گفت : من مهر آن را بر نمى دارم آنچه لعنت پدرت به من امروز نثار كرده مرا بس است ، عباس گفت : من خودم مهر آن را بردارم ؟ قاضى گفت : تو خود دانى ،\r\n\r\n","description":"","footnote":"","page_name":" 499 ","page_number":499},
  {"content":"\r\n . \r\n","description":"","footnote":"","page_name":" 500 ","page_number":500},
  {"content":"\r\n\r\n( 1 ) عباس مهر را برداشت و چون وصيتنامه را خواندند در آن اخراج برادران از وصيت و اقرار على ( ع ) ثبت بود و نوشته بود همهء آنها در اختيار و ولايت على الرضا هستند چه بخواهند و چه نخواهند و آنها همه از حق تصرف در صدقه ، وقف ، و ديگر اموال و امور خارجند ، گشودن وصيت نامه براى آنها بلا و رسوائى و خوارى شد و براى على الرضا سرافرازى و خير ، و در وصيتنامه‌اى كه عباس باز كرد اين شهود قيد شده بود :\r\n1 - ابراهيم بن محمد . 2 - اسحق بن جعفر .\r\n3 - جعفر بن صالح . 4 - سعيد بن عمران .\r\nو روى ام احمد را در مجلس قاضى باز كردند چون مدعى شدند خودِ او نيست ، تا روى او را گشودند و او را شناختند و در اين وقت ام احمد گفت : آقايم ( امام كاظم ) به خدا به من فرمود كه تو را به زور بگيرند و به محضرها بكشانند ، اسحق بن جعفر او را از اين سخن منع كرد گفت : خاموش ، زن هر كه باشد ضعيف است ، من گمان ندارم آن حضرت هيچ همچو حرفى زده باشد .\r\nسپس على الرضا رو به عباس كرد و فرمود : اى برادر ، من مىدانم بدهكارى و ديون به شما فشار آورده و شما را بدين كار و كشمكش واداشته ، اى سعيد تو برو معين كن چه اندازه بدهكارند و همه را بپرداز و من به خدا از همراهى با شما و احسان به شما كوتاهى نكنم تا زنده باشم ، شما هر چه خواهيد بگوئيد ، عباس در جواب گفت : هر چه به ما بدهى از زيادى مال خود ماست و مال ما نزد تو بيش از اينها است ، فرمود : هر چه خواهيد بگوئيد ، آبروى من آبروى شما است ، اگر خوش رفتارى كنيد نزد خدا اجر خوب داريد و اگر بدى كنيد به راستى خدا بسيار آمرزنده و مهربان است ، به خدا شما\r\n\r\n","description":"","footnote":"","page_name":" 501 ","page_number":501},
  {"content":"\r\n . \r\n","description":"","footnote":"","page_name":" 502 ","page_number":502},
  {"content":"\r\n\r\n( 1 ) مىدانيد كه من امروز فرزندى ندارم و وارثى جز شما ندارم و اگر چيزى از اين مال به گمان شما نگهدارم يا پس انداز كنم همانا براى شماها است و به شما بر مىگردد ، به خدا از روزى كه پدر شما ( ع ) وفات كرده چيزى به دست نياوردم جز آن كه در مصارفى خرج كردم كه شما خودتان مىدانيد و ديده‌ايد ، عباس از جا جست و گفت ، به خدا چنين نيست و خدا تو را بر ما صاحب اختيار نكرده ولى پدر ما بر ما حسد برده و آن را خواسته كه خدا براى او و براى تو روا ندانسته تو خود مىدانى كه من صفوان بن يحيى فروشندهء پارچه‌هاى سابرى را مىشناسم ( صفوان وكيل امام رضا و امام جواد بوده و از اين روايت معلوم مىشود وكيل امام كاظم \" ع \" هم بوده است - از مجلسى \" ره \" ) و اگر زنده ماندم او را گلو گير مىكنم و تو را هم با او .\r\nعلى الرضا ( ع ) فرمود :\r\nلا حول و لا قوة الّا بالله العلى العظيم ،\r\nاما من اى برادرانم خدا مىداند كه از دل خوشى شماها را مى خواهم ، بار خدايا اگر تو مىدانى كه من مصلحت آنها را مىخواهم و به آنها نيكىكننده‌ام و صله رحم مىنمايم و دلبند كارهاى آنها هستم در شب و روز ، مرا براى كارهاى آنها يارى كن و عوض خير به من عطا كن و اگر قصد ديگرى دارم تو علام الغيوبى ، آنچه را مستحقم به من پاداش بده اگر بد است بد و اگر خوب است خوب ، بار خدايا آنها را اصلاح كن و خوشى براى آنها فراهم كن و شيطان را از ما و آنها دور كن و آنها را به طاعت خود يارى ده تو رفيق رشد و رستگارى ، اما من اى برادر بر خوشى شماها همه حريصم و براى اصلاح و بهى شما در تلاشم و خدا وكيل و شاهد است بر آنچه مىگويم .\r\n\r\n","description":"","footnote":"","page_name":" 503 ","page_number":503},
  {"content":"\r\n . \r\n","description":"","footnote":"","page_name":" 504 ","page_number":504},
  {"content":"\r\n\r\n( 1 ) عباس گفت : من خوب زبان تو را مىشناسم \" نقش تو نزد من بر آب است \" و با اين جمله از هم جدا شدند و صلى الله على محمد و آله .\r\n( 2 ) 16 - ابن سنان گويد : يك سال پيش از آنكه ابو الحسن موسى ( ع ) به عراق آيد خدمت آن حضرت رسيدم و پسرش على ( ع ) در برابر او نشسته بود ، به من نگاهى كرد و فرمود : اى محمد متوجه باش كه در اين سال جنبشى ( سفرى ) باشد ، از آن بىتابى مكن ، گويد : گفتم ، قربانت چه مىشود آنچه فرمودى مرا پريشان كرد ؟ فرمود : من نزد اين سركش مىروم ولى از خود او به من آفتى نرسد و نه از آنكه بعد از او باشد ، گويد : گفتم : آن چه باشد ؟ قربانت ، فرمود : هر كه ستم كند به حق اين پسرم و منكر امامتش گردد بعد از من چون كسى است كه ستم به على بن أبى طالب ( ع ) كرده و منكر امامت او شده بعد از رسول خدا ( ص ) ، گويد :\r\nگفتم : اگر خدا به من عمرى داد حق وى را به او تسليم كنم و به امامتش اقرار نمايم ، فرمود : اى محمد ، راست گفتى خدا عمر تو را طولانى كند و حق او را به وى تسليم كنى و معترف به امامت او و امامت آن كه بعد از او است باشى ، گويد : گفتم : او كيست ؟\r\nفرمود : محمد پسرش ، گويد : گفتم : براى او هم رضا و تسليم دارم .\r\n\r\n","description":"","footnote":"","page_name":" 505 ","page_number":505},
  {"content":"\r\n . \r\n","description":"","footnote":"","page_name":" 506 ","page_number":506},
  {"content":"\r\n\r\n\r\nباب اشاره و نص بر ابى جعفر دوّم امام محمد تقى ( ع )\r\n( 1 ) 1 - يحيى بن حبيب زيّات گويد : به من خبر داد كسى كه نزد ابى الحسن الرضا ( ع ) نشسته بود كه چون از خدمت آن حضرت بر خواستند ، فرمود : ابا جعفر را ( امام محمد تقى ) ملاقات كنيد و به او سلام بدهيد و با او تجديد عهد كنيد ، و چون آن جمع برخاستند و رفتند رو به من كرد و فرمود : خدا مفضل را رحمت كند ، او به كمتر از اين قناعت مىكرد .\r\n( 2 ) 2 - معمر بن خلاد گويد : از امام رضا ( ع ) شنيدم ، چيزى گفت و فرمود : چه حاجتى به اين داريد ؟ اين ابو جعفر است كه او را به جاى خود نشانديم و جانشين خود كردم و فرمود : ما خاندانى هستيم كه صغير ما از كبير ما ارث برند به مانند هم هيچ تفاوتى ندارند - يعنى كم سنّى او مانع از مقام امامت و تصدى خلافت حقّه نيست . از مجلسى ره - و ذكر شيئاً - يعنى چيزى از نشانه‌هاى امامت را ياد آور شد يا آنكه راجع به انحصار امامت در اولاد حسين چيزى گفت و فرمود به برادرها نمىرسد و از اين مطالب راجع به امر امامت و بعضى آن را \" ذكر \" از مجهول باب تفعيل دانند ، يعنى حضور آن حضرت عرض شد .\r\n( 3 ) 3 - محمد بن عيسى گويد : من خدمت ابى جعفر دوّم ( ع ) رسيدم ، او در بارهء چيزهائى با من مناظره كرد و سپس فرمود : اى ابا\r\n\r\n","description":"","footnote":"","page_name":" 507 ","page_number":507},
  {"content":"\r\n . \r\n","description":"","footnote":"","page_name":" 508 ","page_number":508},
  {"content":"\r\n\r\nعلى شك را از دل خود بردار ، پدرم جز من ندارد .\r\n( 1 ) 4 - حسين بن بشّار گويد : ابن قياما به ابى الحسن الرضا ( ع ) نامه نوشت و در ضمن گفت : چطور تو امامى با اين كه پسر و جانشين ندارى ، امام رضا ( ع ) با چهرهء خشمگين به او جواب داد : تو از كجا مىدانى كه من پسر ندارم ، به خدا روزگارى نگذرد جز آن كه خدا به من پسرى دهد كه به وسيلهء او فرق ميان حق و باطل نهد ( ابن قياما همان حسين است كه واقفى مذهب بوده است ) .\r\n( 2 ) 5 - ابن ابى نصر گويد : ابن النجاشى به من گفت : بعد از سرور تو ( امام رضا \" ع \" ) امام كيست ؟ من دلم مىخواهد از او بپرسى تا من بدانم ، من خدمت امام رضا ( ع ) رسيدم و به او خبر دادم گويد : به من فرمود : امام پسر من است ، سپس فرمود : كسى جرات دارد بگويد : پسر من ، و اولادى نداشته باشد ؟ .\r\n( 3 ) 6 - معمر بن خلّاد گويد : پس از ولادت ابى جعفر ( محمد تقى \" ع \" ) نزد امام رضا ( ع ) چيزى مذاكره كرديم ( در امر امامت ) فرمود : چه نيازى به اين سخن‌ها داريد ؟ اين ابو جعفر است كه به جاى خود نشانده‌ام و جانشين خود كرده‌ام .\r\n( 4 ) 7 - ابن قياما واسطى گويد : داخل شدم بر على بن موسى ( ع ) و به دو گفتم : آيا دو امام ( در يك زمان ) خواهند بود ؟ فرمود نه جز\r\n\r\n","description":"","footnote":"","page_name":" 509 ","page_number":509},
  {"content":"\r\n . \r\n","description":"","footnote":"","page_name":" 510 ","page_number":510},
  {"content":"\r\n\r\nاين كه يكى از آن دو صامت و ساكت باشد ، به دو گفتم : اين شما هستيد كه بعد از شما براى شما امام صامتى نيست و هنوز ابو جعفر ( محمد تقى \" ع \" ) براى او متولد نشده بود به من فرمود : به خدا كه خدا براى من فرزندى قرار دهد كه به وسيلهء او حقّ و أهل حقّ را ثابت نگهدارد و باطل و اهل باطل را محو سازد ، بعد از يك سال ابو جعفر ( محمد تقى ع ) متولد شد و ابن قياما واقفى مذهب بود .\r\n( 1 ) 8 - حسن بن جهم گويد : خدمت امام رضا ( ع ) نشسته بود پسرش را كه هنوز صغير بود پيش خواند و در كنار منش نشانيد و به من فرمود : او را برهنه كن و پيراهنش را بكن ، من پيراهن او را بيرون آوردم ، به من فرمود : ميان دو شانه‌اش را نگاه كن من نگاه كردم و ناگاه ديدم در يكى از دو كتفش مانند مُهرى است كه در گوشت فرو رفته ، سپس فرمود : اين را مىبينى ؟ مانند آن در همين جا بر شانهء پدرم بود .\r\n( 2 ) 9 - ابى يحيى صنعانى گويد : من خدمت امام رضا ( ع ) بودم پسرش ابو جعفر ( ع ) را كه صغير بود آوردند ، فرمود : اين است مولودى كه براى شيعيان ما از او با بركت‌ترى زائيده نشده .\r\n( 3 ) 10 - صفوان بن يحيى گويد : به امام رضا ( ع ) گفتم : ما پيشتر دعا مىكرديم كه خدا ابو جعفر ( ع ) را به شما ببخشد ، شما مىفرمود : كه خدا پسرى به من خواهد داد ، اكنون خدا او را به شما بخشيد ، چشم ما را روشن كن ( يعنى امامت او را اعلام كن ) خدا روز مرگ تو را به ما ننمايد ، اگر پيش آمدى شد به چه كسى\r\n\r\n","description":"","footnote":"","page_name":" 511 ","page_number":511},
  {"content":"\r\n . \r\n","description":"","footnote":"","page_name":" 512 ","page_number":512},
  {"content":"\r\n\r\nمراجعه شود ؟ با دست خود اشاره به ابى جعفر ( ع ) كرد كه برابرش ايستاده بود ، گفتم قربانت اين پسرى سه ساله است ؟ فرمود : كم سالى به امامت او زيانى ندارد ، عيسى ( ع ) سه ساله بود كه قيام به پيغمبرى و اقامهء حجت الهيه نمود ( در اعلام الورى از كافى \" كمتر از سه سال \" نقل شده است - تصحيح آقاى غفارى ) .\r\n( 1 ) 11 - معمر بن خلاد گويد : از اسماعيل بن ابراهيم شنيدم به امام رضا ( ع ) مىگفت : در زبان پسرم سنگينى است ، او را فردا خدمت شما مىفرستم تا دستى به سرش بكشيد و برايش دعا كنيد ، زيرا او چاكر و پيرو شما است ، فرمود : او چاكر و پيرو ابى جعفر است ، فردا او را نزد وى بفرست .\r\n( 2 ) 12 - محمد بن حسن بن عمار گويد : در مدينه خدمت على بن جعفر بن محمد عليهِم السلام نشسته بودم ، من دو سال خدمت او بودم و اخبارى را كه از برادرش ( امام كاظم ع ) شنيده بود مى نوشتم ، در اين ميان به ناگاه ابو جعفر محمد بن على الرضا ( ع ) در مسجد پيغمبر بر او وارد شد و على بن جعفر بىكفش و رداء از جا جست و خدمت او رسيد و دست او را بوسيد و او را احترام نمود ، ابو جعفر ( ع ) به او فرمود : عمو جان بنشين خدايت رحمت كند گفت :\r\nاى آقاى من چطور بنشينم و شما ايستاده باشيد ؟ چون على بن جعفر به مسند خود برگشت ( مثل اين كه مجلس درسى داشته ) اصحابش او را سرزنش كردند و مىگفتند : تو عموى پدر او هستى و با او اين كار مىكنى ؟ فرمود : خاموش باشيد ، در صورتى كه خدا عز و جل\r\n\r\n","description":"","footnote":"","page_name":" 513 ","page_number":513},
  {"content":"\r\n . \r\n","description":"","footnote":"","page_name":" 514 ","page_number":514},
  {"content":"\r\n\r\n( دست به ريش سفيد خود گرفت ) اين ريش سفيد را لايق امامت ندانسته و اين جوان را لايق و اهل دانسته و او را بدان مقام كه بايد متمكن ساخته ، من منكر فضل او گردم ، نعوذ بالله ، بلكه من بندهء او هستم .\r\n( 1 ) 13 - خيرانى از پدرش گويد : من در خراسان برابر ابو الحسن ( امام رضا \" ع \" ) ايستاده بودم ، يكى گفت : اى آقايم من اگر پيشآمدى شد به كه مراجعه شود ؟ فرمود : به ابى جعفر پسرم ، گويا آن گوينده سنّ ابو جعفر را كم شمرد ، امام رضا ( ع ) فرمود : به راستى خدا تبارك و تعالى عيسى بن مريم ( ع ) را رسول و پيغمبر و صاحب شريعت تازه مبعوث كرد در سنى كوچك‌تر از سنى كه ابو جعفر دارد .\r\n( 2 ) 14 - زكريا بن يحيى بن نعمان صيرفى گويد : شنيدم على بن جعفر براى حسن بن حسين بن على بن حسين باز مىگفت كه : به خدا ، خداوند ابو الحسن الرضا ( ع ) را يارى كرد ، حسن به او گفت :\r\nآرى به خدا قربانت برادرانش به او شوريدند و ستم كردند .\r\nعلى بن جعفر فرمود : آرى به خدا ، ما عموهاى او هم به او ستم كرديم ، حسن به او گفت : قربانت شما چه كرديد ، من از وضع شما اطلاعى ندارم ؟ گويد : فرمود كه : برادرانش به او گفتند و ما هم نيز به او گفتيم كه : ميان ما هرگز امامى سياه چرده نبوده .\r\nامام رضا ( ع ) فرمود : او پسر من است ، گفتند : رسول خدا ( ص ) به طبق قيافه حكم صادر كرده ، فرمود : شما قيافه‌شناسان\r\n\r\n","description":"","footnote":"","page_name":" 515 ","page_number":515},
  {"content":"\r\n . \r\n","description":"","footnote":"","page_name":" 516 ","page_number":516},
  {"content":"\r\n\r\n( 1 ) را بخواهيد ولى من نمىخواهم و به آنها خبر ندهيد براى چه دعوتشان مىكنيد و همه در خانهء خود باشيد ، و چون آمدند ما همه در باغ نشستيم و عموها و برادرها و خواهرها در صف شدند ، به امام رضا ( ع ) جبّهء پشمى پوشيدند و كلاه پشمى بر سر او نهادند و يك بيل سر شانهء او گذاردند و به او گفتند : برو در باغ و به مانند يك كارگر باغ باش ، سپس ابى جعفر ( ع ) را آوردند و به آن قيافه‌شناسها گفتند : اين پسر را به پدرش منسوب سازيد ، گفتند : پدرش در ميان اين جمع نيست ولى اين عموى پدر او است و اين هم عموى او است و اين هم عمهء او است و اگر پدر او اينجا باشد بايد همين كارگر باغ باشد ، زيرا هر دو پاى اين بچه و هر پاى او يكى است و چون امام رضا ( ع ) نزد آنها برگشت ، گفتند : همين پدر او است .\r\nعلى بن جعفر گويد : سپس من خواستم و لب بر لب ابو جعفر ( ع ) نهادم و آب دهانش را مكيدم و گفتم : من گواهم كه تو امام من هستى نزد خدا ، امام رضا ( ع ) گريست و سپس فرمود : عمو جان نشنيدى كه پدرم مىفرمود : رسول خدا ( ص ) فرموده : مىآيد پسر بهترين كنيزان ، فرزند كنيز نوبى نژاد خوش دهان ( دهانش خوشبو است ) و نجيب زهدان ، واى بر آنان خدا لعنت كند اعيبس و نژادش را كه فتنه انگيز است و آنها را چند سال و چند ماه و چند روز مىكشد ، به خوارى آنها را مىراند و جام ناگوار تلخى به كامشان مىريزد ، او است امام غائب و در بدر و خون خواه ، پدر و جدش به قربانش ، غيبت كند و در بارهء او گويند : مُرد يا نابود شد ، به كدام دره افتاد ، اى عمو جان آيا اين امام جز از نسل من است ، گفتم :\r\nقربانت ، راست فرمودى .\r\n\r\n","description":"","footnote":"","page_name":" 517 ","page_number":517},
  {"content":"\r\n . \r\n","description":"","footnote":"","page_name":" 518 ","page_number":518},
  {"content":"\r\n\r\n\r\nباب اشاره و نص بر ابى الحسن سوّم امام على نقى ( ع )\r\n( 1 ) 1 - اسماعيل بن مهران گويد : چون ابو جعفر ( ع ) نخستين بار از مدينه به بغداد مىرفت ، هنگام سفر به او گفتم : قربانت ، من در اين سوى كه ميروى بر تو نگرانم ، پس از تو امر امامت با كيست ؟ با لب خندان به سوى من برگشت و فرمود : غيبت من در اين سال چنان نيست كه تو گمان مىكنى ، و چون در سفر دوم نزد معتصم مىرفت خدمتش رسيدم و عرض كردم : قربانت شما مىرويد بفرمائيد اين امر امامت بعد شما با كيست ؟ آن حضرت گريست تا ريش مباركش تر شد و سپس رو به من كرد و فرمود : در اين سفر من مورد خطرم ، امر امامت بعد از من با پسرم على ( ع ) است .\r\n( 2 ) 2 - خيرانى از پدرش كه او گفته : بر در خانهء ابى جعفر ( امام نهم \" ع \" ) ملازم خدمتى بوده كه بر آن گماشته بوده است ، و احمد بن محمد بن عيسى سحرگاه هر شب مىآمد تا علت بيمارى او را بپرسد و بداند و آن فرستاده‌اى كه ميان ابى جعفر و ميان پدرم رفت و آمد مىكرد ، وقتى مىآمد احمد از نزد پدرم خارج مىشد و پدرم با او خلوت مىكرد .\r\nيك شب من بيرون رفتم و احمد بر خاست و پدرم با فرستادهء امام خلوت كرد و احمد عقبگرد كرد و در جايى كه صحبت آنها را مىشنيد ايستاد ، فرستادهء امام به پدرم گفت : آقا و مولاى تو\r\n\r\n","description":"","footnote":"","page_name":" 519 ","page_number":519},
  {"content":"\r\n . \r\n","description":"","footnote":"","page_name":" 520 ","page_number":520},
  {"content":"\r\n\r\n( 1 ) به تو سلام مىرساند و مىفرمايد : من ، در مىگذرم و امر امامت با پسرم على است و او بعد من بر شما همان حقى را دارد كه من بعد از پدرم بر شماها داشتم ، فرستادهء امام رفت و احمد به جاى خود برگشت و به پدرم گفت : فرستادهء امام با تو چه گفت ؟ پدرم گفت :\r\nخير بود : احمد گفت : آنچه را گفت من شنيدم ، تو از من كتمان مكن و آنچه شنيده بود باز گفت .\r\nپدرم گفت : اين كه كردى خدا بر تو حرام كرده زيرا خدا تعالى مىفرمايد ( 12 سورهء حجرات ) : « تجسس نكنيد » ولى اين گواهى را داشته باش ، شايد روزى بدان نيازمند شويم و مبادا تا موقع آن به كسى اظهار كنى ، و چون صبح شد پدرم مضمون اين رسالت را در ده ورقه جداگانه نوشت و مهر كرد و آنها را به ده تن از وجوه و بزرگان شيعه سپرد و گفت : اگر پيش از آن كه من آنها را از شماها مطالبه كنم مردم شما اجازه داريد آنها را باز كنيد و هر چه در آنها نوشته است اعلام كنيد .\r\nچون ابو جعفر ( امام نهم ) در گذشت ، پدرم مىگفت : هنوز از منزلش بيرون نيامده بود تا چهار صد كس جلو او را گرفتند و ( از گزارش او ) به امامت امام دهم يقين حاصل كردند و رؤساى شيعه نزد محمد بن فرج گرد آمدند و در امر امامت به گفتگو پرداختند و محمد بن فرج به پدرم نوشت و از اجتماع آنها گزارش داد و اظهار داشت كه اگر خوف شهرت و كشف مطلب نبود با همهء جمعيت نزد او مىآمد و در خواست كرده بود كه به منزلش برود ، پدرم سوار شد و به منزل محمد بن فرج رفت و ديد همهء مردم آن جا جمع شده‌اند ، به پدرم گفتند : در امر امامت تو چه عقيده دارى ؟ .\r\nپدرم به كسانى كه آن ورقه‌هاى سر بسته را داشتند گفت :\r\n\r\n","description":"","footnote":"","page_name":" 521 ","page_number":521},
  {"content":"\r\n . \r\n","description":"","footnote":"","page_name":" 522 ","page_number":522},
  {"content":"\r\n\r\n( 1 ) آنها را بياوريد آن ورقها را حاضر كردند و پدرم گفت : اين دستورى است كه به من رسيده ، برخى از حاضران گفتند : ما دوست داشتيم كه با تو شاهد ديگرى هم بود ، پدرم گفت : خدا عز و جل آن را هم شما آورده است . اين ابو جعفر اشعرى هم گواه شنيدن اين پيام است و از او خواست كه به هر چه نزد او است گواهى دهد ، احمد در اول ، منكر شد كه چيزى شنيده باشد و پدرم او را به مباهله دعوت كرد و چون بر او محقق كرد و ثابت كرد ، گفت : من اين را شنيدم ، اين يك افتخارى بود كه مىخواستم نصيب يكى از عرب شده باشد ، نه نصيب يك مرد عجمى و آن قوم از جاى خود بيرون نرفتند تا همه معتقد به حق گرديدند .\r\nدر نسخهء صفوانى است : ( 2 ) 3 - از محمد بن حسين واسطى است كه شنيده احمد بن ابى خالد خادم و وابستهء ابى جعفر ( ع ) نقل مىكرده كه آن حضرت او را بر اين وصيّت كه در نسخه‌اى ثبت بود گواه گرفت :\r\nگواه است احمد بن ابى خالد مولاى ابى جعفر كه ابو جعفر محمد بن على بن موسى بن جعفر بن محمد بن على بن الحسين بن على بن ابى طالب عَلَيْهِمُ السَّلامُ او را گواه گرفت كه وصيّت كرد به پسرش على ( ع ) نسبت به خودش و خواهرانش و كار موسى را ( پسر ديگر امام كه ملقّب به مبرقع بود ) هم وقتى بالغ شد به دو سپرد و عبد الله بن مساور را ( مشاور خ ل ) برتر كه خود گماشت از مزرعه‌ها و اموال و مخارج و مملوك‌ها و جز آن تا وقتى على بن محمد بالغ شود عبد الله بن مساور همه را به او سپارد در همان روز بلوغ ، تا به كار خود و خواهران خود قيام كند و او هم كار موسى را ( پس از بلوغ ) به خودش واگذارد تا براى ادارهء كار خود قيام كند\r\n\r\n","description":"","footnote":"","page_name":" 523 ","page_number":523},
  {"content":"\r\n . \r\n","description":"","footnote":"","page_name":" 524 ","page_number":524},
  {"content":"\r\n\r\nبعد از آن دو ( امام هادى و عبد الله بن مساور ) طبق شرطى كه پدر آنها در صدقات و اوقافى كه وقف نموده مقرر داشته است ، تاريخ روز يك شنبه سوّم ذى حجه سال دويست و بيست ، احمد بن ابى خالد گواهى خود را به خط خود نوشت و حسن بن محمد بن عبد الله بن حسن بن على بن حسين بن على بن ابى طالب عليهم السلام معروف به جوّانى به مانند همين گواهى را به دست خود نوشت و نصر خادم هم گواه است و گواهى خود را به دست خود نوشته است .\r\n\r\nباب اشاره و نص بر أبى محمد امام حسن عسگرى ( ع )\r\n( 1 ) 1 - يحيى بن يسار قنبرى گويد : ابو الحسن ( امام هادى ع ) چهار ماه پيش از وفاتش به پسرش حسن وصيّت كرد و مرا با جمعى از دوستانش گواه گرفت .\r\n( 2 ) 2 - على بن عمر نوفلى گويد : من با ابو الحسن ( امام هادى ع ) در صحن خانه‌اش بودم و پسرش محمد به ما گذشت ، من گفتم :\r\nقربانت ، بعد از شما صاحب و سرور ما اين است ؟ فرمود : نه ، سرور و امام شما بعد از من حسن است .\r\n( 3 ) 3 - عبد الله بن محمد اصفهانى گويد : أبو الحسن ( ع ) به من\r\n\r\n","description":"","footnote":"","page_name":" 525 ","page_number":525},
  {"content":"\r\n . \r\n","description":"","footnote":"","page_name":" 526 ","page_number":526},
  {"content":"\r\n\r\nفرمود : صاحب شما بعد از من كسى است كه بر من نماز بخواند ، گويد : ما پيش از آن روز ابو محمد ( امام حسن عسكرى ) را نمى شناختم ، گويد : ابو محمد بيرون آمد و بر او نماز بخواند .\r\n( 1 ) 4 - على بن جعفر گويد : من موقع وفات محمد فرزند امام على نقى ( ع ) خدمت آن حضرت بودم ، به امام حسن ( ع ) فرمود :\r\nپسر جانم ، براى خدا تجديد شكرى كن كه در بارهء تو امر خود را تجديد كرد .\r\n( 2 ) 5 - احمد بن محمد بن عبد الله بن مروان انبارى گويد : من وقت وفات ابى جعفر محمد پسر امام على نقى ( ع ) حضور داشتم ، امام على نقى ( ع ) به خانه آمد و تختى براى او نهادند و بر آن نشست و خاندانش دور او نشستند و امام حسن عسكرى ( ع ) در گوشه‌اى ايستاده بود و چون از كار تجهيز ابى جعفر پرداخت ، رو به ابى محمد ( ع ) كرد و فرمود : پسر جانم ، شكرى براى خدا تازه كن كه خدا در بارهء تو دستورى تازه كرد .\r\n( 3 ) 6 - على بن مهزيار گويد : به ابو الحسن ( امام هادى \" ع \" ) گفتم : اگر پيش آمدى شد ( پناه بر خدا مىبرم ) به چه كسى بايد رجوع كرد ؟ فرمود : عهد امامت از طرف من با بزرگ‌ترين پسرم بسته شده .\r\n( 4 ) 7 - على بن عمرو عطار گويد : من خدمت امام على نقى ( ع ) رسيدم و هنوز پسرش محمد زنده بود و من گمان مىكردم او امام\r\n\r\n","description":"","footnote":"","page_name":" 527 ","page_number":527},
  {"content":"\r\n . \r\n","description":"","footnote":"","page_name":" 528 ","page_number":528},
  {"content":"\r\n\r\nاست بعد از پدرش ، عرض كردم : قربانت ، كدام از فرزندانت را مخصوص امامت بدانم ؟ فرمود : هيچ كدام را مخصوص ندانيد تا دستور من به شما صادر شود ، گويد : پس از آن به وى نوشتم ، اين امر امامت در چه كسى مىباشد ؟ به من نوشت در بزرگتر اولادم .\r\nگويد : و ابو محمد ( امام حسن عسكرى ) بزرگتر از جعفر بود ( يعنى بعد از فوت ابى جعفر كه همان محمد بن على النقى است ) .\r\n( 1 ) 8 - سعد بن عبد الله از جمعى هاشميين از آن جمله حسن بن حسن افطس ، گويند : روز وفات محمد فرزند امام على نقى ، بر در خانهء امام على نقى حاضر شدند براى عرض تسليت ، مجلسى در صحن خانهء امام فراهم كرده بودند و مردم گرد آن حضرت نشسته بودند گفتند : ما در حدود يك صد و پنجاه مرد از خاندان ابى طالب و بنى هاشم و قريش اندازه گرفتيم جز غلامان آن حضرت و مردم متفرقه ديگر در اين ميان نگاه امام هادى به حسن فرزندش افتاد كه با گريبان چاك زده آمد و دست راست آن حضرت ايستاد و ما او را نمىشناختيم و بعد از لختى امام هادى به او نگاهى كرد و فرمود :\r\nاى پسر جانم ، براى خدا عز و جل شكرى تازه كن كه در بارهء تو دستورى تازه كرد .\r\nآن جوان گريست و حمد خدا گفت و انا  لِلَّهِ وَ إِنَّا إِلَيْهِ راجِعُونَ  بر زبان آورد ، و گفت :  الْحَمْدُ لِلَّهِ رَبِّ الْعالَمِينَ  و انا اسأل اللَّه تمام نعمه لنا فيك ( وجود تو را از خدا خواهانم كه نعمت او هستى براى ما ) و  إِنَّا لِلَّهِ وَ إِنَّا إِلَيْهِ راجِعُونَ  ، ما از او پرسش كرديم ، در جواب گفتند : اين پسرش حسن است ، ما در اين موقع او را بيست ساله اندازه كرديم يا بلكه بيشتر همان روز او را شناختيم و دانستيم كه براى امامت به او اشاره كرد و او را بمقام خود واداشت .\r\n\r\n","description":"","footnote":"","page_name":" 529 ","page_number":529},
  {"content":"\r\n . \r\n","description":"","footnote":"","page_name":" 530 ","page_number":530},
  {"content":"\r\n\r\n( 1 ) 9 - يحيى بن درياب گويد : پس از فوت ابى جعفر ( محمد پسر امام هادى ) خدمت امام هادى رسيدم او را تسليت دادم ابو محمد ( امام حسن عسكرى ) نشسته بود و گريست امام هادى ( ع ) به او رو كرد و فرمود : به راستى خدا تبارك و تعالى در وجود تو جانشينى براى او مقرر كرده است ، خدا را حمد كن .\r\n( 2 ) 10 - ابى هاشم جعفرى گويد : من نزد امام على نقى ( ع ) بودم پس از مردن پسرش ابى جعفر ، من پيش خود فكر مىكردم و مىخواستم بگويم مثل ابى جعفر و ابو محمد ( امام عسكرى \" ع \" ) در اين زمان مثل ابى الحسن موسى است و برادرش اسماعيل دو فرزند امام صادق ( ع ) و قصهء اين دو تا مثل قصهء آن دو تا است ، زيرا بعد از ابى جعفر را ابو محمد مورد اميد امامت بود ، و پيش از آنكه سخنى بگويم امام على نقى ( ع ) رو به من كرد و فرمود : اى ابو هاشم ، براى خدا در موضوع ابو محمد ( امام عسكرى \" ع \" ) بداء حاصل شد بعد از ابى جعفر در آنچه كه براى او معروف نبود پيش از آن چنانچه براى او بداء حاصل شد در موسى ( امام كاظم ) بعد از در گذشت اسماعيل آنچه را كه پرده از روى حال او برداشت ، و موضوع همان است كه در خاطر تو گذشت و اگر چه ناحق طلبان بدشان آيد ، پسرم ابو محمد بعد از من امام است ، نزد او است علم هر چه بدان نياز باشد و ابزار امامت با او است .\r\n( 3 ) 11 - ابى بكر فهفكى گويد : ابو الحسن ( امام هادى \" ع \" ) به من نوشت پسرم ابو محمد ( امام عسكرى \" ع \" ) از نظر آفرينش ، خود خير خواه ترين آل محمد است ( نسبت به مردم و ديانت ) و\r\n\r\n","description":"","footnote":"","page_name":" 531 ","page_number":531},
  {"content":"\r\n . \r\n","description":"","footnote":"","page_name":" 532 ","page_number":532},
  {"content":"\r\n\r\nحجت او محكم‌تر است و پس از من بزرگ‌ترين اولاد من است ، او است جانشين ، و رشتهء امامت به دست او مىرسد و احكامش با او است . تو هر چه از من مىپرسى از او بپرس كه نيازمنديها نزد او است .\r\n( 1 ) 12 - شاهويه بن عبد الله الجلاب گويد : امام هادى در نامه‌اى به من نگارش فرمود كه : تو مىخواستى بپرسى ، پس از ابو جعفر ( پسر بزرگ من كه مرد ) جانشين كيست ؟ و به خاطر آن پريشان بودى ، غم خور ، زيرا خدا عز و جل ( 145 سوره توبه ) : « هيچ مردمى را گمراه نكند ، پس از آن كه آنها را هدايت كرده تا بيان كند برايشان آنچه را بايد بپرهيزند » سرور و امام تو بعد از من پسرم ابو محمد است ، هر چه نياز داريد نزد او است ، خدا است كه هر چه را خواهد پيش دارد و هر چه را خواهد پس اندازد ( 106 سورهء بقره ) : « هر آيه را كه ملغى كنيم و يا پس اندازيم بهتر از آن را يا مانند آن را بياوريم » من نوشتم آنچه شرح و اطمينان است براى دل بيدار .\r\n( 2 ) 13 - داود بن قاسم گويد : شنيدم ابو الحسن ( امام هادى ع ) مىفرمود : جانشين بعد از من حسن است ، شماها چه حالى داريد در جانشينى بعد از اين جانشين ، گفتم : خدا مرا قربانت كند ، براى چه ؟\r\nفرمود : چون شما شخصى او را نتوانيد ديد و نام او را نتوانيد برد ، گفتم : پس به چه نام از او تعبير كنيم ، فرمود : بگوئيد حجت از آل محمد ( ص ) .\r\n\r\n","description":"","footnote":"","page_name":" 533 ","page_number":533},
  {"content":"\r\n . \r\n","description":"","footnote":"","page_name":" 534 ","page_number":534},
  {"content":"\r\n\r\n\r\nباب اشاره و نص بر صاحب الدار ( ع ) امام عصر عجّل اللَّه فرجه\r\n( 1 ) 1 - محمد بن على بن بلال گويد : فرمانى از طرف امام حسن عسكرى ( ع ) دو سال پيش از وفاتش براى من صادر شد و در آن به من از جانشين خود خبر داده بود و باز هم سه روز پيش از وفاتش نامه‌اى به من رسيد و به من از جانشين بعد از خودش خبر داده بود .\r\n( 2 ) 2 - ابى هاشم جعفرى گويد : به ابى محمد ( امام حسن عسكرى \" ع \" ) گفتم : بزرگواريت مرا از پرسش از تو باز مىدارد ، به من اجازه مىدهى چيزى از تو بپرسم ؟ فرمود : بپرس ، گفتم : اى آقاى من ، شما پسرى داريد ؟ فرمود : آرى ، گفتم : اگر پيش آمدى شد كجا از او پرسش كنم ؟ فرمود : در مدينه .\r\n( 3 ) 3 - عمرو اهوازى گويد : امام حسن عسكرى ( ع ) پسرش را به من نشان داد و فرمود :\r\nاين پسر امام شما است بعد از من .\r\n( 4 ) 4 - حمدان قلانسى گويد : به عُمَرى گفتم : محققاً امام حسن عسكرى در گذشت ؟ به من پاسخ داد : محققاً در گذشت ، ولى جانشين براى شما گذاشته است كه گردنش به اين كلفتى است و با دست خود اشاره كرد .\r\n( 5 ) 5 - از احمد بن محمد بن عبد اللَّه گويد : چون زبيرى لعنه اللَّه\r\n\r\n","description":"","footnote":"","page_name":" 535 ","page_number":535},
  {"content":"\r\n . \r\n","description":"","footnote":"","page_name":" 536 ","page_number":536},
  {"content":"\r\n\r\nكشته شد ، از طرف امام حسن عسكرى ( ع ) صادر شد كه :\r\nاين است جزاى كسى كه بر خدا در بارهء اولياء او دليرى مىكند ، او گمان مىكرد كه مرا مىكشد و نسلى نخواهد داشت ، چطور نيروى حق را در بارهء خود ديد ؟ و براى آن حضرت پسرى آمد و نامش را ( م ح م د ) نهاد ، ولادت او در سال 256 بود .\r\n( 1 ) 6 - ضوء بن على عجلى از مردى پارسى كه نامش را برده ، گويد : به سامراء آمدم و ملازم در خانهء ابى محمد امام عسكرى ( ع ) شدم ، مرا خواست و گفت : براى چه آمدى ؟ گفتم : به شوق خدمت به شما ، به من فرمود دربان باش ، گويد : من با خدمتكاران در خانه بودم و سپس ناظر خريد بازار شدم و هر وقت در خانه مردانى بودند من بىاجازه وارد مىشدم .\r\nگويد : روزى من وارد خانه شدم آن حضرت در اطاق مردان بود و در اطاق حركت و جنبشى بود ، به من فرياد زد : به جاى خود باش و حركت نكن ، من جرأت نكردم درون يا بيرون آيم و كنيزى از اطاق خارج شد و با او چيز سر پوشيده‌اى بود ، سپس به من فرياد زد : درون بيا ، من وارد شدم و به آن كنيزك فرياد زد و برگشت به او فرمود :\r\nآنچه با خوددارى از پرده بر آور ، روپوش از پسر بچه‌اى سپيد و خوش رو بر گرفت و شكم مباركش را گشود ، موئى از گلو تا ناف در آن روئيده بود سبز نه سياه ، و فرمود : اين سرور و امام شما است ، و كنيزك او را برد و ديگر تا پس از وفات امام حسن عسكرى ( ع ) من او را نديدم\r\n\r\n","description":"","footnote":"","page_name":" 537 ","page_number":537},
  {"content":"\r\n . \r\n","description":"","footnote":"","page_name":" 538 ","page_number":538},
  {"content":"\r\n\r\n\r\nباب در نام كسانى كه او را ديده‌اند\r\n( 1 ) 1 - عبد الله بن جعفر حميرى گويد : من و شيخ ابو عمر و نزد احمد بن اسحق گرد آمديم ، احمد بن اسحق مرا وشكون گرفت كه از او راجع به جانشين امام حسن عسكرى بپرسم ، من گفتم : اى ابا عمرو من مىخواهم چيزى از شما بپرسم ، من در آنچه مىپرسم ترديدى ندارم ، زيرا اعتقاد من و دين من است كه زمين خالى از حجت نباشد مگر چهل روز پيش از قيام قيامت ، آن وقت است كه حجت برداشته شود و درِ توبه بسته شود و براى كسى كه پيش از آن ايمان نداشته و در درون ايمانش كار خيرى نكرده ، ديگر ايمان سودى ندهد ، آنها بدترين خلق خدايند و بر آنها است كه قيامت بر پا مىشود ، ولى من مىخواهم به يقين خودم بيفزايم ، حضرت ابراهيم هم از خدايش پرسيد به او بنمايد كه چگونه مرده‌ها را زنده مىكند ، خدا به او فرمود : آيا تو ايمان ندارى ؟ عرض كرد : چرا ولى مى خواهم دلم مطمئن شود .\r\nو ابو على احمد بن اسحق به من خبر داده از قول امام على نقى ( ع ) گويد : از آن حضرت پرسيدم با كه طرف معامله باشم و يا از كه اخذ احكام كنم و قول چه كسى را بپذيرم ؟ به او فرموده است : عُمَرى مورد وثوق من است هر چه از قول من به تو رسانيده و هر چه از قول من به تو بگويد از من گفته ، از او بشنو و او را اطاعت كن كه او ثقه و امين است و باز ابو على به من خبر داد كه از ابو محمد ( امام عسكرى \" ع \" ) همين پرسش را كرد و در جوابش\r\n\r\n","description":"","footnote":"","page_name":" 539 ","page_number":539},
  {"content":"\r\n . \r\n","description":"","footnote":"","page_name":" 540 ","page_number":540},
  {"content":"\r\n\r\n( 1 ) فرمود : عُمَرى و پسرش هر دو ثقه‌اند ، هر چه از من به تو رسانند از من رسانده‌اند و هر چه به تو گويند از قول من گفته‌اند از آنها بشنو و از آنها اطاعت كن كه هر دو ثقه و امينند ، اين قول دو امام است كه در بارهء تو صادر شده .\r\nگويد : ابو عمرو به سجده افتاد و گريست و سپس گفت :\r\nبپرس ، من به او گفتم : تو به چشم خود جانشين امام حسن عسكرى ( ع ) را ديده‌اى ؟ فرمود : آرى به خدا ، و گردنش مانند اين است و با دست خود اشاره كرد ، به او گفتم يك پرسش ديگر مانده است ، فرمود : آن را هم بياور ، گفتم : نامش ؟ فرمود : بر شما حرام است از آن بپرسيد و اين را هم از پيش خود نمىگويم ، و من حق ندارم چيزى را حلال كنم و يا حرام كنم ، ولى از قول او مىگويم ، زيرا پيش سلطان و حكومت چنين مسلّم شده كه امام حسن عسكرى وفات كرد و پسرى نداشت و ميراثش را هم قسمت كردند و كسانى كه حق نداشتند گرفتند و هم اكنون عيال آن حضرت در بدرند و كسى جرأت ندارد خود را به آنها معرفى كند يا چيزى به آنها برساند و چون نام را دانستند به دنبال او مىروند ، از خدا بپرهيزيد و از اين موضوع درگذريد .\r\nكلينى گويد : شيخى از اصحاب ما هم كه نامش را فراموش كرده‌ام به من باز گفت كه : ابا عمرو از احمد بن اسحق همين پرسش را كرد و به او چنين پاسخى داد .\r\n( 2 ) 2 - على بن محمد از محمد بن اسماعيل بن موسى بن جعفر كه پيرمردترين اولاد پيغمبر ( ص ) بود در عراق روايت كرده كه گفت : من او را در ميان دو مسجد ديدم ، او هنوز پسر بچه‌اى بود .\r\n\r\n","description":"","footnote":"","page_name":" 541 ","page_number":541},
  {"content":"\r\n . \r\n","description":"","footnote":"","page_name":" 542 ","page_number":542},
  {"content":"\r\n\r\n( 1 ) 3 - موسى بن قاسم بن حمزه بن موسى بن جعفر گويد :\r\nحكيمه دختر امام محمد تقى ( ع ) عمهء پدرش براى من باز گفت كه او را شب ولادتش و بعد از آن ديدم .\r\n( 2 ) 4 - حمدان قلانسى گويد : به عُمَرى گفتم : امام حسن عسكرى ( ع ) در گذشت ؟ فرمود : در گذشت ، ولى ميان شما به جا گذاشته كسى كه گردنش مانند اين است و به دست خود اشاره كرد .\r\n( 3 ) 5 - فتح ، مولى الزّرارى ( الرازى خ ل ) گفت : از ابا على بن مطهّر شنيدم مىگفت : محققاً آن حضرت را ديده و اندامش را براى او وصف كرد .\r\n( 4 ) 6 - كنيز ابراهيم بن عبده نيشابورى ، گفته : من با ابراهيم بر كوه صفا ايستاده بودم كه آن حضرت آمد و بر سر ابراهيم ايستاد و كتاب مناسكش را گرفت و چيزها با او باز گفت .\r\n( 5 ) 7 - ابى عبد الله بن صالح كه او گفت : من آن حضرت را نزد حجر الاسود ديدم ، مردم با او براى ( بوسيدن ) حجر كشمكش مىكردند ، و او مىفرمود : به اين وضع دستور نداريد .\r\n( 6 ) 8 - ابى على احمد بن ابراهيم بن ادريس از پدرش كه او گفت : من بعد از وفات امام حسن عسكرى آن حضرت را ديدم وقتى كه قدّ رسائى داشت و من دو دست و سر او را بوسيدم .\r\n\r\n","description":"","footnote":"","page_name":" 543 ","page_number":543},
  {"content":"\r\n . \r\n","description":"","footnote":"","page_name":" 544 ","page_number":544},
  {"content":"\r\n\r\n( 1 ) 9 - قنبرى گويد : يكى از اولاد قنبر كبير خادم ابو الحسن الرضا ( ع ) گفته : حديث جعفر بن على ( جعفر كذاب برادر امام حسن عسكرى ) به ميان آمد و قنبرى او را بد گفت ، من به او گفتم :\r\nجز او كسى نيست تو امام عصرت را ديده‌اى ؟ گفت : من نديدم ولى ديگرى ديده ، گفتم : چه كسى او را ديده ؟ گفت : خود همين جعفر دو بار او را ديده و او داستانى دارد .\r\n( 2 ) 10 - ابى محمد وجنانى گويد : كسى كه او را ديده بود به من خبر داد كه آن حضرت ده روز پيش از حادثهء ( وفات امام حسن عسكرى \" ع \" از مجلسى ) از خانه بيرون شد و مىفرمود : بار خدايا به راستى كه تو مىدانى اين جا نزد من از همه جا محبوب‌تر است اگر مرا نمىراندند - يا سخنى به اين مضمون .\r\n( 3 ) 11 - على بن قيس از يكى از پاسبانهاى سواد كه گويد : من خود همراه سيماء ( مأمور بازديد خانهء امام عسكرى از طرف سلطان بودم ) و همين تازگى در سر من رأى ديدم كه سيماء در خانه را شكسته بود و آن حضرت طبرزينى در دست داشت و جلو او بيرون آمد و به او فرمود : تو در خانهء من چه مىكنى ؟ سيماء گفت : جعفر معتقد است كه پدرت مرده و اولاد ندارد ، اگر اين خانه از شما است من اكنون بر مىگردم و از خانه بيرون رفت ، على بن قيس گويد :\r\nدر اين ميان يكى از خادمان خانه بيرون آمد و من اين خبر را از او پرسيدم ، به من گفت : چه كسى اين خبر را به تو باز گفت ؟ به او گفتم : يكى از پاسبانهاى سواد به من باز گفت : آن خادم به من گفت : ممكن نيست چيزى از مردم نهان بماند .\r\n( 4 ) 12 - عمرو اهوازى گويد : ابو محمد ( امام حسن عسكرى ع )\r\n\r\n","description":"","footnote":"","page_name":" 545 ","page_number":545},
  {"content":"\r\n . \r\n","description":"","footnote":"","page_name":" 546 ","page_number":546},
  {"content":"\r\n\r\nآن حضرت را به من نمود و فرمود : اين است امام شما .\r\n( 1 ) 13 - از ابى نصر ظريف خادم نَقل است كه حضرت را ديده است .\r\n( 2 ) 14 - ضوء بن على عجلى از مردى پارسى كه نام او را برده ، روايت كرده كه امام عسكرى ( ع ) آن حضرت را به وى نموده است .\r\n( 3 ) 15 - احمد بن راشد از يك مدائنى كه گفته : من با رفيقى كه داشتم به حج رفته بوديم و در موقف ( عرفات ) بىانتظار به جوانى برخورديم كه نشسته بود و در بر او يك ازار و ردائى بود و در پايش نعل زردى ، من آن ازار و رداء را به يك صد و پنجاه اشرفى طلا قيمت كردم ، بر آن جوان اثر و نشانهء سفر نبود ، يك گدا به ما نزديك شد ، او را ردّ كرديم و نزد آن جوان رفت و از او چيزى خواست ، آن جوان چيزى از روى زمين برداشت و به او داد و آن سائل براى او دعا كرد و در دعا بسيار جديت كرد و طول داد ، و آن جوان برخاست و از چشم ما نهان شد .\r\nما نزد آن سائل رفتيم و گفتيم : واى بر تو به تو چيزى داد ؟\r\nاو يك ريگ طلاى دندانه دندانه به ما نشان داد كه آن را بيست\r\n\r\n","description":"","footnote":"","page_name":" 547 ","page_number":547},
  {"content":"\r\n . \r\n","description":"","footnote":"","page_name":" 548 ","page_number":548},
  {"content":"\r\n\r\nمثقال اندازه گرفتيم ، من به رفيقم گفتم : مولاى ما نزد ما بود و ما ندانستيم و به دنبال او رفتيم و همهء موقف را گردش كرديم و او را به دست نياورديم ، و از كسانى كه اطراف او بودند از اهل مكه و مدينه راجع به او پرسش كرديم ، گفتند : يك جوان علوى است كه هر سال پياده به حج مىآيد .\r\n\r\nباب در نهى از اسم\r\n( 1 ) 1 - داود بن قاسم جعفرى گويد : از ابو الحسن عسكرى ( امام على نقى ) شنيدم مىفرمود : جانشين من حسن ( ع ) است و چگونه باشيد نسبت به جانشين او ؟ من گفتم : براى چه ؟ خدا مرا قربانت كند . فرمود : شما شخصى او را نتوانيد ديد و او را به نامش نتوانيد ياد كرد ( نامش را نتوانيد برد ) من گفتم : پس چگونه او را ياد كنيم ؟\r\nفرمود : بگوئيد حجت از آل محمد ( ص ) .\r\n( 2 ) 2 - ابى عبد الله صالحى گويد : يكى از اصحاب ما پس از فوت امام حسن عسكرى از من نام و مكان امام را پرسيد ، جواب آمد كه : اگر آنها را به نام دلالت كنى آن را فاش مىسازند و اگر به مكان دلالت كنى بدان رهنمائى كنند .\r\n\r\n","description":"","footnote":"","page_name":" 549 ","page_number":549},
  {"content":"\r\n . \r\n","description":"","footnote":"","page_name":" 550 ","page_number":550},
  {"content":"\r\n\r\n( 1 ) 3 - ريان بن صلت گويد : از ابو الحسن الرضا ( ع ) از قائم ( ع ) سؤال شد ، فرمود :\r\nشخصى او را نبينند و نام او را نبرند .\r\n( 2 ) 4 - امام صادق ( ع ) فرمود : صاحب اين امر است كه نام او را نبرد مگر كافر - او را به نام نخواند مگر كافر .\r\n\r\nباب نادرى است در بارهء غيبت\r\n( 3 ) 1 - مفضل بن عمر از امام صادق ( ع ) فرمود : بنده‌گان به خدا جل ذكره نزديكترند و خدا از آنها راضىتر است در وقتى كه حجت خدا از ميان آنها مفقود شود و او را نتوانند ديد و جاى او را هم ندانند و باز در عين حال معتقد باشند كه حجت خدا جل ذكره از ميان نرفته و ميثاق و پيمانش باطل نگشته ، در اين حال در هر بامداد و پسين در انتظار فرج باشيد ، زيرا سخت ترين موقع خشم خدا بر دشمنان خود موقعى است كه حجت خدا را از دست بدهند و او را نيابند و براى آنها ظاهر نگردد ، خدا مىداند كه دوستانش شك نمىكنند و اگر مىدانست شك مىكنند يك چشم به هم زدن حجت خود را از آنها نهان نمىداشت و اين غيبت امام نمىشود مگر بر سر بدترين مردم ( يعنى علتش بدترين مردمند ) .\r\n\r\n","description":"","footnote":"","page_name":" 551 ","page_number":551},
  {"content":"\r\n . \r\n","description":"","footnote":"","page_name":" 552 ","page_number":552},
  {"content":"\r\n\r\n( 1 ) 2 - عمار ساباطى گويد : به امام صادق ( ع ) گفتم : كدام بهتر است ، عبادت پنهانى با امام بر حق از شماها در دولت باطل يا عبادت عيانى در ظهور حق و دولت حق با امام آشكارا از شماها ؟\r\nدر جواب فرمود : اى عمار ! صدقهء نهانى به خدا بهتر است از صدقهء عيانى و همچنين - به خدا - عبادت نهانى شما با امام در پردهء خودتان در حال دولت باطل و ترس شما از دشمن خود در زمان تسلط باطل و در حال هدنه بهتر است از كسى كه خدا عز و جل را در ظهور حق با امام حق آشكار و در دولت حق عبادت مىكند ، عبادت با ترس در دولت باطل مانند عبادت در حال آسايش و در دولت حق نيست .\r\nبدانيد هر كدام شماها امروز يك نماز جماعت بخواند در پنهانى از دشمن خود و آن نماز در وقت باشد و كامل ادا شود خدا ثواب پنجاه نماز واجب كه به جماعت خوانده شود براى او بنويسد و هر كدام شماها يك نماز واجب را پنهان از دشمن خود بخواند و آن را كامل ادا كند ، خدا ثواب بيست و پنج نماز واجب كه به فرداى خوانده شود برايش بنويسد و هر كدام از شماها نماز نافله‌اى را در وقتش بخواند و كامل ادا كند خدا ثواب ده نماز نافله را به او عطا كند و هر كدام از شماها حسنه‌اى انجام دهد خدا عز و جل به او ثواب بيست حسنه بدهد و خدا باز هم دو چندان كند حسنات مؤمن از شماها را وقتى كارهاى خود را خوب بكند و طبق تقيه و حفظ دينش و امامش و خودش انجام دهد و زبانش را نگهدارد بلكه به اضعاف مضاعف اجر دهد ، به راستى خداى عز و جل كريم است .\r\nگفتم : قربانت به خدا مرا به عمل تشويق كردى و بر آن\r\n\r\n","description":"","footnote":"","page_name":" 553 ","page_number":553},
  {"content":"\r\n . \r\n","description":"","footnote":"","page_name":" 554 ","page_number":554},
  {"content":"\r\n\r\n( 1 ) واداشتى ولى دوست دارم كه بدانم چطور ما امروز كردارمان بهتر است از كردار اصحاب و ياران امام ظاهر و آشكارا از شما در زمان دولت حق با اين كه ما يك مذهب و يك دين داريم ؟ فرمود : براى اين كه شما بدانها پيشى گرفتيد در دخول به دين خدا عز و جل و به اداى نماز و روزه و حج و نسبت به هر كار خوبى و هر فهم مسأله‌اى و به عبادت خدا عز و جل در پنهانى از دشمن خود با امام مستتر ، در حالى كه مطيع او هستيد و با او شكيبائى كنيد و در انتظار دولت حق به سر بريد و در حالى كه بترسيد بر امام خود و بر خويشتن از ملوك ستم كار ، شما به چشم خود نگاه كنيد كه حق امام شما و حق خود شما در دست ستمكاران است ، آنها جلو شما را گرفته‌اند و دارائى شما را برده‌اند و شما را ناچار كرده‌اند به كشت و كار و تلاش براى گذران و خرج دنيا و طلب معاش زندگى و صبر بر دين دارى خودتان و عبادت مخصوص به خودتان و اطاعت از امام خودتان با بيم از دشمن براى اين است كه خدا عز و جل اعمال شما را چندين برابر كند ، گوارا باد بر شما .\r\nمن گفتم : قربانت چه مىفرمائيد كه ما از ياران امام قائم ( ع ) باشيم و دولت حق به رهبرى او ظاهر شود ، با اين كه امروزه در سرپرستى امامت شما هستيم و در اطاعت شما ، و اعمال ما از ياران دولت حق و عدالت برتر است .\r\nفرمود : سبحان الله شما دوست نداريد كه خدا تبارك و تعالى حق و عدل را در همه بلاد ظاهر كند و كلمهء همهء مردم را يكى\r\n\r\n","description":"","footnote":"","page_name":" 555 ","page_number":555},
  {"content":"\r\n . \r\n","description":"","footnote":"","page_name":" 556 ","page_number":556},
  {"content":"\r\n\r\n( 1 ) كند و دلهاى مختلفه را با هم در آميزد و مهربان سازد و مردم خدا عز و جل را نافرمانى نكنند در زمين او و حدود و مقرراتش بر همهء خلقش مجرى شود و خدا حق را به اهلش برگرداند و آشكار شود تا آن كه هيچ حقى از ترس خلقى زير پرده نهان نماند ، به خدا اى عمار هيچ كس از شما شيعه در اين وضع حاضر كه شما در آن به سر مى بريد نميرد جز آن كه نزد خدا برتر است از بسيارى شهيدان جبهه بَدر و احُد ، مژده باد شما را .\r\n( 2 ) 3 - ابى اسحق گويد : موثّقين از اصحاب امير المؤمنين ( ع ) برايم باز گفتند كه شنيدند امير المؤمنين در يكى از خطبه‌هاى خود مىفرمود :\r\nبار خدايا من مىدانم كه همهء علم و دانش حق بر چيده نمى شود و مايه بر نمىگردد و مىدانم كه تو زمين خود را خالى از حجتى بر خلق خود نسازى كه آن حجت يا ظاهر است و فرمانش نبرند يا بيمناك و نهان است . براى آن كه حجت تو باطل نگردد و اوليائت پس از آن كه راه را به آنها نمودى گمراه نشوند ، اكنون بايد گفت آنان كجايند و چه اندازه‌اند ؟ آنان داراى كم‌ترين شماره و بزرگترين مقام نزد خدا جل ذكره هستند ، آنان كه پيروان پيشوايان بر حق دينند كه امامان رهبرند هم آن كسانى كه به آداب آنها پرورش يابند و به راه آنها روند ، در اين جا است كه علم و دانش آنها را به حقيقت ايمان كشاند و جانشان پذيراى پيشوايان دانش گردد .\r\nحديث امامان بر حق كه بر ديگران ناگوار است براى آنها دلنشين باشد و بدان چه مكذّبان حق از آن وحشت كنند و مسرفان\r\n\r\n","description":"","footnote":"","page_name":" 557 ","page_number":557},
  {"content":"\r\n . \r\n","description":"","footnote":"","page_name":" 558 ","page_number":558},
  {"content":"\r\n\r\n( 1 ) نخواهند الفت دارند ، آنان پيروان دانشمندانند ، با دنيا داران هم جوارند ولى در طاعت خدا تبارك و تعالى و دوستانش زندگى گذرانند و در حال تقيه به سر برند نسبت به دين خود از ترس دشمن خود ، جانشان به مقام برترى آويزان است و دانشمندان و پيروانشان بىزبانند و خموش در دولت باطل چموش ، در انتظار دولت حق باشند و محققاً خدا حق را به كرسى نشاند با كلمات خود و باطل را محو سازد ، هاى ، هاى ، خوشا بر حالشان كه در حال هدنه و آرامش بر دين دارى خود صبر كنند واى از اشتياق به ديدارشان در حال ظهور دولت و حكم رانى آنها و محققاً خدا ما را به آنها در بهشت عدن جمع آورد و با هر كه شايسته باشد از پدرانشان و همسران و ذريه‌شان .\r\n\r\nباب در امر غيبت امام عصر ( ع )\r\n( 2 ) 1 - يمان تمار گويد : ما خدمت امام صادق ( ع ) نشسته بوديم .\r\nبه ما فرمود : به راستى براى صاحب الامر ( ع ) غيبتى باشد كه كسى در دوران آن به دين چسبد چون كسى است كه شاخهء خار مغيلان را دست كشه كند ، اين چنين با دست خود ممثل نمود ، كدام شما شاخه خار مغيلان را به دست خود مىچسباند ، سپس لختى سر به زير انداخت و پس از آن فرمود : صاحب الامر يك غيبتى دارد ،\r\n\r\n","description":"","footnote":"","page_name":" 559 ","page_number":559},
  {"content":"\r\n . \r\n","description":"","footnote":"","page_name":" 560 ","page_number":560},
  {"content":"\r\n\r\nبايد هر بنده خدا پرهيز كارى كند و به دينش بچسبد .\r\n( 1 ) 2 - على بن جعفر از برادرش موسى بن جعفر ( ع ) فرمود :\r\nچون پنجمين فرزند هفتمين امام ناپديد گردد ، خدا را ، خدا را ، باشيد براى دين دارى خود ، مبادا شما را از دين به در برد ، پسر جانم ، صاحب الامر به ناچار غيبتى خواهد داشت تا آن كه معتقدان به امامت هم از اين عقيده بر گردند ، همانا اين خود يك آزمايشى است از طرف خدا كه خلق خود را با آن بيازمايد ، اگر پدران و نياكان شما دينى درست‌تر مىدانستند از آن پيروى مىكردند ، گويد :\r\nگفتم : اى آقاى من پنجمين فرزند هفتمين امام كيست ؟ فرمود : اى پسر جانم خرد شما از درك آن خردتر است و خاطر شما تنگ‌تر از آن است كه اين حقيقت در آن جايگزين شود ولى اگر بمانيد بدان خواهد رسيد .\r\n( 2 ) 3 - مفضل بن عمر گويد : از امام صادق ( ع ) شنيدم مى فرمود : بپرهيزيد از فاش كردن اسرار مذهب ، هلا به خدا محققاً امام شما سالهاى سال از روزگار زندگى شما نهان گردد و شما در بوتهء امتحان آب شويد تا گويند : « امام مرد ، كشته شد ، نابود شد ، به چه درهء افتاد » و چشم مؤمنان بر او اشك بارد ، و كشتى مذهب شما واژگون گردد مانند كشتىها كه بر موجهاى دريا واژگون شوند و نجات نيابد جز كسى كه خدا از او پيمان گرفته و در دلش ايمان را نقش كرده و به روح خود او را تأييد كرده است ، دوازده پرچم همانند برافراشته گردد و دانسته نشود كدام ، كدام است .\r\nگويد : من گريستم و سپس گفتم : پس ما چه كنيم ؟ امام نگاهى به آفتاب كرد كه در ايوان پرتو افكنده بود فرمود : اى ابا عبد . . . . . . . . . . . .\r\n\r\n","description":"","footnote":"","page_name":" 561 ","page_number":561},
  {"content":"\r\n . \r\n","description":"","footnote":"","page_name":" 562 ","page_number":562},
  {"content":"\r\n\r\n( 1 ) 4 - سدير صيرفى گويد : از امام صادق ( ع ) شنيدم مىفرمود :\r\nبه راستى در صاحب الامر شباهتى است از يوسف ( ع ) ، گويد : به آن حضرت عرض كردم : گويا شما زنده بودن و نهان بودن آن حضرت را ياد آورى مىكنيد ؟ گويد : به من فرمود : اين امت كه خوك صفت شده‌اند چه چيز را منكرند ، به راستى برادران يوسف اسباط بودند ، زادگان پيغمبر بودند ، با يوسف در بازرگانى وارد شدند و با او خريد و فروش كردند و با او گفتگو كردند و برادر او بودند و برادر آنها بود و با اين همه او را نشناختند تا خودش خود را معرفى كرد و فرمود :  أَنَا يُوسُفُ وَ هذا أَخِي  ، من يوسفم و اين هم برادر من است ، اين امت لعنتى منكر هستند كه خدا عز و جل با حجت خود در يك وقتى از اوقات چنان كند كه با يوسف كرد ، يوسف پادشاه پر نام مصر بود و فاصله او با پدرش هجده روز راه بود ، اگر خدا مى خواست كه او را بياگاهاند مىتوانست يعقوب و فرزندانش پس از دريافت مژده از يوسف نه روزه خود را به مصر رسانيدند چه انكارى دارند اين امت كه خداى عز و جل با حجت خود چنان كند كه با يوسف كرد ، در بازارهاى آنها رفت و آمد كند و پا روى فرش آنها بگذارد ( و او را نشناسند ) تا خدا اجازه دهد ، در اين مورد ، چنانچه اجازهء معرفى به يوسف داد ، گفتند : راستى تو يوسف هستى ؟ فرمود :\r\nمن يوسفم .\r\n( 2 ) 5 - زراره گويد : از امام صادق ( ع ) شنيدم مىفرمود : براى آن پسر بچه ، پيش از قيام و ظهورش غيبتى بايست ، گويد : گفتم :\r\n\r\n","description":"","footnote":"","page_name":" 563 ","page_number":563},
  {"content":"\r\n . \r\n","description":"","footnote":"","page_name":" 564 ","page_number":564},
  {"content":"\r\n\r\nچرا ؟ فرمود : بيم دارد ، و به شكم خود اشاره كرد ، سپس فرمود : اى زراره او است كه انتظارش را بايد كشيد ، او است كه در ولادتش ترديد شود ، برخى گويند پدرش بىجانشين مرد ، برخى گويند در شكم مادر بود كه پدرش مرد ، برخى گويند دو سال پيش از مرگ پدر به دنيا آمد ، او است منتظر ، جز اين كه خدا عز و جل دوست دارد شيعه را بيازمايد ، در اين جا است اى زراره كه باطل خواهان به شك اندر شوند ، گويد : گفتم : قربانت ، اگر به اين دوره رسيدم چه بايد كرد ؟ فرمود : اى زراره وقتى به اين دوره رسيدى ، اين دعا را بخوان : « بار خدايا خودت را به من بشناسان زيرا تو اگر خود را به من نشناسانى ، من رسولت را نشناسم ، بار خدايا رسول خود را به من بشناسان زيرا اگر تو رسول خود را به من نشناسانى حجت تو را نشناسم ، بار خدايا حجت خود را به من بشناسان زيرا اگر تو حجت خود را به من نشناسانى از دينم به در شوم و گمراه گردم » .\r\nسپس فرمود : اى زراره به ناچار بايد در مدينه پسر بچه‌اى كشته شود ، گفتم : قربانت ، همان نيست كه قشون سفيانى او را بكشند ؟ فرمود : نه ، ولى قشون آل بنى فلان او را بكشند ، بيايد تا در مدينه در آيد و آن پسر بچه را بگيرد و بكشد ، چون از راه خود سرى و عدوان و ستم او را بكشد ديگر مهلتشان به سر آيد ، در اين هنگام توقع فرج داشته باش ان شاء الله .\r\n( 1 ) 6 - عبيد بن زراره گويد : از امام صادق ( ع ) شنيدم مى فرمود : مردم امام خود را نيابند ، امام در موسم حج حاضر باشد و\r\n\r\n","description":"","footnote":"","page_name":" 565 ","page_number":565},
  {"content":"\r\n . \r\n","description":"","footnote":"","page_name":" 566 ","page_number":566},
  {"content":"\r\n\r\nمردم را ببيند و مردم او را نبينند - مقصود اين است كه به عنوان امامت او را تشخيص ندهند و او را نشناسند .\r\n( 1 ) 7 - اصبغ بن نباته گويد : خدمت امير المؤمنين ( ع ) رسيدم و ديدمش در انديشه است و به زمين مىكوبد ( با سر عصا يا انگشت به طورى كه جاى آن مىماند ) گفتم : يا امير المؤمنين ، چرا من شما را انديشناك بينم و به زمين مىكوبى ، براى رغبت در كار خلافت است ؟\r\nفرمود : نه ، هرگز روزى نبوده كه من بدان رغبتى داشته باشم و نه به دنيا ولى در انديشه نوزادى اندرم كه از پشت من است يازدهمين فرزندم او است همان مهدى كه زمين را پر از عدل و داد كند بعد از آنكه از جور و ستم پر شود ، براى او يك نهانى و سرگردانى است كه مردمى در آن گمراه شوند و ديگرانى در آن ره جويند .\r\nگفتم : يا امير المؤمنين ، اين نهانى و سرگردانى تا چه اندازه است ؟ فرمود : شش روز ، شش ماه ، شش سال ، گفتم : اين امر شدنى است ؟ فرمود : آرى ، چنانچه آن مقدر شده است ولى تو از كجا با اين امر مربوط باشى ؟ آن نصيب نيكان اين امت باشد با نيكان ائمهء خاندان پيغمبر ( ص ) ، عرض كردم : پس از آن چه خواهد بود ؟\r\nفرمود : سپس خدا هر چه مىخواهد مىكند ، زيرا او بداها و اراده‌ها و غايات و نهاياتى دارد .\r\n( 2 ) 8 - معروف بن خربوذ از امام باقر ( ع ) فرمود : همانا ما چون\r\n\r\n","description":"","footnote":"","page_name":" 567 ","page_number":567},
  {"content":"\r\n . \r\n","description":"","footnote":"","page_name":" 568 ","page_number":568},
  {"content":"\r\n\r\nاختران آسمانيم هر زمانى اخترى غروب كند اختر ديگرى از افق بر آيد ، تا چون با انگشت خود امام را نشان داديد و به سوى او گردن كشيديد ، خدا ستاره هدايت شما را نهان سازد و فرزندان عبد المطلب كه خاندان امامت باشند برابر گردند در نظر مردم و شناخته نشود كه كدام امام است ، و چون ستارهء شما طلوع كند پروردگار خود را سپاس گزاريد .\r\n( 1 ) 9 - محمد بن مسلم گويد از امام صادق ( ع ) شنيدم ، مى فرمود : قائم ( ع ) پيش از آن كه قيام كند غيبتى دارد ، گفتم : چرا ؟\r\nفرمود :\r\nبه راستى كه او مىترسد و با دستش اشاره به شكمش كرد ، يعنى از كشته شدن .\r\n( 2 ) 10 - محمد بن مسلم گويد : از امام صادق ( ع ) شنيدم مى فرمود :\r\nاگر شنيديد صاحب الامر ( ع ) غايب شده منكر او نشويد .\r\n( 3 ) 11 - مفضل بن عمر گويد : من در خدمت امام صادق ( ع ) بودم و مردمى هم حضور داشتند ، به گمانم به ديگرى فرمود : كه به خدا صاحب الامر از ديدهء شما غايب شود و گم نام گردد تا گويند ، مرد ، نابود شد ، در كدام دره افتاد و كشتى مذهب شما واژگون گردد چنانچه كشتى عادى در امواج دريا ، و تنها كسى نجات يابد كه خدا پيمان از او گرفته و ايمان را در دلش نقش كرده و با روح خود او را تأييد كرده محققاً 12 پرچم مشتبه بلند شود كه يكى را از\r\n\r\n","description":"","footnote":"","page_name":" 569 ","page_number":569},
  {"content":"\r\n . \r\n","description":"","footnote":"","page_name":" 570 ","page_number":570},
  {"content":"\r\n\r\nديگرى نتوان شناخت .\r\nگويد : من گريستم ، امام فرمود : چرا گريه مىكنى اى ابا عبد الله ، عرض كردم : قربانت ، چرا نگريم با اين كه شما مىفرمائيد 12 پرچم است كه از هم شناخته نشوند .\r\nگويد : در مجلس آن حضرت در بچه بود كه پرتو خورشيد از آن در آمده بود ( اشاره به آن ) فرمود : آيا اين روشن و هويدا است ؟\r\nگفتم : آرى ، فرمود : امر ما از اين خورشيد روشن‌تر است .\r\n( 1 ) 12 - امام صادق ( ع ) فرمود : براى قائم دو غيبت باشد ، در يكى از آنها در موسم حج شركت كند و مردم را ببيند و مردم او را نبينند .\r\n( 2 ) 13 - يكى از اصحاب موثّق امير المؤمنين ( ع ) گويد : آن حضرت اين سخن را گفت و از او حفظ كردند ، بر سر منبر كوفه در خطبه خود ايراد كرد :\r\nبار خدايا به راستى مطلب اين است كه به ناچار حجت‌هائى در زمين تو بايد كه يكى پس از ديگرى بر خلق تو گماشته باشند تا آنان را به دينت رهبرى كنند و از دانشت به آنها بياموزند ، تا پيروان اولياء تو پراكنده و نابود نگردند ، و حجت تو بسا ظاهر است و بر سر كار نيست يا غائب است و انتظار ظهورش كشند ، اگر شخص آنها در حال هدنه و خانه‌نشينى از نظر مردم نهان گردد ، دانش\r\n\r\n","description":"","footnote":"","page_name":" 571 ","page_number":571},
  {"content":"\r\n . \r\n","description":"","footnote":"","page_name":" 572 ","page_number":572},
  {"content":"\r\n\r\nديرين و منتشر آنها هميشه در دسترس مردم باشد ، آدابشان در دل مؤمنان ثابت باشد و آنان بدان عمل كنند .\r\nو در ضمن همين خطبه در جاى ديگر مىفرمايد : در بارهء چه كسى است اين ؟ از اين جهت علم بر چيده شود كه كسى آن را حفظ نكند و روايت ننمايد چنانچه از دانشمندان شنيده و مردم تصديق آن نكنند .\r\nبار خدايا ولى من مىدانم كه همهء علم بر چيده نشود و مايه بر نگردد و مىدانم كه تو زمين را از حجت خود بر خلقت خالى نگذارى گو اين كه ظاهر باشد و اطاعت نشود يا ترسان باشد و پنهان تا حجت تو باطل نگردد و دوستانت گمراه نشوند بعد از اين كه آنها را هدايت كردى ، ولى كجايند آنها و چه اندازه‌اند ؟ آنان در شماره كمترند و در قدر و مقام نزد خدا بزرگوارترند .\r\n( 1 ) 14 - على بن جعفر از برادرش موسى بن جعفر ( ع ) در تفسير قول خدا عز و جل ( 30 سوره ملك ) : « بگو اگر آبِ شما زير زمين فرو كشد كيست كه براى شما آب گوارا و روان بر آورد ؟ » فرمود : وقتى امامِ شما غائب گردد كيست كه امام ( فيض خ ل ) تازه‌اى آورد ؟ .\r\n( 2 ) 15 - محمد بن مسلم گويد : از امام صادق ( ع ) شنيدم مى فرمود :\r\nاگر به شما خبر رسيد كه امام شما غائب شده منكر آن\r\n\r\n","description":"","footnote":"","page_name":" 573 ","page_number":573},
  {"content":"\r\n . \r\n","description":"","footnote":"","page_name":" 574 ","page_number":574},
  {"content":"\r\n\r\nنشويد .\r\n( 1 ) 16 - فرمود : صاحب الامر به ناچار غائب گردد و در غيبت خود گوشه‌گيرى كند چه خوب منزلى است مدينهء طيبه و در سى وحشتى نيست .\r\n( 2 ) 17 - ابان بن تغلب گويد : امام صادق ( ع ) فرمود : چطور باشى تو وقتى كه ميان دو مسجد ( مكه و مدينه - يا كوفه و سهله - از مجلسى ره ) كوبشى شود ؟ ( كنايه از واقعه بزرگى است چون جنگ ، فرو بردن زمين ، بلاء - از مجلسى ره ) و علم برچيده و نور ديده شود مانند مارى كه در سوراخ خود به هم پيچد و شيعه اختلاف كنند و يك ديگر را دروغگو خوانند و به روى هم تف اندازند ؟ عرض كردم : قربانت ، در اين وقت خيرى نيست ، به من فرمود : همهء خيرها در اين وقت است - تا سه بار - ( منظور از خير ، ظهور امام عصر \" ع \" است - از مجلسى \" ره \" ) .\r\n( 3 ) 18 - زراره گويد : شنيدم مىفرمود : به راستى قائم ( ع ) پيش از آن كه قيام كند غيبتى دارد ، زيرا بر جان خود مىترسد و با دستش اشاره به شكمش كرد - يعنى از كشتن .\r\n( 4 ) 19 - فرمود : قائم ( ع ) دو غيبت دارد يكى كوتاه و ديگرى دراز ، در اولى جز شيعيان خاص كسى جاى او را نداند و در ديگرى تنها خادمين محرم او جاى او را بدانند .\r\n\r\n","description":"","footnote":"","page_name":" 575 ","page_number":575},
  {"content":"\r\n . \r\n","description":"","footnote":"","page_name":" 576 ","page_number":576},
  {"content":"\r\n\r\n( 1 ) 20 - مفضل بن عمر گويد : از آن حضرت شنيدم مىفرمود :\r\nصاحب الامر ( ع ) دو غيبت دارد در يكى به خاندان خود مراجعه دارد و در ديگرى گويند : نابود شد ، در كدام وادى رفت . من گفتم :\r\nدر اين وقت ما چه كنيم ؟\r\nفرمود : اگر مدعى امامت پيدا شد از او چيزهائى را بپرسيد كه مانند امام عصر بايد جواب دهد ( چون اخبار از غيب و پرسش از مشكلات مسائل و علوم مخصوص به ائمه اگر درست گفت و موافق آنچه از ائمه نقل شده ، بدانيد كه او امام است و اين نشانه مخصوص به علماء است - از مجلسى ره ) .\r\n( 2 ) 21 - ابى حمزه گويد : خدمت امام صادق ( ع ) رسيدم و به او گفتم : تو صاحب الامرى ؟ فرمود : نه ، گفتم : پسر تو است ؟\r\nفرمود : نه ، گفتم : پسر پسرت ؟ فرمود : نه ، گفتم : پسر سوم تو ؟\r\nفرمود :\r\nنه ، گفتم : پس او كيست ؟ فرمود : آن كه زمين را پر از عدل و داد كند چنانچه پر از ستم و ناحقى شده باشد و در دوران فترت ائمه بيايد چنانچه رسول خدا ( ص ) در دوران فترت رسولان مبعوث شد .\r\n( 3 ) 22 - ام هانئ گويد : از امام باقر ( ع ) از تفسير قول خدا تعالى ( 16 و 17 سوره تكوير ) : « سوگند به نهان‌شونده‌ها ، به رونده‌هاى در لانه خزنده‌ها » ام هانئ گويد : در پاسخم فرمود : امامى است كه\r\n\r\n","description":"","footnote":"","page_name":" 577 ","page_number":577},
  {"content":"\r\n . \r\n","description":"","footnote":"","page_name":" 578 ","page_number":578},
  {"content":"\r\n\r\nدر سال دويست و شصت نهان مىشود سپس چون شهابى فروزنده در شب تار عيان مىگردد ، اگر به دورانش برسى چشمت روشن شود .\r\n( 1 ) 23 - در اين وقت امام باقر ( ع ) در جواب ام هانئ فرموده است :\r\n« خنّس » امامى است كه در زمان خود نهان گردد و مردم دسترسى به او ندارند در سال 260 ، و سپس چون شهاب ثاقب در شب تار عيان شود اگر به زمانش برسى چشمت روشن شود .\r\n( 2 ) 24 - امام على نقى ابو الحسن سوم ( ع ) فرمود : چون وسيله دانش شما از ميان شما برداشته شود از زير پاى خود هميشه منتظر فرج باشيد .\r\n( 3 ) 25 - ايوب بن نوح گويد : به ابو الحسن الرضا ( ع ) گفتم :\r\nمن اميدوارم كه شما صاحب الامر باشيد و خدا بىشمشير و خونريزى امامت ظاهره را به شما عطا كند ، زيرا با شما بيعت شده و به نام شما سكّه زدند ، فرمود : كسى از ما ائمه نيست كه مرجع نامه‌ها گردد و انگشت نما شود و مرجع سؤالات باشد و به طور آشكار براى او سهم امام و اموال برند ، جز آن كه ربوده شود و يا در\r\n\r\n","description":"","footnote":"","page_name":" 579 ","page_number":579},
  {"content":"\r\n . \r\n","description":"","footnote":"","page_name":" 580 ","page_number":580},
  {"content":"\r\n\r\nبستر خود بميرد تا خدا براى امامت پسر بچه‌اى از ما را برانگيزد كه زايش و پايش او نهان است و نسب نژادش روشن .\r\n( 1 ) 26 - عبد الله بن عطا گويد : به امام باقر ( ع ) گفتم : در حقيقت شيعيان شما در عراق بسيارند و به خدا در خاندان خودت مانندى ندارى چطور خروج نمىكنى ؟ گويد : فرمود : اى عبد الله بن عطا تو گوش خود را به اختيار احمق‌ها نهادى ؟ آرى به خدا من صاحب الامر شما نيستم ، گفتم : پس صاحب الامر ما كيست ؟\r\nفرمود : امامى را در نظر بگيريد كه زايش او از مردم نهان باشد ، او صاحب الامر شما است حقيقت مطلب اين است كه از ما ائمه كسى نيست كه انگشت نما شود و ميان دهان مردم بيفتد جز آن كه دق مرگ شود يا به ناحق بميرد .\r\n( 2 ) 27 - از امام صادق ( ع ) كه فرمود : قائم ( ع ) قيام كند و براى احدى در گردن او عهد و قرار و بيعتى نباشد .\r\n( 3 ) 28 - منصور از قول كسى كه نام او را برده است از امام صادق ( ع ) گويد : گفتم : وقتى كه در بامداد و پسين ، امامى نبينم كه به او اقتداء كنم پس چه كنم ؟ فرمود : آن را كه بايد دوست بدارى دوست دار و آن را كه بايد دشمن بدارى دشمن دار تا خدا عز و جل او را ظاهر كند .\r\n( 4 ) 29 - زراره بن اعين گويد : امام صادق ( ع ) فرمود : آن پسر\r\n\r\n","description":"","footnote":"","page_name":" 581 ","page_number":581},
  {"content":"\r\n . \r\n","description":"","footnote":"","page_name":" 582 ","page_number":582},
  {"content":"\r\n\r\nبچه به ناچار بايد غيبت كند ، گفتم : براى چه ؟ فرمود : مىترسد و با دستش اشاره به شكمش كرد ، فرمود : او است منتظر و او است كه مردم در زايش او شك دارند ، برخى گويند در شكم مادر است ( يعنى موقع وفات پدرش ) ، برخى گويند پدرش مرده و جانشينى ندارد ، برخى گويند دو سال پيش از مرگ پدرش زائيده شده .\r\nزراره گويد : پس من گفتم : اگر من به اين زمان برسم چه دستورى به من مىدهى ؟ فرمود : به درگاه خدا اين دعا را بخوان :\r\n« خدايا خود را به من بشناسان ، زيرا اگر تو خود را به من نشناسانى من تو را نشناسم ، بار خدايا پيغمبرت را به من بشناسان ، زيرا اگر تو پيغمبر خود را به من نشناسانى من هرگز او را نشناسم ، بار خدايا حجت خود را به من بشناسان ، زيرا اگر تو حجت را به من نشناسانى من از دينم گمراه شوم » .\r\nاحمد بن هلال ( دوم راوى اين حديث ) گويد : من 56 سال است كه اين حديث را شنيده‌ام .\r\n( 1 ) 30 - مفضل بن عمر از امام صادق ( ع ) در تفسير قول خدا عز و جل ( 8 سوره مدثر ) : « چون دميده شود در صور » فرمود : به راستى از ما است يك امام پيروز غائب و چون خدا عز ذكره خواهد امامت او را اظهار كند ، نكته‌اى در دل او وارد كند و او ظاهر شود و به امر خدا تبارك و تعالى قيام كند .\r\n( 2 ) 31 - محمد بن فرج گويد :\r\nامام باقر ( ع ) به من نوشت :\r\n\r\n","description":"","footnote":"","page_name":" 583 ","page_number":583},
  {"content":"\r\n . \r\n","description":"","footnote":"","page_name":" 584 ","page_number":584},
  {"content":"\r\n\r\nچون خدا تبارك و تعالى بر خلقش خشم كند ما را از جوارشان دور كند .\r\n\r\nباب در وجه امتياز دعوى حقگو و باطل جو در امر امامت\r\n( 1 ) 1 - امام صادق ( ع ) فرمود : طلحه و زبير مردى از عبد القيس را به نام خِداش نزد امير المؤمنين فرستادند براى رساندن پيامى ، به او گفتند : ما تو را نزد كسى مىفرستيم كه از دير زمانى او و خاندانش را به سحر و كهانت شناخته‌ايم ، تو در ميان همه اطرافيان ما از خود ما هم بيشتر مورد اعتماد هستى كه :\r\n1 - از جادو و كهانت وى خود را نگهدارى .\r\n2 - از طرف ما با او محاكمه كنى و سخن بگوئى تا مطلب روشن و معلومى بفهمى ( به دو بفهمانى خ ل ) ، و بايد بدانى كه ادّعاى او از همهء مردم بزرگتر است ، مبادا اين گزافه گوئى وى تو را خرد كند ، يك راهى كه مردم را با آن گول مىزند پذيرائى خوبِ او است با خوردنى و نوشيدنى و عسل و روغن و خلوت كردن و محرمانه گفتن با مردم ، به خوراك و نوشيدنى او دم مزن و دست به عسل و روغنش ميالاى و با او در خلوت منشين ، از همهء اينها از وى در حذر باش ، به يارى خدا برو و چون او را ديدى آيهء سخره را تلاوت كن ( 54 سورهء اعراف ) : و از نيرنگ او و شيطان به خدا پناه جو و چون نزد او\r\n\r\n","description":"","footnote":"","page_name":" 585 ","page_number":585},
  {"content":"\r\n . \r\n","description":"","footnote":"","page_name":" 586 ","page_number":586},
  {"content":"\r\n\r\n( 1 ) نشستى او را بر چشم خودت مسلط مكن ( كه چشم تو را ببندد ) و با او مأنوس مشو و زبر و زرنگ به او بگو :\r\nبه راستى دو برادر دينى و دو عموزادهء خويشاوندى تو ، تو را به قطع رحم سوگند مىدهند ( تو را به يارى بر ضد قطع رحم دعوت مىكنند ) و مىگويند : تو نميدانى كه ما از روزى كه خدا عز و جل جان محمد ( ص ) را گرفت براى تو مردم را رها كرديم و با عشاير خود مخالفت نموديم ، و چون به كمترين مقامى رسيدى احترام ما را گم كردى و اميد ما را بريدى و سپس ديدى با تو چه كرديم و چه نيروئى داريم در دورى از تو و پناه به بلاد وسيع در برابر تو ، راستى آنها كه تو را از ما و پيوند با ما رو گردان كنند به تو كمتر سود رسانند و سست‌تر از تو دفاع كنند از ماها ، مانند آفتاب روشن است ، به ما خبر رسيده كه نسبت به ما هتاكى كردى و نفرين نمودى ، چرا چنين كنى ؟ به نظر ما تو شجاعتر پهلوانان عربى ، لعن و نفرين را سزاى ما دانى و خيال مىكنى كه اين كار ما را در برابر تو شكست مىدهد ؟\r\nچون خداش نزد على ( ع ) آمد : به دستور آنها كار كرد ، على ( ع ) ديد با خود رازى مىگويد ، خنديد و فرمود : يا اخا عبد قيس ، بفرمائيد اين جا ( با دست خود جايى را نزديك خود به او نشان داد ) .\r\nخداش : خير آقا ، جا بسيار وسيع است ، من فقط مىخواهم پيامى به شما برسانم .\r\nعلى ( ع ) : بفرمائيد چيزى بخوريد و بنوشيد و جامهء خود را باز كنيد و صابونى به سر و بر خود بزنيد و استراحت كنيد و سپس پيام خود را هم برسانيد ، قنبر ، برخيز او را منزل بده و وسائل\r\n\r\n","description":"","footnote":"","page_name":" 587 ","page_number":587},
  {"content":"\r\n . \r\n","description":"","footnote":"","page_name":" 588 ","page_number":588},
  {"content":"\r\n\r\n( 1 ) پذيرائى او را فراهم كن .\r\nخداش : خير آقا من به آنچه فرمودى نياز ندارم .\r\nعلى ( ع ) : پس بهتر است در يك مجلس محرمانه و خصوصى باهم صحبت كنيم .\r\nخداش : هر مطلب محرمانه و زير پرده‌اى در نظر من آشكار تلقى مىشود و خلاصه من حرف محرمانه‌اى ندارم .\r\nعلى ( ع ) : تو را به آن خدائى سوگند مىدهم كه از خودت به تو نزديكتر است ، آنكه ميان تو و دلت حائل تواند شد ، آنكه چشمك زدنها و راز سينه‌ها را مىداند ، آيا زبير به تو اين سفارش‌ها را كرده است ؟\r\nخداش : به خدا آرى او سفارش كرده و دستور داده .\r\nعلى ( ع ) : اگر آنچه پرسيدم كتمان مىكردى ، ديگر ديده بر هم نمىگذاشتى ( يعنى هلاك مىشدى ) ، تو را به خدا آيا به تو سخنى آموخت كه چون نزد من آئى آن را بگوئى ؟\r\nخداش : به خداوند ، آرى به من چيزى تعليم داد .\r\nعلى ( ع ) : آيهء مباركهء سخره بود ؟\r\nخداش : آرى همان آيه است .\r\nعلى ( ع ) آن را بخوان . على ( ع ) به وى تلقين كرد و او خواند و باز تكرار كرد و هر جا غلط مىخواند براى او باز مىگفت تا هفتاد بار آن را خواند .\r\nخداش : عجب است ، امير المؤمنين دستور مىدهد هفتاد بار اين آيه تكرار شود .\r\nعلى ( ع ) : حالا دريافتى كه دلت خوب آسوده و مطمئن شد .\r\nخداش : آرى ، به آن خدائى كه جانم به دست او است .\r\n\r\n","description":"","footnote":"","page_name":" 589 ","page_number":589},
  {"content":"\r\n . \r\n","description":"","footnote":"","page_name":" 590 ","page_number":590},
  {"content":"\r\n\r\n( 1 ) على ( ع ) : اكنون بگو بدانم چه پيامى به تو داده‌اند كه به من برسانى .\r\nخداش : متن پيام را به آن حضرت گزارش داد .\r\nعلى ( ع ) : در پاسخ آن‌ها بگو كه : سخن خود شما حجت بر خود شما است ولى خدا مردم ستمكار را رهبرى نمىكند ، شما معتقديد كه هم برادر دينى منيد و هم عموزادهء نسبى من ، نسب را منكر نيستم گر چه هر نسبى بريده شد جز آنچه را اسلام پيوندد .\r\nو اما اين كه گوئيد برادر دينى من هستيد ، اگر راست مى گوئيد شما بر خلاف كتاب خدا عز و جل ، و به نافرمانى آن در بارهء برادر دينى خود رفتار كرديد ، و گر نه به دروغ خود را برادر دينى من دانستيد .\r\nو اما ادعاى اين كه پس از وفات محمد ( ص ) از مردم كناره گرفتيد اگر به خاطر من و رعايت حق بوده به واسطه اين كه اخيراً از من كناره گرفتيد آن را نقض كرديد و خلاف حق رفتيد و اگر از روز اول به ناحق از مردم كناره گرفتيد ، هم گناه كناره‌گيرى اول را به گردن داريد و هم گناه كناره‌گيرى تازه خود را .\r\nبا اين كه در حقيقت مقصد شما از مفارقت با مردم جز طمع و آرزوى دنيا نبوده است ، شما فقط به من اعتراض كرديد كه اميد ما را بريدى ، حمد خدا را كه نسبت به من اعتراض و انتقاد دينى نداريد علت اين كه من از شما بريدم اين است كه شما از حق رو گردانيديد و تعهدات حقه را از گردن خود باز كرديد و به دور انداختيد مانند چهار پاى سر كشى كه مهار خود را بگسلد ، او است خداوند ، پروردگار و ياور من ، چيزى را با او شريك ندانم ، همه چيز به دست او است ، نگوئيد ياور تو كم‌سودتر است و سست‌تر است در دفاع از\r\n\r\n","description":"","footnote":"","page_name":" 591 ","page_number":591},
  {"content":"\r\n . \r\n","description":"","footnote":"","page_name":" 592 ","page_number":592},
  {"content":"\r\n\r\n( 1 ) تو تا هم مشرك باشيد و هم منافق .\r\nاين كه گفتيد : من اشجع فارسان عربم و از ترس و نفرينم گريزانيد ، بايد بدانيد كه هر موقفى عملى دارد ( هر سخن جايى ، و هر نكته مقامى دارد ) وقتى كه نيزه‌ها در هم شود و زين اسب سواران موج زند و ششهاى شما از ترس در درونتان باد كند ، آن جا است كه خدا با دل آرام ، يار من است و اگر از همين نگرانيد كه من به شما نفرين مىكنم ، از اين كه مرد جادوگرى در بارهء شما نفرين كند و به عقيدهء شما از خاندان جادوگرى هم باشد چه ترسى داريد ؟\r\nبار خدايا زبير را به بدترين قتلى بكش و به گمراهى خونش را بريز و طلحه را خوار گردان و در آخرت بدتر از اين براى آن‌ها ذخيره كن براى آن كه به من ستم كردند ، و بر من افترا بستند و گواهى خود را در بارهء من كتمان كردند و تو را و رسولت را نافرمانى كردند نسبت به من ، بگو آمين خدايا مستجاب كن .\r\nخداش آمين گفت و با خود گفت : به خدا هرگز ريش خطا كار ترى چون خود نديدم كه پيام احتياج آورد و همه ضد و نقيض باشد و خدا آن را قابل تمسك نكرده باشد ، من به خدا از آن دو تن بيزارم .\r\nعلى ( ع ) : برگرد و پاسخ پيام آن‌ها را برسان .\r\nخداش : نه به خدا تا اين كه از خدا در خواست كنى مرا به زودى به شما برگرداند و موفق دارد كه رضايت او را نسبت به شما فراهم كنم .\r\nعلى ( ع ) دعا كرد و لختى نشد كه برگشت خدمت آن حضرت و با او بود روز جنگ جمل كشته شد ، رحمه الله .\r\n\r\n","description":"","footnote":"","page_name":" 593 ","page_number":593},
  {"content":"\r\n . \r\n","description":"","footnote":"","page_name":" 594 ","page_number":594},
  {"content":"\r\n\r\n( 1 ) 2 - رافع بن سَلَمَه گويد : روز جنگ نهروان ، من حضور على ( ع ) بودم ، على ( ع ) در جاى خود نشسته بود كه سوارى نزد او آمد و گفت : السلام عليك يا على ، فرمود : و عليك السلام ، مادر بر تو گريد ، چرا به لقب امير المؤمنين به من سلام نكردى ؟ گفت :\r\nآرى ، علت آن را من به شما خبر مىدهم ، شما در صفين به حق بودى ولى چون حكمين را امضاء كردى من از تو بيزار شدم و تو را مشرك دانستم و سرگردان شدم كه پيرو چه كسى باشم . به خدا اگر من بتوانم بفهمم كه بر حقى يا ناحقى از دنيا و ما فيها براى من بهتر است .\r\nعلى ( ع ) : مادرت بر تو بگريد ، نزديك من بايست تا نشانه‌هاى حق و هدايت را به تو بنمايم و آنها را از نشانه‌هاى گمراهى ممتاز گردانم ، آن مرد نزديك آن حضرت ، ايستاد در اين ميان سوارى دوان آمد تا نزد على ( ع ) و گفت : يا امير المؤمنين مژدهء فتح بگير ، خدا چشمت را روشن كند ، به خدا همهء مردم مخالف كشته شدند ، على ( ع ) به او فرمود : زير نهر يا پشت نهر ، گفت : آرى زير نهر ، فرمود : دروغ گفتى : سوگند بدان كه دانه را شكافد و دم زن را بر آرد ، از نهر نگذرند هرگز تا كشته شوند .\r\nآن مرد گويد : در بارهء آن حضرت بيشتر بينا شدم ، ديگرى اسب دوان آمد و گفتهء اوّلى را تأييد كرد و امير المؤمنين ( ع ) همان جواب را به او داد ، آن مرد شاكّ گويد : مىخواستم بر على ( ع ) حمله برم و با شمشير سرش را دو نيم كنم ، سپس دو سوار ديگر\r\n\r\n","description":"","footnote":"","page_name":" 595 ","page_number":595},
  {"content":"\r\n . \r\n","description":"","footnote":"","page_name":" 596 ","page_number":596},
  {"content":"\r\n\r\n( 1 ) اسب دوان آمدند و اسبان آن‌ها عرق كرده بودند ، گفتند : يا امير المؤمنين ، خدا است چشمت را روشن كند ، مژدهء فتح را دريافت كن ، به خدا همهء قوم خوارج كشته شدند ، على ( ع ) فرمود : پشت نهر يا پائين نهر ؟ گفتند : نه ، بلكه پشت نهر ، چون اسب خود را به نهروان انداختند و آب به گلوگاه اسبان زد ، برگشتند و همه كشته شدند ، امير المؤمنين ( ع ) فرمود : شما راست گفتيد .\r\nآن مرد از اسبش فرود آمد و دست و پاى امير المؤمنين ( ع ) را بوسيد ، على ( ع ) فرمود : اين معجزه‌اى بود كه براى تو اظهار شد .\r\n( 2 ) 3 - حبابه والبيه ( زنى بوده از والبه كه نام موضعى است در يمن ) گويد : امير المؤمنين ( ع ) را در شرطة الخميس ( پيش قراولان لشكر ، و لشكر را خميس نامند ، يعنى پنج قسمتى ، چون تقسيم مى شده به : 1 - مقدّمه 2 - ساقه 3 - ميمنه 4 - ميسره 5 - قلب ، يا براى آنكه از غنيمت خُمس مىداده است ، از مجلسى ( ره ) : و ممكن است مقصود از شرطة الخميس ( دژبانى ) باشد چنانچه امروزه مىگويند ) ديدار كردم يك شلاق دو شاخه در دست داشت و با آن فروشندگان جرّى ( ماهى بىفلس ) و ماهى و زمار را ( نوعى از همان مار ماهى ) مىزد و به آنها مىفرمود : اى فروشندگان يهودىهاى مسخ شده و جُندِ بنى مروان .\r\nفرات بن احنف خدمت آن حضرت ايستاد و عرض كرد : يا امير المؤمنين جُندِ بنى مروان چيست ؟ گويد : در جواب او فرمود : مردمى بودند كه ريش‌ها را مىتراشيدند و سبيلها را تاب مىدادند و مسخ شدند .\r\n\r\n","description":"","footnote":"","page_name":" 597 ","page_number":597},
  {"content":"\r\n . \r\n","description":"","footnote":"","page_name":" 598 ","page_number":598},
  {"content":"\r\n\r\n( 1 ) حبابه گويد : من خوش سخن ترى از آن حضرت نديدم و به دنبال او رفتم و رفتم تا در پيشخان مسجد نشست ، من به آن حضرت گفتم : يا امير المؤمنين دليل امامت چيست ؟ يرحمك الله ، گويد : به من فرمود : آن سنگريزه را بياور براى من ( و با دست خود به يك سنگريزه اشاره كرد ) من آن را براى او آوردم و با خاتم خود مهر بر آن نهاد كه نقش بست و به من فرمود : اى حبابه ، هر كه مُدّعى امامت شد و توانست مثل من اين سنگ را مهر كند ، بدان كه او امام مفترض الطاعه است ، امام هر چيز را بخواهد مىداند ، گويد :\r\nمن پى كار خود رفتم تا امير المؤمنين ( ع ) فوت كرد ، آمدم خدمت امام حسن ( ع ) كه به جاى امير المؤمنين ( ع ) نشسته بود و مردم از او سؤال مىكردند ، چون مرا ديد ، فرمود : اى حبابه والبيه ، عرض كردم : نعم يا مولاى ، فرمود : آنچه همراه دارى بياور ، من آن سنگ را به آن حضرت دادم و مانند امير المؤمنين با خاتم خود نقش بر آن نهاد . گويد : سپس نزد حسين ( ع ) آمدم و او در مسجد رسول خدا ( ص ) بود ، مرا نزد خود خواند و خوش آمد گفت و سپس به من فرمود : دليل آنچه تو مىخواهى موجود است ، نشانهء امامت را مى خواهى ؟ گفتم : آرى اى آقاى من ، فرمود : آنچه با خوددارى بياور ، من آن سنگ را به او دادم و برايم مهرى بر آن نهاد ، گويد : پس از آن خدمت على بن الحسين ( ع ) آمدم و تا آن جا پير شده بودم كه رعشه گرفته بودم و 113 سال براى خود مىشمردم ، ديدم آن حضرت در ركوع و سجود است و مشغول عباد است و به من توجهى ندارد و من از دريافت نشانهء امامت نااميد شدم و آن حضرت با انگشت سَبّابَهء خود به من اشارتى كرد و جوانيم برگشت .\r\nگويد : گفتم اى آقاى من از دنيا چه اندازه گذشته و چه مانده\r\n\r\n","description":"","footnote":"","page_name":" 599 ","page_number":599},
  {"content":"\r\n . \r\n","description":"","footnote":"","page_name":" 600 ","page_number":600},
  {"content":"\r\n\r\n( 1 ) است ؟ فرمود : نسبت به آنچه گذشته ، آرى و آنچه مانده است ، نه .\r\nگويد : سپس به من فرمود : آنچه با خوددارى بياور ، من آن سنگ را به آن حضرت دادم و برايم بر آن مهرى نهاد و سپس نزد امام باقر ( ع ) آمدم و برايم مهرى بر آن نهاد و سپس نزد امام صادق ( ع ) آمدم و بر آن برايم مهرى نهاد و پس از آن نزد امام كاظم ( ع ) آمدم و آن را برايم مهر كرد و سپس نزد امام رضا ( ع ) آمدم و آن را برايم مهر كرد و حبابه والبيه پس از آن نه ماه زنده بود - چنان چه محمد بن هشام ( هشام خ ل ) گفته است .\r\n( 2 ) 4 - ابى هاشم داود بن قاسم جعفرى گويد : من نزد ابى محمد ( امام حسن عسكرى ع ) بودم ، براى مردى يمنى اجازه ورود خواستند و مردى درشت و بلند و تنومند وارد شد و بر آن حضرت به امامت سلام داد و امام با پذيرائى به او جواب داد و دستور داد بنشيند و او پهلوى من نشست ، و من با خود گفتم : كاش مىدانستم اين مرد كيست ؟ امام ( ع ) فرمود : اين از فرزندان آن زن اعرابيه صاحب سنگريزه‌اى است كه پدرانم با خاتم خود بر آن نهاده‌اند و نقش بسته است و آن را با خود آورده است تا من هم آن را مهر كنم ، سپس فرمود : آن را بياور يك سنگ كوچكى در آورد كه در يك طرفش محل صافى بود ، امام عسكرى ( ع ) آن را گرفت و مهرش را بيرون آورد و بر آن زد و نقش برداشت ، گويا هم اكنون نقش مُهر او را در آن سنگ مىنگرم ( الحسن بن على ) به آن يمنى گفتم : آن حضرت را هرگز پيش از اين ديده بودى ؟ گفت : نه به\r\n\r\n","description":"","footnote":"","page_name":" 601 ","page_number":601},
  {"content":"\r\n . \r\n","description":"","footnote":"","page_name":" 602 ","page_number":602},
  {"content":"\r\n\r\n( 1 ) خدا من روزگارى است كمال شوق را داشتم كه او را ببينم و گويا همين اكنون جوانى كه او را در اين جا نمىبينم نزد من آمد و گفت :\r\nبرخيز و داخل شو و من داخل شدم ، سپس آن يمنى برخاست و مى گفت : رحمت خدا و بركات او بر شما خاندان و ذريه‌اى كه همه از يك ديگريد ، من به خدا گواهم كه حق تو واجب است چون وجوب حق امير المؤمنين ( ع ) و امامان بعد از او ( ع ) و رفت و ديگر من او را نديدم ، ابو اسحق جعفرى گويد : من از او نامش را پرسيدم ، گفت :\r\nنامم ( مهجع ) پسر صلت بن عقبة بن سمعان بن غانم پسرام غانم و آن ، زن عرب بيابانى از يمن بود و صاحب سنگريزه‌اى است كه امير المؤمنين و اولادش تا امام رضا ( ع ) بر آن مُهر زدند .\r\n( 2 ) 5 - ابى جعفر امام باقر ( ع ) فرمود : چون حسين ( ع ) شهيد شد . محمد بن حنيفه تقاضا كرد از على بن الحسين ( ع ) و با او خلوت نمود و گفت : برادرزادهء عزيزم مىدانى كه رسول خدا ( ص ) وصيّت و امامت را بعد از خود به امير المؤمنين ( ع ) داد و سپس به حسن و سپس به حسين ( ع ) و پدر تو را ( عليه السلام ) كشتند و وصيّتى نكرد ، من عمّ تو و برادر پدر توام و از پشت على ( ع ) هستم و با سابقهء سنّ و پيشينه‌اى كه دارم از تو به امامت سزاوارترم در اين جوانى تو ، با من در وصيت و امامت نزاع مكن و محاكمه نداشته باش .\r\nعلى بن الحسين ( ع ) به او فرمود : عمو جان ، از خدا بپرهيز و چيزى كه حق تو نيست ادّعا مكن ، من به تو پند مىدهم كه مبادا از\r\n\r\n","description":"","footnote":"","page_name":" 603 ","page_number":603},
  {"content":"\r\n . \r\n","description":"","footnote":"","page_name":" 604 ","page_number":604},
  {"content":"\r\n\r\n( 1 ) نادان‌ها باشى ، به راستى پدرم پيش از آنكه به عراق برود به من وصيت كرد و ساعتى پيش از شهادتش امامت را به من سپرد و اين سلاح رسول اللَّه ( ص ) است كه نزد من است متعرض اين مقام مشو كه مىترسم عمرت كوتاه شود و حالت پريش گردد ، خدا عز و جل وصيت و امامت را در نسل حسين ( ع ) مقرر داشته و اگر مىخواهى اين حقيقت را بدانى بيا برويم نزد حجر الاسود و محاكمه كنيم و از او بپرسيم .\r\nامام باقر ( ع ) فرمود : اين صحبت ميان آنها در مكه بود ، رفتند نزد حجر الاسود و على بن الحسين به محمد بن حنيفه گفت : تو اول برو به درگاه خدا عز و جل زارى كن و از او بخواه كه حجر الاسود به سود تو سخن گويد و سپس از او بپرس ، محمد در دعا زارى سرداد و از خدا درخواست كرد و حجر الاسود را براى سخن دعوت كرد و به او پاسخى نداد ، على بن الحسين ( ع ) فرمود : اى عمو اگر تو وصى و امام بودى هر آينه حجر الاسود به تو پاسخ مى داد ، محمد به آن حضرت گفت : اى برادر زاده ، پس تو دعا كن و از او بخواه .\r\nعلى بن الحسين ( ع ) دعائى را كه خواست خواند و سپس فرمود : از تو مىخواهم به حقِ آنكه ميثاق انبياء را در تو نهاده است و هم ميثاق اوصياء و همهء مردم را كه هر آينه به من خبر دهى از وصى و امام بعد از حسين بن على ( ع ) .\r\nگويد : حجر الاسود چنان جنبيد كه نزديك بود از جا كنده\r\n\r\n","description":"","footnote":"","page_name":" 605 ","page_number":605},
  {"content":"\r\n . \r\n","description":"","footnote":"","page_name":" 606 ","page_number":606},
  {"content":"\r\n\r\n( 1 ) شود و سپس خدا آن را به سخن آورد با زبان عربى روشن و شيوا ، و گفت : بار خدايا به راستى وصيت و امامت بعد از حسين بن على ( ع ) با على بن الحسين بن على بن ابى طالب است پسر فاطمه دختر رسول خدا ( ص ) . گويد : پس از آن محمد بن على برگشت و پيرو على بن الحسين ( ع ) گرديد .\r\n( 2 ) 6 - كلبى نسّابه گويد : من وارد مدينه شدم و از امر امامِ وقت چيزى نمىدانستم به مسجد رفتم و به گروهى از قريش بر خوردم و گفتم : مرا از دانشمند اهل البيت ( ع ) مطّلع كنيد ، گفتند : عبد الله بن الحسن است ، من به منزل او رفتم و اجازهء ورود خواستم ، مردى بيرون آمد كه به گمانم غلام او بود ، به او گفتم : براى من اجازه بگير براى ورود به مولايت ، رفت و برگشت و گفت : بفرما . من وارد شدم و ديدم پير مردى است ملازم عبادت و در آن كوشا بوده است بر او سلام دادم ، به من گفت : تو كيستى ؟ گفتم : كلبى نسّابه ، فرمود : چه كار دارى ؟ گفتم : آمدم مسأله‌اى بپرسيم از شما ، گفت :\r\nنزد پسرم محمد رفتى ؟ گفتم : اول خدمت شما رسيدم ، گفت : بپرس ، گفتم : بفرمائيد از اين كه مردى به زنش بگويد : ( انتِ طالق ) به شمارهء ستاره‌هاى آسمان ؟ جواب گفت : سه طلاق آن واجب مىشود ( به شمارهء ستاره‌هاى رأس الجوزاء ) و باقى و بال و عقوبت بر او است ، با خود گفتم : اين يك مسأله كه ( نمىداند ) .\r\nگفتم : شيخ چه مىفرمايد در مسح روى موزه براى وضوء ؟\r\nگفت : يك مردم خوبى بر آن مسح مىكرده‌اند ولى ما اهل البيت بر آن مسح نكنيم ، با خود گفتم : اين دو تا ( كه نمىداند ) ، گفتم :\r\nچه مىفرمائيد در خوردن گوشت جِرَى ( مار ماهى ) حلال است يا\r\n\r\n","description":"","footnote":"","page_name":" 607 ","page_number":607},
  {"content":"\r\n . \r\n","description":"","footnote":"","page_name":" 608 ","page_number":608},
  {"content":"\r\n\r\n( 1 ) حرام ؟ گفت : حلال است ولى ما اهل البيت آن را بد داريم ، با خود گفتم : ( اين سه مسأله مخالف با شيعه ) ، گفتم : چه مىفرمائيد در نوشيدن شراب خرما ؟ فرمود : حلالست ولى ما خاندان ننوشيم .\r\nمن برخاستم و بيرون آمدم و مىگفتم : اين جمعيت به اهل البيت دروغ بستند و به مسجد رفتم و جمعى از قريش را ديدم و مردم ديگرى را ، بر آنها سلام دادم و گفتم : اعلم اهل البيت كيست ؟\r\nگفتند : عبد الله بن الحسن ، گفتم : من نزد او رفتم چيزى نداشت ، يكى از آن مردم سر بلند كرد و گفت : برو نزد جعفر بن محمد كه او اعلم اهل البيت است ، يكى از حاضران او را ملامت كرد ، دانستم كه از اول حسد مانع آنها بوده كه مرا به آن حضرت ارشاد كنند ، من به او گفتم : واى بر تو ، من هم او را مىخواستم .\r\nمن رفتم تا به منزل او رسيدم و در را زدم و غلامى آمد و گفت : اى اخا كلب بفرما ، به خدا در هراس شدم ( كه نديده مرا شناخته ) با دل طپان وارد شدم ، ديدم آن آقا روى جا نماز خود نشسته ، نه پشتى دارد و نه توشك و پلاس پس از سلام رو به من كرد و فرمود : تو كيستى ؟ با خود گفتم : يا سبحان الله ، غلامش مرا بر در خانه شناخت و گفت : اى مرد كلبى وارد شود و آقايش به من مىگويد : تو كيستى ؟ گفتم : من كلبى نسّابه‌ام ، با دست خود به پيشانيش زد و فرمود : « دروغ گفتند آنها كه از خدا گذشتند و سخت گمراه شدند و سخت به زيان آشكارى گرفتار گرديدند » .\r\nاى اخا كلب به راستى خدا عز و جل فرمايد ( 38 سورهء فرقان ) : « عاد و ثمود و اصحاب رس و ملتهاى بسيارى در اين ميان » . تو ( كه خود را داناى ماهر به انساب مىدانى ) ( نسب آنها را مىدانى ؟\r\nگفتم : قربانت ، نه ، فرمود : نسب خود را مىدانى ؟ گفتم : آرى من\r\n\r\n","description":"","footnote":"","page_name":" 609 ","page_number":609},
  {"content":"\r\n . \r\n","description":"","footnote":"","page_name":" 610 ","page_number":610},
  {"content":"\r\n\r\n( 1 ) فلان بن فلان بن فلان و بالا رفتم ، تا آنكه به من فرمود : آرام باش اين طور نيست كه تو به حساب مىآورى ، واى بر تو ، مىدانى فلان بن فلان پسر فلان چوپان كرد است ( نه آنكه تو مىگوئى ) ، آن فلان چوپان كُردى در كوه آل فلان بود ، از آن كوهى كه گوسفند در آن مىچرانيد ، نزد فلانه زن ، فلان فرود آمد و چيزى به او اطعام كرد و بر او در آمد و آن زن فلانى را زائيد و فلان بن فلان ( يكى از اجداد تو ) از فلان زن و فلان بن فلان است ( يعنى آن چوپان كُرد ) ، فرمود : تو اين نامها را مىدانى ؟ گفت : نه ، خواهش دارم از اين صحبت صرف نظر كنيد ، امام فرمود : همانا تو گفتى و مرا به سخن آوردى ، كلبى گويد : من گفتم : ديگر از اين سخن‌ها نمى گويم ، فرمود : از اين حرفها مگو و از آنچه به خاطر آن آمدى بپرس گفتم :\r\nبفرمائيد از مردى كه به زنش گويد : ( انت طالق ) به شمارهء ستاره‌هاى آسمان ؟ فرمود : واى بر تو ، سوره طلاق را نخواندى ؟\r\nگفتم :\r\nچرا ، فرمود : بخوان ، اين آيه را خواندم ( 1 سوره طلاق ) :\r\n« طلاق دهيد آنها را براى عدّه‌شان و عدّه شماره كنيد » فرمود : در اين جا نجوم سماء را مىبينى ؟ گفتم : نه ، گفتم : مردى به زنش گويد :\r\n( انت طالق ثلاثاً ) ، فرمود : بايد به كتاب خدا و سنّت پيغمبر بر گردد ( يعنى يك طلاق محسوب است ) ، سپس فرمود : طلاق درست نيست مگر در طهر زن كه جماعى در آن نشده با حضور دو گواه مقبول ، با خود گفتم : اين يكى .\r\nسپس فرمود : بپرس ، گفتم : چه مىفرمائيد در بارهء مسح بر روى موزه در وضوء ؟ لبخندى زد و فرمود : چون روز قيامت شود و\r\n\r\n","description":"","footnote":"","page_name":" 611 ","page_number":611},
  {"content":"\r\n . \r\n","description":"","footnote":"","page_name":" 612 ","page_number":612},
  {"content":"\r\n\r\n( 1 ) خدا هر چه را به اصل خود برگرداند و پوستى كه موزه است به گوسفند برگردد ، ملاحظه مىكنى كسانى كه مسح بر آن كرده‌اند وضوى آنها به كجا مىرود ، با خود گفتم : اين دو نشانى .\r\nسپس رو به من كرد و فرمود : بپرس ، گفتم : بفرمائيد خوردن مار ماهى چه صورت دارد ؟ فرمود : خدا طائفه‌اى را بنى اسرائيل را مسخ كرد ، هر كدام به دريا افتادند ، جرّى و زمّار و مار ماهى شدند و جز آنها ، و هر كدام به بيابان افتادند ، ميمون و خوك و وَبَر ( حيوانى شبيه گربه ) و وَرَك ( ورل خ ل حيوانى شبيه سوسمار ) و جز آن شدند ، با خود گفتم : اين سه تا .\r\nباز رو به من كرد و فرمود : بپرس و برخيز ، گفتم : چه مىفرمائيد در نبيذ ( آبى كه خرما در آن ريزند ) ، فرمود : حلال است ، من گفتم : ما خرما را در آب مىريزيم و در دى و ته‌مانده در آن مىپاشم و جز آن ، و آن را مىنوشيم ، فرمود : شه ، شه ، اين كه شراب گندى مىشود ، گفتم : قربانت ، پس شما چه نبيذى را مىفرمائيد ؟ فرمود : اهل مدينه به رسول خدا ( ص ) شكايت كردند از بدى آب و فساد طبيعت خود ، به آنها دستور داد آب را نبيذ كنند ، هر مردى به خادمش مى گفت : براى او نبيذ بسازد او هم يك مشت خرما را در يك مشك آب مىريخت و از او مىنوشيد و با آن وضوء مىگرفت ، گفتم :\r\nچند دانه خرما در مشت بود ؟ فرمود : هر چه مشت بگيرد ، گفتم :\r\nهمان يك مشت يا دو مشت ؟ فرمود : بسا يك مشت بسا دو مشت ، گفتم :\r\nآن مشك چه اندازه آب مىگرفت ؟ فرمود : از چهل تا هشتاد رطل عراقى ( 12 تا 24 كيلو ) يا بيشتر .\r\nسماعه راوى حديث گويد : كلبى مىگفت : پس از آن ، امام\r\n\r\n","description":"","footnote":"","page_name":" 613 ","page_number":613},
  {"content":"\r\n . \r\n","description":"","footnote":"","page_name":" 614 ","page_number":614},
  {"content":"\r\n\r\n( 1 ) برخاست و من هم برخاستم و بيرون آمدم و دست به دست مىزدم و مىگفتم : اگر چيزى باشد اين است ، و هميشه كلبى به دوستى و پيروى اهل البيت خداپرستى مىكرد تا مُرد .\r\n( 2 ) 7 - هشام بن سالم گويد : پس از وفات امام صادق ( ع ) در مدينه بوديم ، من بودم و صاحب الطاق مردم همه دور عبد الله بن جعفر ( عبد الله افطح ) گرد آمده بودند و اتفاق داشتند كه بعد از پدرش او صاحب الامر است ، من و صاحب الطاق هم نزد او رفتيم و مردم هم نزد او بودند و اين توجه به او براى اين بود كه از امام صادق ( ع ) روايت داشتند كه : امر امامت در پسر بزرگ است به شرط اين كه عيبى نداشته باشد ، ما نزد او رفتيم و از او پرسشهائى كرديم كه از پدرش امام صادق ( ع ) پرسش مىكرديم ، از او پرسيديم زكوه در چند درهم واجب است ؟ گفت : در 200 درهم 5 درهم است ، گفتيم : درصد درهم چطور ؟ گفت : 2 درهم و نيم ، گفتيم : به خدا ، مرجئه ( سُنّىهاى لا أبالى ) هم اين حرف را نمى گويند ، گويد : دست به آسمان برداشت و گفت : به خدا من نمىدانم كه مرجئه چه مىگويند ؟\r\n( هشام بن سالم ) گويد : ما از نزد او راه گم كرده بيرون آمديم و نمىدانستيم به كجا رو كنيم من بودم و ابو جعفر احول در يكى از كوچه‌هاى مدينه نشستيم ، گريان و سرگردان و نمىدانستيم كجا رو كنيم و به سوى كه برويم و مىگفتيم ، به سوى مرجئه ، به سوى زيديه ، به سوى معتزله ، به سوى خوارج .\r\nما در اين حال بوديم كه چشمم به پيره مردى ناشناس افتاد كه با دست به من اشاره مىكرد و من در بيم شدم كه مبادا از\r\n\r\n","description":"","footnote":"","page_name":" 615 ","page_number":615},
  {"content":"\r\n . \r\n","description":"","footnote":"","page_name":" 616 ","page_number":616},
  {"content":"\r\n\r\n( 1 ) جاسوسان ابى جعفر منصور باشد ، زيرا او در مدينه جاسوسى داشت و ماموريت داشتند كه بدانند شيعه به امامت چه كسى متفق مى شوند تا گردن او را بزنند ، من ترسيدم از آنها باشد ، من به رفيقم احول ( ابو جعفر محمد بن نعمان احوال در كوفه صراف بوده و در طاق المحامل دكانى داشته و نزد شيعه و سنى معروف به فضل بوده ، و علماء فِرَق در دكان او جمع مىشدند و به آنها مباحثه مى كرد ، شيعه او را مؤمن الطاق و صاحب الطاق لقب داده بودند ، و سنىها او را شيطان الطاق مىگفتند : براى آنكه از مناظره با او در مىماندند ) گفتم : از من دور شو زيرا من بر خود و تو نگرانم و او مرا مىخواهد نه تو را ، از من دور شو مبادا هلاك شوى و به زيان خود كمك كنى او كمى دور شد و من به دنبال آن پيره مرد به راه افتادم زيرا معتقد بودم كه از او خلاصى ندارم و دنبال او رفتم تا به در خانهء امام كاظم ( ع ) رسيدم ، در آنجا مرا تنها گذاشت و خودش رفت .\r\nديدم خادمى بر در خانه است و بىپرسش به من گفت : وارد خانه شو خدا رحمتت كند . من در خانه در آمدم و بىانتظار ابو الحسن موسى ( ع ) را ديدم و با من آغاز سخن كرد و فرمود : نه به سوى مرجئه و نه به سوى قدريه و نه به سوى زيديه و نه معتزله و نه خوارج ، به سوى من ، به سوى من .\r\nمن گفتم : قربانت ، پدرت در گذشت ؟ فرمود : آرى ، گفتم :\r\nمُرد ؟ فرمود : آرى ، گفتم : بعد از او كى امام ما است ؟ فرمود : اگر خدا خواهد تو را به امامت رهبرى مىكند ، گفتم : قربانت ، عبد الله معتقد است كه پس از پدرش او است ، فرمود : عبد الله مىخواهد خدا را نپرستد و نخواهد .\r\n( گويد : گفتم : قربانت ، پس از او كى امام ما است ؟ فرمود :\r\n\r\n","description":"","footnote":"","page_name":" 617 ","page_number":617},
  {"content":"\r\n . \r\n","description":"","footnote":"","page_name":" 618 ","page_number":618},
  {"content":"\r\n\r\n( 1 ) اگر خدا خواهد تو را هدايت نمايد ) گويد : گفتم : قربانت ، شما هستيد آن امام ، فرمود : نه من اين را به تو نمىگويم ، با خود گفتم : از راه راست مسأله وارد نشدم ، سپس به او گفتم : قربانت ، براى شما امامى هست ، فرمود : نه ، در اين جا يك احترام و هيبتى از آن حضرت بر دل من وارد شد كه جز خدا عز و جل نمىداند بيش از آنچه در موقع تشرّف به حضور پدرش از او در دل من واقع مىشد .\r\nسپس گفتم : قربانت ، از تو بپرسم چنانچه از پدرت مى پرسيدم ؟ فرمود : بپرس تا جواب بگيرى ولى فاش مكن ، اگر فاش كنى ، همان سر به باد دادن است ، از او پرسش كردم و معلوم شد دريائى است بيكران ، گفتم : قربانت ، شيعيان تو و پدرت اكنون سرگردانند ، من به آنها اعلام كنم و آنها را به شما دعوت كنم ، با تعهد بر كتمانى كه از من گرفتيد ، فرمود : به هر كدام كه رشيد و خردمند و راز دارند اعلام كن و با آنها شرط كن كتمان كنند ، اگر فاش سازند ، سر به باد دادن است و اشاره به گلوى مبارك خود كرد . گويد : از نزد آن حضرت بيرون آمدم و به ابو جعفر احول بر خوردم ، گفت : چه خبر دارى ؟ گفتم : راه هدايت ، و داستان را برايش باز گفتم ، گويد : سپس فضيل و ابو بصير را ديدار كرديم و آن‌ها هم خدمت آن حضرت رسيدند و سخن او را شنيدند و با او سؤال و جواب كردند و به امامت آن حضرت يقين نمودند ، سپس مردم شيعه با ما فوج ، فوج ، تماس گرفتند ، هر كه خدمت آن حضرت رسيد يقين به امامت او كرد ، جز دسته عمار ( بن موسى ساباطى ) و اصحاب او ، و عبد الله تنها ماند ، كمى از مردم به وى مراجعه مىكردند ، چون چنين ديد ، حال مردم را پرسيد ، به او گزارش دادند كه هشام مردم را از دور تو پراكنده كرد ، هشام\r\n\r\n","description":"","footnote":"","page_name":" 619 ","page_number":619},
  {"content":"\r\n . \r\n","description":"","footnote":"","page_name":" 620 ","page_number":620},
  {"content":"\r\n\r\n( 1 ) گويد : چه كس را در مدينه سر راهها نشانيد كه مرا بزنند .\r\n( 2 ) 8 - محمد بن فلان واقفى ، گويد : من عموزاده‌اى داشتم به نام حسن بن عبد الله ، مردى بود زاهد و عابدترين اهل عصر خود ، سلطان از هيبت دين دارى و كوشش او در عبادت و تقوى حساب مىبرد و بسا در برابر سلطان سخن‌هاى درشت مىگفت و او را موعظه مى كرد و امر به معروف و نهى از منكر مىنمود و سلطان به مصلحت خود از او در خورد مىكرد و متحمل مىشد ، هميشه بر اين وضع بود تا روزى ابو الحسن موسى ( ع ) وارد مسجد شد و او هم در مسجد بود ، چون چشم امام به او افتاد اشاره كرد و نزد آن حضرت آمد به او فرمود :\r\nاى ابو على ، من اين روشى كه تو دارى بسيار دوست دارم و دل پسند است جز اين كه تو معرفت ندارى ، بايد دنبال معرفت باشى ، عرض كرد قربانت ، معرفت چيست ؟ فرمود : برو دين را بفهم و حديث دريافت كن ، عرض كرد : از چه كسى ؟ فرمود : از فقهاء اهل مدينه و سپس آنها را به من عرضه كن ، گويد : رفت و احاديثى نوشت و آورد خدمت امام كاظم ( ع ) و براى او خواند ، امام همه را ردّ كرد ، و باز فرمود : برو معرفت ياد بگير .\r\nآن مرد به دين خود علاقه داشت و پيوسته به امام كاظم ( ع ) متوجه بود ، تا روزى كه آن حضرت به مزرعهء خود مىرفت ، در راه خدمت او رسيد ، و عرض كرد ، قربانت ، من در برابر خدا دامن شما را مىگيرم ، مرا به معرفت رهنمائى كن .\r\nگويد : امام او را از مقام امير المؤمنين ( ع ) مطلع كرد و آنچه بعد از رسول خدا ( ص ) پديد شد و كار آن دو مرد را ( ابو بكر و عمر ) به او گزارش داد ( يعنى توطئه و نيرنگ كودتاى آنها را براى\r\n\r\n","description":"","footnote":"","page_name":" 621 ","page_number":621},
  {"content":"\r\n . \r\n","description":"","footnote":"","page_name":" 622 ","page_number":622},
  {"content":"\r\n\r\n( 1 ) او فاش كرد ) او هم قبول كرد و سپس عرض كرد ، بعد از امير المؤمنين ( ع ) امام بر حق كه بود ، فرمود : حسن ( ع ) سپس حسين ( ع ) تا به خودش رسيد و دم فرو بست .\r\nگويد : به آن حضرت عرض كرد : قربانت ، امروز امام بر حق كيست ، فرمود : اگر به تو بگويم مىپذيرى ؟ عرض كرد :\r\nقربانت ، آرى ، فرمود : منم آن امام بر حق ، گفت : دليلى براى من بياوريد ، فرمود : برو نزد اين درخت ( با دست خود اشاره به درخت خار مغيلانى كرد ) و به او بگو : موسى بن جعفر به تو مىگويد : نزد من بيا ، گويد : من نزد آن درخت رفتم و به چشم خود ديدم زمين را مىشكافد به وضعى خاص و آمد تا برابر آن حضرت ايستاد و سپس به او اشارتى كرد ، و برگشت ، گويد : اعتراف به امامت آن حضرت كرد و خموشى گزيد و به عبادت پرداخت ، و ديگر كسى نديد كه سخنى گويد .\r\n( 2 ) 9 - محمد بن ابى العلاء گويد : من پس از آنكه با يحيى بن اكثم - قاضى سامراء بحث و گفتگو كردم و با او پيوستم ، از وى در بارهء علوم آل محمد پرسش كردم ، به گوش خود شنيدم كه مى گفت : در اين ميان كه روزى وارد شدم و گرد قبر رسول خدا ( ص ) مىگشتم ، ديدم محمد بن على الرضا ( ع ) در آن جا مىگردد ، با او در مسائلى كه مىدانستم مناظره كردم و به من جواب كافى داد ، به او گفتم : به خدا من مىخواهم از شما مسأله‌اى بپرسم و به خدا راستى كه از شما در بارهء آن شرم دارم ، به من فرمود : من پيش از آنكه تو بپرسى جوابت مىدهم ، مىخواهى از امام بپرسى .\r\nگفتم : به خدا مسأله من همين است ، فرمود : منم آن امام ،\r\n\r\n","description":"","footnote":"","page_name":" 623 ","page_number":623},
  {"content":"\r\n . \r\n","description":"","footnote":"","page_name":" 624 ","page_number":624},
  {"content":"\r\n\r\nگفتم : نشانى چيست ؟ در دست او عصائى بود ، به زبان آمد و گفت : به راستى مولا و آقاى من امام اين زمان است و او است حجت .\r\n( 1 ) 10 - حسين بن عمر بن يزيد گويد : خدمت امام رضا ( ع ) رسيدم و هنوز من آن روز واقفى مذهب بودم و پدرم از پدرش هفت مسأله پرسيده بود كه شش تا را جواب داده بود و يكى را جواب نداده بود ، گفتم : به خدا من همان سؤالات پدرم را از او مىكنم ، اگر مانند پدرش جواب داد ، دليل بر امامت او است من پرسيدم و او جواب‌هائى داد كه پدرش به پدرم داده بود كه من روز قيامت نزد خدا ترا مسئول مىدانم كه معتقدى ( برادر بزرگ او ) امام نيست ، آن حضرت دست به گردن نهاد و به او فرمود : آرى نزد خدا به دين عقيده بر من احتجاج كن و مرا مسئول كن هر گناهى دارد به گردن من باشد ، چون به آن حضرت وداع كردم فرمود : راست اين مطلب اين است كه هيچ كس از شيعيان ما به بلائى گرفتار نشود و بيمار نگردد و بر آن صبر كند جز اين كه خدا برايش اجر هزار شهيد نويسد .\r\nبا خود گفتم : از اين موضوع كه ذكرى نبود ؟ و چون رفتم و سفر كردم در ميان راه ريشه‌اى از پايم در آمد كه آن را عرق المدينى نامند و از آن سختى كشيدم و چون سال آينده حج كردم خدمت آن حضرت رسيدم و هنوز از دردم چيزى مانده بود و به آن حضرت از آن شكايت كردم و عرض كردم : قربانت ، دعاى حفظى به پايم بخوانيد و پاى خود را نزد او دراز كردم ، فرمود : اين پاى تو\r\n\r\n","description":"","footnote":"","page_name":" 625 ","page_number":625},
  {"content":"\r\n . \r\n","description":"","footnote":"","page_name":" 626 ","page_number":626},
  {"content":"\r\n\r\nعيبى ندارد ، آن پاى سالمت را به من بنما ، آن را خدمت او دراز كردم و به آن دعائى خواند و چون بيرون شدم طولى نكشيد كه همان ريشه از آن بيرون آمد ولى درد آن كم بود .\r\n( 1 ) 11 - ابن قياما واسطى كه از واقفيه بود گويد : خدمت على بن موسى الرضا ( ع ) رسيدم و به آن حضرت گفتم : دو امام ( در يك عصر ) مىشود ؟ فرمود : نه ، مگر آن كه يكى خاموش باشد ( و تابع ديگرى باشد ) ، گفتم : ها ، تو آن امام هستى كه صامتى ندارى - هنوز ابو جعفر براى او زائيده نشده بود - فرمود : به خدا كه خداوند از من كسى آورد كه حق و اهلش را بدان پايدار كند و باطل و اهلش را بدان محو كند و پس از يك سال ابو جعفر ( امام محمد تقى ) براى او متولد شد ، به اين قياما گفتند : اين معجزه براى تو سودمند نيست ؟\r\nگفت : هلا به خدا كه اين معجزه و نشانه بزرگى است ولى چه كنم با آنچه امام صادق ( ع ) در باره پسر خود گفته است .\r\n( 2 ) 12 - وشاء گويد : من به خراسان آمدم و واقفى مذهب بودم ، و همراه من يك جامه گلدارى بود كه در يكى از بسته‌ها جا داشت كه من متوجه آن نبودم و جاى آن را هم نمىدانستم ، چون به مرو رسيدم و منزل گرفتم مردى از زاد و بوم مدينه اول بار نزد من آمد و به من گفت : ابو الحسن الرضا ( ع ) به تو مىفرمايد : آن جامهء گلدارى كه نزد تو است براى من بفرست ، گويد : گفتم : من هم اكنون وارد شدم ، كَى به ابو الحسن خبر آمدن مرا داد ؟ من جامهء گلدار ندارم ، رفت و برگشت و گفت : مىفرمايد : چرا ، دارى ، در فلان جا است و در بستهء كذائى است ، او را در جايى كه گفته بود\r\n\r\n","description":"","footnote":"","page_name":" 627 ","page_number":627},
  {"content":"\r\n . \r\n","description":"","footnote":"","page_name":" 628 ","page_number":628},
  {"content":"\r\n\r\nيافتم و ديدم ، در زير بسته است و آن را براى او فرستادم .\r\n( 1 ) 13 - عبد الله بن مغيره گويد : من واقفى بودم و با اين عقيده به حج رفتم ، چون به مكه رسيدم ، چيزى در خاطرم آمد كه به ملتزم ( آن را مستجار گويند و از پشت خانه برابر كعبه است و خوب است شكم و سينه را به ديوار آن چسباند و دعاء در آن مستجاب است - از مجلسى ره ) در آويختم و گفتم : بار خدايا تو مىدانى خواسته و آهنگ مرا ، خدايا مرا به خير رهبرى كن ، در دلم افتاد كه خدمت امام رضا ( ع ) برسم ، به مدينه آمدم و بر در آن حضرت ايستادم و به غلام او گفتم : به آقايت بگو : مردى عراقى بر در خانه است . گويد : شنيدم آن حضرت از درون خانه فرياد كرد : اى عبد الله بن مغيره وارد شو ، من وارد شدم و چون چشم آن حضرت به من افتاد ، به من فرمود : خدا دعايت را مستجاب كرد و تو را به دينش رهبرى نمود ، من گفتم : گواهى مىدهم كه تو حجت و امين او هستى بر همهء خلقش .\r\n( 2 ) 14 - احمد بن محمد بن عبد الله گويد : عبد الله بن هليل معتقد به امامت عبد الله ( افطح ) بود به شهر سامراء رفت و از اين عقيده برگشت ، من از وى سبب آن را پرسيدم ، گفت : من در مقام شدم اين مسأله را از ابو الحسن ( ع ) بپرسم ( ظاهراً مقصود امام دهم است ) در راه تنگى آن حضرت به من برخورد و به سوى من آمد تا در برابرم رسيد و چيزى از دهان خود براى من انداخت كه به سينه من افتاد ، من آن را گرفتم ، ورقه بود كه در آن نوشته بود : او به اين\r\n\r\n","description":"","footnote":"","page_name":" 629 ","page_number":629},
  {"content":"\r\n . \r\n","description":"","footnote":"","page_name":" 630 ","page_number":630},
  {"content":"\r\n\r\nمقام نبود و چنان رتبه‌اى نداشت ( يعنى مستحق امامت نبود - از مجلسى ره ) .\r\n( 1 ) 15 - ائمهء معصومين ( ع ) فرمودند : روزى ام اسلم خدمت پيغمبر ( ص ) آمد و آن حضرت در منزل ام سلمه بود ، از رسول خدا ( ص ) پرسش كرد ، ام سلمه گفت براى حاجتى بيرون رفته است و اكنون بر مىگردد ، نزد ام سلمه انتظار آن حضرت را كشيد تا آمد ، ام سلمه به آن حضرت عرض كرد يا رسول الله پدرم و مادرم قربانت ، من كتابها را خوانده‌ام و هر پيغمبرى و وصى او را دانسته‌ام ، موسى ( ع ) در زمان حيات خود يك وصى داشت ( يعنى هارون ) و پس از مرگش يك وصى داشت ( يعنى يوشع ) و عيسى ( ع ) همچنين بود ، يا رسول الله وصى شما كيست ؟ فرمود :\r\nاى ام اسلم وصى من در زندگى و پس از مرگم يكى است ، سپس به او فرمود : اى ام اسلم ، هر كه اين كار مرا كرد او وصى من است و دست برد و يك سنگريزه از زمين برداشت و آن را با انگشت خود ماليد تا چون آرد نرم شد ، سپس آن را خمير كرد و به خاتم خود مهر كرد و سپس فرمود : هر كه اين كار مرا بكند او وصى من است در زندگى و پس از مرگم .\r\nامّ اسلم گويد : از نزد آن حضرت بيرون شدم و خدمت امير المؤمنين ( ع ) رسيدم و گفتم : پدر و مادرم قربانت ، تو وصىّ رسولِ خدائى ؟ فرمود : آرى و دست برد و سنگريزه‌اى برداشت و آن را ماليد چون آرد شد و پس از آن ، آن را خمير كرد و با خاتم\r\n\r\n","description":"","footnote":"","page_name":" 631 ","page_number":631},
  {"content":"\r\n . \r\n","description":"","footnote":"","page_name":" 632 ","page_number":632},
  {"content":"\r\n\r\n( 1 ) خود مهر زد و به من فرمود : اى ام اسلم هر كه اين كار مرا كرد او وصى من است . من نزد امام حسن كه هنوز طفل بود رفتم و به او گفتم : اى آقاى من تو وصى پدرت هستى ؟ فرمود : آرى ام اسلم ، و دست بر سنگريزه‌اى برد و برداشت و همان كار آنها را كرد ، از نزد او خدمت حسين ( ع ) رسيدم و او را خرد سال شمردم و باز هم به او گفتم : پدر و مادرم قربانت ، تو وصى برادرت هستى ؟ فرمود :\r\nآرى ام اسلم ، يك سنگريزه برايم بياور و همان كار آنها را كرد ، ام اسلم سالخورده شد تا پس از شهادت امام حسين ( ع ) به على بن الحسين ( ع ) رسيد كه از كربلا بر گشته بود ، از او پرسيد : تو وصى پدرت هستى ؟ فرمود : آرى ، و مانند كار آنها كرد .\r\n( 2 ) 16 - زيد بن على بن الحسين ( ع ) خدمت امام باقر ( ع ) رسيد و نامه‌هائى از اهل كوفه در دست داشت ، مردم كوفه در اين نامه‌ها زيد را به خود دعوت كرده بودند و اجتماع خود را به او گزارش داده و به او دستور شورش داده بودند ، امام باقر ( ع ) فرمود : اين نامه‌ها از خود آنها شروع شده يا جواب نامه‌هائى است كه شما به آنها نوشته‌ايد و آنها را دعوت كرده‌ايد ؟\r\nزيد : بلكه خودشان شروع كرده‌اند زيرا :\r\n1 - حق ما را مىفهمند .\r\n2 - مىدانند ما خاندان و خويشان رسول خدائيم .\r\n3 - در قرآن خدا عز و جل وجوب اطاعت از ما و وجوب دوستى ما را درك مىكنند .\r\n\r\n","description":"","footnote":"","page_name":" 633 ","page_number":633},
  {"content":"\r\n . \r\n","description":"","footnote":"","page_name":" 634 ","page_number":634},
  {"content":"\r\n\r\n( 1 ) 4 - به چشم خود مىنگرند كه ما از دست حكومت ستمكار وقت در چه تنگى و گرفتارى و بلا هستيم .\r\nامام باقر ( ع ) : به راستى طاعت امام از طرف خدا عز و جل فرض است و روشى است كه خدا آن را در اولين مجرى كرده و در آخرين هم مجرى مىكند ، طاعت واجب است براى يكى از ما خاندان پيغمبر ولى مودت و دوستى نسبت به همه است ، دستور خدا براى اوليائش مجرى است طبق حكمى پيوسته و قضائى ممتاز و لزومى واجب الرعايه و اندازه‌اى در خور توانائى و موعدى معين در وقتى معلوم مبادا آن كسانى كه ايمان درستى ندارند تو را سبك سازند و برانگيزند ، زيرا آنها در برابر مشيت خدا هيچ كمكى به تو نكنند ، شتاب مكن ، زيرا خدا براى شتاب‌زدگى بنده‌ها نمىشتابد ، تو خود را از خدا پيش ميانداز تا بلايت در مانده سازد و به خاك هلاك اندازد .\r\nگويد : زيد در اينجا به خشم اندر شد و سپس گفت : امام از ما خاندان آن كس نيست كه در خانه نشيند و پرده بر در اندازد و مردم را از جهاد و مبارزه باز دارد بلكه امام ما خاندان كسى است كه حوزه پيروان خود را حفظ كند و در راه خدا چنانچه بايد جهاد كند و از رعيت خود دفاع كند و از حريم خويش دشمن را براند .\r\nامام باقر ( ع ) : اى برادر تو خود را چنانچه وصف كردى مى دانى ؟ و دليلى از قرآن يا گفته رسول خدا و نمونه تاريخى درستى بر آن دارى ؟ به راستى خداى عز و جل حلال و حرام را مقرر كرده و دستورهاى واجبى داده و مثل‌هائى زده و روشى نهاده و براى امامى كه مسئول امر خود نموده ترديدى در انجام وظيفه لازم خود فراهم نكرده تا قبل از وقت به انجام دستور او مبادرت ورزد يا پيش از\r\n\r\n","description":"","footnote":"","page_name":" 635 ","page_number":635},
  {"content":"\r\n . \r\n","description":"","footnote":"","page_name":" 636 ","page_number":636},
  {"content":"\r\n\r\n( 1 ) موعد مقرر در راه او به جهاد و مبارزه برخيزد خدا عز و جل در بارهء شكار كردن ( امرى عادى و بىاهميت ) فرموده است ( 95 سوره مائده ) : « در حال احرام شكار نكنيد » آيا كشتن شكار بيابان مهمتر است يا كشتن نفوس محترمِ بشر كه خدا حرام كرده ، خدا براى هر چه تا برسد به شكار كردن وقت مقرر كرده و فرموده است ( 3 سوره مائده ) : « چون از احرام در آمديد شكار كنيد » و فرموده است ( 2 سوره مائده ) : « شعائر خدا و ماه‌هاى حرام را براى خود حلال نشماريد » ماه‌ها را شماره معينى دانسته و چهار از آنها را ماه حرام مقرر ساخته و فرموده ( 2 سوره توبه ) : « تا چهار ماه در زمين آزاد بگرديد و بدانيد كه شما خدا را درمانده نسازيد » سپس خدا تبارك و تعالى فرموده ( 5 سوره توبه ) :\r\n« چون ماه‌هاى حرام سپرى شدند مشركان را در هر جا يافتيد بكشيد » براى آن محلى مقرر كرده ، و فرموده است ( 235 سوره بقره ) : « عقد و نكاح را واقع نسازيد تا عدهء مقرر به سر رسد » خدا براى هر چيز موعدى مقرر كرده و براى هر موعدى كتابى و نوشته‌اى دارد .\r\nتو اگر گواه روشنى از پروردگار خود در جهاد دارى و يقين به وظيفه خوددارى و كارت پيش خودت روشن است خود دانى و گر نه پيرامون شك و شبهه مگرد و زوال ملكى را كه خوراك مقرر خود را نخورده و عمرش به سر نيامده و به مدت مقرر نرسيده مخواه ، اگر مدتش به سر رسد و خوراكش تمام شود و موعد ثبت آن بگذرد به قطع نهائى رسد و نظم عادلانه پيوسته گردد و تابع و متبوع ( آنان را ) را خداوند پيگرد خوارى و زبونى سازد ، به خدا پناه برم از رهبرى كه وقت خود نشناسد ( تا چه رسد به امور ديگر ) و پيروى طلبد كه از خودش داناتر است .\r\nاى برادر جان مىخواهى ملت و آئين مردمى را زنده كنى\r\n\r\n","description":"","footnote":"","page_name":" 637 ","page_number":637},
  {"content":"\r\n . \r\n","description":"","footnote":"","page_name":" 638 ","page_number":638},
  {"content":"\r\n\r\n( 1 ) كه به آيات خدا كافر شدند و رسولش را نافرمان و هوس‌هاى خود را پيروى كردند بىرهبرى از خدا و دعوى خلافت كردند بىدليل از خدا و فرمانى از رسول خدا ؟\r\nبرادر جانم تو را به خدا پناه دهم از اين كه فردا در كناسهء كوفه به دار باشى ، سپس چشمان امام باقر ( ع ) جوشيد ، اشكش روان شد سپس فرمود : خدا ميان ما باشد و كسانى كه پرده حرمت ما را دريدند و حق ما را منكر شدند و سر ما را فاش كردند و ما را به غير از جدمان منسوب كردند و در باره ما چيزى گفتند كه خود در بارهء خود نگفتيم .\r\n( 2 ) 17 - عبد الله بن ابراهيم بن محمد جعفرى گويد : خدمت خديجه دختر عمر بن على بن الحسين ( ع ) رسيديم براى عرض تسليت در باره پسر دخترش و موسى بن عبد الله بن حسن آنجا بود ، به ناگاه ديديم كه در گوشه‌اى نزديك مجلس زنانه نشسته است ما به همه تسليت گفتيم و خدمت موسى بن عبد الله آمديم و او به دختر ابى يشكر كه زنى نوحه خوان بود مىگفت : بگو يعنى نوحه بخوان ، او چنين نوحه سرود :\r\n بشمر تو رسول الله و بشمر ز پس وى * تو شير خدا را و سوم حضرت عباس \r\nيعنى حمزه و عباس بن عبد المطلب برادر حمزه .\r\n بشمر تو على خير و بشمار تو جعفر * و آنگاه عقيل است از اين سلسله رؤاس \r\nجمع رئيس يعنى سروران .\r\nبه او گفت احسنت آفرين مرا به طرب آوردى ، براى من بيشتر بخوان - دخترك به خواندن آمد و گفت :\r\n\r\n","description":"","footnote":"","page_name":" 639 ","page_number":639},
  {"content":"\r\n . \r\n","description":"","footnote":"","page_name":" 640 ","page_number":640},
  {"content":"\r\n\r\n( 1 )\r\n از ما است امام متقين محمد * با حمزه و مرد پاك جعفر\r\nاز ما است على ابن عم و دامادش * هم فارس او ، امام اطهر \r\nما در خدمت خديجه مانديم تا نزديك شب و سپس خديجه ما در خدمت خديجه مانديم تا نزديك شب و سپس خديجه گفت : من از عمويم ، محمد بن على ( ع ) ( امام باقر ) شنيدم مىفرمود :\r\nهمانا زن در مجلس ماتم نياز به نوحه گر دارد تا اشك ريزد و او را نشانيد كه سخن زشت و دشنام به لب آورد ، شب كه شد نوحه را ترك كند و به وسيلهء ناله و زارى خود فرشته‌ها را نيازارد ، و ما از نزد او بيرون آمديم و باز فردا خدمت او رفتيم و با او در بارهء اين كه خانه خود را از خانه ابى عبد الله جعفر بن محمد ( امام صادق ع ) جدا كرده صحبت كرديم .\r\nموسى بن عبد الله كه حاضر صحبت بود ، گفت : اين خانه را دار السرقه گويند ، خديجه گفت : اين موضوع را مهدى ما برگزيده و تصويب كرده است ، مقصودش از مهدى ، محمد بن عبد الله بن حسن بود ، خديجه با اين جمله با موسى ( برادر او ) شوخى مىكرد .\r\nموسى بن عبد الله گفت : من به شما امر عجيبى را خبر دهم ، چون پدرم رحمه الله متوجه كار محمد بن عبد الله گرديد و در مقام يارى او بر آمد و تصميم گرفت با ياران او ملاقات كند ، گفت : به نظر من اين كار انجام نگيرد مگر آن كه من ابو عبد الله جعفر بن محمد ( امام صادق ) را ملاقات كنم ، به بازوى من تكيه زد با هم خدمت امام صادق ( ع ) مىرفتيم و بيرون منزلش به او برخورديم در حالى كه قصد رفتن به مسجد داشت ، پدرم او را متوقف كرد و با او به سخن پرداخت ، امام فرمود : در ميان راه جاى اين گفتگو نيست و ما هم را ملاقات مىكنيم ان شاء اللَّه .\r\nپدرم شادمان برگشت و فردا يا پس فردا رفتيم خدمت آن\r\n\r\n","description":"","footnote":"","page_name":" 641 ","page_number":641},
  {"content":"\r\n . \r\n","description":"","footnote":"","page_name":" 642 ","page_number":642},
  {"content":"\r\n\r\n( 1 ) حضرت ، پدرم به همراه من بر او وارد شد و آغاز سخن كرد و در ضمن به او مىگفت : قربانت ، تو مىدانى كه من از شما در سن بزرگترم و در تيرهء تو از تو سالمندتر هست ولى خدا عز و جل به تو فضلى داده كه به هيچ كدام نداده و من به اعتماد بر و احسانت نزد تو آمده‌ام و قربانت ، مىدانم كه اگر شخص تو دعوت مرا اجابت كنى هيچ كدام از اصحابت تخلف نكنند و دو تن از قريش يا ديگران با من مخالفت نكنند .\r\nامام : تو ديگران را نسبت به خود مطيع‌تر يا بى و به من نيازى ندارى و من كمكى ندارم به تو بكنم ، به خدا تو خودت مىدانى كه بسا من آهنگ رفتن بيابان كنم و توان آن را در خود نبينم و گاهى قصد حج كنم و جز با خستگى و رنج و سختى بر خودم نتوانم بدان رسيد ، ديگران را بخواه و از آنها كمك بگير و به آنها هم مگو كه نزد من آمدى .\r\nعبد الله بن حسن : حقيقت اين است كه مردم همه چشم به تو دارند و اگر شما دعوت مرا اجابت كنى احدى مخالفت نكند ، من به شما حق مىدهم كه از شركت در نبرد و هر ناگوارى بر كنار باشى .\r\nراوى گويد : در اينجا جمعى مردم به جلسه خصوصى وارد شدند و سخن ما را قطع كردند ، پدرم گفت : قربانت ، چه مىفرمائى ؟ فرمود : ان شاء الله همديگر را ملاقات مىكنيم ، پدرم گفت : به وضعى نيست كه من دوست دارم ؟ فرمود : ان شاء الله مطابق خواست شما است از نظر مصلحت بينى براى تو ، سپس به خانه برگشت و قاصدى نزد محمد كه در كوهى از كوه‌هاى جهينه مخفى بود به نام اشقر و تا مدينه دو شب راه فاصله داشت فرستاد به او مژده داد و اعلام كرد كه براى انجام حاجت و دلخواه او اقدام\r\n\r\n","description":"","footnote":"","page_name":" 643 ","page_number":643},
  {"content":"\r\n . \r\n","description":"","footnote":"","page_name":" 644 ","page_number":644},
  {"content":"\r\n\r\n( 1 ) كرده و پيروز شده و پس از سه روز آمديم در خانه امام صادق ، و ايستاديم ( متوقفمان ساختند خ ) و پيش از آن دربان موقع آمدن خدمت آن حضرت مانع ما نمىشد و آن كه رفت امام را خبر دهد طول داد .\r\nسپس آمد و به ما اجازه داد و وارد شديم ، من در گوشه اطاق نشستم و پدرم نزد او رفت و سر او را بوسيد و گفت : قربانت ، من با اميدوارى خدمت شما آمدم و آرزو دارم كه به حاجت خود نائل شوم . امام صادق ( ع ) : اى عموزادهء عزيزم ! من تو را به خدا پناه مىدهم از اينكه در آن كارى اقدام كنى كه شب در انديشهء آن بودى و مىترسم براى تو موجب بدى گردد ، و ميان آنها سخن به درازا كشيد تا به جايى رسيد كه نمىخواست و در ضمن به آن حضرت گفت : به چه دليل حسين به امر امامت از حسن سزاوارتر است ؟ ( مقصود اعتراض به اختصاص امامت است به نژاد امام حسين ع ) .\r\nامام صادق ( ع ) : خدا رحمت كند حسن را و رحمت كند حسين را ، براى چه اين سخن را گفتى ؟ .\r\nعبد الله : براى آن كه اگر حسين عدالت ورزيده بود بايد بعد از خود امامت را به بزرگترين اولاد امام حسن واگذارد ؟ .\r\nامام صادق ( ع ) : به راستى چون خدا تبارك و تعالى وحى فرستاد و پيغمبرى را مبعوث كرد آن را مخصوص محمد ( ص ) ساخت و آنچه را خواست به شخص او وحى كرد و با احدى از خلق خود در اين باره مشورت نكرد و محمد ( ص ) هم على را مأمور كرد براى هر چه مىخواست و او هم بدان چه دستور داشت عمل كرد و ما در بارهء او نگوئيم جز آنچه را رسول خدا ( ص ) از احترام\r\n\r\n","description":"","footnote":"","page_name":" 645 ","page_number":645},
  {"content":"\r\n . \r\n","description":"","footnote":"","page_name":" 646 ","page_number":646},
  {"content":"\r\n\r\n( 1 ) و تعظيم فرموده است و او را تصديق كرده است و اگر على ( ع ) هم به حسين ( ع ) دستور داده بود كه امامت را با سن و سالخورده‌تر خاندان واگذارد يا آن را ميان اولاد هر دو سبط قرار دهد محققاً حسين عمل مىكرد و به هيچ وجه او نزد ما متهم نيست كه براى خود ذخيره‌اى اندوزد با اين كه او مىرفت و امامت را به ديگران واميگذارد ولى حسين طبق دستورى كه داشت عمل كرد ، اين دستور جد و عم تو است ، اگر بدان خوش بين باشى و تمجيد كنى به تو بسيار شايسته و بايسته است و اگر ناسزا بگوئى و دشنام بدهى ، خدا تو را بيامرزد ( حسين را جد عبد الله خوانده از نظر مادر ، زيرا مادر او فاطمه بنت الحسين \" ع \" بوده - از مجلسى ره ) .\r\nاى پسر عمو فرمان مرا ببر و از من بشنو ، سوگند بدان خدا كه معبود بر حقى جز او نيست من در نصيحت و خير خواهى تو هيچ كوتاهى ندارم ولى چه طور ؟ من مىدانم تو به گفته من كار نمىكنى و امر مقدر خدا برگشت و تغيير ندارد . در اين موقع پدرم شادمان شد ( براى آن كه خيال كرد امر امامت به دست او مىافتد و مقصود از تقدير الهى اين است از مجلسى \" ره \" . ولى ظاهراً مقصود اين باشد كه پدرم آهسته در گوش امام صادق چيزى گفت كه نخواسته پسرش هم نشنود و ( سِر ) به معنى راز گفتن باشد نه از سرور به معنى شادى ، زيرا اين خيال او با جواب امام كه تو خود مىدانى سازگار نيست ) .\r\nامام صادق ( ع ) : تو خود مىدانى كه او ( يعنى محمد مدعى امامت و عازم خروج بر حكومت وقت و پسر مخاطب ) همان قبيح ، موئين پيشانى ، سبزه‌روئى است كه در سده قبيلهء اشجع در تهِ رود خانهء آنان كشته مىشود ( معلوم مىشود خبرى از معصوم در\r\n\r\n","description":"","footnote":"","page_name":" 647 ","page_number":647},
  {"content":"\r\n . \r\n","description":"","footnote":"","page_name":" 648 ","page_number":648},
  {"content":"\r\n\r\n( 1 ) اين باره بوده است كه خاندان بنى فاطمه و خود عبد الله هم مىدانسته ) .\r\nعبد الله پدرم : او اين نيست سوگند به خدا در برابر يك روز نبرد يك روز مىجنگد و در برابر يك ساعت يك ساعت و در برابر يك سال يك سال و به خون خواهى همه اولاد ابو طالب قيام كند . امام صادق ( ع ) : خدا تو را بيامرزد ، من چه بسيار نگرانم و ترسانم كه اين شعر به رفيق ما تطبيق شود :\r\n( منتك نفسك في الخلاء ضلالًا ) به خلوت دل تو را گمراه كرده . نه به خدا به بيشتر از چهار ديوار مدينه مسلط نشود و اگر كار بسيار بالا گيرد و تلاش كند به طائف هم نرسد و اين امر هم به ناچار هم واقع شود ، تو از خدا بپرهيز و به خودت و زاده‌هاى پدرت رحم كن ، سوگند به خدا من محمد را شوم‌تر نطفهء گنديده‌اى مىدانم كه از پشت پدر به زهدان مادر نقل شده ، به خدا او است كه كشته شود در سدهء اشجع ميان خانه‌هاى آنان ، سوگند به خدا گويا من او را نگرم كه به خاك افتاده و جامه‌هايش را ربوده‌اند و خشتى ميان دو پاى او است ولى براى اين بچه هم هر چه بشنود بىهوده و بىسود است و گوش بده نيست ( موسى گفت : مقصودش من بودم كه حاضر مجلس بودم ) او هم با وى خروج كند و گريزان شود و رفيقش كشته شود ، او برود و با پرچم ديگر بر آيد و خروج كند كه پهلوان آن هم كشته شود و قشونش پراكنده و تار و مار گردد ( مقصودش ابراهيم برادر محمد است كه به خون خواهى او قيام كرد و كشته شد ) اگر از من بشنود در اين وقت از بنى العباس طلب امان كند تا خدا به او فرج و گشايشى بدهد ( رو به پدرم ) تو خود مىدانى كه اين امر عاقبت ندارد و تو خود مىدانى و ما ميدانيم كه\r\n\r\n","description":"","footnote":"","page_name":" 649 ","page_number":649},
  {"content":"\r\n . \r\n","description":"","footnote":"","page_name":" 650 ","page_number":650},
  {"content":"\r\n\r\n( 1 ) پسر تو همان قبيح سبزه روى موئين پيشانى است كه در سدهء اشجع ، ميان خانه‌هاشان در شكم رود خانه كشته مىشود .\r\n( و چون سخن به اينجا رسيد ) پدرم برخاست و مىگفت :\r\nبلكه خدا ما را از تو بىنياز كند و محققاً تو از اين گفته‌ها بر مىگردى يا خدا به وسيلهء تو و ديگران ( ما را ) نگهدارى مىكند ، مقصود تو جز اين نيست كه به اين سخن از يارى ديگران نسبت به پسر من جلوگيرى كنى و خود را وسيلهء مخالفت آنها سازى .\r\nامام صادق ( ع ) : خدا مىداند من جز خير خواهى و هدايت تو مقصودى ندارم و جز تلاش و كوشش در اين كار نتوانم ، پدرم جامه كشان و خشمگين برخاست و مىرفت كه امام صادق ( ع ) به او رسيد و فرمود : من از عم تو كه خال تو نيز هست ( مقصودش امام چهارم على بن الحسين است كه عمو زاده او است و او را از راه احترام عمو تعبير كرده و او دائى عبد الله بن الحسن است زيرا برادر فاطمه بنت الحسين مادر او است ) شنيدم مىفرمود : به راستى تو و پسران پدرت همه كشته مىشوند ، اگر از من اطاعت كنيد و بخواهيد كه بوجه احسن دفاع كنيد ، بكنيد ، سوگند به خدائى كه جز او شايسته پرستش نيست و داناى نهان و عيان است ، بخشاينده و مهربان است ، بزرگوار و برتر است بر خلقش ، من دوست دارم فرزندانم و محبوبترين خاندانم را قربان تو كنم ، چيزى در نزد من با تو برابر نيست ، مبادا گمان كنى كه من به تو دغلى كردم ، پدرم از نزد او خشمگين و متأسف بيرون آمد .\r\nگويد : بعد از آن طولى نكشيد فقط در حدود بيست شب كه مأموران ابى جعفر منصور آمدند و پدرم و عموهايم سليمان بن حسن و حسن بن حسن و ابراهيم بن حسن و داود بن حسن و على بن\r\n\r\n","description":"","footnote":"","page_name":" 651 ","page_number":651},
  {"content":"\r\n . \r\n","description":"","footnote":"","page_name":" 652 ","page_number":652},
  {"content":"\r\n\r\n( 1 ) حسن و سليمان بن داود بن حسن و على بن ابراهيم بن حسن و حسن بن جعفر بن حسن و طباطبا ابراهيم بن اسماعيل بن حسن و عبد الله بن داود را گرفتند و در بند آهن كند كردند و آنها را در محملهاى بىسرپوش و بىتشك سوار كردند و در مصلّاى مدينه باز داشتند تا مردم آنها را به اين حال بنگرند و سرزنش كنند ، گويد : مردم از سرزنش آنها خوددارى كردند و به اين حال زار آنها رقّت نمودند و از مصلّى آنها را به در مسجد رسول الله آوردند .\r\nعبد الله بن ابراهيم جعفرى گويد : خديجه بنت عمر بن على براى ما باز گفت كه چون آنها را نزد در مسجد باز داشتند آن درى كه آن را باب جبرئيل نامند ، امام صادق بر آنها سر كشيد و همه رداى او روى زمين افتاده بود و سپس از در مسجد بدانها سرى كشيد و نظرى انداخت و تا سه بار فرمود : اى گروه انصار خدا شما را لعنت كند ، شما به اين وضع با رسول خدا پيمان نبستيد و با او دست بيعت نداديد ، هلا به خدا من به راستى حريص بر دفاع از خاندان پيغمبر بودم ولى مغلوب شدم و قضا را دفاعى نيست ، سپس برخاست يك تا نعل خود را به پا كرد و يك تا را به دست گرفت و سراسر عبايش روى زمين مىكشيد و وارد خانه شد و بيست روز تب كرد و در اين مدت شب و روز مىگريست تا به جايى كه نسبت به او نگران و ترسان شديم ( اين حديث خديجه است ) جعفرى دنبالهء حادثه را چنين بيان كرده كه :\r\nموسى بن عبد الله بن الحسن براى ما باز گفت كه چون گرفتاران در محملها عيان شدند ، امام صادق از مجلس برخاست و رو بدان محملى كرد كه عبد الله بن الحسن در آن بود و مىخواست با او سخن گويد و به سختى جلو آن حضرت را گرفتند و پاسبان بدان\r\n\r\n","description":"","footnote":"","page_name":" 653 ","page_number":653},
  {"content":"\r\n . \r\n","description":"","footnote":"","page_name":" 654 ","page_number":654},
  {"content":"\r\n\r\n( 1 ) حضرت روى آورد و او را عقب زد و گفت : از او دور شو ، به راستى كه خدا از تو و ديگران كفايت مىكند و سپس آنها را وارد كوچه كردند و امام صادق ( ع ) برگشت به خانه خود و آن پاسبانى كه به امام صادق اهانت كرده بود هنوز به بقيع نرسيده بود كه به بلاى سختى گرفتار شد ، شترش او را به زمين زد ( لگد زد خ ل ) و رانش شكست و در همان جا مرد ، و آن جمع را بردند و ما مدتها گذرانديم ، سپس محمد بن عبد الله بن الحسن برگشت و خبر داد كه پدرش و عموهايش همه كشته شدند . ابو جعفر منصور آنها را كشت جز حسن بن جعفر و طباطبا و على بن ابراهيم و سليمان بن داود و داود بن حسن و عبد الله بن داود .\r\nگويد : در اين حال محمد بن عبد الله ظهور كرد و مردم را به بيعت خود دعوت كرد و من سوم كس بودم كه با او بيعت كردم و همه مردم در بيعت با او هم پيمان شدند و كسى از قريش و انصار و از عرب با او مخالفت نكرد ، گويد : محمد با عيسى بن زيد كه مورد وثوقش بود و رئيس شهربانى او بود مشورت كرد در بارهء اين كه بزرگان بنى هاشم را براى بيعت با خود دعوت كند ، عيسى بن زيد جواب داد كه اگر به طور مسالمت از آنها دعوت كنى نپذيرند مگر اين كه بر آنها سخت بگيرى و فشار بياورى ، تو مرا با آنها واگذار و به من در اين باره اختيار بده ، محمد گفت : تو خودت هر كدام را خواهى نزد او برو و او را دعوت كن عيسى گفت : بفرست نزد رئيس و بزرگ بنى هاشم يعنى ابو عبد الله جعفر بن محمد ، زيرا اگر به او سخت بگيرى همه مىدانند كه به آنها چنان رفتار مىكنى كه با او كردى .\r\nگويد : به خدا طولى نكشيد كه امام صادق ( ع ) را آوردند و\r\n\r\n","description":"","footnote":"","page_name":" 655 ","page_number":655},
  {"content":"\r\n . \r\n","description":"","footnote":"","page_name":" 656 ","page_number":656},
  {"content":"\r\n\r\n( 1 ) برابر او نگهداشتند ، عيسى رو به آن حضرت كرد و گفت : اسلم تسلم يعنى تسليم شو تا سالم بمانى .\r\nامام فرمود : پس از محمد ( ص ) نبوتى پديد كردى ؟ محمد در جوابش گفت : نه ، ولى بيعت كن تا جان و مال و فرزند خود را در امان نگهدارى و تكليف شركت در جنگ هم ندارى ، امام فرمود : در من تاب و توان نبرد و كشت و كشتار نيست ، من به پدرت پيشگوئى كردم و او را از آنچه گرفتارش شد بر حذر داشتم ولى حذر در برابر قدر سودمند نيست ، اى برادرزادهء عزيزم تو بايد از جوانها استفاده كنى ، پيره مردها را به حال خود واگذار .\r\nمحمد : ميان من و تو در سن و سال بسيار نزديك است .\r\nامام صادق ( ع ) : من با تو طرف نيستم و نيامدم تا در آنچه وارد شدى بر تو پيشى جويم .\r\nمحمد : نه به خدا بايد به طور حتم بيعت كنى .\r\nامام صادق ( ع ) : اى برادر زاده ! در من تاب و توان و كوشش نبرد نيست من گاهى مىخواهم تا بيابان بروم ناتوانى مرا باز مىدارد و بر من گران است تا آنجا كه اهل خانه در آن بر من اعتراض مى كنند و چند بار به من ياد آور مىشوند و چيزى مرا از آن باز ندارد جز ناتوانى تو را - به خدا و رحم - مبادا به ما پشت كنى و ما براى تو بدبخت شويم .\r\nمحمد : اى ابا عبد الله به خدا ابو الدوانيق - يعنى ابو جعفر منصور - مرده است .\r\nامام صادق ( ع ) : در صورتى كه او مرده است تو با من ديگر چه كار دارى ؟\r\nمحمد : مىخواهم وسيلهء آبرو و زينت دستگاه من باشى .\r\n\r\n","description":"","footnote":"","page_name":" 657 ","page_number":657},
  {"content":"\r\n . \r\n","description":"","footnote":"","page_name":" 658 ","page_number":658},
  {"content":"\r\n\r\n( 1 ) امام صادق ( ع ) : بدان چه تو مىخواهى راهى نيست ، نه ، به خدا ابو الدوانيق نمرده مگر آن كه مقصود از مرگ خواب باشد .\r\nمحمد : سوگند به خدا بايد تو با من بيعت كنى به دلخواه يا به زور و در اين صورت بيعت تو پسنديده نيست و قدر دانى نشود ، امام به سختى از تقاضاى او سر باز زد و او هم دستور داد او را به زندان افكنند .\r\nعيسى بن زيد : اگر او را به زندان بريم زندان ويران است و در و بند درستى ندارد و مىترسيم از آن بگريزد .\r\nامام صادق ( ع ) لبخندى زد و فرمود : لا حول و لا قوة الا بالله العلى العظيم ، نظر تو اين است كه مرا زندان كنى ؟\r\nمحمد : آرى سوگند بدان كه محمد ( ص ) را به نبوت گرامى داشته من تو را سخت به زندان اندازم و بر تو بسيار سخت گيرم .\r\nعيسى بن زيد : آن حضرت را در نهانخانه زندانى كنيد ، آنجا امروز خانهء ريطه ( ربطه خ ل ) است ( ريطه نام دختر عبد الله بن محمد بن حنفيه مادر يحيى بن زيد است كه در آن روز ساكن اين خانه بوده و در نسخه‌اى ربطه به باء يك نقطه است به معنى سر طويلهء اسبان از مجلسى ره ) .\r\nامام صادق ( ع ) : من به خدا سخن خود را مىگويم و سپس مرا تصديق مىكنند ( در حال ، براى ايمان به او و در آينده به وقوع آنچه مىفرمود ) .\r\nعيسى بن زيد : اگر بگوئى ، من دهانت را خرد مىكنم .\r\nامام صادق ( ع ) : به خدا اى موئين پيشانى ، اى كبود چشم ، گويا تو را مىنگرم كه دنبال سوراخى مىگردى تا در آن در آئى ، تو از آن مردان نبرد نيستى كه نامدار باشى و در نبرد بايستى ، به نظر\r\n\r\n","description":"","footnote":"","page_name":" 659 ","page_number":659},
  {"content":"\r\n . \r\n","description":"","footnote":"","page_name":" 660 ","page_number":660},
  {"content":"\r\n\r\n( 1 ) من به مجرد اين كه دنبال تو كف بزنند مانند شتر مرغ نر رموك براى گريز پر مىزنى .\r\nمحمد با خشونت و تندى رو به عيسى كرد و گفت : او را زندان كن و بر او سخت بگير و خشونت كن .\r\nامام صادق ( ع ) رو به محمد بن عبد الله : هلا به خدا گويا به تو مىنگرم كه از سدهء اشجع به بطن وادى در آئى و سوار نشان دارى كه نيزه كوتاهى نيمى سپيد و نيمى سياه در دست دارد و بر اسب كميتى اقرح ( اندكى پيشانى سفيد ) سوار است به تو حمله كند و نيزه‌اى به تو زند كه كارگر نشود و تو بينى اسبش را با تيغ بزنى و او را به خاك اندازى و سوار ديگرى از كوچه آل ابى عمار دوئليان كه دو گيسوان چيده از زير خودش آويخته و سبيل پر پشتى دارد بر تو حمله برد و به خدا سوگند او كشنده تو است ، خدا استخوان پوسيدهء او را نيامرزد .\r\nمحمد : اى ابا عبد الله تو حسابى كردى ولى خطا رفتى ( در اين وقت ) سراقى بن سلخ الحوت به سوى امام صادق برخاست و به پشت آن حضرت كوبيد تا او را به زندان برد و هر چه اموال داشت به غنيمت برگرفت و اموال ديگران از بنى هاشم را هم كه با محمد خروج نكرده بودند به غارت بردند .\r\nگويد : در اين موقع اسماعيل بن عبد الله بن جعفر بن ابى طالب را حاضر كردند او پيره مردى ناتوان بود ، يك چشم خود را از دست داده و دو پاى او از رفتار مانده بودند و او را روى دست جا به جا مىكردند محمد بن عبد الله او را دعوت كرد كه بيعت كند .\r\nاسماعيل : اى برادر زاده من ، به حقيقت من پيره مردى ناتوانم و به جاى بيعت و كمك به تو به احسان و يارى تو نيازمندترم .\r\n\r\n","description":"","footnote":"","page_name":" 661 ","page_number":661},
  {"content":"\r\n . \r\n","description":"","footnote":"","page_name":" 662 ","page_number":662},
  {"content":"\r\n\r\n( 1 ) محمد : به ناچار بايد بيعت كنى .\r\nاسماعيل : از بيعت من چه سودى مىبرى ، به خدا من فقط جاى نامى را در دفتر تو تنگ مىكنم .\r\nمحمد : ناچارى كه اين كار را بكنى - و در گفتار به او تند شد و سخنان درشت به او زد .\r\nاسماعيل : پس جعفر بن محمد را نزد من حاضر كن ، شايد ما هم بتوانيم بيعت كنيم .\r\nامام صادق را حاضر كردند .\r\nاسماعيل رو به امام صادق : قربانت اگر صلاح مىبينى براى او حقيقت را بيان كن شايد خدا دست او را از ما كوتاه كند .\r\nامام صادق ( ع ) : من تصميم گرفتم با او سخن نگويم ، هر نظرى در بارهء من دارد اجرا كند .\r\nاسماعيل رو به امام صادق : تو را به خدا ياد دارى آن روز را كه نزد پدرت محمد بن على ( ع ) آمديم و دو جامهء زرد در بر داشتم و پُر به من نگريست و گريست ، به او گفتم : چرا گريه مىكنى ؟ به من فرمود : براى آن مىگريم كه تو دوران پيرى بيهوده كشته مىشوى و در خون تو دو بُز هم به هم شاخ نزنند ، من گفتم : اين پيش آمد چه وقت باشد ، فرمود : چون براى امر باطلى تو را بخوانند و نپذيرى ، آنگاه كه نظر كنى به آن قبيح كه شوم فاميل خود باشد و از خاندان امام حسن ، به منبر رسول خدا ( ص ) بر آيد و به امامت خود دعوت كند ، و خود را به نامى ( چون مهدى يا نفس زكيه ) كه از آن او نيست مىخواند ، در اين وقت تجديد عهد كن و وصيت نما ، زيرا او همان روز يا فردايش ( ترديد از امام است براى رفع ابهام و رفع اتهام به علم غيب يا از بعضى راويان است - از مجلسى ره )\r\n\r\n","description":"","footnote":"","page_name":" 663 ","page_number":663},
  {"content":"\r\n . \r\n","description":"","footnote":"","page_name":" 664 ","page_number":664},
  {"content":"\r\n\r\n( 1 ) كشته مىشوى .\r\nامام صادق ( ع ) : اى اسماعيل ، آرى چنين است و اين هم ( اشاره به محمد بن عبد الله ) سوگند به پروردگار كعبه كمترين روز از ماه رمضان را روزه گيرد ، اى ابو الحسن ( كنيه اسماعيل است ) من با تو خداحافظى مىكنم و تو را به خدا مىسپارم خدا در مصيبت تو به ما اجر بزرگ عطا كند و به بازماندگانت سرپرستى خوبى نمايد و  إِنَّا لِلَّهِ وَ إِنَّا إِلَيْهِ راجِعُونَ  - گويد : سپس اسماعيل را سر دست بردند و امام صادق ( ع ) را به زندان برگردانيدند ، گويد : به خدا هنوز به شب نرسيديم كه برادرزاده‌هاى اسماعيل بن جعفر فرزندان معاوية بن عبد الله بن جعفر بر سر او ريختند و او را لگد مال كردند تا او را كشتند و محمد بن عبد الله فرستاد ، امام صادق را از زندان آزاد كرد .\r\nگويد : پس از آن مانديم تا هلال ماه رمضان را رؤيت كرديم و به ما خبر رسيد كه عيسى بن موسى ( برادرزادهء منصور است و او عيسى بن موسى پسر محمد بن على بن عبد الله بن عباس است - از مجلسى ره ) بيرون آمده و قصد مدينه و تسخير آن را دارد ، گويد :\r\nمحمد بن عبد الله ، يزيد بن معاويه نوهء عبد الله بن جعفر را سردار پيش قراولان خود كرد و سرداران پيش قراولان عيسى بن موسى اولاد حسن بن زيد بن حسن بن حسن بودند ( به تصحيح مجلسى ره ) اولاد حسن بن زيد بن حسن ( امام مجتبى ع ) قاسم و ( زيد و على و ابراهيم پسران حسن بن زيدند ) محمد بن زيد و على و ابراهيم پسران حسن بن زيد ، و يزيد بن معاويه شكست خورد و عيسى بن موسى وارد مدينه شد و نبرد در خود شهر مدينه در گرفت و عيسى بن موسى در ذباب ( كوهى در مدينه ) فرود آمد و قشون پيراهن سياهان منصور از\r\n\r\n","description":"","footnote":"","page_name":" 665 ","page_number":665},
  {"content":"\r\n . \r\n","description":"","footnote":"","page_name":" 666 ","page_number":666},
  {"content":"\r\n\r\n( 1 ) پشت سر به ما حمله كردند و محمد با ياران خود بيرون شد و خود را به بازار مدينه رسانيد و ياران خود را در بازار تمركز داد و خودش رفت ( براى انجام كارهاى لازم ) سپس به دنبال آنها آمد تا به مسجد خوامين رسيد و به آنجا نظرى انداخت و فضائى تهى ديد كه نه پيراهن سياهى بود و نه سفيد پوشى ( سفيد پوشان از ثنويه بودند كه به ضد عباسىها جامه سفيد در بر مىكردند ) و پيش تاخت تا به درّه فزاره رسيد ( فزاره تيره از غطفان ) سپس در ميان تيرهء هذيل وارد شد و از آنجا گذشت و به تيرهء اشجع رسيد .\r\nو در آنجا همان سوارى كه امام صادق ( ع ) خبر داده بود از كوچه هذيل به دنبال او رسيد و نيزه‌اى به او زد كه كارگر نشد و او بر آن سوار حمله كرد و بينى اسبش را با شمشير زد و آن سوار نيزهء ديگرى به او زد و در زره فرو برد و محمد بر او سرازير شد و به او ضربتى زد كه او را از پاى در آورد و حميد بن قحطبه فرماندهء آن سوار از طرف بازار عماريين بر او تاخت و نيزه‌اى به او زد كه پيكان آن در تن او خليد و خود نيزه شكست و او بر حميد حمله كرد و حميد چابكى كرد و با نوك آهنين ته نيزه به ضربتى زد كه او را به خاك انداخت و از اسب پياده شد و او را زد تا از كار انداخت و او را كشت و سرش را بريد و قشون منصور از همه سو وارد مدينه شد و شهر را تصرف كرد و ما از هر سو و به هر جانب گريختيم .\r\nموسى بن عبد الله گويد : من گريزان رفتم تا خود را به ابراهيم بن عبد الله رساندم و ديدم عيسى بن زيد نزد او پنهان است و او را از تدبير بدش خبر دادم و با او هم خروج كرديم تا ابراهيم هم كشته شد رحمه الله ، سپس من با برادرزادهء ام اشتر عبد الله بن حسن رفتم تا او هم در سند كشته شد و سپس آواره و رانده برگشتم همه\r\n\r\n","description":"","footnote":"","page_name":" 667 ","page_number":667},
  {"content":"\r\n . \r\n","description":"","footnote":"","page_name":" 668 ","page_number":668},
  {"content":"\r\n\r\n( 1 ) كشورهاى پهناور بر من تنگ شده بود و چون زمين بر من تنگ شد و ترس من سخت شد ، به ياد فرمودهء امام صادق ( ع ) افتادم و قصد پناهندگى به بنى عباس كردم ، آمدم نزد مهدى عباسى ، او به حج آمده بود و براى مردم در سايه خانه كعبه سخنرانى مىكرد ، او ملتفت من نشد تا من خود از زير منبر برخاستم و گفتم : يا امير المؤمنين به من امان بده و من به تو يك نصيحتى مىكنم كه نزد من دارى ، گفت : آرى بسيار خوب ، آن نصيحت چيست ؟ گفتم : من تو را به موسى بن عبد الله بن حسن رهنمائى مىكنم ، گفت : بسيار خوب تو در امانى ، گفتم : به من يك سند بده و از او پيمانها و سندها گرفتم و خود را در مورد اعتماد نهادم و سپس گفتم : من خود موسى بن عبد الله هستم ، به من گفت : در اين صورت گرامى هستى و به تو بخشش مىشود .\r\nگفتم : مرا به يكى از خويشان خود بسيار تا در خدمت تو مرا رهنمائى كند ، گفت : خودت هر كه را خواهى انتخاب كن گفتم : مرا به عمويت ، عباس بن محمد ، بسپار .\r\nعباس گفت : من به تو نيازى ندارم ، گفتم : ولى من به تو نيازمندم ، تو را به حق امير المؤمنين سوگند مىدهم كه مرا بپذيرى ، و خواه نخواه مرا پذيرفت ، مهدى به من گفت : چه كسى تو را مىشناسد و گرد او همه ياران ما يا بيشتر آنها بودند ، من گفتم : اين حسن بن زيد مرا مىشناسد و اين موسى بن جعفر مرا مىشناسد و اين حسن بن عبد الله بن عباس مرا مىشناسد ، همه گفتند : آرى يا امير المؤمنين ، گويا هنوز از چشم ما نهان نشده است خود او است ، سپس گفتم : يا امير المؤمنين به طور تحقيق مرا از اين پيش آمد پدر اين مرد خبر داده و به موسى بن جعفر اشاره كردم .\r\n\r\n","description":"","footnote":"","page_name":" 669 ","page_number":669},
  {"content":"\r\n . \r\n","description":"","footnote":"","page_name":" 670 ","page_number":670},
  {"content":"\r\n\r\n( 1 ) موسى بن عبد الله گويد : در اينجا يك دروغى هم به امام صادق بستم ، به مهدى گفتم كه او مرا مأمور كرده به تو سلام برسانم ، گفت او امام عادل و با سخاوتى بود .\r\nگويد : دستور داد پنج هزار اشرفى طلا به موسى بن جعفر ( ع ) دادند و او هم 2 هزار اشرفى را به من داد و به همهء يارانش بخشش كرد ، با من صلهء رحم كرد و خوب صلهء رحم كرد ، و هر زمانى كه نام اولاد محمد بن على بن الحسين برده شود بگوئيد : خدا و فرشته‌هايش و حاملان عرشش و كرام الكاتبين او بر آنها رحمت فرستد و امام صادق را به پاكيزه‌تر و كامل‌ترش مخصوص كنيد و خدا به موسى بن جعفر از طرف من بهترين پاداش را بدهد و من بعد از خدا بندهء آنها هستم .\r\n( 2 ) 18 - عبد اللَّه بن مفضل مولاى عبد اللَّه بن جعفر بن ابى طالب گويد : چون حسين بن على مقتول در فخّ شوريد و مدينه را تصرف كرد ، موسى بن جعفر ( ع ) را براى بيعت خواند ، امام كاظم ( ع ) نزد او آمد و به او گفت : اى پسر عم به من تكليفى نكن كه پسر عمويت به عمويت ابى عبد الله ( امام صادق \" ع \" ) كرد ، تا از من آن سرزند كه نخواهى ، چنانچه از ابى عبد الله آن سرزد كه او نمىخواست ، حسين در جواب او گفت : من به شما موضوعى پيشنهاد كردم ، اگر خواهى در آن وارد شو و اگر بد دارى تو را بدان واندارم ، خدا ياور است ، سپس با او وداع كرد .\r\nابو الحسن موسى بن جعفر ( ع ) هنگام وداع به او گفت : اى پسر عم تو كشته مىشوى ، پس در ضربت زدن به دشمن كوشا باش ، اين مردم همه خارج از دينند ، به زبان اظهار ايمان كنند و از دل\r\n\r\n","description":"","footnote":"","page_name":" 671 ","page_number":671},
  {"content":"\r\n . \r\n","description":"","footnote":"","page_name":" 672 ","page_number":672},
  {"content":"\r\n\r\nمشركند «  إِنَّا لِلَّهِ وَ إِنَّا إِلَيْهِ راجِعُونَ  » من شما رادمردان را به حساب خدا مىگذارم ، سپس حسين كرد و كارش چنان شد كه شد ، همه كشته شدند طبق فرمودهء آن حضرت ( ع ) .\r\n( 1 ) 19 - عبد الله بن ابراهيم جعفرى گويد : يحيى بن عبد الله بن حسن بن موسى بن جعفر ( ع ) نوشت : من خود را به تقواى از خدا سفارش مىكنم و به همان هم شما را سفارش مىكنم زيرا آن سفارش خدا است در اولين و هم سفارش او است در آخرين .\r\nبعضى از انصار دين خدا كه بر من وارد شدند به من گزارش دادند از غم خوارى و اظهار مِهرت با ترك كمك و خذلانت ، من دعوت به عنوان رضاى از آل محمد ( ص ) را در شور گذاشتم و تو مانع آن شدى و در سابق هم پدرت مانع آن شد و از قديم شما مدّعى مقامى بوديد كه حق شما نبود و آرزومند چيزى بوديد كه خدا به شما عطا نكرده و به اين سبب هوا پرست و گمراه‌كننده شديد ، من تو را از آن بر حذر مىدارم كه خدا نسبت به خودش تو را از آن بر حذر داشته . امام كاظم ( ع ) او را بدين مضمون پاسخ داد :\r\nاز طرف موسى ، زادهء بندهء خدا ( زادهء ابو عبد الله خ ل ) جعفر و على ( بن ابى طالب \" ع \" جدّ اعلى را براى بيان شرافت نام برده است ) كه هر دو در بندگى و طاعت خدا شريكند ، به سوى يحيى بن عبد الله بن حسن ، اما بعد ، به راستى من تو را از خدا بر حذر مىدارم و هم خودم را ، به تو از عذاب دردناك و كيفر بيمناكش اعلام مىكنم و از نقمت كاملهء او ، و تو را و خودم را به تقوى از خدا سفارش مىدهم زيرا كه آن زيور گفتار است و مايهء پايش نعمتها ، نامه‌ات به من رسيد ، در آن ياد كرده بودى كه من و پيش از من\r\n\r\n","description":"","footnote":"","page_name":" 673 ","page_number":673},
  {"content":"\r\n . \r\n","description":"","footnote":"","page_name":" 674 ","page_number":674},
  {"content":"\r\n\r\n( 1 ) پدرم مدّعى مقامى بوديم ، تو كه از من چنين چيزى را نشنيدى « و محققاً گواهى آنان نوشته شود و مسئول آن باشند » ( اين قسمت اخير آيه 19 سوره الزخرف است كه مىفرمايد ) : « فرشته‌هائى كه بنده‌هاى خدايند ، دختران خدا مىنامند و اين گواهى آنها نوشته شود و مسئول آن باشند » . حرص بر دنيا و مقاصد آن براى دنيا طلبان جاى جستن آخرت را نگذاشته تا اين كه مقصود آخرتشان را در دنيا تباه كرده است ، و ياد كردى كه من مردم را از پيروى تو باز داشتم چون آنچه را تو دارى مىخواستم ، براى من از ورود در آنچه تو وارد شدى جلوگيرى نبود اگر رغبتى در آن داشتم ناتوانى از نظر احاطه به سنّت و قانون و كم بصيرتى به دليل برهان در ميان نبود ، ولى خدا تبارك و تعالى مردم را در هم آفريده و اخلاق غريب و عجيب و غريزه‌هائى در آنها مقرر داشته من دو كلمه از تو مىپرسم بگو بدانم : عترف در تن چيست و صهلج در انسان چه معنى دارد ؟\r\nجواب همين دو كلمه را براى من بنويس تا من به سوى تو آيم ، من تو را از نافرمانى خليفه بر حذر مىدارم و تو را به سپاس و اطاعت او تشويق مىكنم ، و به تو سفارش مىكنم كه از او امان بخواهى پيش از آن كه چنگالت بگيرد و از همه جانبه گلو گير شوى و خواهى از هر سو نفس راحتى بر آرى براى تو ميسر نباشد تا خدا به من و فضل خود و مهربانى خليفه ابقاه الله بر تو احسان كند تا به تو امان دهد و مهر ورزد و خويشى با رسول خدا را در بارهء تو منظور دارد  وَ السَّلامُ عَلى مَنِ اتَّبَعَ الْهُدى  .\r\n« به راستى به ما وحى رسيده عذاب از آن كسى است كه تكذيب كند و پشت به حق دهد » .\r\nجعفرى گويد : به من رسيده است كه نامهء موسى بن جعفر به\r\n\r\n","description":"","footnote":"","page_name":" 675 ","page_number":675},
  {"content":"\r\n . \r\n","description":"","footnote":"","page_name":" 676 ","page_number":676},
  {"content":"\r\n\r\n( 1 ) دست هارون الرشيد افتاد و چون آن را خواند گفت : مردم مرا به موسى بن جعفر بدبين مىكنند و وادار به تعقيب او مىنمايند با اين كه او از آنچه به وى نسبت مىدهند برى و بر كنار است .\r\nپايان جزء دوم كتاب كافى و به خواست و يارى خدا جزء سوم در دنبال آن است و آن باب كراهيت توقيت است و الحمد الله رب العالمين و الصلاة و السلام على محمد و آله اجمعين .\r\n\r\n","description":"","footnote":"","page_name":" 677 ","page_number":677},
  {"content":"\r\n . \r\n","description":"","footnote":"","page_name":" 678 ","page_number":678},
  {"content":"\r\n\r\n\r\nشرح‌ها\r\n\r\n","description":"","footnote":"","page_name":" 679 ","page_number":679},
  {"content":"\r\n . \r\n","description":"","footnote":"","page_name":" 680 ","page_number":680},
  {"content":"\r\n\r\nمجلسى ( ره ) گويد : بدان كه اخبار در بارهء زيد مختلف است ، بعضى از آنها دلالت دارد كه دعوى امامت كرده است و كافر است ولى بسيارى از اخبار دارد كه موضوع دعوت او اقامهء امامى مرضى و پسنديده از آل محمد بوده است و مقصودش سرنگون كردن خلافت جور و برگرداندن حق به اهلش بوده است و بسا گفته‌اند كه زيد در باطن از طرف امام صادق ( ع ) اجازهء شورش بر عليه حكومت بنى اميه داشته گر چه به حسب ظاهر امام او را نهى مىكرده براى تقيه و اين دور است ، بعضى هم گفته‌اند جهاد او به منظور دفع شر آنها بوده است از اهل بيت چون جهاد مرزداران در زمان غيبت براى دفع شر كفار از مسلمانان يا از باب دفاعى كه شخص براى حفظ جان خود و حفظ حرمش و مالش مىكند و علت اينكه برنامهء شورش خود را مجمل تنظيم كرده بود اين بود كه عامه با او همكارى كنند و خصوص شيعيان از شورش او زيانمند نشوند ، تا اينجا كلام مجلسى است .\r\nدر شرح اين حديث به دو نكته بايد توجه كرد :\r\n1 - ماهيت نهضت و خروج زيد بن على ( ع ) و انطباق آن با حقيقت\r\n\r\n","description":"","footnote":"","page_name":" 681 ","page_number":681},
  {"content":"\r\n\r\nاسلام .\r\n2 - توجه به انتقاد شديدى كه از اين حديث نسبت به زيد استفاده مىشود و جواب از آن .\r\nاما در بيان موضوع - 1 - بايد به اين نكته متوجه شد كه جهاد و تلاش تا حد فدا كردن جان در اسلام بر دو وجه است :\r\nالف : جهاد غلبه و وظيفهء عمومى : اين گونه از جهاد با شرائطى بر همهء مكلفين واجب است و يكى از شرائط آن اين است كه نيروى اسلام كمتر از نيم نيروى كفر كه در برابر آن است نباشد ، در غير اين صورت جهاد ساقط است و وظيفه عقب‌نشينى است .\r\nب : جهاد استماته و جانبازى : كه عبارت از فداكارى در راه حق است و مبارزه با ستم گر چه به قيمت جان تمام شود ، اين گونه جهاد در زمان خود پيغمبر تشريع شد و بهترين موردش همان جنگ مؤته است كه سه هزار قشون اعزامى اسلام در برابر دويست هزار قشون مجهز روم واقع شد و بعد از اينكه اين خبر به قشون اسلام رسيد در مقام شور بر آمدند و جمعى به رياست جعفر بن ابى طالب و عبد اللَّه بن رواحه نظر دادند كه بايد جهاد كرد و كشته شد و پس از ملاقات با دشمن ، فرماندهان منصوص پيغمبر كه عبارت از جعفر بن ابى طالب وزيد بن حارثه و عبد اللَّه بن رواحه بودند به ترتيب به قشون دشمن زدند و جنگيدند تا شهيد شدند و بقيهء قشون خالد بن وليد را به رياست خود انتخاب كردند و او نقشهء عقب‌نشينى كشيد و با تلفات مختصرى قشون را بر گردانيد ، اين گونه از جهاد : جهاد داوطلبى است و متعلق تكليف عمومى نيست و نفوس بسيار ديندار و فداكار مىخواهد كه وارد آن شوند و ما در توضيحات خود از آنها به مصلحين تعبير كرديم ، رهبران مصلح مذهبى هستند كه به اين مقام نائل مىشوند و دانسته و فهميده خود را فداى حق مى كنند ، موضوع جهاد امام حسين و اصحابش در اين موضوع داخل است و من\r\n\r\n","description":"","footnote":"","page_name":" 682 ","page_number":682},
  {"content":"\r\n\r\nدر كتاب \" رموز الشهادة \" در موارد مختلفه حادثهء شهادت ابى عبد اللَّه ( ع ) اين موضوع را كاملًا شرح داده‌ام .\r\nزيد بن على ( ع ) و فرزندش يحيى در شمار مصلحان مذهبى و رهبران فداكار خاندان پيغمبرند ، البته شخص امام معصوم كه قيّم عالم امكان است از اين حكم بر كنار است مگر در صورتى كه جانشين او معين باشد كه امر امامت را به او بسپرد ، با توجه به اين موضوع جلالت مقام زيد روشن است و اين منافات ندارد كه امام وقت نهى صريح از جهاد صادر كند ، چون اين نهى از نظر تكليف عمومى و اعلام عدم وجود شرط جهاد است و اين موضوع فداكارى و جانبازى براى دين فوق قانون عمومى است و مردان وارد در آن را بايد مردان فوق قانون تعبير كرد ، موضوع اعمال فوق قانون هم در قرآن مجيد در داستان ملاقات موسى با آن مرد صالح كه بعضى او را خضر نامبرده‌اند تصريح شده است .\r\nو اما راجع به متن حديث بايد متوجه بود كه انتقاداتى از آن نسبت به زيد بن على فهم مىشود :\r\n1 - موضوع جهل به امام زمان خود و ترديد در اصل وجوب امامت .\r\n2 - توجيهى كه مؤمن الطاق و معروف به احوال از جهل او به امام كرده است ، كه اگر پدرش امامت امام پنجم را به او خبر مىداد قبول نمى كرد و به دوزخ مىرفت و اين جهل سبب نجات او است و از اينجا فهم مىشود كه جهل مانند زيدى در خاندان ائمه آن هم نسبت به چنين امر مهمى پيش خدا عذر مقبولى است .\r\n3 - اهانتى كه امام در آخر نسبت به زيد اظهار مىدارد كه مى فرمايد از شش جهت راه را بر او بستى ، يعنى به حق او را در هم شكستى واقعاً چگونه مىتوان تصور كرد كه مانند زيد بن على با اين مقام از فضل و در بن خاندان امام سجاد از موضوع امامت بىخبر باشد .\r\n\r\n","description":"","footnote":"","page_name":" 683 ","page_number":683},
  {"content":"\r\n\r\nچگونه مىتوان تصور كرد كه امام او را اغراء به جهل كند و از اين موضوع مهم مذهبى او را بىخبر گذارد و همين جهل او را وسيلهء نجات او داند ؟\r\nچگونه مىتوان تصور نمود كه پس از اين شهادت و فداكارى و پس از اين ظلم و مصيبت وارده به او ، وقتى مؤمن الطاق اين موضوع را براى امام نقل مىكند ، امام به حال وجد آيد و با اين تعبير عجيب از كار و گفتار او اظهار خرسندى كند ؟\r\nاينها همه مشكلاتى است كه در اين حديث به نظر مىآيد .\r\nالبته مقام زهد و فضل زيد بن على و قساوت بنى اميه در واقعهء قتل او در مردم تأثير فراوانى كرد و يكى از طرق كاستن از سوء انعكاس اين جنايت كوچك كردن زيد بود در انظار و سرپوش نهادن روى اين جنايت ، و وضع و دس چنين احاديثى در آن تاريخ كه در حكم پرونده سازى بوده است بسيار عادى و عملى بوده و مىتوان چنين حديثى را از احاديثى دانست كه با زبردستى از زبان احوال يكى از بزرگترين اصحاب امام صادق ساخته و در دهان شيعيان انداخته‌اند و يا آنكه كمال تقيه در دنبال حادثهء شورش زيد كه بسا بنى اميه را بار ديگر براى از بن بركندن خاندان بنى هاشم تحريك مى كرده است سبب چنين بياناتى شده باشد . مجلسى ( ره ) از شارح مقاصد نقل كرده كه نبوت مبعوث شدن انسان است از حق به خلق و باز گرفته شده از ( نبأ ) به معنى بلندى چون مقامش بلند است يا از نبى به معنى راه چون راهبر به خدا است يا از ( نبأ ) به معنى خبر چون پيغام گير از خدا است . . . و گويد : فرق ميان طبقهء 1 و 2 كه در اين خبر ذكر شده‌اند مشكل است و به دو وجه مىتوان آن را توجيه كرد :\r\n1 - مقصود از اينكه طبقهء اول براى خويش پيغمبر است و به ديگرى\r\n\r\n","description":"","footnote":"","page_name":" 684 ","page_number":684},
  {"content":"\r\n\r\nمربوط نيست اين است كه به شخص خود درك احكام مىكند براى شخص خود و فرشته و شنيدن صوت و معاينه ندارد ولى دومى سماع صورت را در بيدارى دارد .\r\n2 - اولى به احدى مبعوث نيست ولى دومى به جمعى مبعوث است نه از طرف خدا مستقيماً بلكه از طرف امام وقت بنا بر اين كه لوط از طرف ابراهيم مبعوث بوده نه از طرف خدا و مقصود از معاينه فرشته به اعتبار دريافت احكام است و اين منافات ندارد كه لوط فرشته‌ها را در ميهمانى خود ديد ، يا مقصود ديدن صورت اصلى آنها است نه در حال تجسم آنها كه بسا كفار هم مىبينند چنانچه قوم لوط فرشته‌ها را به صورت مردان زيبائى ديدند . . امام بر يونس ، موسى ( ع ) بود . و امام كسى است كه رياست عامه دارد و هر كه پس از وى آيد پيرو او است تا پيغمبر اولو العزم و ناسخ شريعت سابقه مبعوث شود و اين معنى مقام اولو العزم است و مقام ائمهء ما ( ع ) و اينكه مىفرمايد : هر كه صنمى يا بتى بپرستد به عهد من نمىرسد ، مقصود از عهد شامل امامت است و معنى اين كلمه فرمانى است كه براى فرمانداران نويسند و در اينجا كنايه از مقام خلافت خدا است در زمين ، طبرسى هم از مجاهد نقل كرده كه عهد همان امامت است و از امام باقر ( ع ) هم همين معنى را نقل كرده است و نفى امامت از ظالمين ذريه دلالت دارد بر ثبوت آن براى عادلان آنها و همين دليل است بر اينكه بايد امام معصوم باشد از همهء قبايح زيرا غير معصوم ظالم باشد نسبت به خود يا ديگرى - تا اينجا از كلام مرحوم مجلسى نقل شد در اينجا بايد به چند نكته توجه داشت :\r\n1 - رابطهء انسان با خدا : مقام نبوت .\r\n2 - رابطهء انسان با فرشته : رابطهء انسان با موجودات نامرئى ديگر چون جن و شياطين .\r\nحقيقت نبوت رابطهء يك فرد انسان است با خداى جهان ، كه قرآن\r\n\r\n","description":"","footnote":"","page_name":" 685 ","page_number":685},
  {"content":"\r\n\r\nمجيد آن را بر سه وجه بيان كرده ( 51 سوره شورى ) : « براى هيچ فرد بشر ميسر نيست كه خدا با او گفتگو كند مگر بوسيلهء وحى ( گفته‌اى در دل اندازد ) يا از پشت پرده ( آوازى بيافريند و به گوش او رساند ) يا رسولى گسيل سازد ( از فرشتگان ) و به اجازهء او وحى خدا را به او رساند » در اينجا رابطهء انسان با فرشته بيان شده ، رابطهء انسان با فرشته بر چهار وجه است :\r\n1 - فرشته مجسم گردد و انسان او را ببيند : تجسم فرشته به استفاده از يك مظهر جسمانى است كه از لطيف‌ترين اجسام ديدنى پديدار مىشود مثلا از يك جسم غليظ بخارى كه ابر از آن متشكل مىگردد ، ابرهاى بسيار لطيف بهارى كه گاهى در فضا عيان مىشوند ، اين نيروئى است كه خدا به نفوس كامله عطا كرده است ، اين گونه ارتباط با فرشتگان از هر بشر عادى هم امكان پذير است ، كفار هم در مواقع مقتضى فرشتگان را در اين صورت مىديدند ، چون قوم لوط كه فرشته‌هاى مأمور عذاب خود را ديدند و آنها را در خانهء حضرت لوط تعقيب كردند ، ولى درك مقام معنوى و شناختن آنها منحصر به انبياء يا اولياء است .\r\n2 - ديدن فرشته‌ها در هيكل زيبائى كه خدا آنها را بدان هيكل آفريده ، طبق آيات و اخبار وارده ، فرشته‌هاى خدا موجوداتى هستند جسمانى ولى در هيكلى نسبت به عالم محسوس بسى وسيع و بزرگ ، هر ديده توانائى درك آنها را ندارد و رؤيت آنها مخصوص پيغمبران بسيار عظيم الشأن است و طبق اخبارى كه مىآيد امامان معصوم در اينجا راهى ندارند .\r\n3 - شنيدن آواز فرشته بدون ديدن خود او كه عبارت از درك سخن هاتفى باشد .\r\n4 - دريافت حقائقى از فرشته به القاء در دل يا دميدن در گوش به طورى كه دل از آن متأثر گردد و به عقيدهء بعضى از دانشمندان چون سيد مرتضى ( ره ) خاطرات خير و خوابهاى راست و با تعبير از اين بابت است كه\r\n\r\n","description":"","footnote":"","page_name":" 686 ","page_number":686},
  {"content":"\r\n\r\nفرشته با انسان مربوط مىشود و حقائقى به او القاء مىكند .\r\nرابطهء انسان با موجودات نامرئى ديگر چون جن يا شياطين هم به وجه تجسم آنها يا رو ؟ ؟ - 4 - ميسر است .\r\nمقامات نبوت و درجات آن بر اساس اين مراتب است .\r\nدرجهء اول آن همان القاء به قلب است و دريافت مطالبى از خدا و درجهء دوم رابطه قوى ترى است كه به صورت رؤيا يا شنيدن آواز فرشته است و درجهء سوم و أعلى ديدن فرشته است و معاينهء او به عنوان رسولى از جانب خدا و درجهء چهارم جامع همهء اين مقامات است به اضافهء مقام امامت كه پيشوائى عمومى و كلى و مصدريت شريعت عامه است . وجود حجت در اين مراحل سه‌گانه به چند وجه است :\r\n1 - از نظر آفرينش بشر بيش از همه ، آدم ( ع ) بوده كه پيغمبر خدا است و در هر دور و زمانى پيغمبرى يا امامى با خلق مىباشد و پس از فناى خلق هم حجت باقى مىماند ، زيرا امام قائم پس از همهء خلق خواهد مرد .\r\n2 - هر فردى را در نظر آرى پيش از او امام بوده و با او هم هست و پس از او هم خواهد بود .\r\n3 - وجود حجت از نظر وساطت در آفرينش پيش از خلق است و از نظر تربيت و پرورش به همراه آنها است و از نظر اينكه غايب و هدف ايجاد است بعد از آنها خواهد بود . از مجموع اخبار اين باب استفاده مىشود كه حكمت وجود امام در زمين چهار چيز است :\r\n1 - حفظ دين از تحريف و كم و زياد در احكام و مقررات - حديث 2 .\r\n2 - تعليم احكام و بيان حلال و حرام و دعوت مردم به سوى خدا - حديث 3 .\r\n3 - تميز حق از باطل و فرق ميان درست و نادرست - حديث 5 .\r\n\r\n","description":"","footnote":"","page_name":" 687 ","page_number":687},
  {"content":"\r\n\r\n4 - حفظ نظم و عدالت و دادگسترى و اتمام حجت بر مخالفان به وجهى كه كيفر آنان جائز باشد - حديث 6 .\r\nبنا بر اين امام بايد حافظ احكام حقهء دين باشد و داناى به واقع احكام و عارف به حق و باطل و ناظم عدل و داد ، و لنگر امامت و پيشوائى بر امت دانش است و دادگسترى .\r\nاگر امام در زمين نباشد دو فساد بر زمين طارى مىشود :\r\n1 - زمين اهل خود را فرو برد : نظم وجود او گسيخته گردد و درهم فرو ريزد و اهل آن هلاك شوند - روايت 10 و 11 و 13 .\r\n2 - زمين پريشان و مضطرب گردد و آرامش و امنيت از اهل زمين برداشته شود چنانچه دريا نسبت به اهل خود هميشه در موج و اضطراب است و اين اضطراب و ناراحتى بر اثر ستم و فساد و جهالت است . مقصود از دومى يعنى آنكه بماند تا ديگرى بميرد و از اين عبارت همان مقصود تأخير موت حجت فهم مىشود . امام‌شناسى يك از اصول كليهء تعليمات اسلام است و مايهء سعادت و ادامهء حقائق دين است .\r\nامامت : به معنى رياست در امور دين و دنيا و مرجعيت در اجرائيات اسلام و تعليمات آن مورد اتفاق مسلمانان است و از روز وفات پيغمبر اسلام اين مطلب مسلّم بود كه جامعهء اسلامى بدون وجود يك رهبر كافى نمىتواند بماند و همهء مسلمانان در اين اصل متفق بودند و اختلاف در شخصيت صالح و برازندهء اين كار بود ، تودهء مردم روى اين اصل كلى سير كردند كه مى توانند از ميان صلحاء امت شخصى را انتخاب كنند و او را به رياست اسلام و جامعهء مسلمانان بشناسند ولى با اينكه اين اصل بر خلاف بسيارى از تصريحات پيغمبر بود و موضوع دين و حقيقت كه در كار آمد انتخاب مردم نمىتواند شخصيت لائق را تعيين كند جبر تاريخ نشان داد كه اين عمل\r\n\r\n","description":"","footnote":"","page_name":" 688 ","page_number":688},
  {"content":"\r\n\r\nدرست نبوده ، زيرا با همهء قدرت و وحدت و نفوذى كه اسلام داشت ، با همهء قوانين و تعليمات روشن و صريح قرآن و سنت پيغمبر به زودى اخلال در اصول و مقررات به ميان آمد و پس از گذشت ربع قرن اختلافات مركزى در محيط اسلام توسعه يافت و آتش كينه شعله‌ور شد و به زودى مركز اسلام را فرا گرفت و خليفهء انتخابى وقت را كه عثمان باشد سوخت و فنا كرد و در نتيجه جامعهء اسلامى به يك وضع آشوب و انقلاب مبدل شد .\r\nشناختن امام كه يك اصل اسلامى است بر اساس درست طبق قوائدى است كه در باب اول بيان شد و مقصود از شناختن امام عقيده به پيشوائى و رهبرى او است در امور زندگانى و ديانت .\r\nدر اين روايات ، وجوب معرفت امام را به عنوان يك حكم معلق و مقيد بيان كرده است مىفرمايد : امام‌شناسى بر مسلمانان واجب است ، يعنى كسانى كه به اصول سه‌گانهء اسلامى توحيد و نبوت و معاد معتقدند و به فروع كليهء اسلام از نماز و روزه و حج و جهاد . . . ، ملتزمند در اين صورت براى اجراى صحيح احكام اسلامى بايد امام و رهبر به حقى را بشناسند و بنا بر اين انكار امام بر حق موجب كفر و خروج از اسلام نيست . مىفرمايد : معرفت امام يك توفيق الهى است كه شامل مردم سالم و پاك فطرت مىشود چنانچه عقيده به پيشوايان مخالفان يك پيروى شيطانى است كه بر اثر فساد مزاج دينى در افرادى بوجود مىآيد . چهار در ، عبارت است از : 1 - صلاح 2 - معرفت 3 - تصديق 4 - تسليم به امام . بعضى گفته‌اند : مقصود از چهار : على و فاطمه و حسن و حسين باشند كه در زير كساء با پيغمبر بودند ، بعضى گفته‌اند : اربعه اصول خمسهء دين و مذهب است به اعتبار اينكه عدل در توحيد داخل است و بعضى گفته‌اند اربعه :\r\n1 - معرفت خدا .\r\n\r\n","description":"","footnote":"","page_name":" 689 ","page_number":689},
  {"content":"\r\n\r\n2 - معرفت رسول .\r\n3 - معرفت ائمه .\r\n4 - برائت از دشمنان آل محمد .\r\nو ثلاثه را بعضى كنايه از سه خليفه دانسته‌اند ، مجلسى ( ره ) از پدر خود نقل كرده است كه : مقصود از اربعه چهار چيزى است كه بعد از اين بيان كرده است كه عبارت از :\r\n1 - توبه .\r\n2 - ايمان .\r\n3 - عمل صالح .\r\n4 - ره‌جوئى به ولايت ائمهء معصومين ( ع ) است . مجلسى ( ره ) در اينجا گويد : يعنى عادت خداى سبحان وفق قانون حكمت و مصلحت بر اين جارى است كه هر چيز را به وسيلهء اسباب پديد آرد ، چون ايجاد زيد از پدران و مواد و عناصر . گر چه مىتواند بر اينكه آن چيز را يكباره بىسببى از كتم عدم ايجاد كند و همچنان بيشتر علوم و معارف بندگان را وابستهء شرائط و علل و اسباب نموده ، چون معلم و امام و رسول و ملك و لوح و قلم گر چه ممكن بود بدون آنها افاضه نمايد و همچنان است امور ديگرى كه در جهان است . و در اين زمينه كه امام در مقام بيان احتياج بوجود امام است تطبيق اين فرمول كلى بدين وجه است :\r\n1 - شىء در اينجا عبارت است از حصول نجات و وصول به درجات سعادت آخرت يا هر چيز ديگر .\r\n2 - سبب در اينجا عبارت از معرفت و طاعت است .\r\n3 - شرح و گشايش اين موضوع شريعت مقدسه است .\r\n4 - عَلَم : عبارت از نشانه است و مقصود از آن وسيله دانستن شرع است ، يا عِلْم : و عبارت از دانش است و مقصود از آن سبب علم است كه همان\r\n\r\n","description":"","footnote":"","page_name":" 690 ","page_number":690},
  {"content":"\r\n\r\nقرآن است .\r\n5 - باب ناطق كه وسيلهء رسيدن به فهم قرآن است كه او پيغمبر است در زمان خود و امامان پس از زمان وى ( ص ) و از اينجا دانسته شد كه رسيدن به نجات و به بهشت صورى و معنوى بايد بوسيلهء معرفت پيغمبر و امام باشد ، و ممكن است مقصود از علم پيغمبر باشد و مقصود از باب امام و ( ذاك ) اشاره به هر دو مقام باشد ولى اوّلى روشن‌تر است . پايان كلام مجلسى ( ره ) .\r\nسبب : در نظر ارباب حكمت و كلام علت وجود چيزى است مثلا آتش سبب گرمى است ، خداوند به حكمت خود جريان امور جهان را بر پايهء تأثير و تأثر نهاده و مقام ربوبيت برتر از آن است كه هر امر جزئى را بىواسطه بيافريند و اين جمله رد بر اشاعره است كه گويند : اسباب و عللى وجود ندارد و خدا را عادت چنان است كه چيزى را دنبال چيزى بدون ارتباط به هم بيافريند چون حرارت دنبال آتش و برودت در پى آب ، ( هر سببى شرحى دارد ) يعنى فرمول و قانون كلى كه اساس علوم است ، علم و دانش در هر رشته‌اى عبارت از كليات و قواعد مربوط بدان علم است كه آن را فرمول خوانند ، همهء فرمولها شيمى و فيزيك و علوم ديگر عبارت از شرح اسباب و علل مؤثر در نتايج مطلوبه از آن علم است و اين كليات و فرمولها بايد نشانه‌اى داشته باشند ، نشانهء آنها همان آثارى است كه در نتيجه امتحان و آزمايش آن فرمول را ثابت مىنمايد و اين نشانه‌ها محتاج به باب ناطق است يعنى يك استاد دانا و گوينده يعنى معلم - قوانين ديانت از اصول و فروع نشانه‌هائى دارند كه عبارت از همهء مخلوقات الهيه هستند و از اين نشانه‌ها قواعد علمى و ديانت استفاده مىشود - مثلا .\r\nخدا هست ، خدا عالم است ، انسان مكلف است ، ثواب و عقاب بر كار نيك و كار بد انجام مىشود و اينها شروح علل و اسباب واقعيه‌اى هستند كه حكَم و مصالح آنها بشمار مىروند ، باب ناطق و استاد و معلم اين امور شخص\r\n\r\n","description":"","footnote":"","page_name":" 691 ","page_number":691},
  {"content":"\r\n\r\nپيغمبر ( ص ) و بعد از او امام ( ع ) است . مرحوم مجلسى ( ره ) گويد : اعراف و اصحاب اعراف چند تفسير دارد :\r\nتفسيرهاى اعراف :\r\n1 - باروى ميان بهشت و دوزخ يا كنگره‌ها و بلنديهاى بهشت .\r\n2 - مقصود از اعراف شناسائى و شناساندن است يعنى مردانى براى شناختن اهل بهشت و دوزخ گماشته شده‌اند ، اخبار بر اين هر دو دلالت دارند و در بعضى اخبار اعراف را جمع عريف بر وزن شريف دانسته ، يعنى كد خدا و مسئول مردم محلى نزد حكومت ، آيا مردانى كه بر اعرافند كيانند ؟ گفته شده كه اشراف از اهل طاعت و ثوابند و گفته شده كه مردمى دون‌پايه‌تر از آنهايند ، اشراف را به چند دسته تطبيق كرده‌اند :\r\n1 - فرشته‌هائى كه اهل بهشت و دوزخ را مىشناسند .\r\n2 - پيغمبرانى كه خدا آنها را بر سر باروى بهشت بنشاند براى امتياز آنها از ديگران .\r\n3 - شهيدان راه حق .\r\nدون پايه‌ها كيانند ؟\r\n1 - كسانى كه گناه و ثوابشان برابر است .\r\n2 - مجاهدانى كه بىاجازهء امام به جبهه رفته و كشته شدند ، و گفته شده است كه مقصود از اعرافيان گدايان وارد در بهشتند و بعضى هم نمازگزاران فاسق را نام برده‌اند .\r\nدر اين حديث اهل اعراف را امامان معصوم دانسته بر چند وجه :\r\n1 - ائمه از رخساره ، دوستان خود را مىشناسند ، چه در دنيا و چه در آخرت ، ولايت سرّى است در دل ولى چون عشق مفرطى از سيماى هر كس نمايان است ، رنگ رخسار خبر مىدهد از سرّ ضمير ، راز عشق نهفتى نيست .\r\n\r\n","description":"","footnote":"","page_name":" 692 ","page_number":692},
  {"content":"\r\n\r\n2 - ائمه وسيلهء معرفت و شناسائى خدايند : و از هم اكنون بر باروى ميان بهشت و دوزخ ايستاده‌اند ، خداشناسان در بهشت معرفت باشند و خدانشناسان در دوزخ نادانى و جهالت و اين بارو تا ابد بر جا و كشيده است « به راستى اگر خدا تبارك و تعالى مىخواست بىواسطه خود را به بندگان مىشناسانيد » اين جمله شرطيه در اينجا با لفظ \" لو \" عربى آغاز شده ، اين لفظ را واژهء امتناع گويند ، يعنى معرفت اضطرارى و شهودى در اين عالم ممتنع است ، اين جمله طبق بيان قرآن مجيد است كه ( 100 سوره يونس ) : « اگر خدا مىخواست هر آينه هر آنكه در زمين بود همه و همه ايمان مىداشتند ، آيا تو ( كه پيغمبرى ) به زور مردم را كه ايمان بياورند يا مىتوانى مردم را به ايمان وادارى ؟ » وسيلهء ايمان قهرى يا آفرينش مردمى كه به طبع خود مؤمن و خداشناس باشند چون فرشته‌ها در ذات خود امر ممكنى است ولى از نظر حكمت آفرينش اين عالم ماده ممتنع بالعرض است و با لفظ \" لو \" به آن اشاره شده است ، نكتهء اين امتناع در آيهء نامبرده بيان شده است كه مىفرمايد : « آيا تو مىخواهى مردم را به زور مؤمن سازى » يعنى قهر مردم به ايمان مخالف اختيار است كه سرّ تكليف و آفرينش بشر و اين عالم ماده در آن است ، بنا بر اين قهر اين بشر به ايمان ، نقض قانون اختيار است و خلق بشرى فرشته منش و بر كنار از غرائز مخالفت انگيز خلف در ايجاد بشر است ، حكمت خلقت اين عالم بر اين پايه است كه حق و باطل و زشت و زيبا بهم آميخته است و بشر در سر دو راهى آزاد و مهار گسيخته است ، جمعى رو به چشمه‌هاى گِل آلود و تيره و آلوده كنند كه مشتى افكار خام و اوهام بدنام است كه از دسته‌اى به دستهء ديگر تحويل داده شده و جمعى از سر چشمهء زلال حقائق كه تعليمات درست خاندان آل محمد است بهره‌مند شوند . به نادانى او معذور نيستند دو احتمال دارد :\r\n\r\n","description":"","footnote":"","page_name":" 693 ","page_number":693},
  {"content":"\r\n\r\n1 - يعنى معذور نيستند كه نااهلى او را براى امامت و پيشوائى نمى دانند ، زيرا دليل به امامت امام بر حق و بر بطلان پيشوايان ناحق روشن بوده است و هر كس با توجه و تدبرى كه در اين مقام وظيفه دارد آن را مىفهميده است .\r\n2 - مقصود كارهاى جاهلانه آن پيشوا است كه چون نمىداند حق را ناحق مىكند و جناياتى مرتكب مىشود و كسانى كه از او پيروى مى كنند و او را كمك مىدهند ، در وزر و گناه او با او شريكند اولو الأمر : مجلسى ( ره ) گويد : طبرسى ( ره ) گفته : در تفسير اولو الأمر دو قول است : اول امراء و فرماندهان ، دوم علماء و دانشمندان ولى اصحاب ما از امام باقر و صادق ( ع ) روايت كرده‌اند كه اولو الامر همان امامان از خاندان محمد ( ص ) است كه بطور مطلق خدا اطاعت آنها را واجب كرده چنانچه اطاعت خدا و رسولش را واجب كرده است و روا نبود كه خدا طاعت كسى را بىقيد و شرط واجب كند مگر آنكه او معصوم باشد و معلوم باشد كه ظاهر و باطنش يكى است و ايمن از خطاء و كار زشت باشد و اين صفات در مطلق امراء و علماء موجود نيستند و خدا والاتر از آن است كه اطاعت عاصى را واجب كند و انقياد مخالف هم در گفتار و كردار را دستور دهد ، چون اطاعت چند دستور مختلف در يك مورد محال است و اجتماع آنها هم محال است نسبت به مورد اختلاف ، بعلاوه خدا طاعت رسول را به طاعت خود همرديف كرده و طاعت اولو الامر را به طاعت رسول خود ، و اين سببى ندارد جز اينكه اولو الامر برترى بر سائر مردم دارند چنانچه خدا و رسول هم برترى بر همه دارند . تا اينجا كلام مجلسى است .\r\nدر اين مقام توجه به نكات زير بجا است :\r\n1 - امر به اطاعت خدا صرف ارشاد و رهنمائى به وظيفهء بندگى است و متضمن جعل دستورى نيست ولى امر به اطاعت رسول و اولو الامر ممكن\r\n\r\n","description":"","footnote":"","page_name":" 694 ","page_number":694},
  {"content":"\r\n\r\nاست جعل دستور طريقى باشد مانند امر به عمل بر امارات و همان بحث اينكه امر طريقى است يا جعل حكم ظاهرى است عينا در اينجا جارى است و در صورت مخالفت با واقع ، مىرود روى بحث جمع ميان حكم واقعى و ظاهرى به همان تفصيل و شرحى كه در علم اصول مورد بحث شده است و نظريه‌هاى مختلف دارد . بنا بر اين اشكال از اين راه كه چگونه امر به طاعت عاصى شده يا امر به اطاعت اوامر مختلفه شده به كلى ساقط است و اين اشكال همان اشكال معروف ابن قبه مىشود در حجيت ظن و جواب هم همان جواب است و چون كلمهء \" أطيعوا \" نسبت به خدا و رسول و اولو الامر تكرار شده شبههء اينكه به يك صيغه دو سنخ حكم ( يكى ارشادى و ديگرى جعل دستور طريقى ) ممكن نيست ، از ميان مىرود و مانعى ندارد ، در اينجا شبههء ديگرى هم هست و آن اين است كه عاصى فاسق است و گفته و دستور فاسق مردود است و اين شبهه هم قابل دفع است به اينكه امر اولو الامر مانند تصديق طبيب و هر خبره‌اى است كه اعتبار آن مشروط به عدالت نيست بلكه مشروط به وثوق فنى او است و موضوع اولى الامرى هم يك جنبهء فنى و خبرويت دارد ، بنا بر اين استدلالى كه نقل شده است بر اساس لزوم محال تمام نيست .\r\n2 - آيا مقصود از اطاعت رسول و اولى الامر همان اطاعت خدا است كه منظور اين باشد خدا را اطاعت كنيد و طريق آن اطاعت رسول است و اطاعت اولى الامر ، و در حقيقت لب اين دستور يكى است و آن عبارت از ارشاد و تشويق به اطاعت خدا و بندگى او است و ذكر اطاعت رسول و اولى الامر براى نشان دادن راه خدا است و حكم جدائى نيست و اين آيه از نظر تطبيق بر امامان بر حق هم نفس \" بنا عُبد اللَّه \" مىشود ، يعنى به وسيلهء رهنمائى ما خدا عبادت شده است با اينكه اطاعت خدا جدا از طاعت رسول و اولى الامر است و دو حكم مستقل است و تفسيرش اين است كه دستوراتى در متن قرآن است كه اوامر خدا هستند و اطاعت خدا نظر به آنها دارد و دستوراتى هم از\r\n\r\n","description":"","footnote":"","page_name":" 695 ","page_number":695},
  {"content":"\r\n\r\nپيغمبر اسلام صادر شده است كه در متن قرآن نيست و از آنها ( بفرض النبى ) تعبير كنند و در اين صورت آيا اطاعت اولى الامر همان اطاعت پيغمبر است يا اينكه آن هم جدا مورد نظر است از اينكه كلمهء \" أطيعوا \" در اولى الامر تكرار نشده و در رسول دوباره ذكر شده مىشود نتيجه گرفت كه منظور آيه وادار كردن به دو اطاعت است :\r\n1 - اطاعت خدا 2 - اطاعت رسول ، و اولو الامر از نظر اينكه مجرى اوامر رسول است ذكر شده نه اينكه خودش حق طاعت مستقلى داشته باشد .\r\nدر فرض اينكه حكم در آيه همان ارشاد به طاعت خدا است ، طاعت رسول و اولى الامر از نظر اين كه طريق آن است ذكر شده و بر فرض اينكه طاعت اولى الامر همان دنبالهء طاعت رسول باشد ، تطبيق آيه بر خصوص ائمهء هدى ظاهر است ، زيرا فقط امام معصوم است كه قولش راه طاعت خدا و رسول است و احتمال تطبيق بر غير آنها منحصر به اين است كه طاعت اولى الامر مستقلا مورد نظر باشد و اين احتمال بسيار ضعيف است .\r\n3 - وجوب اطاعت خدا ذاتى است و از نظر حق ربوبيت و وظيفهء عبوديت است ولى وجوب اطاعت رسول و اولى الامر ذاتى نيست و به اعتبار جهت رسالت و اولى الامرى است ، جهت رسالت امر روشن و محدودى است و مورد بحث نيست ولى جهت اولى الامرى قابل بحث است و به تعبير ساده چنين مىشود كه صاحب الامر خود را اطاعت كنيد بنا بر اين كه \" منكم \" به اصطلاح جار و مجرور و متعلق به امر است نه اينكه در مقام بيان جنس يا نوع اولو الامر باشد و \" من \" تبعيضيه باشد و محصل معنى اين است : صاحب كارهاى خودتان يا سرپرست كارهاى خودتان را اطاعت كنيد و \" من \" ابتدائيه است يا به تعبير ديگر نشويه است نه معنى اين باشد كه از صاحب الامرى كه از جنس شما است يعنى بشر است يا از صنف شما است يعنى\r\n\r\n","description":"","footnote":"","page_name":" 696 ","page_number":696},
  {"content":"\r\n\r\nمؤمن يا عرب است اطاعت كنيد .\r\nو به تعبير ديگر ملاك وجوب اطاعت خدا ذاتى است و ربوبيت او است و ملاك وجوب اطاعت رسول رسالت او است ، اكنون سؤال مىشود كه ملاك وجوب اطاعت اولو الامر چيست ؟\r\nجواب آن روشن است ، ملاك وجوب اطاعت او اين است كه صاحب الامر است و منصب و مقام فرماندهى دارد ، اكنون سخن به اينجا مى رسد كه تصدى مقام آمريت و فرماندهى سه وجه دارد :\r\n1 - تسلط جابرانه و زور و تسخير مردم همانطور كه يك زوردار ناتوانى را زير فرمان مىگيرد و او را بنده و بردهء خود مىكند و خلاصه آقا و فرمانده به زور و قلدرى .\r\n2 - سلطهء قانونى بر اساس دموكراسى كه ماهيت آن كسب مقام و فرماندهى است از خود مردم يعنى حكومت ملى و اين گونه فرماندهى و حكومت ناشى از نظر خود مردم است و حقيقت آن يك قرار داد ميان آمر و مأمور است كه فرد از روى آزادى و اختيار كار خود را به سود خود به شخصى مىدهد و به تعبير ديگر شخصى را وكيل اجراء كارهاى خود مىكند و اين امر در مواردى كه افراد كم باشند و حاضر باشند حضورى و بىواسطه انجام مىشود ، مثلا انتخاب يك شهردار در شهرهاى كوچك و محدود و در محيط بزرگ و جمعيتهاى فراوان چند ميليونى از راه انتخابات آزاد و صحيح انجام مىشود ، و همهء مردم از راه انتخابات اختيار كارهاى عمومى خود را به وكلاء و نمايندگان مىدهند و آنها با صلاح انديشى مقرراتى تصويب مىكنند و مأمورى براى اجراى آن مىگمارند كه مثلًا او را دولت مىنامند ، در اينجا مىگويند : حكومت دموكراسى و حقيقت آن اين است كه مردم به نظر خود كار كرده‌اند و به ارادهء خود عمل كرده‌اند و از اين جهت مىگويند حكومت مردم بر مردم ، در اين گونه اولى الامر و صاحب الامر ملاك وجوب\r\n\r\n","description":"","footnote":"","page_name":" 697 ","page_number":697},
  {"content":"\r\n\r\nاطاعت التزامى است كه فرد داده و تعهدى است كه سپرده و مأخوذ به تعهد خويش است و چون اين تعهد او به حساب شركت در يك معاهدهء عمومى است كه از همهء افراد كشور انجام شده است نمىتواند به تنهائى آن را نقض كند و امرى كه بر طبق اين معاهدهء عمومى صادر مىشود بر هر فردى واجب الاطاعه و نافذ است ، اين گونه حكومت هم عادلانه است و هم پيغمبر اسلام آن را صحيح دانسته و قابل اجراء تشخيص داده است ، براى اثبات اين موضوع بررسى تاريخ غزوهء مؤته مورد توجه است ، در سيرهء ابن هشام ج 2 ص 254 مىگويد :\r\nعبد اللَّه بن رواحه سومين فرماندهء منصوب و منصوص قشون اسلام در مؤته كشته شد ، ثابت بن اقرم پرچم را برگرفت و گفت : اى مسلمانان بر مردى از خود براى فرماندهى سازش كنيد ، گفتند : خودت باش ، گفت : من چنين كارى نكنم ، مردم خالد بن وليد را به فرماندهى خود انتخاب كردند ، چون پرچم به دست گرفت به دفاع از دشمن پرداخت و شروع به عقب‌نشينى كرد و خود را از دشمن دور كرد و عقب كشيد و لشكر را برگردانيد .\r\nص 255 :\r\nچون خالد مردم را بر گردانيد آنها را به سوى مدينه كوچانيد ، عروة ابن الزبير گويد : چون قشون مؤته در برگشت خود به اطراف مدينه رسيدند ، رسول خدا ( ص ) با مسلمانان به استقبال آنها رفتند و كودكان در ميان آنها مىدويدند و رسول خدا با ديگران سوار چهار پايان بودند و آن حضرت فرمود :\r\nاين كودكان را با خود برداريد و سوار كنيد و عبد اللَّه بن جعفر را هم به من بدهيد ، عبد اللَّه را به آن حضرت رسانيدند و او را گرفت جلوى خود سوار كرد ، گويد : مردم به قشون بد بين بودند و خاك به روى آنها مىپاشيدند و مىگفتند : اى گريزانها ! از جهاد در راه خدا گريختيد ، گويد : رسول خدا ( ص ) فرمود : اينان گريخته نيستند و بلكه يورش بران جهادند ان شاء اللَّه .\r\n\r\n","description":"","footnote":"","page_name":" 698 ","page_number":698},
  {"content":"\r\n\r\nص 256 :\r\nزهرى گويد : در بارهء جنگ مؤته به من رسيده است كه مسلمانان خالد بن وليد را بر خود امير ساختند و خدا فتح و پيروزى نصيب آنها كرد و فرماندهء آنان بود تا برگشتند خدمت پيغمبر ( ص ) .\r\nفقه روايت چنين تجزيه مىشود كه پس از كشته شدن سه فرمانده منصوب به داوطلبى جانبازى در راه اسلام طبق دستور پيغمبر قشون وظيفهء روشن و تكليف معلومى نداشت و به رأى خود يك فرماندهء انتخابى برگزيد كه خالد بن وليد و مردى نظامى و مجرب بود پس از انتخاب او نسبت به آنها واجب الاطاعه شد و او از نظر وضعيت حاضر صلاح در عقب‌نشينى ديد و دستور عقب‌نشينى داد و با اندكى تلفات سه هزار قشون پر ارزش اسلام را از دست دويست هزار دشمن خونخوار كافر عرب و روم نجات داد ، چون قشون بىسردار منصوب از طرف پيغمبر به مدينه برگشتند ، مسلمانان برگشت آنها را بىدستور فرماندهء منصوب از طرف پيغمبر به گريز از جهاد تفسير كردند ولى پيغمبر دستور فرماندهء انتخابى را واجب الاطاعه دانست و آنها را از اين اتهام تبرئه كرد .\r\nاز اينجا استفاده مىشود كه امر فرماندهء انتخابى و اطاعت قانون نمايندگانى كه بر وجه صحيح از طرف مردم انتخاب شوند در موردى كه دستور روشن و وظيفهء معين از طرف شرع نباشد واجب الاطاعه است و تخلف از آن صحيح نيست و وجوب اطاعت آن موافق با عمومات كلى وجوب وفا به عهد و عمل بر طبق قول هم هست .\r\n3 - كسب مقام فرماندهى و صاحب الامرى از رسول خدا ( ص ) و به تعبير ديگر از خدا بوسيلهء رسول ( ص ) ، اين مقام از فرماندهى در زبان اسلام به لفظ ولايت تعبير شده و سرپرستان اسلامى را والى گفته‌اند و ولايت عادله و ولايت جائره و والى عادل و والى جائر در اخبار و در تاريخ فقه اسلامى بسيار\r\n\r\n","description":"","footnote":"","page_name":" 699 ","page_number":699},
  {"content":"\r\n\r\nبه كار رفته است و در روايت \" تحف العقول \" يكى از اركان معايش و مكاسب حلال و حرام شمرده شده است .\r\nبنا بر اين مفاد آيه چنين مىشود كه اطاعت اولو الامر كنيد براى آنكه از طرف خدا يا رسول اولو الامر شما است ، ما اين گونه اولو الامر را صاحب الامر انتصابى مىناميم ، در اين مورد انتصاب از طرف پيغمبر و صلاحيت و رتبه در صاحب الامر لازم است و نتيجه اين است كه اولو الامر بر سه وجه متصور است :\r\n( 1 ) صاحب الامر : به زور بر اساس برده ساختن زير دست كه ما آن را اولو الامر اغتصابى مىناميم .\r\n( 2 ) صاحب الامر : بوسيلهء توافق خود مردم و سپردن كارها به دو كه آن را صاحب الامر انتخابى مىناميم .\r\n( 3 ) صاحب الامر بوسيلهء تعيين از طرف پيغمبر و به تعبير ديگر از طرف خدا بوسيلهء پيغمبر كه او را صاحب الامر انتصابى گفتيم ، آيهء وجوب اطاعت اولو الامر بر قسم اول بطور قطع تطبيق نمىشود ، زيرا مفادش اين است كه واجب است اطاعت زورگو و غاصب و اين دستور به حكم عموم عقلاء زشت و قبيح است و مورد فرمان واقع نمىشود ، و بايد مورد آيه يكى از دو معناى اخير باشد و يا اعم از هر دو باشد ، البته در زمان خود پيغمبر چنانچه بيان شد ، هر دو قسم از اولو الامر وجود داشته و آيه به هر دو قسم تطبيق مىشود ، ولى شك نيست كه دستور اطاعت از اولو الامر به هر دو معنى شامل حال تعمد صاحب الامر به مخالفت با مقررات خدا و رسول نيست ، زيرا اين دستور ارشاد به همان واقعيت وظيفه‌اى است كه فرد در برابر صاحب الامر خود دارد به اعتبار تسليم و انقياد به حق ، و اطاعت اولى الامر در بارهء مخالفت با خدا و رسول ضد اين حقيقت است ، زيرا اگر اولى الامر مرتكب دستور خلاف دين شد در صورتى كه منصوب باشد در حكم معزول است براى آنكه\r\n\r\n","description":"","footnote":"","page_name":" 700 ","page_number":700},
  {"content":"\r\n\r\nمنصب و مقامى كه از خدا و رسول به او تفويض شده است قطعا در حدود مقررات دين است و اگر از طرف مسلمانان هم انتخاب شده باشد دائرهء اختيارات او به حدود مقررات دينى محدود است و در صورت تعدى و تعمد باز غاصب محسوب است ، اكنون توجه به اين نكته لازم است كه در واليان و نائبان منصوب يا منتخب در زمان خود پيغمبر حسن ظاهر كافى بوده است زيرا در صورت تخلف قدرت ما فوق آنها موجود است و فوراً آنها را عزل مىكند و خطاى آنها را جبران مىنمايد ، چنانچه در موضوع امارت خالد بن وليد پس از فتح مكه اتفاق افتاد ، در سيرهء ابن هشام ج 2 ص 283 مى گويد :\r\nرسول خدا ( ص ) پس از فتح مكه خالد بن وليد را براى دعوت به اسلام فرستاد نه براى جنگ ، خالد با قبائل سليم و مدلج به سرزمين جذيمه بن عامر وارد شد ، چون چشم جذيمه به او افتاد سلاح برگرفتند ، خالد گفت :\r\nسلاح بگذاريد ، مردم همه در اسلام و امنيت شدند ، يكى از آنان از كيد خالد ترسيد و سلاح بر گرفت و ديگران به اصرار او را هم خلع سلاح كردند و چون سلاح بر زمين نهادند خالد دستور داد همه را بستند و جمعى از آنها را كشت و چون خبر به رسول خدا ( ص ) رسيد دست به آسمان برداشت و عرض كرد :\r\nبار خدايا من به تو از آنچه خالد مرتكب شده بيزارم ، رسول خدا فرمود : من خواب ديدم كه لقمهء خوراك گوارائى به دهان نهادم و از آن لذت بردم و چون آن را بلعيدم مقدارى از آن در گلويم ماند و على ( ع ) دست فرا برد و آن را بر آورد ، ابو بكر آن را تعبير كرد كه لشكر مىفرستى و خبر خوشى و خبر ناخوشى از آنها به تو مىرسد و سپس على ( ع ) را مىفرستى تا آن را هموار سازد ، به من باز گفته‌اند كه يكى از آن قوم خود را دزديد و خدمت رسول خدا ( ص ) آمد و به او گزارش داد ، رسول خدا ( ص ) فرمود : كسى جلوى او را نگرفت ؟ گفت : چرا ، مردى سفيد پوست و چهار شانه بود كه خالد بر او نهيب\r\n\r\n","description":"","footnote":"","page_name":" 701 ","page_number":701},
  {"content":"\r\n\r\nزد و خاموش شد و مردى ديگر بلند قد و پريشان كه با او در رد و ايراد شد و به طول انجاميد ، عمر گفت : يا رسول اللَّه اولى پسرم عبد اللَّه بوده است و دومى سالم مولاى ابى حذيفه ، رسول خدا ( ص ) على ( رضي الله عنه ) را طلبيد و فرمود : برو نزد اين مردم و در كار آنها بازرسى كن و مقررات جاهليت را زير پا بنه ، على با پول فراوانى نزد آنها آمد كه پيغمبر ( ص ) به او داده بود و هر چه از آنها كشته شده بود ديه داد و هر مالى از آنها به غارت رفته بود غرامت داد تا آنجا كه عوض ظرف آب سگها را هم پرداخت و چون همهء ديه‌ها و غرامتها را پرداخت ، بقيه‌اى از پول ماند ، على ( ع ) به آنها فرمود : ديگر خونى يا مالى كه جبران نشده است مانده است ؟ گفتند : نه ، فرمود : من اين بقيهء پول را هم براى احتياط از طرف رسول خدا ( ص ) به شما مىدهم در برابر آنچه بدانيد و ندانيد ، و سپس نزد رسول خدا ( ص ) برگشت و آن حضرت برابر قبله ايستاد و دستها را برافراشت تا زير كتفش ديده شد و مىفرمود : بار خدايا من به تو از آنچه خالد كرده است بيزارم ( تا سه بار ) .\r\nابن اسحاق گويد آنها كه خالد را در اين كار معذور دانسته‌اند گفته‌اند كه او خود عذر آورد كه به دستور عبد اللَّه بن حذافه سهمى به آنها جنگيدم كه از طرف رسول خدا ( ص ) به من گفت : رسول خدا به تو فرمان مىدهد با آنها بجنگى چون از مسلمانى سرباز زدند . انتهى .\r\nدر اينجا خالد بن وليد يك اولو الامر انتصابى بود و خطا كار در آمد ولى تا خبر به پيغمبر ( ص ) رسيد فوراً او را معزول كرد و بوسيلهء يك مأمور عادل و درستكار خطاى او را جبران كرد و چون اين تدارك بعد از وفات پيغمبر ( ص ) مقدور نيست و بسا خود شخص اول حكومت اسلامى اگر معصوم نباشد خطا كار در آيد و امت هم گرفتار اختلاف و ضعف باشد و اين خطا بنيان ملت اسلامى را بكند ، بنا بر اين اولو الامر بعد از پيغمبر به ناچار بايد شخصى معصوم و مصون از خطا باشد و آن جز خاندان خود پيغمبر در\r\n\r\n","description":"","footnote":"","page_name":" 702 ","page_number":702},
  {"content":"\r\n\r\nسلسلهء ائمهء معصومين ( ع ) كسى نبوده است و اولو الامر بعد از فوت پيغمبر بر همانها تطبيق مىشود و نه ديگرى . در اين روايت ، مقامى ميان كفر و ايمان ثابت كرده است به عنوان ضلالت و اين مقام نسبت به كسانى است كه به ائمهء معصومين ( ص ) حب و بغضى ندارند و بىطرفند به شرح زير :\r\n1 - قاصرين : كسانى كه قدرت فهم مقام امامت را ندارند و در بعضى اخبار از آنها به مستضعف تعبير شده است .\r\n2 - مردم دور افتاده از تعليمات مذهبى كه ائمهء هدى به وضع لائقى به آنها معرفى نشده‌اند و نتوانسته‌اند مقام آنها را درك كنند .\r\n3 - كسانى كه مسامحه كرده‌اند و با وجود وسائل معرفت در مقام تحصيل معرفت بر نيامده و امام‌شناس نشده‌اند ، البته اين دسته از مردم مسئول ترك تحصيل هستند ولى محكوم به خلود در دوزخ نيستند ، كه نسبت به همهء اين طوايف اميد گذشت و بخشش هست . قريب به مضمون اين خبر در سابق از يكى ديگر از اصحاب امام صادق ( ع ) گذشت و اين مضمون دلالت دارد بر اجراى يك امتحان و آزمايش دقيقى نسبت به شاگردان مكتب امام صادق ( ع ) ، معروف است كه در حدود چهار هزار شاگرد از درس و مكتب آن حضرت استفاده مىكردند و البته از نظر عقيده و شناسائى ائمه بسيار مختلف بوده‌اند و خصوص شاگردان شيعه مذهب درجاتى داشتند و معدودى شايستهء آن بودند كه با اسرار تعليمات امام آشنا باشد و بايد امتحانات و آزمايشهائى از آنها به عمل آيد و منصور بن حازم در اينجا امتحان داده و امام لياقت او را تصديق كرده و فرموده : اكنون ديگر هر چه خواهى از من بپرس يعنى تو به مقامى رسيدى كه مىتوانى تعليمات خصوصى را دريافت كنى ولى باز هم بطور صريح به او وعده نمى دهد كه هر چه بپرسد جواب خواهد گرفت .\r\n\r\n","description":"","footnote":"","page_name":" 703 ","page_number":703},
  {"content":"\r\n\r\nسيوطى كه يكى از علماى مخالف است در تفسير خود به نام \" الدر المنثور \" اخبار بسيارى روايت كرده است كه اين آيه در بارهء على ( ع ) نازل شده « كه در حال ركوع انگشتر خود را به سائلى صدقه داد » گفته‌اند كه تعبير به لفظ جمع در اينجا براى تعظيم است و چنين تعبيرى در لغت و عرف شايع است ( از مرآة العقول ) .\r\nو بهتر آن است كه گفته شود : تعبير به جمع براى اين است كه حكم به طور قانون كلى وضع شده و بر بيش از يك مورد تطبيق نشده يعنى مصداق ديگرى نداشته و امروزه هم در پارلمانها بسا قانونى بطور كلى تصويب مىشود كه يك مورد انطباق بيشتر ندارد و از اين گونه قوانين به مادهء واحده تعبير مىكنند و البته اين تعبير قابل قبول‌تر و از برانگيختن حسد و رقابت بركنارتر است و در ضمن علت حكم و سبب آن هم به طور كلى بيان شده است . در ضمن اخبار اين باب چند آيه از قرآن مجيد درج و تفسير شده است ، اول بايد مختصر توجهى به اين آيات كرد :\r\n1 - ( آيه 45 سوره نساء ) : طبرسى در تفسير اين آيه گويد :\r\nفكيف : يعنى چطور باشد حال امتها و چه خواهند كرد ؟ وقتى كه از هر امتى از امم گواهى آوريم و تو را اى محمد گواه اينان يعنى گواه بر قومت آوريم ، اين تعبير براى ترسانيدن است چنانچه عرب به مردى كه در انتظار پيش آمد هولناكى است گويند : وقتى چنين شود چه خواهى كرد ؟ مقصود از اين كلام اين است كه موضوع مهم و هولناكى است و بايد از آن در حذر بود و طرف خطاب بايد در حذر باشد و بيم نمايد و آمادهء آن برخورد گردد و معنى آيه اين است كه : « خدا روز قيامت هر پيغمبرى را بر امتش گواه گيرد و او بر له و عليه آنها گواهى دهد و پيغمبر ما را نيز گواه گيرد بر امّتش » در اين آيه تأكيد شده است بر شوق به طاعت و بر كنارى از گناه و دورى از آنچه بايد از\r\n\r\n","description":"","footnote":"","page_name":" 704 ","page_number":704},
  {"content":"\r\n\r\nآن شرم داشت و نزد مردم مرتكب آن نتوان شد زيرا روز قيامت گواهان عادلى بر آن كار اقامه مىشود هر چه هم پنهانى انجام شود ، گواهانى كه صدور حكم طبق گواهى آنها ترديدى نيست و قدحى كه شهادت آنها را بىاثر كند متصور نباشد ، چون پيغمبران و معصومان و فرشته‌هاى گرامى كه دفتر نويسان خدايند و خود اعضاء تن و زمان و مكان ارتكاب جرم . تا اينجا كلام طبرسى در تفسير اين آيه نقل شد .\r\n2 - ( آيه 138 سوره بقره ) : طبرسى در تفسير اين آيه گفته است :\r\nخداى عز اسمه خبر دهد كه امت محمد را عدل و واسطه ميان رسول و مردم ساخته و بسا گفته‌اند ، در صورتى كه ميان امت پيغمبر كسانى هستند كه عادل نيستند و مقام وساطت ندارند ، چگونه به طور دسته جمعى و عموم آنها را بدين صفت آورده است ؟ جواب اين اعتراض اين است كه مقصود همان افرادى است كه اين صفت را دارند و در هر عصرى بايد جمعى با اين صفت موجود باشند ، و در ذيل آن اخبارى نقل كرده كه مقصود از امت وسط ائمهء معصومين هستند .\r\n3 - ( آيهء آخر سوره حج ) : طبرسى در تفسير آن گفته است :\r\n مِلَّةَ أَبِيكُمْ إِبْراهِيمَ  : مقصود دين ابراهيم است ، زيرا كيش ابراهيم داخل در كيش محمد است و او را پدر همه خوانده زيرا احترام او بر همهء مسلمانان لازم است چون احترام پدر بر پسر چنانچه ازواج پيغمبر را مادران امت ناميده است ، اين قول از حسن است و گفته‌اند كه عرب همه اولاد اسماعيل هستند و اكثر عجم هم اولاد اسحق و اين هر دو پسران ابراهيمند و از روى غلبه او را پدر همه گفته است « خدا شما را مسلمان ناميده » ابن عباس و مجاهد چنين گفته‌اند و از ابن زيد نقل شده كه \" هو \" به ابراهيم برگردد و نامگذارى مسلمان از او است براى آنكه او گفت : خدايا از نسل ما امت مسلمانى ببار آور « من قبل » يعنى پيش از نزول قرآن « و هم در اين » قرآن « تا رسول اكرم\r\n\r\n","description":"","footnote":"","page_name":" 705 ","page_number":705},
  {"content":"\r\n\r\nگواه بر شما باشد و شما گواه بر مردم » يعنى رسول گواه بر اطاعت شما از دين گردد و به اين واسطه عادل باشيد و نسبت به امتهاى گذشته گواه شويد كه پيغمبران آنها تبليغ رسالت به آنها كردند و آنها نپذيرفتند و كافرشان مستوجب دوزخ باشد و مؤمنشان مستحق بهشت به گواهى شما و اين اشراف مراتب است و مضمون اين آيه موافق آيه 138 سوره بقره باشد ، بعضى گفته‌اند : مقصود اين است كه رسول گواه بر شما است در اينكه رسالت خدا را به شما ابلاغ كرده و شماها گواه بر مردم بعد باشد براى آنكه هر چه را رسول به شما ابلاغ كرده به آنها ابلاغ كنيد .\r\n4 - ( آيه 21 سوره هود ) : «  أَ فَمَنْ كانَ عَلى بَيِّنَةٍ مِنْ رَبِّهِ  » استفهام تقريرى است و مقصود از بيّنه قرآن است و در مقصود از صاحب بيّنه دو قول است : 1 - پيغمبر اسلام 2 - هر كسى كه به حق پيرو دينى و مذهبى است طبق حجت و دليل روشن زيرا لفظ \" من \" شامل همه خردمندان است 3 - مقصود مؤمنان اصحاب پيغمبر است ، و در مقصود از \" شاهد منه \" كه همراه او است چند قول است :\r\n1 - جبرئيل كه از طرف خدا قرآن را به محمد ( ص ) مىخواند ، اين قول ابن عباس و مجاهد و زجاج است .\r\n2 - شاهد خود محمد است كه از طرف خدا مبعوث بر خلق است ، از حسين بن على و ابن زيد روايت شده و جبائى هم پذيرفته است .\r\n3 - مقصود از شاهد خودش : زبان پيغمبر است كه قرآن را تلاوت مىكند ، از ابن حنفيه و حسن و قتاده نقل شده است .\r\n4 - شاهد از خودش ، على بن ابى طالب است كه گواه پيغمبر بود و از خودش بود ، از امام باقر و امام رضا ( ع ) روايت شده و طبرى هم به اسناد خود آن را از جابر از على ( ع ) نقل كرده است .\r\n5 - مقصود از شاهد : فرشته‌اى است كه همراه پيغمبر بوده و او را تأييد\r\n\r\n","description":"","footnote":"","page_name":" 706 ","page_number":706},
  {"content":"\r\n\r\nو نگهدارى مىكرده ، از مجاهد نقل شده .\r\n6 - مقصود از بينه دليل و حجت از طرف خدا است كه همراه پيغمبر بوده و وسيلهء تصديق او بوده است چون خدا است كه هر دليل و برهانى را از عقلى و شرعى نصب مىكند و بنا بر اين مقصود از \" شاهد منه \" خود قرآن است كه شاهد به صدق او است ، بعد از تأمل در اخبار باب و توجه به اقوال مفسرين در آياتى كه در اين اخبار بدانها توجه شده است بايد به چند نكته توجه داشت :\r\n1 - شاهد و شهادت از نظر لغت و عرف :\r\nالف : شاهد در لغت : شهد المجلس : يعنى در مجلس حضور يافت ، شهد الشيء : يعنى معاينه كرد آن را و بر آن مطلع شد ، شهد على كذا : يعنى خبر قطعى آن را باز گفت ، در اين صورت شاهد كسى است كه در موضوع معينى حاضر و ناظر بوده و بتواند خبر صحيح و قطعى آن را گزارش دهد .\r\nب : شاهد در عرف : كسى است كه حقيقتى را بطور عيان درك كرده و به عنوان كشف آن را اظهار مىكند و در عرف قضاوت براى اثبات حقى يا جرم و خلافى اظهار او مستند حكم قاضى مىشود و به اين اعتبار بايد قانونى باشد كه اثبات حق يا جرم با آن سنجيده شود و فردى يا افرادى باشند كه حق ميان آنها باشد و يا مرتكب خلاف شده باشند و به اين اعتبار شاهد بر عليه يا بر له آنها است و بسا كلمهء شاهد به اعتبار اينكه گواه حقيقتى است به كار مىرود با قطع نظر از آثار آن نسبت به ديگران و شايد به همين اعتبار در ادبيات به معنى محبوب به كار رفته ، شاعر مىگويد :\r\n شب است و شاهد و شمع و شراب و شيرينى * غنيمت است دمى روى دوستان بينى \r\nاطلاق شاهد بر معشوق به اعتبار اين است كه حضور او وسيلهء اثبات محبت و سرگرمى عاشق است يا به اعتبار اينكه هميشه در خاطر عاشق خود\r\n\r\n","description":"","footnote":"","page_name":" 707 ","page_number":707},
  {"content":"\r\n\r\nحاضر است .\r\n2 - كلمهء شاهد در قرآن :\r\n1 - بر شخص پيغمبر اسلام اطلاق شده است ( 55 سوره احزاب ) :\r\n« أيا پيغمبر ، ما تو را شاهد و مژده بخش و بيم دهنده فرستاديم » .\r\n2 - بر امت اسلام هم اطلاق شده .\r\n3 - بر گواهانى هم در محشر برابر پيغمبران اطلاق شده ( 69 سوره زمر ) : « بياورند پيغمبران و شهداء را » .\r\n4 - و در اين اخبار يكى از صفات امامان بر حق شمرده شده است .\r\nوصف شاهد در پيغمبران و امامان به اعتبار معانى زير است :\r\n1 - آنچه را نسبت به تكاليف مردم دريافت مىكنند بر اساس يقين و شبيه معاينه است چنانچه شهادت شاهد در قضاوت بايد بر اساس معاينه و يقين دريافت شده باشد و اين معنى در آيه 55 سوره احزاب كه پس از توصيف پيغمبر به شاهد او را مژده بخش و بيم ده وصف كرده و روشن است و در حقيقت مقصود اين است كه تو آنچه را به امت مژده دهى يا از آنچه آنها را بيم دهى معاينه كردى و بطور يقين دريافت نمودى .\r\n2 - شهادت مسئوليت آور است نسبت به كسى كه بر عليه او است و چون پيغمبران از طرف خدا اعلام تكليف به امت مىكنند نسبت به آنها شاهد بر عليه محسوبند ، يعنى در زمينهء مخالفت آنها ، كيفر بوسيلهء تبليغ پيغمبران ثابت مىشود و پيغمبران به اين اعتبار شاهد بر امت محسوبند .\r\n3 - پيغمبران از بد كارى امت خود كم يا بيش مطلع مىشوند و در قيامت به بد كارىهاى آنها گواهى مىدهند چنانچه در اخبارى وارد است كه نامهء عمل امت را در هر هفته به نظر پيغمبر مىرسانند .\r\nاطلاق شاهد به همهء اين معانى بر ائمه صادق است چنانچه از اخبار اين باب هم كاملا روشن است و قابل تحقق ، و اخبارى هم دارد و باقى مىماند\r\n\r\n","description":"","footnote":"","page_name":" 708 ","page_number":708},
  {"content":"\r\n\r\nاطلاق شهيد بر امت نسبت به مردم كه در آيه ( 138 سوره بقره ) بيان شده است ، در اين آيه توجه به چند موضوع لازم است :\r\nاول : اينكه امت وسط يعنى چه ؟ بعضى گفته‌اند مقصود از \" وسط \" عدالت است يعنى شما را امت عادل قرار داديم تا گواه بر مردم باشيد ، و اين موضوع عدالت با گواهى مناسب است و به عبارت ساده معنى اين است كه شما را عادل نموديم تا گواه باشيد ، چون گواه بايد شخص عادلى باشد ، در اينجا اين بحث به ميان مىآيد كه اگر مقصود از عدالت همان عدالت اخلاقى و عملى است كه در شاهد لازم است چگونه خدا امتى را عادل مىسازد ؟ با اينكه صفت عدالت را بايد خود عادل تحصيل كند و به جعل خدا نيست ، مگر مقصود اين باشد كه چون شريعت اسلام سهل و آسان است ، تحصيل عدالت در آن براى همه كس ميسر است ، به خلاف شريعت توراة و انجيل كه احكام سخت دارد مثلا در توراة تكاليف سختى بوده كه در قرآن بنام \" اصْر \" تعبير شده و از امت اسلام برداشته شده و در انجيل است كه عيسى به پيروان خود مىفرمايد : هر كه مىخواهد از من پيروى كند بايد چوبهء دار خود را بدوش كشد و دنبال من بيايد ، بنا بر اين مفاد آيه اين است كه شما مسلمانان به آسانى مىتوانيد عادل باشيد تا گواه بر مردم ديگر گرديد .\r\nدوم : اينكه مقصود از مردمى كه اين امت وسط و عادل بايد شاهد آنها باشند كيانند ؟ و چون اين آيه بعد از آيات راجع به حال يهود است و مقدمهء اعلام تغيير قبله است از بيت المقدس به مكهء معظمه ظاهر چنين است كه مقصود شاهد بودن امت اسلامى است نسبت به يهود و نصارى و بلكه مشركين و شاهد بودن مسلمين از دو نظر است :\r\nاول : از اين نظر كه اسلام را به آنها تبليغ كنند ، چنانچه پيغمبران به سائر مردم تبليغ كنند و چون تبليغ دين كار علماى امت است مقصود اين است كه مبلغان و علماى شما مسلمانان به منزلهء پيغمبران گذشته هستند و رتبهء\r\n\r\n","description":"","footnote":"","page_name":" 709 ","page_number":709},
  {"content":"\r\n\r\nشاهدى دارند .\r\nدوم : از نظر اينكه احكام اسلامى در حد اعتدال است براى جامعهء بشرى و بر كنار از افراط و تفريط كيش يهود و نصارى است ، مثلا كيش يهود به ماديات و امور جسمانى بيشتر اهميت داده و كيش نصارى به روحانيت و تجرد ، و اسلام نسبت به هر دو در حد اعتدال است و از اين نظر ترازوى سنجش افراط و تفريط مذهب يهود و نصارى است و در حد وسط است و چون افراط و تفريط آنها با مقررات اسلام سنجيده و معلوم مىشود امت اسلامى نسبت به آنها شاهد محسوب است يعنى گواه بر افراط و تفريط مذهب آنها است .\r\nولى چون كلمهء \" الناس \" در قرآن بيشتر در مردم عرب استعمال شده است ، معنى آيه اين است كه شما امت وسط هستيد تا شاهد باشيد نسبت به مردم و بنا بر اين خود مسلمانان دو دسته مىشوند : شاهد و مشهود عليه ، و شرط دستهء شاهد اين است كه وسط باشند ، يعنى عادل باشند از نظر عقيده و كردار و هيچ گونه انحراف و افراط و تفريطى از نظر عقيده و اخلاق و كردار در آنها نباشد و اين حقيقت جز در شخص معصوم محقق نيست كه تعليم يافتهء مقام نبوت باشد ، بنا بر اين مصداق آن منحصر به امام معصوم است چنانچه در روايت دوم باب مىفرمايد : « نحن الامة الوسطى » و اطلاق امت بر فرد كامل در قرآن مجيد اصطلاح معجز مآبى است چنانچه در آيهء ( 120 سوره نحل ) مىفرمايد : « به راستى ابراهيم يك امت پرستندهء خدا بود » و با سنجش اين دو مضمون موضوع تطبيق اين آيه بر ائمه روشن‌تر مىشود و پس از اينكه عنوان شاهد بر امام معصوم منطبق شد و از اينجا شركت او با پيغمبر در وظيفهء تبليغ دين مسلّم گرديد به خوبى روشن مىشود كه در هر عصرى امام معصومى لازم است كه شاهد اهل آن عصر باشد و معناى حديث اول ثابت مىگردد كه آيهء «  إِذا جِئْنا مِنْ كُلِّ أُمَّةٍ بِشَهِيدٍ  » را به اين معنى تفسير كرده كه در هر قرنى براى امت اسلامى شهيدى بايد كه مسئول تبليغ دين به\r\n\r\n","description":"","footnote":"","page_name":" 710 ","page_number":710},
  {"content":"\r\n\r\nآنها باشد و در قيامت مسئول معرفى و رسيدن به حساب آنها گردد .\r\nالبته تفسيرهاى مختلفهء آيات با هم منافات ندارد و به اعتبار وجوه مختلفه معانى الفاظ از نظر مفهوم صريح و كنايهء هر كدام به جاى خود درست و به موقع است . پايهء دعوت پيغمبران كه بىدينان را به حق مىخوانند انذار و بيم دادن از عذاب خدا است و پايهء كار اوصياء و امامان كه جانشينان پيغمبرند اجراء احكام و رهبرى مردم است ، در اينجا انذار را كه اساس گرويدن مردم است به اسلام ، صفت خاص پيغمبر دانسته ، يعنى او بود كه بوسيلهء انذار اسلام را مورد پذيرش مردم قرار داد و حكومت اسلامى را بر پا كرد و نيرو بخشيد ولى پس از پيغمبر وظيفهء ارشاد و هدايت مردم به وظائف اسلامى در عهدهء على ( ع ) و امامان معصوم بوده و هست .\r\nطبرسى ( ره ) در تفسير آيه چند قول نقل كرده است :\r\n1 - همانا تو بيم ده و رهبر هر قومى ، بنا بر اين لفظ ( لكل ) متعلق به ( هاد ) مىباشد و بر آن مقدم شده و ميان معطوف و معطوف عليه فاصله شده .\r\n2 - ( لكل ) ظرف مستقر و خبر مقدّم براى ( هاد ) و مقصود اين است كه خدا رهبر هر قومى است .\r\n3 - با همين اعْراب ولى مقصود اين باشد هر قومى پيغمبر رهبرى دارند . 4 - با همين اعْراب ولى مقصود از رهبر هر داعى به حقى باشد اعم از پيغمبر و امام و ديگران . مجلسى ( ره ) در جملهء \" درخت براى ما سخن گفت \" گويد :\r\nيعنى براى ما ممكن است كه براى اقامهء معجزه در موقع مقتضى درخت را به سخن در آوريم چنانچه در مورد معجزه آوردن پيغمبر ( ص ) و امامان اخبارى در اين زمينه رسيده و نطق شجره يكى از معجزات معروف پيغمبر اسلام است .\r\nو ممكن است مقصود اين باشد كه ما از بررسى درخت و حالات او\r\n\r\n","description":"","footnote":"","page_name":" 711 ","page_number":711},
  {"content":"\r\n\r\nمطالب بسيارى درك مىكنيم و از نظر احاطهء ما به حقيقت وجود او علوم بسيارى از او دريافت مىنمائيم كه جز ما نمىداند - پايان كلام مجلسى .\r\nو ممكن است يك رشته از آنها همين علم گياه‌شناسى باشد كه در دنياى امروز مورد توجه و اهميت شايانى است . مجلسى ( ره ) در شرح حديث - 3 - گويد : مقصود به « الذين آمنوا » كسانى هستند كه تصديق كردند به خدا و رسولش و به همهء آنچه تصديق بدان بايد چنانچه شايد و همهء اعمال صالحه را بىخلل انجام دادند و اينان به ناچار همان ائمه باشند و استخلاف در ارض يعنى آنها را امام و خليفه سازد يا مقصود اين است كه اينها در زمين جاى ديگران را بگيرند مانند انبياء بنى اسرائيل كه جاى ديگران را گرفتند و معنى اين مىشود كه سرزمين كفار از عرب و عجم را بدانها ارث دهيم و آنان را سُكّان و ملوك آن سازيم چنانچه پس از هلاك جباران ، بنى اسرائيل وارث مصر شدند و ارض و ديار و اموال آنها را به تصرف آوردند ( با اينكه چنين چيزى ثابت نيست ) . . .\r\nاز طبرسى نقل كرده است كه در تفسير اين آيه اختلاف است :\r\n1 - گفته‌اند اين آيه در بارهء اصحاب پيغمبر ( ص ) نازل شده است .\r\n2 - گفته‌اند در بارهء همهء امت محمد ( ص ) است .\r\n3 - آنچه از اهل بيت در اين مورد روايت شده اين است كه مقصود همان مهدى از آل محمد است ، عياشى به سند خود از على بن الحسين ( ع ) روايت كرده است كه آن حضرت اين آيه را خواند و فرمود : آنان به خدا شيعيان ما خاندانند ، و خدا اين لطف را در بارهء آنها مىنمايد به دست مردى از ما كه مهدى اين امت است و او همان كس است كه رسول خدا ( ص ) فرمود : اگر نماند از دنيا جز يك روز ، خدا آن روز را دراز كند تا مردى از عترت من فرمانروا شود كه نامش نام من است ، زمين را پر از عدل و داد كند چنانچه پر از ستم و بيداد شده است و همين مضمون از امام باقر و صادق ( ع )\r\n\r\n","description":"","footnote":"","page_name":" 712 ","page_number":712},
  {"content":"\r\n\r\nهم روايت شده است ، بنا بر اين مراد به «  الَّذِينَ آمَنُوا وَ عَمِلُوا الصَّالِحاتِ  » پيغمبر و خاندان او است و اين آيه متضمن بشارت آنها است به استخلاف و تسلط بر همهء بلاد و رفع خوف از آنان به قيام مهدى ( ع ) و مقصود از تشبيه به خلافت گذشته‌ها اين است كه شخص شايسته را فرمانده و خليفهء زمين كند چنانچه آدم و داود و سليمان ( ع ) را در سابق خليفه نمود و آيهء «  إِنِّي جاعِلٌ فِي الْأَرْضِ خَلِيفَةً  » هم بر آن دلالت دارد - پايان كلام مجلسى ( ره ) .\r\nمن در مقدمهء كتاب شرح و ترجمه \" كمال الدين و تمام النعمة \" تاليف شيخ بزرگوار صدوق ، اين آيه مباركه را بدين بيان تحليل و تجزيه كردم كه : وضع محيط اسلام و مسلمانى بر اساس زير استوار گردد :\r\n1 - اهل ايمان و عمل صالح ، جانشينان روى زمين باشند و حكومت زمين به دست آنها باشد و ديگرى نباشد كه مزاحم آنها گردد .\r\n2 - دينى كه پسند خدا باشد با قدرت و تمكين خدا داده در محيط زمين اجراء كنند .\r\n3 - پس از ترس و هراسى كه داشتند ، امنيت و آسودگى يابند .\r\n4 - خدا را به يگانگى بپرستند و به هيچ وجه شرك و دوگانه‌پرستى نداشته باشند .\r\nآنچه بيشتر در ضمن اين فهرست بايد مورد توجه باشد ، موضوع جانشينى در زمين ، امنيت عمومى و خداپرستى خالصانه است ، جانشينى در زمين يا به معنى حكومت در زمين است يا سكونت در زمين به جاى ديگران و در عين حال كه اين دو معنى به هم نزديك است مفاد آن مژده به يك حكومت ايمانى بىمعارض و مزاحم و يا انحصار سكونت در زمين به اهل ايمان و عمل صالح است .\r\nامنيت عمومى هم در صورتى است كه هيچ دشمنى كه مايهء ترس و هراس از اجراء مقررات دين و ايمان است در برابر نباشد و اهل ايمان همهء\r\n\r\n","description":"","footnote":"","page_name":" 713 ","page_number":713},
  {"content":"\r\n\r\nمقررات دين را مجرى دارند و آسوده باشند .\r\nخداپرستى خالصانه در صورتى است كه هيچ گونه رياء و ملاحظهء خلقى ( و استفاده‌جوئى ) در پرستش حق و عبادت او در ميان نباشد ، با توجه به اين موضوعها اين وعدهء قرآنى و پيشگوئى صادقانه به صورت يك حكومت الهيه حقه در محيط سرتاسر ايمانى و مسلمانى روى زمين تقرير مىشود و اين حكومت كه قرآن تصوير كرده و نقشه كشيده و بىترديد آن را پيشگوئى كرده و وعده داده از جمهوريت فلسفى افلاطون محكمتر و با معناتر است .\r\nدر شرح قسمت اول كتاب \" كمال الدين \" كه راجع به تحليل و تجزيهء دقيق و همه جانبه آيهء مباركهء  إِنِّي جاعِلٌ فِي الْأَرْضِ خَلِيفَةً  است و با توجه به توضيحاتى كه من در پاورقى داده‌ام ، موضوع خلافت و مضمون اين آيه روشن‌تر شده است و در اينجا به مراجعه به كتاب نامبرده توصيه مىشود . تتميم : آيات سورهء قصص به اين شرح است : « آن كسانى كه به آنها كتاب داديم پيش از آن بدان مىگرويدند و چون بر آنها تلاوت مىشد مىگفتند : بدان ايمان داريم آن از طرف پروردگار ما درست است به راستى ما پيش از برخورد با آن مسلمان بوديم ، آنانند كه دو بار مزد خود را دريابند . . . » بحثى در امام‌شناسى و توضيحى از روايت :\r\nامام يك بشر عالى مقامى است كه حقائق را از پيغمبر دريافت كرده و روح پاكش آئينهء هستى گرديده و با فرشته‌ها و عالم نامرئى ارتباط مرموزى دارد .\r\nشناختن امام از چند وجه است :\r\n1 - شناسائى او از نظر يك فرد بشر در اندام و هيكل و شخصيت محدود و صفات ظاهرهء او چنانچه معاشران و همشهريان او از موافق و مخالف وى را مىشناختند .\r\n\r\n","description":"","footnote":"","page_name":" 714 ","page_number":714},
  {"content":"\r\n\r\n2 - شناسائى او از نظر نسب و نژاد و احوال زندگانى او چنانچه مورّخان مردان تاريخ را شناسند .\r\n3 - شناسائى او از نظر يك رهبر و پيشوا در امور دين و دنيا و طى طريق سعادت به اعتبار اين كه تعليمات او پرتو راه نجات و درك مقامات عاليه ماديه و معنويه است ، در دنيا وسيلهء آسودگى و عدالت است و در آخرت وسيلهء رسيدن به بهشت و سعادت .\r\nآنچه در موضوع امام‌شناسى وظيفهء مذهبى است همين معنى سوم است كه از آن به معرفت امام تعبير شده و معرفت امام به عنوان يك پيشواى واجب الاطاعه تفسير گرديده ، معرفت امام از نظر دو معنى اول موضوع اين حكم نيست ، بلكه مقدمهء رسيدن به معنى سوم است و كمال معرفت امام است ، شناختن امام به معنى اول و دوم درك وجود معمولى و انسانى امام است به وسيلهء ديدن شخص او يا شنيدن احوال او كه همهء مردم در آن شركت دارند از موافق و مخالف و مؤمن و كافر ولى شناختن امام از نظر سوم بر اساس عقيده و اكتشاف در قلب است كه تعلق به وجود خارجى او دارد ، و به اين نظر امام‌شناسى يك وجدان انسانى است در دل پيروان او كه پرتو آن جلوى راه سلوك انسانى را باز مىكند و درك مىكند كه هر قدمى در راه زندگى برمىدارد به كجا مىگذارد ، در اين مرحله امام به وجود روحانى خود در دل عارف به امامت منعكس است و پرتو اين وجود روحانى امام كه در باطن تحقق يافته راه سلوك به سعادت را براى انسان روشن مىكند و اين حقيقت صادق است كه اين وجود روحانى محقق در دل عارف به امام به ذات خود هويدا است و راه و روش زندگانى را روشن و هويدا مىكند و معنى نور همين است و چون تحقق اين حقيقت روحانى بر اثر تعليمات قرآن مجيد است و به اعتبار ديگر تابشى است از حقيقت نوريهء قرآن در دل عارف به امامت ، در اين حديث و احاديث ديگر مىفرمايد : نورى كه خدا نازل كرده و در مجموعهء\r\n\r\n","description":"","footnote":"","page_name":" 715 ","page_number":715},
  {"content":"\r\n\r\nقرآن مجيد مجسم نموده همان ائمه هستند كه قرآن مجيد از نظر حقيقت تعليمات خود در وجود آنها تجلى دارد و اين تجلى در نفس عارف به مقام امام منعكس مىشود .\r\nدر اينجا براى روشن شدن موضوع ، اگر قرآن را پرتوى از ذات خدا بدانيم و امام را چون آئينه زلالى كه اين پرتو در آن تابيده و از آن به قلب عارف به امامت منعكس شده مَثَل مناسبى آورده باشيم .\r\nفرض كن پرتو آفتاب به آئينهء زلالى بتابد و از آن در اطاق تاريكى منعكس شود ، در اين صورت درست است كه گفته شود روشنى كه از آفتاب فرود آمده در اطاق است و به همين نظر مىفرمايد : نورى كه از طرف خدا نازل شده يعنى قرآن مجيد همان جلوهء نورانى امام است كه در دل مؤمن مىتابد . آيهء نور يكى از قسمتهاى مهم قرآن مجيد است و از نظر تفسير و تأويل مورد توجه دانشمندان و مفسرين اسلامى بوده است ، بعضى كتاب مستقلى در تفسير آن نگاشته‌اند ، آنچه در اينجا مورد دقت است اين است كه :\r\n1 - اين آيه از نظر سوق عبارت و جمله بندى و طرح موضوع يكى از ابتكارات معجزمآب قرآن است ، سوق چنين مضمونى در قالب تعبير و بيان هيچ سابقه نداشته و در آينده نزول قرآن هم كسى با آن رقابت و معارضه نكرده است ، قرآن مجيد از جهات بسيارى معجزه است و فوق قدرت عادى بشر ، من در مقام شرح اين موضوع در جلد سوم \" الدين في طور الاجتماع \" خود كه به عربى تأليف شده و در نجف اشرف در حدود سال 1314 شمسى چاپ شده است ، گفته‌ام : القرآن بحر يموج بالاعجاز قرآن دريائى است و در هر موجى از آن معجزه‌اى خيزد ، و بسيارى از دانشمندان و مفسران وجوه مختلفهء اعجاز قرآن مجيد را ياد آور شده‌اند و توجه به اين نكته هم بجا است\r\n\r\n","description":"","footnote":"","page_name":" 716 ","page_number":716},
  {"content":"\r\n\r\nكه يكى از جهات معجزات قرآن مجيد ، ابتكار مضامين پر معنائى است كه از قدرت عادى ادبى بشر خارج است و به نظر من از اين باب است :\r\nالف :  كُلُّ نَفْسٍ ذائِقَةُ الْمَوْتِ  ، هر دمزنى مرگ را مىچشد .\r\nب :  فَضَرَبْنا عَلَى آذانِهِمْ  ، در بيان مسلط كردن خواب بر اهل كهف .\r\nو روشن‌ترين ابتكارات قرآن همين آيهء مباركهء نور است ، اين مضمون و اين معانى منتظمه نه در كلمات حكماء سلف ، نه در مضامين اشعار و خطب ملت‌ها ، نه در تعبيرات كتب عهد عتيق و جديد و در نتيجه در هيچ ميدان تعبيرى سابقه نداشته و بايد اعتراف كرد كه فوق تفكر و انديشهء معمولى بشر و خصوص عرب است .\r\n2 - اين آيه با اين جمله آغاز شده است الله نور السموات و الأرض خدا است روشنى آسمان و زمين ، اين روشنى آسمان و زمين بر چند وجه فهم مىشود :\r\nالف : روشنىهاى محسوس به ديده چون روشنى آفتاب و ماه و ستارگان ، در اين صورت منظور از روشنى زمين همان پرتوى است كه از اختران آسمان در آن نمايان مىشود به نظر اهل زمين ، يا درخششى كه زمين در نظر ساكنان آسمان دارد بواسطهء نمايش دادن نورى كه از خورشيد كسب مىكند ، زيرا از كره‌هاى بالا ، زمين از سوئى كه آفتاب در آن مىتابد درخشانى دارد چنانچه ماه در نظر اهل زمين درخشان است .\r\nب : از نظر روشنىهاى معنوى و ادراكى : البته نور و روشنى منحصر به همان شعاع و پرتو محسوس نيست كه با ديده درك مىشود بلكه نور وسيلهء انكشاف و درك اشياء است و بسا باشد كه از نظر قصور ديده در آن در نيايد ولى در نهاد انسان بتابد و همان خاصيت نور را بدهد ، مثلا مطلق علم نورى است در عالم هستى ، علم ، تشعشع و پرتو درون انسانى است كه بر محيط خارج مىتابد و آن را عيان مىكند بلكه طبق تحقيقات دانشمندان امروز\r\n\r\n","description":"","footnote":"","page_name":" 717 ","page_number":717},
  {"content":"\r\n\r\nهمين خود نور مادى هم كه در حقيقت آن سخن بسيار است مراتب نامرئى دارد كه از آن به اشعهء ايكس يا نور ما وراى بنفش تعبير كنند و امروز مورد توجه دانشمندان است و خصوص در طب از آن استفاده شايانى مىشود .\r\n3 - در شرح آيهء مباركه و تطبيق آن بر خمسهء طيبهء آل عبا ( ع ) ، خوب توجه كن :\r\nسراسر عالم وجود كه آفرينش خدا است در قالب تاريك امكان ريخته شده است وعاء تصورى امكان را در فكر خود به منزلهء چراغدانى به حساب آور اين مشكات است ، در اين مشكات امكان نور خدا يعنى پرتو هستى مطلق كه اضافهء حضرت پروردگار است فرو ريخته ، اين نور مطلق كه آغاز آفرينش و اول خلق خدا است همان حقيقت نوريهء محمد و على ( ع ) است ، فرمود : « اول ما خلق اللَّه نورى » نخست آفريدهء خدا نور من است ، و باز فرموده است : « انا و على من شجرة واحدة و سائر الناس من شجر شتى » من و على از يك اصل آفريده شديم و ديگر مردم از اصلهاى مختلفى ، اين مىشود نور وجود كه در مشكات امكان درخشان گرديده است و از اين ميان شعلهء وجود امام حسن ( ع ) خود نمائى دارد كه اول فرزند على و مسندنشين امامت بعد از او است ، امام مجتبى در لباس صبر و شكيبائى همان درخشندگى شعله چراغى را داشت كه در اين مشكات منور خود نمائى كرد ولى امام مظلوم حسين بن على ( ع ) مصباحى بود به اضافهء يك كمك درخشانى كه مقام شهادت و فداكارى بىنظير او بود نور چراغ بوسيلهء آبگينه و محفظه بلورين در سراسر محيط محدودى كه با استعداد آن اندازه‌گيرى مىشود پراكنده مى گردد و پرتو وجود حسينى هم بوسيلهء خون درخشان شهادت او در سراسر محيط اسلامى بلكه سراسر عالم جلوه دلربائى پيدا كرد ، به اين مناسبت «  الْمِصْباحُ فِي زُجاجَةٍ  » شد .\r\nفاطمهء زهرا ( ع ) در اين ميان اختر فروزن عالم امكان است كه چون\r\n\r\n","description":"","footnote":"","page_name":" 718 ","page_number":718},
  {"content":"\r\n\r\nاختر شب ، هم مىدرخشد و هم از آلودگىهاى عالم ماده بدور است و دست ناپاك طبيعت هرزه و شرور به دامن عصمت او نرسد ، اين اختران فروزان برج نبوت از خاندان شريف و با بركت حضرت ابراهيم ( ع ) بوجود آمده ، با حضرت ابراهيم شجرهء با بركت توحيد و خداپرستى است كه دو نسل عظيم و خدا جوى عرب و عجم يا عبرى و عربى بوجود آمده كه پيغمبران بزرگ داشته و مصدر تعليمات اساسى خداشناسى و يگانه‌پرستى بوده‌اند ، اين شجره به درخت زيتون ماند كه هم سبز و خرم است و هم روغن سالم دارد و اين كنايه از جمع ميان محاسن ماديه و روح معنويت خداپرستى است كه روغن وجود معنوى انسان است ، اين شجره در حد اعتدال و استقامت است و براى جامعهء بشر مركزيت دارد و نسبت او به شرق و غرب يكى است و نسبت به هر دو بىطرف است و نور هدايت او به هر دو سو به طور مساوى پخش مىشود ، نه آلوده به بدعتهاى يهوديت است كه بنياد آن در شرق گذارده شده و از فلسطين منتشر شده و نه آلوده به بدعتهاى نصرانيت است كه بولس و سائر پايه‌گذاران آن در يونان و روسيه بوجود آوردند ، يهوديان در شرق توحيد و آداب حقيقى توراة را با آداب زشت زردشتيان و جادوگران كلده و آشور آلوده كردند و براى خدا معبد پيه‌سوزى و دود متعفن بدعت را بنيان گذاردند و نصارى در يونان و مغرب زمين توحيد پاك و آداب خداپرستى انجيل حقيقى را به آداب بت‌پرستى آلوده كردند و مجسمهء عيسى و مريم را به تقليد از بتهاى آنان پرستيدند و طبق فلسفهء گيج و مبهم آنها به اقانيم ثلثه در مبدأ وجود معتقد شدند و بنا بر اين تعبير از يهود به شرقى و تعبير از نصارى به غربى هم از نظر جغرافيائى صحيح است و هم از نظر تعليمات و آداب منحرفهء دينى ، عقيدهء توحيد پاك كه كيش مقدس اسلام است فكر بشرى را آمادهء درك حقائق معنويه مىكند تا به جائى كه بىمعلم و آموزگار حقائق علميه از آن منفجر مىگردد .\r\n\r\n","description":"","footnote":"","page_name":" 719 ","page_number":719},
  {"content":"\r\n\r\nعالم امكان از عرش تا فرش محدود به تاريكى امكان و نهايت عدم است و بايد از موجودات امكانيه بوجود سايه‌دار تعبير كرد زيرا كه با هر موجودى كه از سوى حق درك فيض وجود نموده و روشن است از آن سوى ديگرش كه امكان محض و واقعيت عدم است ، سايه‌اى دارد كه مانند سايهء شخصى كه در آفتاب زمستان راه مىرود هميشه به دنبال او است ، عالم موجودات هم با همهء اجزاء هر چه نورانىتر سايه و ظلّى تاريك دارند كه پس از شرح تابش وجود در عالم امكان و شرح رجال متنور و روشنفكر عالم هستى و سرانجام خوش و سعادتمند آنان از آيهء 35 تا 38 سورهء مباركهء نور ، در ضمن دو آيه هم به شرح آن پرداخته ، اين سايه تيره كفر است و نقاط تاريك آن كافرانى كه به اعتبار نقاط روشن و روشن‌تر نمايش پيدا مىكنند ، نور موسى : در برابر ظلمت فرعون ، اين است كه در ضمن حديث به پنج نقطهء تاريك ظلمانى محيط اسلامى در برابر پنج شخصيت روشن آل عبا اشاره مىكند :\r\n1 - اولى .\r\n2 - رفيق گمراه كنش كه پياپى موج ظلمت و تاريكى بر او مى افكند و او را از حق و حقيقت دور تر مىكرد ، چه تعبير جامع و رسائى ؟\r\n3 - سومى كه امواج تاريكى و ظلمت دومى سراسر وجود او را فرا گرفته بود .\r\nدر اين جملهء كوتاه حقيقت جريان ناحق شوراى شش نفرى كه دور بستر عمر بن خطاب نقشه كشى شد و عثمان را بر سر كار آورد بيان مىكند ، در اينجا توجه به شرح جامع و مختصر اين ماجرا خوب است :\r\nشيخ عبد اللَّه علائلى مصرى در \" تاريخ الحسين \" خود مىگويد :\r\nوقتى آن ضربت مرگبار به شكم عمر وارد شد و مورد نگرانى و خطر مرگ قرار گرفت ، اول بار كه راجع به جانشين وى از او استفسار شد بىترديد\r\n\r\n","description":"","footnote":"","page_name":" 720 ","page_number":720},
  {"content":"\r\n\r\nگفت : على بن ابى طالب است ولى رجال صاحب نفوذ و استفاده‌چى كه بيشتر آنها همان رجال بنى اميه و وابستگان آنان بودند ، از اين جمله احساس خطر كردند و عمر را در خانه خود بسترى نموده و از تماس مردم با او جلوگيرى كردند و عبد الرحمن بن عوف يك شخصيت سياسى و طرفدار جدى خود را بر او گماشتند ، عبد الرحمن اين نقشه شوراى شش نفرى را با نكات حساسى كه بر كنارى على ( ع ) در آن پيش بينى شده بود طرح كرد و در آخرين لحظات زندگى عمر كه بر اثر خونريزى فراوان فكر خود را از دست داده بود به امضاء عمر رسانيد و خود به عنوان يك قهرمان ماجرا ابتكار عمل را در شورى به دست گرفت ، شش نفر شورى كه كانديد خلافت بودند عبارت بودند از ( على ( ع ) ، زبير ، طلحه ، سعد بن ابى وقاص ، عثمان و عبد الرحمن بن عوف ) پس از مذاكرات مقدماتى عبد الرحمن پيشنهاد كرد كه اهل شورى حقوق خود را به همديگر واگذار كنند تا زمينهء انتخاب هموار شود ، زبير حق خود را به على ( ع ) داد و يكى ديگر به عثمان و سومى هم به عبد الرحمن ، عبد الرحمن هم حق خود را به حكميت ميان على ( ع ) و عثمان واگذار كرد ، سپس رأى قطعى خود را موكول به بررسى افكار عمومى ساخت و از شورى خارج شد و با مردم تماس گرفت و رأى خود را چنين طرح كرد كه :\r\nمردم به سنت ، و روش دو خليفهء پيش ( ابو بكر و عمر ) به همان اندازه علاقه دارند كه : به كتاب و سنت ، پس برنامهء قابل قبول عموم اين است :\r\n( تعهد به عمل به قرآن و دستورات پيغمبر و مراعات سنن شيخين ) او به خوبى مىدانست كه على ( ع ) به هيچ وجه سنت اين دو را كه جز يك مشت بدعت و اغراض و امور موقتى نيست در برابر قرآن و سنت پيغمبر نخواهد پذيرفت و به ناچار كنار مىرود .\r\nشيخ عبد اللَّه مصرى ، در اينجا موضوع شوراى شش نفرى را فكر\r\n\r\n","description":"","footnote":"","page_name":" 721 ","page_number":721},
  {"content":"\r\n\r\nخود عمر نمىداند و مىگويد : از طرف عبد الرحمن به او تحميل شد ، و سپس مىگويد :\r\nدر قرار داد شورى ، به هيچ وجه رجوع به افكار عمومى و به اصطلاح رفراندم پيش بينى نشده بود ولى عبد الرحمن چون ديد صرف مقررات شوراى شش نفرى كه به امضاء عمر رسيده به مقصود او كه بر كنارى على است كافى نيست بر خلاف مقررات شوراى شش نفرى موضوع رجوع به افكار عمومى را هم به ميان آورد .\r\nالبته ابو بكر دو سال و اندى بيشتر متصدى كار نبود و در دوران او بدعتهاى بنيان كن بوجود نيامده بود ولى همان عمر بود كه در طول دوازده سال تصدى بر حوادث خود تا آنجا كه خواست روشهاى ناحق در اسلام وارد كرد ، از اين رو مىفرمايد : ( موجهاى ظلمات دومى بود كه سومى را سر تا پا فرا گرفته بود ) .\r\n4 - اين وضع امواج ظلمت انبوهى بوجود آورد كه روى هم متراكم شد و معاويه تاريك‌ترين نقطهء آن بود .\r\n5 - آشوبهاى پياپى بنى اميه كه به وضع تيره دوران يزيد كشيد ، چنان ظلم و ظلمتى بوجود آورد كه مؤمنان سر از پا نمىشناختند و هر چه تلاش مىكردند نمىتوانستند خود را از اين محيط تيره و تار فراتر برند و بفهمند چه كار بايد كرد ، «  إِذا أَخْرَجَ يَدَهُ لَمْ يَكَدْ يَراها  » هر چه دست بر آورد نتواند دست خود را ببيند . 1 - از نظر لغت ، فاروق اكبر : بزرگترين جداكننده ميان حق و باطل ، ميان مؤمن و فاسق ، ميان بهشتيان و دوزخيان است .\r\n2 - كسانى كه بر زبر زمين يا زير تودهء خاكند : مجلسى ( ره ) گويد :\r\nگفته‌اند آنها كه روى زمينند زندگانند و آنها كه زير خاكند مرده‌هايند - انتهى . ولى ممكن است مقصود از كسانى كه زير تودهء خاكند ساكنين آن\r\n\r\n","description":"","footnote":"","page_name":" 722 ","page_number":722},
  {"content":"\r\n\r\nروى زمين باشند چون مردم امريكا مثلا ، زيرا در آن تاريخ جز به اين تعبير بيان آنها ميسر نبوده است .\r\n3 - زمين بر خلق خود مىلرزد : ظاهراً منظور اضطراب و پريشانى مردم است از هرج و مرج و بىنظمى كه بر اثر نبودن رهبر به وجود مىآيد .\r\n4 - ميسم : آهنى است كه با آن رمه را داغ مىكنند و نشانهء مخصوصى مىگذارند ، براى اينكه شناخته شود و گويا رسم شترداران عرب اين بوده كه براى نشانى ، شتران خود را به آرم مخصوصى داغ مىكردند و اسبهاى خوب را هم به اين وسيله نشانه‌گذارى مىنمودند و اين كنايه از نشان ولايت على است كه بر دل مؤمنان نقش مىشود و از چهرهء درخشانشان عيان مىگردد و به اين وسيله در دنيا و آخرت شناخته مىشوند .\r\nانقياد براى على ( ع ) در امر و نهى او : اشاره به مقامى است كه خداوند به پيغمبر عطا كرده و مىفرمايد ( 7 سوره حشر ) : « آنچه كه رسول خدا براى شما آورد بگيريد و از آنچه شما را نهى كرد دست باز داريد » و اين مقام از آثار ولايت مطلقه و عصمت است و دو حقيقت را مىفهماند :\r\nالف : قلب ولى محل مشيت و خواست خدا است و آنچه در آن نقش شود الهام الهى است و از هر گونه اغراض نفسانى و شخصى بر كنار است .\r\nب : آنچه فرمايد متن واقع است و به هيچ وجه خطا و تحريفى در آن نيست و اين مقام اساس جانشينى و رهبرى ملت اسلام است و بايد هر امامى داراى آن باشد تا در هر پيشامدى راه درست و رأى صواب را اظهار كند .\r\nاين همان حق رأيى است كه در اجتماعات منظم براى مقام رياست عظمى محفوظ است و در مورد اختلاف نظر رأى او قاطع و متبع است ولى در رياست دينى چون سر و كارش با عالم نامرئى است و رهبرى تا قيامت را بر عهده دارد بايد مقرون به تأييد الهى باشد و با مقام عصمت از هر گونه خطائى مصون باشد .\r\n\r\n","description":"","footnote":"","page_name":" 723 ","page_number":723},
  {"content":"\r\n\r\n6 - تقدم بر على ، تقدم بر خدا و رسول است ، مجلسى ( ره ) فرمايد :\r\nشايد اشاره باشد به قول خدا سبحانه ( 1 سوره حجرات ) : « أيا كسانى كه ايمان آورديد بر خدا و رسولش پيشى نجوئيد ( بر خدا و رسولش پيشنهاد نكنيد ) » قرائت مشهوره مقصود اين است كه در كارى پيش نيفتيد و آن را قطعى نسازيد پيش از آنكه خدا و رسولش حكم آن را صادر كنند ، در اينجا يا همين معنى مقصود است يا مقصود كسى است كه خود را از على ( ع ) برتر داند و خواهد او را به دنبال خود كشد و او به مانند كسى است كه خود را برتر از رسول خدا ( ص ) داند و خواهد آن حضرت پيرو او باشد .\r\n7 - علم منايا و بلايا : اطلاع بر پيشامدهاى اشخاص است كه براى ائمه فراهم بوده و به پاره‌اى از محرمان اسرار خود هم گاهى خبر مىدادند و در اين موضوع اخبار بسيارى وارد شده است .\r\n8 - صاحب الكرات و دولة الدول : مجلسى ( ره ) گويد چند معنى دارد :\r\nالف : مقصود صاحب حمله‌هاى در نبرد باشد ، زيرا آن حضرت پُر حمله بوده و بىگريز .\r\nب : صاحب غلبه و پيروزى در نبردها زيرا در هر نبردى شركت كرده است به پيروزى و غلبهء مسلمانان پايان يافته ، فيروزآبادى گويد : كرت يعنى يك بار و به معنى يورش هم آمده .\r\nج : مقصود اين باشد كه من صاحب علم به وقايع قرون گذشته و آينده‌ام تا روز قيامت .\r\nد : مقصود اين باشد كه تا قيامت بارها به دنيا برگردم براى انجام مأموريتهاى خدا چنانچه غلبهء انبياء و نجات آنها از گرفتاريها بوسيلهء توسل به نور من بوده است و انوار خاندان من ، و ممكن است \" دولة ادول \" اشاره به تشكيل دولتهائى باشد كه در رجعت براى آن حضرت فراهم مىشود چنانچه اخبار بسيارى بر آن دلالت دارد ، سعد بن عبد اللَّه در بصائر و ديگران به سند\r\n\r\n","description":"","footnote":"","page_name":" 724 ","page_number":724},
  {"content":"\r\n\r\nخود از ابى حمزهء ثمالى روايت كرده‌اند كه امام باقر ( ع ) در ضمن خطبهء درازى كه از امير المؤمنين ( ع ) نقل كرده است فرموده كه : آن حضرت در آن خطبه فرموده : براى من پى هم كرده است و براى من پى هم رجعت است ، منم صاحب رجعتها ، منم صاحب صولتها و انتقام‌جوئىها و دولتهاى شگفت آور تا آخر خطبه و اخبار ديگرى هم در اين موضوع است كه ما آنها را در كتاب بحار نقل كرديم .\r\n9 - عصا كنايه از قدرت تصرف در موجودات است كه از معجزات موسى ( ع ) است و عصاى وى رمز آن است و اين موضوع در اخبارى از خصائص امامت شمرده شده .\r\n10 - دابّه‌اى كه با مردم سخن گويد : اشاره است به ( آيه 82 سوره نمل ) : «  وَ إِذا وَقَعَ الْقَوْلُ عَلَيْهِمْ أَخْرَجْنا لَهُمْ دَابَّةً مِنَ الْأَرْضِ تُكَلِّمُهُمْ أَنَّ النَّاسَ كانُوا بِآياتِنا لا يُوقِنُونَ  » و چون فرمان بر آنها اجراء شد يك دابه از زمين براى آنها بر آوريم كه به ايشان بگويد : به راستى مردم را شيوه اين بود كه به آيات ما يقين نداشتند . در برخى اخبار دابة الارض به يك انسانى تفسير شده و در بعضى اخبار هم به خود امير المؤمنين تطبيق شده است . صدر خبر سؤال از معنى اولو الامر است كه شرحى در بارهء آن گذشت ، در اينجا مجلسى ( ره ) بيانى در بارهء اختصاص اولو الامر به معصومين از اين شهر آشوب نقل كرده و قريب به همان استدلال گذشته است كه نقطهء ضعف آن بيان شد و در مورد جواب امام به آيهء 55 سورهء نساء گفته است : مقدارى از روايت سقط شده و ايجاد سوء فهم نموده است و بعد از بيان آن كه متضمن تفسير چند آيه است گويد : از اينجا ظاهر شد كه امام تفسير آيات متقدمه را مقدمهء توضيح نزول اين آيه در بارهء خودشان قرار داده ، زيرا آيات متقدمه نسبت به ائمه روشن‌ترند ، سپس گويد : بيضاوى در تفسير اين آيه گفته است كه در بارهء يهود نازل شده كه مىگفتند : پرستش بت‌ها نزد\r\n\r\n","description":"","footnote":"","page_name":" 725 ","page_number":725},
  {"content":"\r\n\r\nخدا پسنديده‌تر است از آنچه محمد ( ص ) بدان دعوت مىكند و گفته شده در بارهء حيى بن اخطب و كعب بن اشرف و جمعى از يهود است كه به مكه رفتند و با قريش براى نبرد با رسول خدا ( ص ) هم پيمان شدند ، قريش به آنها گفتند : شما اهل كتاب هستيد و به محمد از ما نزديكتريد و از نيرنگ شما در امان نيستيم بايد به معبودان ما سجده كنيد تا به شما مطمئن شويم و يهود اين كار را كردند ، جبت در اصل نام بت مخصوصى بوده و در هر معبودى جز خدا استعمال شود و گفته‌اند كه از جبس باز گرفته شده و آن كسى است كه خيرى ندارد سين آن بدل به تاء شده ، طاغوت به هر باطلى گويند بت باشد يا چيز ديگر تا آنكه گويد بنا بر تأويل امام ( ع ) جبت و طاغوت اول و دوم باشند و مقصود از « الذين كفروا » سائر خلفاء جور و اين منافات با شأن نزول آيه ندارد زيرا چون خدا مخالفان رسول را ذم و لعن كرده ، اين ذم و لعن در مخالفان اهل بيت هم جارى است . تا اينجا كلام مجلسى است .\r\nولى اگر جبت و طاغوت بر خلفاء جور تطبيق شود بايد مقصود از « الذين كفروا » تابعان آنها باشد نه سائر خلفاء جور .\r\nمجلسى ( ره ) از طبرسى در مردم محسود چند قول نقل كرده :\r\nالف - شخص پيغمبر ( ص ) كه بواسطهء مقام نبوت به او حسد بردند و بواسطهء آنكه نُه ( 9 ) زن بر او حلال شد و به آنها ميل داشت ، گفتند : اگر پيغمبر بود چنين نبود ، خداى سبحانه بيان كرد كه نبوت در خاندان ابراهيم تازه نيست .\r\nب - مقصود از محسودين پيغمبر و آل او است كه از امام باقر ( ع ) روايت شده و فضلى كه در پيغمبر ( ص ) سبب حسد است نبوت است و در آل او مقام امامت . شرح از طبرسى : مقصود از علامات ، نشانه‌هاى راه است و بعضى گفته‌اند : علامات ، كوهها است در روز و اختران در شب ، و بعضى\r\n\r\n","description":"","footnote":"","page_name":" 726 ","page_number":726},
  {"content":"\r\n\r\nگفته‌اند : مقصود اين است كه ستاره‌ها نشانهء قبله‌اند و بنا بر تفسير امام ، ضمير ( هم ) و ضمير ( يهتدون ) هر دو به علامات برگردند و اين اظهر است زيرا در آيهء قبل فرمايد : « كوههاى لنگروارى بر روى زمين افكند تا مبادا زمين بر شما بلرزد و جويها و راهها در آن نهاد شايد شما رهبرى شويد » و بنا بر تفسير مشهور بايد در اين آيه \" تهتدون \" گفته شود كه خطاب به مردم باشد ولى بنا بر تفسير امام نيازى نيست كه بگوئيم از خطاب التفات به غيبت شده است و وجود اين معانى در بطن آيات مخالف معنى ظاهر آنها نيست ، زيرا چنانچه براى اهل زمين كوهها و نهرها و ستاره‌ها و علاماتى است كه از آنها به راههاى ظاهر زمين رهبرى شوند و امور معاش خود را اصلاح كنند هم چنان لنگرها از وجود انبياء و اوصياء و ائمه دارند كه بوسيلهء آنان زمين بر جا ماند و نشانه‌هاى علوم و معارف باشند كه وسيلهء زندگى معنوى بشر است ، پس وجود پيغمبران و امامان خورشيد و ماه و اخترانى است كه بوسيلهء آنها به مصالح دنيا و آخرت رهبرى شوند . از شرح مجلسى ( ره ) :\r\n1 - عدن يعنى اقامت و گفته شده است كه جنت عدن نام شهر بهشت است كه مسكن انبياء و علماء و شهداء و پيشوايان عادل است و مردم ديگر در بهشت‌هائى گرد آنند ، و گفته شده نام كاخى است مخصوص پيغمبر يا صديق يا شهيد يا امام عادل و گفته‌اند : عدن نام نهرى است كه در دو سويش جنات عدن واقعند و اوّلى درست‌تر است .\r\n2 - صنعاء شهرى است در يمن ( كه اكنون پايتخت است ) و أَيْلَه به همزهء مفتوحه و ياء ساكنه دو نقطه به زير در قاموس گفته است : نام كوهى است ميان مكه و مدينه نزديك ينبع و نام شهرى است ميان ينبع و مصر و نام قلعهء معروفى است و ايله به همزهء مكسوره نام دهى است در باخرز و نام دو جاى ديگر است . . ولى در كتب ديگر أبلّه ضبط شده به الف مضمومه و باء يك\r\n\r\n","description":"","footnote":"","page_name":" 727 ","page_number":727},
  {"content":"\r\n\r\nنقطه و لام با تشديد و آن نام شهرى است در بصره كه طرف دريا بوده و شايد بصرهء كنونى جاى آن را گرفته است .\r\n3 - از خبر ( 7 ) جملهء \" قال رسول اللَّه \" افتاده است ( يعنى عبارت چنين بوده كه امام باقر گويد : رسول خدا فرمود ) چنانچه از مضمون آخر خبر فهميده شود . 1 - از شرح مجلسى ( ره ) :\r\nطبرسى ( ره ) گفته : در تفسير آيهء  فَسْئَلُوا أَهْلَ الذِّكْرِ  چند قول است :\r\n1 - مقصود دانشمندان به اخبار ملتهاى گذشته است ، مؤمن باشند يا كافر ، و عالم را أهل ذكر گفته‌اند چون ذكر وابسته به علم است .\r\n2 - مقصود از اهل ذكر اهل كتاب است - از ابن عباس و مجاهد نقل شده - يعنى اى مشركين مكه ، اگر شما نبوت پيغمبر را نمىدانيد از أهل توراة و انجيل بپرسيد ، زيرا آنها به اخبارى كه يهود و نصارى از كتابهاى خود نقل مىكردند تصديق مىنمودند ولى پيغمبر را از كينه و عدوات تكذيب مى كردند .\r\n3 - مقصود از أهل ذكر اهل قرآن است ، ابن زيد چنين گفته و اين نزديك است بدان چه جابر و محمد بن مسلم از امام باقر ( ص ) روايت كرده‌اند كه فرمود : ما أهل ذكر هستيم و خدا هم در قرآن ( 10 سوره طلاق ) پيغمبر خود را ذكر گفته است بنا بر اين كه « رَسُولًا » بدل از « ذكراً » باشد . تمام شد گفتهء طبرسى ، من گويم : از اخبار ظاهر مىشود كه به وجه ديگر هم ائمه ( ع ) اهل ذكرند و آن اين است كه ذكر قرآن است و ائمه اهل قرآنند و آخر خبر هم اشاره بدان دارد و صفّار در بصائر از امام باقر ( ع ) به اسناد بسيارى در تفسير اين آيه روايت كرده است كه فرمود : ذكر قرآن است و ما أهل قرآنيم و ما مسئوليم ، مضمون اين تفسير را عامه نيز روايت كرده‌اند .\r\n\r\n","description":"","footnote":"","page_name":" 728 ","page_number":728},
  {"content":"\r\n\r\nشهرستانى در تفسير خود به نام \" مفاتيح الأسرار \" از امام صادق ( ع ) روايت كرده كه مردى از وى پرسيد و گفت : علماى ما مىگويند ذكر در گفتار خدا  « فَسْئَلُوا أَهْلَ الذِّكْرِ إِنْ كُنْتُمْ لا تَعْلَمُونَ  » همان توراة است و اهل ذكر هم علماى يهودند ، امام فرمود : در اين صورت خدا ما را به دين يهود دعوت كرده است بلكه به خدا ما هستيم اهل ذكر كه خدا دستور داده در هر مسأله‌اى به ما مراجعه شود . پايان نقل از مجلسى .\r\nمضمون خبر اخير اين است كه به هيچ وجه منظور آيه ، سؤال از أهل كتاب نيست با اينكه اين آيه در دو مورد از قرآن است : اول در سورهء نحل كه گذشت و دوم در سورهء انبياء آيهء 7 و اين هر دو از سوره‌هاى مكّى نزولند و طرف خطاب در آنها منكران نبوت است و مقصود دعوت آنها است براى بررسى راجع به تصديق پيغمبر اسلام و يكى از آن بررسيهاى مفيد رجوع به علماى يهود و نصارى بوده و تحقيق از علامات نبوت طبق بشارتهائى كه در كتب آنها وارد بوده است ، در اين صورت به يكى از دو وجه بايد اين روايت را توجيه كرد :\r\n1 - مضمون آيه از نظر ارجاع به توراة ، جنبهء وقتى داشته و مخصوص همان دوران مبارزات اوليه با منكران نبوت بود و براى هر زمانى نبوده است و چون در آينده موضوع نبوت محقق شد و يا بررسيهاى روشن‌ترى زمينه پيدا كرد مفاد اين آيه از اين نظر نسخ و متروك است يا اينكه بىموضوع است و در حال سؤال سائل از امام باقر ( ع ) به هيچ وجه منظور از آيه ، رجوع به توراة نبوده و وظيفهء احدى نيست كه به علماى يهود و نصارى رجوع كند و سؤالى نمايد .\r\n2 - مورد خطاب در پرسش از اهل توراة همان خصوص كفار و مشركين معارض با پيغمبر بودند و اين دستور از نظر الزام آنها بوده براى اعتراف به حق و نظر كلى و عمومى در ميان نبوده و اين به اعتبار استنادى بوده\r\n\r\n","description":"","footnote":"","page_name":" 729 ","page_number":729},
  {"content":"\r\n\r\nاست كه كفار معارض با پيغمبر به علماى يهود و نصارى يا خصوص يهود داشته‌اند در اين صورت هم اين حكم از اين نظر شخصى است و موضوع ندارد ولى از نظر مراجعه به اهل دانش و دين در اخذ مسائل و تحصيل يقين يكى كلى عقلى است و هميشه به قوت خود باقى است و مرجع عمومى و ثابت براى مسلمانان همان ائمهء معصومين عليهم السلام هستند .\r\n2 - در تفسير «  وَ إِنَّهُ لَذِكْرٌ لَكَ وَ لِقَوْمِكَ  » طبرسى ( ره ) گفته : يعنى قرآنى كه به تو وحى شده شرف تو و تبار تو از قريش است - از ابن عباس و سدى . و گفته شده شرف همهء عرب است زيرا قرآن به زبان آنها است و اين شرافت براى نزديكتران به پيغمبر مخصوص‌تر است و شرف قريش بيشتر از سائر عرب است و شرف بنى هاشم در ميان قريش بيشتر است و مقصود از « سوف تسئلون » باز پرسى از شكر اين نعمت شرف است و برخى گفته‌اند :\r\nبازپرسى از قرآن و از قيام به حق آن است ، مجلسى ( ره ) گويد : من گويم بنا بر تفسير امام ذكر در آيه به معنى مذكر است و معنى « سوف تسئلون » اين است كه تو و قوم تو مرجع پرسش از معانى قرآن مىشويد تا آخر الزمان و اين معنى مفهوم‌تر است ، از ظاهر اين خطاب چنانچه بر ذوى الالباب پوشيده نيست .\r\nپايان كلام مجلسى ( ره ) .\r\nظاهر آيه اين است كه قرآن دليل روشن خداشناسى و ديندارى است و متضمن قوانين زندگى مادى و معنوى جامعهء بشرى است و هر قانونى مسئول اجراء مىخواهد مسئول اجراى قوانين در حكومتهاى بشرى هيئت دولت است و مسئول اول نخست وزير است كه زمام امور به دست او است و امضاى او در اجراء هر گونه حكمى سنديت دارد ، بنا بر اين مسئوليت لازم مقام فرماندهى و پيشوائى است و اين كنايهء روشنى از مقام امامت و خلافت است و به همين نظر اختصاص به ائمهء معصومين دارد ، اگر چه مسئوليت از نظر اتمام حجت بواسطهء قرآن براى همهء بشر است از نظر اينكه قرآن دليل روشن صدق\r\n\r\n","description":"","footnote":"","page_name":" 730 ","page_number":730},
  {"content":"\r\n\r\nنبوت است و اختصاص به خود پيغمبر و قومش از نظر اين است كه براى آنها از سائر مردم روشن‌تر است ، مقصود اين است كه آيه دلالت دارد بر ثبوت مسئوليت در برابر آن اندازه از وظيفه كه بوسيلهء قرآن نسبت به هر كس روشن است و اين حكم كلى از نظر افراد تفاوت بسيار دارد و به اين ترتيب بايد ملاحظه شود :\r\n1 - خود پيغمبر ( ص ) مسئول دريافت وحى ، وظيفهء تبليغ و مبارزه با منكران ، عمل به قرآن و اجراء دستورات و پيشوائى امت .\r\n2 - خلفاء حق هم در همهء اين مراحل با پيغمبر شريكند جز در همان موضوع دريافت وحى .\r\n3 - عمل به احكام قرآن و اجراى آن نسبت به همهء مسلمانان .\r\n4 - تدبر در آن براى فهميدن خدا و صفات شايستهء او و فهميدن بر حق بودن پيغمبر نسبت به همهء بشر . 1 - مجلسى ( ره ) گويد : استشهاد به آيهء اخير براى تنظير است يعنى چنانچه خداوند حضرت سليمان را در امور دنيا صاحب اختيار كرد و به هر كه مىخواست هر چه مىداد و به هر كه نمىخواست نمىداد موضوع بذل علم را هم به ما تفويض كرده است و شايد در سليمان هم اختيارات اعم بوده است ، بيضاوى گفته « هذا عطاؤُنا » يعنى اين ملك و بسط يد و تسلط بر چيزهائى كه ديگران بر آن تسلط نيابند عطيه ما است ، به هر كه خواهى ببخش و از هر كه خواهى دريغ كن و حسابى بر تو نيست ، يا : عطاى تو محدود نيست ، يا : اين عطائى كه ما به تو داديم حساب و اندازه ندارد .\r\n2 - مسئوليت در پيشوا از سه نظر است :\r\n( 1 ) از نظر تبليغ وظائف به مردم ، آموزش ، وظيفهء فرهنگ .\r\n( 2 ) از نظر حسن اجراء امور فرد و اجتماع .\r\n( 3 ) از نظر حفظ اجتماع از شورش و فساد داخلى يا هجوم دشمن\r\n\r\n","description":"","footnote":"","page_name":" 731 ","page_number":731},
  {"content":"\r\n\r\nخارجى و بيگانه .\r\nمسئوليت در پيشواى اجتماع كه در يك جامعهء مذهبى بر پيغمبر يا امام تطبيق مىشود عمومى و قطعى و قابل استثناء نيست و موضوع جواب سؤال كه محل بحث راوى است اعم از مسئوليت است زيرا جواب سؤالات يك قسمتى ، از اداى وظيفهء تبليغى است در صورتى كه سؤال در موضوع امور لازمه طرح شود ، و به همين جهت امام مىفرمايد : جواب هر سؤالى مشمول مسئوليت عامهء پيشوا نيست بلكه خود او بايد صحت آن سؤال و زمينهء سؤال و وقت مساعد با جواب را تشخيص بدهد ، چنانچه در خود قرآن مجيد هم به اين موضوع توجه شده است ( 101 سوره مائده ) : « ايا آن كسانى كه گرويديد ، نپرسيد از چيزهائى كه اگر براى شما آشكار شود بدتان آيد » در اين صورت اختيار در جواب سؤالات مخالفت با مسئوليت تبليغ كه به عهدهء امام است ندارد . \" ذكر \" به معنى ياد آورى است نسبت به حقيقتى كه مبدأ هستى و خداوند است و از نظر اينكه فطرت هر كس سابقهء توجه به خدا را دارد و بوسيلهء آلودگىها و سوء پرورش فراموشى و غفلت عارض شده بر اين توجه كه منظور از قرآن و تبليغ رسول است ذكر گفته شده و اين كلمه هم بر خود قرآن صادق است و هم به شخص پيغمبر كه مبلّغ آن است و در اخبار بر هر دو از روى حقيقت تطبيق شده است . در اينجا بايد گفت :\r\n ( گفته بودم چو بيائى غم دل با تو بگويم * چه بگويم كه غم از دل برود چون تو بيائى ) \r\nقبلًا ياد آورى شديم كه آيه از نظر رجوع به اهل كتاب مخصوص زمان پيغمبر بوده و از اين نظر در حكم منسوخ است . در اين حديث ، شرحى را كه ذيل حديث ( 3 ) بيان شد تأييد\r\n\r\n","description":"","footnote":"","page_name":" 732 ","page_number":732},
  {"content":"\r\n\r\nكرده مىفرمايد : شيعه مسئول پرسش از مسائلند و ما هم مسئول تبليغ و بيان هستيم ولى معنى اين مسئوليت اين نيست كه در برابر هر پرسشى بايد فوراً جوابى گذاشته شود ، بلكه تشخيص صلاحيت سؤال و نحوهء جواب وقت مقتضى آن با ما است . مجلسى ( ره ) گفته است : ما كان المؤمنون - يعنى درست نيست كه همهء مؤمنين به سوى اهل علم بكوچند براى طلب علم ، زيرا اين سبب اختلال نظم زندگى آنها است ، فلولا يعنى بايد بكوچد از هر فرقهء بسيارى طائفهء اندكى تا دين را بفهمند و تا بيم دهند قوم خود را وقتى نزد آنها برگردند ، به اين آيه استدلال شده بر اينكه طلب علم واجب كفائى است و هم بر حجت بودن خبر واحد . و در آيه وجه ديگرى است و آن اين است كه نازل شده در بارهء مجاهدان يعنى فراهم نشود براى آنها كه همه به جهاد كوچ كنند بلكه واجب است از هر فرقه‌اى يك طائفه بكوچند تا باقيمانده در دين فقيه شوند و چون كوچ كرده‌ها به آنها برگردند آنان را بيم دهند و اين دليل است بر اينكه جهاد واجب كفائى است و ( قال ) در حديث به معنى ( كتب ) است يعنى نوشت كه خدا تبارك و تعالى ، شايد امام ( ع ) آيه را تفسير كرده كه وقتى تبليغ بىاثر باشد واجب نيست چنانچه ظاهر سياقش اين است و حاصل اين است كه جواب ندادن براى تقيه و مصلحت است و گفته شده است شايد مراد اين است كه اگر از ما هر چه بپرسيد پاسخ دهيم بسا در ضمن جوابها باشد كه از ما نپذيريد و مشمول اين آيه شويد و براى شما بهتر است كه همان پرسشهائى را به شما پاسخ دهيم كه مىدانيم از ما مىپذيريد .\r\n\" وافى \" هم در شرح حديث ، همان قسمت آخر كلام مجلسى را عيناً نقل كرده است : \" و لم يفرض عليكم الجواب \" را استفهام استبعادى دانسته . آنچه به نظر مىرسد اين است كه :\r\n1 - بيانى كه مجلسى براى آيهء نفر كرده مورد اعتراضاتى است :\r\n\r\n","description":"","footnote":"","page_name":" 733 ","page_number":733},
  {"content":"\r\n\r\nالف - ما كان المؤمنين لينفروا كافة را به معنى عدم امكان نفر عمومى تفسير كرده و سپس آن را به لزوم اختلال نظم زندگى بر اثر طلب علم عمومى تأييد كرده و حاصلش اين است كه كوچ عمومى براى طلب علم يا براى جهاد واجب نيست بلكه مفسدهء اختلال نظام دارد و بايد حرام باشد ، و اين از دو نظر اشكال دارد : اولًا -  ما كانَ الْمُؤْمِنُونَ لِيَنْفِرُوا كَافَّةً  گزارش وضع مؤمنان است يعنى عموم مؤمنين عادت به كوچ ندارند ، اين گزارش ممكن است از راه گله باشد يعنى با اينكه خوب است همه كوچ كنند ولى نمىكنند و بايد يك طائفه اين كار را بكنند و از اين استفاده نمىشود كه اگر همه كوچ كنند ، كارشان درست نيست و به زمين مىخورد . و ثانياً - وضع طالب علم در زمان پيغمبر عبارت از تعليم قرآن و دستورات عملى پيغمبر اسلام بوده كه بوسيلهء اقامهء نماز يوميه انجام مىشده با امامت شخص پيغمبر يا نائب او كه در هر مسجدى معين مىكرده و اين اندازه از صرف وقت براى تحصيل علم نسبت به هر مسلمان مكلفى ميسر بوده .\r\nب - در صورتى كه طلب علم براى عموم موجب اختلال نظم باشد و واجب نباشد و بلكه حرام باشد ، چگونه مىتوان گفت : طلب علم واجب كفائى است با اينكه واجب كفائى بايد بر همه واجب باشد و مصلحت و امكان عمل نسبت به همهء مكلفين به آن موجود باشد ولى پس از آنكه يكى يا جمعى آن واجب را ادا كرد از ديگران ساقط شود و اگر طلب عمومى علم يا جهاد غير مقدور باشد يا مفسده بار باشد نمىتواند بر همه واجب باشد تا آنكه گفته شود واجب كفائى است ، واجب بر فردى در جمعى يا دستهء نامعلومى در امت واجب كفائى نيست و بلكه امكان آن مورد اشكال است ، آرى ممكن است وجوب به عنوان خاصى تعلق گيرد كه بر افراد معين تطبيق شود ، چون حج بر مستطيع يا امر به معروف و نهى از منكر بر مقتدر - مثلا - ولى امر فرد مردد يا دستهء مردد علاوه بر آنكه معنى واجب كفائى نيست\r\n\r\n","description":"","footnote":"","page_name":" 734 ","page_number":734},
  {"content":"\r\n\r\nصحتش مورد ترديد است .\r\nج - كلام امام ( ع ) در بيان آيهء ( 50 سوره قصص ) نكوهش متمرّدان است و به هيچ وجه دلالت بر سقوط تبليغ ندارد بلكه دليل بر وجوب آن است .\r\nآنچه به نظر مىرسد اين است كه مورد كلام احمد بن محمد كه مى گويد : « پرسش بر همهء آنها واجب است و جواب بر شما واجب نيست » مخالفين ائمه است نه شيعه و پيروان ائمه و گر نه بايد بگويد : پرسش بر ما واجب است و در اين صورت استفهامى هم چنانچه \" وافى \" گفته در كلام نيست بلكه صرف بيان واقعى است و مقصود اين است كه پرسش از شما بر مخالفان تا آنجا هم واجب است كه شما جواب هم ندهيد ولى با اين حال آنها در مقام پرسش از شما و مراجعه به شما نيستند با اينكه قرآن سؤال از اهل ذكر و طلب علم را واجب كرده است ، در اينجا امام موضوع تمرد مردم را نسبت به پيغمبر به ميان مىكشد و علت آن را هواپرستى بيان مىكند و مى فرمايد : نسبت به شخص پيغمبر همچنين بوده و خداوند در قرآن با اين آيه پيغمبر خود را تسليت داده است و سرّ مخالفت و تمرد آنها را بيان كرده و حاصل اينكه اگر اكثر مسلمانان كه خود را پيرو قرآن مىدانند از ما نمى پذيرند به علت هواپرستى است و پيروان هوا و هوس گمراه ترين مردمند ، چنانچه نسبت به شخص خود پيغمبر همچنين بوده است . مجلسى ( ره ) گويد كه : «  هَلْ يَسْتَوِي الَّذِينَ يَعْلَمُونَ وَ الَّذِينَ لا يَعْلَمُونَ  » ؟ استفهام انكارى است و مقصود اين است كه هر چه مورد نياز امت باشد مىدانند  « وَ الَّذِينَ لا يَعْلَمُونَ »  يعنى همه آن را نمىدانند ،  « إِنَّما يَتَذَكَّرُ أُولُوا الْأَلْبابِ »  يعنى خردمندان و صاحبان عقل سالم زيرا آنهايند كه فضل اهل علم را بر ديگران درك مىكنند و مصداق آنها شيعه است كه به امامت اعلم معتقد شدند و او را بر ديگران تفضيل دادند و بالجمله اين آيه دلالت دارد بر\r\n\r\n","description":"","footnote":"","page_name":" 735 ","page_number":735},
  {"content":"\r\n\r\nامامت ائمهء ما ( ع ) زيرا دلالت دارد كه مناط فضل و ميزان آن علم و دانش است و شك نيست كه ائمهء ما در هر عصرى از همهء مدعيان خلافت و ديگران اعلم بودند .\r\nطبرسى ( ره ) گويد : معنى آيه اين است كه برابر نيستند كسانى كه مىدانند آنچه را خدا از ثواب و عقاب وعده داده و آن كسانى كه اين را نمى دانند « انما يتذكر اولو الألباب » يعنى همانا صاحبان خرد از مؤمنان پند پذيرند و سپس مضمون روايت اين باب را از امام صادق ( ع ) نقل كرده است :\r\nكلمهء « يعلمون » بايد مفعولى داشته باشد كه عبارت از معلوم است ، در اين آيه معلوم ذكر نشده ، علماى بلاغت فعل را به منزلهء لازم دانسته و مفعول آن را متروك مىدانند و مىگويند : مقصود اين است كه علم و بىعلمى با هم برابر نيستند ، مرحوم مجلسى ( ره ) به كمك اخبار باب مفعول را محذوف دانسته و چون قرينه بر تعيين آن نيست حمل بر عموم كرده يعنى مى دانند هر چيز را كه يك پيشوا بايد بداند و در جملهء نفى هم ظاهر اين است كه مفعول را عمومى دانسته يعنى نمىدانند هيچ چيز را در صورتى كه با ندانستن برخى از چيزها هم برابرى منتفى مىگردد ، مرحوم طبرسى به قرينهء مقام مفعول را ثواب و عقاب دانسته است .\r\nولى در صورتى كه به گفتهء اهل بلاغت مفعول را متروك بدانيم در اين دو جمله مقابله ميان يك دسته دانشمند است و يك دسته نادان يعنى دانشمندان با نادانان برابر نيستند و اگر علم را همان اطلاع بر واقعيات ثابته بدانيم چنانچه از اين كلمه فهم مىشود تطبيق جملهء اول بر ائمهء معصومين و تطبيق جملهء دوم بر مخالفين معاند آنها روشن است . مجلسى ( ره ) گويد :\r\n« نحن الراسخون في العلم »\r\nاشاره است به قول خدا ( 6 سوره آل عمران ) : « او است كه فرو فرستاد بر تو قرآن را ، از آن است آياتى محكم كه ام الكتابند يعنى اصل آنند و آيات ديگرى\r\n\r\n","description":"","footnote":"","page_name":" 736 ","page_number":736},
  {"content":"\r\n\r\nمتشابهات » در تفسير محكم و متشابه چند قول است :\r\n1 - محكم آن است كه بىقرينه مقصود از ظاهر آن فهم شود و متشابه بىقرينه معنى ظاهرش مفهوم نيست و مورد ترديد است .\r\n2 - محكم آن است كه جز يك تأويل ندارد و براى متشابه تأويلات چند در ميان است .\r\n3 - محكم آن است كه تأويل آن معين است و متشابه آن است كه تأويل آن معين نيست چون قيام ساعت .\r\nسپس خدا فرموده : « اما كسانى كه دلشان كج است دنبال متشابه روند يعنى آن را دليل بر باطل خود آورند براى آشوبگرى يعنى طلب گمراهى و گمراه كردن و تباه كردن دين بر مردم » از امام صادق ( ع ) روايت شده كه :\r\n« فتنه كفر است » - و براى جويا شدن تأويل آن بر خلاف حق « و نداند تأويل آن را جز خدا و راسخون در علم » طبرسى ( ره ) گفته : يعنى كسانى كه دانش پا برجا دارند و آن را خوب ضبط كرده و در آن استادند . و در نظم و حكم اين دو جمله اختلاف است بر دو قول :\r\n1 - راسخون عطف بر \" اللَّه \" است با واو به اين معنى كه تأويل متشابه را نداند جز خدا و راسخون در علم كه آنها هم تأويل آن را مىدانند ، بنا بر اين جملهء بعد حاليه است و مقصود اين است كه با علم به آن اظهار ايمان به آن هم دارند ، اين قول از ابن عباس و مجاهد و ربيع و محمد بن حنفيه و زبير نقل شده و ابى مسلم آن را اختيار كرده و از امام باقر ( ع ) هم روايت شده .\r\n2 - جملهء سابق به كلمهء \" اللَّه \" تمام است  وَ \" الرَّاسِخُونَ فِي الْعِلْمِ  \" اول جملهء دوم است ، و واو استيناف است و معنايش اين است كه علم تأويل متشابه منحصر به خدا است و راسخون در علم بطور اجمال بدان ايمان دارند و بنا بر اين \" الراسخون \" مبتدأ است ، و جملهء \" يقولون \" خبر آن است . پايان كلام مجلسى ( ره ) .\r\n\r\n","description":"","footnote":"","page_name":" 737 ","page_number":737},
  {"content":"\r\n\r\nآنچه به نظر مىرسد اين است كه آيات محكمات آياتى است كه دلالت بر دستور عملى كند يا نقل مطالب عمومى باشد كه همهء بشر بفهمند و نياز به عقيده و ايمان ندارد چون بيان امور طبيعى و تاريخ ، ولى متشابهات آياتى است كه دلالت بر مسائل عقلى و نامرئى دارد يا بيان احوال آينده است چون برزخ و قيامت و بهشت و دوزخ ، زيرا چنين آياتى است كه دست آويز مخالفان پيغمبر بوده ، در سيرهء ابن هشام از ابو جهل نقل شده كه اين گونه آيات قرآن را ياد مىكرد و به كف دست خود پف مىكرد و مىگفت : از اين حرفها چيزى به كف من نمىآيد .\r\nكلمهء \" فتنه \" هم در قرآن بيشتر در معنى برگشت از دين استعمال شده و مقصود اين است كه كفار اين آيات دور از فهم قرآن را دست آويز مى كردند و جوانانى را كه ايمان آورده بودند از ايمان بر مىگردانيدند و همين گونه آيات است كه دست آويز طوائف ضاله و مضلّهء وابسته به اسلام شده و مىشود و تأويل هم به معنى سرانجام هر چيز است آيات ، راجع به امور پس از مرگ است كه در انجام تأويل و ترديد مىشود و تنها با ايمان راسخ است كه مىتوان بدان پاى بند شد و از نظر دلالت آيه بر اينكه راسخون در علم تأويل آيات متشابه را مىدانند تفاوتى نيست زيرا اگر هم در كلمهء \" اللَّه \" وقف شود چنانچه قرائت معروف و ثبت در قرآنهاى معرب كنونى است و به كلمهء \" الراسخون \" جمله آغاز شود خود ايمان به هر چيزى همان معنى علم به آن را مىدهد زيرا ايمان به خدا همان معرفت خدا است و ايمان به پيغمبر و امام شناختن آنها است و ايمان به آيات متشابهه هم دانستن تأويل آنها است چون ايمان نسبت به امور نامرئى غير عملى معنائى جز عقيدهء كامل و تزلزل ناپذير ندارد و از نظر دلالت آيه به اينكه راسخون در علم عالم به تأويل آيات متشابهه هستند تفاوتى ميان دو قرائت نيست . مجلسى ( ره ) گويد : طبرسى در تفسير «  آياتٌ بَيِّناتٌ فِي \r\n\r\n","description":"","footnote":"","page_name":" 738 ","page_number":738},
  {"content":"\r\n\r\n صُدُورِ الَّذِينَ أُوتُوا الْعِلْمَ  » گفته است : يعنى قرآن دلالات روشنى دارد ، در سينهء علماء و دانشمندان كه پيغمبر است و هر كه بدان ايمان دارد ، زيرا آن را حفظ كردند و در دل جا دادند و معنايش دلنشين آنها است و گفته‌اند مقصود ائمه از آل محمداند و از امام باقر و امام صادق ( ع ) روايت شده و بعضى گفته‌اند كه كنايه از شخص خود پيغمبر است كه درس نخوانده بوده و خواندن و نوشتن نياموخته و آيات روشن او در سينهء علماى اهل كتاب ثبت است ، زيرا در كتب آنها همين طور وصف شده است .\r\nدر روايت سوم به ابو بصير فرموده كه : مقصود از آيات بيّناتى كه در صدور علماء است همين الفاظ قرآن نيست كه در ميان دو پارهء جلد قرآن ضبط است و بسيارى از مردم آن را حفظ مىكنند بلكه حقائق علميهء قرآن است و احاطه به اسرار آن ، در اينجا است كه ابو بصير تعجب مىكند و مى پرسد چه كسانى هستند كه قرآن به اين معنى را در سينه دارند ، امام مى فرمايد : اين علم منحصر به ما ائمه است . 1 - از طبرسى در تفسير كتاب موروث سه قول نقل شده است : 1 - مقصود خصوص قرآن است 2 - توراة است 3 - مطلق كتب آسمانى .\r\nو در وارث هم سه قول است : 1 - انبياء ( ع ) 2 - عموم علماء و دانشمندان دينى اسلام 3 - در روايت از امام باقر و امام صادق ( ع ) مخصوص به ائمه از آل محمد است .\r\nدر بارهء ظالم به نفس كه در آيه است نيز اقوالى است :\r\n1 - ضمير آن به عباد برگردد و مقصود اين است كه برخى از بندگان خدا ظالم به نفس هستند - سيد مرتضى اين را اختيار كرده است .\r\n2 - ضمير به همان \" مصطفين \" برگردد و مقصود اين است كه برخى از برگزيده‌هايند كه به خود ستم كنند ، و مؤيد آن است حديث ابو\r\n\r\n","description":"","footnote":"","page_name":" 739 ","page_number":739},
  {"content":"\r\n\r\nدرداء كه گويد : شنيدم از پيغمبر ( ص ) كه در شرح اين آيه مىفرمود : سابق بالخيرات بىحساب به بهشت رود و مقتصد محاسبهء آسانى دارد و ظالم به خود توقيف شود و سپس به بهشت رود و همين‌ها باشند كه گويند حمد خدا را كه غم از ما برد و در روايت امام باقر است كه ستمكار به خود از ماها كسى است كه خوب كرده و بد كرده و مقتصد كسى است كه در عبادت كوشا است و سابق بالخيرات على و حسن و حسين و شهداى از آل محمدند .\r\nمجلسى ( ره ) گويد : ظاهر اخبارى كه در اين باب نقل شده و اخبار ديگرى كه در كتاب كبيرم نقل كردم اين است كه هر سه قسم از آل محمدند و ظالم فاسق از آنها است و مقتصد صالح از آنها است و سابق بالخيرات خود امام است ولى سادات فاسد العقيده و مدعى ناحق امامت در آنها داخل نيست و مقصود از ظالم به نفس كسى است كه عقيدهء او درست است و عملى نكرده كه از ايمان بيرون رود و ضمير در «  جَنَّاتُ عَدْنٍ يَدْخُلُونَها  » ( در آيهء بعد ) راجع به خصوص مقتصد و سابق بالخيرات است و شامل ظالم نمىشود و بر هر تقدير مقصود از اينكه برگزيدهء خدايند از نظر خاندانى است نه از نظر هر فردى چنانچه ارث كتاب هم به همين نظر است يعنى قرآن به خاندان آنها ارث رسيده نه هر فردى از آنها .\r\n2 - ارث كتاب عبارت از صلاحيت پيروى آن است و همان معنائى است كه پيغمبر در حديث ثقلين بدان اشاره كرده است و فرموده است :\r\nكتاب خدا و عترت من تركهء من است كه در ميان شما بجا مىگذارم چنانچه در بارهء توراة هم قرآن مىفرمايد ( 52 سوره غافر ) : «  وَ لَقَدْ آتَيْنا مُوسَى الْهُدى وَ أَوْرَثْنا بَنِي إِسْرائِيلَ الْكِتابَ  » به موسى وسيلهء رهنمائى داديم و كتاب را به بنى اسرائيل به ارث داديم ، مقصود اين است كه توراة بعد از موسى ( ع ) براى بنى اسرائيل به عنوان يك يادگار نبوت بجا ماند بندگان برگزيده هم همه پيروان كتابند ولى البته درجات متفاوت دارند : درجهء اول\r\n\r\n","description":"","footnote":"","page_name":" 740 ","page_number":740},
  {"content":"\r\n\r\nاين است كه از نظر حفظ و تعليم كتاب برگزيده و وارث قرآن باشند و اين مقام مخصوص ائمه ( ع ) است ، و درجهء دوم ارث از نظر فهم و تبليغ است كه به علماى مذهب اختصاص دارد ، و درجهء سوم از نظر عمل به احكام و اخذ تعليمات است كه عموم مسلمانان در آن شريكند ، بنا بر اين اختلافى ميان تفسيرات مختلفه نيست و هر كدام در مقام خود درستند و هر درجه‌اى هم نسبت به خود برگزيدهء خدا هستند ، ائمه برگزيدهء مقام امامت هستند و علماء برگزيدهء مقام فهم و تبليغ و عموم مسلمين برگزيدهء مقام ديانت و صلاحيت و سعادت عمل به احكام قرآن و مراتب سه‌گانهء ظالم به نفس و مقتصد و سابق بالخيرات در دو درجهء اخير موجود است و در درجهء اول هم به يك تعبير قابل امكان است چنانچه خدا در بارهء حضرت موسى مىفرمايد ( 16 سوره قصص ) كه گفت :  رَبِّ إِنِّي ظَلَمْتُ نَفْسِي فَاغْفِرْ لِي  . از طبرسى ( ره ) : مورد نزول اين آيه را چند طائفه گفته‌اند :\r\n1 - در مورد اهل كشتى نازل شده كه از حبشه با جعفر بن أبى طالب حضور پيغمبر آمدند .\r\n2 - در بارهء جمعى از يهود .\r\n3 - در بارهء اصحاب محمد ( ص ) .\r\nدر معنى تلاوت شايسته هم چند وجه گفته‌اند :\r\n1 - پيروى درست از توراة و قرآن و تحريف نكردن آنها و عمل كردن به حلال آنها و توقف از ارتكاب آنچه حرام دانسته‌اند .\r\n2 - توصيف و تعريف شايسته از محمد ( ص ) از كتب خود چنانچه ثبت شده براى هر كه در بارهء آن حضرت بدانها مراجعه كند ، بنا بر اين ضمير \" يتلونه \" به محمد ( ص ) برگردد .\r\n3 - از امام صادق ( ع ) روايت است كه تلاوت شايسته اين است كه هر كجا نام بهشت و دوزخ برده شده توقف كند و بهشت را در خواست نمايد\r\n\r\n","description":"","footnote":"","page_name":" 741 ","page_number":741},
  {"content":"\r\n\r\nو از دوزخ به خدا پناه برد .\r\n4 - به درستى آن را بخوانند ، الفاظش را خوب شمرده ادا كنند و معانى آن را بفهمند .\r\n5 - چنانچه بايد بدان عمل كنند ، يعنى به محكم آن عمل نمايند و به متشابه آن ايمان آورند و اگر موردى اشكال دارند به استاد آن رجوع كنند . طبرسى ( ره ) در امام چند وجه گفته :\r\n1 - مقصود ، پيغمبر هر امتى است و اين موافق است با روايت ابن جبير از ابن عباس و از على ( ع ) هم روايت شده كه ائمه دو باشند رهبر به حق و رهبر به گمراهى .\r\n2 - مقصود ، دعوت به كتابى است كه به آنها نازل شده و بايد به آن عمل كنند چون قرآن براى امت اسلام و توراة براى يهود و انجيل براى نصارى .\r\n3 - مقصود رهبرى است كه از او پيروى مىكردند از علماى خود ، و همهء اين وجوه در آنچه خاص و عام از امام رضا ( ع ) روايت كرده‌اند مندرج است از آن حضرت به سند صحيح از پدرانش روايت شده كه پيغمبر ( ص ) در تفسير اين آيه فرمود : هر ملتى همراه امام زمان و كتاب پروردگار و روش پيغمبر خود دعوت مىشوند .\r\n4 - مقصود از امامى كه همراه هر كس دعوت مىشود نامهء اعمال او است .\r\n5 - مقصود اين است كه هر كسى را به نام مادر دعوت مىكنند ( مثلًا مىگويند : تقى زادهء فلانه ، براى آنكه نسب از طرف پدر قابل ترديد است ) . طبرسى ( ره ) گفته است : اين آيه نياز به توجيه دارد ، زيرا ظاهرش اين است كه خداوند آنها را امامان داعى به دوزخ مقرر ساخته چنانچه پيغمبران را رهبران به بهشت نموده و كسى به اين معنى معتقد نيست ،\r\n\r\n","description":"","footnote":"","page_name":" 742 ","page_number":742},
  {"content":"\r\n\r\nپس مقصود اين است كه خدا از حال آنها خبر داده و حكم كرده كه چنين هستند و در عرف به همين اندازه از اعتبار نسبت جعل محقق شود ( چنانچه اگر كسى نسبت به فرزند يا غلام خود سخت‌گيرى كند تا او بر اثر تمرد به هلاك افتد پدر يا آقا او را به اين روز انداخته ) .\r\nو ممكن است مقصود از جعل آنها اين باشد كه بوسيلهء پيغمبران خود آنها را معرفى كرده و وضع آنها را روشن نموده و مقصود از اينكه به دوزخ دعوت مىكنند اين است كه مردم را به راهى و به كارهائى وامىدارند از كفر و گناه كه عاقبتش دوزخ است .\r\nاينكه گفته احدى به اين معنى معتقد نيست درست نيست زيرا اشاعره كه به جبر معتقدند همين را مىگويند . از مجلسى ( ره ) :\r\n«  وَ لِكُلٍّ جَعَلْنا مَوالِيَ  » چند معنى دارد :\r\n1 - از براى هر چه پدر و مادر و خويشان تركه گذارند وارثانى مقرر كرديم كه آن را در تصرف گيرند ، و \" من \" در \" مما \" بيان مضاف اليه محذوف \" كل \" است .\r\n2 - براى هر خاندانى وابستگانى است كه نصيبى براى آن وابستگان مقرر كرديم از آنچه تركهء والدان و خويشان است .\r\n3 - براى هر كس وارثانى مقرر كرديم نسبت به آنچه بجا گذارد ، آنان والدين و خويشانند ، در اين صورت \" مما ترك \" متعلق به موالى است و جمله در اينجا تمام شده و \"  الْوالِدانِ وَ الْأَقْرَبُونَ  \" خبر مبتدأ محذوف است و جملهء مستقلى است و بيان موالى است و جواب سؤال مقدرى است كه گويا گفته شده : آنها كيانند ؟ و جواب داده : والدين و خويشان و آن كسانند كه پيمان شما بوسيلهء آنها بسته شده ، \"  الَّذِينَ عَقَدَتْ  \" مبتدايى است كه متضمن معنى شرط است و در خبرش كه \"  فَآتُوهُمْ  \" باشد فاء آمده است .\r\n\r\n","description":"","footnote":"","page_name":" 743 ","page_number":743},
  {"content":"\r\n\r\nو ممكن است \" الذين \" مفعول فعل محذوفى باشد كه  \" فَآتُوهُمْ  \" بيان آن است يعنى بدهيد به آنان بهره‌شان را بدهيد بهرهء آنها را .\r\nوجه سوم اين است كه عطف به والدين باشد و ضمير \"  فَآتُوهُمْ  \" به همهء موالى برگردد و معنى اين باشد كه : والدين و خويشان و آن كسانى كه پيمان شما را بسته‌اند وارثان شما هستند ، بهرهء آنها را به آنها بدهيد .\r\nدر تفسير \"  الَّذِينَ عَقَدَتْ أَيْمانُكُمْ  \" چند وجه گفته‌اند :\r\n1 - مقصود ولاء ضامن جريره است به اين طريق كه مردى با ديگرى تعهدى مىبست به اين بيان كه خون من خون تو است و ويرانى من ويرانى تو است و خونخواهى من خونخواهى تو است ، نبرد با من نبرد با تو است ، سازش با من سازش با تو است ، تو از من ارث برى و من از تو ، تو ضامن جنايت منى و من ضامن جنايت تو ، در اين صورت هم پيمان شش يك ارث آن ديگرى را مستحق بود ، اين حكم در اسلام جارى بود تا به آيهء  وَ أُولُوا الْأَرْحامِ بَعْضُهُمْ أَوْلى بِبَعْضٍ  نسخ شد ، شافعى گفته ميراث ضامن جريره به طور مطلق نسخ و ملغى شده است ولى در نزد ما شيعه وقتى ارث نسبى و سببى نباشد ثابت است و حاجتى به دعوى نيست .\r\n2 - مقصود از معاقده در اين آيه مصاهره است و منظور ارث زن از شوهر و شوهر از زن است .\r\n3 - آنچه در اين خبر بيان كرده است كه مقصود از \"  الَّذِينَ عَقَدَتْ أَيْمانُكُمْ  \" ائمه ( ع ) هستند كه وقتى وارثى نباشد تركهء ميت به آنها تعلق دارد مىفرمايد :\r\nبه وسيلهء ائمهء خدا عهد شما را بسته است ، يعنى عهد ايمان شما را محكم ساخته ، عقد عهد سختى و محكم كردن آن است يعنى به سبب ولايت ائمه و اقرار به امامت آنها خدا عهد و پيمان ايمان شما را در عالم ميثاق و در دنيا محكم كرده است و اين بيان حاصل معنى است و آيه اين طور مىشود كه\r\n\r\n","description":"","footnote":"","page_name":" 744 ","page_number":744},
  {"content":"\r\n\r\nبسته شده پيمانهاى شما به ولايت ائمه يا اينكه بسته شده با بيعت ائمه ، چون كه ايمان جمع يمين است و يمين به معنى پيمان و قسم آمده و به معنى دست هم آمده و به هر دو معنى آيه تفسير شده است . پايان كلام مجلسى ( ره ) .\r\nپس از دقت در تفسير آيه و فهم مقصود از آن ، اين نكته بجا مىماند كه اين آيه چه رهنمائى بوجود امام دارد كه مرحوم كلينى براى آن باب مخصوصى منعقد كرده و اين حديث را به عنوان اول دليل در آن درج كرده است ، يعنى تنها اعتماد به تفسيرى است كه امام ( ع ) از آيهء شريفه نموده است يا اينكه ممكن است گفته شود تعبير از كلمهء وارث به كلمهء موالى ، و جدا كردن حساب همهء خويشان با كلمهء والدين و الأقربون ، خود دليل است كه مقصود از \"  الَّذِينَ عَقَدَتْ أَيْمانُكُمْ  \" موضوع ديگرى است كه نه عنوان موالى دارد و نه عنوان خويشاوند و آن جز امام نمىتواند باشد . رهنمائى قرآن به وجود امام از نظر ذات خود قرآن است و چنانچه قرآن به جوهر بلاغت و عظمت خود رهنما و دليل صدق پيغمبر است و معجزهء باقيه نبوت است از نظر اهميت مطالب و غموض تعبيرات آن رهنماى به وجود امام معصومى است كه در هر زمانى شارح و مفسر آن باشد . از طبرسى ( ره ) :\r\nممكن است مقصود كفار باشند كه نعمت وجود محمد را ناسپاسى كردند و از امام صادق ( ع ) روايت شده كه فرمود : به خدا ما هستيم آن نعمتى كه خدا بر بندگانش انعام كرده و هر كه كامجو شده بوسيلهء ما بوده ، و ممكن است منظور همهء نعمتهاى خدا باشد كه به زشت‌ترين وضعى آنها را تبديل كردند و در مقصود از  \" الَّذِينَ كَفَرُوا \"  چند وجه گفته‌اند :\r\n1 - كفار قريش كه پيغمبر خود را تكذيب كردند و به دشمنى او برخاستند .\r\n2 - از امير المؤمنين در اين موضوع سؤال شد ، فرمود : دو نابكارترين\r\n\r\n","description":"","footnote":"","page_name":" 745 ","page_number":745},
  {"content":"\r\n\r\nقريشند كه بنى اميه و بنى مخزومند ، بنى اميه تا مدت محدودى بهرهء دنيا را دارند ولى بنو مغيره مخزوم را در روز بدر ، شما به سزاى خود رسانديد .\r\nزمخشرى گفته : مقصود اين است كه به جاى شكر نعمت كه بر آنها واجب است كفر نهادند و نفس نعمت را بدل به كفران كردند و از خود سلب نمودند و حديث دو نابكارتر را از عمر روايت كرده ، و بايد گفت كه مقصود از نعمت : عموم اهل بيت است و اعتراف به ولايت آنها كه مخالفين كفران كردند و آن را از خود سلب نمودند يا اينكه به جاى اطاعت آنها از دشمنانشان كه اصل كفر بودند پيروى كردند . از مجلسى ( ره ) :\r\nگفته شده است كه در آيات سابقه نعمت‌هائى است كه ذكر نبى و وصى در آنها نيست ، چطور مىشود اين آيه را به آنها متوجه ساخت ؟ من پاسخ گويم كه : ذكر بعضى از نعمتها منافات ندارد ، كلمهء \" آلاء \" شامل همه باشد زيرا كه وجود نبى و وصى از اعظم آنها است با اينكه بعضى آيات سابقه به وصى تأويل شده است چنانچه از امام رضا ( ع ) روايت شده كه «   عَلَّمَ الْقُرْآنَ خَلَقَ الْإِنْسانَ   » منظور از اين انسان ، امير المؤمنين ( ع ) است ، راوى گفت :  « عَلَّمَهُ الْبَيانَ »  يعنى چه ؟ فرمود : بيان هر چه مردم بدان نياز دارند به وى آموخت ، نجم هم به رسول خدا ( ص ) تفسير شده و شجره به ائمه ( ع ) و فرمود : سماء رسول خدا است و ميزان هم امير المؤمنين است كه براى سنجش خلق خود بر پا داشته ، گفتم : مقصود از اينكه مىفرمايد : «  أَلَّا تَطْغَوْا فِي الْمِيزانِ  » چيست ؟ فرمود : يعنى نافرمانى امام نكنيد «  وَ أَقِيمُوا الْوَزْنَ بِالْقِسْطِ  » يعنى امام عادل را بر پا داريد «  وَ لا تُخْسِرُوا الْمِيزانَ »  يعنى حق امام را نكاهيد و به او ستم نكنيد . و در روايات بسيارى شمس و قمر به رسول خدا ( ص ) و امير المؤمنين تفسير شده و حمل آلاء در اين آيه بر نبى و وصى ( ع ) دور نيست . پايان كلام مجلسى ( ره ) .\r\n\r\n","description":"","footnote":"","page_name":" 746 ","page_number":746},
  {"content":"\r\n\r\nو ممكن است تعبير به صيغهء تثنيه تعرض به دو غاصب خلافت باشد كه پايهء اين تكذيب را محكم ساختند . مجلسى ( ره ) گفته است : در قرآن  فَاذْكُرُوا آلاءَ اللَّهِ  است در يك جا از اعراف و در جاى ديگرش  فَاذْكُرُوا آلاءَ اللَّهِ وَ لا تَعْثَوْا فِي الْأَرْضِ مُفْسِدِينَ  و در آل عمران و ديگر سوره‌ها  اذْكُرُوا نِعْمَتَ اللَّهِ  است و ظاهر اين است كه \" فاذكروا \" بوده و ناسخين آن را تصحيف كردند . اين دو آيه در سورهء حجر دنبال سرنوشت قوم لوط و هلاكت آنها وارد شده است و ظاهر آيه اين است كه ويرانه‌هاى مساكن قوم لوط بر سر شاه راهى بجا مانده است و بررسى اين ويرانه‌ها كه بر اثر هرزگى و خلافكارى قوم لوط از آنها بجا مانده است براى مردم بافر است و هوشمند نشانه‌هائى است كه بدان استدلال كنند و عبرت گيرند . از طبرسى ( ره ) در تفسير آيه ( يعنى خدا را به زبان يگانه ستودند و به او اعتراف كردند و پيغمبرانش را باور داشتند و استقامت كردند يعنى بر توحيد و بر طاعت ) محمد بن فضيل گويد : از امام رضا ( ع ) معنى استقامت را پرسيدم ، فرمود : به خدا همين است كه شما داريد ، فرشته‌ها بر آنها نازل شوند يعنى هنگام مرگ ، اين معنى از امام صادق روايت شده و گفته شده است كه فرشته‌ها - پس از آنكه از قبر بر آيند - از آنها استقبال كنند در موقف قيامت و به آنها مژده دهند از طرف خدا برخى آن را در قيامت دانند و بعضى وقت مرگ و در قبر و وقت بعث كه نترسيد و اندوه مخوريد يعنى از عقاب نترسيد و غم فوت ثواب مخوريد ، و بعضى گفته‌اند : يعنى نترسيد از آنچه در پيش داريد و غم نخوريد براى آنچه پشت سر گذاشتيد از اهل و مال و فرزند ، ما دوستان و ياران شمائيم در دنيا كه از طرف خدا به شما خير مى رسانديم و هم در آخرت از شما جدا نشويم تا به بهشت در آئيد و گفته شده كه گويند ما نگهدار شمائيم در دنيا و وقت مرگ و در آخرت ، از امام باقر نقل\r\n\r\n","description":"","footnote":"","page_name":" 747 ","page_number":747},
  {"content":"\r\n\r\nشده است .\r\nمجلسى رحمه اللَّه گويد : در بسيارى از اخبار است كه اين آيه در شأن ائمه است كه در شب قدر فرشته بر آنها نازل مىشود و با آنها سخن مى گويد و احتمال دارد كه بر مؤمنين هم نازل شوند و با آنها سخن گويند گر چه نشنوند و فائدهء آن نزول بركات است بر آنها يا يقين به آن است پس از شنيدن اين آيه . پايان كلام مجلسى ( ره ) .\r\nولى مىتوان گفت كه مضمون آيه نزول فرشته‌ها و بشارت آنها است در اين عالم و ارتباط بشر با فرشته به چند وجه است :\r\n1 - او را درك كند و با او روبرو شود : اين مقام نبوت است .\r\n2 - او را درك كند و از او بشنود و با او روبرو نشود : اين مقام ائمه است .\r\n3 - خود او را درك نكند ولى كلام او را درك كند به القاء در قلب و تأييد عقيده و ايمان به ثواب و نجات از عقاب و اين يك رابطهء نامرئى است كه لازمهء ايمان است و نسبت به درجات آن كم و زياد مىشود و نزول فرشته‌ها بر مؤمنين به همين معنى است و اين معنى از دنيا تا مرگ و از مرگ تا قيامت ادامه دارد و در هر دورى بطورى است كه با آن مناسب است و تعبير به ( تتنزل ) كه استقبال استمرارى است دلالت بر همين معنى دارد . از مجلسى ( ره ) :\r\nان سليمان ورث داود - اشاره است به قول خدا تعالى ( 15 سوره نمل ) : « محققاً به داود و سليمان دانشى كلان داديم و هر دو گفتند حمد خدا را كه ما را بر بسيارى از بنده‌هاى مؤمنش برترى داد ( 16 ) سليمان وارث داود شد و گفت : ايا مردم به ما زبان پرنده‌ها آموخته شده و از هر چيزى داده شده است ، به راستى اين همان برترى روشن است » و ممكن است تخصيص به سليمان و داود به اين نظر باشد كه با نبوت سلطنت هم داشتند و رياست دين\r\n\r\n","description":"","footnote":"","page_name":" 748 ","page_number":748},
  {"content":"\r\n\r\nو دنيا با آنها بود ، و قول راوى : ان هذا لهو العلم ، يعنى اين مهم‌ترين فضل شما است و علم منحصر به اين است ، امام گفتهء او را رد كرد و فرمود : دانش كامل و مهم كه مورد تعجب است آن علمى است كه هر روز هر ساعت پديد شود و در اينجا اعتراضى است قوى و آن اين است كه اخبار بسيارى دلالت دارد بر اينكه پيغمبر ( ص ) همه چيز را مىدانسته و همهء شرايع و احكام را مىدانسته و همهء آنها را به امير المؤمنين ( ع ) آموخته و او همه را به حسن ( ع ) آموخته و همچنين هر امامى به امامى آموخته پس چه چيز مىماند كه در هر شب و هر روز و هر ساعت براى آنها پديد شود و ممكن است از اين اعتراض به چند وجه جواب گفت :\r\n1 - علم همانى نيست كه به شنيدن و كتاب خواندن و حفظ كردن بدست آيد ، زيرا همهء اينها تقليدى است و همانا علم آن است كه از طرف خداى سبحان هر روز و هر ساعت به دل مؤمن افاضه مىشود و بوسيلهء آن كشف حقائق مىگردد و اطمينان مىآيد و شرح صدر مىافزايد و دل روشن مىشود و اين مرتبه از علم تأكيد و تقرير علم آموخته است و موجب مزيد ايمان و يقين و كرامت و شرف ، اين است كه خدا بىواسطهء رسولان و انبياء و بىواسطهء فرشته‌ها به آنها افاضه علم مىكند بطور اضافه .\r\n2 - خدا به ائمه ، تفصيلات علومى را افاضه مىكند كه بطور اجمال و كلى آن را مىدانند و از امام سابق آموخته‌اند .\r\n3 - اين افاضات جديده بر اساس بداء است كه معلومات سابقهء آنها بر اثر بداء تجديد مىشود و تغيير مىكند .\r\n4 - آنچه به نظر من رسيده است و بهترين وجوه است اين است كه از فحاوى اخبار بسيارى معلوم مىشود كه ائمه ( ع ) در همهء مراحل هستى يعنى پيش از آنكه روحشان به تن حلول كند و پس از حلول در تن و پس از مفارقت ، از بدن و عروج به عالم قدس ترقيات بسيارى در معارف ربانيه\r\n\r\n","description":"","footnote":"","page_name":" 749 ","page_number":749},
  {"content":"\r\n\r\nو درجات كمال دارند و هميشه در معارج قرب و كمال و وصال و در سيرند و در بحار انوار معرفت حضرت ذو الجلال شناورند ، زيرا مقامات عرفان و حب قربش نهايتى ندارد ، از مقام ربوبيت تا درجات عبوديت منازل بىشمارى است .\r\nپس از توجه به اين موضوع مىفهمى كه هر امامى در آغاز امامت مقدارى از علوم و معارفى كه در رتبهء امامت لازم است از امام سابق دريافت كند ولى به ناچار در همين درجه نمانند و بواسطهء مزيد قرب و طاعت علوم بيشتر و حكم و ترقيات ديگرى نصيب آنها گردد ، چطور اين ترقى براى آنها نباشد با اينكه براى عموم نسبت به امام نقص قابليت و استعداد دارند و اين پيشرفت متواتر نسبت به ائمه اولى و احق است و ممكن است مقصود از مزيد علوم در هر شب و روز و هر ساعت همين باشد و اين خود يك سبب اين است كه در هر روز هفتاد بار استغفار مىكردند و بلكه بيشتر با اينكه گناهى هم نداشتند زيرا چون از هر درجه‌اى به درجهء بالاترى عروج مىكردند ، درجهء سابق و عبادات و طاعات آن را ناچيز مىشمردند و استغفار مىكردند و توبه مىنمودند و به خدا زارى مىكردند براى رسيدن به درجهء بالاتر از آنكه دارند و اين شبيه است بدان چه حكماء در بارهء حركت پياپى افلاك گويند كه سرش تشبه مبدأ متعال است و اين خود حدى ندارد و حركت فلك هم دائم است و پايانى ندارد اين است آنچه در حل حديث به خاطر آيد و از خدا آمرزش جويم نسبت بدان چه از كردار و گفتار نپسندد - الحديث .\r\nدر اينجا بايد گفت : علومى كه هر روز و هر ساعت پديد مىشود اشاره به فعاليت بىنهايت خدا دارد و تأثير اين فعاليت در وجود امام وقت كه سرپرست عموم عالم امكان و بخصوص عالم انسان است .\r\nخدا عز و جل مىفرمايد ( 5 سوره سجده ) : « خدا تدبير امور كند از آسمان تا زمين و سپس اين تدبير به او برگردد در ظرف يك روز كه اندازهء آن\r\n\r\n","description":"","footnote":"","page_name":" 750 ","page_number":750},
  {"content":"\r\n\r\nهزار سال است نسبت بدان چه شما شماره كنيد » اين آيه بيان فعاليت خدا است در عالم امكان و تقريبى است از عظمت و وسعت تدبير و فعاليت حق و مى فرمايد : خدا از فراز آسمانها تا زمين در گنجايش فهم بشرى است در ظرف يك روز كه واحد زمانى كار است در نظر انسان به اندازه‌اى تدبير و فعاليت دارد كه به هزار سال انسانى تخمين مىشود ، با اين ملاحظه كه نتيجهء تدبير خدا به ثمر مىرسد و فائدهء آن به مقام الهى بر مىگردد ، مثلا اگر اين تدبير را از نظر زراعت تنظير كنيم تخم مىافكند و حاصل مىرساند و درو مىكند و محصول آن تحويل انبار خدا مىشود و اگر از نظر توليد جانداران تنظير كنيم نژاد آن بوجود مىآيد و تحويل دام داران حق مىشود ، اين يك تقريبى است از اندازهء فعاليت ذات بارى تعالى نسبت به هر روزى و اين مطابق با قاعدهء مسلّمه ميان حكماء الهيين است كه مىگويند : لا تكرار في التجلى در ظهور جلوه‌هاى حق مكررى وجود ندارد و هر آن و هر ساعت و هر شب و هر روز جلوهء تازه‌اى پديد آيد چنانچه خدا عز و جل مىفرمايد ( 15 سوره ق ) :\r\n« بلكه در پوششى از آفرينش تازه‌اند » اين جلوه‌هاى تازه و تدبير بىپايان خدا در هر روز و هر شب و هر ساعت تحقق مسائل تازه‌اى است در عالم هستى كه تعلق علمى و دستورى به امام وقت دارد ، و به عبارت ديگر به دفتر ادارهء او تحويل مىشود ، از اين نظر است كه امام مىفرمايد : شگفت اينجا است كه هر روز و هر شب و هر ساعت علم تازه‌اى در كار است ، اين علم تازه همان گزارش جديد جلوه‌هاى خدا يا به تعبير قرآن مجيد : تدبيراى خدا است در عالم امكان كه به امام وقت مىرسد و اين با اصل كلى و مسلّم دانشمندان امروز هم مطابق است كه مىگويند : هستى در ترقى و تقدم است اصل تكامل .\r\nدر اين صورت اعتراض به اينكه علوم از مراجع نبوى و ولايت مآب پيش به اين امام حاضر وقت رسيده و مزيد آن تصور ندارد از اصل ساقط است\r\n\r\n","description":"","footnote":"","page_name":" 751 ","page_number":751},
  {"content":"\r\n\r\nچنانچه نبايد به اين توجه كرد كه در اين صورت بايد هر امام لا حقى از امام سابق اعلم باشد و بلكه از پيغمبران گذشته نيز زيرا نسبت به تسلسل انبياء كه افضيلت لا حق مسلّم است و خود همين موضوع سر اين كه خاتم انبياء افضل همهء انبياء گذشته و بلكه ائمهء معصومين هم افضل پيغمبران گذشته هستند زيرا اصل تكامل مقتضى همين معنى است ولى در موضوع تفاضل ميان ائمه و هم ميان پيغمبر و ائمه بايد گفت : كلهم من نور واحد . در اين دو حديث اشارهء لطيفى است به اين حقيقت كه دستورات هر زمانى براى خود آن زمان است و نسبت به زمان مترقى بعد جنبهء تاريخ دارد و كتب آنها به حساب آثار باستانى حفاظت و بايگانى مىشود و علم مفيد و مثمر براى بشر آن است كه روز به روز و ساعت به ساعت بنا بر اصل كلى قانون تكامل پديدار مىشود . مجلسى ( ره ) در آيهء هدهد گفته است :\r\nبيضاوى گفته \" أَمْ \" در اينجا منقطعه است و گويا چون هدهد را نديد گمان كرد پشت پرده است و فرمود : چرا او را نبينم ، سپس خوب وارسيد و فرمود : بلكه غائب است و براى او كيفر معين كرد به اين شرح :\r\n1 - عذاب شديد : پرش را بكند و او را برابر آفتاب اندازد ، يا در سوراخ مورچگان تا او را بخورند ، يا با دشمن در قفسى حبس كند .\r\n2 - سر او را ببرد تا مايهء عبرت ديگران گردد و بىاجازه غيبت نكنند ( و نظم را بر هم نزنند ) . پايان كلام بيضاوى .\r\nقوله ( ع ) : و لم يكن يعرف الماء تحت الهواء - زيرا سليمان و همراهانش روى بساط در هواء بودند و هدهد با چشم تيزى كه خدا به او داده بود از مسافت دور تشخيص مىداد كه آب زير هوا هست يا نه ( شايد وجود آب در هوا عبارت از چاههاى جوّى است كه امروز وسيلهء سقوط هواپيماها تشخيص داده شده و بوسائل جديد آنها را كشف مىكنند و از برخورد هواپيما به آن\r\n\r\n","description":"","footnote":"","page_name":" 752 ","page_number":752},
  {"content":"\r\n\r\nاحتراز مىنمايند ) و شايد مقصود از آب زير هوا آب زير زمين باشد .\r\n وَ لَوْ أَنَّ قُرْآناً  - بيضاوى گفته : در اينجا جواب شرط حذف شده و مقصود بيان عظمت قرآن است كه در نهايت اعجاز و تبليغ و انذار است و كفار در نهايت عناد و تمردند يعنى اگر كتابى باشد كه كوه‌ها را از جا بكند همين قرآن است و با اين در دل كفار اثر نمىكند و به آن ايمان نمىآورند چنانچه در آيهء ديگر هم فرمايد : و اگر ما فرشته هم به آنها نازل كنيم تا آخر و گفته شده كه قريش به پيغمبر پيشنهاد كردند كه اگر مىخواهى ما به تو بگرويم ، با اين قرآنت كوهها را از مكه دور كن تا جاى ما وسيع شود و در مكه بستانها و مزرعه‌ها بسازيم و باد را مسخر كن تا بوسيلهء آن به شام بتازيم و قصى بن كلاب و ديگر نياكان ما را زنده كن تا با آنها سخن پردازيم ، بنا بر اين مقصود از تقطيع زمين نورديدن آن است و بعضى هم « و يكفرون بالرحمن » را كه پيش از اين آيه است جواب آن دانسته‌اند و گويند آنچه ميان آنها واقع شده جملهء معترضه است . انتهى .\r\nمن مىگويم : امام تقطيع ارض را تفسير به طى الأرض نموده است و حاصل كلامش اين است كه ما كه چنين قرآنى را مىدانيم ، هيچ چيز بر ما پوشيده نيست ولى سليمان بن داود آنچه را پرنده‌اى مىدانست نمى دانست و ما از او و ديگران اعلم هستيم . تا اينجا كلام مجلسى ( ره ) است . شيخ بزرگوار صدوق ( ره ) داستان يك جاثليق نصرانى را به نام \" بريهه \" چنين نقل كرده است ( خلاصه مىشود ) :\r\nيك جاثليق نصرانى به نام \" بريهه \" هفتاد سال نصرانى بود ولى دنبال اسلام و كسى كه دليل براى او بياورد و حضرت مسيح را با معجزاتش بشناسد مىگشت ، مردى معروف بود و ميان نصارى و مسلمين و يهود و مجوس شهرت داشت و مايهء افتخار نصارى بود و مىگفتند اگر جز او نبود براى حقانيت نصارى كافى بود ولى بريهه دل به اسلام داشت و زنى هم داشت كه\r\n\r\n","description":"","footnote":"","page_name":" 753 ","page_number":753},
  {"content":"\r\n\r\nاو را خدمت مىكرد و طرف اعتماد و مشورت او بود و او هم ضعف و سستى نصرانيت و طريقهء آن را به وى گوشزد مىنمود ، بريهه در مقام فحص بر آمد و از هر مذهبى و طريقه‌اى كاوش كرد ، چيزى بدست نياورد و مىگفت : اگر ائمهء شما بر حق بودند حقى در ميان شما بود ، تا مذهب شيعه را براى او توصيف كردند و بر اثر بررسى به هشام بن حكم برخورد ، هشام گويد : من در باب الكرخ در دكان خود نشسته بودم و جمعى نزد من قرآن ياد مىگرفتند ديدم قريب يك صد تن از علماى نصارى با جاثليق اكبر خود \" بريهه \" آمدند اطراف دكان من و براى بريهه صندلى گذاشتند و بر آن نشست ، بريهه گفت :\r\nبا همهء دانشمندان بنام اسلام مناظره كردم و چيزى نداشتند و آمدم با تو هم مناظره كنم در بارهء اسلام . هشام خنديد و گفت : از من معجزات مسيح را مى خواهى كه ندارم . در نتيجه بريهه چند سؤال در بارهء اسلام از هشام نمود و جواب كافى شنيد و هشام چند سؤال در بارهء نصرانيت از وى نمود كه در جواب درماند و غمنده به خانه برگشت و زنش از سبب غم او مطلع شد و به او گفت : حق مىخواهى يا باطل ؟ گفت : حق . گفت : بنا بر اين چه غمى دارى ؟ هر جا حق باشد آن را بپذير و لجبازى را كنار بگذار كه شوم است و به دوزخ مىكشاند ، گفتهء او را درست دانست و فردا تنها نزد هشام رفت و گفت : تو استادى دارى كه به امر او هستى ؟ هشام گفت : آرى . از هشام وصف او را خواست و هشام حسب و نسب امام را براى او گفت و صفات عاليهء او را هم شرح داد و او را خدمت امام صادق برد و اسلام آورد و \" كافى \" در اين حديث وضع ورود او را به امام صادق بيان كرده است . جمع قرآن ، كلمه‌اى است كه از صدر اسلام در تاريخ ضبط شده است و نسبت به چند حادثه نام برده شده :\r\n1 - معروف است كه پس از بيعت سقيفه ، جمعى در خانهء امير المؤمنين ( ع ) آمدند و او را براى شركت در بيعت دعوت كردند ، على ( ع )\r\n\r\n","description":"","footnote":"","page_name":" 754 ","page_number":754},
  {"content":"\r\n\r\nمشغول جمع قرآن بود و به فاطمه ( ع ) فرمود : برو جواب اينها را بگو .\r\n2 - در حادثهء خونين يمامه هزار و دويست تن از قرّاء قرآن كشته شدند و اين نگرانى پيش آمد كه قرّاء در ميدانهاى جهاد اسلامى كه تازه شروع شده بود از ميان بروند و قرآن هم از ميان برود و صحابه در فكر جمع قرآن بر آمدند .\r\n3 - جمع قرآن در زمان عمر و عثمان .\r\nمجلسى ( ره ) گويد : اصحاب ما در بارهء قرآن اختلاف دارند ، صدوق و ابن بابويه و جمعى گويند كه همهء قرآن همين است كه معلوم و معروف است طبق قرائت قرّاء سبعه و همگنان آنها هيچ گونه تغيير و كم و كاستى در ظاهر آن رخ نداده ، ولى كلينى و شيخ مفيد و جمعى ديگر گويند كه نسخهء جامع قرآن نزد ائمه است و آنچه در مصاحف است بعضى از آن است و امير المؤمنين ( ع ) بود كه آن را طبق نزول بر پيغمبر جمع كرد و به صحابهء منافق عرضه كرد و نپذيرفتند و آنها در زمان عمر و عثمان آهنگ جمع آن كردند چنانچه تفصيلش در كتاب قرآن بيايد ، شيخ ما مفيد روح اللَّه روحه در جواب مسائل سرويه گفته كه آنچه ميان دو صفحهء جلد قرآن است و در دست است همه كلام خدا و نازل كردهء او است و كلام بشرى در آن وارد نشده و آن جمهور قرآنى است كه نازل شده و بقيه آنچه به عنوان قرآن نازل كرده نزد نگهدار شريعت و امانت دار احكام سپرده است و چيزى از آن از دست نرفته و گر چه با قرآن موجود نپيوسته به چند جهت :\r\n1 - قصور مردم از معرفت اين قسمت .\r\n2 - مردم نسبت بدان ترديد به خود راه مىدادند و در شك مى افتادند .\r\n3 - مطالبى بوده كه عمداً آن را نفى كردند و نپذيرفتند .\r\n4 - قسمتهائى كه عمداً آن را از قرآن حذف كردند .\r\n\r\n","description":"","footnote":"","page_name":" 755 ","page_number":755},
  {"content":"\r\n\r\nو محققاً امير المؤمنين همان قرآنى كه نازل شده بود از اول تا به آخر جمع كرد و چنانچه بايست تأليف نمود ، مكى را بر مدنى مقدم داشت و منسوخ را بر ناسخ و هر چيزى را در جاى خود نهاد و از اين رو امام صادق ( ع ) فرمود : هلا به خدا اگر قرآن چنانچه نازل شده است خوانده شود درك مىكنيد كه ما در آن نامبرده شديم چنانچه حجتهائى كه پيش از ما بودند در آن نام برده شدند . تا اينجا از مجلسى نقل شد .\r\nتذكر : من راجع به جمع قرآن و مراحل آن نظرياتى دارم كه در باب اخبار راجع به قرآن بيان مىكنم ، ان شاء اللَّه تعالى . در آيهء ( 89 سوره نحل ) : « و فرستاديم بر تو كتاب را براى بيان و شرح هر چيزى و هدايت و رحمت و مژده براى مسلمانان » . از مجلسى ( ره ) :\r\nاول آيه اين است : « مىگويند آنان كه كافرند ، تو رسول نيستى ، بگو كافى است خدا براى گواه ( يعنى بس است كه خدا ميان من و شماها گواه باشد بوسيلهء آنچه از معجزات و دلائل بر نبوت من آشكار نموده ) و كسى كه علم كتاب نزد او است » طبرسى گويد : در آن چند قول است :\r\n1 - مقصود ، خدا است .\r\n2 - مقصود ، مؤمنان از اهل كتابند چون عبد اللَّه بن سلام ( از يهود ) و سلمان فارسى ( از مجوس ) و تميم دارى ( از نصارى ) .\r\n3 - مقصود از آن على بن أبى طالب ( ع ) است . از مجلسى ( ره ) :\r\n1 - حرف در كلمه استعمال شده و بعضى آن را به معنى وجه دانسته‌اند .\r\n2 - اين تخت در كمتر از يك چشم بهم زدن از دو ماه راه نزد سليمان ( ع ) حاضر شده و در اينجا دو اعتراض است :\r\n\r\n","description":"","footnote":"","page_name":" 756 ","page_number":756},
  {"content":"\r\n\r\n( 1 ) در اين زمان كوتاه چگونه اين حركت واقع شده ؟\r\n( 2 ) در صورت تحقق چگونه ساختمانها و مساكن فيما بين اين دو مسافت ويران نشده است ؟\r\nجواب از اعتراض اول اين است كه حركت بىنهايت سرعت پذير است با اينكه حركت سريع‌تر از اين محقق است زيرا هر جزء از فلك الافلاك در اين اندازه از زمان هزارها فرسخ مسافت طى مىكند و به عقيدهء مسلمانان ، در همين اندازه از زمان جبرئيل از عرش برين به زمين مىآيد و ميان اين دو مسافت نسبتى نيست . پايان .\r\nمن مىگويم : اگر مسافت دو ماه راه از قرار روزى شش فرسخ به سيصد و شصت فرسخ تخمين كنيم و آن را در 6 ضرب كنيم مىشود دو هزار و صد و شصت كيلومتر - و كشتى فضاپيماى شوروى حامل يورى گاگارين هر ثانيه قريب صد كيلومتر طى مسافت كرده بود و به اين سرعت اين عمل در ظرف يازده ثانيه انجام مىشود كه عرفاً كمتر از يك چشم به هم زدن است .\r\nدر جواب اعتراض دوم ، مجلسى ( ره ) چند وجه نقل كرده است :\r\n( 1 ) تخت در هوا حركت كرد و خدمت سليمان ( ع ) آمد : اين مخالف اخبار است .\r\n( 2 ) زمين زير تخت كنده شده و ما بين آن منخسف شد تا تخت به سليمان ( ع ) رسيد .\r\n( 3 ) اين حركت از مسير زير زمين انجام شده و به صورت نامرئى انجام گرفته ، خدا به قدرت خود زمين را از زير شكافته و تخت بلقيس از مجلس سليمان سر در آورده است .\r\n( 4 ) اين عمل بواسطهء جمع زمين و بسط آن انجام شده كه قسمتى از آن بهم رفته و قسمتى از هم باز شده تا تخت به سليمان رسيده است ، بعضى روايات دلالت بر وجه دوم دارد و بعضى بر وجه سوم و بنا بر اين اعتراض\r\n\r\n","description":"","footnote":"","page_name":" 757 ","page_number":757},
  {"content":"\r\n\r\nخرابى مساكن اصلا وارد نيست . از مجلسى ( ره ) :\r\nدر اين حديث از آيهء شريفه تضمين شده كه مىفرمايد ( 117 سوره اعراف ) : « به موسى وحى كرديم كه عصاى خود را بيافكن و بناگاه مىبلعيد آنچه جادو كرده بودند » بيضاوى گفته يعنى آنچه را تزوير و ظاهر سازى كرده بودند ، از \" افك \" است به معنى نيرنگ و ديگرگون نمودن چيزى و رواست \" ما \" مصدريه باشد و با فعل معنى مفعول دهد ( مىبلعيد مزورات آنها را ) . انتهى .\r\nشايد در مورد قائم مقصود از افك كه عصا آنها را مىبلعد قشونها و ساز و برگ جنگ مخالفان باشد و گفته‌اند مقصود كتابها و نشريات آنها است كه به پروردگار خود دروغ و ناحق بسته‌اند . از مجلسى ( ره ) :\r\nگفته شده است كه اكتفاء به يك چشمه در زمان قائم با آنكه در زمان موسى از آن 12 چشمه مىجوشيد كنايه از اين است كه اصحاب قائم ( ع ) هيچ اختلافى ندارند . از مجلسى ( ره ) :\r\nلمثل الذى جاءت به الملائكة : يعنى سلاح كه جملهء بعد آن را تفسير كند و آن اشاره است به قول خدا سبحانه در داستان طالوت ( 248 سوره بقره ) : « پيغمبرشان به آنها گفت نشانهء سلطنتش اين است كه تابوت براى شما مىآيد و در آن دلگرمى و اطمينان باشد از طرف پروردگار شما و بقايائى از آنچه آل موسى و آل هرون بجا گذاردند ، در حالى كه فرشته‌ها آن را حمل كنند » . در تابوت چند قول است :\r\n1 - صندوق توراة بوده كه از چوب شمشاد ساخته شده و با روكش طلا تزئين گرديده بود به اندازهء سه ذراع ( يك ذراع و نيم در دو ذراع ) ،\r\n\r\n","description":"","footnote":"","page_name":" 758 ","page_number":758},
  {"content":"\r\n\r\nو چون موسى ( ع ) در نبرد مىشد آن را جلوى قشون مىكشيد تا دل بنى اسرائيل بدان گرم باشد و نگريزند .\r\n2 - در ميان آن صورت پيغمبران قرار داشت .\r\n3 - على بن ابراهيم در تفسيرش گفته است : تابوتى بود كه خدا براى حفظ موسى فرستاد و مادرش وى را در آن نهاد و به دريا افكند و آن در ميان بنى اسرائيل بود و بدان تبرك مىجستند و چون مرگ موسى در رسيد الواح توراة و زره خود و آيات نبوت را در آن نهاد و آن را به وصى خود يوشع سپرد و هميشه تابوت در دست آنها بود تا آن را خوار شمردند و اسباب بازى كودكان شد و در ميان راهها با آن بازى مىكردند .\r\nدر بارهء اينكه فرشته‌ها آن را حمل مىكردند چند وجه گفته‌اند :\r\n1 - خدا آن را پس از موسى بالا برد و براى پيروزى طالوت فرود آورد در حالى كه بنى اسرائيل به آن نگاه مىكردند .\r\n2 - پس از موسى به همراه پيغمبرانشان بود و بدان پيروزى مىجستند بر دشمنان خود تا فاسد شدند و كفار بر آنها غالب گرديدند و تابوت را تصرف كردند و تا دوران قيام طالوت در سرزمين جالوت بود تا اينكه گرفتار بلا شدند و پنج شهر آنها ويران شد و آن را بر اثر تابوت دانستند و بدان فال بد زدند و آن را بر دو نره گاو بار كردند و به بيابان رها كردند و فرشته‌ها آنها را به سوى طالوت راندند و به او رسانيدند .\r\n3 - تا تابوت ميان بنى اسرائيل محترم بود آنها عزت و شرافت داشتند و چون گناه كردند و تابوت را خوار شمردند ، خدا آن را بالا برد و چون از پيغمبر خود در خواست فرماندهى كردند ، خدا طالوت را فرماندهء آنها ساخت تا با او نبرد كنند و تابوت را هم به آنها برگردانيد . مجلسى ( ره ) گفته : اين جمله كنايه از انكار وجود او است يا كنايه از اظهار خشم شديد دشمن از ظهور او است يا كنايه از اطاعت از او\r\n\r\n","description":"","footnote":"","page_name":" 759 ","page_number":759},
  {"content":"\r\n\r\nاست - و اين معنى قريب است به آنچه من گفتم - و گفته‌اند كنايه از اين است كه از او سخن كنند و يا اينكه كنايه از اين است كه يارانش زير پردهء نهانند . منظور اين است كه اين چيزها به عنوان نشانهء ولايت از پيغمبر به على ( ع ) رسيد و جزء تركه‌اى نبود كه به وارث مالى منتقل شود . از مجلسى ( ره ) :\r\n1 - بالا زدن پرده شايد براى اين بوده كه اعلام كند كه ائمه ( ع ) از پشت پرده خبر ندارند جز به بررسى و در اين اعلام يك مصلحتى بوده يا از نظر اينكه ائمه حالات مختلفه‌اى دارند و بسا نياز بدان دارند ، زيرا نسبت به همهء علوم حاضر الذهن نيستند بلكه بسا نياز دارند به كتاب رجوع كنند يا انتظار الهام از روح القدس را بكشند .\r\nمن مىگويم : ممكن است بالا زدن پرده براى رفع نگرانى ابو بصير بوده كه بىپروا سؤالات محرمانهء خود را مطرح كند .\r\n2 - مقصود از باب اول كه به على ( ع ) آموخته نوع علوم بوده ( چون نحو ، صرف ، فقه مثلًا ) و مقصود از باب دوم كه از آن فهم نموده قواعد كليهء هر علمى است يا مقصود از باب اول قواعد كليه است و مقصود از باب دوم جزئياتى است كه بر آن تطبيق مىشوند چنانچه در بعضى از اخبار بدان اشاره شده است .\r\nمن مىگويم : ممكن است يكى از اين اخبار ، خبر معروف شاخهء ابن طاب باشد كه روايت شده ، شخصى سفل سينه در مسجد انداخت و معصوم در حال نماز با شاخهء درخت ابن طاب آن را برداشت و رو به قبله رفت و از مسجد بيرون انداخت و به قهقرى برگشت تا محل نماز خود آن را ادامه داد ، امام بعد از نقل آن مىفرمايد : چهل باب از اين علم فهميده شود و علامه بحر العلوم ( ره ) در \" دُرّه \" گويد :\r\n و الشجر المعروف بابن طاب * يفتح منه أكثر الأبواب \r\n\r\n","description":"","footnote":"","page_name":" 760 ","page_number":760},
  {"content":"\r\n\r\nاز درخت معروف به ابن طاب اكثر ابواب فهم شود .\r\n3 - از قاموس : جفر : بزغاله‌اى است كه بزرگ شده تا شكمبه در آورده ( و علفخوار شده ) و يا چهار ماهه شده ( كه ديگر نياز به شير مادر ندارد ) و به معنى چاهى است كه پر نشده يا بعضى از آن پر شده و به معنى جعبه‌اى است از پوست كه چوب ندارد يا از چوب خالص كه پوست ندارد .\r\n4 - در بارهء اينكه مىفرمايد : « مصحف فاطمه سه برابر قرآن معمولى است و هيچ از قرآن در آن نيست » اعتراضى دارد و پاسخ داده است .\r\nالف - مقصود قرآن معمولى است نه قرآن نزد ائمه از نظر مفهوم ظاهرى قرآن .\r\nب - مقصود اختلاف كامل در الفاظ و عبارات است نه در معنى و مفهوم . فتدبر . از مجلسى ( ره ) :\r\nو لو طلب الحق بالحق : يعنى بنى حسن مدعى هستند كه ما براى حسين ( ع ) خونخواهى مىكنيم و براى رفع منكرات و ازالهء باطل و اهل باطل قيام كرديم و اين حقوق را بوسيلهء باطل مىخواهند كه ادعاى ناحق امامت خود و انكار امامت ائمه و حقوق آنها است و اگر حق را بوسيلهء حق طلب مى كردند براى آنها بهتر بود . از مجلسى ( ره ) :\r\nجفرى كه نام مىبرند - مقصود ائمهء زيديه است از اولاد امام حسن كه مدعى امامت بودند و مىگفتند جفر نزد ما است ، امام در مقام بطلان دعوى آنها چند دليل مىآورد :\r\nالف - در جسر مصحف فاطمه است و در آن بيان شده كه بنى حسن به سلطنت نرسند و خروج براى آنها جائز نيست .\r\nب - احكام حقهء واقعيه در آن مندرج است و آنها از آن خبر ندارند .\r\n\r\n","description":"","footnote":"","page_name":" 761 ","page_number":761},
  {"content":"\r\n\r\nج - قضايا و فرائضى كه امير المؤمنين تنظيم كرده در آن مندرج است و آنها از آن اطلاع ندارند و گر نه شما راجع به ميراث خاله‌ها و عمه‌ها از آنها بپرسيد كه آن را طبق واقع نمىدانند و طبق احكام مخالفين جواب مى دهند .\r\nد - مصحف فاطمه ( ع ) در جفر است كه در ضمن آن وصيتنامهء او راجع به اوقاف و اولاد آن حضرت درج است يا وصيتى كه جبرئيل به فاطمه راجع به اولاد و امامان ذريهء او دارد در آن مندرج است و بر خلاف دعوى آنها است .\r\nه - سلاح رسول خدا و مصحف فاطمه ( ع ) با هم هستند و سلاح در دست آنها نيست و سپس استشهاد به آيهء احقاف مىفرمايد : اين آيه در قرآن چنين است :  ائْتُونِي بِكِتابٍ مِنْ قَبْلِ هذا  شايد امام نقل به معنى كرده يا در مصحف ائمه به اين قرائت ضبط بوده است و اين آيه در رديف آيات احتجاج بر مشركين است كه مىفرمايد : « بگو شما آنچه را جز خدا به معبوديت مىخوانيد به من بگوئيد كه از زمين چه آفريده‌اند ؟ يا در خلقت آسمان چه شركتى كرده‌اند ؟ و هر كتابى را پيش از اين قرآن بياوريد ( كه ناطق به توحيد است ) يا يك اثرى از علم و دانش بياوريد تا معلوم شود كه اين معبودان شما حق عبادت دارند ، و البته چنين اثرى وجود ندارد » و استشهاد امام به آيه براى بيان اين است كه براى اثبات حقيت دعوى يا بايد دليل از كتاب آسمانى آورد يا از باقيماندهء علوم انبياء و اوصياء كه نزد ائمهء بر حق محفوظ است و ائمهء زيديه از هر دو عاجزند . از مجلسى ( ره ) :\r\n\" عن الجعفر \" مقصود ، جفر ابيض است اينكه مىفرمايد پوست گاوى است ، شايد مقصود اين است كه اين پوست گاو ظرف كتب است نه اينكه نوشته بر آن است . انتهى .\r\n\r\n","description":"","footnote":"","page_name":" 762 ","page_number":762},
  {"content":"\r\n\r\nاز مجلسى ( ره ) :\r\nاز اين روايت شبهه در نسب فاطميان - سلاطين مصر - استفاده مىشود ، مگر آنكه مقصود : اولاد امام حسن كه در آن زمان وجود داشته‌اند بوده باشد . از مجلسى ( ره ) :\r\n\" بأمر تضمر لى غيره \" يعنى چيزى به من گزارش مده كه در علم تو مقدمه و مبدئى باشد مخالف و مناقض آن كه در صورت بررسى و تحقيق بايد بر خلاف آن اعتراف كنى چنانچه بيشتر علوم اهل ضلال چنين است زيرا در اكثر اظهارات علمى آنان لوازم فاسدى است كه خود بدان معترف نيستند .\r\nيا مقصود ، اين است كه هر چه به من خبر مىدهى از روى يقين باشد كه خود احتمال خلاف آن را ندهى و معنى دو علم دو احتمال متناقض است يا مقصود اين است كه رازى را از من مپوشان پس بنا بر اين قول امام در اجابت او نسبت به غير مورد تقيه است .\r\nو بعضى گفته‌اند مقصود از اين كلام بيان بطلان روش اجتهاد در احكام است كه مىگويند ظن مجتهد نتيجهء علمى دارد و به اين اصل معتقدند كه ظنى بودن دليل منافات با قطعى بودن حكم اجتهادى ندارد و در همهء احكام اجتهادى خود در خاطر مىگيرند كه چون ظن آنها بر خلاف حكم فعلى آنان تعلق گرفت از آن برگردند و بر خلاف آن حكم كنند و در هر دو صورت مدعى علم به حكم هستند . پايان كلام مجلسى ( ره ) .\r\nولى آنچه در اينجا به نظر مىرسد اين است كه :\r\n1 - توضيحى راجع به بيان مجلسى در وجه اول اختلاف اظهارات علمى با آنچه در ضمير گوينده از نظر لوازم فاسده حاصل است به چند مثال :\r\nالف - از اشعرى مىپرسى خدا يكى است يا دو تا ؟ بىترديد مى گويد : يكى است ، باز مىپرسى : صفات خدا عين ذات او است يا زائد بر\r\n\r\n","description":"","footnote":"","page_name":" 763 ","page_number":763},
  {"content":"\r\n\r\nذات او ؟ مىگويد : زائد بر ذات او ، و از اينجا لازم مىآيد كه خدا نه تا باشد چون تعدد معانى در ذات با توحيد از نظر تحقيق مخالفت دارد .\r\nب - از اشعرى مىپرسى : خدا جسم و مكان دارد يا نه ؟ مىگويد :\r\nنه ، و باز مىپرسى : خدا در آخرت به چشمِ سر ديده مىشود يا نه ؟ مى گويد : آرى ديده مىشود ، و اين منافى با سلب جسم و مكان است .\r\nج - از اشعرى مىپرسى : عقل حجت است يا نه ؟ مىگويد : نه ، ولى چون وارد فقه مىشود اگر حنفى باشد در بيشتر مسائل به قياس و استحسان كه دليل عقلى است اعتماد مىكند و اين با آن متناقض است .\r\nالتزام به مبادى و اصول متناقض و مختلف علت مهم گمراهى بشر بوده و هست ، هم از نظر دينى و هم از نظر دنيوى ، هم از نظر سعادت ماديه و هم از نظر سعادت معنويه ، و ما شرحى در اين باره در كتاب عقل و جهل نوشتيم و پايهء التزام به اين تناقضات جهل عميق و متراكم است كه در ظلمت آن همهء حقائق ناپيدا است تا مىرسد به حقيقت روشن بطلان تناقض و به همين سبب در ملت‌هاى نادان خرافات و داستان‌هاى جادوگرى كه بر اساس محال و تناقض تنظيم شده است بسيار رواج دارد .\r\n2 - اينكه مىگويد در پرسش من مبادا به زبان چيزى بگوئى و در دل چيز ديگرى بگيرى بايد اين طور فهميده شود كه :\r\nمقصود اصلى از هر پرسش كشف حقيقت است و بايد مقصود اصلى از جواب هم بيان حقيقت باشد و در مواردى است كه سؤال از اصالت خود كه كشف حقيقت است خارج مىشود مانند :\r\n( 1 ) سؤال براى امتحان .\r\n( 2 ) سؤال براى مجادله و بحث و مناقشه .\r\n( 3 ) سؤال براى اظهار فضل و . . و . .\r\nچنانچه گاهى جواب از اصالت خود خارج مىشود و نظرى به بيان\r\n\r\n","description":"","footnote":"","page_name":" 764 ","page_number":764},
  {"content":"\r\n\r\nحقيقت ندارد مانند :\r\n1 - در مقاصد ادبى چنانچه گويند حجاج به گرفتارى گفت :\r\n( لأحملنك على الأدهم ) محققاً به پاى تو كند خواهم نهاد ، او در جواب گفت : \" مثل الأمير يحمل على الأدهم و الأشبه \" مانند امير مردم را بر اسب سياه و سرخ سوار مىكند ، تا آخر .\r\n2 - در مقام جهل به جواب و شرم از اظهار نادانى كه جوابگو مىداند سخن او جواب سائل و بيان حقيقت نيست ولى براى اقناع او بر خلاف آنچه در دل دارد بيان مىكند .\r\n3 - در مواردى هم از نظر مقاصد مختلفهء سياسى و استفاده‌جوئى و غيره جواب دهنده از بيان حقيقت صرف نظر مىكند و به حاشيه مىرود و يا نعل را وارونه مىزند .\r\nدر اينجا است كه امام مىفرمايد : جواب من بر مسائل ، از علم خدا سرچشمه مىگيرد و دچار اين انحرافات نمىشود ، زيرا اين انحرافات همه از آنجا است كه اختلافى در ميان است و در اينجا هيچ علت اختلافى وجود ندارد . از مجلسى ( ره ) :\r\nبدان كه حاصل اين استدلال اين است كه ثابت است كه خدا قرآن را در شب قدر بر پيغمبرش نازل كرده و در شب قدر هر سال ملائكه و روح بيان و تأويل امور را براى او مىآورند زيرا فعل مستقبل دلالت بر تجدد و استمرار دارد ، در اينجا مىگوئيم :\r\nس - براى پيغمبر نسبت بدان چه امت نياز داشتند راه تحصيل علمى جز آنچه از آسمان از نزد خدا برايش در شب قدر يا وقت ديگر مىآمد وجود داشت يا نه ؟\r\nج - شق اول باطل است چون خدا مىفرمايد ( 4 سوره نجم ) :\r\n\r\n","description":"","footnote":"","page_name":" 765 ","page_number":765},
  {"content":"\r\n\r\n« نيست آن مگر وحيى كه به وى مىرسد » پس شق دوم ثابت است .\r\nس - جائز است علمى كه مورد حاجت مردم است ابلاغ نشود و نهان بماند يا نه ؟\r\nج - شق اول باطل است چون به او وحى شده تا تبليغ كند و مردم را به خدا هدايت كند پس شق دوم ثابت است .\r\nس - اين علمى كه پيغمبر براى هدايت امت اظهار مىكند و از آسمان است ممكن است دچار تناقض و اختلاف باشد كه در يك قضيه و يك زمان دو حكم مخالف اظهار شود يا نه ؟\r\nج - شق اول باطل است چون تناقض گوئى از خدا محال است و خودش هم فرموده ( 82 سوره نساء ) : « اگر از نزد غير خدا بود دچار اختلاف فراوان مىشد » پس شق دوم ثابت است .\r\nنتيجه : علم پيغمبر از خدا دريافت شده و به مردم ابلاغ شده و اختلافى هم در آن راه ندارد . اكنون باز مىگوئيم :\r\nس - كسى كه حكم او در معرض اختلاف است چون اجتهادات ضد و نقيض ، در اين كار خود موافق رسول خدا است يا مخالف او است ؟\r\nج - شق اول باطل است چون در حكم او اختلافى نبود و دوم ثابت است كه مخالف رسول خدا است .\r\nس - در صورتى كه در حكم رسول خدا اختلافى نيست كسى راه به اين حكم بىاختلاف دارد بدون دريافت از خدا - يا بىواسطه يا بواسطه - به طورى كه تأويل درست متشابهاتى كه سبب اختلاف است بداند يا نه .\r\nج - اولى باطل است و دومى ثابت است .\r\nس - آيا تأويل درست متشابهات را جز خدا و راسخون در علم مى دانند كه در علم آنها اختلافى نيست يا نه ؟\r\nج - اولى باطل است چون خدا مىفرمايد : « تأويل متشابهات را جز\r\n\r\n","description":"","footnote":"","page_name":" 766 ","page_number":766},
  {"content":"\r\n\r\nخدا و راسخون در علم نمىدانند » .\r\nنتيجه : موافق رسول خدا كسى است كه در حكم او اختلاف نيست و بايد آن را از خدا دريافت كند و بايد عالم به تأويل درست متشابهات قرآن باشد . در اينجا باز مىگوئيم :\r\nس - رسول خدا كه راسخ در علم و عالم به متشابه بود وقتى وفات كرد علمش را با خود برد و آن را به خليفهء خود نياموخت يا آن را تبليغ كرد و به خليفهء خود آموخت .\r\nج - شق اول باطل است چون مستلزم تضييع نسل آينده است و دومى ثابت است كه آن را آموخته است .\r\nس - خليفهء او پس از وى چون مردم معمولى جائز الخطا است و احكام مختلفه دارد يا مؤيد از جانب خدا است و چون رسول خدا بىاختلاف حكم مىكند بوسيلهء اينكه فرشته از غير راه وحى و رؤيت با او مربوط است و يا از راه ديگر و در نتيجه مانند خود پيغمبر است جز اينكه نبوت ندارد ؟\r\nج - شق اول باطل است چون كفايت حال امت را در ارشاد و هدايت نكند و اختلاف احكام و تضييع انام لازم آيد ، پس دومى ثابت است .\r\nنتيجه اينكه بايد پس از رسول خدا ( ص ) خليفه‌اى باشد راسخ در علم ، عالم به تأويل متشابه و مؤيد من عند اللَّه ، مصون از خطاء و اختلاف در حكم و علم تا حجت بر عباد باشد و مقصود همين است . از مجلسى ( ره ) :\r\nقوله : قال في ابى فلان و أصحابه ، من مىگويم كه اين آيه چند تأويل دارد :\r\n1 - آنچه به خاطر قاصر رسيده و آن اين است كه اين آيه در بارهء ابى بكر و يارانش يعنى عمر و عثمان و به همراهى خطاب نازل شده و قول خدا در جملهء اول : « افسوس مخوريد بر آنچه از دست شما رفت » يعنى غم مخوريد\r\n\r\n","description":"","footnote":"","page_name":" 767 ","page_number":767},
  {"content":"\r\n\r\nكه نص و تعيين بر امر خلافت و امامت از دست شما رفت و مخصوص على ( ع ) گرديد ، چون كه پيغمبر او را به خلافت معين كرد و شما را محروم ساخت و در جملهء دوم به آنها مىفرمايد : « شاد نباشيد به اين رياست ظاهر كه خدا به دست شما داد » يعنى خدا شما را به ارادهء خودتان واگذارد و وادارتان نكرد به ترك آن و توانائى به شما داد در غصب خلافت از مستحق آن ( اين بيان مجلسى ( ره ) بر پايهء اين است كه « آتاكم » را فعل متعدى گرفته و فاعل آن را ضمير مقدر و راجع به خدا دانسته ولى ظاهر اين است كه در اينجا معنى لازم دارد و ضمير فاعل آن به ماء موصوله بر مىگردد و ضمير ( كم ) بعنوان حذف و ايصال بدان پيوسته مانند ( جاءكم ) كه در اصل ( جاء اليكم ) است و ( جاء ) فعل لازم است مانند ( ذهب ) و معنى فارسى آن اين است ، شاد نباشيد بدان چه بدست شما افتاده ، چنانچه ما آن را ضمن حديث همين طور ترجمه كرديم و اعتبار ( آتاكم ) فعل لازم به اعتبار ترك مفعول است مانند (  هَلْ يَسْتَوِي الَّذِينَ يَعْلَمُونَ وَ الَّذِينَ لا يَعْلَمُونَ  ) يا از باب مشاكله است در برابر ( فاتكم ) چون باب مشاكله يكى از محاسن ادبيت وسيع زبان عرب است ) .\r\nيك جمله كه \" لا تأسوا . . . الخ \" باشد مقدمه است و اشاره است به موضوع سابقى كه عبارت از نص بر خلافت على ( ع ) است در زمان حيات پيغمبر ( ص ) و جملهء ديگرى كه \" لا تفرحوا \" است اشاره به واقعه‌اى است كه دنبال آن آمد و آن غصب خلافت است بعد از پيغمبر ، و حسن انطباق اين تأويل بر آيه روشن است و حاصل آن با توجه به سابق آيه اين است كه :\r\nهيچ گرفتارى و پيشآمدى در زمين و در جان شما نباشد مگر آنكه ما آن را سرنوشت كرديم و حكم آن را پيش از خلق اصل مصيبت بلكه اصل نفوس در كتاب ثبت كرديم تا شما افسوس نخوريد بر آنچه از دستتان رفت از امر خلافت حقه و بدانيد كه مستحق خلافت حقه نيست جز كسى كه ملائكه به همراه روح الامين براى گزارش احكام ثبت شده در اين كتاب بر او نازل مى\r\n\r\n","description":"","footnote":"","page_name":" 768 ","page_number":768},
  {"content":"\r\n\r\nشوند و شاد نشويد به اين تسلطى كه به ناحق بدست آورديد و بفهميد كه سزاوار آن نيستيد كه به زور گرفتيد و و بال آن را خواهيد ديد . . .\r\n2 - آنچه پدر علامه‌ام قدس اللَّه روحه افاده كرده و آن اين است كه مقصود از طرح اين آيه بيان اين است كه علم قرآن را جز حكم الهى و حجت معصوم نمىداند ، زيرا هر كه اين آيه را بشنود زود به ذهنش مىآيد كه هر دو خطاب متوجه يكى است چون در يك محل جمعند با اينكه در حقيقت خطاب « افسوس مخوريد » متوجه على ( ع ) است نسبت به از دست رفتن خلافت او و در جملهء بعد كه « شاد نباشيد » خطاب به ابو بكر و ياران او است كه غصب خلافت كردند .\r\n3 - فاضل استرآبادى گفته « افسوس نخوريد » خطاب به اهل بيت ( ع ) است يعنى غم مخوريد بر مصيبتى كه به شما وارد شده و « شاد نباشيد » خطاب به مخالفين است ، يعنى شاد نباشيد به خلافتى كه خدا آن را به شما داده به سبب سوء اختيار شما ( بسيار بد تعبير شده است ) يكى از دو آيه ( بايد گفته شود : دو جمله ) مقدمه است و ديگرى دنبالهء آن و در تأليفى كه عثمان نسبت به قرآن كرده آنها را در يك جا جمع كرده است ( اين بيان هم بسيار ناروا است كه تصور شود عثمان تا اين اندازه نيروى تصرف در قرآن داشته است ) .\r\n4 - گفته شده كه خطاب « لا تأسوا » متوجه به شيعه است كه خلافت با بركت على ( ع ) از دست آنها رفته و خطاب « لا تفرحوا » متوجه به مخالفين است كه خلافت مغصوبه به آنها رسيده و يكى از دو آيه مقدمهء ديگرى بوده . از مجلسى ( ره ) :\r\nاختلاف و تناقض در اين قول به چند وجه است :\r\n1 - اول بار حكم كرد كه قاطع كف بايد تمام ديه را بدهد از نظر\r\n\r\n","description":"","footnote":"","page_name":" 769 ","page_number":769},
  {"content":"\r\n\r\nاحتياط بر جانى و ثانياً حكم كرد كه حَكَمْ بيايد انگشتان بريده را قيمت كند و قول او به مصالحه با قول او به رجوع به مقوم اختلاف دارد .\r\n2 - اين هر دو با حكم برد همه ديهء كف كه اول گفته اختلاف دارد .\r\n3 - رجوع به مقوم موجب اختلاف شود زيرا نظر آنها در قيمت مختلف مىشود ، در اين تعبير اشكال است .\r\n4 - علت اختلاف اين است كه حكم ظنى است و ممكن است با ظن ديگرى باطل شود و حكم ديگرى به جاى آن آيد . از مجلسى ( ره ) :\r\nقوله \" فتبدا لك الملك \" شايد ظهور فرشته براى ابن عباس به معجزهء على ( ع ) بوده و احتمال دارد سخن ملك به وى ظاهر شده باشد ، من گويم :\r\nاين هر دو وجه نادرست است زيرا رؤيت فرشته طبق نص همين خبر و اخبار ديگر از اوصاف خاص نبوت است و براى خود امام هم واقع نشده و چگونه به اعجاز براى ابن عباس واقع مىشود و استماع كلام فرشته هم از اوصاف خاصه امام معصوم است و چگونه نصيب ابن عباس شده . در اينجا بايد گفت :\r\nظهور فرشته براى ابن عباس به تجسم بوده و سابقاً گفتيم كه تجسم فرشته امرى است ممكن و واقع و در صورت تجسم براى هر كس قابل رؤيت است حتى كفار چنانچه فرشتگان مأمور هلاك كردن قوم لوط مورد رؤيت آنها واقع شدند و بلكه طرف صحبت آنها گرديدند ، در اين صورت براى ابن عباس امكان رؤيت محقق است ولى معلوم نيست ابن عباس آن فرشته را به اين عنوان شناخته باشد ، و پر زدن به چشم او بطور نامرئى انجام شده است .\r\nاز مجلسى ( ره ) :\r\nقوله \" ما اختلفنا \" شايد غرض ابن عباس اين باشد كه حق با من است و آن را به خدا حواله مىكنم و شايد مقصودش اين باشد كه در مورد اختلاف رجوع به قرآن مىشود و امام جواب مىدهد كه خود قرآن رفع\r\n\r\n","description":"","footnote":"","page_name":" 770 ","page_number":770},
  {"content":"\r\n\r\nاختلاف نمىكند ، زيرا در صورتى كه مرجع حكم خدا باشد خدا در واقع جز يك حكم ندارد و چطور است كه شما در يك مورد احكام مختلفه بيان مىكنيد و به ناچار يكى از آنها مخالف حكم واقعى خدا است و اين سبب هلاك خودتان و هلاك كردن مردم است .\r\nو بايد متوجه بود كه اين مناظره ميان ابن عباس و امام باقر ( ع ) بايد در زمان كودكى امام باقر ( ع ) باشد در زمان حيات پدر آن حضرت زيرا ولادت امام باقر سال 57 است و وفات ابن عباس سال 68 و سن امام در زمان وفات او بيش از 11 سال نبوده . ميان اماميه خلافى نيست كه شب قدر و فضيلت آن بعد از پيغمبر باقى است تا انقراض جهان و در هر شب قدر هم نزول ملائكه با روح ادامه دارد و اكثر عامه هم بر همين عقيده‌اند و مخالف آنها كم است كه گفته‌اند مخصوص به زمان خود پيغمبر بوده و برداشته شده است . مجلسى ( ره ) - پس از نقل خواب پيغمبر و اخبار آن حضرت از اينكه بنى اميه هزار ماه حكومت فرعونى كنند - گويد : در اينكه شب قدر بهتر از هزار ماه حكومت بنى اميه است چند وجه گفته‌اند :\r\n1 - خدا فضل شب قدر را در دوران حكومت آنها از همه كس سلب كرده جز خاندان معصومين ( ع ) .\r\n2 - فضل آن را از خصوص بنى اميه سلب كرده زيرا عبادات آنها درست نيست .\r\n3 - مقصود همان بيان مدت سلطنت آنها است نه بيان سلب شب قدر .\r\n4 - مقصود اين است كه ثوابى را كه خدا به عبادت شب قدر مىدهد از سلطنت هزار ماه بنى اميه بهتر است .\r\nقوله : «  تَنَزَّلُ الْمَلائِكَةُ وَ الرُّوحُ  » در معنى روح اختلاف است :\r\n1 - از ابن عباس روايت شده كه مقصود جبرئيل است و اكثر مفسرين\r\n\r\n","description":"","footnote":"","page_name":" 771 ","page_number":771},
  {"content":"\r\n\r\nهم بر آنند . 2 - فرشته‌اى است بزرگتر از جبرئيل و از ديگر فرشته‌ها .\r\n3 - از جنس فرشته‌ها نيست و خلقى است اشرف و اعظم از فرشته‌ها ، اين معنى در اكثر اخبار ما وارد است و براى آن استدلال كرده‌اند به قول خدا تعالى ( 38 سوره نبأ ) : « روزى كه بايستند روح و فرشته‌ها » به اعتبار اينكه عطف دليل جدائى است .\r\nدر بارهء اينكه مىفرمايد : قرآن در شب قدر نازل شده است چند وجه است :\r\n1 - مقصود شروع در نزول آن است .\r\n2 - همهء آن از لوح به سفراء نازل شده يا به آسمان نزديك‌تر .\r\n3 - مقدار ساليانهء آن در شب قدر به سفراء نازل مىشده است و ممكن است اول بار يك جا به پيغمبر نازل شده و سپس تيكه تيكه طبق مقتضيات وقت دوباره نازل شده است .\r\nدر تعيين شب قدر هم اختلاف است : بعضى از عامه آن را يكى از شبهاى نامعلوم سال دانند و بعضى يكى از شبهاى نامعلوم ماه شعبان يا رمضان و بيشتر آن را در ماه رمضان دانند در شب اول يا هفده يا تا شب بيست و هفتم ، در نزد ما خلافى نيست كه از شب 19 و 21 و 23 ماه رمضان بيرون نيست .\r\nقوله : « فاتقوا فتنة » خطاب به مؤمنانى است كه در آيهء سابق ذكر شده‌اند ، فتنه به معنى كفر و گمراهى است ، در \"  لا تُصِيبَنَّ الَّذِينَ ظَلَمُوا  \" دو قرائت است و قرائت دوم \" لتصيبن \" با لام ابتدائيه است يعنى فتنه‌اى كه محققاً مىرسد به همان ظالمين از شما ، طبرسى ( ره ) گفته است : اين قرائت از امير المؤمنين ( ع ) و زيد بن ثابت و امام باقر و ديگران است ، و بعضى هم گفته‌اند : الف در قرائت اول اشباع فتحه لام است و از نظر معنى اختلافى نيست و مقصود اين است كه شما مؤمنان بر حذر باشيد از فتنه‌اى كه\r\n\r\n","description":"","footnote":"","page_name":" 772 ","page_number":772},
  {"content":"\r\n\r\nمخصوص ظالمان است و اين فتنه همان انكار شب قدر است بعد از پيغمبر و انكار نزول دستورات ساليانه از طرف خدا كه مستلزم غصب خلافت و سلب حق امير المؤمنين ( ع ) است و لازمهء آن برگشت به دوران جاهليت و احياى اوضاع جاهليت است كه در زمان خلافت اول و دوم پايه‌گذارى شد و سومى آن را روى صحنه آورد و در دوران حكومت بنى اميه رسميت پيدا كرد .\r\nظاهر آيهء ( 138 سوره آل عمران ) راجع به جنگ أُحد است و اشاره دارد به گريز منافقين از جبهه بواسطهء امتحانى كه به عمل آمد و فريادى كه اعلام قتل پيغمبر را نمود ولى در حقيقت تطبيق مىشود بر آنان كه بعد از پيغمبر رو از على ( ع ) برگردانيدند و منكر ادامهء شب قدر شدند كه خدا در آن شب امور خود را بوسيلهء فرشته‌ها و روح نازل مىكند ، زيرا اگر به شب قدر اعتراف مىكردند ناچار بايد براى آن شب به امام معصومى اعتراف كنند كه بتواند امور الهيه را از فرشته‌ها دريافت كند . از مجلسى ( ره ) :\r\nشايد مراد اين است كه علوم را بر وجه كلى مىدانست بطورى كه استنباط جزئيات از آن ممكن بود ولى براى مزيد توضيح و تسهيل امر همان جزئيات و افراد در شب قدر بر او نازل مىشد . . .\r\nو ممكن است مراد از علم جملى و كلى ، علمى باشد كه قبول بداء كند و تفسير و بيان شب قدر ، تعيين امور حتمى و تشخيص امورى است كه بداء پذير است چنانچه از اخبار ديگر معلوم مىشود و چون علم بداء غامض و فهم آن مشكل بوده است براى سائل توضيح نداده و آن را از مواردى دانسته كه بايد مكتوم باشد .\r\nمن مىگويم : حمل علم كلى و جملى بر بداء مبنى بر آن است كه مجلسى ( ره ) در معنى بداء بيان كرده ولى من در باب بداء توضيح دادم كه بداء راجع به مرحله‌اى از علم ذاتى خدا است و مخصوص حضرت او است\r\n\r\n","description":"","footnote":"","page_name":" 773 ","page_number":773},
  {"content":"\r\n\r\nچنانچه از اخبار بداء استفاده مىشد و اين مقام از علم به انبياء و اوصياء افاضه نشده است و در موضوع علم كلى بايد گفت منظور همان مقام نبوت و ولايت است كه عبارت از ملكه و استعداد درك حقائق است از مبدأ بواسطهء وحى و الهام و رؤيت فرشته يا سماع از فرشته ، و مقام ديگرى نيست و لازمهء اين آمادگى و استعداد اطلاع حضورى و عمومى بر حقائق نيست بلكه بايد به طرق معينه از طرف خدا افاضه شود و يكى از آنها همان نزول ملائكه است در شب قدر و اينكه امام مىفرمايد : وقتى پيغمبر به معراج رفت و علم ما كان و ما يكون را آموخت به معنى همان كمال استعداد نبوت و درك آخرين مراحل آن است و معنى اينكه هر علمى داشت به على ( ع ) آموخت همان كمال معنوى مقام ولايت است كه از پيغمبر استفاده كرد چون كه علم عبارت از ملكات عاليهء حاصل در نفس است كه با وسائلى موجب حضور جزئيات مىشود ، مثلا يك عالم به فقه يا نحو يا نجوم عبارت از كسى است كه ملكهء استحضار مسائل آن علم را دارد و اين منافات ندارد كه در احضار مسائل نياز به مراجعهء كتب يا ابزار و اسباب مخصوص داشته باشد و معنى عالم به فقه يا نحو يا نجوم يا اسطرلاب اين نيست كه همهء مسائل آن علم بدون مراجعه يا تنظيم ابزار و آلات در خاطر او حاضر است ، بنا بر اين علم نبوت يك ملكه و استعداد عالى و مخصوصى است در نفس نبى كه وسيلهء كشف حقائق و احكام است و علم ولايت و امامت هم يك ملكهء عاليه و استعداد مخصوصى است در نفس ولى كه وسيلهء كشف حقائق و احكام است و اين منافات ندارد كه اوقات مخصوصى چون شب قدر يا حالات مخصوصى در استحضار حقائق و احكام در نفس نبى يا ولى و امام دخالت داشته باشد . منظور از اين سؤال بيان ارتباط علم به امور جزئيه و بخشنامه‌اى است با آن علم كلى كه مقام نبوت و ولايت است و در حقيقت سؤال از كيفيت وحى نسبت به انبياء ، و الهام و دريافت از ملائكه نسبت به اوصياء\r\n\r\n","description":"","footnote":"","page_name":" 774 ","page_number":774},
  {"content":"\r\n\r\nاست ، از اين جهت امام مىفرمايد : اين مقام از درك عقول عمومى بر كنار است و امرى است مكتوم و تنها خدا آن را مىداند و بس . علت اين سؤال اين است كه چون نزول ملائكه در شبهاى قدر دوران وصايت و امامت متضمن احكام و معلومات تازه‌اى است بر حسب تجديد زمان ، پس بايد اوصياء اطلاعات جديدى پيدا كنند كه انبياء از آن بىخبر بودند ، امام مىفرمايد : علم اوصياء محدود به وصايت است و از اندازهء علم انبياء بيرون نيست و اين حوادث ساليانه هم براى انبياء منكشف بوده و يا آنكه همزمان انكشاف براى اوصياء براى آنها نيز منكشف مىشود و از نظر ارتباط معنوى - رشتهء وصايت هميشه با مقام نبوت ارتباط طولى دارد . طرح اين سؤال هم بر اثر نظريهء تدريجى سابق است و چون در جواب سابق علم وصى محدود به وصايت شد و از حدود علم نبى نتواند بيرون باشد براى سائل اين فكر پديد شد كه علم اوصياء نسبت به يك ديگر اين محدوديت را ندارد و امام سال آينده ممكن است در شب قدر آن سال احكام و مطالبى درك كند كه امام سال گذشته از آن بىاطلاع بوده است ، در اينجا امام مىفرمايد : از نظر اصول كلى معلومات همهء اوصياء يكى است و آنچه در شب قدر بوسيلهء ملائكه تجديد مىشود موضوع احكام جزئى است در موارد مشخصهء جاريه در آن سال و اين علم جديدى محسوب نيست كه سبب امتياز اوصياء در مراتب علمى گردد . در اينجا مقصد از نزول ملائكه را در شب قدر نسبت به هر امرى راجع به دستور اجراء و ابلاغ آن دانسته چنانچه در قوانين بشرى معمول است وقتى حكمى و قانونى در مجلس شورى به تصويب رسيد با آنكه دولت وقت آن را مىداند نمىتواند اجراء كند تا دستور اجراى آن صادر شود و از طرف مجلس آن قانون براى اجراء به دولت وقت ابلاغ گردد . مرحوم مجلسى موضوع اين سؤال را حمل بر بداء كرده\r\n\r\n","description":"","footnote":"","page_name":" 775 ","page_number":775},
  {"content":"\r\n\r\nاست و از اين نظر آن را مخصوص اوصياء دانسته ولى بايد گفت منظور از اين سؤال ترفيع مقام معنوى نبوت و امامت است نسبت به تجديد هر شب قدرى چنانچه در رتبهء استخدامى مأمورين و كارمندان دولت‌ها رسم است كه در فاصله‌هاى مقررى بر اثر ادامهء خدمت رتبهء تازه‌اى به آنها داده مىشود ، امام مىفرمايد : اين ترفيع رتبه موضوع محرمانه‌اى است نسبت به انبياء و اوصياء كه جز خود آنان كسى نمىتواند بر آن مطلع شود و شايد سرّش اين باشد كه بسا نسبت به سابقهء اوصياء توهم نقص براى مردم عادى پديد گردد . از مجلسى ( ره ) :\r\nدر بيان كلمهء \" منكِر \" يعنى منكِر ما و فضل ما و امامت ما و اينكه شب قدر مخصوص ما مىباشد ، ولى اين شرح درست به نظر نمىرسد زيرا امام در معترفان شب قدر هم دو دسته توضيح داده : يكى آنها كه شب قدر را قبول دارند و با ائمه مخالفند و ديگرى آنها كه شب قدر را قبول دارند و مخصوص ائمه مىدانند و اگر معنى منكِر چنان باشد كه مجلسى ( ره ) گفته ، تفصيل بعد از آن بىمورد است در اينجا ، اگر مقصود منكِر اصل شب قدر باشد معنى منكِر كافر است يعنى منكِر اسلام است ، زيرا اصل شب قدر ضرورى دين اسلام است و نص آيات بسيارى از قرآن مجيد است و اگر مقصود از منكِر ، منكِر وجود آن بعد از وفات پيغمبر باشد منظور اين است كه كسى كه منكِر بقاء شب قدر باشد بعد از وفات پيغمبر از مورد بحث خارج است و بايد با او در اصل وجود شب قدر بعد از پيغمبر ( ص ) سخن گفت ، پس مقصود از كلمهء \" منكِر \" اين است كه از مورد بحث ما خارج است . مجلسى ( ره ) از بصائر به سند وى از محمد بن سليمان ديلمى از پدرش گويد : از امام صادق ( ع ) پرسيدم ، گفتم : قربانت ، من از تو شنيدم كه چند بار فرمودى : اگر نباشد كه ما به علم خود بيافزائيم آنچه داريم به\r\n\r\n","description":"","footnote":"","page_name":" 776 ","page_number":776},
  {"content":"\r\n\r\nآخر رسانيم . فرمود : اما راجع به حلال و حرام كه به خدا آن را خداوند تمام و كمال به پيغمبر خود نازل كرده ، و اما در حلال و حرام دانش جديدى نيافزايد . گويد : گفتم : پس اين زيادى چيست ؟ فرمود : در چيزهاى ديگر است جز حلال و حرام . گويد : گفتم : چيزى به علم خود افزوده كنيد كه بر رسول خدا ( ص ) نهان بوده ؟ فرمود : نه ، دستور علم تازه از خدا به فرشته رسد و فرشته آن را نزد رسول خدا ( ص ) برد و گويد : يا محمد ! پروردگارت تو را به چنين و چنان فرموده است ، مىفرمايد : آن را نزد على ( ع ) بر . نزد على ( ع ) آيد و او فرمايد : آن را نزد حسن ( ع ) بر ، و او هم فرمايد : او را نزد حسين ( ع ) بر و همچنين به هر يك از ائمه عرضه شود تا به ما برسد . گفتم : شما ممكن است علمى بيافزاييد كه رسول خدا ( ص ) آن را نداند ؟ فرمود : واى بر تو ، ممكن است امام چيزى بداند كه رسول خدا ( ص ) نداند با اينكه امام از طرف او است ؟ از مجلسى ( ره ) :\r\nام الكتاب ( دفتر كل ) لوح محفوظ است و چون در آيد به اعلام فرشته و فرستادن او يا به وحى و الهام بىواسطهء فرشته نفوذ كند ( بر آيد ) يعنى برسد به رسول خدا ( ص ) و ائمه ( ع ) يا در جريان افتد و ديگر بداء در آن نبود بر خلاف علم اول كه در معرض بداء است . از مجلسى ( ره ) :\r\nاين علم سرّى جز علم به احكام عمومى است كه بايد همهء ائمه بدانند ، مقصود از هر كه خواهد امير المؤمنين تنها و يا به همراهى ديگر امامان است . از مجلسى ( ره ) :\r\nقوله : «  وَ كانَ عَرْشُهُ عَلَى الْماءِ  » زيرا اگر آسمان و زمينى بود عرش وى بر آنها بود و اين صريح است در حدوث آسمانها و زمين‌ها بلكه همه چيز ،\r\n\r\n","description":"","footnote":"","page_name":" 777 ","page_number":777},
  {"content":"\r\n\r\nقوله : « فهو العلم الذى . . . تا آخر » شايد مقصود اين است كه در اين علم غالباً بداء نيست نه بطور مطلق در آن بداء نيست چنانچه از بسيارى اخبار ظاهر مىشود ، يا منظور از آن همان علم حتمى است يا علمى كه در شب قدر نازل مىشود يا علمى كه در هر شب و هر روز ظاهر مىشود . انتهى .\r\nولى طبق تحقيقى كه در باب بداء گذشت بيان شد كه بداء در مرحلهء قبل از علم صفاتى و افعالى است و مخصوص ذات احديت است و در مرحلهء ظهور صفاتى و افعالى بداء نيست و اين روايت هم مؤيد آن است و نياز به اين تقييد ندارد . از مجلسى ( ره ) :\r\n1 - بحر اخضر همان بحر محيط است ، آن را اخضر خوانند بواسطهء سبزى و سياهى آن از نظر فراوانى آبش ، من مىگويم در دوران قديم درياى مديترانه را بواسطهء وسعت و امتداد آن تا اقيانوس ، بحر محيط مىناميدند .\r\n2 - حاصل جواب اين است كه :\r\n( 1 ) ممكن است خدا در بعضى اوقات بواسطهء مصلحتى چيزى را از ائمه پنهان دارد و اين مخالفت ندارد با اينكه علم كتاب نزد آنها است و هر گاه خدا بخواهد و يا محتاج شوند بدان مراجعه كنند .\r\n( 2 ) مقصود اين باشد كه سخن اول حضرت در مجلس عمومى بوده و بر حسب تقيه از مخالفين ادا شده است يا در برابر شيعيان كم هوش و سست خرد براى آنكه مبادا ائمه را خدا بخوانند و اين وجه دوم روشن‌تر است . از مجلسى ( ره ) :\r\nحاصل اين است كه امام به تعليم خدا امور نهانى را مىداند و اين خود جمع ميان آيات و روايات مختلفه است :\r\n1 - ( 179 سوره آل عمران ) : « خدا را شيوه نيست كه شما را بر غيب مطلع كند ولى از رسل خود هر كه را خواهد انتخاب مىكند » .\r\n\r\n","description":"","footnote":"","page_name":" 778 ","page_number":778},
  {"content":"\r\n\r\n2 - ( 50 سوره انعام ) : « من نگويم كه خزانه‌هاى خدا نزد من است و غيب هم نمىدانم و به شما نگويم فرشته‌ام تنها پيرو وحى هستم » .\r\n3 - ( 59 سوره انعام ) : « نزد خدا است كليدهاى غيب نمىداند آنها را جز او » .\r\n4 - ( 188 سوره اعراف ) : « اگر من غيب مىدانستم خير فراوانى مىاندوختم و هيچ بدى به من نمىرسيد » .\r\n5 - ( 20 سوره يونس ) : « بگو غيب از آن خدا است » .\r\n6 - ( 38 سوره فاطر ) : « به راستى خدا داناى غيب آسمانها و زمين است » .\r\n7 - ( 67 سوره نمل ) : « بگو هيچ كس در آسمانها و زمين غيب نداند جز خدا » .\r\n8 - ( آيهء آخر سوره لقمان ) : « به راستى خدا است كه علم ساعت نزد او است و باران را فرو فرستد و بداند در رحم مادران چيست ، هيچ دم زنى نداند فردا چه كند و هيچ زنده‌اى نداند در چه زمينى خواهد مُرد » .\r\n9 - ( 48 سوره سبأ ) : « به راستى پروردگارم تير حق را به نشان مى زند و پر داناى غيب است » .\r\n10 - ( 26 و 27 سوره جن ) : « عالم غيب است و بر غيب خود كسى را مطلع نكند ، جز آن را كه به رسالت بپسندد » .\r\nآيهء 1 - دلالت دارد بر اينكه خدا بعضى از غيب را به رسول برگزيدهء خود اطلاع مىدهد .\r\nآيهء 2 - طبرسى ( ره ) گويد : من غيبى را كه مخصوص خدا است نمى دانم و همانى را مىدانم كه خدا به من آموخته از امر بعث و نشور و بهشت و دوزخ و جز آن ، من تنها پيرو وحى هستم ، مقصودش اين است كه به شما خبر ندهم جز آنچه خدا نازل كند .\r\n\r\n","description":"","footnote":"","page_name":" 779 ","page_number":779},
  {"content":"\r\n\r\nو در آيهء 3 - گفته : معنايش اين است كه نزد او است خزائن غيبى كه در آن عذاب فورى است و چيزهاى ديگر ، نداند آن را جز او يا كسى كه از او آموزد و گفته‌اند : معنايش اين است كه مقدورات غيب نزد خدا است و آن را براى هر كدام از بندگانش كه خواهد بگشايد به او بياموزد يا راه فهم آن را برايش آسان كند و دليل براى وى اقامه نمايد .\r\nو در آيهء 4 - گفته : معنايش اين است كه از آن خدا است علم آنچه در آسمانها و زمين نهان است ، چيزى بر او پوشيده نيست ، سپس گفته است :\r\nمن يكى از مشايخ را كه نسبت به عدل و تشيع روى خوشى نشان مىداد ديدم كه در اين موضوع از تفسير خود به شيعهء اماميه ستم كرده است و گفته اين آيه دلالت دارد كه علم غيب مختص به خدا است بر خلاف آنچه رافضيان معتقدند كه ائمهء غيب مىدانند ، من كسى از اماميه را در نظر ندارم كه توصيف به علم غيب را براى احدى از خلق روا داند ، اين وصف مختص به كسى است كه همه چيز را به ذات خود مىداند نه به علم مستفاد از ديگرى و آن منحصر به ذات قديم سبحان است كه به ذات خود دانا است واجدى از مخلوق شريك او نيست ، هر كه ديگرى را در اين صفت شريك او داند از ملت اسلام خارج است و آنچه از امير المؤمنين نقل شده و خاص و عام از او روايت كردند كه از غائبات خبر داده چون اخبار او از صاحب زنج ( قرامطه ) و از ولايت مروان بن حكم و اولادش و ظهور مهدى و آنچه از ائمهء ديگر در اين باره نقل شده همه را از پيغمبر آموخته بودند و خدا به آن حضرت اطلاع داده بود و به كسى كه اين اخبار مشهوره از آنها روايت شده نسبت دادن اعتقاد به علم غيب در بارهء ائمه معنى ندارد ، اين خود دشنام زشتى است و تضليل و بلكه تكفير آنها است و كسى كه به مذاهب آگاه است آن را نپسندد خدا ميان او و شيعه حكم باشد .\r\nطبرسى در تفسير آيه 8 گفته است : «  إِنَّ اللَّهَ عِنْدَهُ عِلْمُ السَّاعَةِ  » يعنى\r\n\r\n","description":"","footnote":"","page_name":" 780 ","page_number":780},
  {"content":"\r\n\r\nعلم ساعت را مخصوص خود ساخته واحدى از خلق را بر آن واقف نساخته . . . تا آنكه گفته از ائمهء هدى روايت شده كه اين پنج چيز را بطور تفصيل و تحقيق جز خداى تعالى نداند . كلام طبرسى تمام شد .\r\nو حاصل اين است كه مقتضاى جمع بين آيات و روايات آن است كه معنى نفى غيب از معصومين اين است كه از پيش خود غيب ندانند و آنچه را دانند بوسيلهء وحى يا الهام از طرف خدا است و الّا معلوم است كه اكثر معجزات انبياء و اولياء از قبيل اخبار به غائبات است و يك وجه اعجاز قرآن مجيد هم همان اخبار از غائبات است و ما هم بوسيلهء اخبار خدا و رسول بسيارى از غائبات را دانسته‌ايم چون قيامت و احوال قيامت و بهشت و دوزخ و جنت و قيام قائم ( ع ) و نزول عيسى و علامات ديگر ساعت و عرش و كرسى و ملائكه .\r\nو آن پنج كه در آيهء ( 8 ) است چند احتمال را در خور است :\r\n1 - اطلاع كامل و دقيق در اينها منحصر به خدا است و اگر خبر دهند كه شخصى در فلان روز بميرد شامل همهء دقائق مرگ از دقيقه و وضع مرگ نيست و ممكن است ملك الموت هم آن را نداند و سپس وجوه ديگر در اينجا نقل كرده است و برخى را هم تقويت نموده است .\r\nمن مىگويم : علم غيب يعنى دانستن امور نهانى در برابر امور عيانى كه به حواس ظاهره و حواس باطنهء عمومى ادراك مىشوند و اين امور نهانى مراتبى دارند .\r\n\r\n[ مراتب امور نهانى 
  ]\r\n\r\n1 - غيب از سطح ادراك عمومى\r\n: هميشه افرادى بسيار نادر در ميان بشر بوده‌اند كه داراى حدس و هوشى بسيار قوى و تيز بوده و از يك نشانه و اشارهء مطالب نهانى را درك مىكرده‌اند ، اين افراد در محيط عرب جاهلى به نام كاهن معروف بوده‌اند و تا آنجا مردم تحت تأثير هوش آنها قرار داشته‌اند كه آنها را با جن و پرى همراز و آشنا مىدانسته و در حل مشكلات\r\n\r\n","description":"","footnote":"","page_name":" 781 ","page_number":781},
  {"content":"\r\n\r\nزندگى خود از آنها نظر مىخواسته‌اند ، در محيط اسلامى كه فكر مردم از اين خرافات دوران جاهليت پاك شده و پيغمبر اسلام از كهانت و اين گونه دكان داراى و شيادى به سختى جلوگيرى كرد مردان تيز هوش باز به عنوان ديگر شناخته شده‌اند كه يكى از آنها اياس قاضى القضاة معروف قرن دوم اسلامى است از تيز هوشىهاى او داستان‌هائى در تاريخ مانده است :\r\n1 - گويند : چون مهدى عباسى در زمان پدر براى بازديد اوضاع عمومى و ادارى به بصره رفت در هيئتى كه به استقبال او آمده بودند چهار صد نفر رجال و شيوخ استان بصره را دنبال جوانى نورس ديد كه به نظر او كودكى جلوه كرد باعث تعجب او شد و چون به او نزديك شد او را قاضى القضاة بصره معرفى كردند ، مهدى رو به او كرد و گفت :\r\nقاضى چند سال دارد ؟ او دانست كه با اين پرسش او را به عنوان كودكى مورد طعن و نكوهش قرار داده در جواب گفت :\r\nسن من بيش از عتاب بن اسيد است كه پيغمبر اسلام پس از فتح مكه او را والى شهر با عظمت مكه ساخت و بيش از سن اسامة بن زيد است وقتى كه پيغمبر ( ص ) او را فرماندهء كل قشون اسلام نمود و همهء پيره مردان مهاجر و انصار را زير پرچم او فرا خواند .\r\n2 - گويند : روزى در غرفهء مشرف به راه عمومى نشسته بود و مردى را ديد و به حاضران گفت : اين مرد ساباطى است و غلام سياهى گم كرده و بدنبال او مىگردد ، و چون از او تحقيق كردند ، راست گفته بود ، از اياس پرسيدند اين غيب را از كجا دانستى ؟ گفت : چون به اين طرف و آن طرف نگاه مىكرد ، دانستم غريب است و چون غبار سرخ رنگ ساباط در سر و برش بود دانستم اهل ساباط است و چون به هر سياهى كه مىرسيد او را خوب وامىرسيد دانستم غلام سياهى داشته و از او گريخته .\r\n3 - گويند : روزى سه زن را ديد و گفت : يكى دوشيزه است و ديگرى\r\n\r\n","description":"","footnote":"","page_name":" 782 ","page_number":782},
  {"content":"\r\n\r\nآبستن و سومى بچه شير مىدهد ، پس از تحقيق درست بود ، از او پرسيدند اين غيب را از كجا دانستى ؟ گفت : اين هر سه كنار هم آرام راه مىرفتند و حادثهء هراس آورى رخ داد ، يكى دست بر پستان نهاد و ديگرى بر شكم و سومى فروتر و چون در موقع خطر هر كس متوجه عضو مهمتر و عزيزتر خود مىشود ، دانستم اولى شير در پستان براى كودك عزيز خود دارد و دومى عزيزى در شكم مىپرورد و سومى گوهرى ناسفته نهان دارد .\r\nمردان با فراست و تيز هوش در امر سياست هستند كه امور بشرى را تا آينده‌هاى دورى درك مىكنند و اين موضوع بسيار روشن است و اين مردان تيز هوش از نظر ادراك عمومى غيب دانند .\r\n\r\n2 - غيب از نظر فن و دانش\r\n: بسيارى از مسائل علمى هست كه در باب فن و دانش آشكار نيست و فقط متخصصان در آن واقفند ولى از نظر آنها كه وارد اين فن و متخصص در اين علم نيستند غيب و نهان و لا ينحل است .\r\nدر همهء علوم مسائل علمى چنين‌اند و در علوم رياضى مانند حساب و هندسه و جبر و مقابله و در علوم امروزى مانند فيزيك و شيمى ، اين معنى روشن‌تر است در اصول اقليدس صدها مسألهء هندسى و رياضى وجود دارد كه براى كسانى كه در فن هندسه استاد نيستند همه غيب است و بلكه غيب الغيوب است و در مسائل بغرنج جبر و مقابله و فرمول‌هاى پيچيدهء شيمى كه وارد شوى اين موضوع روشن‌تر است .\r\n\r\n3 - غيب از نظر تفكر و رياضت\r\n: كم و بيش مردمى در هر دوره و ميان هر ملتى بوده و هستند كه خود را براى تفكر در يك رشته يا رشته‌هائى آماده كرده و دنبال آن رفته‌اند و رياضت كشيده و در اين زمينه حقائق و مطالبى\r\n\r\n","description":"","footnote":"","page_name":" 783 ","page_number":783},
  {"content":"\r\n\r\nدرك كرده‌اند كه ديگران درك نكرده و نفهميده‌اند ، و در اين موضوع هم بعضى راه اغراق رفته و به بعضى مرتاضان غيب دانىهاى عجيبى نسبت مى دهند ولى اگر همهء آنها هم باور نشود تا اندازه‌اى از آن مورد قبول است .\r\nبا توجه به اين مراتب بايد گفت كه موضوع انحصار علم غيب به خداوند طبق آيات و اخبار وارده در اين موضوع بايد معنى مخصوصى داشته باشد و غيب مخصوص ذات الهى مطلق امور نهانى و نامرئى از نظر عمومى بشر نيست ، در اين صورت به اين حقيقت بايد اعتراف كرد كه پيغمبر و امام به عنوان يك رهبر همه جانبهء جامعه مراتب غيب ادراكى و فنى و تفكرى را مىداند و بر آن مسلط است .\r\n1 - از نظر اينكه اگر آنها را نداند رهبرى نتواند زيرا در برابر آنها كه آن را مىدانند عاجز و درمانده مىشود و سقوط مىكند .\r\n2 - اخبار بسيارى رسيده كه ائمهء معصومين ( ع ) در موقع برخورد به هر يك از اين گونه افراد كاملًا در برابر آنها بر آمده و آنها را زير دست و محكوم خود ساخته‌اند .\r\nو بعلاوه مقام نبوت و امامت يك احاطه و تسلط بر حقايق را لازم دارد كه دريچهء آن ارتباط با عالم غيب و عالم نامرئى است و بالاتر از اين مقامات معمولى غيبدانى ، نبوت و امامت حقه بر اساس غيبدانى است ، بنا بر اين آيات و اخبار وارده در اينكه امام با پيغمبر غيب نمىداند در شمار آيات و اخبار متشابهه قرار مىگيرد و بايد براى آنها دنبال معنى صحيحى گرديد .\r\nآرى ، آنچه مرحوم طبرسى ( ره ) گفته درست است كه غيبدانى به معنى علم ذاتى به حقايق مختص ذات الهى است و به اين معنى علم به مشاهدات همچنين است زيرا جز ذات واجب الوجود او هر كه هر چه داند از او داند و ممكن در ذات خود هيچ ادراكى نتواند و بيشتر آيات و اخبار وارده در اين موضوع در برابر ايراد مخالفان و معاندان پيغمبر و امام وارد شده كه به آنها\r\n\r\n","description":"","footnote":"","page_name":" 784 ","page_number":784},
  {"content":"\r\n\r\nبهانه مىگرفتند و بعنوان عنادورزى يا بلكه مسخره و استهزاء از امام يا پيغمبر مسائلى مانند مسائل درويشى كه عوام به رخ دانشمندان مىكشند ، از آنها پرسشهائى مىكردند و جز اين جوابى نداشتند كه علم غيب از آن خدا است . از مجلسى ( ره ) - اعلام يا با الهام است يا با القاء از طرف روح القدس . از مجلسى ( ره ) - اين تاريخِ وفات ، خلاف مشهور است ، زيرا مشهور وفات آن حضرت را در ماه محرم مىدانند و وفات پيغمبر در عقيدهء شيعه در صفر بوده و به زعم مخالفان در ربيع الاول ، مگر اينكه مقصود شب از نظر هفته باشد و در آن هم اختلاف هست . از مجلسى ( ره ) - كان هذا مما لم يجز ، علت اعتراض اين است كه حفظ نفس واجب است از نظر عقل و شرع و روا نيست كه آن را در هلاكت انداخت ، امام فرمايد : اين درست است ولى ميان بقاء و لقاء مخير شد و لقاء خدا را برگزيد ، و اين جواب بر اين پايه است كه حفظ نفس در همه حال واجب نيست ، و اين از خصائص ائمه است كه چون مرگ را خواهند ، حفظ نفس بر آنها واجب نباشد ، و حكم عقل در اين جا مورد اعتنا نيست با اين كه حكم عقل در اين مورد مسلّم نيست ، محدّث استرآبادى گفته : احاديث اين باب صريح در آن است كه اصل مشهور ميان معتزله راجع به وجوب حفظ نفس عقلًا درست نيست .\r\nدر بعضى نسخه‌ها به جاى خير با خاء نقطه دار ، ( حير ) با حاء بىنقطه آمده و در اين صورت معنى چنين است كه امام در آن مواقع مرگ را فراموش كرد و غافلگير شد ، و رواياتى هم مؤيد آن وارد شده است .\r\nو در بعضى نسخه‌ها ( حين ) است به حاء بىنقطه و نون ، يعنى مرگ او در اين وقت معين شده بود و فرار از تقدير ممكن نبود ، و حاصل جواب اين است كه كسى كه اسباب واقعى مقدرات را نداند مكلف است از آنها\r\n\r\n","description":"","footnote":"","page_name":" 785 ","page_number":785},
  {"content":"\r\n\r\nبگريزد ، چون براى او ممكن به نظر مىآيد ، ولى كسى كه به همهء حوادث آگاهست نمىتواند مكلّف به فرار باشد و الّا لازم آيد كه مقدرات در بارهء او واقع نشود ، و ائمه در اكثر موارد به اين علم خود عمل نكنند و بدان مكلّف نيستند چون پيغمبر و امير المؤمنين كه منافقان را مىشناختند و سوء عقائد آنها را مىدانستند و مكلّف به اجتناب و ترك معاشرت و مناكحهء آنها نبودند و تكليف قتل و طرد آنها را نداشتند مادامى كه مرتكب جنايتى موجب آن نگرديده بودند .\r\nتا آنكه سؤال و جوابى از شيخ مفيد در اينجا نقل كرده بدين مضمون :\r\nدر مسائل عكبريه است كه :\r\nبه اجماع ما شيعه ، امام هر چه مىشود مىداند ، چرا امير المؤمنين با اين كه مىدانست كشته مىشود و قاتل خود را هم مىشناخت ، و وقت و زمان را مىدانست به مسجد رفت ؟ چرا حسين بن على ( ع ) به كوفه رفت با اين كه مىدانست او را يارى نمىكنند و در اين سفر كشته مىشود ، و چون به كربلا رسيد و آب را بر او بستند و با كندن چند ذراع به آب مىرسيد چاه نكند تا از تشنگى به هلاكت رسيد ؟ و امام حسن ( ع ) مىدانست كه معاويه به عهد خود وفا نمىكند و شيعيان پدرش را مىكشد ، با اين حال با او صلح كرد ؟ .\r\nشيخ مفيد جواب داده كه دعوى اجماع بر اينكه امام هر چه مىشود مىداند درست نيست ، و اجماع ما بر خلاف آن است ، از كجا شيعه اجماع بر اين عقيده دارند ، اجماع شيعه بر اين است كه امام حكم هر چه پيش آيد مىداند ، نه اينكه عالم به خود پيش آمدها است به طور تفصيل ، و بنا بر اين پايهء همهء اين سؤالات فرو مىريزد ، ما دريغ نداريم كه امام بسا خود حوادث را به اعلام از طرف خدا بداند ، و امّا آنكه هر چه مىشود مىداند قبول نداريم و قائل آن را درستگو نمىدانيم ، چون گفتهء او حجت و دليلى ندارد .\r\n\r\n","description":"","footnote":"","page_name":" 786 ","page_number":786},
  {"content":"\r\n\r\nامّا راجع به اين كه امير المؤمنين ( ع ) قاتل خود را مىشناخت و وقت آن را هم مىدانست ، آنچه از ظاهر اخبار استفاده مىشود اين است كه قتل را به طور اجمال مىدانست و قاتل را هم به شخصه مىشناخت ، ولى دليلى ندارد كه وقت را هم مىدانست ، و اگر خبرى هم در اين باره باشد اعتراضى وارد نيست ، زيرا ممكن است مأمور به صبر و شهادت و تسليم به قتل باشد تا به مقامى رسد كه بدون آن نمىرسيد و در اين صورت نبايد گفت خود را به دست خود به هلاكت انداخته و به كشتن خود كمك كرده و اين كار از نظر عقل زشت بوده .\r\nو امّا راجع به امام حسين ( ع ) ، ما قبول نداريم كه مىدانست اهل كوفه به او خدعه مىكنند زيرا دليل از عقل و نقل ندارد ، و اگر هم مىدانست جواب آن همان است كه در بارهء امير المؤمنين ( ع ) گفتيم ، و امّا اين كه گفته امام حسين ( ع ) محل آب را مىدانست و آن را عمداً تحصيل نكرد ، چه مانعى دارد كه در موقع منع او از آب ، مأمور بوده كه آن را به وجه ديگرى تحصيل نكند چنانچه در بارهء امير المؤمنين ( ع ) گفتيم .\r\nو امّا راجع به صلح امام حسن با معاويه ، در اينجا سخن ديگرى است ، و آن اين است كه امام مىدانست معاويه عمل به عهد خود نمىكند و عواقب بدى در پيش است ولى چاره‌اى نداشت زيرا اگر صلح نمىكرد خودش و اصحابش يك جا به چنگ معاويه مىافتادند و فوراً همه را مىكشت ، و به اين وسيله خود را تا مدتى حفظ كرد و اولاد و بسيارى از شيعيان خود را حفظ كرد و از تباهى يك بارهء دين دفاع كرد كه بسيار بدتر از وضعى بود كه به واسطهء صلح با معاويه پيش آمد .\r\nو از علامهء حلى طيب الله تربته راجع به امير المؤمنين پرسيده‌اند ، جواب داده كه : ممكن است به امير المؤمنين خبر داده باشند از وقوع قتل در آن شب معين يا در هر جاى مشخّص ، ولى تكليف او غير از تكليف ماها\r\n\r\n","description":"","footnote":"","page_name":" 787 ","page_number":787},
  {"content":"\r\n\r\nاست و روا است كه او جان خود را در راه خدا بذل كرده باشد چنانچه بر مجاهد در جبهه لازم است پايدارى كند و لو تا كشته شود ، انتهى .\r\nاين خلاصهء كلمات اساتيد فن است در ردّ اعتراض ، كه بايد گفت دچار چند ضعف است :\r\n1 - بر اساس احتمالات و امكان پىريزى شده و معلوم است در موضوع علم قطعى نداشته و روشن نبوده‌اند .\r\n2 - در تنگناى اعتراض ، مجبور به انكار اصول مسلّمهء مذهب گرديده‌اند ، چنانچه شيخ مفيد ( ره ) در برابر اجماع بر اين كه امام هر چه را پيش آيد مىداند ، مدعى اجماع بر خلاف آن شده كه اگر تحليل و تجزيه شود نتيجه مىدهد ، اجماع شيعه را بر نادانى امام ، نعوذ بالله .\r\n3 - در تنگناى اعتراض ، مسلّمات تاريخ را منكر شده‌اند ، مانند اين كه امام حسين نمىدانست مردم كوفه به او خدعه مىكنند ، نمىدانست در كربلا كشته مىشود و . . .\r\nدر جواب اين اعتراض به طور قطعى بايد چنين گفت كه : در اسلام دو گونهء جهاد تشريع شده است :\r\n1 - جهاد غلبه ، و آن موضوع كتاب جهادى است كه يكى از كتب فقه اسلامى است ، و يكى از فروع معروف هشتگانهء دين است ( حج و جهاد ) .\r\nجهاد غلبه داراى شرايط مفصّله‌اى است كه در مقام خود شرح شده است و يكى از آنها ، امكان پيروزى است ، و براى آن معين شده كه در حد اقل بايد نيروى اسلام نيمى از عدد و ساز و برگ نيروى مقابل را داشته باشند ( نيم ديگر هم به قوّت روحيهء دينى جبران شود ) و در صورتى كه نيروى اسلام از نصف كمتر باشد ، وجوب جهاد ساقط است و تكليف عقب‌نشينى است . 2 - جهاد استماته ، يعنى جانبازى در راه دين و فداكارى در راه حق و حقيقت . اين قسم از جهاد در اسلام به همراه قسم اول تشريع شد ، و موضوع\r\n\r\n","description":"","footnote":"","page_name":" 788 ","page_number":788},
  {"content":"\r\n\r\nاين جهاد عبارت از جانبازى در راه حق است ، به وجهى كه از آن ترويج و حفظ دين حق محقق شود ، و گاهى علاقه به حق و دوستى و خداجوئى به جايى رسد كه شخص را مشتاق حق كند ، و چون پروانه خود را به آتش افكند : 1 - در جنگ پر نام و با افتخار بدر كبرى وقتى دو صف در هم ريختند و آتش نبرد شعله‌ور و سراسر جبهه را فرا گرفت ، كعب بن مالك انصارى براى سد رمق در حالى كه چند دانهء خرما در دست داشت نزديك پيغمبر رسيد كه سرگرم تنظيم جبهه و تشويق مسلمانان به جهاد بود ، اين جمله را از پيغمبر شنيد كه فرمود : هر كه در اين جهاد كشته شود به بهشت مىرود ، كعب عرض كرد : يا رسول الله ميان من و بهشت جز اين فاصله نيست ؟ فرمود : چنين است ، كعب خرما را به دور انداخت و به جبهه شتافت و خود را در ميان انبوه دشمن رسانيد و جنگيد تا كشته شد .\r\n2 - در جنگ مؤته اين جهاد استماته به وسيلهء بزرگان اصحاب پيغمبر چون جعفر بن ابى طالب و زيد بن حارثه و عبد الله بن رواحه تعقيب شد و پيغمبر آن را تأييد كرد .\r\nمؤته : سرزمينى است در مرز شامات كه در به دو طلوع اسلام مركز عربهاى نصرانى و تحت الحمايهء دولت روم باستانى بود و چون پيغمبر اسلام نامه به امپراطور روم هرقل نوشت و او را به اسلام دعوت كرد ، اين نامه را به وسيلهء سه تن از بزرگان صحابه گسيل داشت ، و پس از مراجعت اين نمايندگان نامى و گرامى پيغمبر ، عربهاى مرزى از راه تعصب يا تحريك آنها را كشتند و پيغمبر در سال نهم هجرت سه هزار قشون تهيه كرد و به سردارى جعفر بن ابى طالب و زيد بن حارثه و عبد الله بن رواحه براى خون خواهى سفراى خود به مؤته فرستاد ، و اين سه تن صحابهء نامى را به ترتيب بر آن قشون امير و فرمانده نمود .\r\nرسيدن قشون اسلام به بلقاء كه يك منزل به مؤته داشت مصادف شد\r\n\r\n","description":"","footnote":"","page_name":" 789 ","page_number":789},
  {"content":"\r\n\r\nبا رجوع شخص امپراطور از جنگ با فارس و پيروزى بر آنها براى زيارت بيت المقدس و شكرگزارى از فتح .\r\nصد هزار قشون مسلّح و مجهّز و فاتح از زبده‌ترين قشونهاى روم به همراه داشت ، و صد هزار قشون عرب هم از قبائل بنى لخم به دو پيوستند ، و قشون سه هزار نفرى اسلام با ساز و برگ و آذوقه مختصر خود در برابر دويست هزار قشون روم و عرب مجهّز واقع شدند ، و چون اين خبر به آنها رسيد شورائى تشكيل داده و به مشورت پرداختند ، عبد الله بن رواحه رئيس انصار كه اكثريت داشتند رأى داد كه ما طبق دستور با اين قشون وارد نبرد مىشويم و در راه حق جانبازى مىكنيم ، و بعضى گفتند با اين وضعى كه پيش آمده جهاد ساقط است و بر مىگرديم و بعضى هم گفتند : همين جا توقف مىكنيم و از پيغمبر كسب تكليف مىكنيم ، ولى نظر اول اكثريت يافت ، و اين سه هزار خود را به ميدان آن دويست هزار نفر كشيدند و نتيجه جز جانبازى چيزى نبود ، اين است كه اول بار جعفر طيّار اسب خود را پى كرد و شمشير كشيد و به دشمن حمله كرد و جنگيد تا كشته شد ، و زيد بن حارثه به دنبال او رفت و شهيد شد و سپس عبد الله بن رواحه خود را به قلب دشمن زد و نبرد كرد تا كشته شد .\r\nاز نظر اين كه جهاد استماته بود ، اول بار فرماندهان خود را فدا كردند تا راه اين جانبازى را براى ديگران هموار سازند .\r\nالبته اين گونه جهاد ، كار مردان بزرگ و مصلحان بشرى است ، و با جهاد از جهاتى تفاوت دارد :\r\n1 - وجوب و الزام ندارد بلكه داوطلبى است و از روى اختيار كامل انجام مىشود .\r\n2 - بسا آنكه افراد به ظاهر نابالغ هم مشمول اين جهاد بشوند ، چون بعضى كودكان جبههء كربلا .\r\n\r\n","description":"","footnote":"","page_name":" 790 ","page_number":790},
  {"content":"\r\n\r\nمن در كتاب رموز الشهاده كه با ترجمهء كامل نفس المهموم چاپ شده است در اين موضوع توضيحات قابل توجهى داده‌ام .\r\nپس از توجه به اين مقدمه ، حقيقت مطالب اين باب كافى و اخبار مندرجهء در آن خوب روشن است . البته امام معصوم در زندگانى خود مقام بزرگترين مصلح عصر خويش را دارد ، و هميشه در جبههء مبارزه براى حق كه در هر دورى به طورى است انجام وظيفهء جهاد مقدسى را به عهده دارد و در روش مقدس خود بينا است ، و بر حسب مصلحت انديشى موقعى مىرسد كه داوطلب فداكارى و جانبازى در راه حق مىشود و خود را تسليم پروردگار مىنمايد ، اين عمل از بزرگترين مقامات شهامت و مردانگى و درك سعادت است ، و به هيچ وجه با القاء در تهلكه و اعانت بر نفس مناسبتى ندارد ، بلكه درست در نقطهء مقابل آن قرار دارد و در صورتى كه امام مىداند در اين موقع و در اين قدمى كه بر مىدارد وظيفهء جانبازى خود را كه وقت آن رسيده است انجام مىدهد ، اين خود دليل بر بزرگترين روح پاك و آماده براى فداكارى است نه اين كه مايهء خرده‌گيرى و انتقاد باشد .\r\nاين همان معناى حقيقى ( موتوا قبل ان تموتوا ) است كه شخص راه حق را تشخيص دهد و دانسته و فهميده در اين راه جان بدهد ، و اين عنوانى كه مرحوم كلينى ( ره ) براى اين باب انتخاب كرده بسيار بليغ و شيوا و قابل تحسين است كه مىگويد :\r\nامام مىداند چه وقت جان مىدهد و مرگش هم به اختيار او است ، يعنى خودش با رضا و رغبت گام در آستان مرگ سعادتمندى مىگذارد و وظيفهء مقدس جانبازى و فداكارى را با كمال مردانگى انجام مىدهد .\r\nعجب در اين است كه اساتيد فن از اين حقيقت روشن چشم پوشيده و در جواب اين اعتراضات عوامانه كه : چرا على ( ع ) دانسته و فهميده خود را تسليم ضربت ابن ملجم كرده ، يا امام حسين ( ع ) به كربلا رفته و . . . گيج\r\n\r\n","description":"","footnote":"","page_name":" 791 ","page_number":791},
  {"content":"\r\n\r\nشده‌اند و دنبال احتمالات و امكانات و - محتمل است چنين باشد و ممكن است چنان گفت - رفته‌اند و يا اينكه براى امام عذر غفلت و نسيان تراشيده‌اند ، خير ، بايد صريح و آشكار گفت كه آرى دانسته و فهميده جام مرگ را تا جرعهء آخر نوشيده‌اند ، براى آن كه داوطلب جانبازى در راه حق بوده‌اند و مصلحت جانبازى را در اين ساعت و دقيقه معين درك كرده‌اند ، و درك و تشخيص وقت آن همان شاهكار امامت آنها است و از اخبار آيندهء اين باب ، اين موضوع بهتر روشن مىشود . از مجلسى ( ره ) - غضب على الشيعه : يا به واسطهء اينكه حفظ اسرار نكردند و امر امامت آن حضرت فاش شد ، و يا بايد هارون رشيد شيعه را تعقيب كند و بكشد ، يا آن حضرت را زندانى كند و زهر خوراند و خاطر خود را آسوده كند ، آن حضرت سلامت شيعه را خواست و بلا را براى خود خريد .\r\nيا چون شيعه شهامت نداشتند و بر اثر سستى آنها و تسليم نبودن به امام ، دشمن را بر خود مسلط كردند ، خدا امام را مخيّر كرد ، يا بشورد بر رشيد و شيعه را به دنبال خود كشد تا همه قتل عام شوند ، يا گوشه گيرد تا رشيد بر او بتازد و او را دستگير كند و كار او به زندان و زهر نوشيدن كشد ، و مىفرمايد : من جانبازى خود را بر فناى شيعه اختيار كردم . يعنى مطلبى كه مىگويم مانند اين ماهيان ، به چشم خود مىبينم و واقعيت دارد . از مجلسى ( ره ) - مقصود از اين كه علم آنچه مىباشد به آنها داده نشده ، يعنى همهء آن ، و گر نه داستان غلامى كه رفيق موسى سر او را بُريد ، علم به آينده بود ، مگر آن كه گفته شود مقصود علم متعلق به چيزهائى است كه بعد موجود شوند ، و آن كودك موجود بود . از مجلسى ( ره ) - القيام : يعنى اعلان به امامت و تصدى مقام\r\n\r\n","description":"","footnote":"","page_name":" 792 ","page_number":792},
  {"content":"\r\n\r\nآن ، فلا تذهبنّ يك المذاهب : يعنى خيال نكنيد كه اينها براى اين بود كه گناهى از آنها سر زده ، يا براى اين بود كه نزد خدا قُرب و منزلتى نداشتند ، يا اين كه نمىدانستند چه بر آنها مىرسد . از مجلسى ( ره ) - لا يكون عالم : يعنى كسى كه خدا او را در قرآن عالم شمرده ، يا عالمى كه طاعت او را بر مردم واجب كرده ، يا كسى كه مستحق باشد او را عالم گويند ، و احتمال وسط ظاهرتر است به قرينهء آخر خبر . از مجلسى ( ره ) - فامّا الماضى فمفسّر : يعنى رسول خدا ( ص ) آن را براى ما شرح داده ، و امّا الغابر : يعنى علوم راجع به امور آينده مزبور است ، يعنى در جامعه و مصحف فاطمه ( ع ) و ديگر مدارك نوشته است ، شرائع و احكام را ممكن است در قسم اول وارد كرد و ممكن است در قسم دوم و ممكن است تقسيم شود ، و امّا علوم تازه و حادث آن چيزها است كه در معرض بداء بوده و از طرف خدا قطعيت يافته ، يا منظور علوم و معارف ربّانيه است و يا تفصيل كلّيّات يا اعم از همه ، به وسيلهء الهام از طرف خدا بىواسطهء فرشته ، يا به وسيلهء حديث فرشته است ، و از آن راه افضل است كه مخصوص به ائمه است ، يا بىواسطه حاصل شده ، يا آن كه اسرار مخصوص به ائمه است ، ولى دو قسم اول را بعضى از خواص صحابه چون سلمان و ابى ذر از پيغمبر ياد گرفته بودند . از مجلسى ( ره ) - در بصائر دنبال اين حديث است كه گويد :\r\nبه امام صادق ( ع ) گفتم : چگونه فهم شود كه آن ملك است و از شيطان نيست در صورتى كه شخص گوينده ديده نشود ؟ فرمود : آرامش دل بدانها دهند و فهمند كه از فرشته است ، و اگر از شيطان باشد هراس آورد با اينكه ، اى زراره ، شيطان پيرامون صاحب امر امامت نگردد . از مجلسى ( ره ) - حاصل اين است كه : سائل ، بعيد مىداند\r\n\r\n","description":"","footnote":"","page_name":" 793 ","page_number":793},
  {"content":"\r\n\r\nكسى دانسته و فهميده خود را در بلا و مرگ افكند ، و جواب اين است كه :\r\nهر علمى مايهء حذر نتواند باشد به چند وجه :\r\n1 - مكلّف نبودند بدان علم عمل كنند .\r\n2 - بسا باشد براى دانا هم حذر ميسور نباشد .\r\n3 - بسا خود علم باعث جلب بلا و مرگ شود .\r\nو جواب امام اشاره به وجه سوم دارد ، چون فرمود : اين گرفتاريها از خودشان به وجود آمد ، و اين بلاها و فتن به واسطهء اين بود كه كشف اسرار كردند و از آنچه مىدانستند خبر دادند ، و آنچه به نظر تو مانع است مؤيد موضوع است ، و مقصود اين است كه علم براى رفع بلا سودشان نداد ، زيرا مرتكب اعمالى شدند كه مستحق اين بلاها گرديدند ، زيرا چنانچه بايد از امام اطاعت نكردند و اين با مقام بلند آنها منافات ندارد ، زيرا بسا مقرّبينى به خطاى اندكى سخت مؤاخذه شوند و اين بيان امام اشاره است به قول خدا تعالى ( 30 سوره شورى ) : « هر چه مصيبت بر سر شما آيد به دست خود شما فراهم شود » ، انتهى .\r\nاين شرح انتقاد شديدى است از خواص اصحاب على ( ع ) ، و به هيچ وجه شايسته نيست ، بلكه مقصود همان است كه در شرح خبر 4 باب ( علم ائمه به مرگ خود . . . ) بيان كرديم ، يعنى اين اصحاب بزرگوار على ( ع ) از نظر اين كه تالي تلوِ امام معصوم بودند و در رديف مصلحين اسلامى و جامعهء بشرى در آمدند ، دانسته و فهميده داوطلب تحمل بلا و مصيبت شدند و براى حفظ مصالح عاليهء مذهب ، خود را در كام مرگ افكندند ، و با همين وسيله به مردم جهان ستمگرى و ظلم بنى اميه را ثابت كردند و دولت ناحق آنها را متزلزل نموده و رو به سقوط بردند ، و اظهار خشم امام از كُندفهمى و عدم توجه مانند ابو بصير است ، به اين حقيقت روشن كه گويا مىخواهد به اين بزرگواران اعتراض كند كه چرا خود را دانسته در بلا انداختند ، و درست اين\r\n\r\n","description":"","footnote":"","page_name":" 794 ","page_number":794},
  {"content":"\r\n\r\nمنظور بر خلاف بيانى است كه مجلسى ( ره ) دنبال آن را گرفته ، تا آيهء مباركهء ( 30 سوره شورى ) را بر آن تطبيق كرده ، اين همان سوء تعبيرى است كه يزيد در برابر امام بيمار ( ع ) نسبت به حادثهء كربلا نمود ، نعوذ باللَّه .\r\nبا اين كه دنبالهء حديث مدح بليغى از اصحاب على ( ع ) كرده و فرموده است : آنها راز نگهدار بودند و به خاطر همين بود كه على ( ع ) اسرارى را بدانها آموخته بود ، ولى شما ( مانند ابو بصيرها ) راز نگهدار نيستيد كه من هم اسرارى به شماها بياموزم ، و اين كه مىفرمايد : اين بلا از طرف خودشان بود ، يعنى خودشان داوطلب و مشتاق تحمل اين بلاها بودند براى حفظ مصالح مذهب و اين نهايت فداكارى و بزرگوارى است . در اينجا بايد در چند موضوع بحث شود :\r\n1 - تفسير آياتى كه در ضمن اخبار اين باب آمده است و آن پنج آيه است :\r\n1 ) - ( 4 سوره قلم ) :  وَ إِنَّكَ لَعَلى خُلُقٍ عَظِيمٍ  از طبرسى ( ره ) : « و به راستى تو اى محمد بر روش خُلق عظيمى يعنى بر روش دين بزرگى هستى كه دين اسلام است » . از ابن عباس و مجاهد و حسن و گفته شده معنايش اين است كه متخلّق به اخلاق اسلام و داراى طبع كريمى . حقيقت خُلق اين است كه انسان خود را بر حفظ آداب وادار كند ، و آن را خُلق گويند براى آن كه مانند خلقت در انسان پا بر جا شود ، و اما آن آدابى كه در طبع انسان است خيم گويند ، پس خُلق طبع اكتسابى است و خيم طبع غريزى .\r\nگفته شده كه خُلق عظيم صبر بر حق و وسعت بخشش و تدبير امور بوده است وفق عقل همراه صلاح و نرمش و مدارا و تحمل ناگواريها در مقام دعوت مردم به خداى سبحان و گذشت و عفو و تلاش در يارى مؤمنان و ترك حسد و حرص و امثال آن ، از جبائى نقل شده .\r\n\r\n","description":"","footnote":"","page_name":" 795 ","page_number":795},
  {"content":"\r\n\r\nعايشه گفته است : خُلق پيغمبر صلى الله عليه و آله در ده آيهء اول سورهء مؤمنون مندرج است و هر كه را خدا به خُلق عظيم ستايد ، از ديگرى در مدح او چه آيد ، و گفته‌اند كه خُلق عظيم او براى اين بوده كه با تن خود دمخور مردم بود و از دل آنها دور بود ، بُرونش با خلق بود و درونش با حق ، و گفته شده براى آن بود كه فرمان خدا را در بارهء خُلق امتثال كرد كه فرمود ( 199 سوره اعراف ) : « گذشت را بگير و به نيكى وادار و از نادانها رو برگردان » و گويند خُلق او را عظيم گفته براى آنكه همهء اخلاق نيك در او جمع بود ، و آنچه از آن حضرت نقل شده مؤيد آن است كه :\r\nمن مبعوث شدم براى تكميل مكارم اخلاق ، و فرموده : خدايم پروريد و خوب پروريد ، و فرمود : مؤمن با حسن خُلق خود مقام كسى را دريابد كه شبها همه عبادت كند و روزها روزه دارد ، و فرمود : در ميزان قيامت هيچ عملى سنگين‌تر از حسن خُلق نيست ، و امام رضا به سند خود از پدرانش از پيغمبر روايت كند كه : ملازم حسن خُلق به ناچار در بهشت است و از سوء خُلق بپرهيزيد كه سوء خُلق به ناچار در دوزخ است .\r\nابو هريره گويد : محبوبترين شماها نزد خدا آن كس است كه خُلقش بهتر و مهماندارتر است ، آن كسانى كه با ديگران الفت گيرند و ديگران با آنها الفت گيرند ، و مبغوضترين شما كسى است كه پر رفت و آمد كند براى سخن چينى و ميان برادران دينى جدائى اندازد و براى مردم پاك عيب تراشد .\r\n2 ) - ( 7 سوره حشر ) :  ما آتاكُمُ الرَّسُولُ فَخُذُوهُ وَ ما نَهاكُمْ عَنْهُ فَانْتَهُوا  . اين آيه دنبال آياتى است كه راجع به اموال متصرفى اسلام از كفار نازل شده و تكليف غنيمت و فَيء دولت اسلامى را از نظر منقول در بر دارند و در حقيقت از شاهكارهاى مالى اقتصادى قرآن محسوبند و از اينجا شروع مىشود «  ما أَفاءَ اللَّهُ عَلى رَسُولِهِ مِنْهُمْ  » طبرسى ( ره ) در مقام شأن نزول آيات\r\n\r\n","description":"","footnote":"","page_name":" 796 ","page_number":796},
  {"content":"\r\n\r\nگويد : ابن عباس گفته است :  ما أَفاءَ اللَّهُ عَلى رَسُولِهِ مِنْ أَهْلِ الْقُرى  - آنچه خدا بهرهء رسولش كرده از اهل قرى - تا آخر آيه در بارهء اموال كفار اهل قرى است كه قريظه و بنو النضير بودند از يهود مدينه و فدك بود در سه ميلى مدينه و خيبر بود و دهات عرينه و ينبع ، آنها را خدا به پيغمبرش داد تا هر چه خواهد در آنها حكم كند ، و خبر داد كه همهء اينها از آن او است ، بعضى از مردم گفتند : بايد تقسيم شوند ، و اين آيه نازل شد ، بعضى گفته‌اند آيهء اول راجع به خصوص اموال بنى النضير است چون كلمهء « منهم » دارد كه اشاره به همان بنى النضير مىشود كه در اول سوره مورد بحث شده‌اند ، و آيهء دوم راجع به اموالى است كه بدون جنگ به دست آمده است ، و بعضى گفته‌اند هر دو راجع به يك موضوع هستند و آيهء دوم را بيان تقسيم و مصرف مالى است كه در آيهء اول بيان شده .\r\nتفسير آيات از طبرسى ( ره ) « آنچه خدا غنيمت و بهره به رسول خدا داده است از ايشان » يعنى از يهودى كه آنها را كوچ داد ( و آنها بنى النضير بودند كه بعد از بدر پيمان صلح با مسلمانان مدينه را نقض كردند و پيغمبر آنها را محاصره كرد ، و در قرارى كه به وساطت عبد الله بن ابى بن سلول طرفدار دوران جاهليت آنها بسته شد بنا شد هر چه اموال منقول توانند بردارند و از محيط مدينه به خارج قلمرو اسلام كوچ كنند ، و همهء اموال خود را با شتران و دواب حمل دادند ، و آنچه را هم از درهاى ساختمانهاى خود پسنديدند و توانستند كندند و با خود بردند ) اگر چه اين حكم نسبت به همهء اموال كفار كه در تصرف اسلام آيد سارى و جارى است « آنچه از اموال كه بىقشون كشى به وسيلهء شتر و اسب باشد . . . » و مقصود اين است كه آنچه با اسب و شتر به سوى آن يورش نبرديد ، و نزديك خود مدينه بوده و پياده به آنجا رفتيد « ولى خدا رسولان خود را بر هر كه خواهد مسلّط كند » يعنى آنها را بىنبرد بر دشمن چيره سازد به وسيلهء ترسى كه به دل آنها اندازد ( و به\r\n\r\n","description":"","footnote":"","page_name":" 797 ","page_number":797},
  {"content":"\r\n\r\nدست خود اموال خود را به رسول خدا واگذارند ) خدا اموال بنى النضير را خالصهء پيغمبر نمود تا هر چه خواهد عمل كند ، و پيغمبر آن را ميان مهاجرين تقسيم كرد و به انصار نداد جز به سه كسى كه كار به دست بودند در مورد اين اموال ، ابو دجانه و سهل بن حنيف و حارث بن صمه « و خدا بر هر چه توانا است » سپس خدا حكم غنيمت را بيان كرده و فرموده « آنچه خدا غنيمت دهد به رسولش از اهل قرى » يعنى از اموال كفار اهل قرى « پس آن از آن خدا است » به هر چه خواهد در آن شما را دستور دهد « و از رسول است » كه خدا ملك او كرده « و از ذى القربى است » يعنى اهل بيت رسول خدا و خويشان او از بنى هاشم « و از يتيمان و گدايان و ابن السبيل است » از خاندان پيغمبر ، زيرا تقدير چنين است براى خويشان او و يتيمان خاندان او و گدايان و ابن السبيل آنان ، و منهال بن عمرو از على بن الحسين ( ع ) روايت كرده است كه به آن حضرت گفتم : قول خدا  « ذَوِي الْقُرْبى وَ الْيَتامى وَ الْمَساكِينَ وَ ابْنَ السَّبِيلِ  » يعنى چه ؟ فرمود : خويشان ما و مساكين ما و ابن السبيل از ما ، ولى همهء فقهاء گفته‌اند مقصود عموم يتيمانند و مساكين و ابن السبيل هم از عمومند ، و از ائمه هم همين معنى روايت شده است نيز ، محمد بن مسلم از امام باقر ( ع ) روايت كرده كه فرمود : پدرم مىفرمود : سهم خدا و رسول و ذى القربى مخصوص ما است و در سائر سهام هم با همهء مردم شركت داريم ، و ظاهر اين است كه حق آنها است چه توانگر باشند و چه بينوا ، و اين قول شافعى است و بعضى گفته‌اند غنيمت براى فقراء خويشان رسول خدا است كه بنى هاشم و بنى مطلب باشند ، و از امام صادق ( ع ) روايت شده ، فرمود : ما مردمى هستيم كه خدا طاعت ما را واجب كرده ، و انفال از ما است ، و برگزيدهء غنيمت از ما است ، يعنى آنچه براى پيغمبر اختصاص مىدادند از چهار پايان فربه و كنيزان زيبا و جواهر كريمه و چيزهاى بىنظير ، سپس خدا بيان كرده كه چرا چنين كرده و فرموده : « تا ثروت ميان توانگران شما\r\n\r\n","description":"","footnote":"","page_name":" 798 ","page_number":798},
  {"content":"\r\n\r\nدست به دست نگردد » دولت چيزى است كه ميان جمعى دست به دست شود ، يك بار از اين باشد و يك بار از آن ، يعنى تا غنيمت ميان توانگران شما دست به دست نشود ، و چون دوران جاهليت در آن عمل نشود و اين جمله خطاب به مؤمنان است نه به پيغمبر ( ص ) .\r\nكلبى گفته : اين آيه در بارهء رؤساى مسلمين نازل شد كه گفتند : يا رسول الله تو انتخابى خود را از غنيمت با يك چهارم آن بردار و باقى را به ما واگذار ، رسم جاهليت اين بوده شعرى هم براى گواه خواندند : چار يك از تو است و صفاياى مال الخ . . . اين آيه نازل شد و صحابه گفتند : به چشم ما پيروان امر خدا هستيم و امر رسول خدا ، سپس خدا فرمود : « آنچه رسول به شما داد بگيريد و آنچه را از شما دريغ كرد وانهيد » يعنى هر چه از غنيمت را كه رسول خدا به شما داد بگيريد و بدان راضى باشيد و هر فرمانى به شما داد انجام دهيد و از هر چه شما را نهى كرد باز ايستيد زيرا او امر و نهى نكند جز به دستور خدا ، و اين شامل است هر چه را پيغمبر بدان امر كند يا نهى كند از آن ، و اگر چه در خصوص آيه غنيمت وارد است ، زيد شحّام از امام صادق ( ع ) روايت كرده كه فرمود : خدا هر چه به هر پيغمبرى عطا كرده به محمد هم عطا كرده .\r\nبه سليمان فرمود : «  فَامْنُنْ أَوْ أَمْسِكْ بِغَيْرِ حِسابٍ  » و براى رسول خدا ( ص ) فرمود :  « ما آتاكُمُ الرَّسُولُ فَخُذُوهُ وَ ما نَهاكُمْ عَنْهُ فَانْتَهُوا »  تا اينجا از تفسير طبرسى است .\r\nاز تأمل در اين آيات و تفاسيرى كه براى آن نقل شده نكات زير استفاده مىشود :\r\nالف - آيهء اول راجع به اموال غير منقول است ، و موضوع آن زمين و خانه و باغى است كه از قبيلهء بنى النضير بعد از كوچ از مدينه به جا ماند ، و موضوع آيهء دوم شامل اموال منقول هم هست كه عبارت از غنيمتى باشد كه\r\n\r\n","description":"","footnote":"","page_name":" 799 ","page_number":799},
  {"content":"\r\n\r\nدر ميدان جنگ پس از تسلط بر كفار به دست مىآيد .\r\nب - از تأمل در اين آيات مبادى و قوانين اقتصادى بسيار پر ارج و بشر پرورى استفاده مىشود كه تاكنون قوانين عالم بشرى در عمق و صراحت به پايهء آنها نرسيده است .\r\nج - در موضوع امور مالى و اقتصادى كه پايهء اجتماع بشرى است اختيارات وسيعى به پيغمبر داده شده خصوص پس از سنجش مضمون اين اصل كه :\r\n« هر چه را پيغمبر به شما داد بستانيد و هر چه دريغ كرد وانهيد » با آيهء ( 40 سوره ص ) راجع به حضرت سليمان : « اين است عطاى ما كه بىحساب است تو بىحساب بده يا نده » - حساب بر تو نيست - كه در بسيارى از اخبار باب است ، و بعد از عموم اين اصل براى سائر شؤون دينى و اجتماعى طبق تفسير و آيات وارده ، اختيارات بسيار وسيعى در تشريع به پيغمبر اسلام واگذار شده است .\r\n3 ) - ( 80 سوره نساء ) از طبرسى ( ره ) - سپس ترغيب كرده است در اطاعت رسول و فرموده : « هر كه رسول را اطاعت كند محققاً خدا را اطاعت كرده » ، بيان كرده كه طاعت او طاعت خدا است و همانا چنين است زيرا گر چه طاعت پيغمبر باشد از نظر موافقت با خواست او كه دعوت به عمل كند ولى در حقيقت طاعت خدا نيز باشد زيرا به امر و ارادهء او است ، ولى يك امر از دو آمر به طور حقيقت ممكن نباشد ، چنانچه يك كار از دو كار كن به طور استقلال ميسّر نيست « و هر كه رو گرداند » يعنى اعراض كند و فرمان نبرد « ما تو را نگهبان او نفرستاديم » يعنى پاسدار از رو گرداندن او نيستى تا قبول اسلام كند - از ابن زيد - گفته اين وظيفهء اول بعثت بود ، چنانچه در جاى ديگر هم فرمايد : « بر تو نيست جز ابلاغ و پس از آن مأمور به جهاد شد .\r\n\r\n","description":"","footnote":"","page_name":" 800 ","page_number":800},
  {"content":"\r\n\r\nو بعضى گفته‌اند مقصود اين است كه ما تو را مسئول كيفر و جزاى كردار آنها نكرده‌ايم كه بيم داشته باشى و نتوانى بر آن قيام كنى ، زيرا ما خود متصدى مجازات آنها گرديم ، و گفته‌اند مقصود اين است كه تو مسئول حفظ آنها از گناه نيستى ، از جبائى . پايان كلام طبرسى .\r\nاين آيه در ضمن آيات جهاد و امور نظامى است و تشكيلات نظامى هم كه از بسيج افراد براى جلوگيرى از دشمن و حفظ انتظامات شروع مىشود تا مراحل نهائى آن نيازمند قوانين بسيار دقيق و انضباطهاى كاملى است كه در ضمن اين آيه باز اختياراتى در اين زمينه به پيغمبر داده شده است و در اينجا به اين اصل تعبير شده كه :\r\n« هر كه فرمان پيغمبر را ببرد فرمان خدا را برده است » طبرسى در اينجا يك اصل اصولى بيان كرده و آن اين است كه دو امر جدى و دو فرمان حقيقى نسبت به يك موضوع نمىتواند تعلق بگيرد ، زيرا امر و فرمان مولوى به اصطلاح علت تامهء فعل است در مقام تشريع و جعل داعى چنانچه مباشرت عمل علت خارجى عمل است ، و چنانچه اجتماع دو علت تكوينى و خارجى براى يك عمل و يك كار كه معلول آن است محال است اجتماع دو علت آمرى هم براى يك عمل محال است ، بنا بر اين تعبير از اين كه هر كه اطاعت پيغمبر كند اطاعت خدا كرده است ، مقصود اين نيست كه پيغمبر همان بيان امر خدا كند ، زيرا در اين صورت نسبت به پيغمبر خودش امرى و اطاعتى در ميان نيست بلكه اطاعت پيغمبر در مواردى است كه طبق اختيارات خود به طور مستقل دستورهائى صادر كند .\r\n4 ) - ( 40 سوره ص ) اين آيه دنبال آياتى است كه سلطنت سليمان را اعلام مىكند و از اينجا شروع مىشود .\r\nاز طبرسى ( ره ) - سپس خداى سبحان دعاى سليمان را حكايت كرده\r\n\r\n","description":"","footnote":"","page_name":" 801 ","page_number":801},
  {"content":"\r\n\r\nپس از بازگشت او به خدا به قول خود كه سليمان « گفت پروردگارم مرا بيامرز و به من سلطنتى بده كه براى احدى بعد از من نشايد زيرا تو بسيار بخشنده‌اى » ، در اينجا پرسشى است و آن اين است كه چرا سليمان بخل ورزيد و رقابت كرد و سلطنتى خواست كه به ديگرى نشايد ، و در اينجا جوابها گفته‌اند ، يكى آن كه انبياء به اذن خدا و طبق دستور او دعا كنند و خدا چنين مصلحت دانسته الخ .\r\nسپس خدا بيان اجابت دعاى او را كرده است و فرموده : « ما باد را برايش مُسَخَّر كرديم كه به آسانى به فرمان او روان گردد » يعنى به نرمى و آسانى - از ابن زيد - و گفته‌اند خوش و شتابان - از قتاده - و گفته شده يعنى به فرمان او باشد و به هر جا خواهد روان گردد - از ابن عباس - .\r\n« هر جا صواب بيند » يعنى هر جا سليمان بخواهد از نواحى جهان - از اكثر مفسّرين - و حقيقتش اين است كه هر جا آهنگ كند به فرمان او باشد .\r\nحسن گويد : بامداد از ايليا ( در فلسطين ) بيرون مىشد و نهار را در قزوين مىخورد و شب را در كابُل مىگذرانيد . . .\r\n« و شياطين را » يعنى مُسَخَّر كرديم براى او شياطين را « از هر استاد بنّا » و مهندس ساختمانى براى كار در خشكى ، تا هر چه ساختمان مى خواهد براى او بسازند « و غوّاص در دريا » براى استخراج گوهر و جواهر كريمه تا هر چه خواهد براى او بر آرند « و ديگران از شياطين را در بند او كرديم » و زير غل و زنجير آهن او نموديم كه دو تا و سه تا را در يك زنجير مىبست و نمىتوانستند سر باز زنند در صورتى كه تمرُّد از دستور او\r\n\r\n","description":"","footnote":"","page_name":" 802 ","page_number":802},
  {"content":"\r\n\r\nمىكردند ، و بعضى گفته‌اند با كفار آنان اين معامله را مىكرد و چون ايمان مىآوردند آنها را آزاد مىكرد « اين است عطاء ما » يعنى اين ملكى كه براى ديگرى جز تو نشايد ، عطاى ما است به تو « ببخش يا نگهدار » يعنى به هر كس خواهى دريغ كن ( من ) بمعنى احسان بىعوض است « به غير حساب » يعنى روز قيامت بر آنچه بدهى يا ندهى حساب ندارى ، و براى تو گوارا است - از قتاده و ضحّاك و سعيد بن جبير ، گفته شده است معنايش اين است ، بدون عنوان پاداش يعنى آنچه به تو داديم تفضل است به پاداش - از زجّاج - پايان كلام طبرسى .\r\n5 ) - ( 106 سوره نساء ) از طبرسى ( ره ) - سپس خدا به پيغمبرش خطاب كرد و فرمود : « به راستى ما كتاب را به تو فرستاديم » اى محمد ، يعنى قرآن را « به راستى » كه بر بندگان خدا لازم است ، يا آنكه تو بدان سزاوارترى « تا حكم كنى ميان مردم » اى محمد « بدان چه خدا به تو بنمايد » يعنى در كتاب خود بدان اعلام كند به تو « و مباش براى خيانت‌كاران مدافع و طرفدار » او را نهى كرد از اين كه از خيانت كار به مسلمان يا كافر در پناه اسلام ، نسبت به جانش يا جان و مالش دفاع كند در برابر ذى حقى كه از آن خيانت كار ، حق خود را طلب مىكند ، و سپس فرموده « از خدا آمرزش جو » از دفاع نسبت به خيانت كار ظالم « زيرا خدا بسيار آمرزنده و مهربان است » ، انتهى .\r\nاين آيه در مقام قضاوت نازل شده است ، و مىفرمايد ، قرآن با قوانين درست و حق نسبت به عدالت و قضاوت درست نازل شده ولى نسبت به موارد شخصيه و تطبيق قانون ، تو بايد رأى عادلانه و خدا پسند صادر كنى تا\r\n\r\n","description":"","footnote":"","page_name":" 803 ","page_number":803},
  {"content":"\r\n\r\nحق به ذى حق برسد ، و از اين آيه نيز استفادهء اختياراتى براى پيغمبر اسلام نسبت به امور قضائى مىشود كه از كلمهء  « لِتَحْكُمَ بَيْنَ النَّاسِ بِما أَراكَ اللَّهُ »  استفاده مىشود ، خلاصهء اين آيات كه در ضمن اخبار باب وارد شده است بيان اختياراتى است براى پيغمبر اسلام در موارد زير :\r\n1 - امور مالى و اقتصادى كه اساس و پايهء بهبودى جامعه است .\r\n2 - امور نظامى و دفاعى كه پايه و مايهء حفظ امنيت و آرامش جامعه است .\r\n3 - امور قضائى و دادگسترى كه اساس و پايهء حفظ عدالت و حقوق جامعه است .\r\nاكنون توجهى بايد بدان چه مجلسى ( ره ) در بيان اخبار اين باب گفته است .\r\nدر شرح حديث ، پس از بيان اعراب و شرح مفاد بعضى از جمله‌ها گويد :\r\nبدان كه تفويض بر چند معنى اطلاق شود ، كه برخى بر ائمه روا نيست ، و برخى روا است :\r\n1 - مانند تفويض در خلق و رزق و تربيت و ميراندن و زنده كردن ، چون مردمى گفته‌اند : خدا آنها را آفريد و كار آفرينش را بدانها سپرد ، پس آنها بيافرينند و روزى دهند و زنده كنند و بميرانند ، و اين خود دو معنى دارد :\r\nيكى ، آنكه اين كارها را به نيرو و خواست خود كنند و كار كن آن به حقيقت آنان باشند ، و اين كفر صريح است و ادلّهء عقليه و نقليه بر محال\r\n\r\n","description":"","footnote":"","page_name":" 804 ","page_number":804},
  {"content":"\r\n\r\nبودن آن وارد است ، و خردمندى ترديد نكند در كفر معتقد بدان .\r\nدوم ، اينكه چون آنان بخواهند ، مقارن خواست آنها خدا اين كارها را مىنمايد ، چون شق القمر و احياء مرده‌ها و مار نمودن عصا و معجزات ديگر كه همه به نيروى حق باشد ، ولى مقارن خواست آنان براى اثبات صدق آنها در دعوى خود ، اين معنى مخالف عقل نيست كه خدا آنها را آفريده و كامل كرده باشد و مصالح نظام عالم را به آنها الهام كرده باشد ، و هر چه را بخواهند خدا بيافريند ، و با اينكه اين معنى مانع عقلى ندارد ولى اخبار بسيارى كه ما در بحار آورديم مخالف آن است در غير مورد معجزات ، با اينكه چون دليلى ندارد قول بدان بر اساس جهل است و روا نيست ، و اگر بعضى اخبار بر آن دلالت كند ، چون خطبهء ( البيان ) و امثال آن اعتبارى بدان نيست ، زيرا اين گونه اخبار در كتابهاى غلات و هم عقيده‌هاى آنها است ، با اينكه ممكن است مقصود از اين اخبار بيان اين باشد كه ائمه علت غائى ايجادند و خدا آنها را در آسمان و زمين و نسبت به هر چيز مُطاع نموده و حتى جمادات از آنها فرمان برند ، و هر چه خواهند خدا انجام دهد ، ولى در عين حال جز آنچه خدا خواهد نخواهند ، و آنچه از اخبار رسيده است كه ملائكه و روح براى هر امرى بر آنها نازل مىشوند و هر فرشته‌اى براى كارى فرود آيد اول بار نزد آنها رود ، براى اين نيست كه آنها در اين امور دخالتى دارند يا با آنها مشورتى مىشود ، بلكه صرفاً براى احترام و اظهار مقام آنها است - و مجلسى ، اخبارى براى اثبات اين موضوع نقل كرده است .\r\n2 - تفويض در امر دين و اين هم به دو معنى است :\r\nالف - اينكه خدا اختيار كامل داده است به پيغمبر و ائمه كه بدون\r\n\r\n","description":"","footnote":"","page_name":" 805 ","page_number":805},
  {"content":"\r\n\r\nوحى و الهام از خدا هر چه را خواهند حلال كنند يا حرام كنند ، يا آنچه وحى شده تغيير دهند به نظر خودشان ، اين باطل است و عاقلى بدان قائل نيست ، زيرا پيغمبر براى بيان حكمى روزها انتظار وحى مىبرد و از خود نظرى نداشت ، و خدا هم فرمود : « از هواى نفس سخن نمىكرد و نبود گفتارش جز وحى كه به او مىرسيد » .\r\nب - چون خدا تعالى پيغمبرش را كامل آفريد تا آنجا كه جز حق و صواب اختيار نمىكرد و در هر موضوعى به خاطرش چيزى خلاف خواست خدا نمىآمد تعيين برخى از امور را مانند افزايش در ركعتهاى نماز واجب و تعيين نافله‌هاى نماز و روزه و بهرهء جد و ديگر امور را كه برخى از آنها در اين كتاب مىآيد به دو تفويض كرد براى اظهار شرافت و مقامش نزد خود ، ولى اين تعيين هم منحصراً با وحى بوده و اختيار او هم به الهام و باز هم اختيار او با وحى جديد و امضاء تأكيد مىشده ، و اين مانع عقلى ندارد و نصوص فراوانى هم بدان دلالت دارد ، و كلينى و اكثر محدثين بدان قائلند و اگر چه كلام صدوق نمايش مخالفت با اين عقيده را دارد ولى ممكن است حمل بر نفى معنى اول شود ، زيرا او در كتب خود اكثر اخبار دالّه بر ثبوت معنى دوم را روايت كرده و متعرض تأويل آنها نشده ، و در كتاب فقيه گفته است :\r\n( خدا عز و جل امر دين خود را به پيغمبرش تفويض كرده و تعدى از حدود خود را به دو تفويض نكرده ) .\r\n3 - تفويض امور مردم بدانها ، از سياست و تأديب و تكميل و تعليم و امر به اطاعت خودشان در آنچه خوش دارند و بد دارند و در آنچه صلاح دانند و صلاح ندانند ، و مقصود از اين خبر ( حديث - 1 ) همين است و اين\r\n\r\n","description":"","footnote":"","page_name":" 806 ","page_number":806},
  {"content":"\r\n\r\nمعنى درستى است كه اخبار و حكم عقل بر آن دلالت دارند .\r\n4 - تفويض بيان علوم و احكام به آنها طبق آنچه صلاح دانند از نظر اختلاف عقل و فهم مردم و يا از نظر تقيه و مقتضيات زمان ، پس براى بعضى از مردم احكام واقعيه را بيان مىكنند و بعضى را به تقيه جواب مىدهند و در برابر بعضى به سكوت مىگذرانند ، و تفسير آيات و بيان معارف را طبق فهم سئوال‌كنندگان بيان مىكنند چنانچه بيايد ، و حق دارند جواب سؤال را بدهند و حق دارند ندهند ، چنانچه در اخبار بسيارى است كه بر شما لازم است بپرسيد و بر ما لازم نيست جواب بدهيم و اينها همه طبق مصالح وقت است كه خدا به آنها رهنمائى مىكند ، چنانچه در خبر ابن اشيم و غيره بيايد و شايد تخصيص اين موضوع به پيغمبر اسلام و ائمه ( ع ) براى اين است كه با اين وسعت براى انبياء و اوصياء ديگر ميسَّر نبوده است و آن مكلَّف به تقيه نبودند و بايد حق را بگويند و تحمل ضرر آن را هم بكنند ، گر چه ملاحظهء عقل مردم وظيفهء آنها هم بوده ، و تفويض بدين معنى هم حق است و به اخبار مستفيضه ثابت است و ادلّهء عقليه هم گواه آن است .\r\n5 - اختيار در حكم به ظاهر شرع يا موافق آنچه از حق و واقع دانند از الهام خداوند نسبت به هر واقعه‌اى و اين يكى او توجيهات خبر ابن سنان است كه مىآيد ( حديث - 8 ) .\r\n6 - تفويض در بخشش و منع مالى ، زيرا خدا زمين و هر چه در آن است براى آنها خلق كرده است و انفال و خُمس و صفاياى غنيمت را هم از آن آنها نموده است و آنها حق دارند هر چه را به كسى ببخشند و حق دارند منع كنند و اين معنى هم حق است و از بسيارى اخبار ظاهر است ، و چون تو\r\n\r\n","description":"","footnote":"","page_name":" 807 ","page_number":807},
  {"content":"\r\n\r\nبدان چه ذكر كرديم احاطه كردى و معناى تفويض را فهميدى ، فهم اخبار اين باب بر تو آسان مىشود و ضعف قول كسى كه مطلقاً تفويض را نفى كرده درك مىكنى چون معانى تفويض را درست درك نكرده .\r\nصدوق ( ره ) در رسالهء عقائد گويد : اعتقاد ما در غلات و مفوضه اين است كه كافرند به خدا جل جلاله و بدترند از يهود و نصارى و گبرها و قدريه و حروريه و از همهء اهل بدع و اهواء گمراه‌كننده ، و هيچ چيز مانند رأى آنها خدا را كوچك نكرده تا گويد ( ره ) : امام رضا در دعايش مىگفت :\r\nخدايا من به تو بيزارم از آنها كه براى ما مقامى را ادعا مىكنند كه نداريم ، خدايا به تو بيزارم از آنها كه در بارهء ما چيزها گويند كه خود نگوئيم ، بار خدايا خلق منحصر به تو است و روزى دادن منحصر به تو است ، و بس تو را پرستيم و بس از تو يارى جوئيم ، بار خدايا توئى خالق ما و خالق نياكان ما و پدران ما ، خدايا ربوبيت جز به تو نبرازد ، و الهيت جز تو را نشايد ، من نصارى را لعن كنم كه تو را كوچك شمردند و آنها را كه همانند خلقت ستودند ، بار خدايا ما بنده و بنده‌زاده‌هاى توئيم ، براى خود مالك سود و زيان و مرگ و زندگى و برخاستن از گور نيستيم ، بار خدايا هر كه گمان برد ما ارباب هستيم ما از او بيزاريم و هر كه معتقد است روزى و آفرينش به دست ما است از او بيزاريم چون بيزارى عيسى بن مريم از ترسايان ، خدايا ما آنها را بدان چه معتقدند دعوت نكرديم و بدان چه گويند از ما مؤاخذه مفرما ، و آنچه را به ناحق براى ما گويند بر ما بيامرز و احدى از آنها را روى زمين مگذار كه اگر بگذارى بندگانت را گمراه كنند و جز هرزه و كافر نزايند .\r\n\r\n","description":"","footnote":"","page_name":" 808 ","page_number":808},
  {"content":"\r\n\r\nاز زراره روايت است كه گويد : به امام صادق ( ع ) گفتم : مردى از زادگان عبد الله بن سبأ قائل به تفويض است ، فرمود : تفويض چيست ؟ گفتم :\r\nاينكه خدا تبارك و تعالى محمد و على را آفريده و كار را بدانها سپرده و آنها بيافرينند و روزى دهند و بميرانند و زنده كنند ، فرمود : اين دشمن خدا دروغ گفته و چون نزد او برگشتى اين آيه از سورهء رعد را بر او بخوان : « يا بلكه جعل كردند براى خدا شريكها كه چون او آفرينند و خلق بر آنها مشتبه شد بگو تنها خدا خالق هر چيزى است و او است يگانه و قهّار » من نزد آن مرد برگشتم و به او خبر دادم ، گويا سنگى به دهانش افكندم به كلّى لال شد .\r\nخداى عز و جل بس امر دينش را به پيغمبرش تفويض كرده و فرموده : « هر چه رسول به شما داد بگيريد و هر چه را نهى كرد باز ايستيد از آن » و اين را به ائمه ( ع ) تفويض كرده است .\r\nنشانهء مفوضه و غُلات و اصنافشان اين است كه مشايخ و علماء قم را در بارهء ائمه مقصر خوانند ، و نشانهء حلاجيه از غلات دعوى تجلى است به همراه عبادت با اين كه خود نماز و همهء فرائض را ترك كنند و دعوى علم به اسم اعظم و دعوى انطباع خدا در وجود آنها و دعوى اين كه ولى چون مخلص شد و به مذهب آنها عارف شد نزد آنها از انبياء افضل است ، و يكى از نشانه‌هاى آنها دعوى علم كيميا است كه جز دغلى و روكش نقره بر برنج و قلع از آن ندانند كه به رخ مسلمين كشند ، انتهى كلام صدوق .\r\nشيخ مفيد قدس الله روحه در شرح اين كلام گفته است غلو تجاوز از حد و خروج از اعتدال است . . .\r\n\r\n","description":"","footnote":"","page_name":" 809 ","page_number":809},
  {"content":"\r\n\r\nو غلات مسلمان نما كسانيند كه امير المؤمنين و ائمه از اولادش را به الهيت و نبوت نسبت دهند و آنها را از نظر دين و دنيا به فضلى متجاوز از حد واقعى ستايند و آنان گمراه و كافرند و امير المؤمنين ( ع ) فرمان قتل و سوختن آنها را داد و ائمه ( ع ) آنها را كافر و خارج از اسلام دانسته‌اند .\r\nو مفوضه صنفى از غلاتند و فرقشان با ديگران اين است كه ائمه را حادث دانند و مخلوق و غير قديم ولى باز هم خلق عالم را و رزق را از ايشان دانند ، گويند : خدا تنها آنها را خلق كرده و خلق عالم را به آنها واگذارده .\r\nو حلاجيه يك صنف از صوفيه است كه قائل به اباحه و حلول هستند ، و حلاج اين امتياز را داشت كه اظهار تشيع مىكرد و گر چه به ظاهر صوفى بود . پايان كلام شيخ مفيد ( ره ) .\r\nدر تحقيق موضوع تفويض اين نكات را بايد منظور داشت :\r\n( 1 ) در تشكيلات بشرى قوهء قانون‌گذارى و قوهء قضائيه و قوهء مجريه وجود دارد .\r\nقوهء قانونگذارى راجع به مجلس شورى است كه مردان لائق و متفكر از طرف مردم وكيل مىشوند و براى حفظ مصالح عمومى و حفظ نظم و اجتماع ملت قانون وضع مىكنند ، و هر ملتى علاوه بر قانون‌هاى مجلس شورى يك قانون اساسى هم دارد كه پايهء مليت او است .\r\nاين قانونهاى تصويب شده در مجلس شورى به دست حكومت و دولتى داده مىشود كه آن را اجراء كند و به مورد عمل بگذارد ، پس دولت كه مجرى قانون است تابع قوانين مجلس است ، و مجلس در وضع قوانين تابع قانون اساسى است .\r\n\r\n","description":"","footnote":"","page_name":" 810 ","page_number":810},
  {"content":"\r\n\r\nدر عين حالى كه دولت و حكومت بايد پيرو قوانين مصوبه مجلس و متكى به حفظ قانون اساسى باشد باز هم براى اجراى همين قوانين نياز به تصويب نامه‌هائى دارد كه در مرتبهء خود باز قانونى محسوب مىشود ، مثلًا مجلس شورى تصويب مىكند كه از درآمد نفت براى بودجهء كشور استفاده شود ، و اين قانون را به دست دولت مىدهد ، دولت براى اجراى اين قانون باز نياز دارد كه مورد مناسب در آمد نفت را تعيين كند و محل صرف آن را بسنجد و به وسيلهء افراد دانا و امينى آن در آمد را در محل معين صرف كند ، اكنون اگر ما قرآن را به جاى قانون اساسى اسلام به حساب آوريم ، تا اين قانون اساسى به عمل برسد دو مرحله قانونى ديگر بايد طى كند :\r\nاول - قالب ريزى كليات قوانين اسلام در موضوعات عملى - مثلًا ما از اين مرحله به رسالهء عمليه تعبير مىكنيم .\r\nدوم - تطبيق آن بر اوضاع محلى و شخصى - مثلًا ما از اين مرحله به آموزش و تمرين رسالهء عمليه تعبير مىكنيم .\r\nفرض كن در قرآن مىفرمايد زكات را بدهيد ، و مصرف زكات را هم در هشت مورد تعيين مىكند .\r\nاكنون اين زكات از چه بايد دريافت شود و چه اندازه بايد دريافت شود و شرائط آن چيست ؟ اينها همه بايد معلوم شود و به صورت مسائلى در آيد كه پيغمبر و امام بيان مىكنند - مثلا اين مسائل در رساله نوشته شد ، باز هم براى اجراى اين حكم در هر محل و موردى بايد مسئولى معين شود و مأمور بر در آمدى باشد ، و انبارى براى زكات جمع آورى شده در نظر گرفت و محل مصارف را سنجيد و وسيلهء رسيدن زكات را به مصارف فراهم كرد و\r\n\r\n","description":"","footnote":"","page_name":" 811 ","page_number":811},
  {"content":"\r\n\r\nهمچنين اينها هم خودش محتاج به يك تنظيمات مهمى است كه در زبان امروز از آن به تصويب نامه‌هاى دولتى تعبير مىشود .\r\nبا توجه به اين معنى روشن است كه در صورتى كه ما قرآن را قانون اساسى اسلام به حساب گذاريم ، و پيغمبر و امام هم معصوم است و آن را هم خوب مىداند و اختلافى هم از نظر مواد آن در بين نيست باز هم بايد اين كليات قرآنى به صورت مسائل و مواد عملى هم در قالب دستورهاى محلى و موردى اجرائى ريخته شود تا به مرحلهء عمل برسد ، بنا بر اين مرحلهء ماده بندى احكام و تصويب نامه‌هاى آن به نظر پيغمبر و امام واگذارده شده و اين امرى است روشن و بديهى و جاى هيچ گونه ترديدى نيست .\r\n( 2 ) گاهى مىشود كه وضع غير عادى در يك كشورى و ملتى بروز مىكند و دولت يا حكومت وقت با تقيد به همان قوانين مصوبه مجلس شورى نمىتواند كار كشور را اداره كند ، و به مجلس شورى پيشنهاد اعطاى اختيارات مىدهد ، اين وضع يك حقيقت اجتماعى است كه در بسيارى از كشورهاى قانونى و مترقى مورد پيدا كرده ، و زمامداران وقت از نظر مشكلات موجوده نيازمند اختيارات بيشترى شده‌اند و اين را از مجلس در خواست كرده‌اند و لايحهء اخذ اختيارات به مجلس پيشنهاد شده است ، و اين مرحله يكى از مراحل حساس اجتماعى ملتها است .\r\nاگر در موضوع تفويض امور دين به پيغمبر و امام از اين نظر هم وارد مطالعه و بررسى شويم بسيار درست و بجا است ، زيرا پيغمبر و امام رهبر جامعهء اسلامى است ، و جامعهء اسلامى پيوسته در پيشرفت و توسعه است ، و در معرض انقلاب و تحول و دچار بحران مىشود و گاهى اوضاع آن غير عادى\r\n\r\n","description":"","footnote":"","page_name":" 812 ","page_number":812},
  {"content":"\r\n\r\nاست ، و بايد رهبر جامعه داراى اختيارات كاملى باشد كه در هر دورى مناسب وضع آن دور قوانينى وضع كند و تصويب نامه‌هائى صادر كند .\r\nمثال :\r\n1 ) هجرت پيغمبر اسلام از مكه به مدينه و پيروى قبائل مدينه از آن حضرت - در اينجا پيغمبر نماز جمعه را با دو خطبه اقامه كرد و با يهود مدينه پيمان صلح مفصلى بست .\r\n2 ) آغاز جهاد با مخالفان اسلام و هجوم پى در پى دشمنان و . . . و . . .\r\nدر دوران امير المؤمنين ( ع ) كودتاى سقيفه ، پيشرفت اسلام در كشورهاى فارس و روم ، شورش بر عثمان ، اختلافات داخلى در محيط مركزى اسلام ، اينها همه تحولات و تغييراتى بود كه بسا موجب بحران و اعلام وضع فوق العاده بود - مثلًا در اولين جنگ خونين داخلى اسلام كه در بصره ميان امير المؤمنين و طرفداران عايشه واقع شد ، امير المؤمنين ( ع ) راجع به جمع بصريان مغلوب احكام و مقررات جديدى اظهار كرد ، فرمود :\r\n1 - فراريها را دنبال نكنيد 2 - زخميها را نكشيد 3 - زنها و كودكها را اسير نكنيد 4 - غير از آنچه در لشكرگاه دشمن است و وسيلهء ادامهء مخالفت او است چيزى را غارت نكنيد .\r\nاينها همه مقرراتى بود كه مردم عرب و اسلام تا كنون در جنگها با آن روبرو نشده بودند ، بنا بر اين اگر عنوان اين باب به اين تعبير ترجمه شود كه : 1 - ( به پيغمبر و ائمه در بارهء امور دين اختياراتى داده شده است ) تعبير به جايى است .\r\n2 - ( موضوع تفويض ) چنانچه مرحوم مجلسى هم بدان اشاره كرده\r\n\r\n","description":"","footnote":"","page_name":" 813 ","page_number":813},
  {"content":"\r\n\r\nمراتبى دارد :\r\nالف - تفويض در تكوين و آفرينش ، كه مبدأ آن تورات است و معتقدان قديم آن يهودند ، و تورات است كه مىگويد خدا جهان را در ظرف شش روز آفريد و ادارهء آن را به خودش واگذاشت .\r\nفلاسفهء يونان گويند : ادارهء آفرينش و تكوين به عقول عشره واگذار شده است .\r\nو اين نظر فلسفى هم از اين اصل تورات برداشته شده است و در قالب ( الواحد لا يصدر منه الّا الواحد ) ريخته شده .\r\nب - تفويض در جعل قانون و تشريع ، اين عقيده براهمه است كه بعث انبياء را زشت شمارند و گويند : خدا امور تشريع و قانونگذارى را به عقل بشرى تفويض كرده است .\r\nج - تفويض ، در انجام قوانين و دستورات است كه عقيدهء معتزله است و مىگويند بشر در اجراء و اعمال قانون مستقل است ، و خداوند در اين مرحله نسبت به او تأثيرى ندارد و به خودش او را واگذارده ، همهء اين عقائد كه عنوان تفويض بر آنها است منطبق است ، باطل است ، و ما هر كدام را در محل مناسب توضيح داده‌ايم .\r\n( 3 ) مفوضه كه شيخ صدوق ( ره ) آنها را در رديف غُلات شمرده و در كفر شريك آنها دانسته ، طبق شرح شيخ مفيد همان فرقه‌اى از غلاتند كه از يهود سر چشمه گرفته و گويند : آفرينش و روزى دادن و تدبير امور جهان به پيغمبر و ائمه واگذار شده ، و مؤسس اين عقيده طبق روايت زراره كه در ضمن كلام شيخ صدوق ( ره ) نقل شد از خاندان عبد الله بن سبأ است كه\r\n\r\n","description":"","footnote":"","page_name":" 814 ","page_number":814},
  {"content":"\r\n\r\nيهودى بوده است و از راه جهالت يا به قصد تخريب اين عقيده فاسد را در ميان عده‌اى از ساده لوحان اسلامى رواج داده ، و اين معناى از تفويض هيچ ربطى به تفويض در امور دين كه عنوان باب اين كتاب است ندارد ، و شيخ صدوق در ضمن كلام خود عنوان اين باب و دليل آن را آورده و گفته :\r\nو قد فوض الله عز و جل الى رسوله امر دينه فقال عز و جل :  وَ ما آتاكُمُ الرَّسُولُ فَخُذُوهُ وَ ما نَهاكُمْ عَنْهُ فَانْتَهُوا  و قد فوض ذلك الى الائمه . و گويا اين عنوان را از شيخ كلينى گرفته است و با او موافق است ، و با اين حال عجب است كه مجلسى ( ره ) خواسته او را مخالف كلينى و محدثين به حساب آورده و براى تحصيل موافقت او دنبال تأويل و توجيه گردد .\r\n( 4 ) از مجموع اخبار اين باب اين مطالب استفاده مىشود :\r\nالف - شخصيت و لياقت معنوى و اخلاقى پيغمبر اسلام - كه در چند روايت او را دست پروردهء دستگاه ربوبيت معرفى كرده و به عبارت ساده صد در صد مورد اعتماد خدا دانسته كه جز حق نينديشد و جز حق نپويد و جز حق نگويد ، و اين لياقت و شخصيت منشأ اين است كه خداوند اختيارات كاملى به او تفويض كرده ، در حقيقت همان روح نبوت و مقام ارتباط معنوى او به عالم غيب منشأ اين اختيارات است كه آنچه گويد وحى الهى است «   وَ ما يَنْطِقُ عَنِ الْهَوى إِنْ هُوَ إِلَّا وَحْيٌ يُوحى   » و چون جانشين به حق او هم در معنويات او شريك است و رتبهء اخلاقى و روحى او را دارد مستحق اين اختيارات است .\r\nب - اين اختيارات در امور فرهنگى و طرز تعليم و آموزش حقائق است و تنظيم برنامهء متنوع براى شاگردان متنوع ، چنانچه از روايت ابن اشيم استفاده مىشود .\r\n\r\n","description":"","footnote":"","page_name":" 815 ","page_number":815},
  {"content":"\r\n\r\nدر مورد امور مالى و اقتصادى است كه پايه و مايهء رهبرى اجتماع بشرى است چنانچه در بسيارى روايات باب - آيهء ما آتاكم الرسول الخ را آورده است .\r\nدر مورد امور اجتماعى و نظامى است چنانچه از آيهء ( 80 سوره نساء ) استفاده مىشود .\r\nدر امور قضائى و دادگسترى است چنانچه از آيهء ( 106 سوره نساء ) استفاده مىشود . كلمهء او ( يا ) در اينجا به معنى بل است ، چنانچه در آيهء  « مِائَةِ أَلْفٍ أَوْ يَزِيدُونَ  » گفته‌اند ، و مقصود اين است كه نگو پيغمبر است بلكه محدث است و چون صاحب سليمان با فرشته مربوط است ، خود او گفته مانند او است ، اشاره است به حديثى كه على بن ابراهيم در تفسير خود نقل كرده است از امير المؤمنين كه در جواب سؤال از ذو القرنين شرح حال او را بيان كرده و در آخر حديث فرموده است : و در شما است مانند او ، مقصودش خودش بوده . از مجلسى ( ره ) - در كتاب توحيد سخنى در بارهء اين موضوع گذشت ، و در اينكه اين زنادقه گمان كردند معبود آسمان جز معبود زمين است ، و خدا معبود آسمان است و هر امامى معبود زمين است «  وَ فِي الْأَرْضِ إِلهٌ  » را جملهء مستقلى گرفتند عطف بر مجموع جملهء «  وَ هُوَ الَّذِي فِي السَّماءِ إِلهٌ  » و متعلق به فعل مقدَّر ، با اينكه اين آيه در مقام بيان تأكيد توحيد است ، و في السماء و في الارض هر دو ظرف لغوند و متعلق به إله هستند چون به معنى معبود است ، و خود كلمهء إله خبر مبتدأ محذوفى است كه هو باشد ، و معنى اين است كه او است آنكه معبود و خالق است هم در آسمان و هم در زمين .\r\nقوله «  يا أَيُّهَا الرُّسُلُ  » الخ ، استدلال آنها بر پايهء اين توهّم است كه\r\n\r\n","description":"","footnote":"","page_name":" 816 ","page_number":816},
  {"content":"\r\n\r\nمعنى معبود است ، و خود كلمهء إله خبر مبتدأ محذوفى است كه هو باشد ، و معنى اين است كه او است آنكه معبود و خالق است هم در آسمان و هم در زمين .\r\nقوله «  يا أَيُّهَا الرُّسُلُ  » الخ ، استدلال آنها بر پايهء اين توهّم است كه مقصود از رُسُل محمد و ائمه‌اند ، زيرا اين خطاب چون سائر خطابات قرآن نظر به موجودين دارد و كسانى كه در آينده موجود شوند بالتبع ( خصوص كه امر هم نسبت به گذشتگان معنى ندارد ) و جواب اين است كه در اينجا امر متوجه فرد موجود است بالاصاله و افراد گذشته بالتبع ، و ممكن است خطاب به ائمه باشد و اطلاق رسول به آنها از نظر تغليب باشد نه از نظر حقيقت معنى ، ولى مفسرين آيه را حكايت از خطابات متعدده گرفته‌اند و معنى اين است كه به هر رسولى در زمان حيات او چنين دستورى رسيده است ، نه مقصود توجه اين خطاب خاص به همه باشد در زمان واحد ، و منظور اين است كه همهء رسولان خدا خوش خور و خوش عمل بودند و ردّ بر رياضت كسانى است كه ترك خوراك خوب را وسيلهء تقرب به حق مى دانند و گفته شده است خطاب متوجه شخص محمد است و صيغهء جمع از نظر تعظيم است . از مجلسى ( ره ) - حَكَم از فقهاى عامه و استاد زراره و حمران و طيار بوده است پيش از آنكه آنها شيعه شوند ، و خود حَكَم هم زيدى شده بوده است ، و مقصود امام از اين اعلام دعوت او بوده است به حق تا بداند كه زيد و امثال او مستحق امامت و وصايت نيستند ، زيرا حَكَم مىدانسته كه آنها با غيب ربطى ندارند .\r\n\r\n","description":"","footnote":"","page_name":" 817 ","page_number":817},
  {"content":"\r\n\r\nدر نسق اين حديث اضطرابى است ، زيرا اول حديث از امام چهارم است و از « فقال له رجل » كلام به امام باقر منتقل شده ، براى رفع اين اضطراب مجلسى ( ره ) گويد : بعضى گفته‌اند « فقال له رجل » كلام زياد بن سوقه ( راوى از حكم ) است و ضمير له راجع به حكم است و اين روايت بعد از وفات امام چهارم در محضر امام باقر مطرح شده ، و امام باقر دنبال آن را گرفته است ولى اين توجيه زور است و آنچه براى من ظاهر شد اين است كه مصنف يا نسّاخ از راه اشتباه دنبالهء حديثى را به حديث ديگرى چسبانيده‌اند و سپس چند حديث نقل كرده است ، انتهى .\r\nولى ظاهر اين است كه امام باقر ( ع ) در خدمت پدر بوده و پس از اظهار انكار عبد الله بن زيد رشتهء سخن را به دست گرفته و ذيل حديث را فرموده است . اسكندر رومى يكى از جبّاران تاريخ روم و از سفّاكان بوالهوس و شهوت ران است و هيچ نسبتى با ذو القرنين قرآن ندارد و هيچ مشابهتى با امير مؤمنان ، حق اين است كه ذو القرنين قرآن و حديث از نظر تاريخ مبهم است و نامعلوم ، و ممكن است از رجال ما قبل تاريخ متعارفى باشد كه بشر امروزى بدان پى برده است . از مجلسى ( ره ) - روح به چند چيز اطلاق مىشود :\r\n1 - نفس ناطقه انسانى ( كه مخصوص او است ، و حكماء آن را مجرد و خارج از تن و وابسته بدان مىدانند ، و تشخيص انسان را به وى مىشناسند ) .\r\n2 - روح حيوانى كه در همه تن سارى و جارى است ( و از نظر دانشمندان امروز همان خون زنده است كه در جميع رگها روان است ) .\r\n3 - يك مخلوق بزرگى كه از جنس فرشته است يا بزرگتر از آن\r\n\r\n","description":"","footnote":"","page_name":" 818 ","page_number":818},
  {"content":"\r\n\r\nچنانچه خدا فرموده ( 38 سوره نبأ ) : « روزى كه روح و ملائكه در صف ايستند » .\r\nو ارواحى كه در اينجا ذكر شده است دو وجه دارد :\r\nالف - از هم جدا باشند و برخى بيرون از تن و برخى درون آن باشند ( بيرونى چون روح القدس و روح ايمانى ، و درونى چون روح شهوت و روح عمومى ) .\r\nب - مقصود از همه يك روح باشد كه همان نفس ناطقه باشد و اختلاف از نظر اعمال و درجات و مراتب آن در طاعت حق چنانچه همين نفس ناطقه را از نظر مراتب علم و معرفت به عقل هيولانى و عقل بالفعل و عقل بالملكه و عقل مستفاد تقسيم مىكنند ، و ممكن است روح قوت و روح شهوت و روح مدرج همه همان روح حيوانى باشند ، و روح ايمان و روح القدس روح انسانى و نفس ناطقه ، يا آن چهار روح مراتب نفس باشند و روح القدس همان خلق اعظم باشد ، زيرا ظاهر اكثر اخبار اين است كه روح القدس جدا از نفس است و محتمل است ارتباط روح القدس فرع بر حصول حالت قدسيه براى نفس باشد و اطلاع روح القدس بر نفس ناطقه به اعتبار حصول اين حالت باشد ، يا مقصود آن جوهر قدسى است كه در اين حال با نفس ناطقه مربوط مىشود .\r\nچنانچه حكماء گويند ، وقتى نفس ناطقه از ملكات پست حيوانى پاك شد و به صفات عاليه آراسته گرديد و پردهء تاريك هيولا از آن زدوده گرديد و از علائق كوتاه جسمانى رست به عقل فعّال ارتباط خاصى پيدا مىكند چون ارتباط بدن به روح و در اين حال همه چيز را در عقل فعال مطالعه مىكند و در هر آن و هر ساعت علوم و حكمت و معارف از عقل فعال به وى افاضه مىشود ، و آن عملى كه در هر شب و هر روز به امام افاضه مىشود به همين معنى تأويل كرده‌اند ، و اين سخن گر چه بر مقدماتى مبتنى است كه\r\n\r\n","description":"","footnote":"","page_name":" 819 ","page_number":819},
  {"content":"\r\n\r\nبيشتر آنها مخالف اصول و مقررات دين است ولى براى صرف تشبيه و تنظير و تقريب به افهام بيان كرديم ، و علم همهء اينها نزد خداوند عليم و خبير است .\r\nوافى هم در بيان حديث - 1 - اين باب سخنى دارد كه براى نمونه نقل مىشود :\r\nهمانا آنها را سه دسته آفريده ، زيرا اصول عوالم و نشئه‌ها سه است :\r\n( 1 ) عالم جبروت ، كه عالم عقول مجرد از ماده و صورت است ، و اصحابش سابقونند ، و روح القدس در آنها است .\r\n( 2 ) عالم ملكوت ، و آن عالم مثال و خيال مجرد از ماده است ، نه صورت ، اصحاب آن اصحاب ميمنه‌اند ، روح ايمان در آنها است .\r\n( 3 ) عالم ملك ، و آن عالم مشهود و محسوس مادى است و اصحاب آن اصحاب مشأمه‌اند ، و روح مدرج در آنها است كه ( درج دروجاً ) است وقتى راه رود ، عالم غيب شامل دوتاى اولى است و هم عالم ارواح و بسا هر دوى آنها را ملكوت خوانند .\r\nآيا اين بيان چه حقيقتى را روشن مىكند و چه توضيحى درستى از اخبار باب دارد ، چه عرض كنم ؟ .\r\nدر اينجا نكات ذيل قابل توجه است :\r\n1 ) استعداد و آمادگى از نظر سرشت و محيط پيدايش و پرورش در وضع روحى و ادراك بشرى تأثير بسزائى دارند ، به همين جهت امام صادق ( ع ) در روايت اول اين باب اين موضوع را مورد گفتگو ساخته و به آيات مباركهء سورهء واقعه پرداخته ، اين آيات يك سابقهء استعدادى از جامعه بشرى ياد آورى مىكند و مىفرمايد شما چنين بوديد ، شما در عين حالى كه جفت بوديد سه دسته بوديد ، اصحاب سعادت ، اصحاب شئامت و سابقون ، تعبير به چنين بوديد براى سلب مسئوليت از هر مقامى است كه مىفرمايد در ذات خود چنين بوديد ، استعداد مختلفه و بلكه جدا و متبائنه داشتيد ، ولى از\r\n\r\n","description":"","footnote":"","page_name":" 820 ","page_number":820},
  {"content":"\r\n\r\nكجا و چرا ؟ چه عرض كنم .\r\n2 ) روح يعنى جان و روان كه مايهء جنبش و جريان صاحب روح امرى است نامرئى و از آثار او درك مىشود ، روح مبدأ ادراك و عاطفه و تأثرات درونى ، مبدأ اراده و اعمال برونى است ، روح از نظر عالم محسوس و مادى به همهء اين مبادى در مطلق جانداران هست ، زيرا هر جاندارى ادراكى دارد و عواطف و تأثيراتى دارد و اراده و اعمالى دارد ، و از اين رو در تعريف مطلق حيوان گفته‌اند ، جسمى است نامى و حساس و متحرك به اراده ، انسان هم از نظر كلى و به اعتبار وجود معمولى و مادى خود يك حيوان سخنگو و ناطق است ، يك حيوان مستقيم القامه است ، و بنا بر اين منظور از روح مدرج كه در اين اخبار پنجمين روح انبياء و ائمه و چهارمين روح اصحاب ميمنه و مؤمنان شمرده شده است همان روحيه عمومى است كه در همهء جانداران كه يكى از آنها انسان است وجود دارد ، ولى انسان مىتواند حساب خود را از ساير جانداران جدا كند و موجودى ممتازى گردد و اين جدائى از نظر روح مبدأ عمل ، روح مبدأ عاطفه ، روح مبدأ ادراك امكان پذير است :\r\nالف - مبدأ عمل در حيوان غريزهء شهوت و خواست او است كه او را به سوى تمايلات مادى وى مىكشاند ، و بر اثر اين تمايل اراده و تصميم به وجود مىآيد و اندام به كار مىافتد ، اين طبع غريزهء شهوت است ، ولى اگر انسان از نظر اخلاقى خود را كامل كرد نيروى خواست او به سوى يك اعمال خير و سعادت آورى معطوف مىشود كه عبارت از طاعت حق و كناره‌گيرى از نافرمانى حق باشد ، در اين صورت مىتوان گفت غريزهء شهوت او جانى گرفته و روانى يافته ، پس شهوت بدون اين تحول و تكامل اخلاقى مرده و بىجان است و اسير كشش احساسات است ولى كسى كه بر شهوت خود تسلط يافت و نيروى اراده و عمل خود را كنترل طاعت خدا نمود ، اين غريزه را در وجود خود زنده كرد و بدان جان و روان بخشيده و داراى روح شهوت\r\n\r\n","description":"","footnote":"","page_name":" 821 ","page_number":821},
  {"content":"\r\n\r\nشده است ، يعنى شهوت زنده .\r\nغريزهء شهوت به طبع خود لا قيد و بىمنطق است و به همين جهت گفته‌اند عشق و حب و بغض خاصيت ذاتيند و علت ندارد ، ولى بر اثر تكامل اخلاقى مبدئى براى آن در درون انسانى پديد مىشود كه از آن به روح قوت تعبير شده ، يعنى نيروى طاعت ، اين نيروى طاعت به منزلهء علت براى خوش داشتن فرمانبرى خدا و بد داشتن نافرمانى خدا است كه در طبع انسان مادى وجود ندارد و بر اثر تكامل اخلاقى به وجود مىآيد .\r\nب - مبدأ عواطف و تأثيرات در مطلق جانداران ارتباط آنها است با عالم محسوسات كه نسبت بدان چه خوش دارند شوق و شعف در آنها پديد آيد و نسبت بدان چه ناگوار يابند خشم و كين و نفرت در آنها پديد شود ، از برخورد به ناملايم بيم دارند و براى دريافت خوشيها اميدوارند ، ولى به هيچ وجه از عالم غيب و نامرئى اطلاعى ندارند تنها انسان است كه مىتواند چراغ ايمان در برابر ديدهء دل خود فرا دارد و از روزنهء درون خود نظرى به عالم نامرئى اندازد و بفهمد بعد از مرگ زندگى دارد و در آن زندگى نعمت و نقمتى است و سعادت و شقاوتى و نسبت به عالم آخرت و ديگر سراى براى خود حسابى داند و بيم و اميدى براى او به وجود آيد ، اين روشنى درون معنى ايمان است كه مىفرمايد : روح ايمان اثرش بيم از خدا است .\r\nج - مبدأ ادراك عمومى نيروى جوهرى روح انسانى است كه فكر معمولى يك پرتو آن است يا به تعبير ديگر يك شاخهء تشعشع آن است و شاخه‌هاى ديگرى هم دارد مانند درك بديهيات و حدس و وجدان عقلى و در نفوس پاك و كاملًا مستعد شعاع بىحدى دارد و پرتو دائم و ممتدى كه از آن به روح القدس تعبير شده ، و يا به ارتباط با روح القدس . پرتو ادراك نيروى جوهرى نفس انسان در اين صورت تا آفاق آسمان و درون زمين را در برابر او روشن مىكند و از نظر تنظير به نور مادى مىتوان از آن به نور\r\n\r\n","description":"","footnote":"","page_name":" 822 ","page_number":822},
  {"content":"\r\n\r\nما وراء تعقل تعبير كرد چنانچه از نورى كه در عالم ماده از درون حجاب چيزها را مىنمايد به نور ما وراء بنفش تعبير مىكنند ، مانند اشعهء ايكس ، و اين يك موهبت الهى است كه بر اثر استعداد كامل نفوس انبياء و اوصياء پديد مىشود .\r\n3 ) از اين بيانات معلوم شد كه طبق اخبار باب سه روح ايمان و قوت و شهوت يعنى ايمان جاندار و زنده و قوت جاندار و زنده و شهوت جاندار و زنده فقط در مؤمنان پاك و اصحاب ميمنه وجود دارد و باقى مردم با هر استعداد و هوش و هر مقام از سياستمدارى و صنعت و هنر تا اوج ماه و زهره و مريخ هم كه پرواز كنند از اين سه روح بىبهره‌اند ، يعنى تعقل دارند و عقيده و ايمان نسبت به چيزى در آنها به وجود مىآيد ، ولى تعقل آنها روح ندارد ، عاطفه دارند و بيم و اميد در آنها هست ولى عواطف آنها زنده و با روح نيست ، شهوت دارند و بر اثر خواست خود تلاشهاى بىحد مىكنند ولى شهوت آنها زنده و با روح نيست ، و روح ايمان و روح قوت و روح شهوت در نفوس زنده به ايمان و اخلاق برازنده وجود دارد و فاقد ايمان و اخلاق پاك و برازنده به هر مقامى برسد همان يك روح دارد كه آن روح عمومى و مدرج است ، يعنى جنبش در زندگى مادى .\r\n4 ) اين سه روح ايمانى به اضافهء آن روح قدسى كه چهار روح عاليه هستند هر كدام درجات بسيارى دارند كه از نظر روح ايمانى به ده درجه تقسيم شده است ، و اين درجات متفاوته پايهء تفاضل ميان انبياء و اوصياء و اصحاب ميمنه است چنانچه مىفرمايد ( 253 سوره بقره ) : « اينها هستند رسولان خدا كه بعضى را بر بعضى برترى داديم » چنانچه در روحيهء عمومى هم افراد بشر با هم بسيار تفاوت درجه دارند .\r\n5 ) نيروهاى تن انسان چون نيروى حس ، نيروى گوارش ، نيروى تنفس و . . . و . . . از هم جدايند ، و طبق تحقيقات دانشمندان امروز هر كدام در\r\n\r\n","description":"","footnote":"","page_name":" 823 ","page_number":823},
  {"content":"\r\n\r\nدرون تن انسان جهاز مستقلى دارند و وجود انسان از تركيب اين جهازات و نيروها است ، چنانچه جسم او از تركيب ميليونها سلول فراهم شده ، و ظاهر اخبار اين است كه اين نيروهاى روحى و معنوى هم مستقل و از هم جدا هستند و در وجود معنوى انسان به هم آميخته و متّحد شده‌اند و از نظر يك تشبيه محيط معنوى انسان محل تابش انوار متعددى است چون يك اطاقى كه فرض كن چند لامپ برق در آن روشن است ، همهء اين لامپها يك روشنى كامل منعكس مىكنند ولى با خاموش كردن هر كدام نور مربوط به او از ميان مىرود و نور لامپهاى ديگر پا بر جا است ، و از اخبار استفاده مىشود كه اين ارواح در درون وجود معنوى انسان تعبيه شده است نه در خارج از او ، گر چه فهم حقيقت وجود انسان هم بسى مشكل است .\r\n6 ) نيروى روح القدس نيروى ثابت وجود انسان است و رمز همان مقام عصمت است كه خاص انبياء و اوصياء است ، و به همين جهت غفلت و خطا و اشتباه در انبياء و اوصياء نيست ، ولى ساير نيروهاى روحى ديگر دچار آفت و انحراف مىشوند و تا به هر اندازه از كمال هم كه برسند از خطا و اشتباه و غفلت مصون نيستند ، و به همين جهت در بسيارى از اخبار باب مىفرمايد : و الاربعة الارواح تنام و تغفل و تزهو و تلهو . خواب از خود بىخود شدن و خود را از دست دادن ، روح ايمان و روح نيروى انقياد براى حق ، روح اطاعت‌جوئى - همه در برابر حوادث ممكن است خود را از دست بدهند و به خواب عميقى اندر شوند .\r\nغفلت - يك فراموشى موقتى است كه ممكن است به همهء اينها دچار شود . زهو - غرور به خود باليدن و عُجب ، بيشتر دامن گير مؤمنان سبك سر مىشود .\r\nلهو - سرگرمى به امور دنيا و مال و جاه و فرزند و مقام و منصب ، آفتى است كه در آن سر زمين ايمان فلك بر باد شده است .\r\n\r\n","description":"","footnote":"","page_name":" 824 ","page_number":824},
  {"content":"\r\n\r\nاز طبرسى ( ره ) - يعنى چنانچه به پيغمبران پيش از تو وحى كرديم به تو هم وحى كرديم ، و آن وحى روحى بود كه از امر ما صادر شد ، و مقصود از روح ، قرآن است ، زيرا وسيلهء هدايت است و باعث زندگى از مرگ كفر ، و گفته‌اند مقصود از روح جبرئيل است و يا فرشته‌اى اعظم از جبرئيل ، انتهى .\r\nدر اين صورت بايد « اوحينا » متضمن معنى ارسلنا باشد ، و ( ( مِن ) ) در ( ( مِن امرِنا ) ) تبعيضيه باشد ، يعنى فرستاديم به تو براى وحى روح الامين را كه از جنس عالم امر است ، و مِن امرنا به تقدير فعل عموم صفت يا حال از روح است . از طبرسى ( ره ) - اختلاف است كه كدام روح مورد سؤال شده .\r\n1 - پرسش از روحى بوده كه در تن انسان است ، و از حقيقت آن پرستيده‌اند و پاسخ صريح به آنها نداده ، ابن عباس و ديگران گفته‌اند : يهود اين پرسش را كرده‌اند و علت جواب ندادن اين بوده كه ترك جواب آنها را بهتر بدين جلب مى كرده ، يا براى آنكه پرسش آنها براى استفاده نبوده بلكه از روى غرض بوده و اگر جواب صريح به آنها داده مىشد به عناد و لجبازى آنها مىافزود ، بعضى گفته‌اند يهود به قريش گفتند : كه از محمد راجع به روح بپرسيد ، اگر به شما جواب صريح داد پيغمبر نيست و اگر نه پيغمبر است ، در كتاب ما چنين است . و خدا به او دستور داد از جواب آنها خوددارى كند و در معرفت روح طبق عقل نارساى آنها سخن گويد تا دليل بر صدق و رسالتش باشد .\r\n2 - پرسش از اين بوده كه روح مخلوق و حادث است يا نه ؟ خدا فرمود :\r\n( ( روح از امر پروردگار است ) ) يعنى از آفريدن او است ، و اين جواب صريح آنها است و بنا بر اين ممكن است روح مورد سؤال همان جان باشد چنانچه ابن عباس گفته ، و يا جبرئيل باشد به قول حسن و قتاده ، يا فرشته‌اى باشد ، يا مقصود حضرت عيسى ( ع ) باشد كه روح الله است .\r\n3 - پرسش مشركين از روح به معنى همين قرآن بوده و نظرشان اين بوده كه چطور فرشته آن را به تو مىرساند و معجزهء تو شده و نظم و ترتيبى جدا از كلام\r\n\r\n","description":"","footnote":"","page_name":" 825 ","page_number":825},
  {"content":"\r\n\r\nما دارد ، نه نثر و نه نظم ، و در آيهء ( 52 سوره شورى ) روح به معنى همان قرآن است و خداى سبحان فرمود : اى محمد بگو روحى كه قرآن است از امر پروردگار من است و آن را دليل نبوت من فرو فرستاده و كار بشر نيست و در امكان بشر نيست ، و بنا بر اين جواب صريح داده شده است . از مجلسى ( ره ) - مفسّران گفته‌اند چون پيغمبر آنها را از هلاكت بيم مىداد ، مانند روز بدر ، يا به قيامت مىترسانيد ، از روى مسخره و تكذيب فوريت آن را مىخواستند و مىگفتند در اين صورت بُتهاى ما ما را نجات مى دهند و خدا به آنها پاسخ داد و فرمود : ( (   أَتى أَمْرُ اللَّهِ   ) ) يعنى محققاً واقع خواهد شد ، شتاب نكنيد . از طبرسى - ذريه ، شامل صغير و كبير هر دو است ، زيرا كبار با پدران هم عقيده شوند و صغار در اسلام تابع آنهايند .\r\nزاذان از على ( ع ) روايت كرده كه مؤمنان با اولادشان در بهشت باشند ، سپس اين آيه را خواند . . .  إِنَّ اللَّهَ يَأْمُرُكُمْ  الخ از طبرسى - در اين آيه چند قول است :\r\n1 - شامل هر امانتى است ، امانات خدا امر و نهى او است و امانات بنده‌ها سپرده‌هاى آنها است به يك ديگر - از ابن عباس و ديگران ، و از امام باقر و امام صادق ( ع ) روايت شده است .\r\n2 - مقصود از آن واليان امور و پيشوايان و زعما هستند كه خدا به آنها دستور داده رعيت كه امانت خدا است در دست آنها رعايت كنند و آنها را به دين و شريعت وادارند .\r\nو امام باقر فرمود : اداى نماز و روزه و زكات و حج هم از اداى امانت است .\r\nاينكه خطاب به پيغمبر است براى رد كليد خانهء كعبه به عثمان بن ابى طلحه كه در روز فتح از او باز گرفته بود و مقصود اين است كه آن را به عباس رد كند . از مجلسى ( ره ) - استرآبادى ( ره ) گفته في ايديكم - يعنى آنچه نوشته است\r\n\r\n","description":"","footnote":"","page_name":" 826 ","page_number":826},
  {"content":"\r\n\r\nدر كتاب على ( ع ) كه نزد شما است ، قوله ( ( فان خفتم تنازعاً في امر ) ) يعنى اگر از اختلاف در فتوى بترسيد ، و انكار رخصت در منازعهء آنها به معنى انكار رخصت اختلاف در فتوى است و دلالت روشنى دارد بر اين كه فتوى از روى ظن جايز نيست بلكه بايد از صاحب شريعت شنيده شود چنانچه مذهب علماء ما است ، جز اندكى از متأخرين - انتهى .\r\nمن گويم : در قرآنى كه به دست ما است آيه اين است :  فَإِنْ تَنازَعْتُمْ فِي شَيْءٍ فَرُدُّوهُ إِلَى اللَّهِ وَ  الى الرسول و اولى الامر هم ندارد و امام كه فرموده : فان خفتم تنازعا ، يا تفسير آيه را فرموده به اعتبار اين كه معنى اين است كه اگر در شرف نزاع واقع شديد بر اثر اختلاف نظر خود چنانچه معناى ( (   إِذا طَلَّقْتُمُ النِّساءَ فَطَلِّقُوهُنَّ   ) ) يعنى چون در صدد طلاق بر آمديد ، و همچنين ( (  إِذا قُمْتُمْ إِلَى الصَّلاةِ فَاغْسِلُوا وُجُوهَكُمْ  ) ) چون خواستيد نماز بخوانيد ، و اين استعمال شايع است ، و اما راجع به كلمهء اولى الامر ، ظاهر اين است كه در قرائت باشد و عثمان آن را انداخته است ، چون مىفرمايد همچنين نازل شده و ممكن است تفسير - رد به خدا و به رسول باشد ، چون رد به ائمه رد به آنها است ، و مقصود از اين كه نزول چنين است يعنى از نظر معنى ، و اين كه فرمود چطور خدا به آنها دستور مىدهد به طاعت اولو الامر ، و اجازهء نزاع با آنها را مىدهد رد است بر مخالفين كه گفتند معنى آيه اين است كه اگر شما با اولو الامر در امر دين اختلاف كرديد به كتاب و سنت برگرديد ، و دليل رد اين است كه امر به اطاعت با طرف نزاع شدن منافات دارد . پايان كلام مجلسى ( ره ) . از مجلسى ( ره ) - از طبرسى ( ره ) - پس از طرح مرافعهء داود حكم كرد كه بايد گوسفندان را به صاحب باغ بدهند ولى سليمان ( ع ) گفت : يا نبى الله حكم جز اين است ، فرمود : آن چيست ؟ گفت : باغ را به صاحب گوسفند بدهند و آن را نگهدارى و باغبانى كند تا به حال خود برگردد و گوسفندها را به صاحب باغ دهند تا از آن استفاده كند تا باغ به حال اول برگردد و سپس هر مالى را به\r\n\r\n","description":"","footnote":"","page_name":" 827 ","page_number":827},
  {"content":"\r\n\r\nصاحبش بدهند .\r\nاز امام باقر و امام صادق ( ع ) چنين روايت شده ، جبائى گفته است به سليمان ناسخ حكم داود وحى شد ، و اظهار او از روى اجتهاد نبود زيرا روا نيست كه انبياء به اجتهاد حكم كنند ، و اين درست است و ما بدان اعتماد داريم ، و مؤيد آن است قول خدا كه ( ( ففهمناها سليمان ) ) يعنى ما حكم آن را به سليمان فهمانديم ، از پيغمبر هم روايت شده است كه حكم كرد صاحبان مواشى متعهدند شب مواشى خود را حفظ كنند و نگهدارى زراعت در روز به عهدهء صاحب زراعت است ، انتهى .\r\nمن مىگويم شكى نيست كه اجتهاد بر انبياء روا نيست و استدلال مخالفين بر جواز آن به اين قضيه از چند وجه مردود است :\r\n1 - اين كه حكم سليمان از وحى بوده چنانچه طبرسى ( ره ) گفته نه از روى اجتهاد ، و نسخ احكام جزئيه از غير اولو العزم روا است ، و دليلى بر منع آن نيست .\r\n2 - حكم داود هم موافق حكم سليمان بوده و حكم مخالف از قضات بنى اسرائيل بوده است ، پايان نقل مجلسى ( ره ) به طور خلاصه . يعنى نام هر كدام از پدران خود را برد و وصيت هر كدام را به ديگرى بيان كرد تا به خودش رسيد ، و بعضى گفته‌اند لفظ رجل را به شمارهء امامان پيش از خود تكرار كرد - از مجلسى ( ره ) . از مجلسى ( ره ) - ( ( لم تمسّه النار ) ) يعنى ساخت بشر نبوده و ساخت خالص قدرت خدا بوده ، يا اين كه از قبيل طلاى دنيا نبوده كه نيازى به آتش داشته باشد . . . ( (  إِنَّا نَحْنُ نُحْيِي وَ نُمِيتُ  ) ) نحن تأكيد ضمير ( نا ) است كه اسم ( ان ) است و ضمير مرفوع به جاى منصوب به كار رفته ، و گفته شده است كه خبر ( ان ) است و معنى اين است كه ( به راستى ما خودمان هستيم ) و مقصود اظهار عظمت و مدح است ، و جملهء بعد استيناف است ، احياء موتى يعنى زنده كردن در قيامت و بعد از\r\n\r\n","description":"","footnote":"","page_name":" 828 ","page_number":828},
  {"content":"\r\n\r\nمرگ ، و گفته شده مقصود هدايت است ، ( ( و نكتب ما قدّموا ) ) يعنى مىنويسيم آنچه پيش كرده‌اند از كارهاى خوب و بد و هر اثرى كه داشته از تعليم علم يا كار خير باقى ، و در كردار بد چون اشاعهء باطل و پايه‌گذارى ستم .\r\n( (  فِي إِمامٍ مُبِينٍ  ) ) يعنى در لوح محفوظ ، و ذكر اين آيه براى رفع استبعاد از نوشتن صحيفه است براى اينكه همه چيز در لوح محفوظ ثبت است ، و ممكن است مقصود امام اين باشد كه امام مبين همين صحيفهء وصيتنامه است يا محفظه‌اى است كه شامل آن است ، و در بعضى اخبار به امير المؤمنين تفسير شده ، و بعضى آن را نامهء اعمال دانسته‌اند .\r\nقوله في نسخة الصفوانى زياده - اين سخن يكى از روات كلينى است ، زيرا نسخه‌هاى كافى به روايات چندى ثبت شده :\r\n1 - يكى از آنها همين صفوانى است و او محمد بن احمد بن عبد الله بن قضاعه بن صفوان بن مهران جمال است كه مردى ثقه و فقيه و فاضل بوده .\r\n2 - محمد بن ابراهيم نعمانى .\r\n3 - هارون بن موسى تلعكبرى .\r\nميان اين نسخه‌ها اختلافى بوده و بعضى از متأخرين از اين روات چون شيخ صدوق محمد بن بابويه ، و شيخ مفيد ( ره ) و همطرازان آنها خواستند ميان اين نسخ جمع كنند و نسخه واحده باشد و مورد اختلاف را معين كنند ، و چون اين خبر آينده در نسخهء صفوانى بوده و در ساير روايات نبوده با اين جمله بدان اشاره شده . از مجلسى ( ره ) - بدان كه رجعت يعنى برگشت جمعى از مؤمنان به دنيا پيش از قيامت در زمان قائم ( ع ) يا پيش از آن يا بعد از آن براى ديدار دولت حقه و شادى از آن ، و براى انتقام از دشمنان خود ، و هم رجوع جمعى از كافران و منافقان براى انتقام از آنان ، و اين از عقايد مخصوص به اماميه است كه بر آن اتفاق دارند و اخبار آن متواتر است و برخى آيات قرآن هم بر آن دلالت دارد ، و\r\n\r\n","description":"","footnote":"","page_name":" 829 ","page_number":829},
  {"content":"\r\n\r\nميان علماء اماميه و ديگران در اين موضوع مناظرات بسيارى واقع شده است ، و علماى ما در اثبات رجعت كتابهاى مبسوطى نوشته‌اند :\r\n1 - احمد بن داود جرسانى ( ره ) .\r\n2 - حسن بن على بن ابى حمزهء بطائنى ( ره ) .\r\n3 - فضل بن شاذان نيشابورى ( ره ) .\r\n4 - صدوق محمد بن بابويه ( ره ) .\r\n5 - محمد بن مسعود عياشى ( ره ) .\r\n6 - حسن بن سليمان ، شاگرد شهيد ثانى ( ره ) .\r\nو متكلمين از علماء ما آن را ذكر كرده‌اند ، چون شيخ مفيد و شيخ الطائفه و سيد مرتضى و علامه و كراچكى و ديگران از علماء اماميه ، و همهء كتب حديث موجود در اين زمان پر از ذكر رجعت است ، و من در كتاب بحار الانوار جلد 13 بيش از دويست حديث از چهل و چند اصل معتبر در بارهء رجعت نقل كردم و همه صريح در اثبات رجعتند ، و اما راجع به رجعت ائمه ( ع ) اخبار در رجعت امير المؤمنين و امام حسين ( ع ) متواتر است ، و در رجعت رسول خدا ( ص ) هم اخبار بسيارى است ، و در بارهء رجعت ساير ائمه هم روايات فراوانى است ولى بدان بسيارى نيست ، و اما در بارهء خصوصيات رجعت اخبار اختلاف دارد :\r\n1 ) آيا رجعت همزمان ظهور امام قائم ( ع ) است يا جلوتر يا عقب‌تر .\r\n2 ) در مدت رجعت هر يك .\r\nو تحقيق اين خصوصيات لزومى ندارد و ايمان اجمالى بدان كافى است ، و اختلاف اخبار در خصوصيات يك موضوعى باعث انكار اصل آن نمىشود ، زيرا در معاد و در اصول دين هم اخبار مختلفى وارد شده ، با اينكه اصل آنها قطعى است : در بصائر الدرجات سعد بن عبد الله بن سند صحيح از امام صادق عليه السلام روايت مىكند كه اول كسى كه زمين براى او شكافد و به دنيا برگردد حسين بن على ( ع ) است ، رجعت عمومى نيست بلكه براى افراد مخصوصى است ، يعنى\r\n\r\n","description":"","footnote":"","page_name":" 830 ","page_number":830},
  {"content":"\r\n\r\nمؤمن محض و مشرك محض ، امام باقر ( ع ) فرمود : اول كسى كه برگردد همسايهء شما حسين است ( خطاب به اهل كوفه ) سلطنت كند تا از پيرى ابروانش بر چشمانش بريزند ، فرمود : كسى كه پيش از قيامت حساب مردم را متصدى است حسين بن على ( ع ) است و روز قيامت براى بردن به بهشت يا بردن به دوزخ بر پا مىشود .\r\nو در روايت صحيح است كه زراره گويد : از امام صادق ( ع ) راجع به اين امور مهمه مانند رجعت و مانندش پرسيدم ، فرمود : از اينكه مىپرسيد هنوز وقتش نرسيده و خداى عز و جل فرموده ( 39 سوره يونس ) : ( بلكه دروغ شمردند آنچه را در علم آنها نگنجيد و هنوز تأويل آن را درك نكرده‌اند ) .\r\nدر روايت موثق است كه امام باقر ( ع ) به ابو بصير فرمود : مردم عراق منكر رجعت هستند ؟ گفت : آرى ، فرمود : مگر قرآن نمىخوانند ( 83 سوره نمل ) :\r\n( روزى كه محشور سازيم از هر امتى فوجى را ) .\r\nو ابى الصلاح گويد : امام باقر ( ع ) به من فرمود : از برگشتنها از من مى پرسى ؟ گفتم : آرى ، فرمود : اين از قدرت است و منكر آن نباشند جز قدريه ، اين قدرت خدا است مبادا منكر آن گردى .\r\nدر تفسير عياشى از امام صادق ( ع ) در قول خداى تعالى ( 6 سوره اسراء ) :\r\n( سپس برگردانيم به سود شما برگشت به آنان را ) فرمود : مقصود خروج حسين ( ع ) است در رجعت با هفتاد تن از اصحابش كه با او شهيد شدند با خودهاى زرندودى كه دو رويه دارند ، و به همهء مردم ابلاغ مىكنند كه اين حسين است كه خروج كرده ، نبايد مؤمنان در بارهء او شك كنند ، او نه دجال است و نه شيطان ، و حجت قائم هم ميان شما است و چون در دلهاى مؤمنين بر جا شد كه آن حضرت حسين ( ع ) است ، موت حجت قائم در رسد و آنكه وى را غسل دهد و كفن كند و حنوط نهد و در گورش گذارد حسين بن على ( ع ) است چون متولى امام جز امام نباشد .\r\n\r\n","description":"","footnote":"","page_name":" 831 ","page_number":831},
  {"content":"\r\n\r\nو على بن ابراهيم در روايت حسن از على بن الحسين ( ع ) در تفسير قول خدا ( 85 سوره قصص ) : ( به راستى آن كه قرآن را بر تو فرض كرده تو را به وعد مقرر برگرداند ) فرمود : رجعت مىدهد به سوى شما پيغمبر شما را .\r\nو شيخ صدوق در فقيه از امام صادق روايت كرده كه از ما نيست كسى كه ايمان به رجعت ما ندارد و متعهء ما را حلال نمىداند ، و شيخ در كتاب غيبت خود به اسناد خود از مفضل روايت كرده كه امام صادق ( ع ) فرمود : چون قائم ظهور كند بالاى سر مؤمن روند در قبر او ، و به او گويند اى فلانى به راستى صاحب الامر تو ظهور كرده ، اگر خواهى خود را به او برسانى برسان و اگر خواهى در سايهء كرامت پروردگار خود بيارامى بيارام .\r\nدر مسائل سرويه از شيخ مفيد قدس سره كه از وى سؤال شده از آنچه روايت شده از مولاى ما جعفر بن محمد الصادق ( ع ) در رجعت و چه معنى دارد ، قول آن حضرت كه از ما نيست هر كه نپذيرد متعهء ما را و ايمان نياورد به رجعت ما ، آيا اين رجعت حشرى است براى خصوص مؤمن در دنيا يا شامل ظالمين جبارهم مىشود پيش از روز قيامت .\r\nشيخ بعد از جواب از متعه نوشت : و امام فرمودهء او كه هر كه به رجعت ايمان ندارد از ما نيست مقصودش اين است كه خداى تعالى مردمى را محشور كند از امت محمد ( ص ) بعد از مرگ و پيش از قيامت ، و اين مذهب مختص به آل محمد است و قرآن بدان گواه است ، خداى عز و جل در بارهء حشر اكبر روز قيامت فرموده ( 47 سوره كهف ) : ( آنها را محشور كرديم و احدى از آنها را ترك نكرديم ، ولى در حشر رجعت پيش از قيامت فرمايد ( 83 سوره نمل ) : ( و روزى كه محشور كنيم از هر امتى فوجى از كسانى كه به آيات ما تكذيب كنند و آنها رانده شوند ) و خدا خبر داده كه حشر دو تا است عام است و خاص ، و خدا خبر داده از ظالمانى كه محشور شوند و در حشر اكبر گويند ( 11 سوره غافر ) :\r\n( پروردگارا ما را ميراندى دو بار و زنده كردى دو بار ) - يك بار در رجعت و\r\n\r\n","description":"","footnote":"","page_name":" 832 ","page_number":832},
  {"content":"\r\n\r\nيك بار در قيامت - عامه در اين آيه تأويل مردود و ناپسندى دارند .\r\nسپس شرح مبسوطى در اين باره بيان كرده و فرموده : رجعت در عقيدهء ما مخصوص به مؤمن محض و كافر محض است نه ديگران ، و چون خدا ارادهء آن كند به خيال شياطين دشمن خود اندازد كه به دنيا برمىگردند تا باز سركشى خود را آغاز كنند و بر تمرد خود بيفزايند ، و خدا به وسيلهء دوستان مؤمن خود از آنها انتقام گيرد و از آنها نماند جز گرفتار عذاب و نقمت و عقاب و زمين از لوث وجود آنها پاك شود و دين خدا بماند و رجعت مخصوص مؤمنان محض و منافقان محض ملت اسلام است نه امتهاى گذشته ، انتهى .\r\nو سيد مرتضى عليه الرحمه در جواب مسائل رى فصل مشبعى در اين باره آورده و هم شيخ طبرسى در مجمع البيان و صدوق در عقائد ، و من همهء اين گفته‌ها را در كتاب كبير خود جمع كردم و در اينجا اندكى از بسيار را ياد نمودم ، پايان كلام مجلسى ( ره ) . از مجلسى ( ره ) - منظور اين است كه مسألهء پرسيدن و جواب شنيدن براى عوام دليل نمىشود ، ولى براى علماء و دانشمندان دليل مىشود . و اين روايت با روايت 2 كه سؤال را دليل امامت دانسته مخالفتى ندارد . از مجلسى ( ره ) - مقصود عيب بدنى است زيرا امام بايد از نقص در خلقت كه او را زشت كند و خوار نمايد بر كنار باشد ، چون عبد الله افطح كه بزرگترين پسران امام صادق ( ع ) بود ولى دو عيب داشت ، يكى افطح بود ، يعنى پاهاى او بىاندازه پهن بود و دوم اين كه نادان بود بلكه فاسد العقيده بود . مفيد ( ره ) گفته است در ارشاد كه بعد از اسماعيل بزرگترين برادران خود بود ولى نزد پدر خود آبروئى نداشت و متهم بود كه با وى در عقيده مخالف است و گفته‌اند با حشويه آميزش داشته و به مذاهب مرجئه مايل بود . از مجلسى ( ره ) : بدان كه آيهء ارحام در دو جاى قرآن نازل شده ، يكى در سورهء انفال همچنين : ( اولو الارحام بعضى اولى هستند به بعضى در كتاب\r\n\r\n","description":"","footnote":"","page_name":" 833 ","page_number":833},
  {"content":"\r\n\r\nخدا زيرا خدا به هر چيزى دانا است ) دوم در سورهء احزاب به اين تعبير : ( پيغمبر به مؤمنان از خودشان اولى است و زنانش مادر آنهايند و اولو الارحام بعضىشان اولى هستند به بعضى در كتاب خدا از مؤمنان و مهاجران جز اين كه بخواهيد نسبت به دوستانتان احسان كنيد ، اين در كتاب ثبت بوده است ) .\r\nدر آيهء اول چون مقابل اولى مقدر است دو معنى دارد ، اول آنكه اولو الارحام بر يك ديگر از خودشان اولى هستند ، دوم آنكه نسبت به بيگانه اولى هستند و به معنى دوم دلالت بر مطلب ندارد ، و اما آيهء دوم هم دو وجه دارد ، يكى اين كه من المؤمنين را بيان اولو الارحام بگيرى ، و ديگر آنكه صله اولى باشد و بيان طرف مقابل اولى را بيان كند و همان معنى دوم را بدهد كه منظور اولويت ارحام است از بيگانه ، و ظاهراً منظور امام همان آيهء دوم است كه انسب به اين معنى است ، زيرا اول حق رسول و ازواج او را بيان كرده و بايد اين جمله هم براى بيان حق ارحام آن حضرت باشد و روايت صدوق ( ره ) هم مؤيد آن است ، ( حديث 2 باب آتى ) در علل به اسناد خود از عبد الرحيم قصير آورده كه از امام باقر ( ع ) پرسيد از قول خدا عز و جل ( (  النَّبِيُّ أَوْلى بِالْمُؤْمِنِينَ  ) ) تا ( (  فِي كِتابِ اللَّهِ  ) ) كه در بارهء چه كسى نازل شده ؟ فرمود : در امر امامت نازل شده ، اين آيه در حسين بن على و اولاد وى نازل شده ، ما اولى هستيم به امر امامت و به جانشينى از جانب رسول خدا از سائر مؤمنين و مهاجرين ، گفتم : اولاد جعفر بهره از آن دارند ؟\r\nفرمود : نه ، و من خاندانهاى عبد المطلب را يكى يكى بر شمردم و امام فرمود : نه ، و اولاد امام حسن را فراموش كردم ، و بعد از آن خدمت او رسيدم و گفتم : اولاد امام حسن بهره‌اى از امامت دارند ؟ فرمود : نه ، اى عبد الرحمن هيچ محمدى را در آن بهره‌اى نيست جز ما را ، و در اين روايت هم ( ( مِن ) ) را صلهء اولى تقرير كرده و براى بيان طرف مقابل اولى دانسته و مفهوم آيه اولويت آنها است در برابر جانب و ذكر اولاد حسين از آيه فهميده نمىشود بلكه از ظهور مطلب و تواتر نص ميان خاص و عام ثابت است ، تا اينجا كلام مجلسى است ( ره ) .\r\n\r\n","description":"","footnote":"","page_name":" 834 ","page_number":834},
  {"content":"\r\n\r\nظاهر اين است كه جملهء ( (  وَ أُولُوا الْأَرْحامِ بَعْضُهُمْ أَوْلى بِبَعْضٍ  ) ) به عنوان ضرب المثلى براى بيان مقدم بودن طبقات ارحام بر يك ديگر استعمال شده و شايد به همين معنى در عرف عرب حجاز در آن دوره متعارف بوده است ، و طرف برابر اولى كه همان اولو الارحام ابعد باشند در ضمن جمله درج بوده و لازم عرفى آن به شمار مىرفته است ، و به همين مناسب در موضوع طبقات ارث و در آيات راجع به ارث طبقات بدون ترديد بدان استدلال شده ، و احتمال اينكه طرف برابر اولى اجانب باشند صرف يك تصور بىمورد بيش نيست ، بنا بر اين ( ( مِن ) ) در ( (  مِنَ الْمُؤْمِنِينَ  ) ) هم بيانيه است و ( (  إِلَّا أَنْ تَفْعَلُوا  ) ) هم استثناء منقطع است . از مجلسى ( ره ) - قوله من كنت مولاه فعلى مولاه - اين يك جمله‌اى است از گفتار پيغمبر در بارهء على ( ع ) در روز غدير خم و آن متواتر است از خاص و عام بدين فهرست :\r\n1 - از ابن اثير در جامع الاصول خود به نقل از صحيح ترمذى از زيد بن ارقم كه رسول خدا ( ص ) فرمود : من كنت مولاه فعلى مولاه .\r\n2 - بغوى در مصابيح و بيضاوى در مشكاة از احمد و ترمذى به سندهاى خود ، از زيد بن ارقم .\r\n3 - به روايت اين هر دو از احمد به سندهاى او از براء بن عازب ، با اين دنباله كه عمر به على گفت : اى پسر ابى طالب بر تو گوارا باد ، مولاى من و هر مؤمن و مؤمنه شدى .\r\n4 - ابن حجر عسقلانى در كتاب فتح البارى گفته است : حديث من كنت مولاه فعلى مولاه را ترمذى و نسائى نقل كردند ، و روايات بسيارى دارد جداً كه ابن عقده براى ضبط آنها كتاب جداگانه‌اى نوشته و بسيارى از سندهايش صحيح و حسن است .\r\n5 - ابن ابى الحديد در شرح نهج البلاغه گويد : عثمان بن سعيد از شريك بن عبد الله روايت كرده كه چون به على خبر رسيد كه مردم او را در ادّعاى اينكه\r\n\r\n","description":"","footnote":"","page_name":" 835 ","page_number":835},
  {"content":"\r\n\r\nپيغمبرش بر ديگران تفضيل داده و مقدم داشته متهم مىدانند ، خطاب به بقيهء اصحاب رسول خدا فرمود : شما را به خدا هر كس گفتار پيغمبر را در روز غدير خُم شنيده ، برخيزد و گواهى دهد ، شش تن از اصحاب رسول خدا ( ص ) از سمت راست على به پا خاستند و گفتند : ما شنيديم در آن روز رسول خدا ( ص ) دست على را بلند كرد و فرمود :\r\nمن كنت مولاه فعلى مولاه .\r\n( ابن ابى الحديد احاديث بسيارى در اين باره نقل كرده است ) :\r\n6 - سيوطى در دُر المنثور از ابن مردويه و ابن عساكر به سندشان از ابى سعيد خدرى نقل كرده كه چون رسول خدا على را روز غدير به امامت نصب كرد و نداى ولايت او را در داد ، جبرئيل اين آيه را آورد ( 3 سوره مائده ) : ( امروز دين شما را كامل كردم ) .\r\nگفته است اين آيه ( 67 سوره مائده ) : ( ايا رسول ، به مردم برسان آنچه از پروردگارت به تو نازل شده ) يعنى آنچه به رسول خدا نازل شده روز غدير خُم در بارهء على بن ابى طالب .\r\nمن اخبارى كه در اين باره از طرق خاصه و عامه رسيده در نزديك ده جزوه گرد آوردم ، و هر كه خواهد بدان رجوع كند و خلاصه مطلب اين است كه استدلال به خبر غدير توقف بر دو چيز دارد :\r\n1 - اثبات اصل خبر .\r\n2 - اثبات دلالت آن بر خلافت آن حضرت ( ع ) .\r\nدر قسمت اول گمان ندارم خردمندى در ثبوت اين خبر و تواترش شك و ترديدى به خود راه دهد ، زيرا :\r\n1 ) احاطه بدان چه من در كتاب كبير ( بحار ) خود گرد آوردم موجب يقين است .\r\n2 ) شوشترى در احقاق الحق ، ابن كثير شامى شافعى در احوال محمد بن جرير طبرى گفته : من ديدم احاديث غدير خُم را در دو مجلد سطبر جمع آورى\r\n\r\n","description":"","footnote":"","page_name":" 836 ","page_number":836},
  {"content":"\r\n\r\nكرده بود و طرق حديث طير را در يك مجلد ، و از ابو المعالى جوينى نقل كرده كه او تعجب كرده بود كه در بغداد نزد صحاف كتابى ديده بود كه بر آن نوشته بود جلد 28 از طرق حديث\r\nمن كنت مولاه فعلى مولاه\r\n، و دنبالهء آن جلد 29 بيايد .\r\n3 ) ابن جزرى شافعى در رسالهء اسنى المطالب خود در مناقب على ( ع ) تواتر اين حديث را ثابت كرده است و منكرش را جاهل و متعصب خوانده .\r\n4 ) سيد مرتضى در شافى گويد : مطالبهء دليل بر صحت اصل خبر دليل زور گوئى است ، چون ظاهر و معروف و معلوم است .\r\nمانند غزوات پيغمبر و احوال معروفهء آن حضرت و خود حجة الوداع ، زيرا شهرت و علم به همهء اينها در يك درجه است و يك دليل بر صحت آن اجماع علماء امت اسلامى است بر قبول آن ، منتها مخالفان شيعه در مقام تأويل آن بر آمده‌اند و معلوم نشده كه يك فرقهء مسلمان وجود داشته باشد كه منكر اين حديث باشد و آن را رد كند ، و جمعى دليل ديگرى بر صحت اين خبر آورده‌اند و آن نقل متظاهر احتجاج امير المؤمنين است در شورى به اين عبارت كه ( ( شما را به خدا ميان شما كسى است كه رسول خدا ( ص ) دست او را گرفته باشد و گفته باشد\r\nمن كنت مولاه فهذا مولاه اللهم وال من والاه و عاد من عاداه جز من\r\n) ) و آن مردم گفتند نه به خدا ، نه ، و اعتراف حاضران شورى و رسيدن خبرش به ديگران صحابه بدون انكار در اين موقع موضوع مقتضى موجب قطع به صحت آن است ، و اگر خبر قطعى نبود و چون آفتاب وسط روز نمىدرخشيد ، على ( ع ) در اين مقام بدان استدلال نمىكرد . پايان كلام سيد مرتضى .\r\nدر قسمت دوم استدلال ما بدان بر امامت آن حضرت دو مقام دارد ، اول اينكه كلمهء مولى به معنى رئيس مطاع و فرماندهء مطلق آمده است ، و دوم اينكه در اين حديث همين معنى مقصود است .\r\nدر مقام اول :\r\n1 - سيد ( ره ) گفته هر كه به لغت عرب آشنا است مىداند كه اين لفظ را در\r\n\r\n","description":"","footnote":"","page_name":" 837 ","page_number":837},
  {"content":"\r\n\r\nاولى به تصرف به كار مىبرند چنانچه در پسر عمو هم استعمال مىكنند ، ابو عبيده استاد معروف در لغت ، در كتاب المجاز في القرآن خود در بيان آيهء « مأويكم النار هى موليكم » گفته معنى موليكم ، اولى بكم است ، و شعر لبيد را شاهد آورده كه :\r\n فغدت كلا الفرجين تحسب انه * مولى المخافة خلفها و أمامها \r\nيعنى اولى به ترسيدن است از دنبال خود و پيش روى خود .\r\nابو عبيده كسى نيست كه در لغت غلط مرتكب شود ، و اگر غلط گفته بود ديگران از اساتيد ادب و لغت عرب و به او اعتراض مىكردند ، پس قول ابو عبيده و سكوت ديگران در حكمِ اجماع لغويين است بر اين معنى .\r\n2 - همهء مفسرين موالى را در آيهء ( 23 سوره نساء ) : «  وَ لِكُلٍّ جَعَلْنا مَوالِيَ  » الخ ، به معنى املك به ميراث اولى به جمع آن ، احق بدان ، معنى كرده‌اند .\r\n3 - اخطل گفته :\r\n فاصبحت مولاها من الناس بعده * و أحرى قريش ان تهاب و تحمدا \r\nيعنى از همهء مردم احق به خلافت شدى .\r\n4 - در حديث است كه هر زنى بىاذن مولى خود شوهر كند نكاحش باطل است ، يعنى صاحب اختيار خود ، در همهء اينها مولى به معنى اولى است .\r\n5 - بعد از ذكر تأويل ( 19 سوره محمد ) : «  بِأَنَّ اللَّهَ مَوْلَى الَّذِينَ آمَنُوا  » گفته ولى ، و اولى يك معنى دارند و آن سزاوار به خلقت و متولى امور است .\r\n6 - فرّاء در كتاب معانى القرآن گفته : ولى و مولى در كلام عرب يك معنى دارند .\r\n7 - در قرائت ابن مسعود به جاى «  إِنَّما وَلِيُّكُمُ اللَّهُ وَ رَسُولُهُ  » ( 55 سوره مائده ) : « انما موليكم الله » آمده .\r\n\r\n","description":"","footnote":"","page_name":" 838 ","page_number":838},
  {"content":"\r\n\r\n8 - ابن انبارى در كتاب قرآن خود معروف به شكل گفته : موى در لغت هشت قسم است ، اولى مولاى نعم است و سپس مولى آزاد شده و ديگر مولا به معنى ولى يعنى اولى بالشيء ، و آيهء سابق و شعر لبيد را شاهد آورده ، مولى به معنى همسايه ، مولى ابن عم ، مولى داماد ، مولى هم پيمان ، و براى هر معنى شعرى هم آورده كه ما ذكر نكرديم چون مقصود ديگرى داريم .\r\n9 - ابو عمر و غلام تغلب در معانى مولى ، سيد را آورده گر چه مالك نباشد ، و مولى به معنى ولى را .\r\n10 - بسيارى از استادان لغت يكى از معانى مولى را سيد و آقا دانسته‌اند كه نه مالك باشد و نه آزادكننده ، و اگر بخواهيم آنچه در اين باره گفته‌اند ذكر كنيم طول مىكشد و همين اندازه بس است و قانع‌كننده است . پايان مختصر كلام سيد ( ره ) ابن اثير در نهايه گفته : مولى در حديث مكرر آمده است ، و اين لفظ بر جمعى اطلاق مىشود چون عبد ، مالك ، سيد ، منعم ، معتق ، ناصر ، محب ، تابع ، جار ، عمو زاده ، همقَسَم ، داماد ، بنده ، نعمت پرورده ، سرپرست ، و صاحب اختيار كارى هم مولى و ولى آن است ، و از اين معنى است من كنت مولاه فعلى مولاه ، و به بيشتر از معانى ياد شده حمل مىشود و حديث : ايما امرأة تزوجت به غير اذن مولاها فنكاحها باطل ، هم به اين معنى است و به جاى مولاها ، وليها هم آمده ، يعنى متولى و صاحب اختيار او .\r\nبيضاوى و زمخشرى و ديگر مفسرين هم در آيهء « هى موليكم » گفته‌اند يعنى اولى بكم ، و در آيهء « انت مولانا » ( آخر سوره بقره ) يعنى سيدنا و ناصرنا ، يا متولّي امورنا .\r\nو در مقام دوم چند مسلك است :\r\nمسلك اول - مولى حقيقت است در اولى به تصرف و معانى ديگر فرع آن است به اضافهء قيدى يا تعبيرى استعاره و مجازى ، زيرا اولى به تصرف معنى مطلق و\r\n\r\n","description":"","footnote":"","page_name":" 839 ","page_number":839},
  {"content":"\r\n\r\nمستقلى است براى اين كلمه و معانى ديگر محتاج به عنايت زائدى دارند ، مالك را مولى گويند چون اولى به مملوك است را مولى گويند ، چون اولى است به اطاعت مالك و اطلاق مولى بر آزاد شده و آزادكننده هم به همين ملاحظه است ناصر را مولى گويند ، چون اولى به يارى كردن يار خود است و همقَسَم را مولى خوانند ، چون اولى به يارى طرف خويش است و جار اولى به رعايت جار است ، و صهر اولى به مهرورزى است جلو و عقب اولى جهاتند ، و ابن عم اولى به نصرت است و تحمل ديه از طرف او ، محب و مخلص اولى به نصرت و محبت است ، و چون لفظ مولى در معنى حقيقت است بايد بر آن حمل شود .\r\nاين وجه را يحيى بن بطريق در عمده گفته است و ابو الصلاح حلبى در تقريب المعارف . تا اينجا از مجلسى است .\r\nمن مىگويم : اين سخن را به يكى از دو وجه مىتوان تحليل كرد :\r\nاول اين كه مولى به معنى اولاى مطلق معنى حقيقى كلمه است و بر امامت حقه تطبيق مىشود و استعمال آن در سائر معانى يا از باب استعمال مطلق است در مقيد به تعدد دال و مدلول يا به طور مجاز و هر جا قرينه بر قيد يا بر مجاز نباشد بايد حمل بر مطلق شود ، و اولويت مطلقه همان معنى امامت است ، و چون در حديث قرينه بر قيد ديگرى نيست حمل بر آن مىشود و شرحى كه نسبت به موارد استعمال داده براى بيان اين است كه اينها موارد مقيد معنى اولى است .\r\nدوم اينكه معنى مولى ، صاحب اختيار و اولى به تصرف است ، و اين معنى به قيد و علت ديگرى نياز ندارد ولى سائر معانى ناز به قيد و علت ديگرى دارد ، و اگر معنى لفظى مردد شد ميان مفهوم بسيط و مفهوم تركيبى بايد حمل بر مفهوم بسيط شود چون عنايت وضع آن كمتر است و مرجع هر دو وجه تعيين موضوع له لفظ است با قرائن و ادله خارجيه و عقليه ، ولى وجه اول ممكن است بر اصل عقلائى اصالة الحقيقة تطبيق شود . از مجلسى ( ره ) .\r\nمسلك دوم - را سيد در شافى و ديگران در كتب ديگر گفته‌اند ( اصل اين\r\n\r\n","description":"","footnote":"","page_name":" 840 ","page_number":840},
  {"content":"\r\n\r\nمسلك از شيخ بزرگوار صدوق است كه در معانى الاخبار در شرح حديث غدير آورده است و ديگران از او استفاده كرده‌اند و من آن را در مقدمهء شرح و ترجمهء خصال به فارسى ترجمه كرده‌ام و حق اين بود كه حق تقدم او حفظ شود و به نام او نقل گردد ) و خلاصه‌اش اين است كه اين كلمه در حديث پيغمبر بايد بر آن حضرت تطبيق كند و به همان معنى او را به على ( ع ) تطبيق كرده باشد و در اين لفظ احتمالاتى است كه در سه قسم منحصرند :\r\n1 - آنچه بر خود پيغمبر تطبيق ندارند .\r\n2 - آنچه بر او تطبيق دارد ولى قطعاً نمىتواند مقصود او باشد و به آن معنى بر على ( ع ) تطبيق ندارد .\r\n3 - آنچه بر خود او منطبق است و بر على ( ع ) هم تطبيق مىشود و قابل است كه در اين جمله مقصود باشد و در اين صورت تعين دارد و الا كلام بىمعنى و فاسد ادا شده است و سخن بىفائده از آن حضرت محال است .\r\n1 - به معنى آزاد شده و همقَسَم است - چون پيغمبر آزاد شده و همقَسَم كسى نبوده .\r\n2 - كه قطعاً مقصود نيست معنى آزادكننده و مالك و همسايه و داماد و دنبال و جلو است ( چون هر كدام از اين معانى كلام را خنده آور و مُهمل مىسازد مثلًا - اى مردم هر كه را من آزاد كردم على آزاد كرده ، اى مردم هر كه را من همسايه‌ام على همسايه است ، اى مردم هر كه را من مالكم على مالك است و هكذا ) مىماند معنى ابن عم كه مقصود اين باشد ، اى مردم بدانيد هر كه را من عموزاده‌ام على عمو زاده است ، و اين توضيح واضح است و از قبيل هر چه در جوى مىرود آب است ، و زير ابروى مردمان چشم است ، و صدور آن از پيغمبر اسلام و آن هم در برابر همهء رجال معتبرِ امت و در اين موقع سفر محال است مىماند ولايت در دين و نصرت در آن يا دوستى و ولاء بندهء آزاد شده و دليل بر اين كه اينها مقصود آن حضرت نبوده ، اين است كه هر مسلمانى وجوب ولايت مؤمنان\r\n\r\n","description":"","footnote":"","page_name":" 841 ","page_number":841},
  {"content":"\r\n\r\nو نصرت آنان را وظيفهء دينى خود مىدانسته و قرآن صريحاً آن را بيان كرده و خوش آيند نبود كه پيغمبر اسلام آنها را به اين وضع جمع كند در آن حال گرما و اين امر ضرورى را به آنها اعلام نمايد ( آن هم در خصوص على ع ) و ولاء معتق هم چه در اسلام و چه پيش از آن به عمو زاده تعلق داشته و بيان توضيح واضح است و قول عمر طبق روايات متظاهره در آن حال به على ( ع ) كه تو امروز مولاى من و هر مؤمن شدى ، با ولاء عتق مخالف است و به همين دليل نمىتوان گفت مقصود اين بوده كه به مردم اعلام كند على عمو عموزادهء من است ، چون سخن بيهوده مىشود و تنها معنى اين سخن همان اولى به تدبير امور امر و نهى است كه معنى امامت و خلافت است . پايان بيان سيّد ( ره ) .\r\nمجلسى ( ره ) گويد اكثر مخالفان ناچار شدند براى رد استدلال كلمهء مولا را حمل به ناصر و محب كنند و بر هيچ خردمندى نهان نيست كه بيان اين معنى متوقف بر اجتماع مردم در آن گرماى روز و ميان راه نبود بلكه در اين زمينه بايد سفارشى به على ( ع ) مىفرمود كه هر كه را او يارى مىكند يارى نمايد و هر كه را دوست مىدارد دوست بدارد ، و اعلام آن به مردم چندان سودى نداشت مگر مقصود اعلام نوع نصرت امراء باشد نسبت به رعايا يا جلب محبت رعايا باشد نسبت به امير و فرمان‌گزارشان و اين هم خود دليل بر امامت آن حضرت مىشود . پايان كلام مجلسى ( ره ) .\r\nمن مىگويم مرحوم مجلسى تا شمارهء هفت مسلكهاى استدلال به حديث را ادامه داده و اكثر اين بيانات از كلام شيخ بزرگوار صدوق در شرح اين حديث كه ما آن را در مقدمهء ج 1 شرح و ترجمهء خصال به فارسى ترجمه كرديم استفاده مىشود ، و هر كه خواهد بدان جا رجوع كند .\r\nاز مجلسى ( ره ) -\r\nقوله اوصيكم بكتاب اللَّه و أهل بيتي\r\n، مىگويم اخبارى كه به اين مضمون است بسيار است و من آنها را در كتاب بحار وارد كردم و اشهر آنها اين است :\r\n\r\n","description":"","footnote":"","page_name":" 842 ","page_number":842},
  {"content":"\r\n\r\n1 - در مسند احمد بن حنبل به سندش از ابى سعيد خدرى كه رسول خدا ( ص ) فرمود : من دو ثقل در ميان شما به جا مىگذارم تا بدانها تمسك جوئيد و بعد از من هرگز گمراه نشويد ، يكى از ديگرى بزرگتر است ، كتاب خدا است كه رشته‌اى است از زمين تا آسمان كشيده ، و خاندان و اهل بيت من است ، هلا آنها از هم جدا نشوند تا سر حوض بر من در آيند .\r\n2 - از زيد بن ثابت - به همين مضمون .\r\n3 - در صحيح مسلم از زيد بن ارقم ، گويد رسول خدا در سر آبى ميان مكه و مدينه به نام خُم ميان ما به سخنرانى برخاست و خدا را سپاس گفت و ستود و پند داد و ياد آورى فرمود و گفت : ايا مردم من بَشَرم و نزديك است داعى حق را لبيك گويم ، من دو ثقل در ميان شما مىگذارم و آن كتاب خدا است كه نور دارد ، به كتاب خدا بچسبيد و آن را بگيريد ، و نسبت به قرآن تشويق و ترغيب كرد و سپس فرمود : و اهل بيتم ، تا سه بار .\r\n4 - ابن اثير در جامع الاصول نقل از صحيح ترمذى از جابر بن عبد الله گويد : روز عرفه در حجة الوداع ديدم رسول خدا ( ص ) سوار ناقهء عضباء خود سخن مىراند ، و شنيدم مىفرمود : من در ميان شما به جا مىگذارم آنچه را كه اگر بدان بچسبيد گمراه نشويد هرگز ، كتاب خدا و عترت خودم اهل بيتم .\r\n5 - از زيد بن ارقم - قريب به مضمون حديث 1 .\r\nاحدى از مخالفان منكر اين حديث نيستند و در مقام استدلال به امامت در دلالت آن اعتراض بىجا دارند .\r\nآل فلان و آل فلان ، مقصود آل عباس و آل جعفر و سائر خويشان پيغمبرند يا آل تيم و آل عدى به شبههء قرابت قبيله‌اى - از مجلسى ( ره ) .\r\nقوله - و لكن الله عز و جل انزل . . . الخ ، از مجلسى ( ره ) - خلافى در ميان مسلمين نيست كه مقصود از اهل بيت در آيهء تطهير اهل بيت پيغمبر ما است ، ولى بعضى از مخالفين آن را حمل بر زوجات كرده‌اند و بعضى مطلق خويشان را\r\n\r\n","description":"","footnote":"","page_name":" 843 ","page_number":843},
  {"content":"\r\n\r\nمشمولِ آيه دانسته و جمعى هم آن را مخصوص به على ( ع ) و فاطمه و حسن و حسين و زوجات دانسته‌اند ، ولى عموم شيعهء اماميه و بسيارى از جمهور مسلمين گويند : در بارهء خصوص على و فاطمه و حسن و حسين ( ع ) نازل شده و ديگرى با آنها شريك نيست و دليل بر آن اخبار مخالفان :\r\n1 - مسلم در صحيح خود و ابن اثير در جامع الاصول از عايشه روايت كرده‌اند كه بامدادى پيغمبر بيرون آمد و پتوى ريشه‌دار سياهى بر دوش داشت ، پس حسن بن على ( ع ) آمد و او را زير پتو برد ، و حسين آمد و او را هم زير آن كرد ، و فاطمه ( ع ) آمد و او را هم وارد كرد ، و على ( ع ) آمد و او را هم وارد كرد ، و سپس فرمود : ( ( خدا مىخواهد پليدى را از شما اهل بيت بزدايد و شما را خوب پاك كند ) ) .\r\nطرائف آن را به وسيلهء بخارى از عايشه نقل كرده و از جمع بين الصحيحين مسلم و از حديث الرابع و الستين از افراد مسلم به دو طريق از صحيح ابى داود در مناقب حسين ( ع ) و جاى ديگر .\r\n2 - ترمذى در صحيح خود و جامع الاصول ، در همان جا از ام سلمه كه گفت اين آيه در خانهء او نازل شد : ( (  إِنَّما يُرِيدُ اللَّهُ لِيُذْهِبَ عَنْكُمُ الرِّجْسَ أَهْلَ الْبَيْتِ وَ يُطَهِّرَكُمْ تَطْهِيراً  ) ) گفت : من بر در نشسته بودم گفتم : يا رسول الله من از اهل بيت نيستم ؟ فرمود : تو به خوبى مىگرائى ، تو از زنان رسول خدائى ، گويد : در خانه ، رسول خدا بود و على و فاطمه و حسن و حسين ( ع ) .\r\n3 - ابن عبد البر در استيعاب گفته : چون اين آيه نازل شد ، ( (  إِنَّما يُرِيدُ اللَّهُ  ) ) الخ ، رسول خدا على و فاطمه و حسن و حسين ( ع ) را در خانهء ام سلمه دعوت كرد و فرمود : بار خدايا اينها اهل بيت منند ، پليدى را از آنان ببر و خوب پاكشان كن . از مجلسى ( ره ) - در اكثر روايات خاصه و عامه تصدق به انگشتر ذكر شده و در اين روايت حُلّه ذكر شده ، و آن به ضم اول : ازار است و رداء با هم ، در كتاب مغرب چنين گفته و جمع ميان آنها به اين است كه\r\n\r\n","description":"","footnote":"","page_name":" 844 ","page_number":844},
  {"content":"\r\n\r\nهر دو واقع شده ، و على ( ع ) يا در يك نماز هر دو را صدقه داده يا در دو نماز . از مجلسى ( ره ) - «  الْيَوْمَ أَكْمَلْتُ لَكُمْ دِينَكُمْ  » - طبرسى گويد : در آن چند قول است :\r\n1 - براى شما فرائض و حدود و حلال و حرام خود را به وسيلهء آنچه نازل كردم كامل كردم و شرح دادم ديگر فزون نگردد و به وسيلهء نسخ بعد از امروز نكاهد و آن روز عرفهء سالِ حجة الوداع بوده است ، از ابن عباس و سدى و مختار جبائى و بلخى ، گفته‌اند كه بعد از آن در بارهء حلال و حرام چيزى به پيغمبر ( ص ) نازل نشد زيرا پس از 81 شبانه روز در گذشت .\r\n2 - امروز براى شما حج شما را كامل كردم ، و شما را به حج شهر محترم مكه امتياز دادم در برابر مشركين ، از ابن جبير و قتاده و مختار طبرسى است ، گفته براى آنكه بعد از اين آيهء ( 176 سوره نساء ) : ( از تو فتوى خواهند بگو من در بارهء كلاله به شما فتوى دهم ) نازل شده است ، فراء گفته اين آخرين آيه است كه از قرآن نازل شده . و اگر اين قول درست باشد مرجح قول طبرسى است ، ولى در مورد اختلاف است .\r\n3 - امروز شر دشمنان را از شما كفايت كردم و شما را بر آنان چيره ساختم چنانچه پس از تسلط كامل گويند امروز سلطنت ما به كمال رسيد ، ولى از امام باقر و صادق ( ع ) روايت شده كه اين آيه در روز غدير بعد از آنكه پيغمبر على را به خلافت نصب كرد نازل شد ، و در موقع برگشت از حجة الوداع بود ، هر دو امام فرموده‌اند : اين آخرين فريضه‌اى است كه خدا نازل كرده و بعد از آن فريضه‌اى نازل نشده ، و از حسكانى روايت كرده به سند او از ابى سعيد خدرى كه چون اين آيه نازل شد رسول خدا ( ص ) فرمود : الله اكبر الله اكبر بر اكمال دين و اتمام نعمت و رضاى پروردگار به رسالت من و ولايت على بن ابى طالب بعد از من ، و فرمود : هر كه را من مولا و آقايم\r\n\r\n","description":"","footnote":"","page_name":" 845 ","page_number":845},
  {"content":"\r\n\r\nعلى مولا و آقا است\r\nاللهم وال من والاه و عاد من عاداه و انصر من نصره و اخذل من خذله\r\n، انتهى . از مجلسى ( ره ) - طبرسى قدس سره در « التى نقضت غزلها » گفته است : زن احمقى بود از قريش كه با كنيزان خود تا نيمهء روز مىرشت و سپس به كنيزان فرمان مىداد تا هر چه رشته‌اند واتابند و پنبه كنند ، و هميشه اين شيوه را داشت و نامش ريطه دختر عمرو بن كعب بن سعد بن تيم بن مره بود و معروف به بانوى خرفِ مكه بود . پايان كلام طبرسى .\r\nقوله ( ان تكون ائمه ) - شايد بنا بر اين قرائت لفظ ( ائمه ) مفعول له باشد براى ( تتخذون ) به اين معنى كه عهدشكنى را در دل دارند براى آنكه امام و رهبر جامعه شوند و آنها را گمراه كنند و ( از كى من ائمتكم ) يعنى ائمهء هدى و مقصود اين است كه اين كار را مىكنند براى آنكه بد دارند ائمهء حق از ائمه ضلال بهتر و پاكتر باشند ، و ظاهر اين است كه در قرآن محفوظ نزد ائمه آيه به اين تعبير است ، و بعضى گفته‌اند ( اربى ) را به معنى ( از كى ) گرفته است ، و كلمهء امت در هر دو جا به معنى ائمه آمده است و اين بعيد است . از مجلسى ( ره ) - مراد به آثار علم نبوت ، جميع علم پيغمبر است ، و مقصود تأكيد است ، يا مقصود كتب و آثار پيغمبران است جز علم مانند سلاح و عصا و جز آنها ، و بعضى گفته‌اند مقصود علم شرايع و احكام است ، و من مىگويم ممكن است اشاره به علوم متجدده در هر شب قدر باشد ، زيرا همهء آنها از آثار علم نبوت است و تحويل آن به ائمه به معنى استعداد و لياقت درك آن است در موقع خود . از مجلسى ( ره ) - حواريين لقب خواص عيسى ( ع ) است و ياران او و از تحوير است به معنى سفيد كردن ، آنها سفيد پوش و يا سفيد\r\n\r\n","description":"","footnote":"","page_name":" 846 ","page_number":846},
  {"content":"\r\n\r\nكن جامه بودند و يا آنكه سفيد كن دلها بوده‌اند از كدورت و گناه و بدى .\r\nازهرى گفته : لقب مخصوص انبياء است كه از هر عيبى پاك شدند ( در اينجا در ائمه به كار رفته كه معصوم بودند ) و آنها را مستحفظ ناميده ، گويا اشاره به اين آيه است در بارهء تورات ( 44 سوره مائده ) : ( در آن هدايت است و نور ، حكم مىكنند بدان پيغمبران كه اسلام آوردند براى آنان كه راه حق رفتند و ربانيون و احبار به وسيلهء نگهدارى از كتاب خدا و بودند گواهان بر آن ) و مقصود از ميزان كه با كتاب نازل شده شرع است ، و بعضى آن را عطف تفسيرى كتاب دانند .\r\nمحدث استرآبادى گويد : مقصود امام اين است كه در اين زمان سه كتاب آسمانى ميان مردم شهرت دارد ، و كتاب آسمانى نوح و صالح و شعيب و ابراهيم هم بوده است ، و خدا خبر داده كه آنچه محمد ( ص ) آورده در صحف ابراهيم و موسى مذكور بوده ، و اين دو نزد او بوده‌اند و در صورتى كه تا زمان آن حضرت محفوظ بودند به ناچار آن حضرت هم آنها را نگهداشته و به كسى سپرده و آن صاحب شريعت و امامت است . انتهى .\r\nمن مىگويم اين حديث دلالت دارد كه مستحفظين علماى يهود و نصارى نيستند چون اين كتب نزد آنها نيست و مقصود از نسل مستحفظ خصوص اوصياء هستند و بلكه ظاهر اين است كه اين نسل از بنى اسرائيل نيست و مقصود از آن ابو طالب و امير المؤمنين است .\r\nاسم اكبر عبارت از كتاب جامع است كه همهء علوم در آن است و از انبياء جدا نيست و شايد كنايه از دل پاك آنها باشد كه نور معرفت در آن تابيده است و لوح محفوظ در آن منعكس شده و عقل بالفعل گرديده و به رتبهء شهود تام رسيده و امير المؤمنين به اين مقام اشاره كند كه :\r\n درمان تو در تو است و نفهمى جانا * درد تو ز تو است و خود ندارى باور\r\nدارى تو گمان كه جرم خردى هستى * در تو است جهان كُل به كُلى اندر \r\n\r\n","description":"","footnote":"","page_name":" 847 ","page_number":847},
  {"content":"\r\n\r\n باشى تو مبين كتاب حق در معنى * گردد به حروف آن عيان هر مُضمر \r\nو مقصود از عالم اكبر - در كلام على ( ع ) - همان اسم اكبر است ، زيرا معنى عالم نشانهء چيزى است و با اسم تطبيق مىشود كه نشانهء مسمى است .\r\n«  فَإِذا فَرَغْتَ فَانْصَبْ  » در قرائت مشهور صاد آن مفتوح است و از نصب به معنى رنج است و مقصود اين است كه چون از عبادتى فارغ شدى خود را در رنجِ وظيفهء ديگرى انداز ، از جهاد به عبادت گراى و از نماز به دعاء بپرداز ، ولى از اين حديث استفاده مىشود كه به كسر صاد است و از نصب به معنى بر پا داشتن است ، يعنى چون از كار تبليغ رسالت پرداختى و فراغت يافتى علم هدايت خود را براى مردم بلند كن و خليفه و جانشين خود را به مردم معرفى كن . از مجلسى ( ره ) - مقصود از ذؤابه ( كه ما آن را تارك ترجمه كرديم ) قبضهء شمشير است يا آويزه‌اى كه در آن بوده . از مجلسى ( ره ) - باب او بابان محدث استرآبادى ( ره ) گفته : معنى آن شك راوى نيست ، بلكه مقصود اين است كه يك باب و مقدارى از باب دوم . انتهى .\r\nحاصل اين كه يك باب و اندى و آن كسر را مىتوان انداخت و گفت يك باب ، و مىتوان به حساب تمام گذاشت و گفت دو باب ، چنانچه رسم منجمان و اهل حساب در كسور همين است - من فضلكم - مقصود اين است كه از علم شماها ، و ظاهر آن است كه به توهُّم راوى حديث پيغمبر ( ص ) با على ( ع ) فقط راجع به فضائل ائمه بوده ، يا اين كه فضل ائمه هم به اندازهء علوم ديگر منتشر شده ، امام مىفرمايد فضل ما به واسطهء نقصان عقول مردم از ساير مطالب كمتر منتشر شده و كمتر از يك هزار هزارم منتشر شده و به اندازهء يك الف ناقص است و الف غير معطوفه يعنى الف\r\n\r\n","description":"","footnote":"","page_name":" 848 ","page_number":848},
  {"content":"\r\n\r\nناقص كه در رسم الخط كوفى چنين نوشته مىشده . . . . اين معنى درستى است كه از اساتيد شنيده شده است .\r\nمن مىگويم : الف غير معطوفه يعنى الف راستا چون : ا .\r\n1 - الف معطوفه الفى است كه به سر آن چيزى اضافه شود چون :\r\n2 - و اگر منظور الف خط كوفى باشد نمىتوان آن را ابسط حروف دانست چنانچه در وجه تشبيه بدان بيان كرده است . از مجلسى ( ره ) - مقصود از كتاب جنس آن است يعنى هر چه در جفر ابيض بوده ، و مقصود از سلاح هم جنس آن است ، يعنى همهء محتويات جعفر احمر . از مجلسى ( ره ) - ( لا تأثم ) : گناه مكن ، گناه نمىكنى ، يا نهى است يا نفى بنا بر اول مقصود اين است كه با قاتل كارى مكن كه موجب گناه باشد به اين كه يك ضربت بيشتر به او بزنى يا جز قاتل را بكشى چنانچه ميان عرب رسم بوده خصوص نسبت به قتل امراء ، زيرا عرب بسا بود كه به خاطر يكى ، قبيله‌اى را مىكشتند . گريز از مرگ استقبال مرگ است - زيرا گريز صرف نيرو وقت است كه خود نزديك شدن به مرگ است يا مقصود اين است كه چون عُمْر به سر رسد هر تدبيرى شود نتيجه بر عكس دهد و هر پزشك حاذقى در درمان بيمارى مرگ گيج و گمراه گردد .\r\nچقدر روز شمارى كردم - چند وجه در تأويل آن گفته‌اند :\r\n1 - شارحين نهج البلاغه گفته‌اند ، روزها را اشخاصى به نظر آورده كه آنها را يكى پس از ديگرى از خود رانده و خواسته راز مرگ را زير پاى آنها كاوش كند كه در چه وقتى است و در كجا است ؟ گفته‌اند از اين عبارت فهميده شود كه امام موقع مرگ را به تفصيل نمىدانسته و رسول خدا به طور اجمال به او خبر داده بود كه ضربت خواهى خورد و بر اثر آن\r\n\r\n","description":"","footnote":"","page_name":" 849 ","page_number":849},
  {"content":"\r\n\r\nخواهى مُرد ، پايان . ولى مقصود از طرد روزها همان شماره آنها است زيرا در شمارهء هر واحدى طرد مىشود به جاى آن ديگرى مىآيد و به همين جهت ما آن را به روز شمارى ترجمه كرديم .\r\n2 - مراد از امر نهان كه در بارهء آن جستجو مىكرده مرگش نبوده بلكه نهان شدن حق و ستم ديدن خاندانش بوده و چيره شدن دولت باطل و ياران آن ، زيرا آن حضرت در آغاز كار تلاش بسيار كرد تا حق خود را بستاند و فراهم نشد ، پيش آمدهائى رخ داد كه انتظار نمىرفت و چون در آخر كار به دستش افتاد و يارانى پيدا كرد و در راه خدا جهاد به حق نمود و بر منافقان و بد دلان پيروز شد ، فتنهء حكمين پديدار شد كه از غرائب امور بود و چون براى جبران آن قشون فراهم كرد و آهنگِ سفر به شام نمود مصيبت عظماى قتل او پديد شد و منظور از امر نهان راز اين جريان است كه بر امام هويدا است ولى خدا نخواسته ديگران بفهمند ، زيرا خِرَد آنها ناتوان است و به دَرْك آن رسا نيست . از مجلسى ( ره ) - اللَّه و رسوله و ابن رسوله اعلم - يعنى نيازى نيست كه بروم و بنگرم ، تو خود نديده داناترى ، و ممكن است مقصود نظر باطنى باشد زيرا قنبر هم از محرمان اسرار بوده و از اين رو گفت شما از من داناتريد ، يعنى به اين علم باطن ، و محتمل است كه مقصودش از مؤمن ملك الموت باشد ، زيرا او بر درِ خانهء ائمه اجازه مىگرفت ، و ممكن است فرشته به صورت بشر نزد او آمده و از قنبر پرسيده است كه او را ديده يا نه ؟ . . . پايان كلام مجلسى .\r\nولى به نظر مىرسد كه مقصود امام احتراز از وجود جاسوسان حاكم مدينه باشد ، زيرا اين جلسه وصيت به ناچار محرمانه تشكيل شده و در آن تاريخ معاويه به سختى خانهء امام را به وسيلهء عمال خود تحت نظر داشته و اينكه مىفرمايد : ببين مؤمنى نيست از نظر احتياط كامل بوده كه احضار\r\n\r\n","description":"","footnote":"","page_name":" 850 ","page_number":850},
  {"content":"\r\n\r\nمحمد بن على از همه كس حتى موافقان نهان بماند ، و شايد كشف اين موضوع براى خود محمد بن حنفيه هم خطر داشته .\r\nالا وَ انَّ في رأسى كلاماً - مجلسى در دنبال بحث از آن گفته است .\r\nحاصل اين است كه هر وقت مىخواهم از آنچه در سر خود دارم چيزى در فضائل و مناقب شما با پدرت بگويم ، ملاحظه مىكنم كه در كتاب خدا و در كتب انبياء مذكور است و يا اينكه شما و برادرت پيشتر و بهتر از من آن را مىدانيد .\r\nحتى لا يجد - يعنى نويسنده قلم پيدا نكند ، و حاصل آنكه از بس بسيار است دست نويسنده از نگارش آن درماند و قلم‌ها همه فنا شوند و كاغذها ناياب گردند و نويسنده كمى از بيش نتواند نوشت چنانچه خدا فرمايد : « اگر دريا را مداد كنند ، به آخرش رسد پيش از آنكه كلمات پروردگارم به آخر رسد » . از مجلسى ( ره ) - فما تملكين نفسك - اشاره است به آنچه خدا فرموده ( 53 سوره يوسف ) : ( به راستى نفس پر به بدى فرمان دهد جز آنچه خدا رحم كند ) و ملك ارض كنايه از استقرار بر زمين است و نشستن در خانه كه بر او واجب بوده است در قول خدا تعالى ( 33 سوره احزاب ) : ( و بنشينيد در خانه‌هاى خود ) .\r\nفواطم - منسوب به فاطمه است و جمع او به اعتبار منسوبين است نه منسوب اليه و مقصود از فواطم ، فاطميون است . از مجلسى ( ره ) - على بن الحسين ( ع ) 11 پسر داشت ، يكى از آنها نامش محمد بود و كنيه‌اش ابو جعفر و لقبش باقر و مادرش ام عبد اللَّه دختر حسن بن على بن ابى طالب ( ع ) بود و عمر و يزيد كه مادرشان كنيز بود و عبد اللَّه و حسن و حسين كه مادرشان كنيز بود و حسين اصغر و عبد الرحمن و سليمان از كنيز و على از كنيز ديگر كه از همه كوچكتر بود و\r\n\r\n","description":"","footnote":"","page_name":" 851 ","page_number":851},
  {"content":"\r\n\r\nمحمد اصغر هم از كنيز . از مجلسى ( ره ) - بين اربعه ، يعنى چهار مرد آن را برداشتند كه هر كدام يك گوشه آن را گرفته بودند ، و مقصود بيان سنگينى آن بوده چون پر بوده است از كتب و اسلحه . از مجلسى ( ره ) - موضوع مطالبهء عمر بن عبد العزيز ، دفتر موقوفات و صدقات على و آن دو ملعون ديگر بوده است ، در بعضى نسخه‌ها به جاى والى ، ولى وارد شده است ، يعنى متولى اين صدقات يا متولى جميع امور متعلقه به بنى هاشم از خلافت و توليت اوقاف و امور ديگر و بنا بر اين مقصود زيد از اين معرفى سعايت و بد گوئى نزد خليفه بوده است چنانچه از او و امثال او معروف است . پايان .\r\nمن مىگويم : ظاهراً مقصود از اين زيد فرزند امام حسن ( ع ) و جد حضرت عبد العظيم ( ره ) باشد كه با حكومت وقت اظهار موافقت مىكرده و نسبت به ائمهء تظاهر به مخالفت داشته ، و اين مطالبهء در آمد اوقاف يا دفتر اوقاف على ( ع ) ظاهراً بر اثر اختلافاتى بوده ، و چون زيد بن حسن ائمه را به ترتيب تا امام پنجم به ابن حزم معرفى كرده ، يكى از حاضران مجلس امام صادق از آن حضرت پرسيده كه بنى حسن امامان بر حق را مىشناسند ؟\r\nچون بعضى از آنها در ميان مردم و خصوص شيعه تظاهر به مخالفت با ائمه داشتند ، امام مىفرمايد : آرى مثل اين شب ، و گويا وقت اين مذاكره شب بوده است ولى دنياطلبى آنها را به تظاهر به مخالفت كشانده . از مجلسى ( ره ) - مراد به مردم ، مردم زمان خود او است يا مقصود همهء مردم است و به دليل عقل و نقل نسبت به معصومين تخصيص خورده است ، و اين نص بر امامت آن حضرت است زيرا گذشت كه در هر زمانى امامى بايد و ديگرى از امام آن زمان افضل نشايد به دليل عقل و نقل . از مجلسى ( ره ) - قائم ، در اخبار اطلاق شده بر قائم به جهاد\r\n\r\n","description":"","footnote":"","page_name":" 852 ","page_number":852},
  {"content":"\r\n\r\nكه با شمشير خروج مىكند و بر هر امامى ، زيرا قائم به امر امامت است چنانچه بيايد ، باب اينكه ائمه همه قائمند به امر خدا و مقصود امام اين است كه پدرم مرا به معنى دوم قائم خوانده است نه به معنى اول و در ابهام يك نوع مصلحتى است و آن نوميد نشدن شيعه است . از مجلسى ( ره ) - بدان كه در اين خبر اعتراضى است و آن اين است كه مورد سؤال ، امام بعد از موسى كاظم است و جواب متضمن نص بر خود امام كاظم است نه نسبت به كسى كه بعد از او است و آن چند جواب دارد :\r\n1 - آنچه به نظر من رسيده و آن اين است كه غرض عبد الرحمن اين بوده كه امام كاظم همان امام قائم است كه آخر ائمه است و غايب مىشود و سپس با شمشير خروج مىكند چنانچه مذهب واقفيه است و دليل آورده كه زره را پوشيده و به اندام او درست در آمده كه از روايت پيش به آنها رسيده بود كه قائم كسى است كه زره به اندامش رسا آيد ، و بنا بر اين نيازى به پرسش از امام بعد از او نيست ، ولى عبد الرحمن در اين استدلال خطا رفته ، زيرا ممكن است رسول خدا دو زره داشته يكى نشانهء امامت بوده و ديگرى نشانهء قائم ، يا اين خبر از اخبارى است كه بداء دارد و شايد هم واقفيه آن را جعل كرده باشند .\r\n2 - محدث استرآبادى گفته در آخر حديث قصهء امامت امام رضا بوده و مصنف آن را حذف كرده ، چون راجع به باب ديگرى است .\r\n3 - يكى از افاضل گفته در تعيين امام هفتم راه پرسش از امام رضا است و به همين جهت مربوط با سؤال مىشود .\r\n4 - يكى از معاصرين گفته : مقصود عبد الرحمن اين است كه تو در بارهء سؤال از امامت امام رضا همان را شنيدى كه من در بارهء سؤال از امام هفتم كه از امام صادق ( ع ) نمودم ، شنيده‌ام و ديگر پرسش تو وجهى ندارد و گفته\r\n\r\n","description":"","footnote":"","page_name":" 853 ","page_number":853},
  {"content":"\r\n\r\nاست مقصود از زره ، زره علم و تقوى و مانند آنها است كه رفع ضرر شيطان و لشكرش را مىكند . در دعا هم وارد شده كه خدايا درع محكم خود را به من بپوشان . . . پايان نقل از مجلسى .\r\nولى ظاهر اين است كه گرفتارى امام موجب ترديد سائل در امامت او گرديده ، و گرفتارى او را موجب خلع از امامت دانسته و يا كاشف از امامت يكى از فرزندان او و عبد الرحمن دليل ثبات و دوام امامت او را بيان كرده است . از مجلسى ( ره ) - در قاموس گفته بچهء خماسى يعنى قدَّش پنج وجب است و نه گويند سداسى و نه سباعى ، زيرا چون از پنج وجب بر آيد مرد باشد ، و اين عبد اللَّه همان افطحى است كه بعد از پدر دعوى امامت كرد و فطحيه دنبال او رفتند و نام او را برده براى بيان اينكه با شنيدن نص از پدر بزرگوارش بر اين دعوى باطل ، دليرى كرد . از مجلسى ( ره ) - و خذه اليك ، در اين عبارت مذمتى است براى يونس و اظهار بىاعتمادى امام است به او چنانچه اصحاب ما هم گفته‌اند . از مجلسى ( ره ) - حميده به لفظ مصغر يا بر وزن امينه نام مادر موسى ( ع ) است ، و شركت چهار تن ديگر وصيت از باب تقيه بوده است كه علت آن روشن است و با اين حال تعيين امام موسى براى امامت از همين وصيت معلوم است زيرا منصور و محمد بن سليمان كه از طرف حاكم مدينه بوده حالشان معلوم است ، و حميده هم كه زن است و قابل امامت نيست ، مىماند عبد اللَّه و موسى و اگر برادر بزرگتر جامع شرائط امامت بود ذكر كوچكتر جا نداشت و انضمام موسى به او دليل بر عدم لياقت او است و اين خود دليل تعيين امام موسى ( ع ) است . از مجلسى ( ره ) - و لقد جاءنى بخبره و رسول اللَّه ، آمدن و\r\n\r\n","description":"","footnote":"","page_name":" 854 ","page_number":854},
  {"content":"\r\n\r\nخواستن رسول خدا ( ص ) يا در عالم خواب بوده يا در بيدارى يا پيكر مثالى يا با پيكر اصلى بنا بر گفتهء بعضى ، و گفته‌اند كه ارواح كامله مىتوانند براى هر كه خواهند در پيكر خود مجسم شوند و در اين دنيا خود را به او بنمايد چنانچه پيغمبر ( ص ) براى ابو بكر مجسم شد وقتى ابو بكر حق على ( ع ) را منكر شد ، من گويم در عيون تصريح شده است كه در خواب بوده زيرا عبارت چنين است كه من رسول خدا را در خواب ديدم و امير المؤمنين ( ع ) به همراه او بوده و مقصود از ارائه كسانى كه با اويند يا خلفاى جائر معاصر او هستند يا شيعيان و دوستان او يا همهء آنان به طور عموم . از مجلسى ( ره ) - اعطى فهم الاول - يعنى فهم امير المؤمنين و - ود - او را يعنى محبت در دل مؤمنان چنانچه در تفسير قول خدا روايت شده است ( 96 سوره مريم ) : ( به درستى كه آن كسانى كه گرويدند و كار خوب كردند محققاً خداى رحمان براى آنان مهرى مقرر سازد ) كه در بارهء امير المؤمنين ( ع ) نازل شده ، طبرسى گفته در آن چند قول است :\r\n1 - مخصوص به امير المؤمنين على بن ابى طالب است كه مؤمنى نباشد جز آنكه در دل او مِهر على باشد - از ابن عباس ، و در تفسير ابى حمزهء ثمالى است كه ابو جعفر باقر ( ع ) به من باز گفت كه رسول خدا ( ص ) به على ( ع ) فرمود :\r\nبگو ، بار خدايا نزد خود براى من عهدى مقرر ساز و در دل مؤمنان براى من مِهرى انداز ، على آن را گفت و اين آيه نازل شد ، از جابر بن عبد اللَّه هم نظير آن روايت شده .\r\n2 - اين آيه براى عموم مؤمنان است كه خدا دوستى و الفت و مِهر آنها را در دل نيكان اندازد .\r\n3 - خدا محبت آنها را در دل دشمنان اندازد .\r\n4 - بر اثر ايمان و عمل صالح يك ديگر را دوست داشته باشند .\r\n\r\n","description":"","footnote":"","page_name":" 855 ","page_number":855},
  {"content":"\r\n\r\n5 - اين مِهر و دوستى نسبت به يك ديگر در آخرت باشد .\r\nو مؤيد تفسير اول است آنچه از امير المؤمنين روايت شده كه فرمود اگر من با شمشير ، بينى مؤمن را بِبُرم تا با من دشمن شود ، نشود ، و اگر همهء دنيا را به كامِ منافق بىايمان بريزم كه مرا دوست دارد ، ندارد ، زيرا از زبان پيغمبر است كه به او فرمود : هيچ مؤمن تو را دشمن ندارد و هيچ منافق تو را دوست ندارد . از مجلسى ( ره ) - ضمير يضعه - راجع است به هر دو ثلث و مقصود تصرف در درآمد آنها است به فروش و بخشش و واگذارى بنا بر اين كه اين مقدار حق التوليه باشد و ممكن است مقصود اختيار فروش و تصرف در اصل آن باشد به اعتبار اين كه از اموال راجع به امام بوده و نام صدقه را از راه تقيه بر آنها نهاده يا بنا بر جواز بيع وقف در بعضى صور . از مجلسى ( ره ) - لا يزوج بناتى - شايد اين جمله براى جلوگيرى از شوهر دادن برادران بوده است ، نظر به قانون فقه عامه كه برادر را ولى شرعى خواهر مىدانند ، و منظور اين است كه دخترها را بىرضايت آنها به شوهر ندهند ، و امام رضا البته رعايت رضايت آنها را مىنمود يا به حساب اينكه امام ولايت بر هر كسى دارد و بر خود او هم مقدم است و حمل آن بر تزويج صغار از راه ولايت كه به وصيت به او واگذار شده بعيد است .\r\nالاسفل - صفت ( كتابى ) است و اينجا دو وصيت نامه بوده كه سفلى را بسته و مُهر كرده ، و عليا را روى آن تا كرده ، قوله - لأخبرتك بشيء - يعنى ادعاى امات و خلافت و غرضش ترساندن امام رضا و تحريك دشمنان او بوده است بر ضد آن حضرت و توطئه براى او . از مجلسى ( ره ) - مع الامكان بالامس منك - دلالت دارد كه روز گذشته هم كار زشتى از او صادر شده . از مجلسى ( ره ) - مراد از طاغيه و سركش ، مهدى عباسى\r\n\r\n","description":"","footnote":"","page_name":" 856 ","page_number":856},
  {"content":"\r\n\r\nاست ، و مراد از آنكه بعد از او است هادى است ، و چون كلام آن حضرت مشعر بود كه از ديگرى بدى و آفت بوى رسد ، پرسيد كه بعد از خلاصى آنها چه مىشود ؟ و امام به طور اجمال جواب داد كه سلب توفيق از هارون مىشود و او را پنهانى به قتل مىرساند و فتنه واقفيه ظهور مىكند . از مجلسى ( ره ) - انه كان ليقنع بدون هذا - اشاره كرده است به دستورى كه به آنها داد براى تجديد عهد و سلام به امام نهم ، يعنى مفضل و امثال او در بيان امامت امام و نص بر او از عبارت كمترى مىفهميدند و قناعت مىكردند و منظور ملامت بعضى از آنها است كه از اين عبارت مقصد آن حضرت را درست نفهميدند و گويا ترديد داشتند . از مجلسى ( ره ) - قافه جمع قائف است يعنى قيافه‌شناس كه شباهت به پدر و برادر را تشخيص مىدهد و حكم به نسب مىكند ، قيافه در شرع اعتبارى ندارد ولى اكثر اصحاب عمل به آن را براى رد موازين شرعى ، نسبى مورد ترديد باشد به صرف قيافه ثابت نمىشود ، و اگر حكم قيافه‌شناس بر خلاف موازين شرعى اثبات نسب باشد بىاعتبار است .\r\nولى اگر در موردى كسى تهمتى وارد كند ، براى رفع تهمتِ او مىتوان از قيافه‌شناسى استفاده كرد ، البته مىتوان گفت قيافه‌شناسان متخصصى كه در مورد دو حديث بوده‌اند و از آنها استفاده شده امروز وجود خارجى ندارند و علم قيافه به اين معنى به كلى از ميان رفته است و در اين روزگار وجود خارجى ندارد .\r\nمسلم در صحيح خود با سند از عايشه روايت كرده كه رسول خدا نزد من آمد بسيار شاد و خرم بود و فرمود : مجزر ( لقب قيافه‌شناسان عرب بوده ) هم اكنون زيد بن حارثه و اسامه پسرش را باز ديد كرد و گفت : اينها از يك ديگرند . . .\r\nمحي الدين گفته : اسامه بسيار سياه بود و پدرش زيد سپيدتر از پنبه ،\r\n\r\n","description":"","footnote":"","page_name":" 857 ","page_number":857},
  {"content":"\r\n\r\nو مردم جاهلى از اين رو در نسب او طعن مىزدند ، و چون قيافه‌شناس كه مورد اعتماد آنها بود به صحت نسب او حكم كرد پيغمبر شاد شد .\r\nقالوا ابعثوا انتم - البته امامت امام جواد در خانواده مطرح شده است و خاندان امام رضا كه از اولاد امام صادق و امام كاظم و احفاد آنها تشكيل مىشده اعتراض نسبى داشتند و امام رضا براى رفع اعتراض آنها فرمود :\r\nرجوع به قيافه‌شناس كنيد ، و زمينه‌اى فراهم نمود كه قيافه‌شناس تحت تأثير كسى نباشد و به اين جهت آنها را در باغى جمع آورى كرد و قيافه‌شناسها را مستقيماً بدان جا دعوت كرد و خود لباس باغبانى پوشيد تا هر گونه شبهه‌اى بر طرف گردد .\r\nابن خيرة الاماء - زادهء بهترين كنيز - مقصود امام زمان است كه به واسطهء امام جواد پسر آن كنيز نوبى نژادى است كه مادر امام جواد ( ع ) است .\r\nو ضمير - ويلهم - راجع به بنى عباس است چنان كه از دنبال آن استفاده شود ، و اعيبس مصغر اعبس است و كنايه از عباس است چون هر دو از عبوس هستند ، پايان كلام مجلسى .\r\nظاهر اين است كه مقصود از اعيبس متوكل عباسى باشد كه بر خلاف خاندان محمد ( ص ) قيام كرد و فتنهء جلوگيرى از زيارت امام حسين و قتل شيعه را به راه انداخت و تعبير از او به عباس كوچك به اعتبار اين است كه مادرش تُرك بود و قشون فدائى و نگهبانى از ترك‌ها فراهم كرد و خود را تسليم آنها نمود و از سنن و آداب اجداد خود هم منحرف شد و ترك مآب شد و نسبت او به عباس بسيار سست شد و همان سختگيرى او نسبت به ائمه و حبس آنها در شهر سامره منتهى به شدت تقيه و غيبت امام زمان عجل اللَّه فرجه گرديد . ظاهر وصيتنامه اين است كه امام جواد هنگامى از دنيا رفته كه امام هادى هنوز به حسب ظاهر صغير بوده و موسى برادرش از او كوچكتر\r\n\r\n","description":"","footnote":"","page_name":" 858 ","page_number":858},
  {"content":"\r\n\r\nبوده و امام ، عبد اللَّه بن مساور را وصى بر اموال خود نموده و بر موسى و بر دختران خود ، ولى خود امام هادى ( ع ) با اين كه صغير بوده از دائرهء قيمومت عبد اللَّه بيرون است و اين خود بعد از توجه نص وصيت به آن حضرت دليل ديگرى است بر امامت او و اين كه مىفرمايد : چون موسى بالغ شد باز تحت سرپرستى او است دليل سومى مىشود ، چون ولايت بر كبير از شئون امامت است بنا بر اين استفاده قيمومت عبد اللَّه بن مسار و بر همهء اموال امام جواد نسبت به امام هادى حمل بر تقيه شده است چنانچه مجلسى ( ره ) گفته و معنى ديگرى هم براى ( صير عبد اللَّه بن المساور ) الخ ، نقل كرده كه قيمومت او را مقيد به اذن امام هادى مىكند به اين بيان - امام جواد اختيارات اين عبد اللَّه را همان روز به امام هادى سپرد - كه ( فاعل \" صير \" به امام جواد بر گردد و عبد اللَّه مفعول آن باشد و ذلك عطف بيان عبد اللَّه و اليوم ، يوم وصيت باشد و ضمير اليه به امام هادى برگردد ) و بنا بر اين جملهء و يصير امر موسى الخ بيان حال موسى است بعد از بلوغ و \" بعد \" به ضم متعلق به آن است و از كلمهء هما جملهء تازه‌اى شروع شده است .\r\nو مقصود اين است كه امام هادى و موسى بعد از استقلال در امر بايد رعايت شرائط وقف را بكنند و مقصود از اين جمله هم همان موسى است كه بعد از بلوغ رعايت امامت امام عسكرى را بنمايد . از مجلسى ( ره ) - فقد احدث فيك امراً - يعنى خدا تو را به وسيلهء مرگ برادرت كه بزرگتر بود پيش او امام ساخت و براى خدا در بارهء تو بدا حاصل شد ، پايان ولى ظاهر اين است كه با موت محمد شبهه‌اى كه با وجود او نسبت به امامت ميان شيعه پديد مىشد مرتفع شده نه آنكه اصل امامت تغيير يافته باشد .\r\nمقصود اين است كه اگر محمد با كمالات و مقبوليتى كه داشت بعد\r\n\r\n","description":"","footnote":"","page_name":" 859 ","page_number":859},
  {"content":"\r\n\r\nاز امام هادى زنده بود براى شيعه نسبت به امامت حضرت حسن عسكرى شبههء سختى پديد مىشد و اثبات امامت او مشكل مىشد و چون محمد قبل از پدرش فوت كرد اين شبهه بر طرف شد و بايستى امام حسن عسكرى از اين نعمت قهرى شكرگزار باشد . از مجلسى ( ره ) - براى جملهء \" بد اللَّه في أبي محمد \" الخ اين معنى نقل شده است : « در بارهء ابى محمد بعد از ابى جعفر به سبب تقدير مرگ ابى جعفر از طرف خدا براى مردم ظاهر شد آنچه را نمىفهميدند پيش از آن » يعنى امامت امام حسن عسكرى با وجود برادر بزرگتر و لايق او براى مردم مفهوم نمىشد و به سبب مرگ ابى جعفر امامت او براى مردم مفهوم گرديد . از مجلسى ( ره ) - حجت او محكم‌تر است - يعنى در برابر ادعاى باطل برادرش جعفر كذاب كه معروف به فسق و فجور بوده است . از مجلسى ( ره ) - محمد بن على بن بلال از سفراء و ابواب معروف و مسلَّم امام عسكرى و حجة بن الحسن ( ع ) بوده است . از مجلسى ( ره ) - مقصود مدينهء طيبه است و شايد ابو جعفر در آنجا مىتوانسته خدمت او برسد يا خبرى از او به دست آورد ، و بعضى گفته‌اند مقصود همان شهر سامره است و منظور اين است كه سفراء خاص از او خبر دارند . از مجلسى ( ره ) - قلانسى يعنى كلاه فروش و عمرى با عين مفتوحه و ميم ساكن نخستين نواب اربعهء امام عصر ( ع ) و او ابو عمر و عثمان بن سعيد است و دومى پسرش ابو جعفر محمد بن عثمان و سومى ابو القاسم حسين بن روح نوبختى و چهارمى ابو الحسن على بن محمد سمرى كه هنگام وفات در برابر درخواست تعيين وصى گفت « اللَّه امر هو بالغه » و سال 329 وفات كرد و غيبت كبرى كه ما در آنيم آغاز شد خدا در فرج او تعجيل\r\n\r\n","description":"","footnote":"","page_name":" 860 ","page_number":860},
  {"content":"\r\n\r\nكند و مشكل اين امت را حل نمايد ، « اشار بيده » يعنى از هر دستى دو انگشت ابهام و سبابه را گشود ، چنانچه در عرب و عجم براى بيان كلفتىِ گردن بدين طريق اشاره كنند يعنى جوانى است نيرومند و گردنش چنين است ، و مؤيد آن است روايت شيخ كه گويد : « من او را ديدم و گردنش چنين است » .\r\nگويد و به خاطر من آمد كه به گردن خود اشاره كرده باشد و آن را معرف نموده باشد . از مجلسى ( ره ) - زبيرى لقب يكى از اشقياء معاصر آن حضرت بوده كه آن حضرت را تهديد به قتل كرده و خدا به دست خليفه يا ديگرى او را كشته ، بعضى آن را به فتحِ ( ز ) و كسرِ ( ب ) خوانده‌اند به معنى آدم زرنگ و مكّار ، و گفته‌اند مقصود مهتدى عباسى است كه به دست تُركانِ دربارى كشته شد و تاريخ ولادت در اينجا مخالف با نظر خود كلينى ( ره ) وارد شده زيرا كه بعد مىگويد ولادت حجت در سال 255 بوده است و ممكن است اين اختلاف از نظر حساب كسر سال باشد كه در اين روايت آن را به حساب آورده و مصنف آن را انداخته است . رأيته ، يعنى قائم ( ع ) را ديدم - ميان دو مسجد يعنى ميان حرم مكه و مدينه ، يا ميان مسجد مكه و مدينه ، يا ميان مسجد كوفه و سهله ، با مسجد سهله و صعصعه ، چنانچه در بعضى اخبار بدان تصريح شده - پسر بچه بود ، يعنى ريش او نروئيده بود ، از مجلسى ( ره ) . از مجلسى ( ره ) - قنبر كبير همان خادم امير المؤمنين ( ع ) است و \" له حديث \" يعنى داستان معروفى دارد كه صدوق در اكمال الدين به سند خود از قنبرى روايت كرده ، گويد صاحب الزمان از جاى نامعلومى هنگام ستيز او براى گرفتن ميراث امام عسكرى ظاهر شد و فرمود : اى جعفر چرا متعرض حقوق ما مىشوى ؟ جعفر متحير و مبهوت شد و امام غائب شد\r\n\r\n","description":"","footnote":"","page_name":" 861 ","page_number":861},
  {"content":"\r\n\r\nو هر چه او را جست نيافت و چون جدّهء آن حضرت مادر امام حسن عسكرى وفات كرد دستور داد او را در همان خانهء مدفن امام به خاك سپارند ، جعفر در مقام ممانعت بر آمد و گفت خانهء من است و نبايد در آن دفن شود ، امام ظاهر شد و گفت : اى جعفر ( اين خانهء تو است ؟ ) و غايب شد و ديگر او را نديد . از مجلسى ( ره ) - جلاوزه - جمع جلواز است بكسر جيم و آن شرطى است مانند تركى و آنان طائفه از اعوان حكومتند ، يا اولين دستهء پيش جنگ و ظاهر اين است كه همان‌هايند كه در فارس آنها را يساول گويند ، و مقصود از سواد ارض عراق است ، پايان .\r\nمن مىگويم شرطى در اين زمان به اصطلاح تشكيلات حكومتهاى عربى مأموران كلانترىها است كه در ايران پاسبان گويند ، به اين مناسبت ما جلواز را به كلمهء پاسبان ترجمه كرديم . از مجلسى ( ره ) - مضرسه ، يعنى به شكل همان سنگى بود كه از زمين برداشته بود « مولانا » يعنى امام قائم و همانا او را شناختند به واسطهء ظهور معجزه به دست آن حضرت . از مجلسى ( ره ) - ابو عبد اللَّه صالحى همان عبد اللَّه بن صالح است كه ما در او سخن كرديم و اين روايت دلالت دارد كه از سفراء بوده ، و ممكن است سؤال به توسط سفراء انجام شده باشد و در علت عدم جواز بيان نام اشاره‌اى است به اختصاص حرمت آن به زمان غيبت صغرى ولى اين اشارهء معارضه با اخبار داله بر عموم حكم نكند چون :\r\n1 - روايت صدوق از عبد العظيم حسنى از امام دهم ( ع ) كه در بارهء قائم فرموده بردن نامش روا نيست براى شما تا خروج كند و زمين را پر از عدل و داد نمايد الخ .\r\n2 - و روايت ديگر او به سند حسن از امام كاظم ( ع ) كه در مورد ياد\r\n\r\n","description":"","footnote":"","page_name":" 862 ","page_number":862},
  {"content":"\r\n\r\nكردن امام قائم ( ع ) فرمود : براى شما حلال نيست نامش را ببريد تا خدا عز و جل او را ظاهر كند و زمين را به وسيلهء او پر از عدل و داد نمايد الخ .\r\n3 - به سند او از جابر از ابى جعفر ( ع ) فرمود از امير المؤمنين ( ع ) از مهدى پرسيدند ، عرض كرد يا بن ابى طالب به من بگو نام مهدى چيست ؟\r\nفرمود : از نامش نپرس زيرا حبيب و خليلم به من سفارش كرده نامش را باز نگويم تا خدا او را مبعوث كند و آن را خدا و رسولش در علم خود سپرده است و در اين موضوع اخبار بسيارى وارد است . پايان ، نقل از مجلسى ( ره ) .\r\nولى ظاهر اين است كه مقصود از اسم همان آدرس و نشانى به شخص او است كه ملازم با معنى غيب است و گر نه تعبير از او به لقب حجة اللَّه يا امام عصر يا كلمهء محمد هيچ تفاوتى ندارد و به علاوه از آنكه در ادعيه و بعضى اخبار گذشته بدان تصريح شده است چنانچه خود مجلسى ( ره ) اعتراف دارد و خود مقابل نمودن نام بردن را با ديدار شخص او به همين معنى دلالت دارد و مقصود اين است كه نه او را توان ديد و نه نشانى او را توان به دست آورد . از مجلسى ( ره ) - در اين روايت مبالغهء بسيارى شده در ترك ذكر نام ، و بسا آن را حمل كردند به اينكه شبيه كافر است در مخالفت امر خدا از راه دليرى و عناد چنانچه گوئى بر اين كار جرات ندارد جز شير و به زودى بدانى كه كافر در اخبار بر مرتكب كبائر اطلاق شده است ، در بعضى اخبار هم هست كه ارتكاب گناه بىلذت مايهء سبك شمردن دين است و موجب كفر است ، زيرا بعد از اطلاع بر نهى از اسم بردن امام زمان ارتكابش از راه بىاعتنائى به شرع و صاحب آن است و اين عين كفر است ، و بعضى گفته‌اند كه مقصود از صاحب الامر مطلق امام است و منظور اين است كه تعبير از امام به نام كوچك و مخصوص او چون يا جعفر ، يا موسى استخفاف و موجب كفر است و تكلف در اين معنى نهان نيست .\r\n\r\n","description":"","footnote":"","page_name":" 863 ","page_number":863},
  {"content":"\r\n\r\nاز مجلسى ( ره ) - فعندها ، يعنى در موقع تحقق اين حالت در انتظار فرج باشيد و آن دور كردن هم و غم است به ظهور امام ( ع ) ، زيرا چون وقتى معين نكرده است در هر وقتى از اوقات ظهور او احتمال ميرود ، از رحمت خدا نوميد نباشيد و براى تعجيل فرج دعا كنيد و در هر زمانى به انتظار آن باشيد ، زيرا شايع است كه همه زمانها را به اين تعبير « هر صبح و شب » ادا مىكنند و ممكن است مراد از فرج لقاء خدا يا ظهور حجت باشد . از مجلسى ( ره ) - مقصود از امام مستتر در اين روايت امامى است كه در حال تقيه و گرفتار حاكم جور است و بر سر كار نيست خواه عيان باشد و خواه غائب و نهان . صدقهء نهانى نزد اكثر اصحاب افضل از صدقه عيانى است ، و بعضى هم در اين جا تفصيل داده‌اند و مقصود امام تنظير است براى درك مطلب نه استدلال به قياس . \" حال هدنه \" يعنى حال صلح و ترك تعرض نسبت به ائمهء ناحق به دستور خدا طبق مصلحت عمومى \" و تخوفكم من عدوكم \" دلالت دارد كه خود بيم از دشمنِ حق هم ، ثوابى دارد و با انضمام به عبادت ثواب مضاعف مىشود ، \" انكم سبقتموهم \" از كلام امام هشت وجه برترى استفاده شود .\r\n1 - سبقت در ايمان به خدا و رسول و دخول در دين حق و اقرار بدان و سابقين افضل از لاحقين باشند به دليل قول خدا تعالى «   وَ السَّابِقُونَ السَّابِقُونَ أُولئِكَ الْمُقَرَّبُونَ   » و هم آيهء «  وَ السَّابِقُونَ الْأَوَّلُونَ مِنَ الْمُهاجِرِينَ وَ الْأَنْصارِ  » چون ايمان سابقين زمينه و كمك به ايمان لاحقين است .\r\n2 - براى سبقت در عمل به احكام نماز و روزه و حج و خيرات ديگر به اعتبار ادله‌اى كه در وجه اول ذكر شد .\r\n3 - براى عبادت نهانى با امام مستتر و اطاعت او در حال خوف از دشمن .\r\n4 - صبر و شكيبائى با امام در سختى و گرفتارى .\r\n\r\n","description":"","footnote":"","page_name":" 864 ","page_number":864},
  {"content":"\r\n\r\n5 - انتظار ظهور دولت حق كه خودش عبادتى است مستقل .\r\n6 - خوف و هراس بر وجود امام و بر نفوس خودشان از پادشاهان و خلفاء جور و از ستم و عدوان آنان .\r\n7 - نظر افسوس و دريغ بر غصب حق امام و فيء و خمس او و حقوق خودشان از زكات و خراج و امور ديگر .\r\n8 - صبر بر اين بلاها و گرفتاريها بر دين و عبادت و طاعت از امام و خوف از دشمن از نظر قتل و اسارت و غارت مال و عرض . و ياران دولت مهدى ( ع ) از اين فضائل ندارند . پايان ، نقل از مجلسى ( ره ) من گويم - در دنبالهء حديث اعتراضى است از راوى و جوابى از امام ( ع ) .\r\nحاصل اعتراض راوى اين است كه با وجود آنكه ما در وضع امام مستتر فضل بيشترى و ثواب بيشترى داريم چه آرزوئى براى ظهور امام داريم ؟\r\nامام مىفرمايد : از نظر شخص شما چنين است ، ولى اين دليل همت كوتاه شما است كه فضائل را براى خود مىسنجيد ، ولى از نظر عمومى كه ملاحظه كنيد با ظهور دولت حق سراسر مردم به فيض درك حقائق مىرسند و هدف عمومى اسلام برقرار مىشود و مردم با همت و بزرگ بايد در فكر عموم باشند نه تنها در فكر خود ، اين است كه امام از اين كوته‌نظر راوى اظهار تعجب مىكند و مىفرمايد : سبحان اللَّه . . . از مجلسى ( ره ) - شيخ بهائى گفته است امام ظاهر و مشهور مانند مولاى ما امير المؤمنين ( ع ) است در ايام خلافت ظاهر او .\r\n\" مستتر مغمور \" يعنى غير متظاهر به دعوت جز براى خواص مانند آن حضرت در زمان خلفاء متقدم بر او ، و چون ائمهء ديگر و امام زمان مولاى ما مهدى ( ع ) در اين عصر . انتهى .\r\n\" كي لا تبطل حجتك \" اشاره است به قول خدا تعالى «  لِئَلَّا يَكُونَ \r\n\r\n","description":"","footnote":"","page_name":" 865 ","page_number":865},
  {"content":"\r\n\r\n لِلنَّاسِ عَلَى اللَّهِ حُجَّةٌ بَعْدَ الرُّسُلِ  » تا پس از فرستادن رسل مردم را بر خدا اعتراضى نباشد .\r\nيكى از محققين گفته ، اماميه با اين بيان دفع ايراد مخالفين را كرده‌اند ، اماميه گويند نصب امام بر خدا لازم است زيرا اگر مردم رئيسى نداشته باشند كه آنها را از نارواها جلو گيرد و به وظائف لازمه وادارد ، لطف خدا كه بايد نسبت به مردم حاصل نيايد زيرا با وجود امام مردم اقرب به طاعت و ابعد از گناهند .\r\nمخالفين در اينجا چنين اعتراض كنند كه وجود امام لطف و سودمند است در صورتى كه ظاهر و مقتدر و جلوگير از قبائح و مجرى احكام و اعلاء كلمهء اسلام باشد و شما در امام آن را شرط ندانيد و به امام خانه‌نشين عقيده داريد و آنچه لطف است در وجود امام خانه‌نشين و غائب محقق نيست و وجود امام خانه‌نشين و غائب محقق لطف نيست .\r\nجواب ، اين است كه خود وجود امام لطف است گر چه بر سر كار نباشد چنانچه از اين كلام امير المؤمنين ( ع ) استفاده مىشود ، و تصرف او در امور لطف ديگرى است و توضيح آن در كلام شيخ بهائى است در شرح اربعين كه گفته : اين حديث و حديث معروف كه هر كه بميرد و امام زمان خود را نشناسد به مردن جاهليت مرده است ، دلالت ظاهرى دارند بر صحت عقيدهء اماميه كه امام زمان ما مولاى حجة بن الحسن المهدى است ، مخالفين شيعه سرزنش زنند كه اگر به او دست نرسد و اخذ مسائل دين از او نشود چه ثمرى دارد شناختن او تا نادانِ به وى چون مردن جاهليت بميرد ؟\r\nاماميه جواب دهند كه فائده از وجود امام منحصر به ديدار و اخذ مسائل نيست بلكه خود عقيده و تصديق به وجود او به عنوان خليفهء خدا در زمين مطلوب است ، و ركن ايمان است مثل تصديق معاصرين پيغمبر به وجود او و نبوت او .\r\n\r\n","description":"","footnote":"","page_name":" 866 ","page_number":866},
  {"content":"\r\n\r\nجابر بن عبد اللَّه انصارى روايت كرده است كه پيغمبر ( ص ) مهدى ( ع ) را ياد كرد و فرمود : همان كس است كه خدا عز و جل به دست او مشارق و مغارب زمين را بگشايد ، از دوستان خدا غيبتى دارد كه ثابت نماند مگر كسى كه خدا دلش را به ايمان آزموده است .\r\nجابر گويد : من گفتم : يا رسول اللَّه شيعهء او در زمان غيبت از وجود او سودى برند ؟ فرمود : آرى به خدائى كه مرا به راستى مبعوث كرده است ، به راستى آنها به نور وى پرتوياب باشند و به ولايت او در زمان غيبتش سود برند مانند سود مردم از خورشيد پشت ابر .\r\nسپس اماميه طعن و سرزنش را بدانها برگردانيده و گفته‌اند شما امام زمان در اين حديث را ( مرگ جاهليت ) يك پادشاه صاحب نفوذ دنيوى مى دانيد ، هر كه باشد و هر چه باشد ، دانا يا نادان ، عادل يا ظالم چه سودى دارد معرفت يك نادان فاسق تا جهل بدان مايهء مردن به وضع جاهليت باشد ، و از اين راه برخى مخالفين گفته‌اند مقصود از امام در اين حديث قرآن است .\r\nاماميه جواب داده‌اند كه چون مىفرمايد امام زمان خود را ، اين دلالت دارد كه هر كسى در دوران خود امام زمانى دارد و نسبت به اشخاص تغيير مىكند و قرآن چنين نيست ، به علاوه مقصود از معرفت قرآن به وجهى كه جهل بدان مايهء مردن به وضع جاهليت باشد چيست ؟ اگر مقصود دانستن لفظ و معناى قرآن است كار بر اكثر مسلمانان مشكل است زيرا اين معرفت را ندارند ، و اگر مقصود صرف تصديق به وجود او است او هم مانند امام غائب است براى كسى كه نتواند آن را بخواند و بداند و تشنيع به او وجهى ندارد .\r\nمن مىگويم كه سيد مرتضى در اين باره به طور مفصل در شافى بحث كرده ، بدان مراجعه شود . در اين حديث غيبت امام عصر عجل اللَّه فرجه را تفسير به\r\n\r\n","description":"","footnote":"","page_name":" 867 ","page_number":867},
  {"content":"\r\n\r\nناشناسى آن حضرت مىكند ، مىفرمايد معنى غيبت امام اين نيست كه در يك محيط دور دستى رفته و خود را از نظر مردم پنهان كرده باشد ، بلكه به اين معنى است كه مردم او را نمىشناسند و كسى وجود او را در محيط چند ملياردى بشر به عنوان امام زمان تشخيص نمىدهد و بسا با مردم آميزش دارد و رفت و آمد دارد و خريد و فروش مىكند . از مجلسى ( ره ) -\r\n\" لم اعرف نبيك \"\r\nمعرفت پيغمبر وابستهء معرفت خدا است زيرا كسى كه معتقد به خدا نيست و به دليل وجوب لطف ، هدايت بندگان را بر او لازم نداند ، پى به مقام رسالت پيغمبران نبرد پس سابقهء شناختن خدا و اعتقاد به اينكه اظهار معجزه به دست دروغ گو مايهء واداشتن به كار زشت است و زشت بر خدا روا نيست ، لازم است كسى كه نفهمد خدا كار بيهوده نمىكند و خلقت بشر بىتكليف و ثواب و عقاب بيهوده است و از خدا روا نيست نمىتواند پى به حق بودن پيغمبران ببرد .\r\nيا گفته شود مقام رسول را از مقام فرستندهء او توان شناخت و به اندازهء معرفت به عظمت خدا عظمت رسول خدا شناخته مىشود .\r\nيا به تعبير ديگر كسى كه به صانعى معتقد نباشد چگونه به رسالت رسولى از طرف او معتقد مىشود ؟\r\nتوقف معرفت امام بر معرفت پيغمبر از اين راه است كه امام به معرفى و نصب و تعيين از طرف پيغمبر شناخته مىشود .\r\nيا به اعتبار اين كه درك عظمت مقام جانشين و خليفه منوط به درك عظمت خليفه گذار است زيرا نائب و قائم مقام او است و حاصل اين است كه :\r\nهر كه بفهمد نياز به پيغمبر براى معرفت خدا و دانستن موجبات رضا و غضب او است و براى اين است كه سبب نظم امور مردم باشد و آنها را به صلاح بخواند و از هر شر و تباهى براند و دين درست براى آنها مقرر دارد و\r\n\r\n","description":"","footnote":"","page_name":" 868 ","page_number":868},
  {"content":"\r\n\r\nنگذارد از جاده راست بيرون شوند ، در اين صورت مىداند كه پس از وفات او بايد كسى به جاى او باشد كه در علم و عمل و اخلاق و كمالات مانند خود او باشد تا مردم را به همان راهى برد كه او مىبرد حافظ دين و شرع او باشد و معصوم از خطاء و لغزش ، و اگر پيغمبر را به اين وصف نشناسد و او را يك سلطان مقتدرى داند كه بر پايهء اجتهاد و تخمين كار مىكند و مردم مىتوانند به جاى او كسى را بگمارند و انتخاب كنند چنانچه عقيدهء مخالفين است و مىتواند مانند عثمان و معاويه و يزيد و بنى مروان خليفهء او باشند ، در حقيقت نه امام را شناخته و نه پيغمبر را . از مجلسى ( ره ) -\r\n\" مع خيار أبرار هذه العترة \"\r\nيعنى اشراف و نيكان اولاد رسول و آنها را جمع آورده شايد اشاره به رجعت ائمهء ديگر باشد ( يا براى ابهام امر قائم ع ) تعدد اراده از نظر اظهار و اخفاء و غيبت است و مقصود از غايات منافع و علل غيبت و اظهار است و نهايات مدتهاى متعددى است كه براى ظهور در نظر گرفته مىشود طبق مصالح وقت . از مجلسى ( ره ) -\r\n\" فيمن هذا \"\r\nاستفهام براى بيان كمى است ، يعنى عمل به آداب دلنشين ائمه كمياب است و از اين جهت علم برچيده و نور ديده شود . . . در بعضى نسخه‌ها \" فمن هذا \" آمده ، يعنى از اين جهت و \" لهذا \" بعد از آن براى تأكيد است و هذا اشاره به كلامى است كه ساقط شده .\r\nو در روايت نعمانى چنين است\r\n\" و هم بها عاملون \" :\r\nانس دارند بدان چه مكذبان از آن وحشت دارند و مسرفان از آن گريزانند و به خدا سخنى است كه رايگان داده مىشود ، هر كه آن را بشنود درك مىكند و مىفهمد و بدان مىگرود و پيروى مىكند و آن را برنامهء خود مىداند و وسيلهء اصلاح مىسازد ، بعد مىفرمايد كه \" فمن هذا \" - كيست اين مرد خردمند ؟ \" يصدقون \" از فعل مجرد يعنى راست گويند در نقل آن از علماء\r\n\r\n","description":"","footnote":"","page_name":" 869 ","page_number":869},
  {"content":"\r\n\r\nكه ائمه هستند . پايان كلام مجلسى ( ره ) .\r\nولى ظاهر اين است كه يصدقون مجهول از بابت تفعيل است ، يعنى تصديق نشوند در نقل آن ، و به عبارت ديگر يعنى خريدارى ندارد كه اين متمم علت برچيده شدن علم است كه حاصل اين است كه برچيده شدن علم دو سبب دارد ، يكى اين كه ناقلان درست ندارد و ديگر اين كه خريدار ندارد ، زيرا صدق ناقل از \" كما سمعوه \" فهميده مىشود و اگر اين هم به معنى راستگوئى ناقل باشد تأكيد است ، و بهتر همان معنى است كه ما ترجمه كرديم و استثناء بعد هم نسبت به ناقل است و هم پذير او مصدق . از مجلسى ( ره ) - آب را به معنى دانش آورده ، زيرا مايهء زندگى روح است چونان كه آب مايهء زندگى تن است و نهانى دانشمند موجب نهانى دانش است . از مجلسى ( ره ) - در بعض نسخ است كه \" لا لهُ في غيبته عزله \" يعنى در حال غيبت هم از مردم بر كنار نيست بلكه در ميان آنها است و او را نشناسند ، و اول اظهر است و موافق با كتب ديگر است و \" طيبه \" اسم مدينه است و اين دليلى است كه آن حضرت غالباً در مدينه و اطراف آن است يا هميشه يا در زمان غيبت صغرى ، و اينكه گفته‌اند طيبه نام محل مخصوصى است جز مدينه كه آن حضرت با ياران مخصوص خود در آنجا بسر مىبرد ، رجم به غيب است \" درسى وحشتى نيست \" يعنى چون آن حضرت در حال غيبت با سى تن از ياران محرم خود بسر مىبرد يا با بيست و نه كه با خود او سى هستند وحشتى و هراسى ندارد ، و بعضى سى را ميزان سن ثابت آن حضرت دانسته‌اند ، ولى بسيار دور است . از مجلسى ( ره ) - بعضى مفسرين گفته‌اند منظور آيه همهء ستاره‌ها است كه روز نهانند و شب عيان ، و بعضى گفته‌اند مقصود پنج ستارهء سيار است جز خورشيد و ماه كه آنها را متحيره خوانند ، چون در سير خود\r\n\r\n","description":"","footnote":"","page_name":" 870 ","page_number":870},
  {"content":"\r\n\r\nپيش رفتن و برگشتن دارند و آن را به امامى كه از مردم غايب شود تفسير كرده ، و غيبت او سال 260 كه سال وفات امام حسن عسكرى است و آغاز امامت امام قائم ( ع ) بيان كرده است . از مجلسى ( ره ) - توقع فرج از زير پا كنايه از نزديكى و آسانى آن است چون چيزى كه زير پا است به محض برداشتن پا به دست آيد . از مجلسى ( ره ) - \" اغتيال \" ربودن و به غافلگيرى كشتن است و شايد مقصود از آن قتل با اسلحهء آهن باشد و منظور از مرگ در بستر كشتن با زهر باشد . از مجلسى ( ره ) - \" رغم انفه \" كنايه از خوارى است و شايد مقصود از آن در اينجا كشتن با زهر و چيز ديگر باشد و شايد ترديد از راوى است . از مجلسى ( ره ) - \" سمعت هذا الحديث \" غرض وى از اين سخن اين است كه در اين حديث احتمال جعل و دروغ نيست ، زيرا من اين حديث را پيش از پنجاه سال از ولادت و غيبت امام قائم ( ع ) شنيدم بلكه پيش از ولادت جد او شنيدم و شنيدن آن يا در زمان امام جواد بوده يا امام رضا ( ع ) پس اين خبر از چند جهت متضمن اعجاز است و جاى شك ندارد ، زيرا ولادت اين راوى در سال هشتاد هجرت بوده و وفاتش در سال دويست و شصت و هفت است ، و عمر او وقت وفات آن حضرت هشتاد و هفت سال بوده و 12 سال از عمر او را و هفت سال از امامت او را درك كرده و در اين سالها اين حديث را به دست آورده ، و به حقيقت خبر استدلال كرده است به اين كه اخبار از اين امور قبل از وقوع آن بوده و اين خود دليلى قطعى است بر حقانيت قائم و امامت و غيبت آن حضرت چون همهء اينها پيش از وقوع خبر داده شده است .\r\n\r\n","description":"","footnote":"","page_name":" 871 ","page_number":871},
  {"content":"\r\n\r\nشيخ امين الدين طبرسى قدس سره در اعلام الورى بعد از نقل اخبار در نص بر 12 امام و بر امام قائم ( ع ) به خصوص به اين لفظ گفته است :\r\nآنچه از نصوص ما ثبت كرديم به امت قائم ( ع ) دلالت دارند بر سه وجه :\r\n1 - اخبار نص بر دوازده امام .\r\n2 - اخبار نص صادر از پدرش به خصوص .\r\n3 - اخبار نص بر غيبت او و صفت مخصوص آن و وقوع آن در موقع نامبرده بدون اختلاف و كم بود و ممكن نيست جمعى دروغى بتراشند از حادثهء آينده‌اى و آن حادثه طبق آن واقع شود و چون اخبار غيبت پيش از زمان حضرت حجت بلكه زمان پدر و جدش شيوع داشته تا آنكه كيسانيه در امامت ابن الحنفيه و ناووسيه در امامت ابى عبد اللَّه و ممطوره در توقف بر امامت امام كاظم ( ع ) بدان تمسك كرده‌اند و محدثين شيعه از ايام امام باقر و صادق ( ع ) آنها را در اصول مؤلفه خود آورده‌اند و از پيغمبر و از هر كدام ائمه به ترتيب نقل كرده‌اند پس عقيده به امامت صاحب الزمان درست است چون اين صفت در او است و غيبت و دلائل امامت با او است و احدى را نرسد كه آن را منكر شود .\r\nيكى از موثقين محدثين و مصنفين شيعه حسن بن محبوب زراد است و او است كه كتاب مشيخه را نوشته كه در اصول شيعه از كتاب مزنى و امثال او معروف‌تر است و بيش از صد سال بر غيبت امام مقدم است و برخى اخبار غيبت امام را در آن درج كرده است كه ما در اينجا وارد كرديم و اين اخبار پيش بر واقع تطبيق شده و مضمون آن بىاختلاف واقع شده است . . . الخ . «  فَإِذا نُقِرَ فِي النَّاقُورِ  » مفسرين گفته‌اند يعنى در صور دميده شود ، از نقر به معنى آواز كردن و اصل آن كوبيدن است كه باعث آواز\r\n\r\n","description":"","footnote":"","page_name":" 872 ","page_number":872},
  {"content":"\r\n\r\nاست .\r\n. . . در اين حديث دل امام به صور تشبيه شده و آن الهامى كه در آن واقع شود به دميدن ، از مجلسى ( ره ) . ( ساحر ) يعنى جادوگر از مجلسى ( ره ) - گفته‌اند ساحر كسى است كه نيروى اثر بخشى بر جز خود دارد ، خلاف از شريعت و آزار بخش بر مردم ، چون جدا كردن زن و شوهر و دشمن ساختن دو كس ، و گفته‌اند كسى است كه امر فوق عادت آورد به اسبابى نهان كه علت عادى آنند ، و شامل معجزه و كرامت نيست كه نياز به هيچ سبب طبيعى ندارند و بر پايهء غفلت نباشند و به مجرد توجه نفوس كامله به مبدأ پديد گردند ، و گفته‌اند جادوگر سخنى گويد و يا چيزى نويسد و يا افسونى دمد و كارى كند كه در بدن يا عقل يا دل ديگرى بدون تماس با او اثر بخشد ، و ( كاهن ) به معنى پيش‌گو است و مدعى دانستن اسرار است ، در عرب كاهنانى بودند چون شق و سطيح و ديگران بعضى را گمان بود كه همرازى از جن دارد و براى او خبر مىآورد و بعضى را گمان بود كه از مقدمات و اسباب آينده را مىفهمد و اين قسم را عربها \" عرّاف \" مىگفتند .\r\nدر صحاح است كه كاهن همان ساحر است ، و مقصود طلحه و زبير از اين سفارش اين بود كه خداش نماينده آنها تحت تأثير معجزهء على ( ع ) قرار نگيرد و به او نگرود و آنچه بيند حمل بر سحر و كهانت كند . پايان كلام مجلسى ( ره ) .\r\nمن مىگويم موضوع قابل توجه اين است كه طلحه و زبير در چه تاريخى اين پيام را براى على ( ع ) فرستادند ، آنچه مسلَّم است اين است كه پس از قتل عثمان و زمام دارى على ( ع ) بوده و در اين دوران مدت كمى با آن حضرت زيستند كه به جنگ جمل كشيد و اين هر دو نابود شدند و در اين مدت كوتاه هم با آن حضرت سه گونه رابطه برقرار كردند .\r\n\r\n","description":"","footnote":"","page_name":" 873 ","page_number":873},
  {"content":"\r\n\r\n1 - رابطه دوستى و طرفدارى كه به مجرد كشته شدن عثمان و توجه عمومى به آن حضرت به وجود آمد و اين دو سر دستهء دعوت‌كنندگان على به قبول زمام دارى بودند و طلحه اول كسى بود كه با آن حضرت بيعت كرد .\r\n2 - دوران بروز اختلاف با آن حضرت كه به زودى آغاز شد و بروز اختلاف بر اثر مطامعى بود كه آن دو نفر داشتند ، در دوران ابو بكر و عمر ، اين دو تن از سران مهاجر بودند و احترام فراوان داشتند و پول فراوانى مىگرفتند در دوران عثمان كه بنى اميه بر كارها مسلط شدند و بيشترِ درآمدهاى حكومت اسلامى را به جيب مىزدند ، اين دو تن هم در رأس بد گويان و انتقادكنندگان ادامهء حكومت عثمان قرار گرفتند و چون در شوراى شش نفرى عمر كانديد خلافت شدند طمع خلافت هم روز به روز در مغز آنها قوت مىگرفت و در حكومت على ( ع ) مىخواستند به عنوان معاون و وزير وارد كار باشند و زمينهء جانشينى پس از على را محرز كنند ، حكومت عادله على و بحران اقتصادى اسلام بر اثر اختلافات و شورش و تهى شدن بيت المال آنها را از آن درآمدهاى سرشار محروم كرد و موضوع انحصار خلافت حَقَّه به خاندان عصمت كه على در نظر داشت جلو طمع آنها را در خلافت سد كرد و آغاز گله و اظهار خلاف نمودند و به زودى از على برگشتند و با عايشه پيوستند تا اينكه دورهء - 3 - كه جبهه مخالفت علنى و جنگ بود پديدار شد ، اين پيام مناسب با دوران دوم است كه هنوز طمع داشتند با آن حضرت توافقى حاصل كنند و يا در نهايت شدت جنگ جمل است كه از خود نوميد شده و به اين وسيله راه گريزى مىجستند . منظور على ( ع ) از استراحت او كاستن از خستگى و عصبانيتى است كه طبعاً در چنين شخصى شعله‌ور است و در اين حال نمىتواند توجه به حق و حقيقت داشته باشد و على ( ع ) مىخواست او را به وضع عادى وارد كند و او را ارشاد نمايد .\r\n\r\n","description":"","footnote":"","page_name":" 874 ","page_number":874},
  {"content":"\r\n\r\nعلى ( ع ) مىدانست كه او با اين وضعِ عصبانى سخنان زنندهء طلحه و زبير را در برابر مردم مىگويد و بيان آنها هم مايهء آبرو ريزى خود آنها است و هم از نظر افكار عمومى به ناچار نسبت به آن حضرت سوء اثر دارد و مصلحت بود كه در صورت امكان اين پيام و جواب آن در جلسهء خصوصى طرح شود . از مجلسى ( ره ) -\r\n\" و ان كان النسب مقطوعاً \"\r\nيعنى نسب در غير موارد حقوق دينى اعتبارى ندارد و رعايت آن لازم نيست چون خدا مىفرمايد ( 22 سوره مجادله ) : ( نيابى تو مردى را كه به خدا و رسولش گرويدند با دشمن خدا و رسولش دوستى كنند ، گر چه پدر يا پسر يا برادر يا عشيرهء آنها باشد ) و شايد مقصود نسبت ظاهرى باشد يا از باب تسليم مصلحتى و گر نه در قدح نسب طلحه اخبارى وارد است و در اين جا اشاره دارد كه به واسطهء شورش خود از اسلام خارج شدند .\r\n\" فان كنتما صادقين \" اين كلام دو معنى دارد :\r\n1 - اين كه شما از اوّل ايمان نداشتيد و منافق بوديد و اگر هم به راستى مؤمن بوديد به واسطهء شورش خود از اسلام بيرون شديد چون قتال با امام را حلال دانستيد كه خدا اطاعت او را واجب كرده و گر نه در اصل ادعاى ايمان دروغ گفتيد .\r\n2 - شما به عنوان اين كه مرا برادر دينى خوانديد مرا مسلمان دانستيد و بعد مرا مخالف دين قلمداد كرديد و خود را هم ديندار معرفى كرديد و بر من خروج كرديد ، اگر راست مىگوئيد كه من مسلمانم پس در خروج بر من و مخالفت با من مخالفت قرآن را كرديد در ترك رعايت برادر دينى و خروج برا او ، و اگر به دروغ مرا برادر دينى خوانديد به فسق و كذب خود اعتراف داريد .\r\nپايان ، از مجلسى ( ره ) .\r\n\r\n","description":"","footnote":"","page_name":" 875 ","page_number":875},
  {"content":"\r\n\r\nمن مىگويم ، از اين بيان مجلسى استفاده مىشود كه اين پيام بعد از قيام بر عليه امام و در جبههء جنگ جمل بوده است . مقصود اين است كه در اسلام مصلحت درجه 1 مراعات حق من است كه مخالفت با مردم را تجويز مىكند ، اگر شما از روز اول اين حق واقعى را رعايت كرديد چرا از آن برگشتيد ؟ مصلحت درجه 2 رعايت وحدت اسلامى است كه به پيروى از زمامدار وقت محقق مىشود و شما اكنون آن را هم نقض كرديد . از مجلسى ( ره ) - خدا دعاى آن حضرت را در بارهء هر دو مستجاب كرد ، زيرا زبير در آغاز نبرد از ميدان بيرون شد و مردى از بنى تميم به دنبال او رفت و او را كشت ، و طلحه در آغاز نبرد در خود ميدان كشته شد - ظلم آنها در بارهء على بيعت‌شكنى و مخالفت و انكار خلافت باطنى و ظاهرى او بوده و افترا از نظر شركت دادن او در قتل عثمان و استناد سحر و كهانت بوده ، و كتمان شهادت نسبت به نصوصى كه از پيغمبر در بارهء او شنيده بودند چنانچه رواياتى در اين باره نقل شده است . از مجلسى ( ره ) - مسوخ ، جمع مسخ است و اين حيوانات را از نظر شباهت مسوخ گويند نه آنكه از نتايج آنها باشند ، زيرا مسخ‌شده‌ها پس از سه روز همه مرده‌اند چنانچه در خبر است ، جُند بنى مروان يكى از قومهاى گذشته‌اند و به اين روايت استدلال كردند براى حرمت تراشيدن ريش و بلكه دراز كردن سبيل و برا آن اعتراض وارد است ، زيرا اين روايت دلالت دارد بر حرمت هر دو عمل معاً يا هر يك از آنها در شرع پيش از شرع ما ، نه در شريعت اسلام و اگر گويند چون در مقام ذم بيان آنها را كرده است دليل حرمت آنها در اين شرع هم نيز مىشود .\r\nجواب گوئيم كه امام در مقام ذم اين دو كار نيست بلكه در مقام مذمت بيع مسوخ است چنانچه بنى اسرائيل براى صيد ماهى در روز شنبه هم\r\n\r\n","description":"","footnote":"","page_name":" 876 ","page_number":876},
  {"content":"\r\n\r\nمسخ شدند و اين دليل نيست كه صيد ماهى روز شنبه بر مسلمان حرام است ، آرى بعضى اخبار دلالتى بر تحريم دارد ، ولى دلالت و سند آن مورد اعتراض است ( در نتيجه دليل حرمت آن در شرع اسلام مسلم نيست ) و اين جا مورد بحث در آن نيست . از مجلسى ( ره ) - محمد بن هشام ( هاشم خ ل ) همان خثعمى است كه از عبد الكريم در غير اين حديث روايت مىكند ولى در اين جا روايت از برادرش عبد اللَّه است و او را در رجال نام نبرده‌اند . . . و بدان كه طبق اين خبر بايد عمر حبابه 235 سال يا بيشتر باشد چنانچه از تواريخ ائمه ( ع ) بر آيد . از مجلسى ( ره ) - ابو عبد اللَّه بن عياش گفته اين ام غانم كه صاحبه حصاة است غير از آن حبابه والبيه صاحبهء حصاة نخست كه جز اين دو است ام سليم است كه سنگ او را پيغمبر و امير المؤمنين ( ع ) مهر زده‌اند . از مجلسى ( ره ) - ابن قياما همان حسين است ، محدث استرآبادى گفته ، گويا اشاره باشد بدان چه از محمد بن عمران روايت شده ( كشى در ترجمهء يحيى بن قاسم ابى بصير نقل كرده ) گويد شنيدم امام صادق ( ع ) مىفرمود : ما هشت محدث داريم كه هفتم آنان قائم است ، ابو بصير بن قاسم برخاست و سرِ آن حضرت را بوسيد و گفت من اين را چهل سال پيش از امام باقر ( ع ) شنيدم ، انتهى .\r\nمن مىگويم اين خبر و امثال آن از جعليات واقفيه است .\r\nشيخ ( ره ) اخبار آنها را در كتاب غيبت خود آورده و جواب داده و اگر هم اين روايت صحيح باشد ممكن است در بارهء امام باقر تا امام 12 صادر شده باشد كه هفتمى آنان قائم است با آن كه ائمه را گفته و قائم را هفتم شمرده و اين خود تشويش روشنى است در اين خبر و تطبيق هشت با\r\n\r\n","description":"","footnote":"","page_name":" 877 ","page_number":877},
  {"content":"\r\n\r\nهفت كار مشكلى است . از مجلسى ( ره ) - ظاهر اين است كه اين معجزه سبب رجوع وشّاء از عقيدهء واقفيه شده است با سائر معجزات و علوم ديگرى كه از آن حضرت ديده است و شيخ صدوق عليه الرحمه بعضى از آنها را در كتاب عيون خود نقل كرده . از مجلسى ( ره ) - \" امر اللَّه لاوليائه \" مقصود امامت و وجوب طاعت است يا خروج و قيام به امر امامت و ممكن است صبر بر آزار و سازش با مخالفين هم در ضمن منظور باشد ، و بعضى \" امر اللَّه \" را كنايه از تحمل مظلوميت اهل بيت دانسته‌اند كه از نظر مصلحت به سود اولياء است .\r\n\" حكم موصول \" يعنى نسبت به امامى بعد از امامى چنانچه قول خدا ( 51 سوره قصص ) : ( و هر آينه به هم پيوستيم بر ايشان قول را ) يعنى امامى را بعد از امامى و \" قضاء مفصول \" يعنى قطعى و بىترديد . . . و بعضى حكم موصول را به معنى عمومى گرفته‌اند ، يعنى بعضى اولياء از آن جدا نيستند ، و قضاء مفصول يعنى ممتاز از باطل ، و \" قدر مقدور \" اشاره است به قول خدا تعالى ( 38 سوره احزاب ) : ( و مىباشد امر خدا اندازه مقدورى ) .\r\nبيضاوى گفته يعنى قضاء مقضى و حكم قطعى ، طبرسى ( ره ) گفته يعنى آنچه خدا بر پيغمبران خود فرو فرستد راجع به هر چه خدا خواهد قضائى است حتمى ، و گفته‌اند مقصود اين است كه اندازه‌اى دارد از حكمت بىتفاوت و بعضى \" قدر مقدور \" را به معنى هم اندازه با گذشته دانسته‌اند بىكم و زياد . پايان نقل از مجلسى ( ره ) .\r\nامام باقر ( ع ) در اين بيانات زيد را به نكات زير متوجه مىسازد :\r\n1 - امر الهى در تدبير بشر كه او را مختار آفريده است منوط به امكاناتى است كه وقت معينى دارد و هنوز نرسيده است ، امام طبق احاطهء عملى در انتظار سر رسيده موعد مقرر است .\r\n\r\n","description":"","footnote":"","page_name":" 878 ","page_number":878},
  {"content":"\r\n\r\n2 - مردمى كه تو را به خروج دعوت مىكنند نه آمادگى غلبه بر حكومت مسلط وقت را دارند تا وظيفهء جهاد غلبه را انجام دهند ، و نه وفا و صفاى فداكارى در راه حق دارند تا وظيفهء جهاد استماته را انجام دهند .\r\n3 - قيام تو به قصد واژگون كردن حكومت جور و كاخ ستم بىموقع و قبل از وقت است و به ناچار گرفتار مىشوى و در مىمانى و كشته مىشوى . اين حديث يك مخاصمه‌اى است ميان امام باقر ( ع ) و عموى والاتبارش زيد بن على ، يا يك مصاحبهء عادى دوستانه و يا يك درد دل و راز گوئى و چاره‌جوئى مخلصانه بر پايهء بررسى اوضاع عمومى و تحقيق از مقتضيات وقت و كسب وظيفهء مذهبى ؟\r\nمجلسى ( ره ) - آن را به وجه اول حمل كرده و در شمار اخبار نكوهش و بد گوئى از زيد آورده است و گفته بدان كه اخبار در بارهء زيد اختلاف دارند و برخى از آنها دلالت دارند بر مذمت زيد بلكه بر كفر او زيرا دليل‌اند بر اينكه مدعى امامت شده و امامت ائمه بر حق را انكار كرده است و آن موجب كفر است مانند اين خبر .\r\nولى بايد گفت حمل حديث بر يكى از دو وجه اخير اوضح است زيرا :\r\n1 - در قسمت اول حديث تا ( فغضب زيد ) جمله‌اى نيست كه دلالت بر ذمّ زيد كند ، خلاصهء اين قسمت گزارشى است كه زيد خدمت امام مىدهد و مقصودش فهم حقيقت و كسب تكليف است ، امام در پاسخ او مىفرمايد :\r\nامام بر حق مسئول وظائف خاصى است از طرف خداوند و هنوز دوران كناره‌گيرى به سر نرسيده و مردم به پايهء عقل و فهم درك يك جامعهء عادلهء بشرى نرسيده‌اند و نسبت به حق و حقيقت اخلاص و فداكارى ندارند و اگر مقصود تأسيس حكومت عادله و رهبرى امام معصوم باشد با اين مردم و با اين وضع\r\n\r\n","description":"","footnote":"","page_name":" 879 ","page_number":879},
  {"content":"\r\n\r\nحاضر ميسَّر نيست و قيام در اين شرائط موجود به شكست و نابودى مى كشد .\r\n2 - در قسمت دوم مىگويد : زيد از اين اظهارات در خشم شد ، اين خشم نسبت به امام و بيانات امام نيست بلكه نسبت به وضع محيط و وضع تأسف آور مردم است كه امام باقر آنها را به بىوفائى و بىايمانى نكوهش كرد و فرمود : نمىتوانند تن زير بار حكومت عادلهء حقه بدهند ، و اينكه زيد مىگويد : امام از خاندان ما آن كس نيست كه در خانه نشيند تا آخر ، ممكن است ممكن است تعرض به مدعيان امامت فرق باطله باشد كه در آن زمان بوده‌اند و بعد هم پيدا شدند و آنها كسانى بودند كه با حكومت‌هاى جور سازش مىكردند و براى حفظ رياست خود هيچ تعرضى به آنها نداشتند مانند عبد اللَّه افطح يا جعفر كذّاب ، اينها با حكومتهاى جور همكارى داشتند و آنها را با سكوت خود تقويت مىكردند و از آنها مدد و كمك مىگرفتند ، امام‌تراشى هم يكى از سياستهاى معمولهء حكام جور بود در برابر ائمهء بر حق ، مقصود زيد اين است كه امام بايد در جبههء مبارزه و معارضهء باطل باشد و اين جهاد و مبارزه اشكال مختلفى دارد : جهاد علمى و تبليغى ، جهاد ميدانى و شمشيرى .\r\nامام باقر در دوران خود در جبههء مبارزه مؤثرى قرار داشت و همهء ائمه چنين بودند و دليلش اين است كه خلفاء جور از آنها بيشتر مىترسيدند و نسبت به آنها بيشتر سختگيرى مىكردند و آخر هم آنها را به هر وسيله بود مىكشتند ، اگر كسى جهاد و مبارزه نكند كه كشته نمىشود دليل بر اين كه مقصود زيد اين است ، دو چيز است :\r\nالف - آنكه او ، جدّ خود على و عمّ خود امام حسن و پدر خود را به امامت قبول داشته و با آنكه على ( ع ) در طول حكومت سه خليفه در خانه نشست و امام حسن و پدرش زين العابدين عمرانه در حال صلح و خانه‌نشينى\r\n\r\n","description":"","footnote":"","page_name":" 880 ","page_number":880},
  {"content":"\r\n\r\nبه سر بُردند .\r\nب - اينكه امام باقر ( ع ) در بيانات خود او را به لفظِ برادر خطاب كرده و اين دليل بر كمال لطف و مهربانى امام نسبت به او است ، و اگر خداى نخواسته زيد در مقام خصومت و انكار امامت يا دعوى ناحق امامت خود بود ، اين تعبير و اظهار دوستى شايسته و روا نبود .\r\nج - اينكه در آخر حديث وقتى امام خبر دار رفتن او را بيان مىكند گريه مىكند و به مخالفين خاندان نبوت نفرين مىنمايد .\r\n3 - در قسمت سوم امام باقر ( ع ) تعليماتى در بارهء امر امامت و كليات امور دينى بيان مىكند كه بسيار پُر ارزش است و يك درسهاى عمومى است كه به وسيلهء زيد براى همهء مردم بيان شده است :\r\nالف - در امور دين خصوص در مهمات دينيه چون امر امامت دليل قاطع لازم است و آن يا قرآن است يا بيان قطعى پيغمبر يا گواه تاريخى و عقلى قطعى ، و با شك و ترديد نمىتوان كارى كرد و گامى برداشت .\r\nب - خداوند كلى و جزئى امور دين را محدود ساخته و براى آن وقتى مقرر كرده و انضباط و وقت‌شناسى پايه و مايهء امور دينى است كه مى فرمايد\r\n« جعل لكل شىء اجلًا و  لِكُلِّ أَجَلٍ كِتابٌ » \r\nهر چيزى مدت معينى دارد و آن مدت هم ثبت شده است و امام بايد به همهء امور احاطه داشته باشد .\r\nج - در ضمن يك دوره سال چند ماه حرام مقرر شده ، يعنى موقع هدنه و صلح عمومى و رخصت در ترك تعرض به كفار و دشمنان ، براى رفع خستگى ، براى تهيه ساز و برگ ، براى تدبير امور و طرح نقشه‌هاى درست و براى اينكه بلكه در اين فرصت دشمن پشيمان شود و دست از جنگ بكشد به صلح در آيد و بتواند دعوت حق را بشنود و در آن انديشه كند و هدايت شود ، زيرا در جوش جنگ و در حال نبرد فرصت فكر و تعقل و فهم حق و باطل نيست .\r\n\r\n","description":"","footnote":"","page_name":" 881 ","page_number":881},
  {"content":"\r\n\r\nو مقصود اين است كه دوران تاريخ هم همين طور است و بسا سالها و قرن‌ها حكم ماه‌هاى حرام را دارد بايد در حال هدنه و ترك تعرض سپرى شود و موقع جهاد با شمشير و اسلحهء كشنده نيست و بايد به همان جهاد علمى و تبليغى اكتفاء كرد .\r\n4 - امام باقر - در آخر مىفرمايد : اينها وضع عمومى محيط است ولى از نظر شخص خودت حرف ديگرى است و آن اين است كه اگر تو نسبت به كار و اقدام خودت روشنى و وظيفهء وجدانى خود مىدانى كه در برابر حكومت جور و ستم قيام كنى و جانبازى كنى و داو طلب اين فداكارى هستى خودت دانى ، يعنى براى تو روا است و نياز به اجازه ندارد .\r\nدر اينجا بايد متوجه بود كه جهاد بر دو قسم است ، جهاد غلبه و جهاد استماته ، اوَّلى تكليف عمومى و موضوع كتاب جهاد فقه اسلامى و مشروط به شرائطى است كه در جاى خود بيان شده ، ولى دومى تكليف خصوصى و شأن مصلحان دينى و بلكه بشرى است و اين گونه جهاد داوطلبى است و اختصاص به مردان بزرگ دارد كه مانند پروانه شيفتهء راه حق و فداكارى و جان بازى در راه حق شده‌اند .\r\nدر جهاد استماته شرطى نيست جز رسيدن به اين مقام و تكليفى نيست جز داوطلب شدن براى فداكارى در اينجا است كه امام پس از بيان وضع عمومى و عدم وجود شرائط يك جهاد ملى براى واژگون كردن حكومت باطل و ستمكار بنى اميه مىفرمايد :\r\nحساب شخص تو از حساب عموم جدا است اگر تو همّت جانبازى و فداكارى در راه حق پيدا كردى و مىخواهى خود را قربان حق و حقيقت كنى بفرما ، البته جانبازى در راه حق و قيام در برابر باطل بسيار مفيد و مؤثر است ، در اين خصوص هر چه قيام‌كننده مظلوم‌تر و بىدست‌وپاتر و باطل قوىتر و ظالم‌تر باشد اثرش بيشتر است .\r\n\r\n","description":"","footnote":"","page_name":" 882 ","page_number":882},
  {"content":"\r\n\r\nمثلًا قيام كودكان و شهادت آنان چنانچه در كربلاء واقع شد . در اينجا امام باقر ( ع ) تكليف شخص زيد را روشن كرده و او را در راه جانبازى تشويق نموده و خود را به حساب امام رهبر مسئول در حفظ پايهء و مايهء دين ، و دينداران از اين امر معاف دانسته مىفرمايد :\r\n« اعوذ باللَّه من امام ضلّ عن وقته » .\r\n5 - امام در آخر خبر مخالفان خود را كه از همه جانب كارشكنى مىكنند و وسيلهء تسلط دولت جور و حكومت باطل مىشوند در چند طائفه كه شامل اكثريت دوست و دشمن مىشود معرفى كرده :\r\n1 ) مخالفان آشكار و معاند مانند خلفاء جور و طرف داران آنها كه رسماً حرمت ائمه را زير پا كرده و حق آنها را منكرند .\r\n2 ) موافقان بىانضباط و دوستان مهمل و بىپروا و سست خِرَد كه اسرار حزبى را نگه ندارند و نقشه‌هاى محرمانه كه سقوط و سركوبى دشمن را نتيجه مىدهد فاش مىسازند و براى انجام امور اجتماعى و پيروزى بر دشمنى كه همه نيروهاى مادى و عمومى حكومت را در دست گرفته بدانها نمىتوان اعتماد كرد .\r\n3 ) دوستان بدتر از دشمن كه در بارهء ائمه غلو مىكنند و آنها را إله و معبود مىخوانند \" نسبنا الى غير جدنا \" يعنى ما افتخار وصايت و خلافت از طرف جدّ خود داريم و آنها ما را نمايندهء بىواسطهء خدا مىخوانند يا خداى مجسم مىنامند و بر خلاف تعليمات قرآن ما را معرفى مىكنند و در بارهء ما مقامى را مىگويند كه خود ما نمىگوئيم .\r\nمنظور اين است كه اكثريت قاطع مسلمانان عبارتند از دشمنان سر سخت كه همه چيز در دست دارند و از دوستان كار شكن و بىخرد كه با آنها كارى نمىتوان انجام داد و اين علت اساس ترك تعرض رسمى به مخالفان حق است .\r\n\r\n","description":"","footnote":"","page_name":" 883 ","page_number":883},
  {"content":"\r\n\r\nدر نتيجه بايد گفت زيد بن على ( ع ) يكى از مصلحان مذهبى و بشرى بوده است كه به مقام جان بازى و فداكارى در راه حق رسيده و در سخت‌ترين شرائط با ستمكارترين حكومت جبار بنى اميه مبارزه كرده و به وضع دردناكى در راه حق شهيد شده است ، عليه الرحمة و الرضوان . مجلسى ( ره ) - در وجه نام‌گذارى دار السرقه چند وجه گفته است :\r\n1 - آنچه به نظر من رسيده است كه فاعل قال ، جعفرى راوى حديث و حاضر در مجلس باشد و مقصود اين است كه جعفرى از خديجه علت تغيير منزل و سكونت در خانه‌اى را پرسيده كه بد نام است و آن را دار السرقه گويند براى آنكه بسيار در او دزدى شده و خديجه جواب داده كه اين خانه را محمد بن عبد اللَّه برگزيده و ما بعد از او در آنجا مانديم و نتوانستيم آن را ترك كنيم .\r\n2 - گوينده موسى است و آن را دار السرقه ناميده براى آنكه محمد در آن خلافت را سرقت كرده و به ناحق مدعى آن شده .\r\n3 - يكى از فضلاء معاصر گفته علت آن كه موسى آن را دار السرقه گفته اين است كه محمد آن را از ديگرى كه مخالفش بوده به زور گرفته و به غنيمت برده چون اصطفاء ، غنيمت خاص امام و رئيس را گويند . پايان نقل از مجلسى .\r\nمقصود از محمد بن عبد اللَّه نوه امام حسن است كه در زمان منصور عباسى به دعوى خلافت و مهدويت بر خواست و از امام صادق توقع كمك و بيعت نمود و اصرار كرد و بر اثر مخالفت آن حضرت را با عده‌اى از بزرگان بنى هاشم كه مخالف او بودند زندانى كرد و در نتيجه به دست قشون منصور كشته شد و سخريهء ديگران گرديد . از مجلسى ( ره ) - \" اسلم \" از اسلام است به معنى ترك\r\n\r\n","description":"","footnote":"","page_name":" 884 ","page_number":884},
  {"content":"\r\n\r\nكفر است و شرك ، يا به معنى انقياد است \" تسلم \" به فتح تاء از سلامت است و قول امام ( ع ) كه \" احدثت نبوه \" بنا بر اول ظاهر است و بنا بر معنى دوم بنا بر اين است كه تغيير امامت از وضعى كه رسول خدا ( ص ) مقرر كرده ميسر نيست مگر به نبوت جديدى كه آن را نسخ كند . پايان نقل از مجلسى ( ره ) .\r\nاين جمله از نامه‌اى است كه رسول خدا به هرقل امپراطور روم نوشت و چون محمد بن عبد اللَّه آن را خطاب به امام صادق ( ع ) ادا كرد امام را در معرض مخالفت اسلام قرار داد و امام هم در جواب او فرمود : مگر تو پيغمبر تازه‌اى هستى ؟ . از مجلسى ( ره ) - ابراهيم برادر محمد بود و مدت 5 سال از ترس منصور شهر به شهر گريزان بود و گاهى در فارس بود و گاهى در كرمان و يك بار در حجاز و يك بار در يمن و يك بار در شام تا در سالى كه برادر او در مدينه خروج كرد به بصره آمد و 4 هزار از اهل بصره با او بيعت كردند و برادرش به او نوشت خروج كند و او اول ماه رمضان سال 145 شوريد و بصره را تصرف كرد و 2 مليون درهم در خزانهء آن يافت و لشكر به اهواز و فارس فرستاد و كارش بالا گرفت و كار منصور رو به سستى نهاد و خبر قتل برادرش محمد سه روز پيش از عيد فطر به او رسيد و او هم در كار خود به كوشش افتاد و در دفتر او صد هزار جنگجو ثبت شده بود ، مردم بصره نظر داشتند كه خودش از بصره بيرون نرود و قشون به اطراف بفرستد ، گوش نداد و خودش به كوفه رفت .\r\nمنصور ، عيسى بن موسى را با پانزده هزار قشون به جلو او فرستاد و حميد بن قحطبه با سه هزار در مقدمهء او بود ، ابراهيم آمد تا با خمرى ، 16 فرسنگى كوفه و در آنجا جنگ شد و قشون عيسى رو به گريز نهادند و جز اندكى با او نماند ، ولى جعفر و ابراهيم فرزندان سليمان بن على از پشت سر\r\n\r\n","description":"","footnote":"","page_name":" 885 ","page_number":885},
  {"content":"\r\n\r\nياران ابراهيم در آمدند و به او حمله كردند و او را با لشكرش به خود متوجه ساختند و قشون گريخته هم برگشت و آنها را محاصره كردند و ابراهيم خودش كشته شد و يارانش پراكنده شدند و سر او را براى منصور آوردند ، پس از خروج سه ماه جز پنج روز زيست .\r\nقوله \" ثم مضيت مع ابن اخى \" صاحب مقاتل گويد : عبد اللَّه اشتر پسر محمد بن عبد اللَّه بن حسن است ، مادرش ام سلمه دختر محمد بن حسن بن حسن است ، عبد اللَّه بن محمد پس از قتل پدرش او را به بلاد هند برد و در آنجا كشته شد و سرش را براى منصور آوردند . از مجلسى به طور خلاصه - \" فخ \" چاهى است قريب يك فرسخى مكه سر راه تنعيم و اين حسين ، شهيد فخ پسر على بن حسن بن حسن بن امام حسن مجتبى است و در ايام موسى هادى پسر مهدى عباسى خروج كرد براى آن كه مدينه را در حكومت يك عمرى سپرد و او نسبت به بنى هاشم بسيار سخت‌گيرى و در رفتارى مىكرد و بهانه مىگرفت و آنها را آزار مىداد ، خصوص اولاد امام حسن كه دشمنان خونى بنى عباس بودند و تا آنجا به آنها فشار آورد كه هنگام حج بنى حسن با جمعى از مسافرين حجاج و موالى و انصار همعهد شدند و 26 نفر از اولاد على و 10 تن حاج و عده‌اى از موالى همدست شدند و چون مؤذن اذان نماز صبح گفت وارد مسجد مدينه شدند و شعار دادند و عبد اللَّه بن حسن افطس بالاى مناره رفت و به مؤذن گفت : حيّ على خير العمل بگو و چون تيغ برهنه در كف او ديد گفت ، و عمرى حاكم مدينه شنيد و ترسيد و دستور داد استرش را بستند و آذوقه برداشت و خود را به خانهء عمر بن خطاب انداخت و از كوچهء عاصم بن عمر سر در آورد و گريخت ، و حسين براى مردم نماز صبح را خواند و در ضمن بياناتى همهء مردم با او بيعت كردند جز حسن بن جعفر از اولاد امام حسن مجتبى و موسى بن جعفر ( ع ) كه آنها را معاف كرد و حسين بعد از\r\n\r\n","description":"","footnote":"","page_name":" 886 ","page_number":886},
  {"content":"\r\n\r\nتصرف مدينه با حدود سيصد تن از اصحاب خود آهنگ مكه كرد و در مدينه جانشينى گماشت و در فخ با قشون عباسيان برخورد و عباس او را به تسليم و امان دعوت كرد و نپذيرفت و با قشون عباسيان كه بسيار بودند و چند لشكر بودند و چند سردار معروف داشت جنگيد و او را محاصره كردند و شهيد نمودند .\r\n\" و أجد الضراب \" امر از باب افعال است يعنى مردانه نبرد كن يا از جد است ، يعنى در نبرد خوب كوشش كن و از كشتن بنى عباس نگران مباش زيرا از دين بيرونند و اگر چه به زبان اظهار اسلام مىكنند ولى در باطن مشركند . از مجلسى ( ره ) - در نزد اطباء عضوى به نام عترف و صهلج شناخته نشده ، امر به اطاعت خليفه از نظر ظاهر براى تقيه است و از نظر معنى و باطن مقصود اطاعت امام بر حق است .\r\nاز عمدة الطالب نقل كرده كه يحيى صاحب الديلم پسر عبد اللَّه المحض فرزند حسن بن حسن ( ع ) است به بلاد ديلم گريخت و در آنجا خروج كرد مردم گرد او را گرفتند و شهرستان‌هاى آنجا با وى بيعت كردند و كارش بالا گرفت و هارون نگران شد و سخت ناراحت گرديد ، به فضل بن يحيى برمكى نوشت : يحيى خارى است در چشمم ، هر چه خواهد به او بده و شر او را بكن ، فضل با لشكر انبوهى به سوى او روان شد و فرستاد او را به نرمش و بيم دادن و ترغيب و ترهيب احاطه كردند ، يحيى امان خواست و فضل سند امان مؤكدى براى او نوشت .\r\nو بعضى گفته‌اند يحيى به خان ديلم پناهنده شد و او وى را به صد هزار درهم به فضل فروخت و يحيى رفت به مدينه و در آن اقامت گزيد تا عبد اللَّه بن مصعب از نژاد زبير نزد رشيد از او بد گوئى كرد و او را گرفتار كرد .\r\n\r\n","description":"","footnote":"","page_name":" 887 ","page_number":887},
  {"content":"\r\n\r\nابو الفرج در مقاتل خود از جمعى با سند نقل كرده كه يحيى از نبرد فخ جان به در برد و مدتى در شهرها آواره بود و پناهگاهى مىجست ، فضل بن يحيى مكانش را دانست و به او نوشت از آنجا به ديلم برود و نوشته‌اى به او داد كه كسى متعرض او نشود ، ناشناس رفت تا وارد ديلم شد و خبر او به رشيد رسيد ، او هنوز در راه بود كه رشيد نواحى مشرق را به فضل بن يحيى سپرد و به او دستور داد كه يحيى را دستگير كند ، او به يحيى نوشت كه خود را به ديلم رساند و جمعى از اهل كوفه هم مانند حسن بن صالح كه مذهب زيديه داشت در خدمت يحيى بودند ، هارون به فضل نوشت كه به سوى يحيى برود و با او پيشنهاد صلح و امان كند ، فضل با ياران خود رفت و با يحيى نامه نگارى كرد و چون يحيى از ياران خود اطمينان نداشت حاضر شد صلح كند و امان نامه بگيرد ولى شروط امان و شهود آن را كه پيشنهاد شده بود نپذيرفت و عهد نامه‌اى با شروط و شهود دلخواه خود براى فضل فرستاد و او هم نزد رشيد فرستاد ، و رشيد به دلخواه او عهد نامهء امانى براى او فرستاد و با فضل مصالحه كرد ، و فضل بلاد ديلم را تصرف نمود عهد نامه در دو نسخه بود يكى را رشيد نگه داشت و يكى را براى يحيى فرستاد .\r\nيحيى با فضل به بغداد رفت و هم كجاوهء او وارد بغداد شد و رشيد جوائزى به ارزش دويست هزار اشرفى به او بخشيد و خلعت و بارهاى فراوانى به او داد و او را در بغداد نگه داشت و مدتى در نيرنگ بود كه توطئه بر عليه يحيى بكند و پرونده‌اى براى او بسازد تا مردى را به نام فضاله دستگير كرد به تهمت اينكه به نام يحيى تبليغ مىكند و مردم را به خلافت او دعوت مىكند و او را به زندان انداخت و او را خواست و به او دستور داد نامه‌اى به عنوان يحيى بنويسد و به او گزارش دهد كه جمعى از افسران و ياران رشيد دعوت او را پذيرفتند آن شخص نامه را نوشت و به توسط قاصدى فرستادند و يحيى بن عبد اللّه آن قاصد را با نامه تسليم يحيى بن خالد صدر اعظم رشيد كرد و\r\n\r\n","description":"","footnote":"","page_name":" 888 ","page_number":888},
  {"content":"\r\n\r\nگفت اين قاصد نامه‌اى براى من آورده كه از آن اطلاعى ندارم .\r\nرشيد از اين موضوع خوش دل شد ولى فضاله را در زندان نگه داشت و به رشيد گفتند زندان ماندن او ظلم است و او جواب داد تا من زنده‌ام بايد او در زندان بماند ، ولى خود فضاله گفت ظلمى نيست زيرا من خودم به يحيى سپرده بودم كه اگر نامه از من به او رسد تسليم هارون كند زيرا مىدانستم به وسيلهء من توطئه مىكنند ، يحيى از اين حادثه نگران شد و با اجازهء رشيد يا به اجازهء خصوصى جعفر بن يحيى برمكى وزير هارون به حج رفت و مدتى آزاد بود تا جمعى از سران مدينه چون عبد اللَّه بن مصعب زبيرى ابو البخترى و ديگران از او نزد رشيد سعايت كردند و رشيد او را گرفت و به زندان انداخت و مردهء او را از زندان بيرون آوردند و در وضع زندان او وضع كشتن او سخن بسيار است - به طور خلاصه از شرح مجلسى نقل شد . در تحليل و تجزيه احاديث اين باب از نظر نتايج و فرمول بندى :\r\nمرحوم كلينى ( ره ) اين باب را به عنوان جامع ، آنچه حق گو را از باطل جو ممتاز كند - ثبت كرده و اين عنوان و اين تيتر يك عنوان بسيار كلى و جامع استادانه است كه از شاهكارهاى علمى و فن نويسندگى به شمار است زيرا اين جملهء مختصر بسيار پُر معنا و رسا و شيوا است و شامل همهء مطالب زير كه در ظواهر و زوايا و ريز و درشت مضامين اين 19 خبر مندرج است مىشود :\r\n1 - منطق و استدلال - امروز بارى انتخاب يك رئيس جمهور يا رهبر و ليدر حزب و مدير يك مؤسسه بيشتر به منطق و استدلال و بررسى صلاحيت و لياقت اعتماد مىشود ، تكيهء منطق و استدلال به تعقل و فهم و شعور و دانشمندى است و در محيط خردمندان و دانشمندان هر ملت و اجتماع بدان توجه مىشود ، مثلًا يك عده نمايندگان مجلس شورى كه\r\n\r\n","description":"","footnote":"","page_name":" 889 ","page_number":889},
  {"content":"\r\n\r\nبرگزيده‌هاى واقعى ملتى باشند مىخواهند براى خود رئيسى انتخاب كنند ، مثلًا نمايندگان يك مجلس شورى كه مليت و واقعيت دارند مىخواهند به يك فردى اظهار تمايل كنند و او را رئيس دولتى مقرر سازند .\r\nمثلًا - در يك اجتماع علمى مىخواهند مرجع شرعى يا رئيس ادارى تعيين كنند ، در همهء اين موارد چون طرف‌هاى گفتگو و صاحب‌نظران مردمى فهميده و دانشمند هستند سخن روى منطق و استدلال مىرود و در موقع اختلاف بايد هر كسى جواب طرف خود را با دليل و برهان بدهد ، اين يك روش جدا كردن محق است از مبطل كه در ضمن حديث اول باب راجع به نمايندهء طلحه و زبير و به اصطلاح امروز وكيل مدافع يا يك ديپلمات ورزيده از طرف آن دو عنوان شده است و خداش به حساب يك قاصد و مدافع فهميده و ورزيده نزد على ( ع ) رفته و آن حضرت از روى منطق علمى و استدلال قطعى حقيت خود و بطلان دعوى طلحه و زبير و خلاف جنايت بار آنها را به او مدلل ساخته و با همهء طرف دارى او از طلحه و زبير بر اثر منطق محكم على ( ع ) تغيير عقيده داده و پس از انجام رسالت خود به على ( ع ) پيوسته است .\r\n2 - اظهار امور فوق عادت از مدعى امامت - كه از آن به معجزه و كرامت تعبير كنند و معمول‌ترين آنها پيش گوئى از امور آينده است كه دليل اطلاع بر حقائق نامرئى و اتصال به علم لدنى است و بيشتر اتمام حجت ائمه و اظهار حق گوئى خود نسبت به كسانى كه در مقام جستجو از حق و امام بر حق بوده‌اند از اين قبيل است چنانچه مضمون حديث 2 است كه على براى ارشاد آن خارجى كه در ترديد افتاده بود و براى فهم حق به آن حضرت رجوع كرده بود اظهار داشت .\r\n3 - اظهار نشانه‌هاى اختصاصى - كه معمولًا از آن به معجزه تعبير كنند ، معجزه مايهء اثبات نبوت و پايهء امامت است و در مذهب شيعه براى\r\n\r\n","description":"","footnote":"","page_name":" 890 ","page_number":890},
  {"content":"\r\n\r\nاثبات ائمهء معصومين يا بيان مقام شامخ آنها كتابها در اين موضوع تأليف شده است مانند مدينة المعاجز مرحوم بحرينى .\r\nمعجزه ايجاد حقيقتى است بىوسيلهء معمولى و طبيعى آن ، و از اين رو خرق عادت نامند ، شرح حقيقت معجزه و فرق آن را با سحر شعبده و شواذ طبيعت در كتاب الدين في طور الاجتماع ج 2 در بارهء كليات امور نبوت بيان كرديم ، و در آنجا مقاله‌اى درج كرديم به عنوان اينكه معجزه چنانچه در ماهيت خود خرق عادت است در اظهار آن هم قانون كلى وجود ندارد و ظهور معجزه به وسيلهء امام و بلكه پيغمبر در اختيار خود او هم نيست ، معجزه امرى است كه به مشيت حق در موقعى كه او مقتضى داند و نسبت به كسى كه او تشخيص دهد بىسابقه و انتظار واقع مىشود و از اين جهت نمىتوان اعتراض كرد كه چرا براى فلان زن يا مرد يا در فلان وقت واقع شده و براى ديگرى يا موقع ديگرى واقع نشده ، و چند حديث اين باب چون 3 و 4 و 9 و 12 و 15 از اين قسم است و در اينها نشانه‌هاى اختصاصى معجز مآبى نسبت به افراد معينى ظاهر شده است و استفادهء ديگران از آنها وابسته به اندازهء اطمينانى است كه در موضوع تحقق اين نشانه‌ها پيدا كنند و تأثيرى كه اين گونه نشانه‌ها در روح آنها داشته باشد .\r\n4 - راهنمائىهاى پرورشى و خصوصى - بعضى از افراد با اخلاص و حقيقت جو كه خود را به دنيا و دنيا داران نفروخته و روح پاك و حقيقت خواه خود را به كلى نباخته‌اند ، مورد توجه ائمه قرار گرفته‌اند و امام كه طبيب روح بشر است با يك اسلوب مخصوصى كه شبيه معالجه از راه روان‌شناسى است آنها را هدايت كرده و حق را به آنها فهمانده است كه نمىتوان از آن تعبير به معجزه و كار ما فوق طبيعت كرد مانند مورد حديث 8 راجع به زاهدى كه سلطان از او حساب مىبرد .\r\n5 - اظهار علم و فضل فوق عادت و معمول اساتيد درس خوانده و\r\n\r\n","description":"","footnote":"","page_name":" 891 ","page_number":891},
  {"content":"\r\n\r\nمشهور در محيط ، چون كه علماء و دانشمندان معمولى از نظر مدارج تحصيلى و از نظر فنون تحصيلى و علوم و دانش رائج در زمان خودشان و نيروى علمى محيط تحصيلى خود با اختلاف رتبه‌اى كه دارند يك قدر مشتركى هم دارند ، و اگر يك دانشمند از محيط علمى آنها فرازتر است ، اين خود برهانى است بر حقيقت دعوى او كه مربوط به مقام فضل و دانش است و مخصوصاً يك سلسلهء مسائل علمى بوده كه حل آنها از خصائص مقام امامت بوده است و دانشمندان مذهب به آنها آشنا بودند و امام بر حق را از اين راه مىشناختند مانند مورد حديث 6 و 7 .\r\n6 - آزمايش پسند و دلبخواه - بعضى از دانشمندان معاصر ائمه بودند كه از معاشرت با امامان بر حق خصائص علمى و منطق مخصوص آنها را شناخته بودند و در پيش خود ميزانى قطعى و روشن براى تشخيص امام بر حق داشتند كه در مورد ابهام و فوت امام به وسيلهء آن امام بعد را مىشناختند و اين موافقت با فهم و درك مراجعين هم نشانهء كرامتى بوده از طرف امام و هم اظهار مهارتى بوده در فن خاص امامت و در اين ميان مسائل مخصوص امتحانى هم در دست داشتند كه به وسيلهء آنها مدعى امامت را امتحان و آزمايش مىنمودند چون مورد روايت 7 و 10 .\r\nاطلاع عميق از روحيهء عمومى اجتماع و تشخيص مسير ملت - جامعه‌شناسى در اين قرون اخيره يكى از علوم بسيار مهم و پايهء پيشرفت سياست دولت‌هاى بزرگ است و بدين وسيله است كه سياست‌مداران دور انديش از پيش مسير حوادث را مىفهمند و بسا پيش آمدهاى عمومى تا دهها سال را مىسنجند و در ضمن احاديث 14 تا 19 اين موضوع به خوبى روشن است كه امام باقر تا امام كاظم در برابر مراجعينى كه خواستند از آنها استفاده سياسى كنند و از نفوذ آنان نسبت به مقاصد انقلابى خود كمك بگيرند در برابر هر كدام بياناتى دارند كه به خوبى روحيهء مردم عصر و مسير وضع\r\n\r\n","description":"","footnote":"","page_name":" 892 ","page_number":892},
  {"content":"\r\n\r\nاجتماع را روشن كرده و به علاوه از اظهار كراماتى كه در ضمن آنها هست چون پيش گوئى از محل مخصوص وقوع حوادث يا تعيين خصوصيات اشخاص آينده از نظر جامعه‌شناسى و بررسى حوادث و نتيجه‌گيرى از آنها ارزش بسزائى دارند كه در موضوع خود ميزانى است از براى تشخيص محق و مبطل .\r\n\r\n","description":"","footnote":"","page_name":" 893 ","page_number":893},
  {"content":"\r\n . \r\n","description":"","footnote":"","page_name":" 894 ","page_number":894},
  {"content":"\r\n . \r\n","description":"","footnote":"","page_name":" 895 ","page_number":895},
  {"content":"\r\n . \r\n\r\n","description":"","footnote":"","page_name":" 896 ","page_number":896}
  ]