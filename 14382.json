[
  {"content":"\r\n\r\nبسم الله الرحمن الرحيم\r\n\r\n","description":"","footnote":"","page_name":" 1 ","page_number":1},
  {"content":"\r\n\r\nمصباح يزدى ، محمدتقي ، 1312 - ، شارح\r\nشرح نهاية الحكمه جلد اول / محمدتقى مصباح يزدى ؛ تحقيق ونگارش : عبدالرسول عبوديت . -\r\nقم : انتشارات مؤسسه آموزشى وپژوهشى امام خمينى رحمه الله ، 1387 .\r\nج . - ( انتشارات مؤسسه آموزشى وپژوهشى امام خمينى رحمه الله ؛ 359 ؛ فلسفه ؛ 51 )\r\n/ / / / مجموعه آثار ؛ 1 / 3 ؛ فلسفه ومنطق ؛ 4 ) .\r\nكتاب نامه به صورت زير نويس .\r\n1 . طباطبايى ، محمدحسين . 1281 - 1360 . نهاية الحكمه - نقد و تفسير . 2 . فلسفه اسلامى .\r\nالف . طباطبايى ، محمدحسين . 1281 - 1360 . نهاية الحكمه - شرح .\r\nب . عبوديت ، عبدالرسول ، مصحح . ج . عنوان . د . عنوان : نهاية الحكمه ، شرح .\r\n902 ن 6 م / 753 b\r\nشماره رديف 359\r\nشماره موضوعى فلسفه - 51\r\n6 - 1387\r\nشرح نهاية الحكمه جلد اول ( مشكات )\r\nمؤلف : آيت الله محمدتقى مصباح يزدى\r\nتحقيق ونگارش : عبدالرسول عبوديت\r\nناشر : انتشارات مؤسسه آموزشى وپژوهشى امام خمينى رحمه الله\r\nچاپ : نگارش\r\nنوبت وتاريخ چاپ : اول ، بهار 1387\r\nشمارگان : 1000\r\nقيمت : 3750 تومان\r\nشابك 4 - 188 - 411 - 964 - 978\r\n\r\n","description":"","footnote":"","page_name":" 2 ","page_number":2},
  {"content":"\r\n\r\nمشكات 4 - 1 / 3\r\nشرح نهاية الحكمه جلد اول\r\nآيت الله محمدتقى يزدى\r\nتحقيق ونگارش : عبدالرسول عبوديت\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nتفسير وعلوم قرآن ( 1 ) = تفسير موضوعى ( 1 / 1 )\r\n= تفسير ترتيبى ( 2 / 1 )\r\n= علوم قرآن ( 3 / 1 )\r\nگفتار وسيرهء معصومان ( 2 ) = شرح روايات ( 1 / 2 )\r\n= سيره معصومان ( 2 / 2 )\r\nفلسفه ومنطق ( 3 ) = فلسفه اسلامى ( 1 / 3 ) = شرح نهايه الحكمه جلد اول ( 4 - 1 / 3 )\r\n= فلسفه تطبيقى ( 2 / 3 )\r\n= منطق ( 3 / 3 )\r\nكلام و فلسفه دين ( 4 ) = كلام اسلامى ( 1 / 4 )\r\n= فلسفه دين ( 2 / 4 )\r\nاخلاق وعرفان ( 5 ) = فلسفه اخلاق ( 1 / 5 )\r\n= مباحث اخلاقى ( 2 / 5 )\r\n= شرح روايات اخلاقى ( 3 / 5 )\r\n= عرفان ( 4 / 5 )\r\nعلوم انسانى ( 6 ) = فلسفه علوم انسانى ( 1 / 6 )\r\n= مديريت ( 2 / 6 )\r\n= علوم سياسى ( 3 / 6 )\r\n= حقوق ( 4 / 6 )\r\n= جامعه شناسى ( 5 / 6 )\r\nاجتماعى و فرهنگى ( 7 ) = انقلاب اسلامى ( 1 / 7 )\r\n= گروهاى اجتماعى ( 2 / 7 )\r\n= فرهنگى ( 3 / 7 )\r\n\r\n","description":"","footnote":"","page_name":" 4 ","page_number":4},
  {"content":"\r\n\r\n\r\n[ جلد اول 
  ]\r\n اللَّهُ نُورُ السَّماواتِ وَ الْأَرْضِ مَثَلُ نُورِهِ كَمِشْكاةٍ فِيها مِصْباحٌ الْمِصْباحُ فِي زُجاجَةٍ الزُّجاجَةُ كَأَنَّها كَوْكَبٌ دُرِّيٌّ يُوقَدُ مِنْ شَجَرَةٍ مُبارَكَةٍ زَيْتُونَةٍ لا شَرْقِيَّةٍ وَ لا غَرْبِيَّةٍ \r\nتمدنها برپايهء الگوى فرهنگى خود از يكديگر متمايز مىشوند و فرهنگها حاصل انديشه‌هايند . ملت‌هايى كه به داشته‌هاى خويش به چشم حقارت بنگرند ، طعم تلخ وابستگى فرهنگى را هميشه در كام خواهند داشت . پاس داشت و نشر ذخاير فكرى و فرهنگى ، زمينهء برپا ساختن تمدنى پويا را فراهم مىآورد . در اين ميان ، انديشمندان الهى كه از سرچشمهء وحى سيراب مىشوند ، پايه‌هاى تمدن‌هاى صالح را مىسازند ؛ تمدنهايى كه در سطح ظاهرى حيات حيوانى متوقف نمىشوند ، و تنها افتخارشان اين نيست كه رفاه مادى به ارمغان مىآورند ، بلكه خوش‌بختى اين جهانى انسانها را به مثابهء پيش‌نياز نيك‌بختى ابدى مىنگرند ، و كاخ بلندمرتبهء حيات جاويد را از وراى حجابهاى مادى رصد مىكنند .\r\nتلاش نظام‌مند انسانها براى شناخت كتاب تكوين و تشريع ، به پيدايش رشته‌هاى مختلف علوم منجر شده است كه برخى انتزاعىتر و زيربنايىتر ، و بعضى كاربردىترند . شاخه‌هاى كاربردى علوم بر ريشهء ادراكات نظرى روييده‌اند و از آنها تغذيه مىكنند . فهم درست رابطهء اين علوم با يكديگر و تشريح آن ، گوهر كم‌يابى است كه افراد كم‌نظيرى در طول تاريخ تفكر بشر بدان دست يازيده‌اند . اسلام به مثابهء كامل‌ترين دين الهى ، چشم‌اندازى ژرف و تصويرى همه‌جانبه‌نگر از هستى و حيات انسانى فراروى فكر بشر مىگسترد و همهء ساحت‌هاى هستى را در يك سامانهء به‌هم پيوسته تعريف مىكند . شكوه و زيبايى اين چشم‌انداز واقع‌نما هنگامى آشكار مىشود كه همهء اجزاى آن در جاى خود قرار گيرند و رابطهء آنها با يكديگر به درستى فهم و تبيين شود . تنها در اين صورت است كه زندگى انسان هدف و معناى واقعى خود را پيدا مىكند .\r\nميراث گران‌بهاى فكرى و فرهنگى كه انديشمندان مسلمان با جهاد علمى خويش فراچنگ آورده‌اند گنجينهء عظيمى از معارف را در اختيار ما قرار داده است كه بايد از آن دربرداشتن گامهاى بعدى تلاش نمود . به‌ويژه در اين زمان كه انقلاب عظيم اسلامى ايران به رهبرى قائد عظيم الشأن ، حضرت امام خمينى قدّس سرّه و خلف صالح‌اش حضرت آيت اللّه خامنه‌اى ادام اللّه بقائه درهاى بسيارى را فراروى پژوهشگران گشوده است و مانع‌هاى فراوانى را از پيش پاى فرهيختگان برداشته است .\r\nاز معدود چهره‌هاى برجسته‌اى كه به‌گونه‌اى اصولى در اين اقيانوس كران ناپيدا واردشده ، و گوهرهايى ناب را به ساحل‌نشينان عرضه كرده‌اند ، حضرت استاد آيت اللّه محمد تقى مصباح يزدى دام ظله است . ايشان با نگرشى سامان‌مند به مجموعهء آموزه‌هاى عقلى و نقلى اسلام ، تصوير واقع‌گرايانه‌اى از ابعاد گوناگون اين دين الهى و رابطهء ساحت‌هاى فردى و اجتماعى حيات انسانى عرضه مىكند كه در آثار گذشتگان و هم‌عصران كم‌تر سابقه دارد . در اين چشم‌انداز ، همه‌چيز از خداوند آغاز مىشود و به او پايان مىيابد ، و او محور همهء هستى است . هيچ جنبه‌اى از هستى و حيات از چارچوب اين تصوير خارج نمىماند ، و عناصر موجود در آن در ارتباط ارگانيك با يكديگر ، تكميل‌كنندهء وجوه و ابعاد اين منظرهء بديع و بهت‌آورند .\r\n\r\n","description":"","footnote":"","page_name":" 5 ","page_number":5},
  {"content":"\r\n\r\nاز سالهاى دههء 1340 كه حضرت استاد در مدرسهء منتظريه ( حقانى ) قم تدريس مىكردند تاكنون ، گذشته از ده‌ها مقاله و تك‌نگاره كه در مجلات و نشريات مختلف منتشر ، يا در نشست‌ها و همايش‌هاى داخلى و بين المللى ارائه‌شده ، بيش از هشتاد اثر گرانسنگ به‌صورت كتاب از ايشان به چاپ رسيده است اين آثار در قالب‌هاى مختلف و توسط ناشران متعددى منتشر شده‌اند ، و نسخه‌هاى برخى از آنها ناياب گشته است . از سوى ديگر ، عزيزان علاقه‌مندى ، از سر احساس وظيفه و اخلاص ، اقدام به بازنويسى ، ترجمه ، تدوين ، و يا باز توليد مطالبى از ايشان در قالب‌هاى جديد كرده‌اند كه به دليل عدم هماهنگى ، گاه موجب پديد آمدن كارهاى تأييد نشده يا تكرارى شده است . افزون بر اين مسايل ، مراجعه‌هاى مكرّر انديشمندان و پژوهش‌گران گرامى براى استفاده از آثار گرانقدر استاد فرزانه و دسترسى به آثار منتشر نشدهء ايشان ، ضرورت وجود مركز هماهنگى و تصميم‌گيرى دربارهء كارهايى كه به آثار ايشان مربوط مىشود را آشكار ساخت . به همين منظور ، با كسب اجازه از حضرت استاد ، شوراى سياست‌گذارى مجموعهء آثار آيت اللّه مصباح تشكيل شد تا بر روند امور مربوط نظارت و مديريت داشته باشد .\r\nاين شورا ، ابتدا آثار استاد را به ترتيب موضوعى دسته‌بندى كرد ، كه براساس آن ، تمامى آثار موجود ايشان در هفت موضوع كلى سازمان‌دهى شده ، هر موضوع شامل موضوعات فرعىترى مىشود . نمودار جامع تقسيم‌بندى موضوعى آثار را در صفحه بعد ملاحظه مىفرماييد . در اين طرح ، براى هر موضوع ، ريز موضوع ، و عنوان كتاب ، شمارهء رمزى در نظر گرفته شده است كه جايگاه آن را در ميان كل آثار مىنماياند . آثارى كه به علت ويژگى موضوع خود تحت چند موضوع مىگنجند ، در مناسب‌ترين محل به عنوان جايگاه اصلى تعريف مىشوند و براى آنها در عناوين مناسب ديگر ، جايگاهى ثانوى در نظر گرفته شده است .\r\nاينكه به منظور آن‌كه همهء آثار استاد - از جمله آثار ناياب - به شكلى مطلوب در دسترس فرهيختگان قرار گيرد ، علاوه‌بر انتشار مستقل آنها ، مجموعه‌اى هماهنگ ، با عنوان « مشكات » و براساس طبقه‌بندى موضوعى تقديم علاقمندان مىشود .\r\nخداوند بزرگ را بر اين توفيق عظيم شاكريم ، و اميدواريم اين تلاش ناچيز را با عنايت خويش بپذيرد .\r\nشوراى سياست‌گذارى مجموعهء آثار حضرت استاد آيت اللّه مصباح و مركز انتشارات مؤسسه آموزشى و پژوهشى امام خمينى قدّس سرّه رجاء واثق دارند كه اين عمل مورد رضايت حضرت صاحب الزمان ، ولى عصر عجّل اللّه تعالى فرجه قرار گرفته ، به سهم خويش از حضرت استاد كه ما را لايق اعتماد خويش دانستند ، و نيز همهء دست‌اندركاران اجراى اين طرح قدردانى مىكنند ، و البته سپاس‌گزارى حقيقى را به مولا و صاحب حقيقى وامىگذارند .\r\nشوراى سياست‌گذارى مجموعهء آثار حضرت استاد آيت اللّه مصباح مركز انتشارات مؤسسه آموزشى و پژوهشى امام خمينى قدّس سرّه\r\n\r\n","description":"","footnote":"","page_name":" 6 ","page_number":6},
  {"content":"\r\n\r\n\r\n[ سخن مؤلف 
  ]\r\nباسمه تعالى مجموعه‌اى كه با عنوان « مشكات » منتشر مىشود بازتوليد نگاشته‌ها و آثارى است كه در گذشته در قالب‌هاى متفاوتى چاپ و منتشر شده‌اند . با قدردانى از زحمات عزيزان دست‌اندركار كه بر طرّاحى و تجديد چاپ اين مجموعه در شكل جديد و هماهنگ همّت گمارده‌اند ، از درگاه ايزد منّان براى ايشان توفيق بيشتر در مسير بندگى و خدمت خالصانه به اسلام و نظام اسلامى را درخواست مىكنم و چشم اميد به عنايت و قبول حضرت صاحب الامر عجّل اللّه فرجه دارم .\r\nقم مقدّسه - مصباح يزدى 11 / 11 / 83\r\n\r\n","description":"","footnote":"","page_name":" 7 ","page_number":7},
  {"content":"\r\n . \r\n","description":"","footnote":"","page_name":" 8 ","page_number":8},
  {"content":"\r\n\r\n\r\n[ فهرست 
  ]\r\nسخنى با خواننده 19\r\nمقدمهء مدخل : توضيح چند اصطلاح منطقى 25\r\n1 : علم 25\r\n2 : تمايز علوم 26\r\n3 : دسته‌بندى اعتبارى 27\r\n4 : بهترين دسته‌بندى 29\r\n5 : تصوير دسته‌بندى نفس الامرى ( دسته‌بندى ارسطويى ) 30\r\n6 : موضوع علم 30\r\n7 : رابطه موضوع علم با موضوع مسائل آن 31\r\n8 : طرح دو اشكال و جواب آنها 33\r\n9 : عوارض ذاتيه و عوارض غريبه 35\r\n10 : مبادى تصورى و تصديقى 38\r\nمدخل : بحثهاى مقدماتى فلسفهء اولى 41\r\n1 : موضوع فلسفه 43\r\n1 - 1 : تعيين موضوع فلسفه 43\r\n2 - 1 : تعريف موضوع فلسفه 43\r\n3 - 1 : اثبات موضوعيت مفهوم موجود 44\r\n4 - 1 : اثبات وجود موضوع فلسفه در خارج 47\r\n2 : مبادى تصورى و تصديقى فلسفه اولى 49\r\n1 - 2 : مبادى تصورى 49\r\n2 - 2 : مبادى تصديقى 49\r\n3 : هدف 49\r\n1 - 3 : هدف فلسفه رفع جهل مركب است 49\r\n2 - 3 : اشكال 51\r\n\r\n","description":"","footnote":"","page_name":" 9 ","page_number":9},
  {"content":"\r\n\r\n4 : روش تحقيق در فلسفه 51\r\n5 : محمولات فلسفى 51\r\n1 - 5 : احوال كليه موجود 51\r\n2 - 5 : اشكال 52\r\n3 - 5 : تساوى احوال كلى موجود با موجود 54\r\n1 - 3 - 5 : اشكال و جواب 55\r\n6 : فروع 56\r\n1 - 6 : فرع اول - نيازمندى علوم به فلسفه 56\r\n1 - 1 - 6 : اشكال 57\r\n2 - 6 : فرع دوم - بازگشت مسائل فلسفه به تقسيمات موجود 59\r\n1 - 2 - 6 : اشكال 61\r\n3 - 6 : فرع سوم - مسائل فلسفى به نحو عكس الحمل‌اند 61\r\n4 - 6 : فرع چهارم - فلسفهء علم آلى نيست 62\r\n1 - 4 - 6 : اشكال 63\r\n5 - 6 : فرع پنجم - نفى برهان لمّى در فلسفه 63\r\n1 - 5 - 6 : اشكال 64\r\nمرحلهء اوّل : مسائل كلى وجود\r\nفصل اول : اشتراك معنوى وجود 68\r\n1 : توضيح مدعا 69\r\n2 : فايدهء اين بحث 69\r\n3 : اشتراك معنوى وجود امرى وجدانى است 70\r\n4 : اقوال مخالف 71\r\n1 - 4 : اشتراك لفظى وجود در تمام موجودات 71\r\n1 - 1 - 4 : توضيح مدعا 71\r\n2 - 1 - 4 : برهان اول بر ابطال اين قول 72\r\n3 - 1 - 4 : برهان دوم بر ابطال اين قول 72\r\n2 - 4 : اشتراك لفظى وجود در واجب و ممكن 73\r\n\r\n","description":"","footnote":"","page_name":" 10 ","page_number":10},
  {"content":"\r\n\r\n1 - 2 - 4 : توضيح مدعا 73\r\n2 - 2 - 4 : برهان بطلان اين قول 73\r\n3 - 4 : اشتباه بين احكام مفهوم و مصداق 75\r\nفصل دوم : اصالت وجود و اعتباريت ماهيت 77\r\n1 : تاريخچهء بحث 79\r\n2 : توضيح مدّعا 79\r\n1 - 2 : واژهء « وجود » 79\r\n2 - 2 : واژهء « ماهيت » 80\r\n3 - 2 : واژهء « اصالت » و « اعتباريت » 81\r\n4 - 2 : اصالت وجود و اعتباريت ماهيت 82\r\n1 - 4 - 2 : مقدمات اخذ شده در طرح مدّعا 85\r\n3 : برهان اصالت وجود 87\r\n4 : اشكالات اصالت وجود و جواب آنها 88\r\n1 - 4 : اشكال اول و جواب آن 88\r\n1 - 1 - 4 : اشكال 88\r\n2 - 1 - 4 : جواب 89\r\n1 - 2 - 1 - 4 : اشكال بر جواب 90\r\n2 - 2 - 1 - 4 : پاسخ اشكال 91\r\n2 - 4 : اشكال دوم و جواب آن 93\r\n1 - 2 - 4 : اشكال 93\r\n2 - 2 - 4 : جواب 93\r\n3 - 2 - 4 : تمثيل 96\r\n3 - 4 : اشكال سوم و جواب آن 97\r\n1 - 3 - 4 : اشكال 97\r\n2 - 3 - 4 : جواب 97\r\n5 : اقوال مخالف اصالت وجود و ابطال آنها 98\r\n1 - 5 : اصالت ماهيت 98\r\n\r\n","description":"","footnote":"","page_name":" 11 ","page_number":11},
  {"content":"\r\n\r\n1 - 1 - 5 : مقصود از اعتبار ماهيت من حيث هى هى 98\r\n2 - 1 - 5 : ماهيت به چه اعتبارى اصيل است 99\r\n3 - 1 - 5 : ابطال اصالت ماهيت 100\r\n2 - 5 : اصالت وجود در واجب و اصالت ماهيت در ممكن 100\r\n1 - 2 - 5 : توضيح مدّعا 100\r\n2 - 2 - 5 : ابطال قول فوق 102\r\n6 : فروع 103\r\n1 - 6 : فرع اول - در هر حمل ماهوى وجود واسطه در عروض است 103\r\n1 - 1 - 6 : توضيح مدّعا 103\r\n2 - 1 - 6 : برهان 105\r\n3 - 1 - 6 : اشكال و جواب 106\r\n2 - 6 : فرع دوم - عدم اتصاف وجود به احكام ماهوى 108\r\n1 - 2 - 6 : توضيح مدّعا 108\r\n2 - 2 - 6 : برهان 109\r\n3 - 2 - 6 : نتايج اين فرع 109\r\nالف ) وجود مساوق شخصيت است 109\r\nب ) وجود مثل ندارد 110\r\nج ) وجود ضدّ ندارد 111\r\n3 - 6 : فرع سوم - وجود بسيط است 111\r\n1 - 3 - 6 : توضيح مدّعا و برهان 111\r\n2 - 3 - 6 : تحقيق در بساطت وجود 112\r\n1 - 2 - 3 - 6 : مقصود از حقيقت وجود 113\r\n2 - 2 - 3 - 6 : توضيحى دربارهء معناى بساطت 114\r\n3 - 2 - 3 - 6 : بررسى دليل 116\r\n4 - 6 : فرع چهارم - اتحاد وجود با صفاتش 121\r\n1 - 4 - 6 : توضيح مدّعا 121\r\n2 - 4 - 6 : برهان 122\r\n5 - 6 : فرع پنجم - انقسام موجود به بالذات و بالعرض 122\r\n\r\n","description":"","footnote":"","page_name":" 12 ","page_number":12},
  {"content":"\r\n\r\n6 - 6 : فرع ششم - زيادت وجود بر ماهيت 124\r\n1 - 6 - 6 : توضيح مدّعا 124\r\n2 - 6 - 6 : براهين 126\r\n3 - 6 - 6 : اختلاف وجود به سبب اختلاف ماهيات 127\r\n7 - 6 : فرع هفتم - نفس الامر 129\r\n1 - 7 - 6 : توضيح مدّعا 129\r\n2 - 7 - 6 : انواع قضايا 130\r\n3 - 7 - 6 : تعيين مطابق و محكىّ انواع قضايا 131\r\nالف ) مطابق قضاياى ذهنيه 131\r\nب ) مطابق قضاياى فلسفى 134\r\nج ) مطابق قضاياى عدمى 134\r\n4 - 7 - 6 : معناى جامع نفس الأمر 136\r\n5 - 7 - 6 : اقوال مختلف 138\r\n1 - 5 - 7 - 6 : جمع بين قول دوم و قول علامه 139\r\n8 - 6 : فرع هشتم - شيئيت و وجود مساوق‌اند 140\r\n9 - 6 : فرع نهم - حقيقت وجود علت ندارد 142\r\n10 - 6 : فرع دهم - حقيقت وجود قابل حصول در ذهن نيست 143\r\n1 - 10 - 6 : اشكال و جواب 146\r\nفصل سوم : تشكيك وجود 149\r\n1 : مقدمات طرح مسئله 151\r\n1 - 1 : كثرت ماهوى 151\r\n1 - 1 - 1 : اشكال و جواب 152\r\n2 - 1 : كثرت وجودى 153\r\n3 - 1 : كثرت وجود عين وجود است 154\r\n2 : توضيح مدّعا 154\r\n3 : اقوال مختلف 155\r\n1 - 3 : مشرب عرفا 156\r\n\r\n","description":"","footnote":"","page_name":" 13 ","page_number":13},
  {"content":"\r\n\r\n2 - 3 : مشرب محقق دوانى 157\r\n3 - 3 : مشرب منسوب به مشائيان 158\r\n4 - 3 : مشرب حكمت متعاليه 158\r\n4 : برهان 159\r\n1 - 4 : اثبات جهت وحدت در حقيقت وجود 160\r\n2 - 4 : وحدت حقيقت وجود عين حقيقت وجود است 160\r\n5 : ذكر مثال 161\r\n6 : اشكالات 162\r\n1 - 6 : اشكال اول 162\r\n2 - 6 : اشكال دوم 163\r\n3 - 6 : اشكال سوم 164\r\n4 - 6 : اشكال بر برهان 165\r\n1 - 4 - 6 : نقض 165\r\n2 - 4 - 6 : اشكال 165\r\n7 : مشرب پنجم 167\r\n8 : فروع 168\r\n1 - 8 : فرع اول 168\r\n2 - 8 : فرع دوم 169\r\n3 - 8 : فرع سوم 172\r\n4 - 8 : فرع چهارم 173\r\n5 - 8 : فرع پنجم 174\r\n6 - 8 : فرع ششم 174\r\n1 - 6 - 8 : تاريخچهء بحث 175\r\n2 - 6 - 8 : توضيح سؤال 176\r\n3 - 6 - 8 : جواب سؤال ( توضيح مدعا ) 177\r\nالف ) تخصص به ذات 177\r\nب ) تخصص به مراتب 178\r\nج ) تخصص به ماهيات 179\r\n4 - 6 - 8 : سخن حق در تخصص وجود به ماهيت 180\r\n\r\n","description":"","footnote":"","page_name":" 14 ","page_number":14},
  {"content":"\r\n\r\nفصل چهارم : پاره‌اى از ويژگيهاى عدم 181\r\n1 : پيدايش مفهوم عدم در ذهن 183\r\n2 : وجوه مشترك عدم مطلق و عدم اضافى و فرق آنها 186\r\n3 : در عدم تمايزى نيست 187\r\n1 - 3 : توضيح مدعا 187\r\n2 - 3 : برهان 187\r\n3 - 3 : اشكال و جواب 189\r\n4 - 3 : اشكالى ديگر و جواب آن 190\r\n4 : پارادوكسهاى عدم و حلّ آنها 192\r\n1 - 4 : موارد كاربرد دو اصطلاح « حمل اوّلى » و « حمل شايع » 193\r\n2 - 4 : پارادوكس « عدم العدم عدم » و حلّ آن 194\r\n3 - 4 : پارادوكس « المعدوم المطلق لا يخبر عنه » و حل آن 196\r\n4 - 4 : پارادوكس « اللاثابت فى الذهن ثابت فى الذهن » و حل آن 199\r\n5 - 4 : پارادوكس « اجتماع نقيضين محال است » و حل آن 200\r\n6 - 4 : پارادوكس « جزئى كلى است » و حل آن 201\r\nفصل پنجم : وجود تكرارشدنى نيست 205\r\n1 : طرح مدعا 207\r\n2 : انگيزهء طرح بحث 207\r\n3 : براهين حكما 208\r\n1 - 3 : برهان ابطال تكرّر در وجود 208\r\n1 - 1 - 3 : اشكال اول بر مدعاى حكما و جواب آن 211\r\n1 - 1 - 1 - 3 : حقيقت عدم سلب تحصيلى وجود محدود است 213\r\n2 - 1 - 3 : اشكال دوم بر مدّعاى حكما و جواب آن 214\r\n2 - 3 : برهان ابطال مثلين من جميع الجهات 216\r\n3 - 3 : براهين استحالهء اعادهء معدوم 217\r\n1 - 3 - 3 : برهان اوّل 218\r\n2 - 3 - 3 : برهان دوم 219\r\n\r\n","description":"","footnote":"","page_name":" 15 ","page_number":15},
  {"content":"\r\n\r\n3 - 3 - 3 : برهان سوم 220\r\n4 - 3 - 3 : برهان چهارم 221\r\n4 : برهان مخالفين حكما و جواب آن 222\r\n1 - 4 : دليل امكان اعادهء معدوم 222\r\n2 - 4 : ردّ دليل فوق 223\r\nمرحلهء دوّم : وجود مستقل و رابط\r\nفصل اوّل : انقسام وجود به مستقل و رابط 227\r\n1 : توضيح مدعا 229\r\n2 : روش اثبات وجود رابط در اين كتاب 231\r\n3 : وجود محمولى و رابط 231\r\n1 - 3 : مفاهيم اسمى و حرفى 231\r\n2 - 3 : مقصود از وجود محمولى و رابط 233\r\n3 - 3 : وجود رابط و محمولى مشترك لفظىاند يا معنوى ؟ 233\r\n4 - 3 : اثبات وجود رابط در قضيه 235\r\n1 - 4 - 3 : اقسام قضايا 235\r\n2 - 4 - 3 : برهان 237\r\n1 - 2 - 4 - 3 : اثبات رابط در هليهء مركبهء خارجيهء 237\r\n2 - 2 - 4 - 3 : رابط در قضيه مفهوم حرفى است 238\r\n4 : اثبات وجود مستقل و رابط 240\r\n1 - 4 : ابهامات برهان موجود در كتاب و شواهدى بر تقرير فوق 242\r\n2 - 4 : اشكال بر برهان فوق 244\r\n5 : گذرى بر اصطلاحات مطرح در اين فصل 245\r\n1 - 5 : وجود رابط به معناى وجود خارجى عين الربط به وجود ديگر 246\r\n2 - 5 : وجود رابط به معناى مفهوم حرفى وجود 246\r\n3 - 5 : وجود رابط به معناى وجود خارجى مستقل ناعت 246\r\n6 : فروع 247\r\n1 - 6 : فرع اول - ظرف وجود رابط 247\r\n\r\n","description":"","footnote":"","page_name":" 16 ","page_number":16},
  {"content":"\r\n\r\n2 - 6 : فرع دوم - وجود رابط سبب اتحاد طرفين است 248\r\n1 - 2 - 6 : يك اشكال نقضى 250\r\n3 - 6 : فرع سوم - تعداد اجزاء قضيه 251\r\n1 - 3 - 6 : اشكال و تفصيل 252\r\n4 - 6 : فرع چهارم - نفى عدم رابط و برهان آن 255\r\n1 - 4 - 6 : تفصيلى در نفى عدم رابط 255\r\n2 - 4 - 6 : قضيهء موجبهء معدوله فاقد نسبت حكميه است 257\r\n1 - 2 - 4 - 6 : تفصيل و اشكال 259\r\n3 - 4 - 6 : قضيهء سالبه فاقد نسبت حكميه است 261\r\n1 - 3 - 4 - 6 : تفصيل و اشكال 262\r\n5 - 6 : تمام قضايا واجد نسبت حكميه‌اند 262\r\n6 - 6 : فرع پنجم - وجود رابط ماهيت ندارد 263\r\nفصل دوّم : چگونگى اختلاف وجود رابط و مستقل 267\r\n1 : مقدمات 269\r\n1 - 1 : نظر آلى و استقلالى به مفاهيم 269\r\n2 - 1 : اشتراك و تباين مفاهيم 270\r\n3 - 1 : اشتراك معنوى و لفظى 273\r\n2 : اختلاف نوعى و غيرنوعى وجود مستقل و رابط 274\r\n1 - 2 : اختلاف نوعى و غيرنوعى وجود مستقل و رابط در اسفار 274\r\n2 - 2 : تصوير جامع مفهومى بين معناى اسمى و حرفى 275\r\n3 - 2 : مقصود از اختلاف نوعى و غيرنوعى در اين كتاب 279\r\n1 - 3 - 2 : اشكال و جواب 282\r\n2 - 3 - 2 : اشكال ديگرى و جواب آن 284\r\n3 : برهان بر اختلاف غيرنوعى وجود مستقل و رابط 286\r\n4 : فروع 289\r\n1 - 4 : فرع اول - هر مفهومى فى حد نفسه مبهم است 289\r\n2 - 4 : فرع دوم - اقسام وجود رابط 290\r\n\r\n","description":"","footnote":"","page_name":" 17 ","page_number":17},
  {"content":"\r\n\r\n3 - 4 : فرع سوم - در نشئهء وجود تنها يك وجود مستقل هست 291\r\n5 : اشكالات 291\r\n1 - 5 : دليل اخصّ از مدّعاست 291\r\n2 - 5 : متمم برهان 293\r\n1 - 2 - 5 : اشكالات وارد بر برهان متمم 294\r\nفصل سوّم : وجود لنفسه و وجود لغيره 297\r\n1 : توضيح مدعا 299\r\n1 - 1 : تصويرى از وجود لغيره و وجود لنفسه 299\r\n2 - 1 : ذكر يك مثال و مقايسه 301\r\n3 - 1 : تطبيق تصوير فوق با كتاب 302\r\n2 : اثبات وجود لنفسه و لغيره در خارج 304\r\n3 : فروع 306\r\n1 - 3 : فرع اول 306\r\n1 - 1 - 3 : نتيجهء اول - عرض مرتبه‌اى از وجود جوهر است 307\r\n2 - 1 - 3 : نتيجهء دوم - تركيب صورت و ماده اتحادى است 307\r\n3 - 1 - 3 : مناقشه 308\r\n2 - 3 : فرع دوم 309\r\nكتابنامه 311\r\n\r\n","description":"","footnote":"","page_name":" 18 ","page_number":18},
  {"content":"\r\n\r\n\r\nسخنى با خواننده\r\nبسم الله الرحمن الرحيم الحمد لله رب العالمين و الصلوه و السلام على سيدنا محمد و آله الطاهرين سيما بقيه الله الاعظم ارواح العالمين له الفداء .\r\nيكى از ستارگان درخشان در آسمان فرهنگ اسلامى در قرن اخير عارف ، فيلسوف ، مفسر و فقيه بزرگوار حضرت آيت الله مرحوم استاد علامه طباطبائى - قدس الله نفسه الزكيه - است .\r\nنقش ايشان در اعتلاى فرهنگ اسلامى از دو جهت قابل توجه است : 1 - از جهت تربيت محققينى كه هريك خود از مفاخر اسلام و مدافعان سرسخت فرهنگ اسلامى به‌شمار مىروند ؛ 2 - از جهت احياى علومى مانند حكمت ، اخلاق ، عرفان و تفسير كه در حوزه‌هاى علميه رو به خاموشى مىرفت . براى حصول اين مقصد ، مرحوم علامه به دو وسيله دست يازيدند : يكى تشكيل حوزه‌هاى درسى حكمت ، تفسير ، عرفان و اخلاق و ديگر تاليف كتبى كه هريك پس از ايشان نقش كتابى درسى را در رشتهء خود ايفا كرد ؛ نهاية الحكمة از جمله همين كتب است .\r\nپيش از آنكه نهاية الحكمة و بدايه الحكمه به رشتهء تحرير درآيند ، اولين كتاب درسى متداول در حوزه‌ها در زمينهء فلسفه شرح منظومهء حاج ملا هادى سبزوارى - رحمة الله عليه - بود . هرچند اين كتاب خود نشان‌دهنده نبوغ و دانش مولف آن است - زيرا مجموعه‌اى از مسائل فلسفى است كه به نظم درآمده و ناظم خود آن را شرح كرده است - كتاب نهايه از جهاتى بر آن برترى دارد كه ذيلا بدانها اشاره مىشود :\r\n1 - منظومه در ابتدا به منظور يك كتاب درسى تصنيف نشده ، بلكه مقصود از آن بيان منظوم دوره‌اى فشرده از فلسفه است براى كسانى كه مايل‌اند يك متن فلسفى فشرده را از برداشته باشند ولى هدف از تصنيف نهايه كتابى درسى براى طلاب تازه آشنا به فلسفه بوده و به همين دليل سعى شده است شرايط لازم براى كتابى درسى در آن رعايت شود .\r\n\r\n","description":"","footnote":"","page_name":" 19 ","page_number":19},
  {"content":"\r\n\r\n2 - انسجام ، سلاست و سادگى متن : مسائل فلسفى خود پيچيده و مشكل‌اند و ريختن آنها در قالب نظم در منظومهء مرحوم سبزوارى به اين مشكل افزوده و شرح مولف نيز اين مشكل را چنان كه شايد و بايد حل نكرده است ، زيرا اشارهء وى به نكات ادبى ابيات در جاىجاى كتاب موجب عدم انسجام متن و طبعا باعث گسيختگى رشتهء فكر خواننده است ، بر خلاف نهايه كه منسجم ، سليس و ساده است .\r\n3 - ترتيب منطقى مسائل : در اين كتاب ، سعى بر اين است كه حتى المقدور براى اثبات يك مسئله يا مقدمات آن به مطالب بعدى احاله نشود . هرجا مسأله‌اى طرح‌شده ، يا همهء مقدمات آن و نيز خود آن اثبات و يا قبلا اثبات شده‌اند ؛ به عبارت ديگر ، هميشه مسائل بعدى مبتنى بر مسائل قبلى است نه بالعكس . ازاين‌رو ، در اين كتاب ، عبارتى مانند « سنوضح ، ستعلم و سنبيّن » كمتر به چشم مىخورد .\r\n4 - متن نهايه از نظر ترتيب ابواب و فصول و رئوس مطالب مانند اسفار صدر المتالهين شيرازى - رضوان الله تعالى عليه - و در واقع تلخيص آن است به استثناى برخى از فصول و مطالب غيرضرورى آن بعلاوه نظريات خاص مصنف . اين خصيصه از اين جهت براى خواننده مفيد است كه اگر وى تصميم به ادامهء فلسفه نداشت ، دست‌كم با امهات مسائل حكمت اسلامى آشنا شده و به خلاصه‌اى از اسفار دست يافته است و اگر تصميم به ادامه فلسفه داشت ، همين مسائل را مبسوطتر و گسترده‌تر در اسفار مىآموزد .\r\n5 - در اين كتاب احيانا مسائل جديدى ارائه شده كه قبلا مطرح نبوده است و طبعا كتب فلسفى قبلى - از جمله شرح منظومه - از آن عارى است و نيز گاه آراء بسيار عميقى در حل برخى از مسائل عرضه گرديده كه از فكر زاينده مرحوم استاد سرچشمه گرفته و در حقيقت نشاندهنده آخرين آراء فلسفى در باب آن مسائل است .\r\nبه دليل مزاياى فوق و به دلايل ديگرى كه مجال ذكر آنها نيست ، اين كتاب اندكى پس از انتشار رسما كتاب درسى فلسفه شد و اساتيد حكمت به تدريس آن پرداختند . استاد بزرگوار ، فيلسوف گرانقدر حضرت آيت اللّه مصباح - دام ظله - نخستين‌بار آن را براى طلاب دورهء عالى مدرسه حقانى و سپس دو دورهء ديگر آن را براى طلاب دورهء آموزش موسسهء در راه حق تدريس فرمودند . خصوصيت تدريس معظم له اين است كه ابتدا مطلب كتاب كاملا تقرير و در\r\n\r\n","description":"","footnote":"","page_name":" 20 ","page_number":20},
  {"content":"\r\n\r\nموارد لزوم به نقد آن پرداخته مىشود و در پايان به نظر مختار اشاره مىگردد . اين سبك تدريس در رشد فكر و استقلال نظر مستمع تأثير بسزائى دارد .\r\nدرهرحال ، از دورهء اول تدريس استاد نوار يا نوشته‌اى در دست نيست ولى نوارهاى دوره‌هاى بعد موجود است . اين نوارها بعدها پياده گرديد و در دسترس طلاب علاقمند قرار گرفت ولى نظر به سبك گفتارى آن نياز به ويرايش داشت . حسن ظن استاد به نگارنده - كه چندين سال از رهنمودها و الطاف ايشان برخوردار بوده افتخار تلمّذ در محضر ايشان و استفاده از درسهاى آموزش فلسفه ، نهايه ، اسفار ، برهان شفا ، الهيات شفا و معارف قرآن را داشته‌ام - موجب شد كه اين امر را به اين حقير واگذارند . پس از مشورت با ايشان ، به اين نتيجه رسيديم كه صرف ويرايش صورى يا زبانى كافى نيست و لازم است كه در تدوين نوارها به صورت كتاب سه اصل زير مراعات شود :\r\n1 - تبويب و دسته‌بندى مطالب : واضح است كه در گفتار تمام همّ گوينده اين است كه مطلب به نحو روشن و دقيق تقرير شود . لهذا مدرس در هنگام تدريس توجهى به تبويب مطالب ندارد . همهء مطالب يك فصل سلسله‌وار و بدون عنوان بيان مىشود ولى در هنگام نوشتن بايد تمام توضيحاتى كه دربارهء مطالب يك فصل داده شده دسته‌بندى شود و براى هر قسمت عنوان مناسب انتخاب شود .\r\n2 - اضافه كردن توضيحات لازم : در هر كلاسى بسط مطالب و شرح و تفصيل آنها بستگى به سطح معلومات مستمعين دارد . اگر مستمعين از معلومات كافى برخوردار باشند ، طبعا مدرس توضيح كمترى خواهد داد . ممكن است مدرس به اتكاى معلومات مستمعين از ارائه مقدمات لازم براى تشريح صورت مسئله يا جدا كردن مقدمات استدلال و يا از اثبات برخى از آنها خوددارى ورزد ، چه در غير اين صورت تدريس موجب كسالت و خستگى متعلمين مىگردد .\r\nاز قضا ، طلّابى كه در درس استاد شركت داشتند قبلا دو كتاب بدايه الحكمه و فلسفتنا را نزد اساتيد ديگر و مواد درسى كتاب دروس فلسفه را - كه در آن ايام هنوز به رشته تحرير در نيامده بود - نزد خود استاد فراگرفته بودند . بنابراين ، هم با مسائل فلسفه و انواع استدلالهاى آن و هم با مذاق استاد و روش تدريس و نقدها و موشكافيهاى ايشان آشنايى كافى داشتند .\r\nاقتضاى اين آشنايى آن بود كه در مواردى كه لازم نيست كمتر توضيح داده شود و حتى گاهى\r\n\r\n","description":"","footnote":"","page_name":" 21 ","page_number":21},
  {"content":"\r\n\r\nبه اشاره‌اى بسنده گردد . اما روشن است كه خوانندگان كتاب را نمىتوان با مستمعين درس مقايسه كرد ؛ ممكن است خواننده كتاب معلومات كمترى داشته يا از استعداد كمترى در رشتهء مورد بحث در كتاب برخوردار باشد و . . . ازاين‌رو ، در تدوين يك كتاب ، به هيچ‌وجه نمىتوان به اتكاى معلومات خواننده از توضيح مطالب مجمل يا تشريح مقدمات يا تصريح آنها خوددارى ورزيد ، پس بر تدوين‌كننده لازم است كه در موارد فوق اگر كمبودى يافت جبران كند . در اين شرح نيز همين اصل رعايت شده است . مثلا براى فهم مدخل ، مقدمه‌اى اضافه شده است . براى طرح مسئله اصالت وجود تشريح و تفصيل بيشترى داده شده است .\r\nمقدمات لازم براى طرح مسئله اصالت وجود از طرح خود صورت مسئله و از مقدمات برهان آن كاملا متمايز شده و جايگاه هريك به خوبى مشخص شده است و به همين ترتيب در هر موردى كه به اين‌گونه توضيحات نياز بوده از آن مضايقه نشده است . در اغلب موارد سعى شده است كه مقدمات براهين يك‌يك جدا شوند تا اولا ، نقش هر مقدمه در استدلال روشن گردد و ثانيا ، اگر نقد يا خدشه‌اى بر آن وارد است ، جاى آن به خوبى مشخص شود .\r\nالبته ناگفته نماند كه براى اضافه كردن توضيحات يا بسط صورت مسئله و امثال ذلك در مواردى از ساير كتب استاد و در چند مورد نيز از كتب شهيد بزرگوار مرحوم استاد مطهرى ( ره ) استفاده شده است كه در موارد اخير غالبا در پاورقى اشاره شده است ؛ در غير اين دو صورت مطلب اضافه شده پس از تقرير از نظر استاد گذشته است .\r\n3 - نگارش كامل : بديهى است كه با تغييرات فوق جايى براى ويرايش زبانى يا صورى باقى نمىماند . بلكه احتياج به نگارش كليه مطالب است كه در واقع آخرين مرحله كار است .\r\nالبته با تمام دقتهاى به عمل آمده ممكن است در مطالب اضافه شده يا در تفكيك مقدمات استدلالها يا در نگارش خطاهايى صورت گرفته باشد كه به عهدهء اين جانب است .\r\nآخرين نكته‌اى كه بايد گفت دربارهء شماره‌گذارى مطالب است كه به روش اعشارى است .\r\nتوضيح اين مطلب در پيشگفتار جلد دوم آمده است و از ذكر آن در اينجا خوددارى مىكنيم .\r\nالبته بهتر بود اين توضيحات در همين پيشگفتار مىآمد ولى چون گمان مىرفت كه نياز به توضيح ندارد از آن صرف‌نظر كرديم . بعد از چاپ جلد اول كتاب ، به دليل ابهاماتى كه براى برخى پيش آمد ، احساس كرديم كه بايد باختصار آن را توضيح دهيم . ازاين‌رو ، در پيشگفتار جلد دوم بدان پرداخته‌ايم .\r\n\r\n","description":"","footnote":"","page_name":" 22 ","page_number":22},
  {"content":"\r\n\r\nدر پايان ، شادى روح مرحوم استاد علامه طباطبائى و طول عمر استاد مصباح و توفيق ايشان در خدمت به فرهنگ اسلامى را از درگاه خداوند تعالى خواستارم .\r\nقم مرداد 1376 ربيع الثانى 1418 عبد الرسول عبوديّت .\r\n* * *\r\n\r\n","description":"","footnote":"","page_name":" 23 ","page_number":23},
  {"content":"\r\n . \r\n","description":"","footnote":"","page_name":" 24 ","page_number":24},
  {"content":"\r\n\r\n\r\nمقدمهء مدخل توضيح چند اصطلاح منطقى\r\nيكى از شيوه‌هاى معمول در بين دانشمندان اين بوده است كه قبل از پرداختن به مسائل يك علم تحت عنوان « مقدمه » يا « مدخل » بحثى مطرح مىكرده‌اند و در آن دربارهء تعريف ، موضوع و فايده آن علم توضيح مىداده‌اند . احيانا در برخى از كتب ، مطالب ديگرى نيز افزوده‌اند ، از قبيل مرتبه يا جايگاه علم در بين علوم ، ترتيب مطالب علم ، تاريخچهء علم ، مبادى تصورى و تصديقى علم ، مصنف يا مولف آن و روش تحقيق در آن . هدف از اين شيوه اين بوده است كه پژوهشگر هنگام شروع يك علم اجمالا با مطالب مطرح در آن آشنا شود .\r\nدر اين كتاب نيز ، از همين شيوه پيروى شده است و در مدخل آن دربارهء فلسفه الهى ، موضوع آن ، هدف و غايت آن و احيانا درباره مطالب ديگرى از اين قبيل توضيحاتى داده‌اند .\r\nبه لحاظ اينكه مفاهيمى از قبيل « علم ، موضوع علم ، مسائل علم ، عوارض ذاتيه و غريبه موضوع علم ، مبادى تصورى و تصديقى علم » اصطلاحاتى منطقى و مبتنى بر پاره‌اى از مسائل منطقىاند كه در اين كتاب دربارهء آنها توضيحى داده نشده است ولى فهم مطالب مندرج در مقدمه متوقف بر دانستن آنهاست ، قبل از پرداختن به مدخل به توضيح اين اصطلاحات مىپردازيم .\r\n\r\n1 : علم\r\nمقصود از « علم » مجموعه‌اى از مسائل است و هر مسأله‌اى در اصطلاح منطق يك قضيه است كه از موضوع ، محمول ، نسبت حكميه و حكم تشكيل مىشود ؛ مثلا ، قضيهء « مجموع زواياى مثلث صد و هشتاد درجه است » يا قضيهء « دو قطر مربع باهم برابرند » و نيز قضيهء « مساحت مستطيل برابر حاصلضرب طول در عرض است » هركدام يك مسئله هندسى است ؛ هندسه\r\n\r\n","description":"","footnote":"","page_name":" 25 ","page_number":25},
  {"content":"\r\n\r\nمجموعه‌اى است از اين قبيل مسائل . در مورد حساب ، فيزيك ، شيمى ، روان‌شناسى ، فيزيولوژى ، فلسفه و ساير علوم نيز وضع به همين منوال است ؛ يعنى ، هريك از آنها مجموعه‌اى از قضايا هستند . پس واژه « علم » در منطق به مجموعه‌اى از مسائل و قضاياى گرد آورى شده اطلاق مىشود و لذا معنايى عام و فراگير دارد كه همهء علوم - اعم از تجربى و عقلى ، نظرى و عملى ، حقيقى و اعتبارى - را شامل مىشود .\r\n\r\n2 : تمايز علوم\r\nمىدانيم كه كليهء قضايا و مسائل علمى به صورت يك مجموعهء واحد و تحت يك علم فراگير گردآورى نشده‌اند ، بلكه به صورت مجموعه‌هاى متعدد و گروههاى گوناگون دسته‌بندى شده‌اند كه هر دسته‌اى علمى واحد و متمايز از سايرين به وجود آورده و نام خاصى را به خود اختصاص داده است : « حساب » « هندسه » ، « طب » و غيره . واضح است كه اين گردآوريها و دسته‌بنديها به شكلهاى گوناگونى ممكن است ؛ حكماى ما ، به پيروى از ارسطو ، علوم را به شكلى دسته‌بندى كرده‌اند و پاره‌اى از حكماى اروپا به شكل ديگرى . نيز مىدانيم كه اين دسته‌بنديها گزاف و دلخواه نيست ، بلكه هريك براساس ملاك و ميزان خاصى است . مثلا در دسته‌بندى ارسطويى ، گروهى از مسائل كه موضوع آنها تحت يك مفهوم كلىتر قرار مىگيرد يك علم را تشكيل مىدهند و گروهى ديگر كه موضوعشان مشمول مفهوم كلى ديگرى است علمى ديگر را ؛ در دسته‌بندى ديگرى مىتوان مسائل را به حسب اغراضى كه برآورده مىسازند گروه‌بندى نمود ، به اين ترتيب كه مجموعهء قضايايى كه در غرض واحدى دخيل‌اند يك علم تلقى شوند و مجموعه‌اى ديگر كه در غرضى ديگر مشترك‌اند علمى ديگر ، خواه بين موضوعات اين مسائل تناسبى وجود داشته باشد يا نه ؛ در دسته‌بندى سومى مىتوان قضايا را براساس موضوع و روش تحقيق دسته‌بندى كرد ، بدين‌شكل كه مجموعهء قضايايى كه موضوع آنها مشمول يك مفهوم كلى است و روش تحقيق آنها نيز يكسان است يك علم به حساب آيند و مجموعه‌اى ديگر علمى ديگر . ملاك دسته‌بندى اول وحدت موضوع مسائل است در يك مفهوم كلىتر ، ملاك دسته‌بندى دوم اشتراك مسائل است در غرضى واحد و ملاك دسته‌بندى سوم وحدت موضوع مسائل است در يك مفهوم كلىتر و در روش تحقيق .\r\nاكنون بجاست كه سؤال كنيم : « بهترين ملاك براى دسته‌بندى علوم چيست ؟ بهترين شيوهء\r\n\r\n","description":"","footnote":"","page_name":" 26 ","page_number":26},
  {"content":"\r\n\r\nگروه‌بندى كدام است ؟ » به نظر بسيارى از منطقيين و حكماى اسلامى و از جمله استاد علامه ، در قضاياى برهانى ، يعنى قضايايى كه مقدمه يا نتيجهء برهان واقع مىشوند ، بهترين شيوهء دسته‌بندى شيوهء ارسطوئى است ؛ يعنى ، گروه‌بندى براساس وحدت موضوع قضايا ؛ به عبارت ديگر ، بهترين ملاك براى تمايز علوم برهانى تمايز آنها براساس موضوع است . بيان دليل اين مدعا موقوف است بر اينكه مقدمتا دربارهء دسته‌بندى اعتبارى و دسته‌بندى نفس الامرى قضاياى برهانى توضيح دهيم .\r\n\r\n3 : دسته‌بندى اعتبارى\r\nمقصود از دسته‌بندى اعتبارى دسته‌بنديى است كه زمام ملاك آن به‌دست ماست ، اراده و انتخاب ماست كه چيزى را ملاك قرار مىدهد يا از ملاك بودن ملغا مىسازد ، ملاك بودن ملاك به فرض و اعتبار ما بستگى دارد و به زبان فلسفى ملاك بودن ملاك بالعرض است نه بالذات . از همين‌رو ، اگر امرى به منزلهء ملاك انتخاب شد و براساس آن گروه‌بندى خاصى به‌وجود آمد ، مىتوان با تغيير آن و جايگزينى امر ديگرى گروه‌بندى جديدى به‌دست آورد و به اين ترتيب با انتخاب ملاكهاى مختلف مىتوان به شيوه‌هاى گوناگون گروه‌بندى قضايا دست يافت . اين نوع دسته‌بندى در تمام قضايا ، اعم از برهانى و غيربرهانى ، ممكن است .\r\nاز آنچه گفته شد ، مىتوان دريافت كه منظور از دسته‌بندى نفس الامرى قضايا دسته‌بنديى است كه زمام ملاك آن به دست ما نيست ، ملاك بودن ملاك آن به فرض و اعتبار ما بستگى ندارد ، تابع واقع و نفس الامر است ؛ يعنى ، صرف‌نظر از فرض و اعتبار ما خود قضايا واجد خصوصيتى هستند كه موجب مىشود آنها براساس امر خاصى ( مانند موضوع ) دسته‌بندى شوند . با توجه به استدلالى كه جهت اثبات اين نوع دسته‌بندى در كتب منطقى ذكر شده ، روشن مىشود كه اين نوع دسته‌بندى تنها در قضاياى برهانى قابل تصوير است . خصوصيت قضاياى برهانى اين است كه يقينى هستند و ، چنان كه در كتب منطقى بحث شده ، همين خصوصيت يقينى بودن ، كه امرى واقعى و نفس الامرى است و تابع فرض و اعتبار ما نيست ، موجب شده است اين قضايا براساس موضوع خود گروه‌بندى و متمايز گردند .\r\nممكن است گمان رود كه واقعى يا نفس الامرى بودن دسته‌بندى قضاياى برهانى مستلزم اين است كه اين قضايا امورى خارجى باشند و در خارج بين برخى از آنها نوعى ارتباط و\r\n\r\n","description":"","footnote":"","page_name":" 27 ","page_number":27},
  {"content":"\r\n\r\nطبعا نوعى دسته‌بندى و تمايز وجود داشته باشد ولى اين گمان باطل است . بيشك ، ظرف قضيه ذهن است و در خارج از ذهن قضيه و موضوع و محمول و برهان و امثال ذلك يافت نمىشود ؛ بالتبع ظرف گروه‌بندى و دسته‌بندى قضايا نيز ذهن است . بنابراين ، مقصود از واقعى و نفس الامرى بودن دسته‌بندى اين نيست كه در ظرف خارج است ؛ مقصود اين است كه اين دسته‌بندى و تمايز فرضى و به صرف اعتبار ذهن نيست ، بلكه قضيه برهانى خودبخود مستلزم اين دسته‌بندى است .\r\nبراى روشن شدن مقصود ، سلسله اعداد را در نظر مىگيريم ، به عقيدهء بسيارى از حكما عدد امرى است انتزاعى و در خارج وجود خاص به خود ندارد ، در عين‌حال ترتيب اعداد امرى است واقعى و نفس الامرى ، امرى است كه ريشه در خود اعداد دارد و ربطى به فرض و اعتبار ذهن ندارد ، بدين‌معنى كه هر عددى در سلسلهء اعداد مرتبه و جايگاهى خاص دارد ، عدد 4 بين 3 و 5 است و عدد 8 بين 7 و 9 و اين مرتبه و جايگاه عين آن عدد است ؛ 4 يعنى عددى كه بين 3 و 5 است ، 8 يعنى عددى كه بين 7 و 9 است ، چهار و هشت جز اين معنا ندارند . ممكن نيست عدد 4 جايش را با 8 عوض كند و در عين‌حال همان 4 باشد . اگر چهار را در مرتبه و جاى هشت فرض كرديم ، در واقع همان هشت را تصور كرده‌ايم ولى اسمش را چهار نهاده‌ايم ؛ محال است بتوان تصور كرد عدد 4 با فرض 4 بودن در مرتبه‌اى غير از مرتبه بين 3 و 5 باشد . پس هر عددى ، صرف‌نظر از فرض و اعتبار ذهن ، ذاتا جايگاهى ويژه و مرتبه‌اى خاص دارد كه فرض خارج كردنش از آن مرتبه فرض انعدام آن است و باصطلاح مرتبهء هر عددى عين آن عدد است . به عقيدهء منطقدانان اسلامى ، ارتباطات و گروه‌بنديهاى قضاياى برهانى براساس موضوع نيز به همين صورت است . مجموع قضاياى برهانى در ذهن نيز چيزى شبيه يك سلسله تشكيل مىدهند ؛ دقيقتر بگوييم ، برهانى بودن اين قضايا ايجاب مىكند كه اين قضايا نوعى گروه‌بندى و تمايز موضوعى به‌وجود آورند و در مجموع تشكيل شبكه‌اى ذهنى دهند كه در آن هيچ خانه‌اى قابل جابجايى نيست ( مانند حلقات سلسله اعداد ) . اگر در اين شبكه ذهنى قضيه‌اى را از خانه خود ، يعنى از مرتبه و جايگاه خود ، خارج كرديم ، در حقيقت هويت آن را نابود ساخته‌ايم ، نه اينكه هويتش باقى است و تنها محل آن تغيير يافته است ؛ بيرون كردن يك قضيه برهانى از مرتبه و خانه‌اى كه در شبكهء ذهنى اشغال كرده به معناى نابودى آن است ، به معناى اين است كه قضيه برهانى و يقين‌آور نيست ، نه اينكه\r\n\r\n","description":"","footnote":"","page_name":" 28 ","page_number":28},
  {"content":"\r\n\r\nهنوز هم برهانى و يقين‌آور است و تنها جايگاهش عوض شده است . به زبان فلسفى ، در دسته‌بندى قضاياى برهانى مرتبه هر قضيه ، يعنى گروهى كه به آن متعلق است ، عين برهانى بودن آن است . در توضيحات آينده اين مطلب روشنتر خواهد شد ، فعلا همين مقدار توضيح براى تشخيص و تمايز بين دسته‌بندى اعتبارى و نفس الامرى كافى است . در پايان ، توجه به يك نكته ضرورى است .\r\nدر دسته‌بندى اعتبارى ، چون زمام ملاك به دست ما و در اختيار ماست ، جاى اين سؤال هست كه چه ملاكى را انتخاب كنيم كه بهترين باشد ، دسته‌بندى خوبتر براساس چه معيارى است ولى در دسته‌بندى نفس الامرى جاى چنين سؤالى نيست ، چون غيراختيارى است و جابجائىپذير نيست . پس اگر خواستيم تعدادى مسئله علمى را گردآورى كرده و به صورت يك كتاب و تحت يك عنوان ارائه دهيم - يعنى دسته‌بندى اعتبارى كنيم - طبعا بايد پاسخى براى اين سؤال نيز آماده كرده باشيم كه وجه اين گردآورى چيست ؟ آيا بهتر از اين ممكن نبود ؟ به چه دليل ما اين تعداد را مجموعه‌اى واحد اعتبار كرديم ؟\r\n\r\n4 : بهترين دسته‌بندى\r\nاكنون مىتوان به پاسخ اين سؤال پرداخت كه بهترين نوع دسته‌بندى اعتبارى قضاياى برهانى كدام است ؟ واضح است بهترين دسته‌بندى آن است كه مطابق دسته‌بندى نفس الامرى قضايا باشد ، زيرا در اين صورت وحدت هر گروه از مسائل ، كه تحت عنوان يك علم گردآورى شده اند و اسم واحدى به آنها اختصاص داده شده است ، وحدتى صرفا اعتبارى و قراردادى نيست ، بلكه صرف‌نظر از اعتبار ما در نفس الامر نيز هر گروه براى خود وحدت دارد و ذاتا متمايز از گروه ديگر است .\r\nبا توجه به مطلب فوق ، از اين پس ، تنها با دو مسئله اساسى مواجه خواهيم بود :\r\n1 - از دسته‌بندى نفس الامرى قضاياى برهانى تصويرى كاملتر و روشنتر ارائه دهيم .\r\n2 - بررسى كنيم كه آيا واقعا برهانى بودن قضايا اقتضاى چنين دسته‌بندى را دارد يا نه ؛ به عبارت ديگر ، آيا وجود چنين دسته‌بنديى بين قضاياى برهانى قابل اثبات است يا نه .\r\nآنچه در اينجا غرض ما را برآورده مىسازد مسئله اول از دو مسئله فوق است . بنابراين ، ما نيز جهت جلوگيرى از طولانى شدن بحث و نيز با توجه به اينكه اين بحث بحث منطقى دقيق\r\n\r\n","description":"","footnote":"","page_name":" 29 ","page_number":29},
  {"content":"\r\n\r\nو مفصلى است و در حوصله مقدمه‌اى فلسفى نمىگنجد ، بررسى مسئله دوم را به كتب مفصل منطقى احاله مىكنيم .\r\n\r\n5 : تصوير دسته‌بندى نفس الامرى ( دسته‌بندى ارسطويى )\r\nما وقتى مسائل برهانى را صرف‌نظر از غرض يا روش تحقيق يا هر چيز ديگرى در نظر مىگيريم ، مىبينيم برخى از آنها با برخى كاملا بيگانه‌اند ؛ هيچ نوع قرابت و سنخيتى بين آنها وجود ندارد و با برخى ديگر قرابت ضعيفى دارند و با پاره‌اى ديگر قرابت و سنخيت شديد . « 1 » درست مانند قرابتهاى خانوادگى و فاميلى و نژادى بين افراد بشر . طبيعى است كه اين قرابتها و سنخيتها گزاف و بيعلت نيست . بنابراين ، جاى اين سؤال هست كه « منشا اين سنخيتها چيست ؟ » چه چيزى سبب شده است كه مسائل يك علم با هم قرابت شديد داشته باشند و چه عاملى موجب قرابت مسائل دو علم مىشود ، همچنين ارتباط مسائل طايفه‌اى از علوم با يكديگر چه علتى دارد ؟ در پاسخ به اين سؤال منطقدانان بحث « موضوع علم » را مطرح كرده‌اند .\r\n\r\n6 : موضوع علم\r\nدر منطق ارسطوئى ريشهء اين سنخيتها و قرابتها موضوع علم است . توضيح اينكه هر علمى موضوعى دارد كه به منزلهء محورى است كه مسائل آن علم را به يكديگر پيوند مىدهد و هر مسأله‌اى از علم بيان‌كنندهء يكى از خواص و صفات اين موضوع است . مثلا موضوع علم حساب عدد ( كميت منفصل ) است . در علم حساب عدد را مدنظر قرار مىدهند و صفات و خواص و احوال مختلف آن را با استدلال و تجزيه‌وتحليل به‌دست مىآورند ، هريك از مسائل حساب ، در واقع ، درصدد بيان يك خاصيت از خواص عدد هستند و همانا عدد است كه مانند محورى تمام مسائل حساب را به يكديگر مربوط نموده به آنها وحدت بخشيده آنها را به صورت مجموعه‌اى خاص ، متمايز از ساير علوم ، درآورده است ؛ و نيز موضوع هندسه كميت متصل است ، هر مسئلهء هندسى بيان‌كنندهء يكى از ويژگيهاى كميت متصل است و به همين منوال است در ساير علوم . پس به‌طور كلى ، مىتوان گفت كه موضوع هر علمى چيزى\r\n\r\n\r\n","description":"","footnote":"\r\n( 1 ) - دسته سوم مانند مسائل يك علم ، دسته دوم مانند حساب و هندسه و دسته اول مانند حساب و فلسفه اولى .\r\n","page_name":" 30 ","page_number":30},
  {"content":"\r\n\r\nاست كه در آن علم از احوال و خواص و آثار آن بحث مىشود و هم اوست كه ملاك وحدت مسائل يك علم و تمايز آن علم از ساير علوم و قرابت علوم با يكديگر است .\r\nتا اينجا باختصار ، با موضوع علم آشنا شديم . اكنون براى اينكه تصور دقيقترى از آن به دست آورديم و هم اينكه آن را با موضوع مسائل علم اشتباه نكنيم ، به رابطه بين موضوع مسائل علم با موضوع علم مىپردازيم .\r\n\r\n7 : رابطه موضوع علم با موضوع مسائل آن\r\nگفته شد كه هر مسئلهء علمى يك قضيهء منطقى است كه داراى يك موضوع و يك محمول است ؛ به اين موضوع « موضوع مسئله » مىگويند . اگر ما كلّيه قضاياى يك علم را پهلوى هم نهاده موضوعات آنها را مورد توجه قرار دهيم ، عقلا يكى از دو حالت محتمل است :\r\nالف ) موضوع تمام اين قضايا يكى است ؛\r\nب ) موضوع آنها مختلف است .\r\nچون علمى وجود ندارد كه موضوع تمام مسائل آن يك مفهوم باشد ، حالت الف از بحث خارج است ، اما حالت ب ، كه در آن موضوع مسائل مختلف است ، خود دو حالت دارد :\r\nحالت اول : موضوعات مختلف قضاياى علم اجزاى يك كلّ را تشكيل مىدهند ، در اين صورت همين كلّ موضوع علم است ، مانند علم طب . موضوع پاره‌اى از مسائل طب چشم است ؛ موضوع پاره‌اى گوش ؛ موضوع بعضى مغز ؛ موضوع برخى قلب و بالاخره موضوعات ساير مسائل آن ساير اجزا و اعضاى بدن است ، در عين‌حال مجموعه اين موضوعات ، يعنى چشم و گوش و مغز و قلب و ساير اعضا ، اجزاء بدن انسان‌اند . پس بدن - يا بدن از جهت صحت و سقم آن - موضوع علم طب است و ملاك تشخيص اينكه مسأله‌اى خاص از مسائل علم طب است يا نه اين است كه بررسى كنيم آيا موضوع آن مسئله يكى از اجزاى موضوع اين علم ، يعنى عضوى از اعضاى بدن ، هست يا نه . بنابراين ، در اين حالت ، نسبت بين موضوعات مسائل و موضوع خود علم نسبت اجزا به كلّ است . موضوع هر مسأله‌اى يك جزء از موضوع علم است .\r\nحالت دوم : موضوعات مختلف قضاياى علم اجزاى يك كلّ نيستند ، در اين صورت مىتوان يك مفهوم كلى كه بر تمامى اين موضوعات صدق كند به‌دست آورد ؛ اين مفهوم كلى\r\n\r\n","description":"","footnote":"","page_name":" 31 ","page_number":31},
  {"content":"\r\n\r\nهمان موضوع علم است . مثلا سه قضيهء « حجم مكعب برابر مكعب يك ضلع است » و « سطح مربع برابر مربع يك ضلع است » و « دو خط موازى با يك خط با همديگر موازىاند » سه مسئلهء هندسى هستند . ديده مىشود كه موضوع مسئله اول حجم است و موضوع مسئله دوم سطح و موضوع مسئله سوم خط و اين سه اجزاى يك كلّ نيستند ولى مفهوم كميت متصل بر هر سه صدق مىكند ، پس كميت متصل موضوع علم هندسه است و براى تشخيص اينكه آيا مسأله‌اى خاص از مسائل هندسه است يا نه ، بايد ببينيم موضوع آن مصداق كميت متصل است يا نه .\r\nپس در اين حالت نسبت بين موضوع مسائل علم با موضوع علم نسبت جزئى به كلى است ، يعنى موضوع هر مسئله مصداق موضوع علم است .\r\nباختصار ، موضوع يك علم عبارت است از آن كل يا كليى كه هريك از موضوعات مسائل جزء يا جزئى آن هستند و همين موضوع علم است كه سبب وحدت و سنخيت مسائل يك علم و نيز موجب قرابت علوم و بالاخره سبب طايفه شدن آنها مىشود . اگر مىبينيم مسائل حساب به صورت دسته‌اى خاص تحت عنوان « حساب » و مسائل هندسه به صورت دسته‌اى ديگر تحت عنوان « هندسه » مطرح‌اند ، بدين‌سبب است كه موضوعات مسائل حساب همه مصداق كميت متصل‌اند و موضوعات مسائل هندسه همه مصداق كميت منفصل . پس موضوع حساب غير از موضوع هندسه است و طبعا علم حساب غير از علم هندسه است .\r\nبنابراين ، اختلاف موضوعات علوم سبب اختلاف و تمايز علوم و وحدت موضوع يك علم سبب انسجام و وحدت مسائل آن علم بخصوص است . نيز اگر مىبينيم بين حساب و هندسه قرابتى وجود دارد كه بين هريك از آن‌دو با علم طب وجود ندارد ، از آن‌روست كه موضوع اين هردو مصداق كميت است ، يكى كميت متصل و ديگرى كميت منفصل ، اما موضوع طب مصداق كميت نيست . پس بين موضوع اين دو علم نوعى وحدت و قرابت يافت مىشود كه بين موضوع آنها و موضوع طب يافت نمىشود ؛ و نيز ارتباطات طايفه‌اى علوم ، مثل طايفهء علوم حقيقى در مقابل طايفه علوم اعتبارى ، از آنجاست كه موضوعات طايفهء اوّل همه موجودات حقيقىاند ، در حالىكه موضوعات طايفهء دوم چنين نيستند . پس اين خصوصيت مشترك موضوعات آنهاست كه موجب اين‌گونه ارتباطات گرديده است .\r\n\r\n","description":"","footnote":"","page_name":" 32 ","page_number":32},
  {"content":"\r\n\r\n\r\n8 : طرح دو اشكال و جواب آنها\r\nمىدانيم كه موضوعات علوم نه از يكديگر متباين‌اند و نه منحصر به فردند . بدين‌معنا كه اولا ، موضوعات پاره‌اى از علوم خود مصداق موضوع پاره‌اى از علوم ديگر هستند و لهذا موضوع يكى بر تمام موضوعات مسائل ديگرى قابل صدق است . مثلا موضوع فلسفهء اولى « موجود » است و موضوع طب « بدن انسان » و موضوع هندسه « كميت متصل » و موضوع حساب « كميت منفصل » ولى هريك از سه موضوع اخير از موجودات‌اند ؛ هم بدن انسان از موجودات است هم كميت متصل هم كميت منفصل ، پس موضوع فلسفهء اولى ( موجود ) بر تمامى آنها صدق مىكند و به همين ترتيب بر موضوعات ساير علوم حقيقى نيز قابل صدق است . بنابراين ، موضوع فلسفهء اولى دربرگيرندهء تمام مصاديقى است كه موضوعات ساير علوم آنها را در بر مىگيرند . ثانيا ، مفاهيمى كه موضوع علوم‌اند تنها مفاهيم كلى قابل صدق بر موضوعات مسائل آن علوم نيستند ، بلكه مىتوان به مفاهيم كلىتر يا جزئىترى دست يافت كه بر مجموعه‌اى بزرگتر يا كوچكتر از موضوعات مسائل صدق كند . پس براى مجموعهء بزرگتر يا كوچكتر مسائل نيز مفهومى كلى قابل صدق بر موضوعات مسائل وجود دارد و قهرا مىتوان مجموعهء بزرگتر را به منزلهء علمى كه موضوعش آن مفهوم كلىتر است تلقى كرد ، چنان كه مىتوان مجموعهء كوچكتر را علمى كه موضوعش آن مفهوم جزئىتر است به حساب آورد . با اين حساب ، حتى براساس معيار دسته‌بندى ارسطوئى ، مىتوان مجموع مسائل علوم را به صورتهاى گوناگونى به مجموعه‌هاى مختلف دسته‌بندى كرد كه دسته‌بندى ارسطويى تنها يكى از آنهاست و لهذا انتخاب آن از ميان دسته‌بنديهاى ممكن دليل ديگرى مىطلبد .\r\nبه تعبير ديگر ، چنين نيست كه هيچ مفهوم كلّيى وجود نداشته باشد كه بر موضوع دو يا سه يا همگى علوم صدق نكند ، بلكه مىتوان مفهوم كلى و عامى در نظر گرفت كه موضوعات مسائل دو يا چند علم و يا حتى موضوعات مسائل همهء علوم را شامل شود ، مثل موجود ، همچنانكه مىتوان مفاهيم خاصترى نيز به دست آورد كه تنها شامل بخشى از مسائل يك علم شود ، مانند مفهوم حجم كه تنها بر پاره‌اى از مسائل هندسه صدق مىكند يا مفهوم كره ، مكعب ، استوانه و امثال آنها كه شمول آنها حتى از مفهوم حجم كمتر است و به همين ترتيب است در ساير علوم . پس اگر مجموعهء مسائل يك علم را در نظر بگيريم و موضوع آنها را مورد توجه قرار دهيم ، تنها با يك مفهوم كلى قابل صدق بر اين موضوعات روبرو نيستيم تا موضوع علم\r\n\r\n","description":"","footnote":"","page_name":" 33 ","page_number":33},
  {"content":"\r\n\r\nخودبخود متعين باشد ، بلكه غالبا با مجموعه‌اى از مفاهيم كلى روبرو هستيم كه به ترتيب هر يك از ديگرى عامتر و كلىتر است و در نتيجه هريك مسائلى را كه مفهوم خاصتر شامل است فرامىگيرد به علاوهء تعدادى مسائل ديگر . لهذا در يك طرف اين مجموعهء مفاهيم ، عامترين و كلىترين مفهوم ، كه همانا مفهوم موجود است ، قرار دارد و در طرف ديگر آن خاصترين مفاهيم كلى قرار دارند كه هريك تنها بر تعداد بسيار محدودى از موضوعات مسائل قابل صدق است . در بين اين دو طرف ، مفاهيم كلى ديگرى نيز وجود دارند كه از طرف اول - مفهوم وجود - خاصتر و از طرف دوم عامترند و مفاهيمى كه در تقسيم‌بندى ارسطويى موضوع علوم‌اند غالبا در زمرهء اين دسته‌اند .\r\nمن باب مثال ، مجموعهء مفاهيم كره ، حجم ، كميت متصل ، كميت ، عرض و موجود را از يك‌سو و كليهء مسائل هندسى را از سوى ديگر در نظر مىگيريم . در اين مجموعه ، مفهوم كره بر تعدادى بسيار محدود از موضوع مسائل هندسى قابل صدق است . مفهوم حجم علاوه بر اين تعداد ، مسائل ديگرى را نيز شامل مىشود . مفهوم كميت متصل همهء مسائل هندسى را فرا مىگيرد ، هم آنچه را مفهوم كره در بر مىگرفت هم مسائلى را كه مفهوم حجم شامل مىشود هم غير آنها را . مفهوم كميت علاوه بر تمام مسائل هندسى همهء مسائل حساب را نيز تحت پوشش خود قرار مىدهد . مفهوم عرض غير از مسائل حساب و هندسه بر موضوعات مسائل بسيارى از علوم ديگر نيز صدق مىكند و بالاخره مفهوم موجود بر موضوع مسائل تمامى علومى حقيقى صدق مىكند . پس در اين مجموعه ، كره خاصترين مفهوم كلى و به ترتيب حجم از كره كلىتر است و كميت منفصل از حجم و به همين منوال هر مفهوم بعدى از قبلى عامتر و كلىتر است تا مىرسيم به مفهوم موجود كه از جمله عامترين و كلىترين مفاهيمى است كه ذهن ما با آنها آشناست .\r\nاكنون مشاهده مىشود كه مفهوم كميت متصل ، كه در دسته‌بندى ارسطوئى موضوع هندسه است ، تنها مفهوم كلى نيست كه قابل صدق بر موضوعات مسائل هندسى است ، بلكه هم مفاهيم كلى ترى ، مانند كميت عرض و موجود ، يافت مىشود كه شامل اين مسائل به علاوه مسائل ديگرى است و هم مفاهيم جزئىترى ، مانند كره و حجم ، وجود دارند كه فقط شامل بخشى از مسائل هندسه‌اند و به‌جاى اينكه مجموعه مسائلى را كه كميت متصل شامل آنهاست به منزلهء مجموعهء واحد انتخاب كرده نام آن را « هندسه » نهاد - چنان كه در تقسيم‌بندى\r\n\r\n","description":"","footnote":"","page_name":" 34 ","page_number":34},
  {"content":"\r\n\r\nارسطويى چنين است - مىتوان مجموعهء كوچكترى از مسائل را كه مفهوم حجم دربرگيرنده آنهاست برگزيد و نام آنها را « حجم‌شناسى » نهاد ، يا حتى تعداد كمترى كه فقط مفهوم كره شامل آنهاست گردآورد و علمى به نام « كره‌شناسى » ارائه داد كه در اين صورت به‌جاى علم هندسهء فعلى تعدادى علوم كوچكتر ، مثل حجم‌شناسى ، سطح‌شناسى ، خطشناسى و يا كره‌شناسى ، مكعب‌شناسى و غير ذلك ، خواهيم داشت . از سوى ديگر ، مىتوان تمام مسائل حساب و هندسه را يك جا به صورت علمى واحد كه موضوع آن كميت است در نظر گرفت كه طبعا به‌جاى دو علم حساب و هندسهء فعلى تنها واجد يك علم به نام « كميت‌شناسى » خواهيم بود ؛ يا فراتر رفته تمام مسائل همهء علوم را يك جا به صورت علمى واحد كه موضوع آن در برگيرندهء موضوعات همهء مسائل است گرد آورد كه اين علم همانا جز فلسفهء اولى نخواهد بود ، زيرا موضوع آن مفهوم موجود است و اين مفهوم بر كليهء موضوعات مسائل همهء علوم قابل صدق است . با اين توضيحات ، پرسشى كه در ابتداى مطلب بدان اشاره شد چنين قابل طرح است : اگر معيار تمايز علوم فقط موضوع علم ، يعنى وجود مفهوم جامع و دربرگيرندهء موضوعات مسائل ، است ، دسته‌بندى ارسطويى علوم تنها دسته‌بندى ممكن نيست ، بلكه براساس همين معيار دسته‌بنديهاى ديگرى نيز ممكن است ؛ پس انتخاب آن از چه روست ؟ به عبارت ديگر ، اگر ملاك وحدت مسائل يك علم تنها وحدت موضوعات آنهاست در يك مفهوم جامع ، يا بايد اساسا پاى علوم مختلف را از ميان برداشت و مسائل تمام علوم را تحت يك علم فراگير - كه جز فلسفهء اولى نمىتواند باشد - گردآورد و يا بايد علوم فعلى به علوم بسيار زياد و جزئىترى تقسيم شوند كه موضوع هريك خاصترين مفاهيم كليى است كه متباين با موضوعات ديگر است ، پس انتخاب تقسيم‌بندى كنونى چه دليلى دارد ؟ در پاسخ اين سؤال بايد بحث عوارض ذاتيه و غريبه را مطرح كرد .\r\n\r\n9 : عوارض ذاتيه و عوارض غريبه\r\nدر منطق ارسطوئى ، محمولات به دو دستهء ذاتى و غيرذاتى تقسيم مىشوند كه به محمولات ذاتى « عوارض ذاتيه » و به محمولات غيرذاتى « عوارض غريبه » نيز مىگويند . منظور از ذاتى محمولى است كه انفكاك آن از ذات موضوع محال است ، محمولى كه موضوع به‌خودىخود و بدون لحاظ غير ، و باصطلاح ذات موضوع ، حمل آن را بر خودش اقتضا دارد . پس هرگاه\r\n\r\n","description":"","footnote":"","page_name":" 35 ","page_number":35},
  {"content":"\r\n\r\nمحمولى را با ذات موضوعى بسنجيم و ببينيم كه حمل اين محمول بر آن موضوع ضرورى است و محال است موضوع فرض شود و واجد اين محمول نباشد ، اين محمول ذاتى موضوع است . در مقابل ، محمولى كه نسبت به موضوع چنين نيست ، محمول غيرذاتى يا عرض غريب است . اولى مانند امكان ، حيوان و ناطق نسبت به انسان و دومى مانند سياه و موجود نسبت به انسان . انسان به‌خودىخود و صرف‌نظر از هر شىء ديگرى ، و باصطلاح ذات انسان ، ضرورتا ممكن و حيوان و ناطق است ، در حالىكه همين ذات خودبخود و بدون اينكه غير را با آن لحاظ كنيم سياه يا موجود نيست . گاهى مطلب را به اين شكل بيان مىكنند كه عوارض ذاتيه محمولاتى هستند كه بر موضوع من حيث هوهو - يعنى از آن حيث كه خودش است - حمل مىشوند ، بر خلاف عوارض غريبه ؛ مثلا ، انسان از آن حيث كه انسان است ممكن است و حيوان و ناطق اما از اين حيث سياه يا موجود نيست .\r\nدر اينجا دو نكته شايان توجه است : اول اينكه ، چنان كه از تعريف فوق برمىآيد ، ذاتى و غريب بودن محمول امرى است نسبى نه مطلق ؛ پس ممكن است محمولى نسبت به موضوعى ذاتى باشد و نسبت به موضوع ديگر غريب . چنين نيست كه محمول ذاتى در همه‌جا و نسبت به هر موضوعى ذاتى باشد . دوم اينكه اصطلاح ذاتى كه فوقا توضيح داده شد و به آن « ذاتى باب برهان » گفته مىشود غير از ذاتى باب كليات خمس است و اشتراك « ذاتى » در اين دو باب نبايد سبب اشتباه و خلط گردد . ذاتى باب كليات خمس منحصر است در نوع و جنس و فصل ، درحالىكه ذاتى باب برهان هم شامل نوع و جنس و فصل مىشود هم شامل عرضى لازم ، خواه از قبيل ماهيات باشد و خواه از قبيل مفاهيم انتزاعى ، مانند امكان كه مفهومى است غير ماهوى ولى لازم ، پس ذاتى باب برهان نسبت به ذاتى باب كليات خمس اعم مطلق است .\r\nاكنون به جواب سؤالى كه مطرح ساختيم بازگرديم .\r\nبه عقيدهء منطقدانان براى اينكه مسأله‌اى جزء مسائل يك علم باشد ، ملاك آن تنها اين نيست كه موضوع آن جزء يا جزئى موضوع آن علم باشد ، بلكه محمول آن نيز بايد از محمولات و عوارض ذاتيهء موضوع آن علم باشد و به همين دليل گفته‌اند كه موضوع هر علم چيزى است كه در آن علم از عوارض ذاتيه آن بحث مىشود . با اين معيار ، براى تشخيص اينكه آيا تعدادى مسئله تشكيل علم واحدى مىدهند يا نه و در صورت تشكيل دادن ، آن علم چه علمى خواهد بود ، بايد از مفهومى جامع كه دربرگيرندهء موضوعات اين مسائل است و نيز\r\n\r\n","description":"","footnote":"","page_name":" 36 ","page_number":36},
  {"content":"\r\n\r\nمحمولات اين مسائل از عوارض ذاتيه آن هستند جستجو كرد كه يا اصلا به چنين مفهومى دست نمىيابيم و در نتيجه معلوم مىشود اين مجموعهء مسائل نمىتوانند علم واحدى را تشكيل دهند ، بلكه مسائل دو يا چند علم‌اند ؛ يا تنها به يك مفهوم كلى با چنين ويژگيى دست مىيابيم كه طبعا علم مورد جستجو علمى است كه موضوعش همين مفهوم و مسائلش نيز همين مجموعهء مسائل است ؛ و يا به چند مفهوم كه به ترتيب هريك از ديگرى كلىتر است دست خواهيم يافت كه در اين صورت علم موردنظر علمى است كه موضوعش كلىترين اين مفاهيم است و بالطبع علاوه بر اين مجموعهء مسائل ديگرى را نيز شامل مىشود .\r\nپس اگر مىبينيم مسائل حساب و هندسه علمى واحد با موضوع كميت تشكيل نمىدهند ، از آن روست كه محمولات آنها از عوارض ذاتيهء كميت به‌شمار نمىآيند ؛ و نيز اگر مىبينيم كليهء مسائل علوم را نمىتوان از مسائل فلسفهء اولى به‌شمار آورد - با اينكه موضوع آن مفهوم موجود است و قابل صدق بر موضوعات تمامى مسائل است - به اين دليل است كه محمولات بسيارى از اين مسائل از عوارض ذاتيه فلسفهء اولى نيستند ، يعنى ، موجود من حيث انه موجود واجد چنين محمولاتى نيست ؛ همچنين اگر مشاهده مىشود كه مسائل مربوط به احجام در علمى جداگانه با موضوع حجم گردآورى نمىشوند - با اينكه هم مفهوم حجم جامع موضوعات اين مسائل است و هم محمولات اين مسائل از عوارض ذاتيهء مفهوم حجم‌اند - بدين‌لحاظ است كه مفهوم حجم كلىترين مفهومى نيست كه داراى اين ويژگى است ، بلكه مفهوم كلىترى نيز وجود دارد كه داراى همين خاصيت است و آن مفهوم كميت متصل است ولى مفهوم كلىتر از كميت متصل با اين خصوصيت وجود ندارد ، پس ناگزير بايد مسائل حجم‌شناسى را از مسائل علمى به حساب آورد كه موضوع آن كميت متصل است كه جز هندسه نخواهد بود .\r\nعلى هذا از نظر منطق ارسطوئى ، صرف اينكه موضوع يك مسئله مصداق يك كلى يا جزء يك كل است كافى نيست براى اينكه علمى داشته باشيم كه موضوعش آن كل يا كلى و اين مسئله يكى از مسائل آن باشد . شرط ديگرى نيز وجود دارد و آن اينكه بايد محمول مسئله هم نسبت به آن كل يا كلى عرض ذاتى باشد . با تحقق اين دو شرط است كه مىتوان علمى داشت كه موضوعش آن كل يا كلى بوده و اين مسئله هم از مسائل آن باشد . پس در يك كلام ، معيار و ملاك دسته‌بندى تعدادى مسئله به صورت يك علم اين است كه بتوان براى موضوعات آنها يك كل يا كلىترين مفهومى را به دست آورد كه محمولات آنها نسبت به آن ذاتى باشند .\r\n\r\n","description":"","footnote":"","page_name":" 37 ","page_number":37},
  {"content":"\r\n\r\nاز آنچه تاكنون گفته شد ، دانستيم كه اولا ، هر علمى مجموعه‌اى از مسائل است كه هريك مشتمل است بر موضوع ، محمول ، نسبت و حكم ؛ ثانيا ، موضوع علم روشن شد ؛ ثالثا ، عوارض و احكام ذاتيه و غريبه بيان گرديد و رابعا ، ميزان شناسايى مسائل يك علم به‌دست آمد و معلوم گرديد كه مسئلهء علم قضيه‌اى است حاكى از رابطهء موضوع علم با يكى از عوارض و احكام ذاتيهء آن .\r\nاكنون با توجه به اينكه مسائل برهانى كلى و يقينى هستند و مسأله‌اى يقينى است كه ذهن نسبت به آن حالتى داشته باشد كه جبرا اذعان كند به ثبوت محمول براى موضوع ، اين سؤال به خاطر مىرسد كه « چگونه اين حالت اذعان براى ذهن پيدا مىشود ؟ چه شرايط و مقدماتى براى تحقق اين امر لازم است ؟ » در پاسخ به اين سؤال بحث مبادى تصورى و تصديقى مطرح مىشود .\r\n\r\n10 : مبادى تصورى و تصديقى\r\nبراى اينكه انسان اذعان و تصديق به ثبوت محمول براى موضوع كند ، اولا ، بايد ذهن تصور روشن و صحيحى از موضوع و محمول مسئله داشته باشد و چون تصور هر مفهوم غيربديهى با تعريف انجام مىپذيرد ، بايد ابتدا موضوع و محمول قضيهء موردنظر را ، در صورتى كه بديهى نباشد ، تعريف كرد . پس يقين به مسائل يك علم قبل از هرچيز متوقف است بر اينكه كليه محمولات و موضوعات به‌كار رفته در آن ، در صورت بديهى نبودن ، تعريف شوند . اين تعريفات را « مبادى تصورى علم » مىگويند ؛ ثانيا ، بايد دليل و حجتى در كار باشد كه سند قضاوت ذهن واقع شود و ذهن را ملزم به تصديق و اذعان كند ؛ به عبارت ديگر ، قضيهء يقينى ديگرى وجود داشته باشد كه ذهن با واسطه قرار دادن آن ناچار اذعان كند به ثبوت محمول براى موضوع در قضيهء مطلوب ؛ يعنى ، به آن يقين حاصل كند . پس دليل يا حجت قضيه‌اى است يقينى كه ذهن به اتكاى آن و با واسطه قرار دادن آن يقين به قضيهء ديگرى حاصل مىكند .\r\nواضح است كه اين قضيهء يقينى ، كه با نام « دليل » از آن ياد كرديم ، يا قضيه‌اى بديهى و غير قابل ترديد است كه خودبخود قطعى و جزمى اذهان است و هر ذهنى بدون نياز به دليل و برهان ديگرى به آن اذعان دارد و خلاف آن را جايز نمىداند و يا قضيه‌اى است نظرى كه خودبخود بديهى و جزمى اذهان نيست و براى يقينى شدن نياز به دليل و برهان ديگرى دارد ؛\r\n\r\n","description":"","footnote":"","page_name":" 38 ","page_number":38},
  {"content":"\r\n\r\nدر اين صورت نقل كلام به دليل دوم مىكنيم : اين دليل نيز خود يا قضيه‌اى است بديهى يا نظرى و متكى به دليل سوم ، در صورت دوم نقل كلام به دليل سوم مىشود و به همين ترتيب ادامه مىيابد تا بالاخره يا به قضيه‌اى بديهى منتهى شود و يا به قضيه‌اى غيربديهى كه از مسائل آن علم نيست و طبعا در آن علم صحت آن مفروض و پذيرفته شده است و دليلى بر صحتش اقامه نشده است ولى در علم ديگرى كه اين قضيه از مسائل آن است به اثبات رسيده است . در غير اين صورت ، هيچ مسأله‌اى از هيچ علمى قابل يقينى شدن و قابل اثبات نخواهد بود ، زيرا براى جزمى شدن هر مسأله‌اى احتياج به بىنهايت دليل است كه تسلسل است و محال . پس براى يقينى شدن مسائل يك علم هم بايد سلسله‌اى قضاياى بديهى در دست داشت و هم غالبا سلسله‌اى قضاياى غيربديهى كه از مسائل آن علم نيستند ولى صحيح فرض شده‌اند . دستهء اول اين قضايا را « اصول متعارف » و دستهء دوم را « اصول موضوعه » مىگويند . در حقيقت ، نقاط اصلى اتكاى علوم همين اصول هستند ؛ بدون اين اصول حتى يك قضيهء علمى هم قابل اثبات نيست و به كلى بايد از علوم دست شست .\r\nبنابراين ، اصول متعارف يك علم قضايايى هستند كه براهين آن علم بر روى آنها بنا شده است و خود آنها بديهى و غير قابل ترديدند و ذهن خلاف آن را جايز نمىداند ؛ مانند اصل كلّ و جزء ( كل هر شىء از جزء آن بزرگتر است ) و اصل مساوات ( دو مقدار مساوى با يك مقدار خود باهم مساوىاند ) و اصل امتناع تناقض در فلسفه و منطق ؛ و اصول موضوعهء يك علم قضايايى هستند كه برخى از دلايل آن علم متكى به آنهاست ولى خودبخود بديهى و جزمى نبوده ذهن خلاف آن را جايز مىشمارد و در عين‌حال در آن علم دليلى بر صحت آنها اقامه نشده است و صحت آنها فرض گرفته شده است ، خواه اين اصول از مسائل علم ديگرى باشند و با دلائل مخصوص آن به تحقيق پيوسته باشند و خواه مطلقا جنبهء فرضى و وضعى داشته و در هيچ علمى به اثبات نرسيده باشند . به اصول متعارف و اصول موضوعه « مبادى تصديقى » نيز مىگويند . در اينجا بايد به چند نكته اشاره كنيم :\r\n1 . به عقيدهء منطقدانان تعريف علم ، موضوع علم ، اثبات وجود براى موضوع علم ، مبادى تصورى و تصديقى علم ، بيان هدف و غايت علم و بالاخره امثال اين مباحث ، هيچيك ، از مسائل علم به‌شمار نمىآيند . زيرا در هيچيك از اين مباحث رابطهء موضوع علم با عوارض ذاتيه‌اش بيان نشده است ، لذا در كتب علمى قديم اكثر اين مباحث در مقدمهء كتاب و جداى از\r\n\r\n","description":"","footnote":"","page_name":" 39 ","page_number":39},
  {"content":"\r\n\r\nمتن اصلى بررسى شده‌اند و اگر احيانا بعضى از آنها را در متن كتاب آورده‌اند از باب مقدمهء بحث است ، نه به عنوان مسئله .\r\n2 . ما در اينجا ابتدا از موضوع علم شروع كرديم و سپس به عوارض ذاتيه و غريبه رسيديم ولى در كتب منطقى معمولا سير بحث برعكس است ؛ يعنى ، ابتدا فرض اين است كه قضيه يقينى است ، سپس ثابت مىكنند كه در قضاياى يقينى بايد محمول مسئله ذاتى موضوع آن باشد نه غريب و در نهايت به اين نتيجه مىرسند كه كلىترين مفاهيمى كه محمولات مسائل ذاتى آنها هستند موضوعاتى هستند كه در دسته‌بندى ارسطويى - نفس الامرى - به آن رسيده‌اند ؛ « 1 » به هرحال ما چون در صدد بيان برهان مسئله نبوديم و صرفا به تصوير صورت مسئله اهتمام داشتيم ، بهتر ديديم كه از اين طريق سير كنيم .\r\n3 . ما در اينجا صرفا به نقل مطالب به نحوى كه مورد قبول استاد علامه ( ره ) نيز هست ، پرداختيم و در صدد مناقشه و ردّ نبوديم ، ولى اين به معناى پذيرش كليهء مطالب فوق به شكلى كه بيان شد نيست .\r\n* * *\r\n\r\n\r\n","description":"","footnote":"\r\n( 1 ) - الاسفار الاربعه ، ج 1 ، ص 30 تا 32 ، پاورقيهاى استاد علامه طباطبايى و اصول فلسفه و روش رئاليسم ، ج 3 ، پيشگفتار مقالهء هفتم .\r\n","page_name":" 40 ","page_number":40},
  {"content":"\r\n\r\n\r\nمدخل بحث‌هاى مقدماتى فلسفهء اولى\r\nتوضيحات مقدمهء مدخل روشن كرد كه چه مطالبى در اين مدخل مورد بحث است :\r\n1 : موضوع فلسفه\r\nمطالبى كه در اين قسمت بايد بررسى كرد عبارت‌اند از :\r\n1 . تعيين موضوع فلسفه ؛\r\n2 . تعريف موضوع ؛\r\n3 . اثبات موضوعيت موضوع ؛\r\n4 . اثبات وجود موضوع در خارج .\r\n\r\n","description":"","footnote":"","page_name":" 41 ","page_number":41},
  {"content":"\r\n . \r\n","description":"","footnote":"","page_name":" 42 ","page_number":42},
  {"content":"\r\n\r\n\r\n1 : موضوع فلسفه\r\n\r\n1 - 1 : تعيين موضوع فلسفه\r\nدر تعيين موضوع فلسفه ، بحثهايى وجود دارد كه در اين مدخل مطرح نشده است . « 1 » لهذا ما نيز از آن صرف‌نظر مىكنيم و صرفا يادآور مىشويم كه موضوع فلسفهء اولى موجود است .\r\n\r\n2 - 1 : تعريف موضوع فلسفه\r\nمفهوم وجود و به تبع آن مفهوم موجود - كه مشتق از آن است - از بديهىترين مفاهيم ذهن انسان هستند و به تعريف آنها حاجت نيست :\r\nفإنّ موضوعها الموجود العامّ الذى نتصوّره تصورا اوّليا .\r\nنه‌تنها دو مفهوم فوق ، بلكه ساير مفاهيمى كه در موضوعات و محمولات مسائل فلسفى به‌كار مىروند و به « امور عامه » يا « معقولات ثانيه فلسفى » و يا « احوال كليه » مشهورند ؛ از قبيل وحدت ، كثرت ، فعليت ، قوه ، امكان ، ضرورت ، امتناع ، خارجيت ، ذهنيت ، عليت ، معلوليت ، جوهر ، عرض ، ماهيت ، استقلال ، نياز ، ربط و نيز مشتقات آنها ؛ همه و همه بىنياز از تعريف‌اند و اگر گهگاه تعريفى از آنها ديده مىشود ، شرح اسم است ، نه تعريف حقيقى ؛ تعريف حقيقى ، يعنى تعريف حدى و رسمى ، براى آنها ممكن نيست ، زيرا حد و رسم مبتنى بر جنس و فصل و حداقل مبتنى بر جنس‌اند ، درحالىكه اين مفاهيم جنس و فصل ندارند .\r\nدر اينجا مسئله ديگرى نيز در خور طرح است كه در كتاب ذكرى از آن به ميان نيامده و ما صرفا به توضيح صورت آن مىپردازيم و از هرگونه استدلال و ردّ و ايرادى پرهيز مىكنيم و آن اينكه « آيا بداهت مفهوم وجود و ساير معقولات ثانيهء فلسفى خود بديهى است يا نيازمند برهان است ؟ » و در هرحال ، « آيا برهانى براى آن وجود دارد يا نه ؟ » به عبارت ديگر ، اگر كسى\r\n\r\n\r\n","description":"","footnote":"\r\n( 1 ) - طالبان را به فصل اول و دوم از مقالهء اول الهيات شفا ارجاع مىدهيم .\r\n","page_name":" 43 ","page_number":43},
  {"content":"\r\n\r\nبداهت مفهوم وجود يا ديگر معقولات ثانيه فلسفى را منكر شود و از ما تعريف طلب كند ، « آيا براى چنين كسى مىتوان برهان بر بداهت معقولات ثانيهء فلسفى اقامه نمود و بىنيازى آنها را از تعريف اثبات كرد يا نه ؟ » آيا همان‌طور كه تصور معقولات ثانيهء فلسفى بديهى است ؛ تصديق به بداهت آنها نيز بديهى است ؟ به عقيدهء حكما ، تصديق به بداهت آنها - بويژه مفهوم وجود و مشتقات آن - بديهى است و نياز به برهان ندارد ، در عين‌حال براى منكران نيز مىتوان از طريق بساطت اين مفاهيم برهان اقامه كرد .\r\n\r\n3 - 1 : اثبات موضوعيت مفهوم موجود\r\nگفتيم كه موضوع علم كلّ يا كلّىترين مفهومى است كه قابل صدق بر موضوعات مسائل علم است و محمولات آن مسائل نيز از عوارض ذاتيهء آن هستند . طبق اين نظر ، براى اثبات اينكه مفهوم موجود موضوع فلسفه اولى است بايد دو مطلب را ثابت كرد :\r\nاوّل ، مفهوم « موجود » كلىترين مفهوم قابل صدق بر موضوعات مسائل فلسفى است .\r\nدوم : محمولات فلسفى - كه در حقيقت ساير معقولات ثانيه فلسفى هستند - همه از عوارض ذاتيه اين مفهوم‌اند .\r\nمطلب اول بديهى است و محتاج برهان و استدلال نيست . بدون شك ، در ذهن ما ، مفهومى اعم از وجود و موجود نيست ، مفهوم موجود بر تمام اشيا ، اعم از واجب و ممكن و جوهر و عرض ، صدق مىكند و در مرحلهء اوّل / فصل چهارم / 1 خواهيم گفت كه اين مفهوم به يك اعتبار حتى بر مصداق نقيض خود ، يعنى بر معدومات ، نيز صادق است .\r\nاثبات مطلب دوم نيز دشوار نيست . گفتيم كه عرض ذاتى محمولى است كه بر موضوع حمل مىشود از آن جهت كه موضوع خودش خودش است . عوارض ذاتيهء موجود نيز محمولاتى هستند كه بر موجود از آن جهت كه موجود است حمل مىشوند ؛ پس جهت اثبات مطلب دوم كافى است ثابت كنيم كه ساير معقولات ثانيه - كه تماما از محمولات فلسفى به شمار مىروند - از اين قبيل‌اند . قبل از هرچيز ، لازم است اصطلاح « موجود از آن جهت كه موجود است » را توضيح دهيم تا خودبخود به مقصود نزديك شويم .\r\nبه هر موجودى مىتوان از جهات و حيثيات مختلف و از زواياى گوناگون نگريست و در هر نگرشى احكام و قوانين خاصى كه از آن جهت و حيثيت بر آن حاكم است به دست آورد و\r\n\r\n","description":"","footnote":"","page_name":" 44 ","page_number":44},
  {"content":"\r\n\r\nبه زبان منطقى در هر نگرشى محمول خاصى كه از آن جهت خاص موضوع واجد آن است بر آن بار نمود . مثلا انسان هم جسم است هم كميت دارد هم كيفيت دارد هم روح مجرد دارد هم موجود است ؛ و مىتوان يك بار او را از آن جهت كه جسم است مورد توجه قرار داد و قوانينى را كه از اين جهت بر او حاكم است به‌دست آورد و بار ديگر از اين حيث كه كميت دارد به آن نگريست و ويژگيهايى را كه از اين حيث داراست شناسايى نمود و به اين ترتيب در نگرش از هر زاويه‌اى احكامى را كه از همان زاويه بر آن حاكم است به‌دست آورد . از آن جهت كه جسم است شاغل مكان است و از آن جهت كه كميت دارد با برخى اشيا برابر و از برخى ديگر بزرگتر و از اشيائى ديگر كوچكتر است و از آن جهت كه كيفيت دارد دما ، رنگ و شكل خاصى دارد . از آن جهت كه روح مجرد دارد خود آگاه است ، مىتواند تفكر كند و از آن جهت كه موجود است ممكن است ، معلول است ، بالفعل است ، حادث است ، خارجى است ، واحد است . واضح است كه اگر انسان جسم نبود ، شاغل مكان نبود و اگر كميت نداشت ، قابل اندازه‌گيرى نبود ، در نتيجه نه از چيزى كوچكتر بود نه بزرگتر و نه با چيزى مساوى بود و اگر كيفيت نداشت ، نه گرم بود و نه سرد ، نه رنگ داشت و نه بو و نه شكل و هكذا . پس در حقيقت ، اشغال مكان ويژگى و حكم جسم انسان است نه خود انسان و از اين‌رو مىبينيم كه در ساير اجسام ، مانند حيوانات و جمادات ، نيز اين ويژگى يافت مىشود . همچنين قابليت اندازه‌گيرى و طبعا كوچكتر بودن و مساوى بودن و بزرگتر بود در حقيقت خاصيت كميت انسان است نه خود انسان و لذا در هر موجود كميتدار ديگرى نيز يافت مىشود . همچنين دارا بودن رنگ ، شكل ، حرارت و بو نيز خصوصيت و حكم كيفيت است نه خود انسان و بالاخره معلول بودن ، حادث بودن و امثال آنها حكم موجوديت انسان و به تعبير ديگر حكم وجود انسان است نه حكم انسانيت انسان . در اين ميان آنچه خاصيت و ويژگى خود انسان است ، آنچه حكم انسانيت انسان است خودآگاهى و قدرت تفكر است ، زيرا انسانيت انسان به روح اوست و خودآگاهى و قدرت تفكر از آثار روح انسانىاند . پس هرچند در به دو امر ما تمام اين آثار و صفات را به انسان نسبت داده همه را بر او حمل كرده مىگوييم : « انسان شاغل مكان است ، انسان بلندقدتر از موش است ، انسان سفيد است ، انسان گرم است ، انسان فلان‌شكل را داراست ، انسان خودآگاه است ، انسان حادث و معلول است » ، با دقت و تأمل در مىيابيم كه بسيارى از اين احكام و محمولات در حقيقت احكام خود انسان نيستند ، بلكه احكام\r\n\r\n","description":"","footnote":"","page_name":" 45 ","page_number":45},
  {"content":"\r\n\r\nچيزهايى هستند كه با انسان به نحوى مقارنت يا اتحاد دارند و در اثر اين مقارنت و اتحاد ذهن مجازا احكام آنها را به انسان نسبت مىدهد . در فلسفه براى جلوگيرى از خلط و اشتباههائى كه از اين‌گونه مجازهاى عقلى ناشى مىشود از قيد حيثيت يا قيد جهت يا قيد بما هو استفاده مىكنند و مىگويند : « انسان از آن حيث كه كميت دارد قابل اندازه‌گيرى است ؛ انسان از آن حيث كه جسم دارد شاغل مكان است ؛ انسان از آن جهت كه كيفيت دارد گرم است ؛ انسان از آن جهت كه انسان است قدرت تفكر دارد ؛ انسان از آن حيث كه موجود است حادث است » . پس در حقيقت ، نقش اين قيد ؛ اين است كه نشان مىدهد در قضيّهء اوّل موضوع حقيقى انسان نيست ، بلكه كميت است ؛ در قضيهء دوم موضوع حقيقى جسم است در قضيهء سوم كيفيت است و در قضيهء پنجم موجود ولى در قضيهء چهارم موضوع حقيقى خود انسان است .\r\nبا آشنائى با اين اصطلاح ، مىگوئيم : « محمولات فلسفى محمولاتى هستند كه بر اشيا حمل مىشوند از آن جهت كه موجودند ؛ همهء احكام موجود بما هو موجود احكام فلسفىاند » ، زيرا موضوع حقيقى اين احكام موجود است و هيچ محمولى از موضوع حقيقى خود انفكاك‌پذير نيست . به عبارت ديگر ، معناى اينكه حكمى بر اشيا بار شود از آن جهت كه موجودند اين است كه موجود به خودى خود و بدون هيچ قيدى موضوع اين حكم است ؛ موضوع حقيقى اين حكم خود موجوديت موجود است ، نه انسانيت يا كميت يا كيفيت آن يا غيره و اگر اين حكم بر اينها نيز حمل مىشود از آن جهت است كه موجودند . همچنين واضح است كه هيچ حكمى از موضوع حقيقى خود انفكاكپذير نيست ؛ اگر مىبينيم احكامى از موضوعات خود انفكاكپذيرند ، به اين علت است كه آن موضوع موضوع حقيقى نيست ، مجازى است .\r\nدر هرحال ، مقصود از اينكه در تعريف عوارض ذاتيه گفتيم : « ذات موضوع » يا « موضوع به خودى خود » جز اين نيست كه موضوع موضوع حقيقى حكم باشد . پس در قضايايى كه فوقا مثال زديم ، مىتوان گفت قدرت تفكر عرض ذاتى انسان است ؛ قابليت اندازه‌گيرى ، بزرگترى ، كوچكترى و مساوات عرض ذاتى كميت‌اند ، زيرا كميت از آن جهت كه كميت است واجد اين محمولات است نه از جهتى ديگر ، نيز حدوث ، وحدت ، معلوليت و امكان از عوارض ذاتيهء موجودند .\r\nاكنون به اصل مطلب برگرديم . مدعا اين است كه همهء معقولات ثانيهء فلسفى از عوارض ذاتيهء موجودند ؛ اين محمولات بر اشيا حمل مىشوند از آن جهت كه موجودند ؛ به تعبير ديگر ،\r\n\r\n","description":"","footnote":"","page_name":" 46 ","page_number":46},
  {"content":"\r\n\r\nموجود از آن جهت كه موجود است متصف به اين احكام است . براى اثبات اين مطلوب ، ما مفهوم واحد را در نظر مىگيريم . مىبينيم اين مفهوم بر همهء اشيا حمل مىشود : بر انسان ، حيوان ، درخت ، سنگ ، واجب و ممكن . اگر مناط صدق اين مفهوم - و به عبارت ديگر موضوع حقيقى آن - مثلا انسان باشد ، نبايد بر ساير اشيا حمل شود ، مگر اينكه نوعى اتحاد با انسان پيدا كنند و ذهن در اثر اين اتحاد واحد را مجازا بر آنها حمل كند ، درحالىكه چنين نيست . به همين نحو ديده مىشود كه درخت و سنگ و غيره نيز مناط صدق و موضوع حقيقى اين مفهوم نيستند ، زيرا در مورد آنها نيز همين محذور وجود دارد ، پس مناط صدق و موضوع حقيقى آن تنها موجوديت اشياست ، زيرا هموست كه در همهء آنها يافت مىشود : انسان موجود است ، درخت موجود است ، سنگ موجود است ، واجب موجود است ، ممكن موجود است و غير از موجوديت چيز ديگرى نمىتوان يافت كه در همهء اشيا يافت شود . پس موضوع حقيقى واحد موجود است و لا غير .\r\nدر بقيهء محمولات فلسفى نيز مىتوان به همين طريق استدلال كرد . به عبارت ديگر ، در اينجا از عموميت محمول پى برديم كه بايد موضوع حقيقى آن نيز عموميتى فراگير داشته باشد . اين محمول ، حكم و خاصيت نوع يا انواع خاصى از موجودات نيست ، پس موضوع آن نيز ماهيت نوعى يا جنسى خاصى نيست ، بلكه چيزى است كه شامل همهء موجودات مىشود ؛ اين سخن در بقيهء محمولات فلسفى نيز به نحوى صادق است . ساير محمولات فلسفى نيز يا مانند مفهوم واحد بتنهايى بر تمام موجودات صدق مىكنند يا با مقابلشان مجموعا همهء موجودات را در بر مىگيرند . در هرحال راه استدلال همين است .\r\n\r\n4 - 1 : اثبات وجود موضوع فلسفه در خارج\r\nهمان‌طور كه تصور موضوع فلسفه ، يعنى مفهوم « موجود ، واقعيت » ، بديهى و بىنياز از تعريف بود ، تصديق به وجود آن نيز بديهى و بىنياز از برهان است . يعنى هركس در نهايت وضوح و روشنى و بدون نياز به برهان در ذهن خود اذعان و تصديق قطعى دارد به اينكه « واقعيتى هست » ، اجمالا « موجودى داريم » ، جهان هيچ‌درهيچ و موجود بودن امرى پوچ نيست ، چنين نيست كه تمام آنچه را ما موجود و واقعى مىدانيم در حقيقت موجود نباشند و همه خيال محض و تصور و پندار صرف باشند ؛ خلاصهء كلام آنكه براى همهء اذهان بديهى است كه مفهوم\r\n\r\n","description":"","footnote":"","page_name":" 47 ","page_number":47},
  {"content":"\r\n\r\nموجود يك مفهوم بىمصداق نيست ، اجمالا مصداقى دارد . پس از اين تصديق اجمالى به طرق گوناگون بتفصيل به واقعيتهايى پى مىبريم : آسمان هست ، درخت هست ، گل هست ، غذا هست ، گرسنگى و سيرى هست ، انفعال ما از جهان و انفعال جهان از ما هست ، ترس هست ، لذت هست ، درد هست ، روح هست ، فرشته هست ، خدا هست و قس على ذلك . به پاره‌اى از اين واقعيات با مشاهده و حس و به پاره‌اى ديگر با تجربه و به برخى با استدلال پى مىبريم .\r\nپس هيچ انسانى نمىتواند به كلى منكر واقعيت شود . هر انسانى هر فعلى كه انجام مىدهد يا هر انفعالى كه مىپذيرد آن را واقعى مىداند . اگر انسان گرسنه مىشود و غذا مىخورد ؛ اگر از شير مىترسد و فرار مىكند ؛ اگر محبوبى را مىبيند و مجذوب مىشود ؛ نه گرسنگى خود را خيال و پندار مىداند و نه با غذاى خيالى خود را سير مىكند ؛ نه از شير خيالى مىترسد و نه ترس خود را خيالى و موهوم مىداند و نه فرارش خيالى است ؛ نه محبوب خيالى را دوست مىدارد و نه مجذوب‌شدنش را موهوم مىپندارد ؛ همه را واقعيت مىداند ، پس واقعيت قابل انكار نيست :\r\nإنّا ، معاشر الناس ، أشياء موجودة جدّا و معنا أشياء اخر موجودة ربما فعلت فينا أو انفعلت منّا ، كما أنّا نفعل فيها أو ننفعل منها :\r\nهناك هواء نستنشقه و غذاء نتغذّى به و مساكن نسكنها و أرض نتقلّب عليها و شمس نستضىء بضيائها و كواكب نهتدى بها و حيوان و نبات و غيرهما . و هناك امور نبصرها و اخرى نسمعها و اخرى نشمّها و اخرى نذوقها و اخرى و اخرى . و هناك امور نقصدها او نهرب منها و اشياء نحبّها او نبعضها و اشياء نرجوها او نخافها و اشياء تشتهيها طباعنا او تتنفّر منها و اشياء نريدها لغرض الاستقرار فى مكان او الانتقال من مكان او الى مكان او الحصول على لذّة او لاتّقاء من الم او التخلّص من مكروه او لمآرب اخرى .\r\nو جميع هذه الامور التى نشعر بها و لعلّ معها ما لا نشعر بها ، ليست بسدى لما انّها موجودة جدّا و ثابتة واقعا . فلا يقصد شىء شيئا الّا لانّه عين خارجيّة و موجود واقعىّ او منته اليه ليس وهما سرابيّا ، فلا يسعنا ان نرتاب فى انّ هناك وجودا و لا ان ننكر الواقعيّة مطلقا ، الّا ان نكابر الحقّ فننكره او نبدى الشكّ فيه ، و ان يكن شىء من ذلك فانّما هو فى اللفظ فحسب .\r\nفلا يزال الواحد منّا ، و كذلك كل موجود يعيش بالعلم و الشعور ، يرى نفسه موجودا او واقعيّا ذا آثار واقعيّة و لا يمسّ شيئا آخر غيره الّا بما انّ له نصيبا من الواقعيّة .\r\n\r\n","description":"","footnote":"","page_name":" 48 ","page_number":48},
  {"content":"\r\n\r\nفانّ موضوعها الموجود العامّ الذى نتصوّره تصوّرا اوّليّا و نصدّق بوجوده كذلك ، لّانّ الموجوديّة نفسه .\r\n\r\n2 : مبادى تصورى و تصديقى فلسفه اولى\r\n\r\n1 - 2 : مبادى تصورى\r\nهمان‌طور كه در 2 - 1 گذشت ، مفاهيمى كه در فلسفه به‌كار مىروند ، يعنى معقولات ثانيهء فلسفى ، همه بسيط و عام و بديهى هستند ، نه نيازمند تعريف‌اند و نه ممكن است آنها را حقيقتا تعريف كرد . پس مىتوان گفت كه فلسفهء اولى داراى مبادى تصورى نيست . آرى گهگاه تعريفاتى به چشم مىخورد كه بيش از شرح اسم نيست ؛ بنابراين ، اگر شرح اسم هم از مبادى تصورى به حساب آيد ، اين قبيل تعريفات را بايد به حساب مبادى تصورى نهاد و الّا نه .\r\n\r\n2 - 2 : مبادى تصديقى\r\nاولين قضيه‌اى كه خود از بديهىترين بديهيات است و نخستين مبدأ تصديقى فلسفه به‌شمار مىآيد ، قضيهء « استحالهء ارتفاع و اجتماع نقيضين » است و پس از آن اين قضيه كه « واقعيتى هست و جهان هيچ‌درهيچ و پوچ نيست » . در 4 - 1 به اين قضيه اشاره شد و دربارهء آن توضيح داده شد . پس اذعان به واقعيت خارج هم اذعان به ثبوت موضوع فلسفه است و هم اذعان به يكى از اولين مبادى تصديقى آن .\r\n\r\n3 : هدف\r\n\r\n1 - 3 : هدف فلسفه رفع جهل مركب است\r\nهمان‌گونه كه در وجود جهان و واقعيات موجود در آن شك نداريم ، در وجود خطاهاى خود نيز شك نداريم . براى هر انسانى بارها پيش آمده است كه چيزى را موجود پنداشته و سپس به اشتباه خود پى برده است يا حكمى را براى شيئى ثابت مىدانسته و سپس به خطاهاى خود واقف گشته است . تاريخ علم و فلسفه نيز گواه بر خطاهاى انسان است . نگاهى كوتاه به آن نشان مىدهد كه در گذشته آراء علمى و فلسفى فراوانى وجود داشته‌اند كه انسانهاى پيشين آنها را حقيقى و واقعى مىپنداشته‌اند و سپس با پيشرفت ابزار علمى و پخته شدن انديشه‌هاى فلسفى\r\n\r\n","description":"","footnote":"","page_name":" 49 ","page_number":49},
  {"content":"\r\n\r\nخطاهاى آنها آشكار گشته است . روزى هيئت بطلميوس بر جهان حاكم بوده است و امروز هيئت كپرنيكى ؛ در گذشته جسم را يكپارچه و بدون خلل و فرج مىپنداشتند و امروز آن را مركب از اتمهاى ريز پراكنده در ميان خلأ . عناصر از چهار تا به بيش از صد تا سر كشيد و و و .\r\nفلسفه نيز دست‌كمى از علوم تجربى ندارد ؛ نگاهى گذرا به مكاتب متخالف و متعدد فلسفى و نيز به سير تاريخى مسائل در يك مكتب فلسفى خاص گواه بر اين مدعاست . به حكم صريح عقل ، در ميان اين آراء ضد و نقيض ، ضرورتا بيش از يكى نمىتواند صواب باشد و سايرين بيقين باطل‌اند . پس انكار خطاى انسان در زمينهء احكام حسى و تجربى و عقلانى همان اندازه او را از واقعيت دور مىسازد كه انكار واقعيت خارج ، زيرا هردو انكار حقيقت است . با توجه به اين نكته ، اين پرسش بجاست كه « آيا علمى وجود دارد كه با بحث دربارهء خواص موجوديت ملاكهايى يقينى و درست به‌دست دهد كه با در دست داشتن آنها بتوان بين اشياى موجود و غيرموجود و نيز ميان موجودات حقيقى و اعتبارى فرق نهاد و آنها را از هم تميز داد يا نه ؟ » و جواب آن نيز مثبت است . اين علم همان فلسفهء اولى است . فلسفهء اولى با روش برهانى - كه روشى است يقين‌آور - خواص موجوديت را كشف مىكند و با در دست داشتن اين خواص مىتوان بين اشياء موجود و اشياء پندارى و غيرموجود تمييز نهاد :\r\nغير انّا ، كما لا نشكّ فى ذلك ، لا نرتاب ايضا فى انّا ربما نخطىء فنحسب ما ليس بموجود موجودا او بالعكس ، كما انّ الانسان الاوّلىّ كان يثبت اشياء و يرى آراء ننكرها نحن اليوم و نرى ما يناقضها واحد النظرين خطأ لا محاله ، و هناك اغلاط نبتلى بها كلّ يوم ، فنثبت الوجود لما ليس بموجود و ننفيه عمّا هو موجود حقّا ، ثمّ ينكشف لنا انّا اخطأنا فى ما قضينا به . فمسّت الحاجة الى البحث عن الاشياء الموجودة و تمييزها بخواصّ الموجوديّة المحصّلة بما ليس بموجود بحثا نافيا للشكّ منتجا لليقين . فانّ هذا النوع من البحث هو الذى يهدينا الى نفس الاشياء الواقعيّة بما هى واقعيّة . و بتعبير اخر بحثا نقتصر فيه على استعمال البرهان . فانّ القياس البرهانىّ هو المنتج للنتيجة اليقينيّة من بين الاقيسة ، كما انّ اليقين هو الاعتقاد الكاشف عن وجه الواقع من بين الاعتقادات . فاذا بحثنا هذا النوع من البحث امكننا ان نستنتج به انّ كذا موجود و كذا ليس بموجود .\r\n\r\n","description":"","footnote":"","page_name":" 50 ","page_number":50},
  {"content":"\r\n\r\n\r\n2 - 3 : اشكال\r\nدر اين كتاب ، هدف از فلسفه را رفع جهل مركب دانسته‌اند : چون انسان در مواردى بين اشياى موجود و غيرموجود يا ميان موجودات حقيقى و اعتبارى اشتباه مىكند ، محتاج فلسفه است تا با ملاكهاى آن خود را از اين مغلطه برهاند . پس اگر انسان خطا نمىكرد ، به فلسفه محتاج نبود . به نظر مىرسد كه حصر هدف فلسفه در مقصد فوق درست نيست . به فرض اينكه انسان دربارهء چيزى هيچ‌گونه حكم و تصديقى نداشت ، نه صحيح و نه باطل ، باز براى پاسخ به برخى از سؤالات خود به فلسفه نياز داشت . مثلا گاهى انسان بغلط گمان مىكند روح انسانى مادى است يا خداوند جسم است ولى گاهى اصلا نمىداند روح و خداوند هستند يا نه و اگر هستند چه هستند و مىخواهد حقيقت را بداند ، در هر دوحال فلسفه جوابگو است ، چه در حالتى كه روح را مادى و خداوند را جسم پنداشته و به جهل مركب دچار شده و چه در حالتى كه هيچ پندارى ندارد و صرفا جوياى حقيقت است و به جهل بسيط گرفتار است . پس فلسفه هم براى رفع جهل مركب به‌كار مىآيد هم براى جهل بسيط ؛ بلكه مىتوان گفت كه رفع جهل بسيط و ارضاى حس حقيقتجوئى انسان هدف اصلى فلسفه است و رفع جهل مركب هدف بالتبع .\r\n\r\n4 : روش تحقيق در فلسفه\r\nاز آنچه گفته شد مىتوان روش تحقيق در فلسفه را حدس زد . موضوع فلسفه موجود است ، فلسفه دربارهء حيثيت موجوديت اشيا بحث مىكند و موجوديت شىء امرى محسوس يا در قلمرو تجربه نيست ، فقط در قلمرو عقل است و طبعا تنها راه دستيابى به آن برهان و استدلال عقلى است . پس روش تحقيق در فلسفه صرفا برهانى است ، علاوه بر اينكه ، در فلسفه به دنبال يقين دائم و مطلق هستيم و يقين دائم و مطلق تنها از راه برهان كسب شدنى است و ابزار ديگرى ندارد .\r\n\r\n5 : محمولات فلسفى\r\n\r\n1 - 5 : احوال كلّيّه موجود\r\nدر كتب حكمت ، معمولا از محمولات فلسفى با تعبير « احوال كلّيّه موجود » ياد كرده‌اند . مقصود از اين تعبير چيست ؟ چرا به اين محمولات احوال كلّى مىگويند ؟ كلى به چه معناست ؟\r\n\r\n","description":"","footnote":"","page_name":" 51 ","page_number":51},
  {"content":"\r\n\r\nمقصود از اين كلى همان كلى در مقابل جزئى است ؛ يعنى ، در همان معناى منطقى خود به كار رفته است ؛ احوال كلى يعنى احوالى كه جزئى نيستند ؛ احوالى كه به شخص معينى اختصاص ندارند .\r\nدليل كليت اين احوال و محمولات اين است كه ، چنان كه گفته شد ، روش تحقيق در فلسفه برهانى است و مقدمات و نتايج برهان هميشه كلىاند ، نه در مقدمات آن از قضاياى شخصى استفاده مىشود و نه نتيجهء شخصى به‌دست مىدهد . جزئى - يعنى شخص - زائل مىشود در حالىكه مقدمه و نتيجهء برهان بايد دائمى باشند ؛ لهذا كلىاند نه جزئى ؛ به گفتهء منطقدانان « الجزئى ليس بكاسب و لا مكتسب » . بنابراين ، نه مىتوان بر اشخاص برهان اقامه كرد و نه از برهان مىتوان انتظار نتيجهء شخصى و جزئى داشت .\r\nعلاوه بر اين ، به فرض اينكه بتوان با برهان به نتايج جزئى رسيد ، باز اين محذور وجود دارد كه جزئيات - اشخاص - نامحدودند ، حدّ و نهايتى براى آنها متصور نيست و طبعا علم به همهء آنها از حدّ طاقت بشر خارج است . پس براى انسان مقدور نيست كه علم يقينى به وجود يا عدم يك‌يك جزئيات و اشخاص پيدا كند و تنها راه ممكن براى او علم يقينى به احوال كلى موجود است :\r\nو لكن البحث عن الجزئيّات خارج عن وسعنا ، على انّ البرهان لا يجرى فى الجزئىّ بما هو متغيّر زائل و لذلك بعينه ننعطف فى هذا النوع من البحث الى البحث عن حال الموجود على وجه كلّى ، فنستعلم به احوال الموجود المطلق بما انّه كلّىّ .\r\n\r\n2 - 5 : اشكال\r\nمطالب فوق از دو جهت قابل مناقشه‌اند :\r\nالف ) از جهت اينكه قائل‌اند قضيهء شخصيه نه مقدمهء برهان مىتواند واقع شود نه نتيجهء آن ؛ اين سخن درست نيست . محسوسات قضاياى شخصيه هستند ولى در منطق آنها را از يقينيات به‌شمار آورده‌اند و طبعا مىتوانند مقدمهء برهان واقع شوند و از آنها قضيهء شخصى يقينى نتيجه شود . پس قضاياى شخصى ، اگر يقينى باشند ، هم مقدمه برهان مىتوانند واقع شوند هم نتيجهء آن ؛ هم كاسب‌اند هم مكتسب . البته باوجوداين ، در علوم به‌كار نمىروند ، زيرا\r\n\r\n","description":"","footnote":"","page_name":" 52 ","page_number":52},
  {"content":"\r\n\r\nسروكار علوم با قوانين است : از قوانين استفاده مىكنند و نتايج خود را به صورت قانون بيان مىدارند و قانون كلى است ، از اين‌رو سر كار علوم با قضاياى كلى است نه قضاياى شخصى .\r\nپس اگر خواستيم از طريق برهان به نتايجى علمى دست يابيم ، بايد مقدمات آن قضاياى شخصى نباشند ولى اينكه اصلا در برهان نمىتوان از قضاياى شخصى - ولو از قضيهء شخصى يقينى - استفاده كرد صحيح نيست .\r\nب ) بر فرض صرف‌نظر كردن از اشكال اول ، اصل مطلب درست نيست . زيرا در آن كلى به معناى متعارف در منطق - در برابر جزئى - اخذ شده است . اگر كلى به اين معنا باشد ، به محمولات فلسفى اختصاص ندارد ، محمولات مسائل رياضى و به‌طور كلى محمولات مسائل هر علمى - بجز علوم جزئى ، مثل تاريخ و جغرافى - كلىاند . رياضى از اين نظر كه برهانى است براى مورد نقض مناسبتر است . در رياضى نيز ، از براهين يقينى استفاده مىشود ، پس محمولات آن نيز احوال كلى كميت‌اند و چون كميت موجود است ، محمولات رياضى نيز احوال كلى موجودند و بر همين قياس است ساير علوم حقيقى كلى . بنابراين ، بايد گفت كه محمولات علوم حقيقى كلى همه احوال كلى موجودند و با اين حساب آن را مختصّ به محمولات فلسفى دانستن درست نيست ، با اينكه مىدانيم مختصّ به محمولات فلسفى است و به همين دليل در تعريف آنها همين خاصيت را به‌كار مىگيرند : محمولات فلسفى احوال كلى موجودند . بنابراين كليت در اينجا به معناى ديگرى است .\r\nبه نظر مىرسد كليت در اينجا در مقابل « اختصاص به ماهيت خاص » است ، نه در مقابل جزئيّت . توضيح اينكه احكام رياضى از آن جهت بر موجودات حمل مىشوند كه كميّت‌اند يا داراى كميّت ، پس تا موجود تخصّص كمّى به خود نگيرد ، يعنى كميت‌دار نشود ، متصف به احكام رياضى نمىشود ؛ به عبارت ديگر ، اين احوال در واقع اختصاص به ماهيت كميت دارند ، هرجا اين ماهيت يافت شود ، اين احكام نيز وجود خواهند داشت و هرجا يافت نشود ، وجود نخواهند داشت . احكام طبيعى نيز اختصاص به ماهيت جسم دارند ، هركجا ماهيت جسم محقق باشد ، اين احكام نيز يافت مىشوند و هركجا محقق نباشد ، يافت نمىشوند . به‌طور كلى ، احكام هر علمى اختصاص به ماهيت خاصى دارد و در ميان علوم تنها فلسفه است كه احكامش مختص به ماهيت خاصى نيست ، بلكه هرجا موجود مصداق داشته باشد ، حكم فلسفى نيز جريان مىيابد ، خواه آن موجود داراى ماهيت كمّ يا كيف يا جسم باشد\r\n\r\n","description":"","footnote":"","page_name":" 53 ","page_number":53},
  {"content":"\r\n\r\nيا اصلا ماهيتى نداشته باشد . پس « احوال كلى موجود » در مقابل « احوال اختصاصى موجود » است . در ساير علوم از احوال اختصاصى موجود بحث مىشود ؛ يعنى ، احوالى كه اختصاص به موجودى دارند كه داراى ماهيت خاصى است اما در فلسفه از احكام كلى موجود بحث مىشود ؛ يعنى ، احوالى كه اختصاص ندارند به موجودى كه داراى ماهيت خاصى است ، احكامى كه بر هر موجودى با هر ماهيتى بار مىشوند . اين در حقيقت تعبير ديگرى است از همان عوارض ذاتيهء موجود كه در 3 - 1 از آن بحث كرديم .\r\n\r\n3 - 5 : تساوى احوال كلى موجود با موجود\r\nيكى از بحثهايى كه در عوارض ذاتيه مطرح است اين است كه « آيا عوارض ذاتيهء هر موضوعى از جهت شمول مساوى آن موضوع است يا خير ؟ » از نظر استاد علامه ( ره ) ، جواب اين سؤال مثبت است ؛ يعنى ، عوارض ذاتيهء هر موضوعى از جهل شمول نه اخص از آن موضوع است نه اعم ، بلكه مساوى آن است . طبعا احوال كليهء موجود ، كه همان عوارض ذاتيه موجودند ، نيز مشمول اين قانون‌اند ؛ يعنى ، اينها نيز با موجود مساوىاند . اثبات اين مطلب بر دو مقدمه زير استوار است :\r\nمقدمهء اول : مفهوم موجود عامترين مفهوم است ، بنابراين مفهومى اعم از آن وجود ندارد ؛ ساير مفاهيم يا مساوى اين مفهوم هستند يا اخص از آن . پس تمام محمولاتى كه بر موجود حمل مىشوند - از جملهء احوال كليهء موجود - يا مساوى موجودند يا اخص از آن .\r\nمقدمهء دوم : هيچ موجودى به عدم يا احكام عدم متصف نمىشود . اين مقدمه نيز واضح است . هيچ موجودى را نمىتوان گفت معدوم است و نيز هيچ موجودى را نمىتوان به عدم تمايز ، كه حكم عدم است ، متصف كرد و گفت موجود از آن جهت كه موجود است از ساير موجودات متمايز نيست . در هرحال ، نفس مدعا در اين مقدمه بديهى است و نياز به برهان ندارد . نتيجه‌اى كه از اين مقدمه مىتوان گرفت اين است كه هر موجودى از آن جهت كه موجود است به احكام موجوديت متصف مىشود . روشنتر بگوئيم ، احكام و عوارض موجوديت ، كه همان احوال كلى موجودند ، شامل تمام موجودات مىشوند پس اين احكام اخص از موجود نيستند و الا مستلزم آن است كه برخى از موجودات به احكام عدم متصف شوند .\r\nنتيجه : احوال كلى موجود با موجود از آن جهت كه موجود است مساوىاند ، زيرا طبق\r\n\r\n","description":"","footnote":"","page_name":" 54 ","page_number":54},
  {"content":"\r\n\r\nمقدمهء اول اين احكام اعم از موجود نيستند و طبق مقدمهء دوم اخص نيز نيستند ، پس مساوى موجودند و هو المطلوب .\r\n\r\n1 - 3 - 5 : اشكال و جواب\r\nاشكال : در بين احوال كلى موجود محمولاتى هست كه قطعا اخص از موجودند ، مثل حادث ، معلول ، كثير . خداوند موجود است ولى نه حادث است نه معلول و نه كثير . پس شمول مفهوم موجود از شمول سه مفهوم مذكور بيشتر است ، زيرا مفهوم موجود شامل خداوند مىشود ولى اين سه مفهوم هيچيك بر خداوند صدق نمىكنند .\r\nجواب : احوال كليه موجود دو دسته‌اند : دستهء اول احوال و محمولاتى كه مساوى موجودند ؛ مثل فعليت مطلق ، وحدت مطلق و خارجيت مطلق ؛ و دستهء دوم احوال و محمولاتى كه اخص از موجودند ، مثل حادث و معلول و كثير . اين محمولات در واقع خود بتنهايى عرض ذاتى وجود نيستند ، بلكه هريك با مقابلش مجموعا يك عرض ذاتى وجود به حساب مىآيند ؛ يعنى ، عرض ذاتى حقيقى به اين شكل است : « اما حادث أو قديم » ، « اما معلول أو علّة » « امّا واحد أو كثير » و به همين ترتيب است در ساير احوال اخص . معناى اين سخن اين است كه در مورد دستهء اول - احوال كليه مساوى موجود - قضيه فلسفى قضيهء حمليه است :\r\n« الموجود من حيث هو موجود واحد » ، « الموجود من حيث هو موجود خارجى » ، « الموجود من حيث هو موجود بالفعل » و در مورد دستهء دوم شرطيهء منفصله است : « الموجود من حيث هو موجود اما حادث او قديم » ، « الموجود من حيث هو موجود اما معلول او علة » « الموجود من حيث هو موجود اما واحد او كثير » . در اين قضايا ، موضوع موجود » است و محمول حقيقى مجموع « اما حداث او قديم » يا « اما معلول او علة » و يا « اما واحد أو كثير » ، نه يكى از دو شق ترديد بتنهايى . پس عرض ذاتى موجود ، يا احوال كليهء موجود ، در اين قضايا نيز مجموع دو شق ترديد است نه يك شق بتنهايى . بنابراين ، اينكه هريك از علت ، معلول ، حادث ، قديم ، واحد ، كثير و امثال آنها را به تنهايى عرض ذاتى موجود بناميم و هركدام را بتنهايى از احوال كلى موجود به حساب آوريم در واقع تسامح در بيان است . آنچه عرض ذاتى موجود است و از احوال كلى موجود به حساب مىآيد مجموع دو مفهوم متقابل است كه مردّدا محمول منفصلهء حقيقيه‌اى واقع مىشوند كه موضوع آن مفهوم موجود است .\r\n\r\n","description":"","footnote":"","page_name":" 55 ","page_number":55},
  {"content":"\r\n\r\nدر پايان ، لازم است دربارهء قيد « مطلق » در وحدت مطلق و خارجيت مطلق و فعليت مطلق مختصرا توضيح دهيم . در مباحث آتى ، خواهيم گفت كه به هر شيئى دوگونه مىتوان نظر كرد : يكى اينكه خود آن شىء را لحاظ كنيم بدون اينكه آن را با شىء ديگرى مقايسه كنيم كه به آن « لحاظ فى نفسه شى » مىگويند . با چنين لحاظى ، هر شيئى واحد است و اصلا كثير نداريم ، هر موجودى خارجى است و ذهنى نداريم و هر شيئى بالفعل است و هيچ موجودى متصف به بالقوه نمىشود . به چنين وحدت و خارجيت و فعليتى - كه شىء فى نفسه به آن متصف مىشود - « وحدت و خارجيت و فعليت مطلق » مىگويند . در مقابل ، گاهى شىء را با شىء ديگرى مىسنجيم ، يعنى آن را بالقياس الى الغير لحاظ مىكنيم ، در اين لحاظ موجودات به دو دسته تقسيم مىشوند : دسته‌اى واحد و دسته‌اى كثير ، دسته‌اى بالقوه و دستهء ديگر بالفعل ، دسته‌اى خارجى و دستهء ديگر ذهنى ، به چنين وحدت و خارجيت و فعليتى - كه شىء بالقياس الى الغير به آن متصف مىشود - « وحدت و خارجيت و فعليت نسبى » مىگويند :\r\nو لمّا كان من المستحيل ان يتّصف الموجود باحوال غير موجودة ، انحصرت الاحوال المذكورة فى احكام تساوى الموجود من حيث هو موجود ، كالخارجيّة المطلقة و الوحدة العامّة و الفعليّة الكلّيّة المساوية للموجود المطلق ، او تكون احوالا هى اخصّ من الموجود المطلق لكنّها و ما يقابلها جميعا تساوى الموجود المطلق ، كقولنا : « الموجود اما خارجىّ او ذهنّى ، و الموجود امّا واحد او كثير و الموجود إمّا بالفعل او بالقوّة » و الجميع ، كما ترى ، امور غير خارجة من الموجوديّة المطلقة . و المجموع من هذه الابحاث هو الذى نسمّيه الفلسفة .\r\n\r\n6 : فروع\r\n\r\n1 - 6 : فرع اول - نيازمندى علوم به فلسفه\r\nدر اين فرع ، به نياز ساير علوم به فلسفه و عدم نياز فلسفه به ساير علوم اشاره شده است . در مقدمهء مدخل ، توضيح داده شد كه هر علمى از عوارض ذاتيهء موضوع خود بحث مىكند و چون وجود شىء از عوارض ذاتيهء آن نيست ، اثبات وجود براى موضوع علم از مسائل علم نيست و لذا هيچ علمى متكفل اثبات وجود موضوع خود نيست ، بلكه همهء علوم در اين جهت نيازمند فلسفه‌اند ؛ زيرا موضوع فلسفه موجود است و وجود داشتن هرچيز از عوارض موجود بما هو\r\n\r\n","description":"","footnote":"","page_name":" 56 ","page_number":56},
  {"content":"\r\n\r\nموجود ، يعنى از عوارض ذاتيهء موجود ، است . پس اثبات وجود براى هر شيئى از مسائل فلسفه به‌شمار مىآيد و در نتيجه اثبات وجود موضوعات ساير علوم نيز از مسائل فلسفه است ؛ پس همهء علوم براى اثبات موضوعات خود نيازمند فلسفه‌اند ولى خود فلسفه در اثبات موضوع خود نيازمند هيچ علمى نيست ، زيرا موضوع فلسفه موجود است كه هم تصورا و هم تصديقا ، بديهى است ؛ نه حاجت به تعريف دارد و نه به اثبات موجوديت در خارج ، زيرا خود عين موجوديت در خارج است :\r\nو قد تبيّن بما تقدّم اوّلا ، انّ الفلسفة اعمّ العلوم جميعا ، لانّ موضوعها اعمّ الموضوعات و هو « الموجود » الشامل لكلّ شىء ، فالعلوم جميعا تتوقّف عليها فى ثبوت موضوعاتها . و امّا الفلسفة فلا تتوقّف فى ثبوت موضوعها على شىء من العلوم ، فانّ موضوعها الموجود العامّ الذى نتصوّره تصوّرا اوّليّا و نصدّق بوجوده كذلك ، لانّ الموجوديّة نفسه .\r\n\r\n1 - 1 - 6 : اشكال\r\nهرچند مطلبى كه در فرع فوق آمده فى حد نفسه صحيح است ، دليلى كه بر آن اقامه شده قابل مناقشه است ؛ يعنى ، اين نكته درست است كه همهء علوم در اثبات موضوع خود نيازمند فلسفه‌اند و فلسفه نيازمند آنها نيست ولى دليل آن اين نيست كه فلسفه اعم علوم است و ساير علوم اخص از آن‌اند .\r\nتوضيح اينكه از دو نظر مىتوان علوم را با يكديگر سنجيد :\r\n1 - از نظر اعميّت و اخصيّت .\r\n2 - از نظر اتكاى برخى علوم به برخى ديگر در پاره‌اى از اصول موضوعه .\r\nگاهى دو علم را از نظر موضوع باهم مىسنجيم و مىبينيم موضوع يكى اعم از ديگرى است . به علمى كه موضوعش اعم است « علم اعم » مىگوييم و به ديگرى « علم اخص » ؛ مثلا ، طبيعيات از نظر علماى طبيعى قديم خود به هشت علم تقسيم مىشود : معدن‌شناسى ، گياه‌شناسى ، حيوان‌شناسى و غيره . در اينجا موضوع طبيعيات ، كه جسم است ، اعم است از موضوع معدن‌شناسى ، كه معدن است ، از اين‌رو به طبيعيات مىگوييم « علم اعم » و به معدن‌شناسى مىگوييم « علم اخص » . در چنين مواردى ، علم اعم خود علمى جداى از علم\r\n\r\n","description":"","footnote":"","page_name":" 57 ","page_number":57},
  {"content":"\r\n\r\nاخص نيست ، بلكه رابطهء آنها رابطهء جزء و كل است . در چنين مواردى ، يا مجموع چند علم حقيقتى را يك علم واحد اعتبار كرده‌اند و نسبت اين علم اعتبارى اعم را با هريك از آن اجزا سنجيده‌اند يا بالعكس : هريك از اجزاى يك علم حقيقى را يك علم اعتبار كرده‌اند و نسبت كل را به اين اجزا سنجيده‌اند .\r\nدر هرحال ، چه كلّ علم اعتبارى باشد و اجزا علم حقيقى و چه اجزا علوم اعتبارى باشند و كلّ علم حقيقى ، هميشه علم اخص جزء علم اعم است . در چنين مواردى اساسا ، جدايى و تباينى بين دو علم نيست تا يكى متوقف بر ديگرى و محتاج آن باشد . يك علم عينا خود جزء و بخشى از علم ديگر است . پس هيچگاه نمىتوان گفت كه علم اعم عهده‌دار اثبات موضوع يا ساير اصول موضوعهء علم اخص است ، زيرا علم اعم خود علم ديگرى غير از اخص نيست .\r\nاما گاهى دو علم متباين‌اند و آن‌دو را از آن جهت باهم مىسنجيم كه يكى عهده‌دار اثبات پاره‌اى از اصول موضوعهء علم ديگر است ؛ يعنى ، در حقيقت مسائل يكى متوقف بر مسائل ديگرى است ، زيرا اثبات موضوع يا ساير اصول موضوعهء يكى جزء مسائل ديگرى به‌شمار مىرود . در اين موارد ، به علمى كه متوقف و محتاج است « علم اسفل » و به علمى كه متوقّف عليه و محتاج اليه است « علم اعلى » مىگويند .\r\nبا بيان فوق ، در مىيابيم كه رابطهء بين ساير علوم و فلسفهء اولى از نوع دوم است نه اول . پس اينكه ساير علوم نيازمند فلسفهء اولى هستند از اين جهت است كه فلسفه اولى عم اعلى است و ساير علوم اسفل‌اند ، نه از اين جهت كه فلسفهء اولى اعم است و ساير علوم اخص . فلسفهء اولى اعم از ساير علوم نيست ، زيرا ساير علوم جزئى از فلسفهء اولى به‌شمار نمىآيند . البته فلسفهء نظرى به معنايى كه قدما در نظر مىگرفتند نسبت به ساير علوم اعم است ، زيرا قدما همهء علوم نظرى را يك علم فرض مىكردند و نام « فلسفهء نظرى » را بر آن مىنهادند ، طبعا فلسفهء نظرى شامل فلسفهء اولى ، طبيعيات و رياضيات مىشده است ؛ بنابراين هريك از اين علوم - فلسفهء اولى ، رياضيات و طبيعيات - جزئى از فلسفهء نظرى به‌شمار مىآمده‌اند . ازاين‌رو ، فلسفهء نظرى اعم و ساير علوم اخص بوده‌اند . اما در مورد فلسفهء اولى اين سخن درست نيست .\r\nخلاصهء كلام اينكه اولا ، اين سخن كه فلسفهء اولى اعم از ساير علوم است ، چون موضوعش اعم است ، فى حد نفسه سخن نادرستى است و ثانيا ، به فرض صحت ، دليل بر آن نيست كه ساير علوم محتاج فلسفهء اولى هستند .\r\n\r\n","description":"","footnote":"","page_name":" 58 ","page_number":58},
  {"content":"\r\n\r\n\r\n2 - 6 : فرع دوم - بازگشت مسائل فلسفه به تقسيمات موجود\r\nدر 3 - 5 ، گفتيم كه احوال موجود بر دو قسم‌اند : 1 - احوالى كه مساوى موجود من حيث هو موجودند ؛ 2 - احوالى كه اخص از موجودند ؛ و نيز توضيح داديم كه احوال اخص با مقابلشان مجموعا مساوى موجود من حيث هو موجودند و نتيجه گرفتيم كه احوال اخص بتنهايى عرض ذاتى موجود نيستند ، بلكه هريك با مقابلشان مجموعا عرض ذاتى موجودند . در اين فرع با تكيه بر همين مطلب ، به توضيح دو نكتهء ديگر پرداخته‌اند :\r\nنكتهء اول : احوال كلى موجود ، چه احوال مساوى و چه اخص ، هريك مفهوما غير از موجودند ولى از نظر مصداق با موجود يكى هستند ؛ يعنى ، مثلا مفهوم وحدت غير از مفهوم موجود است و هردو غير از مفهوم فعليت‌اند و هر سه غير از مفهوم خارجيت‌اند ولى در خارج مصداق همهء آنها يك واقعيت است كه همان مصداق موجود است . يك مصداق است كه در ظرف ذهن به مفاهيم متعدد تحليل مىشود كه يكى موضوع و معروض واقع مىشود و ديگرى محمول و عارض . پس چنين نيست كه در خارج موجوديت يك چيز باشد و وحدت چيز ديگرى ، به طورىكه همان‌گونه كه در ذهن مفهوم وحدت عارض مفهوم موجود مىشود در خارج نيز مصداق وحدت عارض مصداق موجود شود . از اين نظر ، ذهن و خارج مشابه هم نيستند . در خارج ، عارض و معروض و عروضى در كار نيست ؛ يك شىء و يك واقعيت بسيط واحد است كه مصداق تمام اين مفاهيم است .\r\nدليل آن اينكه اگر مثلا مصداق وحدت غير از مصداق موجود باشد ، لازم مىآيد كه وحدت موجود نباشد ، در حالىكه فرض اين است كه وحدت صفت خارجى موجود است و قهرا خود موجود است . توضيح بيشتر دربارهء اين نكته را به مرحلهء اول / فصل دوم / 4 - 6 موكول مىكنيم .\r\nنكتهء دوم : محمولات و احوالى كه مساوى موجودند بسيار كم‌اند ، اغلب محمولات اخص از موجودند و با مقابلشان مجموعا محمول‌اند براى موجود ، نه تك‌تك ؛ مثلا ، در دو قضيهء « الموجود اما واجب او ممكن ، الموجود اما علة او معلول » محمول مجموع دو مفهومى است كه طرفين ترديد واقع شده‌اند ؛ يعنى ، « اما واجب او ممكن » ، « اما علة او معلول » ، نه واجب يا ممكن يا علت يا معلول بتنهايى ، هرچند قضيّه اوّل در فلسفه در قالب دو قضيّهء حمليهء « الواجب موجود » و « الممكن موجود » بيان مىشود و قضيهء دوم در قالب دو قضيهء « العلة موجود » و\r\n\r\n","description":"","footnote":"","page_name":" 59 ","page_number":59},
  {"content":"\r\n\r\n« المعلول موجود » . بنابراين ، دو مسئلهء فلسفى « الواجب موجود و الممكن موجود » در اصل « الموجود اما واجب او ممكن » بوده كه مبيّن تقسيم « موجود » است و هكذا در « العلة موجود و المعلول موجود » و در « الحادث موجود و القديم موجود » و نيز در « الثابت موجود و المتغيّر موجود » و قس على هذا در ساير مسائل . پس مىتوان گفت كه اكثر مسائل فلسفى به تقسيمات « موجود » باز مىگردند . البته اين تقسيمات منحصر در تقسيمات اولى « موجود » نيست ، بلكه شامل تقسيمات ثانوى و غير ذلك هم مىشود . مثلا ما ابتدا موجود را تقسيم مىكنيم به واجب و ممكن ، اين يك تقسيم اولى است ، زيرا مقسم آن خود موجود است . سپس قسمى از آن ، يعنى ممكن ، را تقسيم مىكنيم به جوهر و عرض : « الممكن اما جوهر او عرض » ، اين تقسيم نسبت به موجود يك تقسيم ثانوى است نه اولى ، زيرا مقسم آن خود موجود نيست ، بلكه قسمى از موجود است ، سپس به همين ترتيب تقسيم ثالث انجام مىپذيرد : « الجوهر اما مجرد او مادى » و بعد از آن تقسيم رابع : « المجرد اما عقل او نفس » . همهء اينها تقسيمات « موجود » به شمار مىآيند ، زيرا تقسيم قسم يك شىء به تقسيم خود آن شىء باز مىگردد ، پس تقسيم قسمى از موجود يا قسم قسمى از موجود و هكذا نيز تقسيم خود موجود است ، منتها تقسيم اوليه « موجود » نيست . در هرحال ، اين تقسيمات طولى ممكن است همچنان ادامه يابند ولى تا جايى از مسائل فلسفه به حساب مىآيند كه مجموع اقسام حاصل‌شده عرض ذاتى « موجود » باشد ؛ يعنى ، هرگاه در تقسيمات طولى به‌جايى رسيديم كه براى تقسيم بعدى لازم است مقسم ماهيت خاصى داشته باشد - و به تعبير مصطلح ، بايد مقسم تخصّصى رياضى يا طبيعى پيدا كند - چنين تقسيمى از تقسيمات حقيقى موجود نيست ، بلكه از تقسيمات آن ماهيت است ؛ طبعا اقسام آن نيز در حقيقت اقسام موجود نيستند ، بلكه اقسام آن ماهيت‌اند . واضح است چنين تقسيمى از مسائل فلسفه به‌شمار نمىآيد ، زيرا تقسيمات « موجود » از مسائل فلسفه‌اند نه هر تقسيمى :\r\nو ثانيا ، انّ موضوعها لمّا كان اعمّ الاشياء و لا ثبوت لأمر خارج منه ، كانت المحمولات المثبتة فيها إمّا نفس الموضوع ، كقولنا : « انّ كلّ موجود فانّه من حيث هو موجود واحد او بالفعل » ، فانّ الواحد ، و ان غاير الموجود مفهوما ، لكنّه عينه مصداقا و لو كان غيره ، كان باطل الذات غير ثابت للموجود و كذلك ما بالفعل ؛ و إما ليست نفس الموضوع ، بل هى اخصّ منه لكنّها ليست\r\n\r\n","description":"","footnote":"","page_name":" 60 ","page_number":60},
  {"content":"\r\n\r\nغيره ، كقولنا : « انّ العلّة موجودة » ، فانّ العلّة ، و ان كانت اخصّ من الموجود ، لكنّ العليّة ليست حيثيّة خارجة من الموجوديّة العامّة و الّا لبطلت . و امثال هذه المسائل مع ما يقابلها تعود الى قضايا مردّدة المحمول تساوى اطراف الترديد فيها الموجوديّة العامّة ، كقولنا : « كلّ موجود امّا بالفعل او بالقوّة » . فاكثر المسائل فى الفلسفة جارية على التقسيم ، كتقسيم الموجود الى واجب و ممكن و تقسيم الممكن الى جوهر و عرض و تقسيم الجوهر الى مجرّد و مادّى و تقسيم المجرّد الى عقل و نفس و على هذا القياس .\r\n\r\n1 - 2 - 6 : اشكال\r\nبيشك ، تعدادى از مسائل فلسفه ، به نحوى كه توضيح داده شد ، به تقسيمات « موجود » باز مىگردند ولى اين مطلب حتى در مورد مسائلى كه از محمولات اخص بحث مىكنند نيز كليت ندارد ؛ مثلا ، در مواردى كه در فلسفه دربارهء خواص هر قسم بحث مىشود ، نه دربارهء اقسام آن ، اين مدعا صحيح نيست . وقتى ثابت مىكنيم علتى وجود دارد و معلولى وجود دارد ، در واقع ، موجود را تقسيم كرده‌ايم : « الموجود اما علة او معلول » و نيز وقتى علت فاعلى و غايى و صورى و مادى ثابت مىشوند ، در حقيقت ، موجود تقسيم شده است ولى بررسى و اثبات خواص هر قسم ، مانند اثبات اينكه « علت فاعلى از معلول اقواست » يا اثبات اينكه « علت فاعلى محال است علت فاعلى هم باشد » ، ديگر به تقسيمات « موجود » باز نمىگردد . پس اين سخن كه همهء مسائل فلسفى كه محمول آنها اخص از موجود است به تقسيمات « موجود » باز مىگردند درست نيست .\r\nممكن است پاسخ دهند كه اثبات خاصيتى براى يك قسم به اثبات وجود آن خاصيت باز مىگردد و اثبات وجود يك شىء به اثبات يك قسم جديد براى موجود باز مىگردد ، پس اثبات خواص اقسام نيز به تقسيمات « موجود » باز مىگردد ؛ ولى اين پاسخ صحيح نيست ، زيرا مستلزم آن است كه مسائل همهء علوم به هليات بسيطه بازگردند و طبعا از مسائل فلسفهء اولى به‌شمار آيند .\r\n\r\n3 - 6 : فرع سوم - مسائل فلسفى به نحو عكس الحمل‌اند\r\nاز آنچه گفته شد ، دانستيم كه موضوع فلسفه و نيز موضوع مسائل فلسفه « موجود » است و محمولات آن ساير معقولات ثانيه فلسفى . ولى در كتب فلسفى ، ساير معقولات فلسفى\r\n\r\n","description":"","footnote":"","page_name":" 61 ","page_number":61},
  {"content":"\r\n\r\nموضوع‌اند و مفهوم موجود محمول : واجب موجود است ، ممكن موجود است ، وحدت موجود است ، علت موجود است ، معلول موجود است و قس على هذا . بايد دانست كه در چنين مواردى مسئله فلسفى در حقيقت عكس اين قضاياست ؛ يعنى ، صورت واقعى قضيه چنين است : موجود يا واجب است يا ممكن ، موجود واحد است ، موجود يا علت است يا معلول است و هكذا ولى براى راحتى تعليم و تعلم عكس قضيه را به‌كار مىبرند :\r\nو ثالثا ، انّ المسائل فيها مسوقة على طريق عكس الحمل ، فقولنا : « الواجب موجود و الممكن موجود » فى معنى « الموجود يكون واجبا و يكون ممكنا » و قولنا : « الوجوب إما بالذات و إما بالغير » معناه « انّ الموجود الواجب ينقسم الى واجب لذاته و واجب لغيره » .\r\n\r\n4 - 6 : فرع چهارم - فلسفهء علم آلى نيست\r\nعلوم به دو دسته تقسيم مىشوند : آلى و غيرآلى . علم آلى علمى است كه مقصود از يادگيرى آن خود آن علم نيست ، بلكه براى علم ديگرى آن را فرامىگيرند ؛ علمى است كه علم ديگرى غايت آن است ، مثل اصول فقه . علم اصول فقه خودبخود مطلوب نيست ، بلكه آن را فرا مىگيرند تا بتوانند از قواعد آن در علم فقه استفاده كنند ؛ همچنين است منطق نسبت به ساير علوم . در مقابل ، علم غيرآلى علمى است كه خود مطلوب بالذات است . علمى است كه علم ديگرى غايت آن نيست . اكنون واضح است كه فلسفه علم آلى نيست .\r\nدليلى كه بر مطلب فوق ذكر شده است اين است كه موضوع فلسفه ، يعنى موجود ، هم از موضوع همهء علوم ديگر اعم است و هم همهء اشيا را شامل مىشود ، پس خارج از آن چيزى نيست تا غايت آن واقع شود و فلسفه نسبت به آن آليت داشته باشد ؛ هر غايتى براى فلسفه تصور كنيم باز داخل در خود فلسفه است ، نه خارج از آن و در نتيجه نمىتواند غايت باشد ، زيرا غايت شىء خارج از آن است :\r\nو رابعا ، انّ هذا الفنّ لمّا كان اعمّ الفنون موضوعا و لا يشذّ عن موضوعه و محمولاته الراجعة اليه شىء من الاشياء ، لم يتصوّر هناك غاية خارجة منه يقصد الفنّ لأجلها ؛ فالمعرفة بالفلسفة مقصودة لذاتها من غيران تقصد لاجل غيرها و تكون آلة للتوصّل بها الى امر آخر كالفنون الاليّة ، نعم هناك فوائد تترتّب عليها .\r\n\r\n","description":"","footnote":"","page_name":" 62 ","page_number":62},
  {"content":"\r\n\r\n\r\n1 - 4 - 6 : اشكال\r\nاينكه فلسفه علم آلى نيست و علم ديگرى غايت آن نيست سخنى است درست ولى دليلى كه براى آن ذكر كرده‌اند مثبت اين مدعا نيست . براى روشن شدن مقصود بايد بين غايت خود علم و غايت موضوع علم در خارج فرق نهاد . طبق دليل مزبور ، موضوع فلسفه در خارج غايتى ندارد ؛ يعنى ، چيزى خارج از موجوديت مطلق نيست تا غايت آن باشد ؛ در حالىكه سخن در غايت موضوع علم نيست ، سخن در خود علم است و اينكه علم ديگرى غايت آن نيست . پس هرچند موضوع فلسفه همان موجود مطلق است كه شامل همهء اشياست و خارج از آن چيزى جز عدم محض متصور نيست و طبعا غايتى برايش متصور نيست ، وجود خود علم فلسفه همان موجود مطلق خارجى نيست ، بلكه مجموعه‌اى از قضاياست كه در ظرف ذهن وجود دارند و خارج از اين مجموعه هم مسائل ذهنى ديگر و هم اشياى خارجى فراوانى يافت مىشوند ؛ طبعا تمسك به اينكه موضوع فلسفه از موضوع ساير علوم اعم است و نيز شامل همه اشياست براى نفى غايت از موضوع فلسفه مفيد است نه براى نفى غايت از خود فلسفه كه مدعاى اين فرع است . نكتهء ديگرى كه در خور توجه است اينكه بايد بين غايت علم و آليت علم فرق نهاد . صحيح است كه فلسفه علم آلى نيست ؛ يعنى ، علم ديگرى غايت آن نيست ؛ آموختن آن مقدمه براى آموختن علم ديگرى نيست ولى اينكه فلسفه اصلا غايتى ندارد ، تا براى حصول آن غايت آموخته شود ، صحيح نيست . خود معرفت به مبادى عاليه ، بويژه شناخت صفات و افعال خداوند ، و نيز تمييز موجودات حقيقى از اعتبارى را مىتوان غايت فلسفه به‌شمار آورد ، چنان كه در بداية الحكمة بدان تصريح كرده‌اند و چه‌بسا منظور از فايده ، كه در كتاب بدان تصريح شده ، همين غايات باشد .\r\n\r\n5 - 6 : فرع پنجم - نفى برهان لمّى در فلسفه\r\nبرهان لمّى پى بردن از علت به معلول است و براى موضوع فلسفه علتى متصور نيست تا از طريق آن به معلولش - كه موجود مطلق است - پى ببريم ، چرا كه علت غير از معلول و خارج از وجود اوست و چنان كه در 4 - 6 گفته شد ، چيزى خارج از موضوع فلسفه - كه همان موجود مطلق است - نيست . موجود مطلق همه اشيا را شامل است و خارج از آن جز عدم نيست ، پس\r\n\r\n","description":"","footnote":"","page_name":" 63 ","page_number":63},
  {"content":"\r\n\r\nنمىتوان براى موجود مطلق علتى يافت و لهذا برهان لمّى در فلسفه راه ندارد . همه براهين فلسفه انّى هستند . البته برهان انّ دو نوع است :\r\n1 - برهان انّى كه از معلول به علت پى مىبريم كه به آن « دليل » نيز مىگويند . اين نوع برهان مفيد يقين نيست ، از اين‌رو در فلسفه كه در جستجوى يقين است به‌كار نمىآيد .\r\n2 - برهان انّى كه از لازمى به لازم ديگر پى مىبريم و به آن « انّ مطلق » مىگويند . اين نوع برهان مفيد يقين است و در فلسفه از آن استفاده مىشود ؛ يعنى ، از يكى از لوازم عام موجود مطلق به لازم ديگر پى مىبرند :\r\nو خامسا انّ كون موضوعها اعمّ الاشياء يوجب ان لا يكون معلولا لشىء خارج منه ، اذ لا خارج هناك فلا علّة له . فالبراهين المستعملة فيها ليست ببراهين لميّة . و امّا برهان الانّ فقد تحقّق فى كتاب البرهان من المنطق انّ السلوك من المعلول الى العلّة لا يفيد يقينا ، فلا يبقى للبحث الفلسفىّ الّا برهان الانّ الذى يعتمد فيه على الملازمات العامّة ، فيسلك فيه من احد المتلازمين العامّين الى الاخر .\r\n\r\n1 - 5 - 6 : اشكال\r\nمطابق آنچه در كتب مهم منطق ، مانند برهان شفا « 1 » و اساس الاقتباس « 2 » ، آمده است ، در هر برهانى حد وسط ضرورتا علت ثبوت اكبر است براى اصغر در ذهن . در پاره‌اى از براهين ، علاوه بر اين ، حد وسط علت « ثبوت خارجى اكبر براى اصغر » نيز هست ؛ چنين براهينى را « لمّ » مىگويند . در غير اين صورت ، برهان را « انّ » مىگويند . در برهان انّ حد وسط در خارج يا معلول « ثبوت اكبر براى اصغر » است ، كه به چنين برهانى « دليل » نيز مىگويند ، و يا هردو معلول علت ثالثى هستند ؛ يعنى ، در خارج حد وسط و « ثبوت اكبر براى اصغر » متلازم‌اند ؛ اين قسم برهان نام خاصى ندارد و به آن « انّ » مىگويند مطلقا و بدون افزودن قيدى . از اين پس جهت سهولت اشاره ، ما با تعبير « انّ مطلق » از آن ياد مىكنيم . در هرحال ، در بين براهين فوق ، برهان لمّ و انّ مطلق مفيد يقين‌اند ولى دليل مفيد يقين نيست . در اين‌باره ، توجه به نكات زير لازم است :\r\n\r\n\r\n","description":"","footnote":"\r\n( 1 ) - الشفاء ، المنطق ، ج 3 ، ص 78 .\r\n( 2 ) - اساس الاقتباس ، ص 360 .\r\n","page_name":" 64 ","page_number":64},
  {"content":"\r\n\r\n1 - در عليت ، نسبت بين حد وسط و ثبوت اكبر براى اصغر - وجود رابط اكبر - در نظر گرفته مىشود ، نه نسبت بين حد وسط و خود اكبر - وجود نفسى اكبر . بنابراين ، اگر حد وسط در خارج معلول خود اكبر باشد و در عين‌حال علت ثبوت اكبر براى اصغر باشد ، باز برهان لمّ است نه انّ ؛ مانند « عالم ممكن است و هر ممكن ذو علت است ، پس عالم ذو علت است » . هرچند در اين برهان « علت » ، كه اكبر است ، نسبت به « ممكن » ، كه حد وسط است ، عليت دارد ، به لحاظ اينكه « ممكن » علت وجود رابط « علت » ، يعنى علت « ثبوت العلة للعالم » ، است برهان لمّى است .\r\n2 - در سنجش حد وسط و حد اكبر و حد اصغر ، بايد تمام حد وسط و تمام حد اكبر و تمام حد اصغر را در نظر گرفت نه جزئى از آن را . بنابراين ، در قياس فوق ، حد اكبر « علت » نيست ، بلكه « ذو علت » است و در نتيجه حد وسط معلول اكبر نيست . پس اينكه گفتيم كه حد اكبر « علت » است و طبعا قبول كرديم كه حد وسط ، يعنى « ممكن » ، معلول اكبر است نيز مسامحه بوده است .\r\n3 - مقصود از اين عليت تنها عليت خارجى نيست ، بلكه اعم است از عليت خارجى و عقلى . مقصود از عليت عقلى عليتى است كه عقل بين مراتب انتزاعى يك شىء واحد اعتبار مىكند . مثلا در قياس فوق عليت « امكان » نسبت به « ذو علت بودن » و به تعبير روشنتر عليّت « امكان » نسبت « احتياج به علت » عليت عقلى است . عقل ماهيت خاصى را در نظر مىگيرد و حكم مىكند به اينكه الماهية تقرّرت فامكنت فاحتاجت فاوجبت فوجبت فاوجدت فوجدت .\r\nدر اينجا ، عقل ابتدا براى يك شىء در ظرف خود مراتبى اعتبار مىكند : مرتبهء تقرّر ماهوى ، مرتبهء امكان ، مرتبهء احتياج تا آخر ؛ سپس در ميان اين مراتب عليت اعتبار « 1 » مىكند و از جمله مرتبهء « امكان » را علت مرتبهء « احتياج به علت » مىشمارد . بنابراين ، نبايد تصور كرد كه عليت منحصر است در عليت خارجى ، بلكه عليت عقلى بين حد اوسط و ثبوت اكبر براى اصغر نيز براى برهان لمّى كافى است .\r\nبا اين توضيحات ، مىتوان دريافت كه مطالب اين فرع متقن نيست ، زيرا در آن برهان لمّى را برهانى دانسته‌اند كه اولا ، حد وسط در خارج علت خود اكبر است نه ثبوت اكبر براى اصغر و ثانيا ، عليت را منحصر دانسته‌اند در عليت خارجى بين دو شىء و طبعا نتيجه گرفته‌اند كه\r\n\r\n\r\n","description":"","footnote":"\r\n( 1 ) . مقصود از اين اعتبارها اعتبار صرف بدون منشأ انتزاع نيست ، منشأ انتزاع آن نحوهء وجود شىء در خارج است .\r\n","page_name":" 65 ","page_number":65},
  {"content":"\r\n\r\nدر فلسفه برهان لمّى نداريم چون موجود مطلق علتى در خارج ندارد تا بتوان آن را حد وسط قرار داد و برهان لمّى به‌دست آورد ولى ، با توجه به آنچه گفته شد ، در فلسفه نيز برهان لمّى مىتوان داشت ، زيرا هرچند موجود مطلق - وجود نفسى آن مقصود است - معلول چيزى نيست و علتى ندارد ، اشكالى ندارد كه وجود رابط موجود مطلق - يعنى ثبوت الموجود لشىء - معلول چيزى باشد . به عبارت ديگر ، هرچند موجود - وقتى بطور مطلق اخذ شود - علتى ندارد ، ثبوت موجوديت براى اشيا علت دارد و اين دو منافى يكديگر نيستند و آنچه ملاك لمّى بودن برهان است همان دومى است نه اولى ، بويژه كه عليت عقلى نيز در اين مورد كافى است .\r\nگذشته از اين ، بر فرض اينكه ملاك برهان لمّى اين باشد كه حد وسط در خارج علت خود اكبر باشد باز در پاره‌اى از مسائل فلسفه برهان لمّى مىتوان داشت ؛ زيرا برخى از موجودات علت برخى ديگر هستند . مثلا وجود خداوند متعال و صفات اقدس او علت افعالش مىباشند ، پس مىتوان وجود خداوند و صفاتش را حد وسط قرار داد و به افعال او پى برد . بنابراين ، بر اساس مفروضات خود فرع نيز مدّعاى آن تمام نيست .\r\n* * *\r\n\r\n","description":"","footnote":"","page_name":" 66 ","page_number":66},
  {"content":"\r\n\r\n\r\nمرحلهء اوّل مسائل كلى وجود\r\nاشتراك معنوى وجود\r\nاصالت وجود و اعتباريت ماهيت\r\nتشكيك وجود\r\nپاره‌اى از ويژگيهاى عدم\r\nوجود تكرار شدنى نيست\r\n\r\n","description":"","footnote":"","page_name":" 67 ","page_number":67},
  {"content":"\r\n\r\n\r\nفصل اوّل اشتراك معنوى وجود\r\n\r\n","description":"","footnote":"","page_name":" 68 ","page_number":68},
  {"content":"\r\n\r\n\r\n1 : توضيح مدعا\r\nمقصود از اشتراك معنوى وجود اين است كه لفظ « وجود » در تمام موارد به يك معنا به‌كار رود نه اينكه در هر موردى معنايى غير از مورد ديگر داشته باشد . مىگوييم : « انسان موجود است ، گياه موجود است ، خورشيد موجود است ، اجتماع نقيضين موجود نيست ، اجتماع ضدين موجود نيست » و امثال ذلك ، براساس اشتراك معنوى وجود در تمام اين قضايا تنها يك مفهوم است كه محمول واقع‌شده نه مفاهيم مختلف كه صرفا در لفظ « وجود » مشترك‌اند :\r\nالوجود بمفهومه مشترك معنوىّ يحمل على ما يحمل عليه بمعنى واحد .\r\n\r\n2 : فايدهء اين بحث\r\nاين بحث ناظر به مفهوم وجود است نه حقيقت خارجى آن ، در حالىكه بحثهاى فلسفى نظر به واقعيات خارج دارند نه مفاهيم ، طبعا جاى اين سؤال هست كه « چرا اين بحث در فلسفه مطرح شده است ؟ »\r\nجواب اينكه گاهى در فلسفه مسائلى وجود دارند كه طرح يا اثبات آنها متوقف بر بحثى مفهومى است ، از اين‌رو مقدمتا آن بحث مفهومى را مطرح مىسازند تا اولا ، زمينه براى طرح مسائل مبتنى بر آن آماده شود و ثانيا از هرگونه خلط و مغالطه پيشگيرى شود . اشتراك معنوى وجود نيز به همين منظور در فلسفه مورد بحث واقع شده است ؛ يعنى ، مسائلى در فلسفه وجود دارد كه طرح يا اثبات آنها مبتنى بر اشتراك معنوى وجود است كه ذيلا به دو نمونه از آنها اشاره مىكنيم :\r\nالف ) مىدانيم موضوع فلسفه « موجود » است و نيز مىدانيم كه ، بنابر فرض ، وحدت يك علم به وحدت موضوع آن علم است و همهء مسائل يك علم بايد بر محور يك موضوع دور بزنند و از احوال و عوارض آن سخن بگويند و الّا اينكه آن را يك علم دانسته‌ايم بىمعناست .\r\nحال اگر مفهوم وجود مفهومى واحد نباشد ، موضوع فلسفه واحد و طبعا فلسفه علمى واحد ،\r\n\r\n","description":"","footnote":"","page_name":" 69 ","page_number":69},
  {"content":"\r\n\r\nنخواهد بود . بنابراين ، براى اينكه قائل شويم فلسفه يك علم است ، بايد براى آن موضوعى واحد در نظر گيريم و در نظر گرفتن موضوع واحد براى آن مستلزم اين است كه اثبات كنيم مفهوم وجود - دست‌كم در مواردى كه در فلسفه به‌كار مىرود - واحد است .\r\nب ) هم در بحث اصالت وجود و هم در بحث تشكيك وجود ، كه هردو از مباحث مهم فلسفه‌اند ، از واحد بودن مفهوم وجود استفاده مىشود . در اصالت وجود ، طرح مسئله متوقف بر اين است كه بپذيريم مفهوم وجود مشترك معنوى است ، توضيح بيشتر اين مطلب در فصل دوم / 2 - 2 و 1 - 4 - 2 ، مقدمهء چهارم خواهد آمد . در تشكيك وجود نيز ، يكى از مقدمات برهان اشتراك معنوى وجود است . « 1 » در اين برهان ، از طريق وحدت مفهوم وجود به وحدت حقيقت خارجى آن مىرسند ؛ البته مقصود اين نيست كه برهان مزبور صحيح است يا نه ؛ اين سخن ديگرى است كه در فصل سوم / 4 - 6 دربارهء آن بحث خواهد شد ؛ مقصود اين است كه اين بحث ، هرچند مفهومى است و جايگاه آن فلسفه نيست ، مقدمهء بحثهاى مهم فلسفى ديگرى است و به همين دليل در فلسفه مطرح شده است .\r\n\r\n3 : اشتراك معنوى وجود امرى وجدانى است\r\nبراى فهم اينكه لفظى در موارد گوناگون به يك معنا به‌كار رفته است يا نه ، بهترين راه رجوع به موارد مختلف استعمال آن است . بايد به مفاهيم اين لفظ در موارد مختلف استعمال آن رجوع كرد و آنها را باهم مقايسه نمود و ديد آيا در همهء اين موارد داراى يك معناست يا نه . در اينجا نيز ، موارد مختلفى را در نظر مىگيريم كه واژهء « وجود » يا « موجود » در آنها به‌كار رفته است ، مثل « انسان موجود است » ، « گياه موجود است » ، « خورشيد موجود است » ، « اجتماع نقيضين موجود نيست » ، « اجتماع ضدين موجود نيست » و امثال ذلك .\r\nديده مىشود كه ما از لفظ « وجود » و « موجود » در قضيهء اول همان معنايى را درك مىكنيم كه از لفظ « وجود » يا « موجود » در قضيهء دوم و همچنين است در قضيهء سوم و چهارم و غير ذلك . بنابراين ، هركسى با مراجعه به ذهن خود و با چند مقايسه به صحت مدعاى اين فصل پى مىبرد . پس صحت اين مدعا وجدانى است و احتياج به استدلال و برهان ندارد ، از اين‌رو بسيارى از محققين اين مسئله را بديهى و يا قريب به بديهى دانسته‌اند . امام رازى در المباحث\r\n\r\n\r\n","description":"","footnote":"\r\n( 1 ) - ر . ك فصل سوم / 1 - 4 .\r\n","page_name":" 70 ","page_number":70},
  {"content":"\r\n\r\nالمشرقيه مىگويد : « يشبه ان يكون ذالك من الاوّليات . » « 1 » و صدر المتألهين در اسفار مىفرمايد :\r\n« هو قريب من الاوّليات . » « 2 » البته علىرغم آنچه گفته شد ، ادله‌اى نيز براى اثبات اين مدعا ذكر شده است . اين ادله ، هرچند مستقيما به اثبات اشتراك معنوى وجود نپرداخته ، با ابطال اقوال مخالف بدين مقصود نائل آمده است كه ما آنها را در بيان و رد اقوال مخالف توضيح خواهيم داد . برخى از محققين ، به علت وجدانى و قريب به بديهى بودن مدعا ، اين ادله را بيش از تنبيهاتى بر يك امر بديهى به حساب نياورده‌اند . « 3 »\r\nو هو ظاهر بالرجوع الى الذهن حينما نحمله على اشياء او ننفيه عن اشياء ، كقولنا : « الانسان موجود و النبات موجود و الشمس موجود و اجتماع النقيضين ليس بموجود و اجتماع الضدين ليس بموجود » ؛ و قد اجاد صدر المتألّهين ( قده ) حيث قال : « انّ كون مفهوم الوجود مشتركا بين الماهيّات قريب من الاوّليّات . »\r\n\r\n4 : اقوال مخالف\r\nدر مقابل حكما ، كه قائل به اشتراك معنوى وجودند ، دو قول مخالف وجود دارد :\r\n1 - اشتراك لفظى وجود در تمام موجودات\r\n2 - اشتراك لفظى وجود بين واجب و ممكن\r\n\r\n1 - 4 : اشتراك لفظى وجود در تمام موجودات .\r\n\r\n1 - 1 - 4 : توضيح مدعا\r\nاين قول به برخى از متكلمين نسبت داده شده است . به عقيدهء ايشان وجود در هر قضيه‌اى كه محمول واقع شود با موضوع آن قضيه به يك معناست ؛ مثلا ، در قضيهء « انسان موجود است » لفظ « وجود » به معناى انسانيت و لفظ « موجود » به معناى انسان است و در قضيهء « آهن موجود است » لفظ « موجود » به معناى آهن است و از همين‌جا بايد ساير هليات بسيطه را قياس گرفت .\r\n\r\n\r\n","description":"","footnote":"\r\n( 1 ) - المباحث المشرقيه ، ج 1 ، ص 18 .\r\n( 2 ) - الاسفار الاربعه ، ج 1 ، ص 35 .\r\n( 3 ) - شوارق الالهام ، ج 1 ، ص 29 .\r\n","page_name":" 71 ","page_number":71},
  {"content":"\r\n\r\n\r\n2 - 1 - 4 : برهان اول بر ابطال اين قول\r\nاين برهان از مقدمات زير تشكيل شده است :\r\nمقدمهء اول : اگر لفظ « موجود » بر هر موضوعى كه حمل مىشود به معناى همان موضوع باشد ، قضاياى هليهء بسيطه بىفايده مىشوند .\r\nدليل ملازمه بين مقدم و تالى اينكه قضيهء هليهء بسيطه قضيه‌اى است كه محمول آن « وجود » يا « موجود » است ، مثل « انسان موجود است ، درخت موجود است » . طبق اين قول ، وجود يا موجود با موضوع اين قضايا به يك معناست ، پس « انسان موجود است » يعنى « انسان انسان است » ، « درخت موجود است » يعنى « درخت درخت است » . بنابراين ، قضاياى هليهء بسيطه در زمرهء قضاياى حمليه اوّليه قرار مىگيرند ولى قضاياى حمليهء اوّليه ، به دليل اينكه واجد اطلاع جديدى دربارهء موضوع نيستند ، بىفايده هستند ؛ در نتيجه هليات بسيطه نيز بىفايده خواهند بود .\r\nمقدمهء دوم : تالى باطل است .\r\nقضاياى هليهء بسيطه بىفايده نيستند ، زيرا بوضوح مىفهميم كه با واجد شدن يك هليهء بسيطه واجد آگاهى جديدى دربارهء موضوع آن شده‌ايم ؛ مثلا ، اگر در وجود ستاره‌اى در يكى از منظومه‌هاى آسمانى شك داشته باشيم و سپس با دلايل علمى وجود آن ثابت شود و بالتبع در نفس ما اين تصديق كه « فلان ستاره موجود است » محقق شود ، حال ما با قبل فرق مىكند ، قبلا چيزى نمىدانستيم و با تحقق اين قضيه مىدانيم . پس اين قضايا واجد اطلاعى جديد دربارهء موضوع قضيه هستند و بىفايده نيستند . به اين ترتيب ، با مراجعه به ذهن خود ، مىيابيم كه قضاياى هليهء بسيطه از جمله قضاياى حمل شايع‌اند ، نه حمليهء اوليه .\r\nنتيجه : مقدم نيز باطل است ، پس معناى « وجود » در هر قضيه‌اى غير از معناى موضوع آن قضيه است :\r\nفمن سخيف القول ما قال بعضهم : « انّ الوجود مشترك لفظىّ و هو فى كلّ ماهيّة يحمل عليها بمعنى تلك الماهيّة » ؛ و يردّه لزوم سقوط الفائدة فى الهليّات البسيطة مطلقا ، كقولنا : « الواجب موجود و الممكن موجود و الجوهر موجود و العرض موجود . »\r\n\r\n3 - 1 - 4 : برهان دوم بر ابطال اين قول\r\nاين برهان دو مقدمه دارد :\r\n\r\n","description":"","footnote":"","page_name":" 72 ","page_number":72},
  {"content":"\r\n\r\nمقدمهء اول : اگر وجود بر هر ماهيتى كه حمل مىشود به معناى همان ماهيت باشد ، علم به ماهيت شىء مستلزم علم به‌وجود آن است و بالعكس : علم به‌وجود شىء مستلزم علم به ماهيت آن است . به عبارت ديگر ، لازمهء اين قول اين است كه علم به ماهيت شىء با علم به وجود آن متلازم باشند و طبعا شك در آنها هم متلازم باشند .\r\nدليل اين مقدمه روشن است . فرض اين است كه وجود و ماهيت شى مفهوم واحدى هستند كه تنها در لفظ متفاوت‌اند . حال اگر اين مفهوم واحد براى ذهن معلوم است ، هم وجود معلوم است و هم ماهيت و اگر مشكوك است ؛ نيز هردو مشكوك‌اند . ممكن نيست يكى معلوم و ديگرى مشكوك باشد ، زيرا معلوم بودن يكى و مشكوك بودن ديگرى به معناى اين است كه مفهوم واحد در آن واحد براى شخص واحد هم معلوم است هم غيرمعلوم .\r\nمقدمهء دوم : تالى باطل است : علم يا شك در ماهيت با علم يا شك در وجود متلازم نيستند .\r\nزيرا در مواردى ماهيت شيئى براى انسان معلوم است ولى وجودش مشكوك ، مانند بخت و اتفاق كه مىدانيم چيست ولى نمىدانيم هست يا نه و بالعكس : در مواردى به‌وجود چيزى اذعان و اعتراف داريم ولى ماهيتش براى ما روشن نيست ، مثل نفس كه مىدانيم هست ولى نمىدانيم ماهيتش چيست ، جسم يا جسمانى است يا جوهر مجرد است و نيز مثل جن .\r\nنتيجه : مقدم نيز باطل است ؛ يعنى ، مفهوم وجود بر هر ماهيتى حمل مىشود غير از مفهوم آن ماهيت است .\r\nعلى انّ من الجائز ان يتردّد بين وجود الشىء و عدمه مع العلم بماهيّته و معناه ، كقولنا : « هل الاتّفاق موجود ؟ » و كذا التردّد فى ماهيّة الشىء مع الجزم بوجوده ، كقولنا : « هل النفس الانسانيّة الموجودة جوهر او عرض ؟ » و التردّد فى احد الشيئين مع الجزم بالاخر يقضى بمغايرتهما .\r\n\r\n2 - 4 : اشتراك لفظى وجود در واجب و ممكن\r\n\r\n1 - 2 - 4 : توضيح مدعا\r\nمقصود از اين قول اين است كه مفهوم وجود وقتى بر ممكنات حمل مىشود به يك معناست و\r\n\r\n","description":"","footnote":"","page_name":" 73 ","page_number":73},
  {"content":"\r\n\r\nتنها در واجب تعالى است كه به معناى ديگرى حمل مىگردد . در قضاياى « جوهر موجود است ، عرض موجود است ، انسان موجود است » واژهء « موجود » به يك معناست ولى در قضيهء « خداوند موجود است » معناى ديگرى دارد .\r\n\r\n2 - 2 - 4 : برهان بر بطلان اين قول\r\nوقتى لفظ « وجود » يا « موجود » بر واجب تعالى اطلاق مىشود و گفته مىشود : « واجب موجود است » از اين لفظ يا معنايى اراده مىشود يا نه . به عبارت ديگر ، با شنيدن قضيهء « واجب موجود است » ، يا از لفظ « موجود » معنايى درك مىشود يا نه .\r\nحالت دوم ، كه از گفتن اين لفظ معنايى اراده نشود و از شنيدنش معنايى درك نشود ، مستلزم اين است كه عقل انسان دربارهء خداوند هيچ حكم و ادراكى نداشته باشد ، نه حكم به تحقق او و نه حكم به عدمش ؛ نه ادراكى از هستى خداوند و نه از نيستى او و اين همان مسئله مشهور « تعطيل عقل » است دربارهء ذات و صفات خداوند كه مردود است .\r\nحالت اول ، كه از اطلاق لفظ وجود بر خداوند معنايى اراده و از شنيدنش معنايى درك مىشود ، باز خود از دو حال خارج نيست : يا معناى ادراك شده عين همان معنايى است كه از اطلاق لفظ وجود بر ممكنات فهميده مىشود ، يا غير از آن است .\r\nحالت اول همان قول به اشتراك معنوى وجود است كه مطلوب ماست .\r\nحالت دوم مستلزم اين است كه خداوند معدوم باشد كه محال است ، زيرا معنايى از وجود كه بر ممكنات حمل مىشود نقيض مفهوم معدوم است ؛ و هرچيزى يا مصداق يكى از دو طرف نقيض است يا عين يكى از آن‌دو . ممكن نيست چيزى يافت شود كه نه مصداق هيچيك از دو مفهوم نقيض باشد و نه عين هيچيك از آن دو و الا رفع نقيضين لازم مىآيد كه محال است . مثلا مفهوم جن و نيز دو مفهوم انسان و لا انسان را ، كه نقيض يكديگرند ، در نظر مىگيريم . مفهوم جن عين مفهوم انسان نيست ، و الا هر جنى انسان بود و هر انسانى جن ، مصداق آن نيز نيست ، و الا جن نيز يكى از اصناف انسان بود . پس ضرورتا يا عين مفهوم لا انسان است يا مصداق آن ؛ ولى عين مفهوم لا انسان نيست ، و الا هر موجودى غير از انسان جن بود ، ناگزير مصداق مفهوم لا انسان است .\r\nاكنون مفهوم موجود به معنايى كه بر ممكنات حمل مىشود با مفهوم معدوم نقيض\r\n\r\n","description":"","footnote":"","page_name":" 74 ","page_number":74},
  {"content":"\r\n\r\nيكديگرند ، پس هر مفهوم ديگرى غير از اين دو ، مانند مفهومى از موجود كه بر خداوند حمل مىشود ، يا مصداق يكى از اين نقيض است يا عين آن . به ادعاى خصم ، معناى موجود در خداوند نه عين مفهوم موجود در ممكنات است نه مصداق آن ؛ ناگزير بايد يا عين مفهوم معدوم در ممكنات باشد يا مصداق آن . يعنى وقتى مىگوييم خداوند موجود است ، يا به معناى اين است كه خداوند معدوم است يا اينكه چيزى است كه آن چيز معدوم است . پس در هرحال ، مستلزم معدوم بودن خداوند است . در حالىكه در مرحلهء چهارم / فصل چهارم / 1 - 1 - 7 ثابت خواهيم كرد كه نه مفهوم معدوم و نه هيچ مفهوم عدمى ديگرى بر خداوند قابل حمل نيست .\r\nو ردّ بانّا امّا نقصد بالوجود الذى نحمله على الواجب معنى اولا و الثانى يوجب التعطيل و على الاوّل إمّا ان نعنى به معنى الذى نعنيه اذا حملناه على الممكنات و امّا ان نعنى به نقيضه و على الثانى يلزم نفى الوجود عنه عند اثبات الوجود له - تعالى عن ذلك - و على الاوّل يثبت المطلوب و هو كون مفهوم الوجود مشتركا معنويّا .\r\n\r\n3 - 4 : اشتباه بين احكام مفهوم و مصداق\r\nعلت پيدايش اين اقوال ناصواب آن است كه قائلين به آنها گمان كرده‌اند كه صدق مفهومى واحد بر واجب و ممكنات مستلزم سنخيت بين واجب تعالى و ممكنات است ؛ مستلزم آن است كه وجود خداوند هم وجود امكانى باشد . ناگزير براى احتراز از اين محذور ، معتقد به اشتراك لفظى وجود شده‌اند ولى اين گمان باطل است و ناشى از خلط بين مفهوم و مصداق است و سرايت دادن حكم يكى به ديگرى ؛ يعنى ، اشتراك و وحدت ، كه خصوصيت مفهوم وجود است ، به مصاديق آن سرايت داده شده و گمان رفته است كه در صورت اشتراك مفهوم وجود ، مصاديق آن نيز بايد خصوصيت يكسان داشته باشند و بالعكس : مغايرت و تفاوت ، كه حكم مصاديق خارجى وجود است به مفهوم وجود نيز سرايت داده شده و تصور شده است كه مفهوم وجود وقتى كه بر واجب اطلاق مىشود غير از آن است وقتى كه بر ممكنات اطلاق مىگردد . در هرحال ، اين گمان باطل است ؛ چنين نيست كه اگر مفهومى واحد بر دو مصداق متفاوت صدق كرد ، خصوصيات مصاديق هم يكسان باشند ؛ يا اگر اشيائى با يكديگر تفاوت داشتند ، ممكن نباشد مفهومى واحد بر همهء آنها صدق كند . اگر مفهوم انسان بر عالم و جاهل\r\n\r\n","description":"","footnote":"","page_name":" 75 ","page_number":75},
  {"content":"\r\n\r\nصدق كند ، لازمه‌اش اين نيست كه انسان عالم جاهل هم باشد . بنابراين ، مفهوم وجود مشتركا هم بر خداوند حمل مىشود هم بر ممكنات ؛ از نظر مفهوم تفاوتى نيست ، هرچند از نظر مصداق تفاوت هست ، يك مصداق واجب و بينياز است و ديگرى ممكن و نيازمند :\r\nو الحقّ ، كما ذكره بعض المحقّقين ، انّ القول بالاشتراك اللفظىّ من الخلط بين المفهوم و المصداق ، فحكم المغايرة انّما هو للمصداق دون المفهوم .\r\n* * *\r\n\r\n","description":"","footnote":"","page_name":" 76 ","page_number":76},
  {"content":"\r\n\r\n\r\nفصل دوم اصالت وجود و اعتباريت ماهيت\r\n\r\n","description":"","footnote":"","page_name":" 77 ","page_number":77},
  {"content":"\r\n . \r\n","description":"","footnote":"","page_name":" 78 ","page_number":78},
  {"content":"\r\n\r\n\r\n1 : تاريخچهء بحث\r\nيكى از مهمترين مباحث حكمت متعاليه اصالت وجود و اعتباريت ماهيت است . اين بحث كليد گشايش بسيارى از مشكلات و معضلات فلسفى است و بدون آن بسيارى از آنها لا ينحل باقى مىماند . قهرمان اين بحث حكيم بزرگ الهى صدر المتألهين شيرازى ( ره ) است .\r\nدر كتب فلسفى قبل از صدر المتألهين ، نه‌تنها بحث مستقلى تحت عنوان اصالت وجود و اعتباريت ماهيت مطرح نيست ، بلكه به اين مسئله به‌طور ضمنى نيز توجه نشده است . براى فلاسفهء صاحب مكتبى چون شيخ الرئيس و شيخ اشراق اين سؤال كه « آيا وجود اصيل است و ماهيت اعتبارى يا بالعكس ؟ » مطرح نشده است تا يك شق آن را بپذيرند و ساير مباحث را بر اساس آن استوار سازند . از اين‌رو ، در كتب آنها آرائى يافت مىشود كه تنها با مبناى اصالت وجود سازگار است و لا غير و نيز آراى ديگرى وجود دارد كه فقط با اصالت ماهيت هماهنگ است و لاغير . به همين دليل ، نمىتوان هيچيك از فلاسفهء قبل از صدر المتألهين را به تمام معنى اصالت وجودى يا اصالت ماهوى دانست ؛ اين تقسيم‌بندى از صدر المتألهين آغاز مىشود و سپس ادامه مىيابد .\r\nوى ، چنان كه خود اذعان دارد ، « 1 » ابتدا به اصالت ماهيت معتقد بوده است ولى سپس تغيير رأى داده اصالت وجود را ثابت كرد و حكمت متعاليه را براساس آن استوار ساخت .\r\n\r\n2 : توضيح مدّعا\r\nبراى توضيح مدعا بايد مقصود فلاسفه را از واژه‌هاى « وجود » ، « ماهيت » ، « اصالت » و « اعتباريت » دانست .\r\n\r\n1 - 2 : واژهء « وجود »\r\nمفهوم وجود مفهومى عام و بديهى است كه در فارسى از آن با لفظ « هستى » تعبير مىشود و بر\r\n\r\n\r\n","description":"","footnote":"\r\n( 1 ) - ر . ك . الاسفار الاربعه ، ص 49 .\r\n","page_name":" 79 ","page_number":79},
  {"content":"\r\n\r\nهر واقعيتى قابل حمل است : خداوند هست ، انسان هست ، درخت هست . بنابراين ، احتياج به توضيح خاصى ندارد .\r\n\r\n2 - 2 : واژهء « ماهيت »\r\nدر تعريف ماهيت گفته‌اند : « الماهيه ما يقال فى جواب ما هو » ؛ يعنى ، اگر دربارهء شيئى سؤال كنيم كه « اين چيست ؟ » ، « چه حقيقتى دارد ؟ » در جواب قضيه‌اى گفته مىشود كه محمول آن همان ماهيت شىء است . مثلا دربارهء زيد مىپرسيم : « زيد چيست ؟ چه حقيقتى دارد ؟ » در جواب ، گفته مىشود : « زيد انسان است » ، انسان در اين قضيه محمول است ، پس ماهيت است .\r\nدربارهء شىء ديگرى مىپرسيم : « چيست ؟ چه حقيقتى دارد ؟ » يا گفته مىشود : « اسب است » يا « درخت است » يا غيره . پس انسان ، اسب ، درخت و امثال ذلك ماهيت‌اند . « 1 »\r\nبر خلاف مفهوم وجود ، مفهوم ماهوى بر همهء واقعيات قابل حمل نيست ؛ هر مفهوم ماهوى تنها بر يك شىء يا گروه خاصى از اشيا صادق است . مفهوم انسان تنها بر افراد انسان صادق است و بر ساير اشيا قابل صدق نيست و مفهوم اسب تنها بر اسبها صادق است و بر افراد انسان و يا ساير اشيا صادق نيست ، پس هر ماهيتى از غيرمصاديق خود سلب مىشود و به تعبير كتاب : « مسلوبة بعضها عن بعض » . به علت همين ويژگى است كه اشيا در ذهن با مفاهيم ماهوى دسته‌بندى مىشوند و هر گروه و دسته‌اى از دسته‌هاى ديگر با ماهيتشان متمايز و جدا مىگردند .\r\nاز اينجا ، مىتوان دريافت كه مفهوم وجود غير از مفاهيم ماهوى است ، نه عين هيچيك از آنهاست و نه جزء هيچيك ، زيرا چنان كه در فصل اول / 1 گذشت ، مفهوم وجود مفهومى عام و مشترك است كه بر همهء اشيا قابل حمل است ، در حالىكه هيچيك از مفاهيم ماهوى بر همهء اشيا قابل حمل نيستند ، هريك مخصوص به گروه و دستهء خاصى از اشيايند ؛ و واضح است كه مفهوم عام نمىتواند عين مفهوم خاص باشد . علاوه بر اين ، هر مفهوم ماهوى كه در نظر گرفته شود ، مىتوان مفهوم وجود را از آن سلب كرد ؛ يعنى ، سلب آن از ماهيت مستلزم تناقض نيست ؛ مثلا ، قضيهء « انسان موجود نيست » حاوى تناقضى نيست ؛ در حالىكه اگر مفهوم وجود عين مفهوم ماهوى يا جزء آن بود ، سلب وجود از آن مستلزم تناقض بود ، زيرا سلب يك مفهوم يا جزء آن از خودش - مثل « انسان انسان نيست » يا « انسان حيوان نيست » - تناقض است . از اين بحث در كتب فلسفى ، تحت عنوان « زيادة الوجود على الماهيه » ياد مىشود :\r\n\r\n\r\n","description":"","footnote":"\r\n( 1 ) - ر . ك . مرحلهء پنجم / فصل اول / 3 - 1 - 1 .\r\n","page_name":" 80 ","page_number":80},
  {"content":"\r\n\r\nانّا . . . اول ما نرجع الى الاشياء نجدها مختلفة متمايزة مسلوبا بعضها عن بعض فى عين انّها جميعا متحدة فى دفع ما كان يتحمله السوفسطىّ من بطلان الواقعيّة ، فنجد فيها مثلا انسانا موجودا و فرسا موجودا و شجرا موجودا و عنصرا موجودا و شمسا موجودة و هكذا . فلها ماهيّات محمولة عليها يباين بعضها بعضا و وجود محمول عليها مشترك المعنى بينها .\r\nو الماهيّة غير الوجود ، لانّ المختصّ غير المشترك ؛ و ايضا الماهيّة لا تأبى فى ذاتها ان يحمل عليها الوجود و ان يسلب عنها ؛ و لو كانت عين الوجود ، لم يجز ان تسلب عن نفسها ، لاستحالة سلب الشىء عن نفسه ، فما نجده فى الاشياء من حيثية الماهيّة غير ما نجده فيها من حيثيّة الوجود .\r\n\r\n3 - 2 : واژهء « اصالت » و « اعتباريت »\r\nبراى بيان معناى اين دو واژه ، بايد دو اصطلاح « بالذات » و « بالعرض » را باختصار توضيح داد .\r\nيكى از ويژگيهاى ذهن انسان اين است كه هرگاه دو شىء به نحوى با يكديگر اتحاد و يگانگى داشته باشند ، خاصيت و حكم يكى را به ديگرى نيز نسبت مىدهد ؛ به تعبير رايج ، حكم احد المتحدين يسرى الى الاخر . مثلا ، مىگوييم : « نادر شاه هندوستان را فتح كرد . » فتح هندوستان در حقيقت كار لشكريان نادر است نه خود شخص نادر ولى در قضيهء فوق ذهن آن را به خود نادر نيز نسبت مىدهد . علت اين امر آن است كه نادر فرمانده لشكر است و حكم فرمانده مطاع است ؛ يعنى ، لشكريان او در امور نظامى حكم و فرمانى جز حكم و فرمان نادر ندارند ، پس نادر و لشكريانش از نظر فرمان و حكم در امور نظامى يكى هستند ، اتحاد و يگانگى دارند - هرچند اتحاد اعتبارى ، نه تكوينى - و ذهن به همين اعتبار فعل لشكريان نادر را مجازا به خود وى نيز نسبت مىدهد . دخالت ذهن در اينجا در همين نسبت و اسناد مجازى است . در اين مورد ، مثالهاى فراوان ديگرى نيز وجود دارد . در فلسفه ، هرگاه گفته شود :\r\n« بالذات » يا « بالحقيقه » ، مقصود نسبت حقيقى است و هرگاه گفته شود : « بالعرض » يا « بالمجاز » ، مقصود نسبت مجازى است .\r\nپس حاصل كلام اينكه هرگاه محمولى را بر موضوعى حمل كنيم ( وصفى را به موصوفى نسبت دهيم ، مفهومى را بر مصداقى منطبق سازيم ، حكمى را به محكوم عليهى اسناد دهيم ) « 1 »\r\n\r\n\r\n","description":"","footnote":"\r\n( 1 ) - به محمول « وصف ، صفت ، حكم ، مفهوم » و به موضوع « موصوف ، محكوم عليه ، مصداق » و به حمل -\r\n","page_name":" 81 ","page_number":81},
  {"content":"\r\n\r\nيا اين اسناد حقيقى و بالذات است يا مجازى و بالعرض ؛ اگر مجازى است ، به اين معناست كه حتما موضوع ديگرى وجود دارد كه اسناد اين محمول به آن بالذات و حقيقى است و اين موضوع بالعرض فعلى با آن موضوع بالذات و حقيقى نوعى اتحاد و يگانگى دارد و همين اتحاد و يگانگى سبب شده است كه وصف و حكم آن مجازا به اين موضوع نيز اسناد داده شود . به اين موضوع بالذات « واسطه در عروض » يا « حيثيت تقييديه » مىگويند ، به اعتبار اينكه واسطه در اسناد مجازى حكم به موضوع بالعرض است . حال ، منظور از « اصيل » موجود بالذات و حقيقى است و منظور از « اعتبارى » موجود بالعرض و مجازى . اصيل يعنى آن چيزى كه حقيقتا موجود است نه مجازا و اعتبارى يعنى آن چيزى كه حقيقتا موجود نيست ولى ذهن مجازا آن را موجود مىداند ؛ يعنى ، با واسطهء در عروض موجوديت را به آن نيز نسبت مىدهد .\r\nبه همين دليل گاهى به‌جاى « اصيل » مىگويند : « عينى ، خارجى ، واقعا موجود » و به‌جاى « اعتبارى » مىگويند : « ذهنى ، ساخته ذهن ، غيرموجود در خارج ، موجود فرضى » . در هرحال ، از آنچه گفته شد پيداست كه « اصالت » يعنى موجوديت حقيقى و بالذات و « اعتباريت » يعنى موجوديت مجازى و بالعرض .\r\nنكته‌اى كه بايد اشاره كرد اين است كه تشخيص حقيقت و مجاز در كلمه - كه در ادبيات مورد بحث است - به آسانى ميسر است ولى تشخيص اين نوع حقيقت و مجاز كه فوقا توضيح داده شد ( حقيقت و مجاز در اسناد ) در همه موارد كار ساده‌اى نيست . در برخى از موارد ، حتى اذهان سادهء عرفى نيز براحتى قادر به تشخيص آن است ، مانند مثال فوق ، ولى در مواردى نيز دقيقترين اذهان از آن غافل مىمانند ، مانند مسئلهء اصالت وجود و اعتباريت ماهيت كه در سطور آينده بدان خواهيم پرداخت .\r\n\r\n4 - 2 : اصالت وجود و اعتباريت ماهيت\r\nبر هر شىء ممكنى دو مفهوم صادق است : 1 - مفهوم وجود 2 - مفهومى ماهوى . مثلا دربارهء زيد هم مىگوييم : « زيد موجود است » و هم مىگوييم : « زيد انسان است » ؛ دربارهء يك درخت خاص هم مىگوييم : « اين موجود است » و هم مىگوييم : « اين درخت است » ، دربارهء رنگ برگ يك درخت هم مىگوييم : « اين رنگ موجود است » هم مىگوييم : « رنگ آن سبز است » ، دربارهء طعم\r\n\r\n\r\n","description":"","footnote":"\r\n- « نسبت ، اسناد صدق و انطباق » نيز مىگويند . بنابراين . هر چهار تعبير به يك معناست .\r\n","page_name":" 82 ","page_number":82},
  {"content":"\r\n\r\nنمك هم مىگوييم : « طعم نمك موجود است » هم مىگوييم : « اين طعم شور است » و هكذا . پس بر هريك از ممكنات دو مفهوم صادق است : 1 - يك مفهوم عام كه همان مفهوم وجود و هستى است 2 - يك مفهوم خاص كه همان مفهوم ماهوى يا ماهيت است .\r\nاز طرف ديگر ، هر واقعيت خارجى واحد و بسيط است ؛ يعنى ، هيچ واقعيتى در خارج مركب از وجود و ماهيت نيست ، هرچند ممكن است مركب از اجزاى ديگر باشد . در هرحال .\r\nآنچه در اينجا از بساطت منظور است همان نفى تركيب از وجود و ماهيت است نه نفى هر تركيبى .\r\nدليل آن اينكه اگر ما منكر اين نوع بساطت شويم ، به اين معناست كه هر واقعيت خارجى مركب از دو حيثيت خارجى است كه يكى مصداق مفهوم ماهوى شىء و ديگرى مصداق مفهوم وجود است . نقل كلام به حيثيت خارجيى كه مصداق مفهوم ماهوى است مىكنيم ؛ اين حيثيت از دو حال خارج نيست : يا در خارج هست يا نيست . فرض اين است كه هست ، پس اين حيثيت نيز خود هم مصداق مفهوم ماهوى است هم مصداق مفهوم هستى ، و چون بنابر فرض هريك از دو مفهوم هستى و ماهوى در خارج مصداق خاص به خود دارند ، باز خود اين حيثيت در خارج مركب از يك حيثيت ماهوى و يك حيثيت وجودى است . مجددا نقل كلام به حيثيت ماهوى جديد مىكنيم ، اين نيز ، به همان دليل ، مركب از دوتاى ديگر است و به همين ترتيب تا بىنهايت ادامه مىيابد و مستلزم آن است كه هر شىء ممكن الوجودى از بىنهايت حيثيت خارجى - يعنى از بىنهايت واقعيت - تركيب شده باشد كه اين امرى است محال و خلاف بديهى . علاوه بر اين ، فرض اينكه هريك از وجود و ماهيت در خارج مصداقى خاص به خود دارند ، به اين معناست كه هيچيك از اين دو مفهوم بر مصداق ديگرى قابل حمل نيست ، با اينكه وقتى مصداق مفهوم ماهوى را در نظر مىگيريم ، مىبينيم ناگزير مفهوم هستى بر آن حمل مىشود ، زيرا اگر حمل نشود به اين معناست كه اين حيثيت در خارج معدوم است ، در حالىكه فرض اين است كه يك حيثيت خارجى واقعى است . نتيجه اينكه هيچ شىء خارجى مركب از ماهيت و وجود نيست . به عبارت ديگر ، مفهوم وجود و مفهوم ماهوى هردو بر يك امر عينى و بر يك واقعيت حمل مىشوند ، و هردو يك مصداق دارند ، نه هريك مصداقى دارد غير از مصداق ديگرى . اين مطلب در كتب فلسفى تحت عنوان « اتحاد وجود با ماهيت در خارج » مطرح مىشود :\r\n\r\n","description":"","footnote":"","page_name":" 83 ","page_number":83},
  {"content":"\r\n\r\nليس لكلّ واحد من هذه الاشياء الّا واقعيّة واحدة .\r\nپس ما از يك‌سو در ذهن با دو مفهوم مواجهيم : 1 - مفهوم هستى 2 - مفهوم ماهوى ، مثل انسان و درخت و اسب ، و از سوى ديگر در خارج بيش از يك مصداق و يك واقعيت بسيط نداريم . حال سؤال اين است كه « آيا واقعيت خارجى حقيقتا و بالذات مصداق مفهوم وجود است و بالعرض و المجاز مصداق مفهوم ماهوى يا بالعكس : حقيقتا و بالذات مصداق مفهوم ماهوى است و بالعرض و المجاز مصداق مفهوم وجود ؟ » به تعبير ديگر ، ما دربارهء واقعيت خارجى زيد هم حكم مىكنيم كه انسان است هم حكم مىكنيم كه وجود دارد : « زيد انسان است » ، « زيد وجود دارد » ولى مىدانيم در يكى از اين دو قضيه اسناد و حمل مجازى است و طبعا محمول آن مجازا بر واقعيت خارجى زيد حمل مىشود و واقعيت زيد نيز موضوع و مصداق مجازى آن است و در ديگرى هم حمل و اسناد حقيقى است هم موضوع هم محمول .\r\nحال « آيا حمل انسان بر واقعيت خارجى زيد مجازى است و حمل موجود حقيقى يا بالعكس ؟ آيا واقعيت خارجى زيد حقيقتا انسان است و مجازا محكوم به موجوديت مىشود يا بالعكس : حقيقتا موجود است و مجازا محكوم به انسانيت مىشود ؟ » به تعبير روشنتر ، « آيا آنچه در خارج است انسانيت است يا وجود ؟ ملأ خارج را انسانيت پر كرده است يا وجود ؟\r\nواقعيت خارجى زيد از سنخ انسانيت است يا از سنخ وجود ؟ » اگر به شق اول قائل شويم ، وجود را اصيل دانسته‌ايم و ماهيت را اعتبارى و اگر به شق دوم قائل شويم ، بالعكس : ماهيت را اصيل دانسته‌ايم و وجود را اعتبارى . پس مىتوان گفت كه منظور از « اصيل » در اينجا يعنى واقعيت بالذات و حقيقى و منظور از « اعتبارى » يعنى واقعيت مجازى و بالعرض . وقتى مىگوئيم « وجود اصيل است و ماهيت اعتبارى » يعنى وجود همان واقعيت خارجى است نه ماهيت ، ماهيت مجازا واقعيت دارد ، مجازا بر واقعيت خارج حمل مىشود و وقتى مىگوييم « ماهيت اصيل است و وجود اعتبارى » يعنى ماهيت همان واقعيت خارجى است ، آنچه خارج را پر كرده همان ماهيت است نه وجود و وجود مجازا و بالعرض بر آن واقعيت حمل مىشود .\r\nدر اين كتاب ، به پيروى از حكمت متعاليه ، اصالت وجود و اعتباريت ماهيت پذيرفته شده است . پس به نظر استاد علامه قدّس سرّه ، مفهوم وجود است كه حاكى از حيثيت واقعيت و عينيت اشياء خارجى است ، نه مفهوم ماهوى آنها و به زبان كتاب ، مفهوم وجود به ازاى واقعيت خارجى است نه مفهوم ماهوى :\r\n\r\n","description":"","footnote":"","page_name":" 84 ","page_number":84},
  {"content":"\r\n\r\nالوجود هو الاصيل دون الماهيّة ، اى انّه هو الحقيقة العينيّة التى نثبتها بالضرورة . . . و اذ ليس لكلّ واحد من هذه الاشياء الّا واقعيّة واحدة ، كانت احدى هاتين الحيثيّتين ، اعنى الماهيّة و الوجود ، بحذاء ما له من الواقعيّة و الحقيقة و هو المراد بالاصالة و الحيثيّة الاخرى اعتباريّة منتزعة من الحيثيّة الاصيلة تنسب اليها الواقعيّة بالعرض .\r\nعلىرغم اينكه توضيحات فوق براى فهم مدّعا كاملا كافى است ، براى اينكه خوانندهء عزيز توجه داشته باشد كه براى طرح مسئله فوق چه مقدماتى اخذ شده است ، ذيلا به يك‌يك آنها اشاره مىكنيم . تأكيد مىكنيم كه اين مقدمات به اثبات مسئله مربوط نيستند و صرفا مقدماتى هستند كه بايد همهء آنها را پذيرفت تا سؤال به صورت دوران بين اصالت وجود و اصالت ماهيت مطرح شود .\r\n\r\n1 - 4 - 2 : مقدمات اخذ شده در طرح مدّعا\r\n\r\nمقدمهء اول : واقعيتى هست\r\nانكار واقعيت خارج بدين‌معناست كه تصورات و انديشه‌هاى ما موهومات محض و بافته‌هاى صرف ذهن‌اند و هيچيك مصداق حقيقى ندارند . پس با انكار واقعيت خارج ، نه براى مفهوم هستى مصداقى متصور است و نه براى مفاهيم ماهوى ، هيچيك مصداق حقيقى و بالذات ندارند ؛ يعنى ، نه وجود اصيل است و نه ماهيت . بنابراين ، با انكار اين مقدمه ، نمىتوان سؤال را به اين شكل مطرح ساخت كه « وجود اصيل است يا ماهيت ؟ » ، زيرا على الفرض هيچيك اصيل نيستند .\r\n\r\nمقدمهء دوم : ذهن قادر به شناخت واقعيت است\r\nانكار شناخت واقعيت خارج به اين معناست كه ، هرچند جهان خارج تحقق دارد و پوچ نيست ، هيچيك از ادراكات تصورى و تصديقى ما حاكى از واقعيات اين جهان نيستند ، همه موهوم و پوچ‌اند و هيچ‌كدام مصداق حقيقى ندارند . پس با انكار اين مقدمه نيز ، براى مفهوم هستى و مفاهيم ماهوى مصداقى متصور نيست ؛ يعنى ، نه وجود اصيل است و نه ماهيت . به اين دو مقدمه در عبارت زير اشاره رفته است :\r\nانّا ، بعد حسم اصل الشكّ و السفسطة و اثبات الاصيل الذى هو واقعيّة الاشياء . . .\r\n\r\n","description":"","footnote":"","page_name":" 85 ","page_number":85},
  {"content":"\r\n\r\n\r\nمقدمهء سوم : وجود محمولى داريم\r\nدر مرحلهء دوم / فصل دوم / 3 ، خواهيم گفت كه مفهوم وجود به رابط و محمولى تقسيم مىشود ؛ يعنى ، براى واژهء « وجود » در ذهن انسان دو مفهوم متفاوت وجود دارد : 1 - مفهوم حرفى وجود كه به آن « وجود رابط » نيز مىگويند 2 - مفهوم اسمى و مستقل وجود كه آن را « وجود محمولى » هم مىنامند . هيچيك از حكماى اسلامى منكر وجود محمولى نشده‌اند ولى برخى از فلاسفهء غرب منكر آن‌اند . به عقيدهء ايشان مفهوم وجود در ذهن انسان تنها به صورت حرفى و رابط بين موضوع و محمول است و مفهوم اسمى و مستقل - كه در قضاياى هليهء بسيطه قابل حمل بر اشيا باشد - براى وجود متصور نيست . طبق اين قول نيز ، مسئله به شكل دوران بين اصالت وجود و اصالت ماهيت قابل طرح نيست ، زيرا مقصود از مفهوم وجود - كه در سرتاسر اين قصل مورد بحث است - تنها مفهوم اسمى وجود ، يعنى وجود محمولى ، است ، نه وجود رابط و حرفى ؛ اين نكته از آنچه تاكنون گفته شده به خوبى آشكار مىشود . پس انكار وجود محمولى به اين معناست كه اصلا مفهومى از وجود - به معنايى كه در اين‌جا مورد بحث است - در ذهن نداريم تا نوبت به مصداق بالذات يا بالعرض آن برسد ، بنابراين مفاهيم ماهوى بدون رقيب باقى مىمانند و قهرا بايد آنها را حاكى از حيثيت واقعيت اشيا بدانيم ، به اين ترتيب با انكار اين مقدمه ، فقط اصالت ماهيت متصور است و لا غير .\r\n\r\nمقدمهء چهارم : زيادت وجود بر ماهيت در ذهن\r\nدر 4 - 2 ، گفته شد كه اين سؤال كه « آيا وجود اصيل است و ماهيت اعتبارى يا ماهيت اصيل است و وجود اعتبارى ؟ » وقتى قابل طرح است كه در ذهن دو مفهوم مغاير داشته باشيم ، مفهوم وجود و مفهوم ماهوى ، كه در خارج يك مصداق دارند . در اينجاست كه اين سخن معنا پيدا مىكند كه اين مصداق مصداق حقيقى و بالذات يكى از اين دو مفهوم است و مصداق بالعرض و مجازى ديگرى . حال اگر كسى منكر زيادت وجود بر ماهيت شد ، از نظر چنين شخصى مفهوم وجود عين مفاهيم ماهوى است ، « 1 » و طبعا پاى دو مفهوم متغاير براى يك مصداق در كار نيست ؛ يك مفهوم است و يك مصداق و اين مفهوم همان مفهوم ماهوى است . پس در اينجا\r\n\r\n\r\n","description":"","footnote":"\r\n( 1 ) - شبيه آنچه در اشتراك لفظى وجود گفته شد . ضمنا از اينجا نقش اشتراك معنوى وجود در طرح مسئله روشن مىشود ، انكار اشتراك معنوى وجود در واقع انكار اين مقدمه است .\r\n","page_name":" 86 ","page_number":86},
  {"content":"\r\n\r\nنيز مفهوم ماهوى بدون رقيب باقى مىماند و قهرا بايد آن را حاكى از واقعيت دانست ، يعنى بناچار معتقد به اصالت ماهيت شد ، بنابراين با انكار اين مقدمه فقط اصالت ماهيت متصور است و لا غير .\r\n\r\nمقدمهء پنجم : اتحاد وجود و ماهيت در خارج\r\nنقش اين مقدمه در طرح مدعا در مبحث « اصالت وجود و اعتباريت ماهيت » به خوبى روشن شد . انكار اين مقدمه در حكم اين است كه هم قائل به اصالت وجود بشويم و هم قائل به اصالت ماهيت ، نه اصالت يكى و اعتباريت ديگرى .\r\n\r\n3 : برهان اصالت وجود\r\nبراى فهم اينكه وجود اصيل است يا ماهيت بايد خاصيت و ويژگى واقعيت خارجى را مدنظر قرار داد و مفهوم وجود و مفاهيم ماهوى را با آن سنجيد ، هركدام كه حاكى و نشاندهندهء اين ويژگى بودند همان اصيل و بالذات است و بر واقعيت خارجى بالذات صدق مىكند و حيثيت واقعيت و خارجيت اشيا حقيقتا مصداق آن است و ديگرى اعتبارى است .\r\nويژگى هر واقعيت خارجى - از آن جهت كه واقعيت است - اين است كه محال است در ظرف خودش واقعيت را از آن سلب كنيم ؛ يعنى ، واقعيتى كه واقعيت ندارد يك تناقض است هر واقعيتى بالضروره در ظرفى كه واقعيت دارد معدوم نيست . حال وقتى مفهوم وجود را در نظر مىگيريم ، مىبينيم اين مفهوم حاكى از همين ويژگى است ، زيرا اگر مفهوم وجود را حقيقتا بر شيئى حمل كنيم - يعنى در ذهن خود حقيقتا به‌وجود آن شىء اعتراف داشته باشيم - در اين صورت مادامى كه اين مفهوم را بر آن شىء حمل مىكنيم ، سلب واقعيت را از آن تناقض و محال مىدانيم ، پس حمل اين مفهوم بر اشيا در ذهن مساوق است با امتناع سلب واقعيت از آنها در خارج ؛ يعنى ، مساوق است با واقعيتدار بودن آن شىء در خارج . به عبارت ديگر ، ذهن ما براى اينكه نشان دهد اشيا در خارج واقعيت دارند ، مفهوم وجود را بر آنها حمل مىكند . پس مفهوم وجود به ازاى واقعيت اشياست ؛ دقيقتر بگوييم ، حيثيت واقعيت اشيا در خارج به صورت حمل مفهوم موجود بر آنها در ذهن منعكس مىشود . مثلا اگر معتقد باشيم كه زيد در خارج وجود دارد ؛ يعنى ، اگر مفهوم وجود را حقيقتا بر او حمل كنيم ، مادامى كه اين حمل و تصديق در ما موجود است به هيچ‌وجه نمىتوانيم او را غيرواقعى بدانيم ؛ يعنى ، زيد موجود\r\n\r\n","description":"","footnote":"","page_name":" 87 ","page_number":87},
  {"content":"\r\n\r\nغيرواقعى را يك تناقض مىدانيم ؛ پس حمل مفهوم وجود را بر زيد حاكى از واقعيتدار بودن او در خارج مىدانيم ؛ اما مفاهيم ماهوى هيچيك اين‌گونه نيستند ؛ مثلا ، در همين مثال اخير ، حمل مفهوم انسان بر زيد را حاكى از واقعيتدار بودن او نمىدانيم به‌طورى كه اگر گفتيم : « زيد انسان است ولى موجود و واقعيتدار نيست » ، اين را يك تناقض بدانيم . مفهوم ماهوى هم با واقعيتدار بودن مصداق سازگار است هم با واقعيت نداشتن آن ، در هردو حال بر مصداق خود صدق مىكند ، پس مصداق آن همان حيثيت واقعيت اشيا نيست و به گفتهء حكما : « الماهية من حيث هى ليست الّا هى لا واقعىّ و لا غير واقعىّ » « 1 » . بنابراين ، وقتى مفهوم وجود و مفاهيم ماهوى را با واقعيت مقايسه مىكنيم تا دريابيم كداميك حاكى از حيثيت واقعيت‌اند و حمل كداميك از آنها بر شىء با سلب واقعيت سازگار نيست ؛ مىبينيم تنها مفهوم وجود اين خاصيت را دارد و لا غير . پس واقعيت خارج مصداق بالذات مفهوم وجود است و مصداق بالعرض مفهوم ماهوى ؛ در نتيجه مفهوم وجود بالذات حاكى از واقعيت خارج است و مفهوم ماهوى بالعرض و مقصود از اصالت وجود و اعتباريت ماهيت جز اين نيست :\r\nو اذ كان كلّ شىء انّما ينال الواقعيّة اذا حمل عليه الوجود و اتّصف به ، فالوجود هو الذى يحاذى واقعيّة الاشياء و امّا الماهيّة ، فإذ كانت مع الاتّصاف بالوجود ذات واقعيّة و مع سلبه باطلة الذات ، فهى فى ذاتها غير اصيلة و انّما تتأصّل بعرض الوجود . فقد تحصّل انّ الوجود اصيل و الماهيّة اعتباريّة ، كما قال به المشاؤون ، اى انّ الوجود موجود بذاته و الماهيّة موجودة به .\r\n\r\n4 : اشكالات اصالت وجود و جواب آنها\r\n\r\n1 - 4 : اشكال اول و جواب آن\r\n\r\n1 - 1 - 4 : اشكال\r\nگفته شد كه بنابر اصالت وجود همهء اشياى خارجى مصداق حقيقى وجودند ؛ وجود است كه بر واقعيت خارج صدق مىكند . تعبير ديگر اين سخن اين است كه در خارج وجود موجود\r\n\r\n\r\n","description":"","footnote":"\r\n( 1 ) - معناى روشن اين تعبير اين است كه ماهيت نه اقتضا مىكند كه واقعيت‌دار باشد و نه اقتضا مىكند غير واقعى باشد ، با هردو سازگار است .\r\n","page_name":" 88 ","page_number":88},
  {"content":"\r\n\r\nاست نه ماهيت . وجود زيد در خارج موجود است نه انسانيت او . با توجه به اين مطلب ، اشكالى مطرح شده است كه مبتنى بر مقدمات زير است :\r\nمقدمهء اول : اگر وجود اصيل باشد ، بايد هر موجود خارجى داراى بىنهايت وجود باشد .\r\nدليل آن اينكه « موجود ، محقق ، حاصل » و امثال ذلك به معناى « داراى وجود » و « داراى تحقق » اند . پس وقتى بنابر اصالت وجود پذيرفتيم كه وجود در خارج موجود است ، معناى آن اين است كه وجود در خارج داراى وجود است . پس لازمهء موجود بود يك وجود اين است كه وجود ديگرى باشد كه آن را موجود كرده باشد . نقل كلام در وجود دوم مىكنيم ، بنابر اصالت وجود اصيل است ، پس وجود دوم نيز در خارج موجود است و به همان بيان براى موجود بودن نيازمند وجود سومى است و به همين ترتيب وجود سوم به‌وجود چهارم الى غير النهايه . نتيجه اينكه بنابر اصالت وجود براى موجود بودن يك شىء بايد بىنهايت وجود متحقق شود ، پس اصالت وجود مستلزم اين است كه هر شىء موجودى در خارج داراى بىنهايت وجود باشد .\r\nمقدمه دوم : تالى باطل است ، زيرا محال است يك موجود خارجى از بىنهايت وجود تركيب شده باشد .\r\nنتيجه : وجود اصيل نيست ، بلكه امرى است اعتبارى كه مصداق حقيقى در خارج ندارد ؛ آنچه در خارج است ماهيت است و مفهوم وجود يك اعتبار عقلى است كه به لحاظ خاصى از واقعيات خارجى ، كه همان ماهيات هستند ، انتزاع شده است :\r\n. . . انّ الوجود لو كان حاصلا فى الاعيان ، كان موجودا ، لانّ الحصول هو الوجود ، فللوجود وجود ، و نتقل الكلام اليه و هلمّ جرّا ، فيتسلسل .\r\n\r\n2 - 1 - 4 : جواب\r\nمستشكل فرض كرده است كه هر موجودى بالضروره با وجود زايد موجود مىشود ؛ براى موجوديت وجودى زائد لازم است . پس هر وجودى نيز براى موجود بودن احتياج به‌وجودى زائد دارد ؛ يعنى ، احتياج به‌وجودى غير از خودش دارد . ولى اين فرض با اين كليت صحيح نيست ؛ بلكه هرچيزى كه موجوديت ذاتى و عين آن نيست براى موجود شدن نياز به‌وجودى غير\r\n\r\n","description":"","footnote":"","page_name":" 89 ","page_number":89},
  {"content":"\r\n\r\nاز خود دارد كه اصطلاحا به آن « وجود زائد » مىگويند ، مانند ماهيات « 1 » ؛ اما چيزى كه موجوديت ذاتى آن است و خود عين موجوديت است براى موجود شدن نيازمند وجود زائد نيست .\r\nبه عبارت ديگر ، وقتى مىگوييم : « وجود اصيل است ، تحقق دارد ، امرى عينى است » معنايش اين نيست كه چيزى است كه واقعيت و تحقق به آن ضميمه شده است ، بلكه به اين معناست كه خود عين تحقق و واقعيت و موجوديت است . اصلا معناى اصالت وجود اين است كه ملاك موجوديت و تحقق ، ملاك واقعيت ، ملاك عينيت و خارجيت خود وجود است ؛ پس موجوديت هرچيزى به‌وجود است و واضح است كه چنين چيزى نمىتواند موجوديتش به‌وجودى ديگر باشد و الا آن وجود ديگر ملاك موجوديت خواهد بود ، نه وجود اول و اين خلاف فرض است :\r\nوجه الاندفاع انّ الوجود موجود لكن بذاته لا بوجو زائد ، اى انّ الوجود عين الموجودية ، بخلاف الماهيّة التى حيثيّة ذاتها غير حيثيّة وجودها .\r\n\r\n1 - 2 - 1 - 4 : اشكال بر جواب\r\nممكن است به جواب فوق اشكال شود كه موجوديت بالضروره در همه‌جا مستلزم وجود زائد است ، چه در وجود و چه در غير وجود ، بنابراين اين سخن كه وجود موجود است ولى نه با وجود زائد ، بلكه خود عين موجوديت است ، سخنى است ناصواب .\r\nدليل مدعاى فوق اينكه معناى « مشتق » « ذات داراى مبدأ اشتقاق » است ؛ يعنى ، براى اطلاق لفظ مشتق ، بايد ذاتى باشد و مبدأ اشتقاقى و اين ذات واجد اين مبدأ باشد ، تا به اعتبار دارا بودن اين مبدأ لفظ مشتق بر آن اطلاق گردد . مثلا وقتى لفظ « سفيد » را ، كه يكى از مشتقات است ، بر زيد اطلاق مىكنيم ، ذاتى داريم ، كه همان زيد است ، و مبدأ اشتقاقى ، كه همان سفيدى است ، و به اعتبار اينكه زيد در خارج واجد سفيدى است لفظ « سفيد » بر او اطلاق و گفته مىشود : « زيد سفيد است » . « موجود » هم يكى از مشتقات است و معناى آن « ذات داراى وجود » است ، پس براى اطلاق آن بايد ذاتى باشد و وجودى و آن ذات واجد آن وجود باشد .\r\nبنابراين هرگاه لفظ « موجود » را بر شيئى اطلاق كنيم بايد وجودى زائد به آن منضم شود تا\r\n\r\n\r\n","description":"","footnote":"\r\n( 1 ) - چنين اشيايى بعد از افاضهء وجود نيز بالعرض موجودند نه بالذات .\r\n","page_name":" 90 ","page_number":90},
  {"content":"\r\n\r\nاطلاق اين لفظ صحيح باشد . حال وقتى مىگوييم : « وجود اصيل است » معناى آن اين است كه وجود حقيقتا موجود است ، پس ناچار لفظ « موجود » بر آن اطلاق مىشود و چنان كه گفته شد ، اطلاق اين لفظ مستلزم وجود زائد است ؛ يعنى ، بايد وجود ديگرى به‌وجود اوّل منضم گردد تا مجوز اين اطلاق باشد . پس اينكه در جواب اشكال مذكور گفته شد : « وجود موجود است ولى نه با وجود زائد » سخنى است نادرست . اگر وجود موجود است ، ناگزير احتياج به‌وجود زائد دارد و مفرّى از آن نيست و اگر منكر وجود زائد براى آن باشيم ، موجود نيست :\r\nانّ « الموجود » فى عرف اللغة انّما يطلق على ما له ذات معروضة للوجود و لازمه انّ الوجود غير موجود .\r\n\r\n2 - 2 - 1 - 4 : پاسخ اشكال\r\nاولا ، دربارهء معنا و مفهوم مشتق دو رأى وجود دارد : طبق يك رأى ، معناى « مشتق » « ذات داراى مبدأ » است ولى طبق رأى ديگر - كه محققين نيز آن را پذيرفته‌اند - مفهوم « مشتق » بسيط است .\r\nبنابراين رأى ، مفهوم مشتق همان مفهوم مبدأ اشتقاق است كه لا به شرط اخذ شده است ؛ يعنى ، يك مفهوم است كه وقتى آن را به شرط لا اعتبار كنيم با واژه مبدأ اشتقاق از آن تعبير مىكنيم و وقتى لا به شرط اعتبارش كنيم با واژهء مشتق . پس فرق « سفيد » با « سفيدى » ، « شور » با « شورى » و امثال ذلك تنها به اعتبار لا به شرطى و به شرط لائى است .\r\nثانيا ، بر فرض اينكه معناى « مشتق » « ذات داراى مبدأ » باشد ، باز محذورى نيست ، زيرا اين معنا هم بر ذاتى صادق است كه فاقد مبدأ است و مبدأ از خارج به آن ضميمه مىشود و هم بر ذاتى كه خودبخود واجد مبدأ است و مبدأ خارج از آن نيست ، داخل در خود ذات و عين آن است . چراكه بنابر فرض ، مبدأ عين ذات است و هر ذاتى واجد خود است « 1 » ، پس ذات واجد مبدأ است و در نتيجه اطلاق لفظ مشتق بر چنين ذاتى بلااشكال است . به عبارت ديگر ، اگر معناى « مشتق » « ذات داراى مبدأ خارجى » بود ؛ يعنى ، در مفهوم و معناى آن قيد شده بود كه\r\n\r\n\r\n","description":"","footnote":"\r\n( 1 ) - مقصود از ذات در اينجا موجود فى نفسه لنفسه است . چنين موجوداتى چون لنفسه هستند پس واجد خود مىباشند ، بر خلاف موجودات فى نفسه لغيره كه واجد خود نيستند . توضيح بيشتر در مرحلهء آينده خواهد آمد .\r\n","page_name":" 91 ","page_number":91},
  {"content":"\r\n\r\nمبدأ بايد خارج از ذات باشد نه عين ذات ، مدعاى مستشكل صحيح بود ولى چنين قيدى در معناى مشتق وجود ندارد ، معناى « مشتق » مطلق « ذات داراى مبدأ » است ، خواه آن مبدأ داخل ذات باشد يا خارج ، و طبعا واژهء مشتق بر ذاتى كه به‌خودىخود واجد مبدأ است ؛ يعنى ، خود عين مبدأ است نيز حقيقتا اطلاق مىشود . به تعبير ديگر ، مركب بودن يك مفهوم مستلزم مركب بودن مصداق آن نيست . پس اينكه مستشكل از مركب بودن مفهوم مشتق مركب بودن مصداق آن را نتيجه مىگيرد ، تسرى حكم مفهوم به مصداق و خلط ميان آنهاست .\r\nثالثا ، فرض مىكنيم مفهوم « مشتق » « ذات داراى مبدأ خارجى » باشد ، در اين صورت حداكثر نتيجه‌اى كه مىتوان گرفت اين است كه لفظ « موجود » بر وجود قابل اطلاق نيست ، نه اينكه اصالت وجود باطل است ؛ قابل اطلاق نبودن « موجود » بر وجود خللى بر مدعاى اصالت وجود وارد نمىسازد ، زيرا با چنين مفهومى كه براى مشتق در نظر گرفته شد ، معناى « موجود » عبارت است از « ذاتى كه فى حد نفسه فاقد وجود است و از خارج واجد آن مىشود » و به تعبير ساده‌تر معناى آن « ذات داراى وجود زائد » است و صدق نكردن اين مفهوم بر وجود عين مدعاى اصالت وجود است .\r\nبه زبان ديگر ، در فلسفه بحثهاى لفظى و اطلاقات عرفى و لغوى تابع بحثهاى عقلانى و واقعيات است نه بالعكس ؛ پس اگر از يك طرف اصالت وجود با ادلهء عقلى متقن ثابت شد و از طرف ديگر مسلم شد كه لفظ « موجود » داراى چنين معنايى است ، بايد ، به دليل محرز بودن اصالت وجود ، از اطلاق لفظ « موجود » بر وجود دست برداشت نه ، به دليل قابل اطلاق نبودن لفظ « موجود » بر وجود ، حكم كنيم به بطلان اصالت وجود . واقعيات و حقايق علمى تابع اطلاقات لفظى و بحثهاى لغوى و قراردادى نيستند :\r\nو امّا دعوى انّ الموجود فى عرف اللغة انّما يطلق على ما له ذات معروضة للوجود و لازمه انّ الوجود غير موجود ، فهى ، على تقدير صحتها ، امر راجع الى الوضع اللغوى او غلبة الاستعمال و الحقائق لا تتبع استعمال الالفاظ ، و للوجود - كما تقدّم - حقيقة عينيّة نفسها ثابته لنفسها . قال بهمنيار فى التحصيل : « و بالجملة فالوجود حقيقته أنّه فى الاعيان لا غير و كيف لا يكون فى الاعيان ما هذه حقيقته ؟ » انتهى .\r\n\r\n","description":"","footnote":"","page_name":" 92 ","page_number":92},
  {"content":"\r\n\r\n\r\n2 - 4 : اشكال دوم و جواب آن\r\n\r\n1 - 2 - 4 : اشكال\r\nاين اشكال از دو مقدمه زير تشكيل شده است :\r\nمقدمهء اول : اگر وجود اصيل باشد ، ممكنات نيز واجب الوجود بالذات‌اند .\r\nدليل اين مقدمه اينكه ، چنان كه گفته شد ، معناى اصالت وجود اين است كه وجود شىء بالذات موجود است ، موجوديت ذاتى وجود شىء و عين آن است . واضح است كه چيزى را كه ذاتى يك شىء و عين آن است محال است از آن سلب نمود ، زيرا همان « سلب شىء از خودش » مىباشد كه استحاله آن بديهى است . بنابراين ، سلب موجوديت از وجود اشيا محال است ؛ يعنى ، وجود اشيا محال است معدوم شوند . و مقصود از واجب الوجود بالذات نيز وجودى است كه ذاتا معدوم شدن براى آن محال است . پس بنابر اصالت وجود ، همهء اشيا واجب الوجود بالذات هستند .\r\nمقدمهء دوم : تالى باطل است ، هيچ ممكن الوجودى واجب بالذات نيست .\r\nنتيجه : وجود اصيل نيست :\r\n. . . انّ كون الوجود موجودا بذاته يستتبع كون الوجودات الامكانيّة واجبة بالذات ، لانّ كون الوجود موجودا بذاته يستلزم امتناع سلبه عن ذاته ، اذ الشىء لا يسلب عن نفسه و لا نعنى بالواجب بالذات الّا ما يمتنع عدمه لذاته .\r\n\r\n2 - 2 - 4 : جواب\r\nاين اشكال ناشى از خلط بين دو معناى مختلف كلمهء « بالذات » است . واژهء « بالذات » مشترك لفظى است بين دو معنا و مستشكل بين اين دو اشتباه كرده و به نتيجه نادرست رسيده است .\r\nواژهء « بالذات » گاهى در مقابل « بالغير » به‌كار مىرود و گاهى در مقابل « بالعرض » . وقتى گفته مىشود : « موجود بالغير » ، يعنى موجود به‌سبب غير ؛ به عبارت ديگر ، چيزى كه موجوديتش ناشى از غير است ، مقتضاى غير است ، براى موجوديت احتياج به غير ، يعنى احتياج به علت ، دارد . در مقابل ، وقتى گفته مىشود : « موجود بالذات » ، يعنى چيزى كه موجوديتش به‌سبب خودش است نه به‌سبب غير ، مقتضاى خودش است نه مقتضاى غير .\r\n\r\n","description":"","footnote":"","page_name":" 93 ","page_number":93},
  {"content":"\r\n\r\nدر اينجا نكته‌اى وجود دارد كه لازم است قبل از ادامهء مطلب توضيح دهيم و آن اينكه تعبير فوق تعبيرى است مجازى ، زيرا وقتى گفته مىشود كه موجود بالذات چيزى است كه موجوديتش به‌سبب خودش است اين معنا به ذهن خطور مىكند كه اين شىء ذاتى دارد و اين ذات به خودش وجود مىدهد و بدين‌ترتيب خود را موجود مىكند . به عبارت روشنتر ، با چنين تعبيرى گمان مىشود كه همهء اشيا براى موجود شدن محتاج علت‌اند ، منتها علت گاهى چيزى غير از خود شىء است و گاه خود ذات شىء . آنجا كه علت غيرذات شىء است ، مىگوييم ، « موجود بالغير » ، مانند ممكنات ، و آنجا كه علت ذات شىء است مىگوييم : « موجود بالذات » ، مانند واجب . اين گمان باطل است و خلاف مقصود حكماست . از نظر ايشان ، محال است چيزى خود علت موجود شدن خويش باشد . مقصود ايشان از بالذات تنها « لا بسبب الغير » است ، پس موجود بالذات يعنى شيئى كه براى موجود بودن احتياج به علت ندارد ، نه اينكه محتاج علت است ولى اين علت همان ذات خود شىء است . از همين رو ، در كتاب تعبير « كون وجوده مقتضى ذاته » تفسير شده است به « من غيران يفتقر الى غيره » . پس تعبير « بالذات » كه مفيد معناى بسبب الذات است تعبيرى است مسامحى . شبيه اين مسامحات در عرف نيز فراوان است . مثلا گاهى در جواب كسى كه از ما با عتاب سؤال مىكند « به اجازهء چه كسى فلان كار را كردى ؟ » مىگوييم : « به اجازهء خودم » . مقصود از « به اجازهء خودم » اين نيست كه اين كار احتياج به اجازه داشته است اما به اجازهء خود نه اجازهء غير ، بلكه « به اجازهء خودم » يعنى احتياج به اجازه نيست ، اين مسامحه و مجاز از عرف عام به عرف حكما راه يافته و عين آن در « موجود بالذات » جريان يافته است . در عرف حكما « موجود بالذات » به موجودى اطلاق مىشود كه محتاج غير نيست ، نه به موجودى كه محتاج خود است ، برگرديم به اصل مطلب .\r\nگفتيم گاهى « موجود بالذات » در مقابل « موجود بالغير » است كه يعنى موجود بىنياز از علت اما گاهى هم در مقابل « موجود بالعرض » به‌كار مىرود ؛ در اين صورت يعنى موجودى كه وصف موجوديت مجازا به او نسبت داده نشده است ، بلكه حقيقتا متصف به موجوديت است ، محمول « موجود » حقيقتا بر آن حمل شده است نه مجازا و در يك كلام يعنى موجود حقيقى ، در مقابل چيزى كه در خارج موجود نيست ولى ذهن ما مجازا آن را موجود فرض مىكند .\r\n\r\n","description":"","footnote":"","page_name":" 94 ","page_number":94},
  {"content":"\r\n\r\nاكنون در اصالت وجود وقتى گفته مىشود : « موجود بالذات » معناى دوم مراد است ، يعنى موجود حقيقى نه موجود بىنياز از علت . پس وقتى گفته مىشود كه معناى اصالت وجود اين است كه وجود هر شيئى موجود بالذات است ، موجوديت ذاتى وجود اشيا و عين آنهاست ، تمام اين تعبيرات تنها به همين معناست كه وجود اشيا حقيقتا موجود است نه مجازا ، خواه اين موجود حقيقى قائم به غير باشد و خواه بىنياز از آن . بنابراين ، اينكه موجود حقيقى در خارج چيست يك بحث است و اينكه آيا اين موجود قائم به غير يا مستقل است بحثى است ديگر . با توجه به اين توضيح ، برگرديم به اشكال و ببينيم در كجاى استدلال اين دو معنا خلط شده‌اند .\r\nخلط دو معناى فوق در اين عبارت است كه گفته شده است : « كون الوجود موجودا بذاته يستلزم امتناع سلبه عنه » . اين عبارت در واقع به يك صغرا و كبرا به شكل زير تحليل مىشود :\r\nوجود كل شىء موجود بالذات ، ( لاصالة الوجود . )\r\nكل موجود بالذات يستلزم امتناع سلبه عنه .\r\nحدّ وسط اين قياس « موجود بالذات » است كه در حقيقت تكرار نشده است ، زيرا در صغرا به معناى دوم از دو معنايى است كه گفته شد و در كبرا به معناى اول . در صغرا معناى « موجود بالذات » موجود لا بالمجاز است و در كبرا موجود لا بالعلة . بنابراين ، اگر به‌جاى واژهء « موجود بالذات » در هريك از صغرا و كبرا معناى آن را قرار دهيم ، قياس به شكل زير در مىآيد :\r\nوجود كل شىء موجود لا بالمجاز ، ( لاصالة الوجود . )\r\nكل موجود لا بالعّلة يستلزم امتناع سلبه عنه .\r\nهمان‌طور كه ديده مىشود ، در دو مقدمهء فوق حدّ وسط مشتركى وجود ندارد و نمىتوان از آن نتيجه‌اى گرفت ، پس استدلال مستشكل درست نيست و به نتيجه مطلوب وى نمىرسد .\r\nبه تعبير دقيقتر ، اين اشكال ناشى از خلط بين دو معناى مختلف « ب » در واژهء « بالذات » است . « ب » در يكى باء سببيت است ، بر خلاف ديگرى ؛ در اولى مقصود نفى حيثيت تعليليه يا واسطه در ثبوت « 1 » است و در دومى منظور نفى حيثيت تقييديه يا واسطه در عروض :\r\nوجه الاندفاع انّ الملاك فى كون الشىء واجبا بالذات ليس هو كون وجوده نفس ذاته ، بل كون\r\n\r\n\r\n","description":"","footnote":"\r\n( 1 ) - به علت « واسطه در ثبوت » و « حيثيت تعليله » نيز مىگويند .\r\n","page_name":" 95 ","page_number":95},
  {"content":"\r\n\r\nوجوده مقتضى ذاته من غير ان يفتقر الى غيره و كلّ وجود امكانىّ فهو ، فى عين انّه موجود فى ذاته ، مفتقر الى غيره مفاض منه .\r\n\r\n3 - 2 - 4 : تمثيل\r\nپس از دفع اشكال ، براى روشنتر شدن مطلب ، وجود ممكنات به معناى حرفى تشبيه شده است . مقصود از « معناى حرفى » مفهومى است كه رابط است بين دو مفهوم ديگر و اصلا مفهوميت آن عين رابط بودن بين دو مفهوم ديگر است ، مانند مفهوم لفظ « از » و « به » . واضح است چنين مفهومى را نمىتوان باستقلال و جداى از طرفين آن تصور كرد . بلكه تصور آن لا محاله همراه با تصور طرفين است ، بر خلاف طرفين آن‌كه مىتوان هريك را جدا از تمام مفاهيم و به صورت مستقل و تنها تصور كرد . توضيح بيشتر اين مطلب در مرحلهء دوم / فصل اول / 1 - 3 خواهد آمد .\r\nمفاهيم حرفى دو ويژگى دارند : 1 - قائم به غير ، بلكه عين قيام و ارتباط به غيرند ، 2 - مفهوم‌اند . بنابراين ، مىبينيم كه قائم به غير بودن مفاهيم حرفى با مفهوم بودنشان منافات ندارد ، بلكه مفهوم بودنشان عينا همان قائم بودن به ساير مفاهيم است . وجودهاى امكانى خارجى نيز به همين نحوند . اين وجودها نيز دو ويژگى دارند :\r\n1 - قائم به غير ، بلكه عين قيام و ربط به غيرند 2 - موجودند و اين دو باهم منافات ندارند . در عين اينكه حقيقتا موجودند قائم به علت نيز مىباشند و اصلا موجود بودن آنها عينا همان قائم بودنشان به علت است . بنابراين ، حمل حقيقى « موجود » بر آنها ، نه‌تنها با نياز آنها به علت ناسازگار نيست ، بلكه عين آن است :\r\nكالمعنى الحرفىّ الذى نفسه نفسه و هو مع ذلك لا يتمّ مفهوما الّا بالقيام بغيره و سيجىء مزيد توضيح له فى الأبحاث الآتية .\r\nقال صدر المتألهين فى الاسفار : « معنى وجود الواجب بنفسه انّه مقتضى ذاته من غير احتياج الى فاعل و قابل و معنى تحققّ الوجود بنفسه انّه اذا حصل ، امّا بذاته كما فى الواجب او بفاعل ، لم يفتقر تحقّقه الى وجود يقوم به ، بخلاف غير الوجود . » « 1 »\r\n\r\n\r\n","description":"","footnote":"\r\n( 1 ) - الاسفار الاربعه ، ج 1 ، ص 40 .\r\n","page_name":" 96 ","page_number":96},
  {"content":"\r\n\r\n\r\n3 - 4 : اشكال سوم و جواب آن\r\n\r\n1 - 3 - 4 : اشكال\r\nاصالت وجود مستلزم اشتراك لفظى واژهء « موجود » است و اين خلاف فرض است ، زيرا اشتراك معنوى « وجود » و « موجود » خود يكى از مقدمات اصالت وجود است .\r\nگفته شد كه معناى اصالت وجود و اعتباريت ماهيت اين است كه وجود بذاته موجود است و ماهيت به اعتبار وجود موجود مىباشد ؛ و به تعبيرى كه در 1 - 1 - 4 بيان شد ، وجود براى موجود بودن نياز به‌وجود زائد ندارد و لازم نيست كه وجود ديگرى به آن منضم شود تا موجود گردد ، بلكه خود عين موجوديت است ، بر خلاف ماهيت كه براى موجود شدن نياز به وجود زائد دارد ، بايد وجودى ، به منزلهء مبدأ اشتقاق ، براى آن تحقق يابد تا به لحاظ آن مفهوم « موجود » بر آن حمل گردد . پس وقتى مىگوييم : « ماهيت شىء موجود است » به معناى اين است كه داراى وجود است و وقتى مىگوييم : « وجود آن موجود است » به معناى اين است كه عين وجود است ، عين موجوديت است . يعنى واژه « موجود » ، كه يكى از مشتقات است ، وقتى بر ماهيت اطلاق مىشود به معناى « ذات ثبت له الوجود » است و وقتى بر وجود آن اطلاق مىگردد ، به معناى « هو الوجود » است . بنابراين ، اين واژه بر وجود و ماهيت به يك معنا اطلاق نمىشود و لهذا بين آن دو مشترك لفظى است ، در حالىكه طرح مسئله اصالت وجود مبتنى بر فرض اشتراك معنوى وجود است ، چنان كه در مقدمهء چهارم در 1 - 4 - 2 گذشت . على هذا قبول اصالت وجود و اعتباريت ماهيت منجر به نتيجه‌اى مىشود كه منافى با مقدمات و مبانى مسئله است :\r\nلو كان الوجود موجودا بذاته و الماهيّة موجودة بغيرها ، الذى هو الوجود ، كان مفهوم الوجود مشتركا بين « ما بنفسه » و « ما بغيره » [ اى ، بعرض غيره 
  ] ، فلم يتمّ مفروض الحجّة ، من انّ الوجود مشترك معنوىّ بين الموجودات لا لفظىّ .\r\n\r\n2 - 3 - 4 : جواب\r\nاين اشكال نيز ناشى از اشتباه بين مفهوم « موجود » و مصاديق آن است . تفاوتى كه در اشكال فوق مطرح شده است در ناحيهء مصاديق « موجود » است ، نه در ناحيهء مفهوم آن . واژهء « موجود »\r\n\r\n","description":"","footnote":"","page_name":" 97 ","page_number":97},
  {"content":"\r\n\r\nدر همه‌جا ، چه در وجود و چه در ماهيت ، به يك معنا اطلاق شده است و آن همان عينى ، خارجى و واقعى است ؛ همان معنايى كه حمل آن بر شىء منافى حمل عدم است بر آن . چه هنگامى كه مىگوييم : « وجود موجود است » و چه وقتى كه مىگوييم : « ماهيت موجود است » در هردو ، معناى « موجود » « واقعيتدار » است ؛ موجود است يعنى نمىتوان گفت كه جهان خارج و عالم واقع خالى از آن است ، پس در ناحيهء مفهوم تفاوتى نيست ؛ اگر تفاوتى هست ، در ناحيهء مصاديق است ، يك مصداق آن ، يعنى وجود ، به‌خودىخود ، بدون احتياج به مبدئى ديگر و بدون نياز به‌وجود زائد ، مصداق « موجود » است و مصداق ديگرش ، يعنى ماهيت ، به خودى خود مصداق آن نيست ، بلكه نياز به‌وجود زائد و مبدأ اشتقاق دارد ، تا به اعتبار آن مصداق اين مفهوم باشد :\r\nوجه الاندفاع أنّ فيه خلطا بين المفهوم و المصداق و الاختلاف المذكور مصداقىّ لا مفهومىّ .\r\n\r\n5 : اقوال مخالف اصالت وجود و ابطال آنها\r\nتا اينجا اصالت وجود ثابت شد و اشكالات مربوط به آن نيز مطرح و دفع شد . اكنون بايد اقوال مخالف را مطرح و باطل كنيم . در مقابل اصالت وجود ، دو قول ديگر وجود دارد : 1 - اصالت ماهيت ؛ 2 - اصالت وجود در واجب و اصالت ماهيت در ممكنات .\r\n\r\n1 - 5 : اصالت ماهيت\r\nدر 4 - 2 ، دربارهء اصالت ماهيت و اعتباريت وجود توضيح داده شد . در اينجا بايد به دو مطلب زير پرداخت :\r\n1 - مقصود از اعتبار ماهيت من حيث هى هى چيست ؟\r\n2 - ماهيت به چه اعتبارى اصيل است ؟\r\n\r\n1 - 1 - 5 : مقصود از اعتبار ماهيت من حيث هى هى\r\nگاهى ماهيت شىء را مورد توجه قرار مىدهيم ، بدون اينكه به چيز ديگرى غير از آن توجه داشته باشيم ؛ نظرمان را به خود ماهيت معطوف مىداريم و از هرچه غير از آن صرف‌نظر مىكنيم . در چنين نظرى ، ماهيت من حيث هى مورد توجه و اعتبار ماست . مثلا اگر ما خود\r\n\r\n","description":"","footnote":"","page_name":" 98 ","page_number":98},
  {"content":"\r\n\r\nمفهوم انسان را ، يعنى جوهر سه‌بعدى حساس متحرك بالارادهء ناطق را ، مورد توجه قرار دهيم و هيچ امر ديگرى را با آن لحاظ نكنيم ، حتى مفهوم بودنش را مورد توجه قرار ندهيم ، در اين صورت انسان بما هو انسان را اعتبار كرده‌ايم . اما اگر انسان موجود را ، انسان معدوم را ، انسان ذهنى را ، انسان خارجى و غيره را لحاظ كرديم ، ماهيت بما هى هى لحاظ نشده است ، بلكه ماهيت بما انها موجود ، يا بما انها معدوم ، يا بما انها مفهوم و غير ذلك اعتبار شده است .\r\nبا توجه به اين نكته ، يكى از احكام بديهى ماهيت ، كه مورد پذيرش كليهء حكما است ، اين است كه « الماهية من حيث هى هى ليست الاهى » ، ماهيت بما هىهى فقط خودش است ؛ يعنى هرگاه ماهيت را من حيث هى هى اعتبار كنيم بجز خود و ذاتياتش هيچ‌چيز ديگرى بر آن حمل نمىشود . در چنين اعتبارى ، ماهيت نه موجود است نه معدوم ، نه كلى است نه جزئى ، نه مفهوم است نه مصداق ، نه واحد است نه كثير ، نه بالفعل است نه بالقوه ، بلكه فقط خودش است و لا غير ؛ ماهيت من حيث هى هى تنها اقتضاى حمل ذات و ذاتياتش را بر خود دارد . توضيح بيشتر دربارهء اين اعتبار و اشكالات مطرح شده دربارهء آن و دفع آنها موكول مىشود به مرحلهء پنجم / فصل اول / 2 .\r\n\r\n2 - 1 - 5 : ماهيت به چه اعتبارى اصيل است\r\nبايد دانست كه مقصود از اصالت ماهيت اين نيست كه ماهيت من حيث هى هى اصيل است ؛ زيرا معناى اين سخن آن است كه ماهيت من حيث هى هى و بدون اعتبار هيچ امر ديگرى اقتضا مىكند حمل وجود را بر خود و اين مطلب ، چنان كه فوقا گذشت ، از نظر همهء حكما ، حتى قائلين به اصالت ماهيت ، مردود است ، پس به رأى همه فلاسفه ماهيت من حيث هى هى اصيل نيست . از نظر قائلين به اصالت ماهيت ، ماهيت هنگامى اصيل است كه بتوان مفهوم وجود را از آن انتزاع كرد . بنابراين ، هرچند ماهيت من حيث هى هى اعتبارى است نه اصيل و هرچند به نظر ايشان وجود نيز اعتبارى است نه اصيل و طبعا هيچيك حقيقتا موجود نيستند ، با اينهمه ماهيتى كه بتوان مفهوم اعتبارى وجود را از آن انتزاع كرد اصيل و حقيقتا موجود است ، عالم خارج را اين‌گونه ماهيات تشكيل داده‌اند . به اين ترتيب ، وجود انسان موجود نيست ، بلكه صرفا مفهومى انتزاعى و بدون مصداق خارجى است . انسان بما هو انسان نيز\r\n\r\n","description":"","footnote":"","page_name":" 99 ","page_number":99},
  {"content":"\r\n\r\nموجود نيست و در خارج مصداق حقيقى ندارد ، آنچه حقيقتا در خارج است انسانى است كه بتوان مفهوم وجود را از آن انتزاع كرد :\r\nفتبيّن بما تقدّم ، فساد القول باصالة الماهيّة ، كما نسب الى الاشراقيّين ، فهى عند هم اصيلة اذا كانت بحيث ينتزع عنها الوجود و ان كانت فى حدّ ذاتها اعتباريّة و الوجود المنتزع عنها اعتباريّا .\r\n\r\n3 - 1 - 5 : ابطال اصالت ماهيت\r\nاز توضيحات فوق ، بطلان اصالت ماهيت روشن مىشود ، زيرا معناى آن اين است كه ماهيت من حيث هى هى ، كه اعتبارى است ، اگر وجود از آن انتزاع شود اصيل مىشود و در خارج حقيقتا موجود مىگردد و اين انقلاب در ذات است ؛ زيرا وجود اعتبارى است و در خارج مصداق حقيقى ندارد ، پس انتزاع آن از ماهيت نيز موجب هيچ تغيير خارجى در ذات ماهيت نمىشود ؛ يعنى ، ذات ماهيت چه قبل از انتزاع وجود و چه بعد از آن يكى است ، با اين حال قبل از آن مفهومى اعتبارى است كه در خارج موجود نيست و بعد از آن اصيل است و در خارج حقيقتا موجود ؛ يعنى ، ذات واحد بدون هيچ تغييرى در دو زمان دو حكم مختلف دارد :\r\nزمانى اعتبارى است و زمانى اصيل و مقصود از انقلاب در ذات نيز جز اين نيست كه ذات واحد بدون هيچ تغييرى در دو زمان مختلف دو حكم متفاوت داشته باشد . پس اين قول مستلزم انقلاب در ذات است كه بديهى الاستحاله است :\r\nو يردّه انّ صيرورة الماهيّة بانتزاع مفهوم الوجود الاعتبارىّ اصيلة ذات حقيقتة عينيّة انقلاب ضرورىّ الاستحالة .\r\n\r\n2 - 5 : اصالت وجود در واجب و اصالت ماهيت در ممكن\r\n\r\n1 - 2 - 5 : توضيح مدّعا\r\nاين قول از محقق دوانى است . به نظر وى ، در خارج يك وجود واحد شخصى هست كه همان وجود خداوند است ، غير از اين وجود وجود ديگرى نيست ، هرچه هست ماهيات است ، پس در خداوند وجود اصيل است و در ممكنات ماهيت . البته در 1 - 1 - 5 ، گفتيم كه ماهيت من\r\n\r\n","description":"","footnote":"","page_name":" 100 ","page_number":100},
  {"content":"\r\n\r\nحيث هى هى اصيل نيست ، بلكه به نظر ايشان ماهيتى اصيل است كه به‌وجود ، يعنى به خداوند ، منتسب است .\r\nمحقق دوانى ، براساس رأى فوق ، به اين نتيجهء نيز رسيده است كه اطلاق لفظ « موجود » بر خداوند و ممكنات به اشتراك لفظى است نه معنوى ، زيرا وقتى مىگوييم : « خداوند موجود است » يعنى عين الوجود است و وقتى مىگوييم : « مكنات موجودند » يعنى منتسب به‌وجودند ؛ از اين‌رو لفظ « موجود » در خداوند به معناى عين الوجود به‌كار رفته است و در ممكنات به معناى منتسب به‌وجود .\r\nنكته‌اى كه بايد توجه داشت اينكه ممكن است گمان رود كه در اينجا نيز لفظ « موجود » به يك معنا و مفهوم به‌كار رفته است ، پس تفاوت در مفهوم اين واژه نيست ، اگر تفاوتى باشد ، در ناحيهء مصداق است و به علت خلط مفهوم با مصداق تصور شده است كه مفاهيم نيز متفاوت‌اند ، مانند آنچه در 1 - 3 - 4 دربارهء مفهوم « موجود » گفته شد ، ولى اين گمان باطل است ، در اينجا حقيقتا مفهوم « موجود » متفاوت است و به يك معنى بر خداوند و ممكنات اطلاق نشده است و با آنچه قبلا گفته شد ، فرق دارد .\r\nدر آنجا « موجود » در همهء موارد با معناى مشتقى خود ، يعنى به معناى ذات داراى وجود ، به كار رفته بود ، منتها در پاره‌اى از مصاديق اين مبدا غيرذات و در پاره‌اى ديگر عين ذات بود و نظر به اينكه ذات خود واجد خود است ، صدق مىكرد كه ذات داراى مبدأ است ، پس در تمام موارد و مصاديق « موجود » به معناى « ذات داراى وجود » به‌كار رفته بود ولى در اينجا اين‌گونه نيست ، بلكه در خداوند « موجود » به معناى « ذات داراى وجود » به‌كار رفته است ، منتها ذاتى كه مبدأ عين اوست ، چنان كه فوقا گذشت ، و در ممكنات اصلا به معناى مشتقى آن ، يعنى « ذات داراى وجود » ، به‌كار نرفته است بلكه به معناى « ذات منتسب به‌وجود » استعمال شده است و روشن است كه مفهوم « ذات داراى وجود » و « ذات منتسب به‌وجود » متغايرند :\r\nو تبيّن ايضا فساد القول باصالة الوجود فى الواجب و اصالة الماهيّة فى الممكن ، كما قال به الدوانى و قرّره بانّ الوجود ، على ما يقتضيه ذوق المتألّهين ، حقيقة عينيّة شخصيّة هى الواجب تعالى و تتأصّل الماهيّات الممكنة بنوع من الانتساب اليه ، فاطلاق « الموجود » عليه تعالى بمعنى انّه عين الوجود و على الماهيّات الممكنة بمعنى انّها منتسبة الى الوجود الذى هو الواجب .\r\n\r\n","description":"","footnote":"","page_name":" 101 ","page_number":101},
  {"content":"\r\n\r\n\r\n2 - 2 - 5 : ابطال قول فوق\r\nابطال اين قول نيز مشابه ابطال قول قبلى است . به اقرار خود محقق دوانى ، ماهيت من حيث هى هى ، يعنى ماهيت قبل از انتساب به‌وجود ، اعتبارى و غيرموجود است و پس از انتساب اصيل‌شده حقيقتا در خارج موجود مىگردد . نقل كلام به انتساب مىكنيم ، خود انتساب چگونه است ؟ آيا امرى است اصيل و حقيقى و موجود در خارج يا اعتبارى و صرف انتزاع ذهن ؟ اگر امرى اصيل و خارجى است و انضمام آن به ماهيت موجب موجود شدن ماهيت نيز مىشود ، اين دقيقا به اين معناست كه ماهيت بعد از انتساب نيز اعتبارى است و در حقيقت انتساب اصيل است و اين خلاف مدعاى قائل است . گذشته از اين ، با كمى دقت ، درمىيابيم كه اين انتساب چيزى جز وجود نيست كه نام آن تغيير كرده است ، زيرا با دقت در آنچه كه در طرح مدعاى اصالت وجود گفته شد ، روشن مىشود يك شىء ممكن تنها به دو حيثيت ماهيت و وجود در ذهن تحليل‌پذير است ، نه دو حيثيت ماهيت و انتساب به‌وجود ، يا به سه حيثيت ماهيت و وجود و انتساب به‌وجود . مثلا ذهن ما زيد موجود در خارج را در ظرف خود به دو حيثيت انسان و وجود تحليل مىكند و مىگويد : « زيد انسان است » و « زيد موجود است » اما نمىگويد : « زيد منتسب به‌وجود است » . پس لا محاله همواره امر دائر بين وجود و ماهيت است و از اين دو خارج نيست : يا وجود اصيل است و ماهيت اعتبارى است يا بالعكس . اما اينكه نه وجود اصيل باشد و نه ماهيت و امر سومى به نام « انتساب به‌وجود » اصيل باشد قابل تصور نيست ، زيرا اساسا ممكن در ذهن به چنين حيثيتى تحليل نمىشود تا صحبت از موجوديت يا عدم موجوديت حقيقى آن در خارج شود . بنابراين ، اگر اثبات شد كه ماهيت اصيل نيست و حيثيت ديگرى غير از ماهيت شىء اصيل است ، آن حيثيت جز وجود نمىتواند باشد . لهذا در اينجا نيز در حقيقت همان وجود است كه اصيل است ، منتها نام آن « انتساب به‌وجود » نهاده شده است .\r\nتمام مطالب بالا در صورتى است كه به شقّ اول سؤال جواب مثبت دهيم ؛ يعنى ، بپذيريم كه انتساب به‌وجود امرى است اصيل . اما اگر شق دوم را قبول كنيم ؛ يعنى ، بگوئيم كه خود انتساب به وجود نيز امرى است اعتبارى و غيرموجود در خارج و صرف انتزاع عقل است ، در اين صورت همان محذور انقلاب ذات ، كه در ابطال اصالت ماهيت توضيح داده شد ، لازم مىآيد ، بدين بيان كه انتساب به‌وجود ، نظر به اينكه امرى اعتبارى و غيرموجود در خارج\r\n\r\n","description":"","footnote":"","page_name":" 102 ","page_number":102},
  {"content":"\r\n\r\nاست ، موجب تغييرى در ذات ماهيت در خارج نمىگردد ، پس حال ماهيت قبل از انتساب به وجود و بعد از آن يكى است ، در حالىكه على الفرض قبل از انتساب اعتبارى است و بعد از آن اصيل ، يعنى ذات واحد بدون هيچ تغييرى در دو زمان دو حكم مختلف دارد و اين انقلاب در ذات است كه بطلان آن بديهى است :\r\nو يردّه انّ الانتساب المذكور ان استوجب عروض حقيقة عينيّة على الماهيّات ، كانت هى الوجود ، اذ ليس للماهيّة المتأصّلة الّا حيثيتا الماهية و الوجود و اذا لم تضف الاصالة الى الماهيّة ، فهى للوجود و ان لم يستوجب شيئا و كان حال الماهيّة قبل الانتساب و بعده سواء ، كان تأصّلها بالانتساب انقلابا و هو محال .\r\n\r\n6 : فروع\r\nيتفرّع على اصالة الوجود و اعتباريّة الماهيّة :\r\n\r\n1 - 6 : فرع اول - در هر حمل ماهوى وجود واسطه در عروض است\r\n\r\n1 - 1 - 6 : توضيح مدّعا\r\nمحمولاتى كه بر ماهيت حمل مىشوند به دو دسته تقسيم مىشوند : 1 - ذات و ذاتيات كه به حمل اولى بر آن حمل مىشوند : 2 - عرضيات كه به حمل شايع بر آن حمل مىگردند . عرضيات نيز به دو دستهء مفارق و لازم تقسيم مىشوند . عرضى مفارق محمولى است كه از ماهيت انفكاك‌پذير است ، مانند كتابت براى انسان . بر خلاف آن ، عرضى لازم از ماهيت انفكاك‌پذير نيست . عرضى لازم خود به سه دسته تقسيم مىشود : الف - لازم ماهيت در خارج ، مانند حرارت كه در خارج قابل انفكاك از ماهيت آتش نيست و همچنين برودت نسبت به برف ؛ ب - لازم ماهيت در ذهن ، مانند كليت كه در ذهن از هيچ ماهيتى انفكاك‌پذير نيست ؛ ج - لازم ذات ماهيت كه نه در ذهن از ماهيت انفكاك مىپذيرد و نه در خارج ، مانند زوجيت براى چهار و مانند مفهوم « ماهيت » براى ماهيات ؛ مىگوييم : « انسان ماهيت است ، درخت ماهيت است » ، اين مفهوم در هرحال بر ماهيات حمل مىشود ؛ هم ماهيت موجود در خارج مصداق اين مفهوم است هم ماهيت موجود در ذهن ، انسان‌موجود در خارج ماهيت است و انسان موجود در ذهن نيز ماهيت است . پس نحوهء تقسيم‌بندى به شكل زير است :\r\n\r\n","description":"","footnote":"","page_name":" 103 ","page_number":103},
  {"content":"\r\n\r\nدر اين فرع ، مدعا اين است كه بنابر اصالت وجود محمولات ماهيت حقيقتا و بالذات بر وجود شىء حمل مىشوند و مجازا و بالعرض بر ماهيت آن . توضيح اينكه در بحث اصالت وجود و اعتباريت ماهيت سخن تنها دربارهء محمول « موجود » بود . گفتيم كه اين محمول هم بر ماهيت شىء حمل مىشود هم بر وجود آن ؛ يعنى ، هم مىگوييم : « انسان موجود است » هم مىگوييم : « وجود انسان موجود است » ولى ، به مقتضاى ادّلهء اصالت وجود و اعتباريت ماهيت ، حمل آن بر وجود حقيقى است و بر ماهيت مجازى . اكنون مدعا اين است كه پذيرفتن اينكه حمل موجود بر ماهيت شىء مجازى و بالعرض است مستلزم اين است كه حملى هر محمولى ديگرى بر آن نيز مجازى و بالعرض باشد . يعنى تمام محمولاتى كه بر ماهيت شىء حمل مىشوند حقيقتا اوصاف وجود آن‌اند و به‌واسطهء آن بر ماهيتش نيز حمل مىشوند . پس باصطلاح ، وجود شىء تنها واسطه در عروض و حيثيت تقييديه براى حمل موجود بر ماهيت نيست ، بلكه واسطه در عروض و حيثيت تقييديه براى تمام مفاهيمى است كه بر ماهيت حمل مىشوند ، حتى ذات و ذاتيات آن :\r\nاولا ، انّ كلّ ما يحمل على حيثيّة الماهيّة فانّما هو بالوجود و انّ الوجود حيثيّة تقييديّة فى كلّ حمل ماهوىّ « 1 » .\r\n\r\n\r\n","description":"","footnote":"\r\n( 1 ) - مقصود از حمل ماهوى هر حملى است كه موضوع آن ماهيت است .\r\n","page_name":" 104 ","page_number":104},
  {"content":"\r\n\r\n\r\n2 - 1 - 6 : برهان\r\nمقدمهء اول : ماهيت فى نفسه باطل الذات است .\r\nمقصود از تعبير « ماهيت فى نفسه » ماهيت است صرف‌نظر از وجود و مقصود از « باطل الذات » معدوم است ؛ يعنى ، اگر از وجود شىء صرف‌نظر شود ، ماهيتش معدوم محض است و در هيچ ظرفى موجود نيست ، نه در ذهن و نه در خارج . به عبارت ديگر ، اگر به ماهيت وجود افاضه نشود ، معدوم صرف است ؛ پس ماهيت موجوديت بالعرض و مجازى خود را وامدار وجود است ، اگر وجود خارجى به آن افاضه شود ، در خارج مجازا موجود است و اگر وجود ذهنى افاضه شود ، در ذهن مجازا موجود خواهد بود و اگر وجودى به آن افاضه نشود ، نه در خارج و نه در ذهن ، حتى بالعرض موجود نخواهد بود و معدوم محض است . اين مقدمه نتيجهء اصالت وجود و اعتباريت ماهيت است .\r\nمقدمهء دوم : امر باطل الذات واجد هيچ وصف و صفتى نيست .\r\nاين مقدمه بديهى است . بايد شىء موجود باشد تا واجد وصف يا اوصافى باشد ، معدوم محض ممكن نيست واجد وصفى باشد ، همه اوصاف از آن سلب مىشوند .\r\nنتيجه : ماهيت فى نفسه واجد هيچ وصف و صفتى نيست ؛ و دقيقتر بگوييم ، هيچ محمولى بالذات بر آن حمل نمىشود ، هر محمولى كه بر آن حمل شود ، حقيقتا وصف و محمول وجود شىء است و مجازا وصف ماهيت آن :\r\nلمّا انّ الماهيّة فى نفسها باطلة هالكة ، لا تملك شيئا .\r\nبنابراين ، اگر به دسته‌بندى محمولات برگرديم ، بايد چنين بگوييم : « محمولاتى را كه تاكنون لازم ماهيت شىء در خارج مىدانستيم ، در حقيقت ، لازم وجود خارجى شىءاند ؛ و محمولاتى را كه لازم ماهيت شىء در ذهن مىپنداشتيم ، در واقع ، لازم وجود ذهنى شىءاند ؛ و محمولاتى را كه لازم ذات ماهيت ( چه در ذهن و چه در خارج ) مىانگاشتيم لازم الوجودين هستند ، هم لازم وجود خارجى شىء و هم لازم وجود ذهنى آن ؛ و نيز محمولاتى را كه محمولات و عوارض مفارق ماهيت گمان مىكرديم چيزى جز اوصاف و عوارض مفارق وجود شىء نيستند . » على هذا اين محمولات حقيقتا و بالذات اوصاف و محمولات وجود شىءاند ، حال يا وجود خارجى يا ذهنى يا هردو ، و اگر آنها را به ماهيت شىء نسبت داده بر\r\n\r\n","description":"","footnote":"","page_name":" 105 ","page_number":105},
  {"content":"\r\n\r\nآن حمل مىكنيم ، مجازا و بالعرض است و واسطهء در عروض و حيثيت تقييديهء همهء آنها همان وجود ذهنى يا خارجى شىء است :\r\nو كذا لوازم ذاتها [ اى ذات الماهيّة 
  ] ، التى هى لوازم الماهيّة ، كمفهوم الماهيّة العارضة لكلّ ماهيّة و الزوجيّة العارضة لماهيّة الاربعة ، تثبت لها بالوجود لا لذاتها و بذلك يظهر انّ لازم الماهيّة بحسب الحقيقة لازم الوجودين الخارجىّ و الذهنىّ ، كما ذهب اليه الدوانى و كذا لازم الوجود الذهنىّ كالنوعيّة للانسان و لازم الوجود الخارجىّ كالبرودة للثلج و المحمولات غير اللازمة كالكتابة للانسان كلّ ذلك بالوجود .\r\nمحمولات فوق تماما به حمل شايع بر ماهيت حمل مىشدند ، از اينها مهمتر محمولاتى هستند كه به حمل اولى بر آن حمل مىشوند ، مانند ذات و ذاتيات . به مقتضاى برهانى كه ذكر شد ، حتى حمل اينها بر ماهيت نيز حقيقى و بالذات نيست ، بلكه مجازى و بالعرض است و و اسطه در عروض آنها همانا وجود است . يعنى هنگامى كه مثلا مىگوييم : « انسان جوهر است ، جسم است ، حيوان است ، ناطق است » و حتى وقتى كه مىگوييم : « انسان انسان است » ، حمل هيچيك بر انسان حمل بدون واسطه و حقيقى نيست . تمام اين محمولات حقيقتا و بالذات اوصاف وجود انسان‌اند و به‌واسطهء آن بر ماهيت انسان نيز حمل مىشوند . پس اگر بخواهيم با زبان حقيقت سخن گوييم و دست از مجاز برداريم ، بايد بگوييم : « وجود انسان جوهر است ، جسم است ، حيوان است ، ناطق است و انسان است » نه انسانيت او :\r\nفثبوت ذاتها و ذاتيّاتها لذاتها بواسطة الوجود .\r\n\r\n3 - 1 - 6 : اشكال و جواب\r\nاشكال : اينكه ذات و ذاتيات ماهيت به‌واسطهء وجود بر آن حمل مىشوند مستلزم آن است كه ماهيت من حيث هى هى موجود باشد ، با اينكه به اقرار تمام حكما و به حكم بديهى عقل ماهيت من حيث هى هى نه موجود است نه معدوم و نه هيچ‌چيز ديگر ، همه محمولات بجز ذات و ذاتياتش از آن سلب مىشوند ؛ اين تنافى را چگونه بايد حل كرد . توضيح اينكه از يك طرف ، بنابر مدعاى اين فرع ، حمل هر محمولى ، از جمله ذات و ذاتيات ، بر ماهيت به‌واسطهء وجود است ، پس تا ماهيت وجود نداشته باشد ، حمل اين محمولات ، از جمله ذات و ذاتيات ، بر آن صحيح نيست و به تعبير فلسفى ماهيت بما انها موجودة موضوع اين محمولات است . از\r\n\r\n","description":"","footnote":"","page_name":" 106 ","page_number":106},
  {"content":"\r\n\r\nطرف ديگر ، چنان كه در 1 - 1 - 5 گذشت ، ماهيت بما هى هى ايجاب مىكند حمل ذات و ذاتيات را بر خودش ؛ يعنى ، ماهيت قطع‌نظر از وجود موضوع است براى حمل ذات و ذاتيات بر آن و اين دو مطلب با هم منافات دارند . زيرا بنابر مطلب اول ، ماهيت تا موجود نباشد ، ممكن نيست ذات و ذاتياتش بر آن حمل شوند و بنابر مطلب دوم ، ماهيت من حيث هى هى ؛ يعنى ، ماهيت صرف‌نظر از وجود موضوع است براى حمل ذات و ذاتيات .\r\nجواب : اين دو مطلب به يك اعتبار بر ماهيت صدق نمىكنند تا تنافى لازم آيد ، بلكه هر يك به اعتبار خاصى بر ماهيت صدق مىكند . در يكى نظر به مفهوم وجود است و در ديگرى نظر به حقيقت خارجى وجود . در جايى كه مىگوئيم : « ماهيت صرف‌نظر از وجود موضوع ذات و ذاتيات است » مقصود مفهوم وجود است و در جايى كه مىگوئيم : « ماهيت موجود از آن جهت كه موجود است موضوع ذات و ذاتيات است ؛ يعنى ، وجود واسطه در عروض و حمل اين محمولات بر ماهيت است » منظور حقيقت خارجى وجود است ، نه مفهوم وجود ؛ پس هنگامى كه مىگوييم : « ماهيت من حيث هى هى نه موجود است و نه معدوم و در عين‌حال موضوع است براى حمل ذات و ذاتيات بر آن » مراد ماهيتى نيست كه نه موجود است و نه معدوم ، بلكه مقصود ماهيتى است كه در حد و مفهوم آن مفهوم وجود يا عدم اخذ نشده است و هنگامى كه مىگوييم : « حمل هر محمولى ، ولو ذات و ذاتيات ماهيت بر آن ، به‌واسطهء وجود است » منظور اين است كه تا ماهيت در ذهن موجود نباشد ، نمىتوان اين احكام را بر آن حمل كرد . آنچه را مطلب اول ايجاب مىكند اين است كه مفهوم وجود واسطه در عروض براى حمل ذات و ذاتيات بر ماهيت بما هى هى نيست و آنچه را مطلب دوم ( مدعاى فرع ) ايجاب مىكند اين است كه حقيقت وجود واسطه در عروض براى حمل ذات و ذاتيات بر ماهيت بما هى هى است و اين دو منافى يكديگر نيستند :\r\nفالماهيّة ، و ان كانت اذا اعتبرها العقل من حيث هى لم تكن الّا هى ، لا موجودة و لا معدومة ، لكن ارتفاع الوجود عنها بحسب هذا الاعتبار ، و معناه انّ الوجود غير مأخوذ فى حدّها ، لا ينافى حمله عليها خارجا عن حدّها عارضا لها ، فلها ثبوت مّا كيفما فرضت .\r\nاز آنچه گفتيم ، اين مطلب نيز روشن شد كه ماهيتى كه هيچ‌گونه وجودى نداشته باشد - نه ذهنى و نه خارجى - معدوم صرف است ، پس هرچند بنابر اصالت وجود ماهيت - چه در\r\n\r\n","description":"","footnote":"","page_name":" 107 ","page_number":107},
  {"content":"\r\n\r\nذهن و چه در خارج - مجازا و بالعرض موجود است ، همين موجوديت مجازى خود را وامدار وجود است . بنابراين ، ممكن نيست ماهيت در مرتبه‌اى از مراتب بدون وجود موجود باشد ، ولو مجازا و اعتبارا . انفكاك حقيقت وجود از ماهيت مساوى است با معدوميت صرف ماهيت . به محض اينكه ماهيت را در ظرفى از ظروف و مرتبه‌اى از مراتب موجود دانستيم ، ولو مجازا ، حتما در آن ظرف و مرتبه‌وجودى محقق است كه به اعتبار آن ، ماهيت نيز بالعرض و المجاز موجود است . پس در هيچ مرتبه‌اى از مراتبى كه ماهيت اعتبار مىشود حقيقت وجود از آن انفكاك‌پذير نيست ، و با توجه به اين امر كه شيئى را كه از شىء ديگر انفكاك‌پذير نيست « لازم » آن مىنامند ، بايد بگوييم كه حقيقت وجود از لوازم ماهيت است :\r\nو بذلك يظهر انّ الوجود من لوازم الماهيّة ، الخارجة عن ذاتها .\r\n\r\n2 - 6 : فرع دوم - عدم اتصاف وجود به احكام ماهوى\r\n\r\n1 - 2 - 6 : توضيح مدّعا\r\nماهيت از آن جهت كه در ذهن موجود مىشود هم قابل انطباق بر اشياست ، هم اشيا تحت آن مندرج‌اند و هم خود مندرج تحت ساير ماهيات مىشود . از آن جهت كه منطبق بر اشياست يا اشيا تحت آن مندرج‌اند ، متصف مىشود به اينكه جزئى يا كلى است ، جنس يا فصل يا نوع يا عرضى عام يا خاص است و از آن جهت كه خود تحت ماهيات ديگر مندرج مىشود ، متصف مىشود به اينكه ماهيت نوعى دارد ، جنس دارد ، فصل دارد .\r\nاز باب مثال ، ماهيت كلى و ماهيت جزئى را در نظر مىگيريم . ماهيت كلى ماهيتى است كه فرض صدق آن بر اشياء كثير محال نيست و ماهيت جزئى ماهيتى است كه فرض صدق آن بر اشياء كثير محال است . پس ماهيت از آن حيث كه در ذهن موجود است و قابليت صدق بر اشيا دارد متصف به كليت يا جزئيت مىشود ؛ و نيز ماهيت كلى يا تمام حقيقت مشترك بين افراد مندرج در تحت آن است ، كه در اين صورت نوع است ، يا تمام حقيقت مشترك آنها نيست ، بلكه جزء اعم اين حقيقت است ، كه جنس است ، يا جزء اخص آن است ، كه فصل است . پس ماهيت از آن حيث كه افراد يا انواعى در تحت آن مندرج‌اند متصف به جنسيت يا نوعيت يا فصليت مىشود و همچنين است در اتصاف به عرضيت عام و خاص ؛ و نيز انسان\r\n\r\n","description":"","footnote":"","page_name":" 108 ","page_number":108},
  {"content":"\r\n\r\nجوهر است و ماهيتى است جوهرى ، چون تحت جوهر مندرج است و ماهيت سطح كميت است ، چون تحت كميت مندرج است و نيز جنس دارد ، چون تحت يك ماهيت جنسى مندرج است و هكذا .\r\nاكنون مدّعا اين است كه حقيقت وجود به هيچيك از اين احكام متّصف نمىشود ؛ يعنى ، نه كلى است نه جزئى ، نه جنس است نه فصل نه نوع ، نه عرضى عام است نه خاص ، نه ماهيت نوعى دارد نه جنس نه فصل ، نه جوهر است نه كم نه كيف و نه ساير مقولات :\r\nو ثانيا ، انّ الوجود لا يتّصف بشىء من احكام الماهيّة ، كالكليّة و الجزئيّة و الجنسيّة و النوعيّة و الفصليّة و العرضيّة الخاصّة و العامّة ، و كالجوهريّة و الكمّيّة و الكيفيّة و سائر المقولات العرضيّة .\r\n\r\n2 - 2 - 6 : برهان\r\nهمان‌طور كه گفته شد ، ماهيت از آن جهت كه در ذهن موجود مىشود به احكام فوق متصف مىشود و طبعا هم اشيا تحت آن مندرج‌اند و هم خود تحت ماهيات ديگر مندرج است . پس اگر چيزى نتواند در ذهن موجود شود و در نتيجه نه اشيا تحت آن و نه خود تحت ماهيات ديگر مندرج باشد ، چنين چيزى متصف به هيچيك از احكام فوق نخواهد شد . در 10 - 6 ، خواهيم گفت كه حقيقت وجود ممكن نيست به ذهن آيد ، پس حقيقت وجود به هيچيك از احكام فوق متصف نمىشود :\r\nفانّ هذه جميعا احكام طارئة على الماهيّة من جهة صدقها و انطباقها على شىء ، كصدق الانسان و انطباقه على زيد و عمرو و سائر الافراد ، او من جهة اندراج شىء تحتها ، كاندراج الافراد تحت الانواع و الانواع تحت الاجناس . و الوجود الذى هو بذاته الحقيقة العينيّة لا يقبل انطباقا على شىء و لا اندراجا تحت شىء و لا صدقا و لا حملا و لا ما يشابه هذه المعانى ، نعم مفهوم الوجود يقبل الصدق و الاشتراك كسائر المفاهيم .\r\n\r\n3 - 2 - 6 : نتايج اين فرع\r\n\r\nالف ) وجود مساوق شخصيت است .\r\nشيخ الرئيس در تعريف متشخص و تشخص مىفرمايد : « المتشخص هو الذى لا يوجود مثله\r\n\r\n","description":"","footnote":"","page_name":" 109 ","page_number":109},
  {"content":"\r\n\r\nمعه » و نيز « التشخص هو ان يكون للمتشخص معان لا يشركه فيها غيره » « 1 » كه بازگشت هردو به اين است كه شىء متشخص شركت‌پذير نيست ، چيز ديگرى نمىتواند با متشخص از آن جهت كه متشخص است شريك باشد ، از همين‌رو متشخص از آن جهت كه متشخص است مثل ندارد . مثلا زيد از آن جهت كه انسان است مثل دارد ، شريك دارد ، چون عمرو نيز انسان است ، پس مثل زيد است و در ماهيت انسانيت با او شريك است . بنابراين ، زيد از آن حيث كه انسان است متشخص نيست ؛ به تعبير دقيقتر ، ماهيت انسانى زيد متشخص نيست ، چون شركت‌پذير است ؛ افراد متعددى مىتوانند واجد آن باشند . در يك كلام ، حيثيت تشخص همان حيثيتى است كه ذاتا اباى از شركت دارد . از طرف ديگر ، شركت‌پذيرى تنها در شيئى متصور است كه قابل صدق و انطباق بر اشياء ديگر باشد ، زيرا تنها در مورد مصداق يا مصاديق يك مفهوم و ماهيت صادق است كه همگى در آن مفهوم و ماهيت شريك‌اند ، يا حداقل شريك براى آنها قابل فرض است و قابليت صدق و انطباق تنها در چيزى متصور است كه بتواند در ذهن موجود شود . پس مىتوان گفت كه چيزى كه در ذهن موجود شود از آن جهت كه در ذهن است قابل انطباق بر ساير اشيا و در نتيجه شركت‌پذير است و مصاديق آن در آن شريك‌اند ، اما چيزى كه حيثيتش حيثيت خارجيت و عينيت است و ذاتا از تحقق در ذهن ابا دارد ، مانند حقيقت وجود ، چنين چيزى ذاتا شركت‌پذير نيست ، حيثيتش حيثيت اباى از شركت است ؛ يعنى ، ذاتا متشخص است ، پس حقيقت وجود مساوق تشخص است :\r\nو من هنا يظهر انّ الوجود يساوق الشخصيّة .\r\n\r\nب ) وجود مثل ندارد\r\nدو شىء وقتى مثل يكديگرند كه ماهيت نوعى واحد داشته باشند ؛ مثلا ، افراد انسان همه مثل يكديگرند ، زيرا ماهيت نوعى همهء آنها انسان است و گفته شد كه حقيقت وجود ماهيت نوعى ندارد ، پس مثل نيز ندارد :\r\nو من هنا يظهر ايضا انّ الوجود لا مثل له ، لانّ مثل الشىء ما يشاركه فى الماهيّة النوعيّة و لا ماهيّة نوعيّة للوجود .\r\n\r\n\r\n","description":"","footnote":"\r\n( 1 ) - التعليقات ، ص 107 .\r\n","page_name":" 110 ","page_number":110},
  {"content":"\r\n\r\n\r\nج ) وجود ضدّ ندارد\r\nضدين دو امر وجودى هستند كه اولا ، قابل حلول در موضوع‌اند ؛ ثانيا ، محال است در يك زمان هردو در يك موضوع حلول كنند ؛ ثالثا ، جنس قريب آن دو يكى است و رابعا ، بين آن دو بيشترين اختلاف وجود دارد ، مانند سفيدى و سياهى كه اولا ، هردو در جسم حلول مىكنند ؛ ثانيا ، ممكن نيست در زمان واحد هردو در يك جسم حلول كنند ، بلكه بايد يكى زائل شود تا ديگرى در جاى آن حلول كند ؛ ثالثا ، جنس قريب هردو رنگ است و رابعا ، اختلاف هيچ دو رنگى در حد سياهى و سفيدى نيست ، پس در بين رنگها بيشترين اختلاف را دارند .\r\nبا توجه به شرايط فوق ، روشن است كه حقيقت وجود ضدّ ندارد ، زيرا نه موضوع دارد نه جنس - اعم از قريب يا بعيد - و نه در ديار هستى غير از وجود چيزى هست تا با وجود بيشترين اختلاف را داشته باشد ، هرچه غير از حقيقت هستى عدم است و عدم و امر عدمى نمىتواند يكى از ضدين باشد ، چون گفته شد كه ضدين دو امر وجودىاند . پس حقيقت وجود ضدّ ندارد :\r\nو يظهر ايضا انّ الوجود لا ضدّ له ، لانّ الضدّين ، كما سيأتى ، امران وجوديّان متعاقبان على موضوع واحد داخلان تحت جنس قريب بينهما غاية الخلاف و الوجود لا موضوع له و لا جنس له و لا له خلاف مع شىء .\r\n\r\n3 - 6 : فرع سوم - وجود بسيط است\r\n\r\n1 - 3 - 6 : توضيح مدّعا و برهان\r\nدر اين فرع ، بحث در اين است كه وجود حقيقتى است بسيط ؛ يعنى ، نه جزء چيزى است و نه خود جزء دارد .\r\nبرهان : ابتدا فرض مىكنيم كه حقيقت وجود جزء چيزى است . در اين صورت ، جزء ديگر و تركيبى در كار است ، نقل كلام به جزء ديگر و مركب مىكنيم . آيا اين دو نيز وجودند يا نه ؟ اگر اين دو نيز حقيقت وجودند ، لازم مىآيد كه شيئى با خودش تركيب شده باشد و از اين تركيب خودش حاصل شده باشد . به عبارت ديگر ، مستلزم اين است كه يك شىء جزء خودش باشد كه امرى است بديهى البطلان ؛ و اگر اين دو يا يكى از اين دو حقيقت وجود\r\n\r\n","description":"","footnote":"","page_name":" 111 ","page_number":111},
  {"content":"\r\n\r\nنيستند ، به اين معناست كه تركيبى محقق نشده و مركبى به‌وجود نيامده است ، زيرا هرچه غير از حقيقت وجود فرض شود بطلان محض است و معدوم صرف . پس اگر جزء ديگر حقيقت وجود نيست ، معدوم است و در نتيجه تركيبى در كار نيست ؛ و اگر كلّ و مركب غير از حقيقت وجود است ، پس مركب معدوم است ، يعنى مركّبى به‌وجود نيامده است ؛ و اگر هردو غير حقيقت وجودند ، نه جزء ديگرى در كار است و نه كل و مركّبى ؛ هرچه هست همين حقيقت وجود است و لا غير ، پس جزء ديگر و مركّب را هرگونه فرض كنيم مستلزم محال است ، بنابراين وجود جزء مركّبى نيست :\r\nو ثالثا ، انّ الوجود لا يكون جزء لشىء ، لانّ الجزء الاخر و الكلّ المركّب منهما ، ان كانا هما الوجود بعينه ، فلا معنى لكون الشىء جزء لنفسه و ان كان احدهما او كلاهما غير الوجود ، فلا تركيب .\r\nدر بيان فوق ، فرض كرديم وجود خود يكى از اجزاست و جزء ديگرى با آن تركيب و كلّ حاصل مىگردد . اكنون مىتوان فرض كرد كه وجود همان كلّ و مركب است كه از دو جزء ديگر تشكيل شده است ، در اين صورت استحالهء اين فرض عينا با همان بيانى كه در فرض اول به‌كار رفت ثابت مىشود . پس به اين نتيجه مىرسيم كه وجود جزء ندارد . بنابراين ، وجود نه جزء چيزى است و نه خود جزء دارد ، يعنى حقيقتى است بسيط :\r\nو بهذا البيان يثبت انّ الوجود لا جزء له و يتبيّن ايضا ان الوجود بسيط فى ذاته .\r\n\r\n2 - 3 - 6 : تحقيق در بساطت وجود\r\nگاه وقتى سخن از بساطت به ميان مىآيد ، مقصود بساطت مفهوم وجود است ، به اين معنا كه اين مفهوم مانند مفاهيم ماهوى نيست كه به جنس و فصل تحليل‌پذيرند . اين سخن صحيح است ولى در اين فرع مطمح نظر نيست . زيرا اولا ، اين نوع بساطت خاص وجود نيست ، مفاهيم ديگرى نيز هستند كه بسيطاند ، مانند اجناس عاليه و ثانيا ، بساطتى كه در اين فرع مطرح است از فروع اصالت وجود و متوقف بر آن است ، در حالىكه بساطت مفهوم وجود متوقف بر اصالت وجود نيست ، قائلين به اصالت ماهيت و متكلمين نيز آن را بسيط مىدانند .\r\nپس مقصود از بساطت وجود در اين فرع بساطت حقيقت عينى وجود است ولى ، نظر به\r\n\r\n","description":"","footnote":"","page_name":" 112 ","page_number":112},
  {"content":"\r\n\r\nاينكه مدّعا مبهم است و آنچه در كتاب آمده وافى به مقصود نيست ، به تفصيل و تحقيق بيشترى نياز است . براى روشن شدن ابهامات بايد به سه سؤال زير جواب داد :\r\n1 - مقصود از حقيقت وجود چيست ؟\r\n2 - بساطت آن به چه معنايى است ؟\r\n3 - آيا دليل ذكرشده در كتاب كافى است يا به دليل ديگرى نياز است ؟\r\nما در طى سه بحث زير به هريك از سؤالهاى فوق جداگانه جواب مىدهيم :\r\n\r\n1 - 2 - 3 - 6 : مقصود از حقيقت وجود\r\nواژهء « حقيقت وجود » در فلسفه در معانى زير به‌كار رفته است :\r\n1 . وجود واجب تعالى ؛\r\n2 . طبيعت سريانى يا طبيعت مرسلهء وجود ؛\r\n3 . كل عالم هستى يكپارچه و يك جا ؛\r\n4 . وجود خارجى هر شىء .\r\nهرچند در كلمات عرفا و نيز گهگاه در تعبيرات صدر المتألهين ( ره ) حقيقت وجود به معناى اول - يعنى وجود واجب تعالى - به‌كار رفته است ، در اين‌جا قطعا اين معنا مقصود نيست و الا اين فرع از مسائل الهيات بالمعنى الاخص به حساب مىآمد و طرح آن در اينجا بىمورد بود .\r\nطبيعت مرسلهء وجود نيز معناى صحيحى ندارد ، گرچه در كلمات حكيم سبزوارى ( ره ) و بندرت در سخنان صدر المتألهين ( ره ) حقيقت وجود در اين معنا به‌كار رفته است . توضيح اينكه يكى از ماهيات ماهيت جنسى است و ويژگى آن غير متحصّل و مبهم بودن آن است و از همين رو در بين ماهيات نوعى سريان و شيوع دارد ؛ يعنى ، هر حصه‌اى از آن درضمن يك معناى نوعى موجود مىشود و اصلا ، نه در ذهن و نه در خارج ، موجوديتى جز موجوديت معناى نوعى ندارد ، پس ماهيت جنسى واحد ، در عين وحدت ، در بين تمام انواع موجود و سارى است . مثلا ماهيت حيوان ، كه جنس است ، مفهومى غيرمتحصل و مبهم است كه در انسان و اسب و شتر و گاو و ساير انواع حيوان سريان دارد ؛ همهء اين انواع واجد حيوانيت‌اند .\r\nالبته اين سريان سريانى مفهومى و مربوط به عالم ذهن است كه توضيح بيشتر آن را بايد در باب ماهيت جستجو كرد . شبيه چنين سريانى را براى حقيقت خارجى وجود نيز تصوير\r\n\r\n","description":"","footnote":"","page_name":" 113 ","page_number":113},
  {"content":"\r\n\r\nكرده‌اند . گفته‌اند كه حقيقت وجود هم طبيعتى است واحد و مبهم كه ميان اقسام وجودهاى خاص سريان دارد . هر وجود خاصى واجد اين حقيقت است و حصه‌اى از آن را به خود اختصاص داده است . ولى اين سخن مردود است ؛ چنين تصورى براى حقيقت وجود درست نيست و معناى صحيحى از آن به ذهن نمىآيد . اگر اين سخن دربارهء طبيعت جنس درست است ، به دليل آن است كه طبيعت جنس مفهوم است و موطن آن ذهن است و امور ذهنى با ابهام و عدم تحصل سازگارند ، لذا مىتوان آنها را به صورت مرسل و مبهم تصور كرد ؛ اما حقيقت عينى وجود عين تشخص است و ذاتا آبى از ابهام است ؛ طبعا چنين تصويرى از آن نارواست و ناشى از قياس گرفتن وجود است از ماهيت . اگر در ماهيت اين تصوير رواست ، از آن رو است كه به عقيدهء حكما ماهيت خود ، با انحفاظ ذات و ذاتيات ، مىتواند در ذهن موجود شود ولى حقيقت وجود هرگز به ذهن نمىآيد ، زيرا عين خارجيت است . در هرحال ، اين معنا براى حقيقت وجود معناى صحيحى نيست و طبعا مقصود نيست .\r\nمقصود از معناى سوم ، يعنى كل عالم هستى ، اين است كه تمام عالم وجود را ، از پايينترين مراتب آن ، كه هيولاى اولى است ، تا بالاترينش ، كه وجود واجب تعالى است ، يك جا و يكپارچه لحاظ كنيم و آن را با خارج از خود بسنجيم . واضح است كه با چنين معنايى براى حقيقت وجود ، هرچه غير از آن فرض شود معدوم صرف است ، زيرا از دايرهء هستى خارج است . هرچند اين معنا با برهان مذكور در اين فرع وفق مىدهد ، مقصود نيست ، زيرا ترتيب مباحث و بيان مطالب كتاب نشان مىدهد كه مرحوم علامه ( ره ) در اين فرع در صدد توضيح همان مطلبى هستند كه صدر المتألهين ( ره ) در بحث اصالت وجود آن را بر اصالت وجود متفرع فرموده است . در آنجا بساطت حقيقت وجود به اين معنا مورد بحث نيست ، آنچه مورد بحث است بساطت وجود عينى يك‌يك اشياست ، زيرا عنوان فصل در اسفار چنين است :\r\n« فى ان الوجودات هويّات بسيطة » « 1 » . پس بيش از يك معنا باقى نمىماند و آن همان معناى چهارم است ؛ يعنى ، بحث دربارهء اين مطلب كه وجود خارجى هر شيئى بسيط است .\r\n\r\n2 - 2 - 3 - 6 : توضيحى دربارهء معناى بساطت\r\nقبل از توضيح دربارهء بساطت ، بايد به انواع تركيب اشاره كنيم . انواع تركيب عبارت‌اند از :\r\n\r\n\r\n","description":"","footnote":"\r\n( 1 ) - الاسفار الاربعه ، ج 1 ، ص 50 .\r\n","page_name":" 114 ","page_number":114},
  {"content":"\r\n\r\n1 . تركيب از جنس و فصل ؛\r\n2 . تركيب از مادّه و صورت خارجى ؛\r\n3 . تركيب از مادّه و صورت عقلى ؛\r\n4 . تركيب از اجزاء مقدارى .\r\nتركيب از جنس و فصل مربوط به ذهن و در بين مفاهيم است . اين تركيب ميان دو مفهوم ، كه يكى عام و غيرمتحصل است به نام « جنس » و ديگرى خاص و متحصل است به نام « فصل » ، صورت مىگيرد و نتيجهء آن به‌وجود آمدن مفهومى است نوعى .\r\nتركيب از مادّه و صورت خارجى بين دو وجود خارجى است كه يكى بالقوه است و « مادّه » نام دارد و ديگرى بالفعل است و « صورت » ناميده مىشود . تركيب شىء از مادّه و صورت در خارج مستلزم تركيب آن از جنس و فصل در ذهن است ؛ زيرا در مباحث ماهيت بيان خواهد شد كه اگر مفهوم مادّه و صورت را لا به شرط اعتبار كنيم ، همان مفهوم جنس و فصل به‌دست مىآيد ؛ به تعبير حكما ، مادّه و صورت همان جنس و فصل به شرط لا هستند و جنس و فصل همان مادّه و صورت لا به شرط . اكثر حكيمان اسلامى ، جواهر جسمانى را واجد اين نوع تركيب و عوارض آن را عارى از آن دانسته‌اند .\r\nتركيب از مادّه و صورت عقلى نيز مربوط به ذهن است . ذهن ، پس از اينكه اشيا را به جنس و فصل تحليل كرد ، هريك از جنس و فصل را به شرط لا اعتبار مىكند . مفاهيمى كه به اين طريق به‌دست مىآيند مادّه و صورت عقلى هستند . پس اين نحو تركيب نيز در حقيقت مربوط به خارج نيست ، بلكه نوعى تركيب ذهنى و عقلانى است شبيه تركيب جنس و فصل .\r\nتركيب مقدارى نيز مربوط به‌وجود خارجى اشياست . تمام آنچه در عالم اجسام وجود دارد - يا بالذات و يا بالتبع - داراى بعد و اندازه است . هيچ چيزى در عالم اجسام از بعد و اندازه خالى نيست و هرچه داراى بعد و اندازه است قابل تقسيم به ابعاد و اجزاء كوچكتر است ؛ يك قطعه جسم را مىتوان به دو نيمه تقسيم كرد و هر نيمه را به دو نيمه ديگر و هكذا .\r\nهريك از نيمه‌ها يك جزء مقدارىاند ، پس تمام آنچه در عالم اجسام وجود دارد مركب از اجزاء مقدارى است .\r\nاكنون مقصود از بساطت نفى كداميك از تركيبات فوق است ؟ آنچه از كلمات حكما در اين زمينه به‌دست مىآيد نفى هر چهار قسم تركيب است . يعنى وجود يك شىء نه تركيب جنسى\r\n\r\n","description":"","footnote":"","page_name":" 115 ","page_number":115},
  {"content":"\r\n\r\nو فصلى دارد ، نه تركيب از مادّه و صورت خارجى ، نه تركيب از مادّه و صورت عقلى و نه تركيب از اجزاء مقدارى .\r\nتركيب از جنس و فصل و تركيب از مادّه و صورت عقلى نه نفيشان به مئونه فراوان محتاج است و نه اثباتشان محذورى دارد ؛ زيرا گفتيم كه اين دو قسم تركيب در حقيقت مربوط به عالم ذهن‌اند و منافاتى با بساطت وجود خارجى ندارند . گذشته از اين ، در 2 - 2 - 6 ، ثابت شد كه حقيقت وجود به هيچ حكمى از احكام ماهيت متصف نمىشود ، از جمله گفته شد كه وجود نه جنس است نه فصل و نه جنس دارد و نه فصل . پس نفى تركيب از جنس و فصل در ضمن مطالب فرع دوم نيز ثابت شد .\r\nآنچه در اينجا مشكل اساسى است و موجب نوعى ناسازگارى و تناقض مىشود نفى تركيب از مادّه و صورت خارجى و نفى اجزاء مقدارى است ، زيرا اين دو نوع تركيب مربوط به واقعيت خارجى اشياست نه مربوط به‌وجود ذهنى آنها و طبق اصالت وجود واقعيت خارجى اشيا جز وجود نيست ، پس پذيرش اين دو قسم تركيب مستلزم قبول اين است كه وجود خارجى برخى از اشيا مركّب است نه بسيط و اين امر با مدّعاى اين فرع منافى است .\r\nممكن است براى رفع اين تناقض گفته شود كه اين تركيبات بالذات مربوط به ماهيت اشيايند و بالعرض به‌وجود آنها نسبت داده مىشوند ، پس در وجود اشيا در حقيقت تركيبى نيست ولى اين سخن دور از صواب است ، زيرا همان‌طور كه در 1 - 6 بيان شد ، تمام محمولاتى كه براى ماهيات ثابت مىشوند در حقيقت محمول وجودند و به عرض آن بر ماهيت حمل مىشوند ، پس ماهيت حقيقتا از خود حكمى ندارد ، هر حكمى هست از وجود است كه از جمله اين احكام همين اقسام تركيبات است . در 3 - 2 - 3 - 6 خواهيم ديد كه اين تناقض قابل رفع است .\r\n\r\n3 - 2 - 3 - 6 : بررسى دليل\r\nبا روشن شدن مدّعا ، به خوبى واضح است كه دليل مذكور در كتاب براى اين مقصود وافى نيست و به دليل ديگرى حاجت است . اين دليل مبتنى بر سه مقدمه است كه هر سه از اصول متقن و مسلّم فلسفى به‌شمار مىروند :\r\nمقدمّهء اول : موجوديت مساوق وحدت است .\r\n\r\n","description":"","footnote":"","page_name":" 116 ","page_number":116},
  {"content":"\r\n\r\nهرچيزى كه در خارج موجود است - يعنى با وجودى خاص به خود موجود است نه با وجود ساير اشيا « 1 » - از آن جهت كه موجود است واحد است . هر موجودى يك واحد واقعيت است . اين اصل بديهى است و اگر بدرستى تصور شود ، بدون نياز به هيچ دليل و بيانى ، تصديق مىگردد ، حتى فيلسوفانى كه اعداد را از اعراض خارجى مىدانند ، نه از معقولات ثانيهء فلسفى ، و طبعا براى هر عددى در خارج وجودى خاص قائل‌اند نيز هر عددى را يك واقعيت و يك موجود مىدانند . در نظر ايشان ، مثلا عدد 10 در خارج ، مانند ساير اعراض ، وجودى خاص به خود دارد كه با عروض آن بر مجموعه‌اى از اشيا آن مجموعه متصف مىشود به اينكه 10 تاست . در اينجا هرچند اشيائى كه معروض اين عددند يك موجود نيستند ، بلكه 10 موجود متباين‌اند ، خود عدد 10 كه عارض اين مجموعه از اشيا مىشود يك واقعيت است ، يك ده تايى است نه ده تا يكى ، بر خلاف معروض كه 10 تا يكى است ، نه يك ده‌تايى . به عبارت ديگر ، عارض يك واقعيت است ، منتها اين واقعيت واحد همان ماهيت ده است كه محقق شده است اما معروض آن 10 واقعيت جدا و مستقل‌اند . ممكن است اشكال شود كه همان سخنى را كه شما دربارهء عارض ، يعنى عدد 10 ، مىگوييد ما دربارهء معروض مىگوييم ؛ يعنى ، معروض در حقيقت 10 واقعيت مستقل نيست ، بلكه يك واقعيت 10 تايى است ولى اين سخن باطل است ، زيرا از نظر حكما مجموع چند شىء خود موجودى حقيقى نيست ؛ يعنى ، خود وجودى خاص به خود ، يعنى وجودى غير از وجود آن اشيا ندارد ، بلكه مفهومى اعتبارى است ، موجود حقيقى همان خود تك‌تك اشيايند نه مجموع آنها ، بر خلاف عدد كه طبق رأى بسيارى از حكما خود يك موجود حقيقى در قبال ساير اشياست . آرى ، اگر كسى براى مجموع نيز وجودى غير از وجود اشيائى كه مجموع از آنها تشكيل‌شده قائل شود ، اين سخن بجاست .\r\nدر هرحال ، موجوديت دائرمدار وحدت است ؛ تا چيزى واحد نباشد ، نمىتوان حقيقتا آن را موجود دانست و اگر مجموع اشيائى را كه كثير محض‌اند موجود فرض كنيم ، صرفا در عالم پندار و فرض است ، نه در عالم خارج و حقيقت .\r\nمقدمهء دوم : موجوديت مساوق فعليت است .\r\n\r\n\r\n","description":"","footnote":"\r\n( 1 ) - اين قيد براى خارج كردن معقولات ثانيهء فلسفى است ، زيرا اينها نيز اوصافى هستند كه در خارج موجودند ولى خود وجودى غير از وجود موصوف و موضوع خود ندارند ، بلكه با وجود موصوف و موضوعشان موجودند و به تعبير فلسفى وجود خاص ندارند ، اين نوع موجوديت مساوق وحدت نيست .\r\n","page_name":" 117 ","page_number":117},
  {"content":"\r\n\r\nهر موجودى از آن حيث كه موجود است بالفعل است ؛ به تعبير ديگر ، موجود بودن عين بالفعل بودن است . پس اگر چيزى بالقوهء محض است و هيچ‌گونه فعليتى ندارد ، محال است موجود باشد .\r\nممكن است اشكال شود كه يكى از تقسيمات موجود تقسيم آن به بالقوه و بالفعل است پس موجود بالقوه نيز موجود است ، در حالىكه بنابر اصل فوق ممكن نيست موجود بالقوه باشد . اين دو حكم متناقض‌اند . جواب اين اشكال را بايد در فرق بين تقسيم نسبى و نفسى جستجو كرد . ما در مرحلهء سوم / فصل اول / 2 - 7 - 2 دربارهء تقسيمات نسبى بتفصيل بحث خواهيم كرد و پاسخ اين اشكال و امثال آن را خواهيم داد . در اينجا باجمال مىگوييم كه اينكه پاره‌اى از موجودات را به بالقوه متصف مىكنيم مربوط است به مقايسه و سنجش ذهن ، نه اينكه آن اشيا خودبه‌خود و فى نفسه - صرف‌نظر از قياس و سنجش ذهن - به بالقوه متصف شوند . ما برخى از موجودات را با برخى ديگر مقايسه مىكنيم و مىبينيم اين موجودات مىتوانند در آينده تبديل به ديگرى شوند و آثار و افعال ديگرى داشته باشند ، در اين صورت شىء فعلى را نسبت به شيئى كه در آينده مىتواند تبديل به آن شود مىگوييم بالقوه . چوب بالقوه آتش است ، كودك بالقوه دانشمند است . پس دخالت ذهن ما و قياس و سنجش آن است كه موجب مىشود شيئى به بالقوه متصف شود . اگر از دخالت ذهن و قياس و سنجش آن صرف‌نظر كنيم و شىء موجود را خودبخود و فى نفسه - يعنى همان‌گونه كه هست - لحاظ كنيم ، با چنين لحاظى بالفعل است و متصف به بالقوه نمىشود ؛ پس بالقوه بودن وصفى است نسبى نه مطلق .\r\nمقدمهء سوم : شيئية الشىء بصورته لا بمادّته .\r\nمادّهء شىء - به معناى فلسفى آن - دخالتى در شيئيت آن ندارد . مثلا شيئيت آب به همان صورت آبى است ، همين صورت است كه منشأ آثار خاص آب مىشود ؛ اما مادّه آب كه بين آب و ساير امور جسمانى مشترك است دخالتى در آب بودن آب ندارد . به عبارت واضحتر ، اگر فرض كنيم كه صورت آب مىتوانست بدون مادّه ، يعنى به تنهائى ، موجود شود باز حقيقت آب موجود شده بود ؛ پس مادّهء آب دخالتى در آب بودن آب ندارد ، آب بودن آب به همان صورت آب است ، منتها چون صورت در تحقق نيازمند مادّه است هميشه صورت آب با مادّه يافت مىشود .\r\n\r\n","description":"","footnote":"","page_name":" 118 ","page_number":118},
  {"content":"\r\n\r\nبا توجه به سه اصل فوق ، به رفع تناقض يادشده بپردازيم . گفته شد كه از تركيبات نامبرده تنها تركيب از مادّه و صورت خارجى و تركيب از اجزاء مقدارى هستند كه با بساطت خارجى وجود ناسازگارند ، ما هريك از اين دو نوع تركيب را جداگانه مورد بررسى قرار مىدهيم .\r\nتركيب از اجزاء مقدارى : هر امتداد خارجى به امتدادات كوچكترى انقسام‌پذير است ، به هريك از اين امتدادات كوچكتر « جزء » مىگويند و چون خود اين اجزاء بعد و بالتبع اندازه و مقدار دارند ، به آنها « جزء مقدارى » مىگويند .\r\nپس هر امتدادى مركب است از اجزاء مقدارى . مثلا يك امتداد ده مترى به ده امتداد يك مترى انقسام‌پذير است ، پس مركب از ده جزء مقدارى است و هريك از اين اجزاء خود مركب از ده جزء مقدارى كوچكترند و هكذا . بنابراين ، وجود خارجى هر امتدادى مركب است از وجود اجزاء مقدارى آن ؛ به عبارت ديگر ، از تركيب چند وجود وجود ديگرى حاصل شده است و اين مسئله با بساطت وجود منافات دارد .\r\nجواب : آنچه موجب اين اشكال شده غفلت از اين نكته است كه اجزاء مقدارى اجزاء بالقوه‌اند نه بالفعل . در هيچ امتداد حقيقيى اجزاء مقدارى بالفعل وجود ندارد . معناى اين گفته كه هر امتدادى مركب از اجزاء مقدارى است اين است كه مىتوان با تفكيك خارجى آن را به امتدادات كوچكتر تبديل كرد ، نه اينكه بالفعل در آن امتدادات كوچكترى يافت مىشوند . پس اجزاء بالفعلى در كار نيست ، آنچه بالفعل است كل امتداد است نه اجزاء ، اجزاء همه بالقوه‌اند .\r\nاكنون بنابر اصل دوم ، كه موجوديت دائرمدار فعليت است ، چون اجزا بالفعل نيستند ، موجود هم نيستند و چون موجود نيستند ، تركيب نشده‌اند ، زيرا تركيب از اجزاء معدوم محال است .\r\nپس در مورد اجزا نه فعليتى در كار است نه موجوديتى و نه تركيبى . اما در مورد كلّ امتداد ، بايد گفت كه چون كل امتداد بالفعل است ، بنابر اصل دوم موجود است و بنابر اصل اول ، كه موجوديت مساوق وحدت است ، بالتبع اين امتداد يك واقعيت است .\r\nپس كل امتداد موجود و واحد است و اجزاء آن و تركيب اين اجزا با يكديگر غير موجودند ، بنابراين آنچه در خارج واقعيت دارد يك وجود غيرمركب از اجزاست و لا نعنى بالبسيط الّا هذا .\r\nاشكال : ممكن است بگويند كه شما امتداد را قبل از انفكاك به اجزاء مقدارى در نظر گرفتيد و مورد تجزيه‌وتحليل قرار داديد و البته در اين مورد استدلال فوق بجاست اما اگر\r\n\r\n","description":"","footnote":"","page_name":" 119 ","page_number":119},
  {"content":"\r\n\r\nامتداد را پس از انفكاك به اجزاء مقدارى در نظر گيريم ، استدلال فوق تمام نيست ، زيرا در اين حالت با تقسيم و انفكاك خارجى اجزا بالفعل شده‌اند و لذا بنابر اصل دوم اجزا موجودند و تركيب آنها بلا اشكال است و بنابر اصل اوّل هركدام يك واقعيت واحد مستقل‌اند ، بنابراين بعد از انفكاك خارجى امتداد كل واقعا مركب از اجزاء مقدارى است .\r\nپاسخ : مستشكل گمان كرده است كه پس از تقسيم امتداد و بالفعل شدن اجزاء آن باز هم امتداد اولى موجود و بالفعل است و طبعا هم كل امتداد و هم اجزا و هم تركيب آن موجودند ولى اين گمان درست نيست . هر امتدادى پس از انفكاك و بالفعل شدن اجزا معدوم مىشود و تنها اجزاء آن بالفعل موجودند كه هريك واقعيتى است بسيط و جداى از ديگر اجزا . پس قبل از انفكاك ، تنها يك امتداد بزرگ موجود است و اجزا و تركيبى در كار نيست و بعد از انفكاك فقط چند امتداد كوچكتر موجودند كه باز هريك بسيطاند و امتداد بزرگى كه كلّ اجزا باشد در كار نيست . بنابراين ، در هيچ حالى - نه قبل از انفكاك و نه پس از آن - امتدادى مركب از امتدادات بالفعل ديگر موجود نيست . در هرحال ، امتدادى كه بالفعل موجود است بسط هم هست ، منتها در يك حال يك امتداد بسيط واحد بزرگ موجود است و در حال ديگر چند امتداد كوچكتر كه باز هريك واحد و بسيطاند .\r\nتركيب از مادّه و صورت خارجى : طبق آنچه در اصل سوم بيان شد ، مشكل اين نوع تركيب نيز حل مىشود . اگر فرض شود كه مادّه امرى است بالفعل و صورت همچون راكبى روى آن تحقق مىيابد - چنان كه در مورد موجودات زنده قابل درك است - با چنين فرضى در حقيقت دو يا چند موجود تحقق يافته‌اند كه وجود هريك بسيط است نه يك موجود مركب و منظور از تركيب آنها صرفا اين است كه وجود راكب ( صورت ) دست‌كم در آغاز پيدايش نيازمند مركوب ( مادّه ) و وابسته به آن است . اما اگر فرض شود كه مادّه وجود بالفعل ندارد ، در اين صورت آنچه در حقيقت وجود دارد همان صورت است كه عقل از مرتبهء نازل آن يا از مقايسهء آن با كمالى كه ممكن است بعدا تحقق يابد مفهوم مادّه را انتزاع مىكند . بنابراين ، مفهوم مادّه ما بازاى مستقل ندارد ، خود وجودى خاص به خود ؛ يعنى ، وجودى غير از وجود صورت ندارد ؛ پس در خارج دو وجود نداريم ، يك وجود داريم و آن همان وجود صورت است و همو وجود شىء نيز هست ، زيرا شيئيت شىء به صورت آن است ، پس با وجود صورت شىء خود شىء نيز در خارج تحقق يافته است ، البته همين وجود به اعتبارى وجود مادّه هم به حساب\r\n\r\n","description":"","footnote":"","page_name":" 120 ","page_number":120},
  {"content":"\r\n\r\nمىآيد . بنابراين ، با اين فرض در خارج تعددى نيست تا تركّبى متصور باشد ، يك وجود بسيط است و مفاهيم متعدد صادق بر آن . حاصل آنچه گفته شد اينكه طبق فرض اوّل دو شىء بسيط تحقق يافته‌اند نه يك شىء مركب و آنچه را به لحاظ مركوب بودن « مادّه » ناميده‌ايم وجود و فعليت مستقلى دارد و طبعا مجموع صورت و ماده را شىء واحد ناميدن ، مانند واحد ناميدن مجموع روح و بدن ، مسامحه است و طبق فرض دوم يك شى بسيط وجود دارد نه يك شىء مركب ، زيرا در اين فرض مادّه وجود بالفعل ندارد و به مقتضاى اصل دوم - كه وجود مساوق با فعليت است - نمىتوان وجود حقيقى به آن نسبت داد ؛ آنچه بالفعل وجود دارد يك چيز بيش نيست .\r\n\r\n4 - 6 : فرع چهارم - اتحاد وجود با صفاتش\r\n\r\n1 - 4 - 6 : توضيح مدّعا\r\nصفت يا صفات حقيقى وجود خارج از آن نيستند ؛ يعنى ، اگر چيزى حقيقتا وصف وجود شىء است - نه وصف ماهيت آن‌كه بالعرض به‌وجودش نسبت داده شده - واقعيت چنين وصفى در خارج عينا همان واقعيت وجود شىء است . مثلا وحدت ، عليت ، وجوب و امثال ذلك از صفات وجودند ؛ آنچه حقيقتا متصف به اين صفات مىشود وجود شىء است نه ماهيت آن . وجود شىء واحد است ، علت است ، واجب است نه ماهيت آن . حال مدّعا اين است كه اين صفات در خارج مصداق و واقعيتى غير از واقعيت وجود شىء ندارند . پس نبايد گمان كرد كه در خارج وجود شىء يك واقعيت است و وحدت آن واقعيت ديگرى ، به‌طورى كه با انضمام آن به‌وجود وجود واحد شود و بدون انضمام نه ؛ بلكه تصور درست اين است كه در خارج بيش از يك واقعيت بسيط ، كه همان حقيقت خارجى وجود است ، چيز ديگرى نيست ولى همين واقعيت واحد به اعتبارى نيز مصداق مفهوم وحدت و به اعتبارى ديگر مصداق مفهوم علت نيز هست و هكذا . پس هرچند صفات و محمولات حقيقى وجود كثيرند ، مصداق آنها واحد است ؛ لذا كثرت آنها در مرتبهء مفهوم و در ظرف ذهن است ولى در مرتبهء مصداق و در ظرف خارج كثرتى در كار نيست ، تنها يك واقعيت است كه مصداق همهء اين مفاهيم به‌شمار مىرود :\r\nو رابعا ، انّ ما يلحق الوجود حقيقة من الصفات و المحمولات امور غير خارجة عن ذاته .\r\n\r\n","description":"","footnote":"","page_name":" 121 ","page_number":121},
  {"content":"\r\n\r\n\r\n2 - 4 - 6 : برهان\r\nمقدمهء اول : اگر صفات وجود واقعيتى جداى از وجود داشته باشند ، همه معدوم خواهند بود .\r\nزيرا معناى اين سخن اين است كه واقعيت اين صفات همان واقعيت وجود نيست و بديهى است كه هرچه غير از واقعيت وجود فرض شود معدوم است ؛ پس اين صفات نيز معدوم خواهند بود .\r\nمقدمه دوم : تالى باطل است . اين صفات موجودند ، زيرا اگر موصوفى در ظرفى متصف به صفتى باشد ، بايد در آن ظرف هم موصوف موجود باشد و هم صفت و به عبارت ديگر محال است شىء موجودى متصف شود به چيزى كه معدوم است ؛ و فرض اين است كه وجود شىء در خارج حقيقتا متصف به اين صفات مىشود ، پس همان‌طور كه در خارج وجود شىء حقيقتا موجود است ، اوصاف آن نيز حقيقتا موجودند .\r\nنتيجه : مقدم نيز باطل است ؛ يعنى صفات وجود واقعيتى جداى از وجود ندارند :\r\nاذ لو كانت خارجة ، كانت باطلة .\r\n\r\n5 - 6 : فرع پنجم - انقسام موجود به بالذات و بالعرض\r\nدر بحث اصالت وجود ، توضيح داده شد كه ما محمول « موجود » را هم بر وجود اشيا حمل مىكنيم و هم بر ماهيت آنها ؛ مثلا ، مىگوييم : « وجود انسان موجود است » و نيز مىگوييم :\r\n« انسان موجود است » ، پس هم وجود اشيا موجود است هم ماهيت آنها ؛ يعنى ، وجود قسمى از موجود است و ماهيت نيز قسمى ؛ به عبارت ديگر ، موجود منقسم مىشود به دو قسم : وجود و ماهيت . از طرف ديگر ، گفتيم كه حمل موجود بر وجود حقيقى و بالذات است و بر ماهيت مجازى و بالعرض ؛ يعنى ، وجود حقيقتا و بالذات موجود است ، عين موجوديت است و ماهيت مجازا و بالعرض ؛ معناى اين سخن اين است كه در تقسيم مذكور يك قسم ، يعنى وجود ، قسم حقيقى اين تقسيم است و قسم ديگر ، يعنى ماهيت ، قسم مجازى آن ، لذا مىتوان گفت كه موجود تقسيم مىشود به دو قسم : موجود حقيقى و بالذات ، كه همان وجود است ، و موجود مجازى و بالعرض ، كه همان ماهيت است ؛ يعنى ، همهء اشيا يكسان به موجوديت متصف نمىشوند . پس بنابر اصالت وجود و اعتباريت ماهيت ، ما به تقسيم جديدى در موجود مىرسيم :\r\nموجود بالعرض و موجود بالذات :\r\n\r\n","description":"","footnote":"","page_name":" 122 ","page_number":122},
  {"content":"\r\n\r\nو خامسا ، انّ للموجود من حيث اتّصافة بالوجود نحو انقسام الى ما بالذات و ما بالعرض ، فالوجود موجود بالذات ، بمعنى انه عين نفسه ، و الماهيّة موجودة بالعرض ، اى انّها ليست بالموجود بالنظر الى نفس ذاتها ، و ان كانت موجودة بالوجود حقيقة ، قبال ما ليس بموجود بالوجود .\r\nدر عبارت فوق ، لفظ « حقيقة » در جملهء « و ان كانت [ الماهية 
  ] موجودة بالوجود حقيقة » ايهام آن دارد كه ماهيت به‌واسطهء وجود حقيقتا و بالذات موجود مىشود و با توجه به اينكه مقصود از « واسطه » در اينجا واسطهء در عروض است ، كه به معناى مجاز است ، معناى جملهء فوق اين است كه ماهيت مجازا و حقيقتا موجود است و اين يك تناقض آشكار است .\r\nبراى رفع اين ابهام ، بايد بين مجاز و حقيقت عرفى و مجاز و حقيقت عقلى فرق نهاد .\r\nممكن است چيزى از نظر عرف حقيقت باشد و از نظر عقل و با دقت فلسفى مجاز ؛ حقيقت عرفى با مجاز عقلى منافى نيست ، آن دو چيزى كه باهم منافىاند حقيقت عرفى و مجاز عرفى است و نيز حقيقت عقلى و مجاز عقلى . در جملهء فوق نيز ، مقصود از واژهء « حقيقة » حقيقت به معناى عرفى است ، در مقابل مجاز عرفى ، و مقصود از « بالوجود » ، كه به معناى بعرض الوجود است ، مجاز عقلى است ، نه مجاز عرفى . به اين ترتيب ، معناى جملهء فوق اين است كه وقتى وجود يك ماهيت محقق مىشود ، از نظر عقل و با دقت فلسفى خود آن ماهيت مجازا موجود است نه حقيقتا ، هرچند از نظر عرف حقيقتا موجود است نه مجازا ؛ پس منافات و تناقضى در كار نيست .\r\nاما اينكه در اينجا پاى حقيقت و مجاز عرفى به ميان آمده به اين دليل است كه وقتى بنابر اصالت وجود مىگوييم ماهيت اعتبارى است به اين معناست كه ماهيت با دقت عقلى حقيقتا موجود نيست ؛ يعنى ، معدوم است ، پس بنابر اصالت وجود و اعتباريت ماهيت ، انسان و اسب و گاو و درخت و سنگ و ساير ماهيات حقيقتا در خارج موجود نيستند و اين انكار جهان خارج است و سفسطه و اگر گفتيم اينها در خارج حقيقتا موجودند ، در واقع قائل به اعتباريت وجود و اصالت ماهيت شده‌ايم ؛ بنابراين بين المحذورين قرار داريم : يا بايد قائل به اصالت وجود شد و جهان خارج را انكار كرد و يا جهان خارج را پذيرفت و قائل به اصالت ماهيت شد . براى رفع اين اشكال ، پاى مجاز عرفى و تفاوت آن با مجاز عقلى به ميان آمده است ، چراكه اين اشكال از آنجا ناشى شده كه مستشكل بين حقيقت و مجاز عرفى و عقلى خلط كرده\r\n\r\n","description":"","footnote":"","page_name":" 123 ","page_number":123},
  {"content":"\r\n\r\nاست . آنچه مستلزم سفسطه و انكار جهان خارج است اين است كه بگوييم اشيا مجازا موجودند نه حقيقتا و مقصود حقيقت و مجاز عرفى باشد نه عقلى ؛ و آنچه اصالت وجود و اعتباريت ماهيت ايجاب مىكند اين است كه اشيا مجازا موجودند نه حقيقتا ولى مقصود حقيقت و مجاز عقلى است نه عرفى . پس اصالت وجود مستلزم سفسطه نيست .\r\nبراى روشن شدن تفاوت حقيقت و مجاز عقلى و عرفى ، مىگوييم كه اگر قائل شويم كه چيزى حقيقتا موجود نيست و مجازا موجود است و مقصود حقيقت و مجاز عرفى باشد ، به اين معناست كه اين شىء هيچ‌گونه موجوديتى در خارج ندارد ، نه خودش موجود است و نه منشأ انتزاعى در خارج دارد ، بلكه معدوم صرف است و موجوديت آن فرضى محض است ؛ و اگر مقصود حقيقت و مجاز عقلى باشد ، به اين معناست كه اين شىء ، هرچند خودش در خارج مصداق و ما بازاء ندارد ، منشأ انتزاع دارد ؛ يعنى ، چيز ديگرى در خارج موجود است كه منشأ انتزاع اين مفهوم است . پس اگر بگوييم ماهيات مجازا موجودند و منظور مجاز عرفى باشد ، به اين معناست كه نه خود اين ماهيات در خارج موجودند و نه منشأ انتزاعى دارند ؛ يعنى ، در خارج هيچ شىء ماهيت دارى وجود ندارد ، يا اگر وجود دارد ارتباطى به مفاهيم ذهنى ما ندارد و اين سفسطه است ؛ اما اگر بگوييم ماهيات مجازا موجودند و مقصود مجاز عقلى باشد ، به اين معناست كه ، هرچند خود اين ماهيات موجود نيستند ، وجود آنها موجود است ولى اين وجود محدود است و انعكاس حدّ آن در ذهن همان مفهوم ماهوى است . پس نه مستلزم انكار جهان خارج است و نه مستلزم بىارتباطى خارج و ذهن ، لذا هيچ محذورى ندارد . اصالت وجود مستلزم انكار موجوديت حقيقى ماهيت به لحاظ عقلى است نه مستلزم انكار موجوديت حقيقى آنها به لحاظ عرفى . بنابر اصالت وجود ، گرچه با دقت عقلى و فلسفى ماهيات حقيقتا موجود نيستند ، به معنايى كه عرف كلمهء « حقيقت » و « مجاز » را به‌كار مىبرد ماهيات حقيقتا موجودند .\r\n\r\n6 - 6 : فرع ششم - زيادت وجود بر ماهيت\r\n\r\n1 - 6 - 6 : توضيح مدّعا\r\nدر اين فرع ، دو مطلب مورد بحث است كه در كتب فلسفى تحت عنوان « زيادة الوجود على الماهية ذهنا » و « اتحاد الوجود مع الماهيه خارجا » مطرح مىشود . اين دو مسئله قبلا در 2 - 2 و\r\n\r\n","description":"","footnote":"","page_name":" 124 ","page_number":124},
  {"content":"\r\n\r\n4 - 2 ، و نيز در مقدمه 4 و 5 از 1 - 4 - 2 بررسى شد . در اينجا ، از اين دو مسئله به منزلهء فروع اصالت وجود و اعتباريت ماهيت ياد شده است ولى چنان كه قبلا ديديم ، اين دو از مقدمات اصالت وجودند ، نه از فروع آن‌كه با رجوع به مباحث مربوط اين مطلب به خوبى روشن مىشود . در هرحال ، با توجه به توضيحات قبلى ، در اينجا باختصار به آن مىپردازيم .\r\nمقصود از مغايرت وجود و ماهيت در ذهن اين است كه مفهوم وجود غير از مفاهيم ماهوى است ، نه عين هيچيك از آنهاست و نه داخل در مفهوم هيچيك ، باصطلاح نه عين ذات ماهيتى است و نه ذاتى ماهيتى . مقصود از اتحاد وجود و ماهيت اين است كه مصداق وجود و ماهيت در خارج تنها يك چيز است و هريك در خارج واقعيت و مصداقى خاص به خود ندارد ؛ در خارج يك واقعيت است كه هم مصداق مفهوم ماهوى است هم مصداق مفهوم وجود ؛ پس در حقيقت اين ذهن است كه يك واقعيت واحد - مثل زيد - را در ظرف خود به دو حيثيت ماهيت و وجود - انسان و وجود - تحليل و يكى را بر ديگرى حمل مىنمايد : انسان وجود دارد .\r\nنكتهء شايان ذكر اينكه ماهيت در ظرف ذهن نيز با وجود ذهنى متّحد است ، زيرا تصور كردن ماهيت يعنى موجود شدن آن در ذهن ولى وجود داشتن در ذهن به اين معنا نيست كه ماهيت در ظرف ذهن خود يك چيز است و وجود ذهنى چيز ديگرى كه عارض ماهيت مىشود و پس از اين عروض ماهيت موجود مىشود . اگر چنين باشد ، در حقيقت ماهيت قبل از تعلق وجود ذهنى به آن در ذهن موجود است ، در حالىكه على الفرض قبل از تعلق وجود ذهنى به آن در ذهن معدوم است و با تعلق وجود به آن موجود مىشود . پس در ظرف ذهن نيز ، ماهيت با وجود ذهنى كه با آن موجود مىشود متحد است ، نه متعدّد و عارض و معروض ؛ لذا وقتى گفته مىشود كه ماهيت در ذهن غير از وجود است ، مقصود اين نيست كه ماهيت چيزى است و وجود ذهنى آن چيزى ديگر ، بلكه تنها به اين معناست كه مفهوم اين دو غير از يكديگرند . به عبارت ديگر ، هرگاه حقيقت وجود يك ماهيت را مدّ نظر قرار دهيم - چه حقيقت وجود خارجى و چه حقيقت وجود ذهنى - ماهيت با آن متحد است و تغايرى در كار نيست و هرگاه مفهوم وجود را مورد توجه قرار دهيم - چه مفهوم وجود خارجى و چه مفهوم وجود ذهنى - ماهيت با آن مغاير است ، نه عين ماهيت است و نه جزء آن و به زبان ساده‌تر ، علىرغم اينكه در هر ظرفى ماهيت با وجودى كه در آن ظرف با آن موجود شده متحد است ،\r\n\r\n","description":"","footnote":"","page_name":" 125 ","page_number":125},
  {"content":"\r\n\r\nعقل مىتواند به آن ماهيت توجه كند بدون اينكه به‌وجود آن توجه نمايد و منظور از اينكه گفته مىشود كه عقل مىتواند ماهيت را از وجود تجريد كند جز اين نيست :\r\nو سادسا ، أنّ الوجود عارض للماهيّة ، بمعنى أنّ للعقل أن يجرّد الماهيّة عن الوجود فيعقلها وحدها من غير نظر الى وجودها ، فليس الوجود عينها و لا جزء لها . . . و المغايرة ، كما عرفت ، عقليّة ، فلا تنافى اتّحاد الماهيّة و الوجود خارجا و ذهنا .\r\nبا توجه به اينكه ماهيت و وجود تنها از نظر مفهوم مغايرند ولى از لحاظ مصداق و واقعيت يكى هستند و با توجه به اصالت وجود و اعتباريت ماهيت ، به اين نتيجه مىرسيم كه اين واقعيت در حقيقت همان واقعيت وجود است « 1 » و اين مصداق بالذات مصداق مفهوم وجود است و بالعرض مصداق مفهوم ماهوى ، پس يك واقعيت واحد است كه جهان را پر كرده است و آن همان واقعيت وجود است و ماهيت تنها اعتبارى عقلى است :\r\nفليس هناك الّا حقيقة واحدة هى الوجود ، لمكان اصالته و اعتباريّتها .\r\n\r\n2 - 6 - 6 : براهين\r\nدر اينجا ، سه برهان بر مغايرت وجود ذهنى و ماهيت اقامه شده است :\r\nبرهان اول : اين برهان قبلا نيز ذكر شد و خلاصهء آن اين است كه اگر وجود عين يا جزء ماهيتى باشد ، سلب آن از آن ماهيت محال است ، زيرا مستلزم سلب شىء از خودش است كه تناقض است و بديهى الاستحاله ؛ ولى تالى باطل است ، زيرا مىتوان وجود را از هر ماهيتى سلب كرد بدون اينكه تناقضى لازم آيد ، پس وجود عين يا جزء هيچ ماهيتى نيست .\r\nبرهان دوم : اگر وجود عين يا جزء ماهيتى باشد ، ثبوت آن براى آن ماهيت احتياج به دليل و برهان ندارد ، زيرا ثبوت ذات و ذاتيات ماهيت براى آن بديهى است و بىنياز از برهان - ذاتىّ شىء بيّن الثبوت له - ولى تالى باطل است ، زيرا ثبوت وجود براى هر ماهيتى محتاج دليل است ، پس مقدم نيز باطل است ؛ يعنى ، وجود عين يا جزء هيچ ماهيتى نيست .\r\nبرهان سوم : همان‌طور كه قبلا گذشت ، الماهيّة من حيث هى هى ليست الّا هى لا موجودة و لا معدومة ، يعنى ، اگر خود ماهيت را قطع‌نظر از هر غيرى مورد توجه قرار دهيم ، تنها حمل\r\n\r\n\r\n","description":"","footnote":"\r\n( 1 ) - ر . ك . 4 - 2 .\r\n","page_name":" 126 ","page_number":126},
  {"content":"\r\n\r\nذات و ذاتياتش را بر خود ايجاب مىكند و با چنين نظرى نه حمل وجود را بر خود اقتضا مىكند و نه حمل عدم را . پس ماهيت نسبت به‌وجود و عدم لا اقتضاست و به تعبير كتاب « متساوى النسبه » است . با توجه به اين مقدمه ، دليل سوم چنين تقرير مىشود :\r\nاگر وجود عين يا جزء ماهيتى باشد ، آن ماهيت نسبت به آن لا اقتضا و متساوى النسبة نخواهد بود ولى تالى باطل است ، زيرا تمام ماهيات نسبت به‌وجود و عدم لا اقتضا هستند ، پس مقدم هم باطل است ؛ يعنى ، وجود نه عين هيچ ماهيتى است و نه جزء آن :\r\nو من الدليل على ذلك جواز سلب الوجود عن الماهيّة و احتياج اتّصافها به الى الدليل و كونها متساوية النسبة فى نفسها الى الوجود و العدم ، و لو كان الوجود عينها او جزء لها ، لما صحّ شىء من ذلك .\r\n\r\n3 - 6 - 6 : اختلاف وجود به‌سبب اختلاف ماهيات\r\nتا اينجا متعرض اين مطلب شدند كه وجود در ذهن عارض ماهيت مىشود و زائد بر آن است ولى در خارج دو حيثيت متمايز به نام « وجود » و « ماهيت » نداريم ، در خارج تنها يك حقيقت واحد هست كه همان وجود است . در پى ، به نكته‌اى اشاره مىكنند كه به نظر مىرسد مناسب اين بحث نيست ، بلكه مربوط به تشكيك وجود است كه در فصل آينده از آن بحث مىشود .\r\nدر تشكيك وجود خواهيم گفت كه هرچند وجود يك حقيقت واحد است ، دوگونه اختلاف و كثرت در آن يافت مىشود : كثرت و اختلافى كه بازگشت آن به اختلاف مراتب وجود است - كه همان كثرت تشكيكى وجود مىباشد - و كثرت و اختلافى كه بازگشت آن به ماهيات است ، اين اختلاف و كثرت بالذات مربوط به ماهيات است ولى بالعرض به‌وجود هم نسبت داده مىشود ؛ پس اين نوع كثرت به تبع ماهيت عارض وجود مىشود . در اين فرع ، به همين اختلاف ، يعنى اختلافى كه به تبع ماهيات عارض وجود مىشود ، اشاره شده است .\r\nبراى روشن شدن اين نوع كثرت و اختلاف ، تشبيهى ذكر مىكنيم كه تا حدى زياد مىتواند مطلب را به ذهن تقريب كند : هستى را به يك برگ كاغذ يكپارچه تشبيه مىكنيم . يك برگ كاغذ را مىتوان به شكلهاى مختلف ؛ مانند مربع ، مثلث ، لوزى ، دايره ؛ بريد . اگر كاغذ يكپارچه\r\n\r\n","description":"","footnote":"","page_name":" 127 ","page_number":127},
  {"content":"\r\n\r\nرا به شكل‌هاى فوق ببريم ، در حقيقت چيزى بر آن افزوده نشده است ، به‌طورى كه اگر دوباره بريده‌ها را در كنار هم قرار دهيم ، چيزى بجز همان برگ كاغذ يكپارچهء اوّلى به‌دست نمىآيد .\r\nولى علىرغم اينكه با برش چيزى به كاغذ افزوده نشده است ، هريك از بريدگيها خاصيت معينى دارد . كاغذى كه به شكل مثلث است مجموع زوايايش برابر دو قائمه است ، كاغذى كه به شكل مربع است مجموع زوايايش برابر چهار قائمه است ، كاغذى كه به شكل دايره است اصلا زاويه‌اى ندارد و به همين ترتيب هريك از اين بريده‌ها داراى خواص و احكامى است كه ناشى از شكل آنهاست . احكام و خواص مختلفى كه اين اشكال پيدا مىكنند از متن هستى خارج نيست ، بالاخره اين كاغذها هستند كه اين احكام را دارند ، مثلث شدن و مربع شدن هم اضافه كردن چيزى بر كاغذ نيست ، كاغذ مثلثى شكل كاغذ است و لا غير و كاغذ مربعى شكل هم كاغذ است و لا غير . حقيقت عينى اينها باهم تفاوتى ندارد ، فقط همين بريدگيهاى مختلف است كه اشكال مختلف را در اين كاغذ پديد آورده است و هر شكلى هم داراى احكام خاصى است . حال وقتى حقيقت بريدگيها را بررسى مىكنيم مىبينيم در واقع حدودى عدمى هستند .\r\nكاغذ مثلثى شكل يعنى كاغذى كه در وراى اين اضلاع سه‌گانه وجود ندارد ، كاغذ مربعى شكل هم يعنى سطح كاغذيى كه محدود به اين اضلاع چهارگانه است و در وراى آنها يافت نمىشود .\r\nپس تمام اين خواص و احكام در واقع به حدود عدمى اين كاغذها برمىگردد . كل هستى هم مانند يك كاغذ يكپارچه است و هريك از ماهيات مانند يكى از اين بريدگيهايى است كه در كاغذ به‌وجود آمده است . همان‌طور كه با برش كاغذ چيزى جز حدّ عدمى بر آن افزوده نشده است ، با تقيّد وجود به ماهيت نيز چيزى بر وجود افزوده نشده ، بلكه يك يا چند قيد عدمى در حقيقت هستى لحاظ شده است . و همان‌طور كه هر كاغذى به‌واسطهء برش واجد احكام خاصى مىشود كه ناشى از شكل و حدّ عدمى آن است ، هروجودى هم به‌واسطهء ماهيت خاصى كه از آن انتزاع مىشود واجد احكام خاصى مىگردد غير از احكام ساير موجودات و اين احكام بالذات مربوط به آن ماهيت و حدّ عدمى است و بالعرض به آن وجود نيز نسبت داده مىشود . مثلا ماهيت انسان را در نظر مىگيريم ، آنچه انسان را از ساير موجودات جدا مىسازد حدود عدمى اوست . انسان بودن مساوى است با اسب نبودن ، شتر نبودن ، گياه نبودن ، مجرّد تام نبودن و هكذا . حدّ انسان موجب طرد ساير چيزهاست . لذا از حدود عدمى وجودهاى خاص ماهيت به‌دست مىآيد اما همين ماهيتى كه از حدود عدمى وجودات\r\n\r\n","description":"","footnote":"","page_name":" 128 ","page_number":128},
  {"content":"\r\n\r\nحكايت مىكند خود داراى احكام خاصى است كه منشأ كثرت و اختلاف مىشود ، موجب اين است كه اين غير آن باشد ، ماهيت انسان غير از ماهيت اسب باشد ولى اين به معناى آن نيست كه حقيقت وجود داراى انواع گوناگونى است ، آرى حقيقت وجود يك سنخ واحد است ، درست مانند كاغذهايى كه به اشكال مختلف بريده شده بودند كه همه كاغذ بودند و برش آنها سبب اختلاف نوعى حقيقت كاغذ نشده بود .\r\nپس خلاصه ، عالم هستى يكپارچه هستى است و غير از هستى چيزى نيست اما اين هستى با حدود عدمى خاصى كه دارد ماهيات خاصى را در ذهن منعكس مىكند و اختلاف و كثرت ذاتى اين ماهيات است ، زيرا معناى حدّ اين است كه اين عين حد ديگر نيست ، پس ناچار غيريت و اختلاف و كثرت به‌وجود مىآيد كه اين‌گونه كثرت حقيقتا و بالذات متعلق به ماهيات است و بالعرض و المجاز به حقيقت وجود نسبت داده مىشود . البته آنچه گفته شد صرفا براى تقريب به ذهن بود و صحت يا سقم آن را در فصل آتى بررسى خواهيم كرد :\r\nفالماهيّات المختلفة يختلف بها الوجود نحوا من الاختلاف من غير ان يزيد على الوجود شىء و هذا معنى قولهم : « ان الماهيّات انحاء الوجود » « 1 » و الى هذا الاختلاف يؤول ما بين الماهيّات الموجودة من التميّز و البيونه و اختلاف الآثار و هو معنى قولهم : « انّ الماهيّات حدود الوجود » « 2 » فذات كلّ ماهيّة موجودة حدّ لا يتعدّاه وجودها و يلزمه سلوب بعدد الماهيّات الموجودة الخارجة عنها ، فماهيّة الانسان الموجودة مثلا حدّ لوجوده لا يتعدّاه وجوده الى غيره ، فهو ليس بفرس و ليس ببقر و ليس بشجر و ليس بحجر الى آخر الماهيّات الموجودة المباينة للانسان .\r\n\r\n7 - 6 : فرع هفتم - نفس الامر\r\n\r\n1 - 7 - 6 : توضيح مدّعا\r\nدر اين فرع ، نفس الامر مورد بحث است . مقدّمتا مىگوئيم كه هر قضيه‌اى حاكى از امرى است خارج از خود كه به آن « مطابق » و « محكى قضيه » مىگويند و صدق و كذب قضيه تنها با مراجعه\r\n\r\n\r\n","description":"","footnote":"\r\n( 1 و 2 ) . صدر المتألهين ( ره ) دربارهء ماهيت دو تعبير به‌كار برده است : گاهى تعبير « انحاء وجود » و گاهى تعبير « حدود الوجود » را به‌كار گرفته ، در اينجا نيز از همين دو تعبير استفاده شده است .\r\n","page_name":" 129 ","page_number":129},
  {"content":"\r\n\r\nبه همين محكى معلوم مىشود : اگر اين مطابق و محكى در خارج واقعيت داشته باشد ، قضيه صادق است و الّا كاذب . مثلا اگر حكم كنيم كه « زيد سفيد است » ، در ذهن ما يك قضيه نقش بسته است كه موضوع آن زيد و محمول آن سفيد و حاكى از سفيد بودن زيد در خارج است . اگر سفيدى زيد در خارج واقعيت داشته باشد ، اين قضيه صادق است و الّا كاذب . پس به‌طور كلى ، ملاك صدق و كذب قضايا وجود يا عدم محكى و مطابق است براى آنها .\r\nدر قضاياى شخصيه ، مانند قضيه فوق يا قضيهء « خورشيد كره‌اى نورانى است كه زمين به دورش مىگردد » تعيين محكى و مطابق قضيه و نيز روش تشخيص موجود يا معدوم بودن آن و در نتيجه تعيين صدق و كذب مشكل نيست . اين امر يا تنها به‌وسيلهء حواس و يا با كمك وسائل علمى صورت مىگيرد ولى در پاره‌اى از قضايا بسى مشكلتر است : يا تعيين مطابق و محكى مشكل است يا روش تشخيص موجود يا معدوم بودن آن و يا هردو . پس باختصار ، براى تعيين صدق و كذب انواع قضايا ، ممكن است با يكى از دو مشكل زير مواجه شويم :\r\n1 . مشكل تعيين محكى و مطابق قضيه ؛\r\n2 . مشكل روش تشخيص اينكه آيا محكى موجود است يا معدوم .\r\nدر مسئله نفس الامر ، كه موضوع اين فرع است ، ما تنها به مشكل اوّل مىپردازيم . قبل از پرداختن به تعيين مطابق و محكى انواع قضايا ، مناسب است انواع قضايا را توضيح دهيم .\r\n\r\n2 - 7 - 6 : انواع قضايا\r\n1 . قضاياى شخصيه : يعنى قضايايى كه موضوع آنها امرى شخصى خارجى است ، مثل « زيد ايستاده است » يا « در فلان ساعت در فلان منطقه از زمين كسوف كلى مشاهده مىگردد . »\r\n2 . قضاياى خارجيه : يعنى قضايايى كه موضوع آنها بالفعل در خارج موجودند ، مثل « تمام انسانهاى فعلى اروپا سفيدپوست هستند . »\r\n3 . قضاياى حقيقيه : يعنى قضايايى كه موضوع آنها هم شامل افرادى است كه فعلا موجودند و هم شامل افراد گذشته و آينده و هم شامل افراد مقدّر و فرضى ، مثل « هر انسانى ضاحك است » ، « هر انسانى متعجب است . »\r\n4 . قضاياى ذهنيه : يعنى قضايايى كه ظرف موضوع آنها ذهن است ، موضوع تنها در ظرف ذهن متصف به محمول مىشود . مثل « انسان نوع است » ، « انسان كلى است » ، « حيوان جنس\r\n\r\n","description":"","footnote":"","page_name":" 130 ","page_number":130},
  {"content":"\r\n\r\nاست » . واضح است كه انسان خارجى ، مثل عمرو و بكر و زيد ، نه نوع است و نه كلى ، انسان در ظرف ذهن - يعنى مفهوم انسان - نوع است و كلى .\r\n5 . قضاياى فلسفى : قضايايى هستند كه محمولاتى از قبيل معقولات ثانيهء فلسفى را براى موضوعاتى حقيقى ( ماهيات ) يا انتزاعى ( معقولات ثانيهء فلسفى ) اثبات مىكنند ، مثل « انسان ممكن است » ، « هر معلولى نياز به علت دارد » ، « هر مجردى خود را ادراك مىكند » . اين دسته از قضايا ، گرچه از قضاياى حقيقيه به‌شمار مىآيند ، چون از قضاياى حقيقيهء غيرفلسفى پيچيده‌ترند ، جداگانه ذكر مىگردند .\r\n6 . قضاياى عدمى : قضايايى هستند كه موضوع يا موضوع و محمول آنها ، هردو ، عدمى است ؛ امرى است كه در خارج موجود نيست : يا ممكن الوجود است و موجود نيست يا اساسا ممتنع الوجود است ، مانند « عدم علت علت عدم معلول است » ، « شريك بارى ممتنع الوجود است » ، « از معدوم مطلق نمىتوان خبر داد . »\r\nالبته اين قضايا نيز در زمرهء قضاياى دستهء پنجم‌اند ، يعنى از قضاياى فلسفى به‌شمار مىآيند ، ولى به علت اينكه تعيين مطابق آنها از تمام انواع پنجگانهء قبلى مشكلتر است ، جداگانه ذكر مىشوند و به همين دليل در كتاب بيشترين تكيه بر همين قضاياست .\r\n\r\n3 - 7 - 6 : تعيين مطابق و محكىّ انواع قضايا\r\nمطابق و محكىّ قضاياى شخصيه ، خارجيه و حقيقيه خودبخود معلوم است و نياز به بحث و بررسى ندارد . اگر در دستهء سوم مشكلى هست ، تنها مربوط به روش تشخيص وجود يا عدم مطابق آنهاست كه ارتباطى به بحث فعلى ما ندارد ؛ بنابراين ، به سه دستهء ديگر مىپردازيم .\r\nالف ) مطابق قضاياى ذهنيه : مشكلى كه در قضاياى ذهنيه وجود دارد اين است كه اين قضايا حاكى از اوصاف اشيا در ذهن‌اند ؛ يعنى ، حاكى از خود ذهن‌اند ، پس محكىّ آنها ذهن است . از سوى ديگر ، ظرف خود قضيه نيز ذهن است ، در خارج از ذهن موضوع و محمول و نسبت و حكم و قضيه وجود ندارد . پس هم خود قضيه - كه حاكى و مطابق است - در ذهن است و هم محكى و مطابق آن . بنابراين ، حكايت كردن قضيه ذهنيه از محكى خود به معناى حكايت ذهن از خود است ؛ و اين اولا ، نامعقول است و ثانيا ، به فرض اينكه بپذيريم چيزى مىتواند\r\n\r\n","description":"","footnote":"","page_name":" 131 ","page_number":131},
  {"content":"\r\n\r\nحاكى از خود باشد ، لازم مىآيد كه اين قضايا هميشه صادق باشند ، زيرا على الفرض با تحقق اين قضيه در ذهن ضرورتا هم حاكى موجود است هم محكى و قضيه‌اى كه محكى آن موجود باشد صادق است ، پس اين قضايا ضرورتا صادق‌اند و محال است كاذب باشند ، در حالىكه قضاياى ذهنيهء كاذب نيز وجود دارند ، مانند « انسان جزئى است » ، « انسان جنس است » ، « حيوان نوع است » . رفع اين مشكل متوقف بر توضيح مراتب ذهن است .\r\nمراتب ذهن : در مواجه حواس با جهان خارج ابتدا در مرتبهء حس و خيال ذهن مفاهيمى جزئى و سپس در مرتبهء عقل مفاهيمى كلى حاصل مىشود ، مانند صورت خيالى زيد ، قيام ، اين درخت ، اين رنگ سبز و مانند مفاهيم كلى انسان ، قيام ، درخت ، سبزى . سپس از اين مفاهيم قضايايى تشكيل مىشود ، مانند « زيد ايستاده است » ، « اين درخت سبز است » ، « انسان مىتواند قيام كند » ، « درخت سبز است » . اين مفاهيم و قضايايى كه از آنها تشكيل مىشود مرآت و حاكى از خارج ذهن‌اند كه به آنها « مفاهيم و قضاياى اوليه » مىگوييم ؛ ولى ذهن قادر است به همين مفاهيم و قضاياى اوليه به‌منزلهء شيئى خارجى نگريسته و با مفاهيم و قضاياى ديگرى از آنها حكايت كند و بدين‌وسيله ، ضمن مورد شناسايى قرار دادن آنها ، احكام و خواصشان را به‌دست آورد و در قالب مفاهيم و قضاياى جديدى ارائه دهد كه به آنها « مفاهيم و قضاياى ثانويه » مىگوييم . مثلا وقتى مفهوم انسان را مورد شناسايى قرار مىدهد ، مفهوم « نوع » و « كلى » را از آن انتزاع مىكند و سپس اين دو مفهوم را بر آن حمل مىكند و مىگويد :\r\n« انسان نوع است » ، « انسان كلى است » ؛ يا قضيهء « انسان مىتواند قيام كند » را مورد توجه قرار مىدهد و مفهوم « قضيه » را حاكى از آن قرار مىدهد و سپس حكم مىكند و مىگويد : « \" انسان مىتواند قيام كند \" يك قضيه است » و همچنين با بازشناسايى تصور زيد مفهوم « جزئى » و قضيهء « زيد جزئى است » را به‌دست مىآورد . پس مفاهيم و قضاياى اوّليه ناظر به خارج‌اند و مفاهيم و قضاياى ثانويه ناظر به مفاهيم و قضاياى اوليه . به عبارت ديگر ، مفاهيم و قضاياى ثانويه نسبت به مفاهيم و قضاياى اوليه ذهن‌اند و مفاهيم و قضاياى اوليه نسبت به مفاهيم و قضاياى ثانويه خارج‌اند . باز ذهن قادر است كه با دستهء سومى از مفاهيم و قضايا به مفاهيم و قضاياى ثانويه بنگرد و آنها را شناسايى كند كه در اين صورت دستهء سومى از مفاهيم و قضايا به‌دست مىآيند كه ناظر به دستهء دوم و مرآت و حاكى از آنها هستند ، مثل « مفهوم » ، « كلى » و\r\n\r\n","description":"","footnote":"","page_name":" 132 ","page_number":132},
  {"content":"\r\n\r\nقضاياى « مفهوم كلى كلى است » ، « مفهوم جزئى كلى است » ؛ و به همين ترتيب مىتوان اين نگرش و شناسايى طولى را ادامه داد . اين نگرش طولى در هيچ حدى متوقف نمىشود . پس مىتوان به قضايا و مفاهيمى دست يافت كه ناظر به دستهء سوم‌اند و هكذا . اصطلاحا به هر دسته از اين مفاهيم و قضايا « مرتبه‌اى از ذهن » مىگويند . پس مفاهيم و قضاياى اوليه ، كه ناظر به خارج از ذهن‌اند ، پايينترين مرتبهء ذهن به‌شمار مىروند و مفاهيم و قضاياى ثانويه ، كه ناظر به دستهء اول‌اند ، مرتبهء دوم ذهن‌اند و دستهء سوم ، كه ناظر به دستهء دوم مىباشند ، مرتبهء سوم ذهن به‌شمار مىآيند و قس على هذا . پس هر مرتبهء ذهن ناظر به مرتبهء پايينتر از خود است و نسبت به آن ذهن محسوب مىشود و مرتبهء پايين منظور اليه مرتبهء فوق است و نسبت به آن عين و خارج است . لذا وقتى گفته مىشود : « ظرف ذهن » و « ظرف خارج » نبايد آن را با ظروف عرضى و معمولى مقايسه كرد . در ظروف معمولى اولا ، ظرف غير از مظروف است و ثانيا ، خاصيت ظرف معمولى اين است كه اگر چيزى در آن باشد ، مطلقا در آن ظرف است و به هيچ وجه خارج از آن نيست . بخلاف ظرف ذهن و خارج كه اولا ، در آنها ظرف و مظروف يكى است ، زيرا ظرف آن انتزاع ذهن است ، خارج يعنى همان خارجيها و ذهن نيز يعنى همان امور ذهنى ، نه اينكه خارج ظرفى است كه امور خارجى در آن‌اند و ذهن نيز ظرفى است كه امور ذهنى در آن موجودند و ثانيا ، چيزى كه در ذهن است به يك اعتبار ذهن يا ذهنى است و همو به اعتبار ديگر خارج و خارجى است . چنان كه هر مرتبهء ذهن ، علىرغم اينكه نسبت به مرتبهء مادون ذهن و ذهنى است ، نسبت به مرتبهء ما فوق خارج و عين است . ازاين‌رو ، قضيه‌اى واحد به اعتبارى حاكى و مطابق است و در نتيجه ذهن است و ذهنى و به اعتبار ديگر محكىّ و مطابق است و در نتيجه خارج است و خارجى . باصطلاح ، تقسيم موجود به ذهنى و خارجى يك تقسيم قياسى است نه تقسيم نفسى - در مرحلهء سوم / فصل اول / 2 - 7 - 2 باز به تقسيمات قياسى خواهيم پرداخت - اكنون به حل مشكل برگرديم .\r\nدر قضاياى ذهنيه چنين نيست كه يك مرتبهء ذهن خود حاكى از خودش باشد ، تا دو مشكل مذكور پيش آيد ، در اين موارد يك مرتبهء از ذهن حاكى از مرتبهء ديگر است . پس حاكى و مطابق غير از محكى و مطابق است ؛ بنابراين ، مطابق قضاياى ذهنيه مرتبهء پايينتر ذهن است كه خود به اين اعتبار خارج و عين است . حال به اين مطابق « نفس الامر » نيز مىگويند . پس در\r\n\r\n","description":"","footnote":"","page_name":" 133 ","page_number":133},
  {"content":"\r\n\r\nاين‌گونه قضايا وقتى سخن از نفس الامر به ميان مىآيد مقصود مراتب مختلف ذهن است از آن جهت كه محكى و مطابق مراتب بالاتر است ؛ به عبارت ديگر ، يعنى مراتب ذهن از آن حيث كه عين و خارج‌اند .\r\nب ) مطابق قضاياى فلسفى : غموض اين دسته از قضايا از اين جهت است كه محمول آنها وجودى جداى از موضوع خود ندارد ، اين‌طور نيست كه موضوع آنها وجودى خاص به خود داشته باشد و محمولشان نيز وجودى خاص به خود ، تا براى تشخيص صدق و كذب اين قضايا رجوع به خارج كرده ببينيم وجود محمول با وجود موضوع متحد است يا نه . اصلا در واقع و خارج بيش از يك واقعيت نيست و آن همان واقعيت موضوع است كه به اعتبارى واقعيت وجود محمول نيز به حساب مىآيد .\r\nحل اين مشكل وقتى ميسر است كه توجه كنيم كه در اين موارد نيز ، گرچه محمول وجودى غير از وجود موضوع ندارد ، اين وجود به نحوى است كه عقل انسان مىتواند از صميم ذات آن محمول را نيز انتزاع كند . يعنى وجود موضوع منشأ انتزاع محمول نيز هست . پس گرچه خود محمول در خارج وجودى به ازاى خود ندارد ، منشأ انتزاع دارد و ملاك صدق و كذب اين قضايا نيز جز اين نيست كه ببينيم آيا وجود موضوع منشأ انتزاع محمول هست يا نه . اگر چنين است صادق‌اند و الّا كاذب ، پس مطابق اين قضايا عبارت است از منشأ بودن وجود موضوع براى انتزاع محمول . به چنين مطابقى نيز « نفس الامر » مىگويند . پس نفس الأمر در اين قضايا عبارت است از اينكه واقيت خارج طورى باشد كه صلاحيت انتزاع مفاهيم اعتبارى موردنظر را داشته باشد . البته تكيهء ما در اينجا بر قضايايى بود كه موضوع آنها حقيقى و محمول آنها يك مفهوم انتزاعى است ولى در مواردى كه هم موضوع و هم محمول هردو انتزاعى باشند نيز طريق حل مسئله به همين شكل است .\r\nج ) مطابق قضاياى عدمى : غامضترين نوع قضايا همين دسته‌اند ، مانند « عدم العلة علة لعدم المعلول » . زيرا در اين قضايا اصلا موضوع در خارج وجود ندارد ؛ به عبارت ديگر ، اساسا مصداق و مطابقى براى موضوع متصور نيست تا با رجوع به آن و تفحص در حال آن بتوان تشخيص داد آيا واجد محمول است يا نه و در نتيجه پى برد كه آيا قضيه صادق است يا كاذب . پس به نظر مىرسد كه اين قضايا خودبخود فاقد مطابق‌اند و طبعا ملاكى براى صدق و كذب ندارند .\r\nممكن است گمان رود كه هرچند عدم در هيچ ظرفى از ظروف حقيقت و واقعيتى ندارد ، نه\r\n\r\n","description":"","footnote":"","page_name":" 134 ","page_number":134},
  {"content":"\r\n\r\nدر ذهن و نه در خارج ، مفهوم عدمى مفهومى است از مفاهيم و در ذهن موجود است و همين مفهوم خود مطابق اين قضاياست و ملاك صدق و كذب آنها ؛ يعنى ، بايد مفهوم عدم العلة را با عدم المعلول سنجيد و به اين طريقه صحت و سقم قضيهء مذكور را تعيين كرد . پس مطابق اين قضايا ذهن است . اين گمان بيشك باطل است ، زيرا مفاد اين قضيه اين نيست كه مفهوم عدم العلة علت است براى مفهوم عدم المعلول ، بلكه اين است كه حقيقت و واقعيت عدم العلة علت است براى حقيقت و واقعيت عدم المعلول و واقعيت عدم نه در ذهن مصداقى دارد و نه در خارج ، با اين حساب ، براى اين قضايا ، نه در ذهن و نه در خارج ، مطابقى وجود ندارد . پس مطابق آنها چيست ؟\r\nدر جواب اين سؤال نيز گفته‌اند كه مطابق اين قضايا همانا نفس الامر است . توضيح :\r\nاحكامى كه براى اعدام ثابت مىشود به تبع احكام وجودى است . در اينجا قضيهء اصلى ما حكم به‌وجود عليت بين دو پديدهء وجودى است كه يكى علت است و ديگرى معلول . وقتى پديده‌اى علت پديدهء ديگر بود ، بنابر حكم عقل تا علت موجود است معلول هم موجود است و بالعكس : وقتى معلول موجود باشد ، علت هم ضرورتا موجود است ؛ لازمهء اين نوع وابستگى وجودى اين است كه اگر علت نبود ، معلول هم نباشد ؛ عقل ما اين لازمه را به صورت يك رابطهء عليت بين دو امر عدمى بيان كرده مىگويد : « عدم علت علت عدم معلول است . » پس در واقع اصلا عدم چيزى نيست ، نه عدم العله و نه عدم المعلول ، تا چه رسد به عليت و معلوليت آن دو ، بين عدم العلة و عدم العلول واقعا عليت و معلوليتى در كار نيست و بنابراين اين قضيه نيز حقيقتا حاكى از عليت و معلوليت بين اعدام نيست ، بلكه حاكى از اين است كه شدت احتياج معلول به علت در حدى است كه به محض اينكه علت نابود شود ، معلول هم نابود مىشود . على هذا ملازمهء عليت و معلوليت در حقيقت بين وجود علت و وجود معلول است ولى شدت اين ملازمه در حدى است كه اگر فرض كنيم عدم العلة در خارج چيزى مىبود و عدم المعلول هم چيزى ، بين اين دو نيز همان عليت بين وجودشان تحقق مىيافت . پس براى صحت و سقم اين قضايا بايد به قضاياى اصلى كه ملزوم اين قضايا هستند رجوع كرد و با توجه به آنها صدق و كذب اينها را مشخص نمود . در واقع ، مطابق اين قضايا قضاياى وجودى اصلى هستند كه ملزوم اين قضايا و منشأ انتزاع آنها هستند و مقصود از نفس الامر همين قضايا هستند از آن جهت كه منشأ انتزاع قضاياى عدمىاند :\r\n\r\n","description":"","footnote":"","page_name":" 135 ","page_number":135},
  {"content":"\r\n\r\nفلتصديقات النفس الأمريّة التى لا مطابق لها فى خارج و لا فى ذهن مطابق ثابت نحوا من الثبوت التبعى بتبع الموجودات الحقيقيّة .\r\nتوضيح ذلك ، أنّ من التصديقات الحقّة ما له مطابق فى الخارج ، نحو « الانسان موجود » و « الانسان كاتب » ، و منها ما له مطابق فى الذهن ، نحو « الانسان نوع » و « الحيوان جنس » ، و منها ما له مطابق يطابقه لكنّه غير موجود فى الخارج و لا فى الذهن ، كما فى قولنا : « عدم العلّة علّة لعدم المعلول » ، و العدم باطل الذات ، اذ العدم لا تحقّق له فى خارج و لا فى ذهن و لا لأحكامه و آثاره و هذا النوع من القضايا تعتبر مطابقة لنفس الأمر ، فانّ العقل اذا صدّق كون وجود العلّة علّة لوجود المعلول اضطرّ الى تصديق انّه ينتفى اذا انتفت علّته و هو كون عدمها علّة لعدمه ، و لا مصداق محقّق للعدم فى خارج و لا فى ذهن ، اذ كلّ ما حلّ فى واحد منها فله وجود .\r\n\r\n4 - 7 - 6 : معناى جامع نفس الأمر\r\nاز آنچه تاكنون گفته شد ، به نظر مىرسد كه نفس الأمر مشترك لفظى ميان معانى مختلف است ، زيرا مطابق و محكى هر دسته از قضاياى ششگانهء فوق را « نفس الأمر » مىگويند ولى چنين نيست ؛ نفس الأمر معناى جامع واحدى است كه به صورت اشتراك معنوى در تمام موارد فوق به‌كار مىرود .\r\nتوضيح اينكه ، هرچند بنابر اصالت وجود و اعتباريت ماهيت در خارج فقط وجود محقق است ، جهان خارج را تنها وجود پر كرده است و هيچ‌چيزى جز هستى در آن يافت نمىشود ، با اينهمه همين كه ذهن ماهيت را از وجودهاى خاص انتزاع مىكند ، براى آن نيز به تبع وجودش ثبوت و موجوديت فرض كرده مىگويد : « ماهيت نيز در خارج موجود است » ، زيرا ماهيت صرف اعتبار نيست ، بلكه منشأ انتزاعش همان وجود خارجى است . پس در اين مرحله ، چون منشأ انتزاع ماهيت وجود خارجى است ، ذهن بناچار ثبوت و موجوديت خارج را - كه منحصر در وجود است - توسعه مىدهد و ماهيت و احكامش را نيز مشمول آن مىكند و به اين ترتيب به موجوديت ماهيت و احكام آن در خارج حكم مىكند . همان‌طور كه توجه مىشود ، اين توسعه توسعه و مجاز صرف نيست ، بلكه ريشه در خود وجود خارجى دارد . در مرحلهء بعد ، وجود خارجى به انضمام ماهيت آن - كه آن نيز توسعا و بالعرض در خارج موجود است - منشأ انتزاع مفاهيم ديگرى مانند امكان ، ضرورت ، عدم ، قوه ، فعليت و غير ذلك ،\r\n\r\n","description":"","footnote":"","page_name":" 136 ","page_number":136},
  {"content":"\r\n\r\nمىشوند ؛ چون اين مفاهيم نيز اعتبار صرف نيستند و ريشه در وجود خارجى دارند - زيرا منشأ انتزاع آنها همان وجود خارجى به انضمام ماهيت آن است - باز ذهن توسعهء ديگرى داده براى اين مفاهيم نيز ثبوت و موجوديتى فرض كرده حكم مىكند كه اينها نيز در خارج موجودند . پس در اين مرحله نيز ، نظر به اينكه منشأ انتزاع اين مفاهيم همانا وجود خارجى به علاوهء ماهيت موجود - بالعرض - است ، ذهن ناچار مىشود ثبوت و موجوديت خارجى را توسعهء بيشترى داده شامل اينها نيز بداند . بنابراين ذهن با دو توسعه و مجاز پىدرپى هم ماهيات و هم كليهء مفاهيمى را كه از وجود اشيا يا ماهيت آنها انتزاع مىشود در خارج موجود مىداند . به اين ترتيب ، ذهن يك نحو ثبوت و موجوديتى اعتبار مىكند كه هم شامل وجودهاى خارجى و احكام آنهاست هم شامل ماهيات و احكام آنها هم شامل مفاهيم انتزاعى فلسفى و هم شامل اعدام . اين نحو ثبوت و موجوديت را « نفس الأمر » مىگويند . نفس الأمر با چنين معنايى مفهومى واحد است كه مصاديقى فراوان دارد : يك مصداقش همان وجودهاى خارجى - يعنى مطابق قضاياى شخصيه و خارجيه - هستند ، مصداق ديگرش مطابق قضاياى حقيقيه ، مصداق سومش مطابق قضاياى ذهنيه ، مصداق چهارمش مطابق قضاياى فلسفى و بالاخره مصداق آخرش اعدام‌اند كه مطابق قضاياى عدميه‌اند . پس نفس الأمر يك معناى جامع و كلى است كه عبارت است از ثبوت و موجوديت - اعم از حقيقى و مجازى - و اين معنا بر تمام اين محكيها و مطابقها صدق مىكند و اگر تفاوتى هست در ناحيهء مصداق نفس الأمر است نه در ناحيهء مفهوم آن . نتيجه اينكه نفس الأمر مشترك لفظى نيست تا در معانى متعدد به‌كار رفته باشد :\r\nو سابعا ، انّ ثبوت كلّ شىء ، اىّ نحو من الثبوت فرض ، انّما هو لوجود هناك خارجى يطرد العدم لذاته . . . و الذى ينبغى ان يقال بالنظر الى الابحاث السابقة انّ الاصيل هو الوجود الحقيقى و له كلّ حكم حقيقىّ ؛ ثمّ لمّا كانت الماهيّات ظهورات الوجود للاذهان ، توسّع العقل توسّعا اضطراريّا باعتبار الوجود لها و حمله عليها و صار مفهوم الوجود و الثبوت يحمل على الوجود و الماهيّة و احكامهما جميعا ؛ ثمّ توسّع العقل توسّعا اضطراريّا ثانيا يحمل مطلق الثبوت و التحقّق على كلّ مفهوم يضطرّ الى اعتباره بتبع الوجود او الماهيّة ، كمفهوم العدم و الماهيّة و القوة و الفعل ، ثم التصديق باحكامها ، فالظرف الذى يفرضه العقل لمطلق الثبوت و التحقّق بهذا المعنى الاخير هو الذى نسمّيه « نفس الأمر » و يسع الصوادق من القضايا الذهنيّة\r\n\r\n","description":"","footnote":"","page_name":" 137 ","page_number":137},
  {"content":"\r\n\r\nو الخارجيّة و ما يصّدقه العقل و لا مطابق له فى ذهن او خارج ، غير انّ الامور النفس الأمريّة لوازم عقليّة للماهيّات متقرّرة بتقرّرها . و للكلام تتمّة ستمرّ بك ان شاء اللّه تعالى .\r\n\r\n5 - 7 - 6 : اقوال مختلف\r\nدر نفس الأمر ، دو قول ديگر وجود دارد :\r\nقول اول و ابطال آن : طبق اين قول مقصود از لفظ « امر » در كلمهء « نفس الأمر » موجود مجردى است كه صور جميع معقولات در آن وجود دارد و به آن « عقل فعال » مىگويند . براى روشن شدن اين قول ، بايد توجه داشت كه مشائيان قائل‌اند كه ، همان‌طور كه صور خيالى در ظرف ذهن در مخزنى به نام « قوهء خيال » جمع‌آورى و ذخيره مىشوند ، تمام صور عقلى نيز در مخزنى به نام « عقل فعال » گردآورى شده‌اند و درك و يادآورى معقولات در انسان با ارتباط او با عقل فعال حاصل مىشود . پس به نظر مشائيان ، عقل فعال موجود مجردى است كه جميع صور معقول در آن موجود است . براساس اين قول ، « نفس الأمر » يعنى نفس عقل فعال ، يعنى خود عقل فعال . بنابراين ، مطابقت قضيه با نفس الأمر يعنى مطابق بودن آن با صورتى كه در عقل فعال موجود است :\r\nو قيل المراد بالأمر عالم الأمر و هو عقل كلّى فيه صور المعقولات جميعا و المراد بمطابقة القضيّة لنفس الأمر مطابقتها لما عنده من الصور المعقولة .\r\nبه اين قول اشكالاتى وارد است كه عبارت‌اند از :\r\n1 . لفظ « امر » در فلسفه به معناى موجود مجرد عقلى به‌كار نرفته است تا بتوانيم نفس الأمر را به نفس عقل فعال تفسير كنيم . البته در عرفان در چنين معنايى به‌كار رفته ولى نمىتوان از يك اصطلاح عرفانى در تفسير و توضيح اصطلاحات فلسفى استفاده كرد .\r\n2 . ما بدون رجوع به عقل فعال مىتوانيم بوضوح صدق و كذب انواع قضاياى يادشده را دريابيم . گذشته از اين ، دسترسى به عقل فعال و صور موجود در او براى ما ميسور نيست تا براى تشخيص صدق و كذب قضايا به آن رجوع كنيم .\r\n3 . بر فرض صحت اين تفسير و بر فرض امكان دسترسى به عقل فعال ، باز مشكل در جاى خود باقى است ، زيرا صورتهاى موجود در عقل فعال نيز حاكى از خارج‌اند و داراى مطابق و محكى ؛ پس همان مشكلى كه در قضاياى موجود در ذهن ما وجود داشت دربارهء قضاياى\r\n\r\n","description":"","footnote":"","page_name":" 138 ","page_number":138},
  {"content":"\r\n\r\nموجود در عقل فعال نيز وجود دارد ؛ يعنى ، دوباره اين سؤال مطرح مىشود كه صور موجود در عقل فعال با چه چيزى مطابقت دارند :\r\nو فيه انّ الكلام منقول الى ما عنده من الصور المعقولة و هى صورة معقولة تقتضى مطابقا فى ماوراءها تطابقه .\r\nقول دوم : بنابراين قول ، كلمهء « نفس الأمر » در حقيقت « نفسه » بوده كه ضمير « ه » در آن به خود شىء برمىگشته است ، منتها به‌جاى ضمير خود اسم مرجع ، يعنى لفظ « امر » را كه به معناى « شىء » است ، گذاشته‌اند و به اين صورت اصطلاح نفس الأمر پديد آمده است . پس ( نفس الأمر ) يعنى نفس الشىء و مطابقت قضيه با نفس الأمر يعنى واجد بودن موضوع فى نفسه حكمى را كه در قضيه بر آن بار شده است و عدم مطابقت يعنى واجد نبودن موضوع فى نفسه اين حكم را :\r\nو قيل المراد بنفس الأمر نفس الشىء ، فهو من وضع الظاهر موضع الضمير ، فكون العدم مثلا باطل الذات فى نفس الأمر كونه فى نفسه كذلك .\r\nاين قول نيز باطل است ، زيرا اگر براى هرچيزى نفسيت قائل شويم ، لااقل براى عدم نمىتوان نفسيت قائل شد ، چون عدم يعنى لا شىء ، پس عدم چيزى نيست تا نفسيتى داشته باشد . بنابراين ، اگر نفس الأمر به اين معنا باشد ، در مورد قضاياى عدميه مطابقت با نفس الأمر بىمعنا خواهد بود :\r\nو فيه انّ ما لا مطابق له فى خارج و لا فى ذهن لا نفسيّة له حتّى يطابقه هو و احكامه .\r\n\r\n1 - 5 - 7 - 6 : جمع بين قول دوم و قول علامه\r\nمىتوان گفت كه مقصود كسانى كه نفس الأمر را به نفس الشىء معنا كرده‌اند نيز همان ثبوت نفس الأمريى است كه استاد علامه ( ره ) بيان فرمودند . پس مطابقت با نفس الأمر يعنى مطابقت با ثبوت توسّعيى كه ذهن براى مطابق و محكىّ اعتبار مىكند . اما دربارهء اين اشكال كه عدم شيئيت و طبعا نفسيت ندارد ، بايد گفت مقصود از شيئيت عدم همان ثبوت و موجوديت تبعى آن است كه خود ايشان به آن اذعان فرمودند . چيزى كه ثبوت و موجوديت تبعى دارد شيئيت تبعى نيز دارد و طبعا در مورد آن نفس الأمر به معناى نفس الشىء نيز صادق است . پس اين\r\n\r\n","description":"","footnote":"","page_name":" 139 ","page_number":139},
  {"content":"\r\n\r\nقول و قول مختار در كتاب ، نه‌تنها مخالف و ناقض يكديگر نيستند ، بلكه متمم هم‌اند ، زيرا مقصود هردو يك چيز است با اين تفاوت كه در كتاب معناى نفس الأمر بتفصيل توضيح داده شده ولى اشاره به وجه تسميهء آن نشده است ، بر خلاف اين قول كه در آن به وجه تسميه اشاره شده است ولى معناى نفس الأمر باجمال ذكرشده و مفصلا توضيح داده نشده است ، از جمع اين دو قول هم معناى نفس الأمر بتفصيل و كامل به‌دست مىآيد و هم وجه تسميهء آن .\r\n\r\n8 - 6 : فرع هشتم - شيئيت و وجود مساوق‌اند\r\nدر اين فرع بحث در اين‌باره است كه شيئيت و وجود مساوق يكديگرند ، هر شيئى وجود دارد و هرچه وجود دارد شىء است ، در نتيجه هرچه كه معدوم است شىء نيست و هرچه شيئيت ندارد نيز معدوم است . اين مسئله خودبخود واضح و بديهى است ، نه از جهت تصور غموضى دارد و نه از حيث تصديق نيازمند برهان و استدلال است . بنابراين از توضيح آن مىگذريم و باختصار به تاريخچهء آن مىپردازيم تا قول مخالف اين مدعا و نيز انگيزهء طرح اين اقوال روشن گردد .\r\nعده‌اى از متكلمين در صدر اسلام در صدد برآمدند كه اصول اعتقادات اسلامى را براساس قواعد و احكام عقلى تبيين كنند كه همين امر موجب پيدايش علم كلام و به‌وجود آمدن گروهى به نام متكلمين شد . در زمانى كه ايشان دست به اين كار زدند ، هنوز مبانى علوم عقلى از اوهام پيرايش نشده بود . علاوه بر اين ، كسانى كه در اين مباحث كار مىكردند از پختگى لازم برخوردار نبودند ؛ لذا علىرغم مساعى فراوانى كه براى حل اين مسائل به‌كار بردند ، به مشكلاتى لا ينحل برخوردند كه گاه تنها راه‌حل باقيمانده براى آنها انكار پاره‌اى از بديهيات بود . يكى از مسائل لا ينحل براى اين گروه علم واجب تعالى بود كه حل آن منجر به انكار مسأله‌اى بديهى مانند مساوقت وجود و شيئيت و قائل شدن به‌واسطه بين وجود و عدم شد .\r\nسؤالى كه براى ايشان مطرح بود اين بود كه خداوند چگونه قبل از وجود اشيا به آنها علم دارد . واضح است كه اشيا قبل از خلق شدن معدوم‌اند و علم به معدوم محال است ، زيرا علم صفتى است ذات الاضافه و ممكن نيست خود محقق شود و معلوم آن معدوم باشد . به عبارت ديگر ، معناى علم به معدوم اين است كه خداوند علم به هيچ دارد ، زيرا معدوم چيزى نيست و شيئيتى ندارد ، پس علم به معدوم يعنى علم به هيچ و علم به هيچ يعنى علم نداشتن ، پس شىء\r\n\r\n","description":"","footnote":"","page_name":" 140 ","page_number":140},
  {"content":"\r\n\r\nبايد موجود باشد تا علم به آن متصور باشد . از سوى ديگر ، محل بحث علم خداوند است به اشيا قبل از وجود آنها ؛ يعنى ، علم به اشيا در مرتبه‌اى كه هيچ‌اند . پس براى متكلمين يكى از دو راه باقى ماند : يا منكر شوند كه خداوند به اشيا قبل از وجود آنها علم دارد يا قائل شوند به اينكه شيئيت مساوق وجود نيست . راه اول كه انكار علم مطلق خداوند است مخالف صريح نص قرآن كريم و روايات بود ، بنابراين ايشان راه دوم را انتخاب كردند ؛ يعنى ، انكار مساوقت وجود و شيئيت . با انكار اين مطلب ، معدومات نيز شىءاند و على هذا علم خداوند به آنها علم به لا شىء و هيچ نيست ، بلكه علم به شىء است . تذكر اين نكته نيز ضرورى است كه متكلمين تنها معدومات ممكن الوجود را شىء مىدانند ولى در معدومات ممتنع الوجود نيز مانند فلاسفه منكر شيئيت‌اند .\r\nاز ديگر مشكلات ايشان مسئله اوصاف انتزاعى است كه از آن با نام « حال » ياد مىكنند .\r\nبراى توضيح ، جسم ابيض را در نظر مىگيريم . شكى نيست كه در اين مورد شيئى وجود دارد به نام « جسم » و نيز وصفى وجود دارد به نام « ابيض » ولى علاوه بر اين دو عقل انسان وصف ديگرى به نام « ابيضيّت » نيز انتزاع مىكند . با توجه به اينكه براى متكلمين مسئله اوصاف انتزاعى و اعتبارى - معقولات ثانيهء فلسفى - حل نشده بود ، طبعا از نظر ايشان بايد تمام اوصاف انتزاعى نيز موجود باشند ، پس ابيضيّت ، ضاحكيّت ، اسوديّت ، كاتبيّت ، موجوديّت ، واحديّت ، عليّت و امثال آنها نيز نمىتوانند معدوم باشند ، زيرا انسان اشياء خارجى را به آنها متصف مىكند . از سوى ديگر ، وقتى به خارج رجوع مىكردند مىديدند كه در خارج بجز جسم و بياض چيز ديگرى موجود نيست ، اوصافى كه در خارج مىتواند موجود باشد فقط ضحك است ، سفيدى است سياهى است ، كتابت است و امثال آنها و وجود اوصافى به نام « ضاحكيّت » ، « ابيضيّت » ، « اسوديّت » ، و « كاتبيّت » بىمعناست . بنابراين ، ايشان در مورد صفات انتزاعى ، يعنى احوال ، در يك تناقض قرار گرفتند . زيرا از يك‌سو ، نمىتوانستند منكر اين اوصاف بشوند و حكم به معدوم بودن آنها كنند و از سوى ديگر نمىتوانستند حكم كنند به وجود آنها در خارج و لذا بين وجود و عدم واسطه قائل شدند . به عقيدهء ايشان ، اين نوع اوصاف ، يعنى احوال ، نه موجودند و نه معدوم . پس بين وجود و عدم واسطه‌اى هست به نام « حال » .\r\nبا توجه به اعتقاد فوق طبعا ، اين مسئله خودنمايى مىكند كه « اگر وجود و عدم متناقض نيستند ، پس چه چيزهايى متناقض‌اند ؟ » در جواب ، قائل شدند كه ثابت و منفى متناقض‌اند .\r\n\r\n","description":"","footnote":"","page_name":" 141 ","page_number":141},
  {"content":"\r\n\r\nپس هرچند بين وجود و عدم واسطه هست ، بين ثبوت و نفى واسطه‌اى نيست و نقيض يكديگرند . لهذا از نظر متكلمين ، ثابت اعم است از موجودات و حال ، پس هم واجب هم ممكنات موجود هم ممكنات معدوم و هم احوال همه ثابت‌اند ولى در اين ميان ممكنات معدوم و احوال نه موجودند و نه معدوم و فقط ثابت‌اند و ممتنعات معدوم‌اند . البته اين مسائل براى هميشه به اين شكل باقى نماند و در قرون بعدى فلاسفهء بزرگى مانند كندى ، فارابى ، ابن سينا ، شيخ اشراق ، خواجهء طوسى و صدر المتألهين شيرازى ظهور كردند كه از توان عقلى خارق العاده‌اى برخوردار بودند و با تجزيه‌وتحليل صحيح مسائل عقلى راه‌حل درست آنها را بدون تشبث به اوهام يافتند :\r\nو ثامنا ، انّ الشيئيّة مساوقة للوجود ؛ فما لا وجود له ، لا شيئيّة له ؛ فالمعدوم من حيث هو معدوم ليس بشىء .\r\nو نسب الى المعتزلة انّ للماهيّات الممكنة المعدومة شيئيّة فى العدم و انّ بين الوجود و العدم واسطة يسمّونها « الحال » و عرّفوها بصفة الموجود التى ليست موجودة و لا معدومة ، كالضاحكيّة و الكاتبيّة للانسان ، لكنّهم ينفون الواسطة بين النفى و الاثبات ، فالمنفىّ هو المحال و الثابت هو الواجب و الممكن الموجود و الممكن المعدوم و الحال التى ليست بموجودة و لا معدومة . و هذا دعاو يدفعها صريح العقل و هى بالاصطلاح اشبه منها بالنظرات العلميّة ، فالصفح عن البحث فيها اولى .\r\n\r\n9 - 6 : فرع نهم - حقيقت وجود علت ندارد\r\nدر اين فرع ، به اين مطلب اشاره دارند كه حقيقت وجود علتى وراى خودش ندارد . مقصود از حقيقت وجود مطلق هستى است كه هم شامل واجب تعالى مىشود و هم شامل كليه ممكنات .\r\nوجود با اين معنا نمىتواند سبب و علتى داشته باشد ، زيرا اولا ، اگر وجود بما هو وجود نياز به علت داشته باشد ، بايد هر هستى و وجودى نيازمند علت باشد و در نتيجه خداوند نيز محتاج علت باشد و ثانيا ، علتى كه براى كل هستى فرض مىشود بايد وراى هستى باشد و وراى هستى نيستى و بطلان است ، پس بايد نيستى و عدم علت هستى باشد كه اين هم بديهى البطلان است :\r\nو تاسعا ، انّ حقيقة الوجود بما هى حقيقة الوجود « 1 » لا سبب لها وراءها ، اىّ انّ هويّته العينيّة التى هى\r\n\r\n\r\n","description":"","footnote":"\r\n( 1 ) - اين قيد براى آن است كه وجود خاصى در نظر گرفته نشود .\r\n","page_name":" 142 ","page_number":142},
  {"content":"\r\n\r\nلذاتها اصيلة موجودة طاردة للعدم لا تتوقّف فى تحقّقها على شىء خارج من هذه الحقيقة ، سواء كان سببا تامّا او ناقصا و ذلك لمكان اصالتها و بطلان ماوراءها .\r\nالبته اين مسئله منافى نيست با اينكه برخى از مراتب هستى علت برخى ديگر باشند ، سخن ما در مرتبه يا مراتب خاصى از هستى نيست ، بلكه در حقيقت و مطلق هستى است كه شامل تمام مراتب مىشود :\r\nنعم لا بأس بتوقّف بعض مراتب هذه الحقيقة على بعض ، كتوقّف الوجود الامكانىّ على الوجود الواجبىّ و توقّف بعض الممكنات على بعض .\r\nپس از بيان مطلب فوق ، نتيجه گرفته‌اند كه برهان لمّى در فلسفه راه ندارد ، زيرا در فلسفه بحث دربارهء حقيقت هستى است از آن حيث كه حقيقت هستى است و برهان لمّى اثبات معلول است از طريق علت آن و چنان كه گفته شد ، حقيقت هستى سبب و علتى وراى خود ندارد تا بتوانيم از طريق آن علت به‌وجود معلول و اوصافش پى ببريم . در مورد اين نتيجه اشكالاتى هست كه در مقدمهء كتاب به آن اشاره شد و نياز به تكرار نيست :\r\nو من هنا يظهر انّ لا مجرى لبرهان اللمّ فى الفلسفة الباحثة عن احكام الموجود من حيث هو موجود .\r\n\r\n10 - 6 : فرع دهم - حقيقت وجود قابل حصول در ذهن نيست\r\nمقصود از اين فرع توضيح اين مطلب است كه حقيقت وجود قابل حصول در ذهن نيست .\r\nبراى توضيح اين مطلب ، ابتدا بايد دو مقدمه ذكر كنيم و سپس به اصل مطلب بپردازيم .\r\nمقدمهء اول : حقيقت وجود عين حيثيت ترتب آثار است .\r\nكرارا گفته‌ايم كه بنابر اصالت وجود آنچه بالذات موجود است حقيقت وجود است ، پس حقيقت وجود است كه طارد عدم است و به عبارت دقيقتر حقيقت وجود همان حيثيت طرد عدم است . روشن است كه هرچيزى كه طرد كننده عدم است همو حيثيت ترتب آثار است ، پس حقيقت وجود ، كه عين حيثيت طرد عدم است ، عين حيثيت ترتب آثار است . وقتى مىگوييم كه فلان شىء وجود يافت يعنى چيزى محقق شد كه آثار ذاتى و عرضى آن شىء را از خود بروز مىدهد .\r\n\r\n","description":"","footnote":"","page_name":" 143 ","page_number":143},
  {"content":"\r\n\r\nمقدمهء دوم : ذهن ظرف حصول شىء است بدون ترتيب آثار .\r\nدر مرحلهء سوم اين كتاب ، خواهيم گفت كه مقصود از ذهن ظرفى است كه اشيا و ماهيات در آن موجود مىشوند بىآنكه واجد آثار خود باشند ، بر خلاف ظرف خارج كه در آن اشيا واجد آثار خود هستند . قبلا در 3 - 7 - 6 الف ، گفته شد كه ذهن و خارج دو ظرف انتزاعى هستند و لذا ذهن و ذهنى يكى هستند ، چنان كه خارج و خارجى نيز يكى هستند . اكنون با توجه به اين مطلب ، اگر بخواهيم ذهن و خارج را به صورت دقيق معرفى كنيم ، بايد بگوييم :\r\n« حصول در ذهن يعنى موجود شدن شىء با وجودى كه آثار آن شىء را ندارد و حصول در خارج يعنى موجود شدن شىء با وجودى كه واجد آثار شىء است . » پس ظرف خارج يعنى ظرف ترتب آثار و ظرف ذهن يعنى ظرف عدم ترتب آثار . از اين‌دو مقدمه نتايج زير حاصل مىشوند :\r\nالف ) حقيقت وجود كه عين ترتب آثار است و حيثيتى جز حيثيت ترتب آثار ندارد قطعا نمىتواند با وجود ذهنى و در ظرف ذهن موجود شود ، زيرا مستلزم اين است كه در عين اينكه حقيقتش ترتب آثار است ، آثار بر آن مترتب نشود و اين انقلاب ذات است كه تناقض است و بديهى البطلان :\r\nو عاشرا ، انّ حقيقة الوجود ، حيث كانت عين ترتّب الاثار ، كانت عين الخارجيّة ، فيمتنع ان تحلّ الذهن فتتبدّل ذهنيّة لا تترتّب عليها الآثار ، لاستلزامه الانقلاب المحال .\r\nب ) اشيايى كه حقيقت آنها نه عين حيثيت ترتب آثار است و نه عين حيثيت عدم ترتب آثار مىتوانند هم با وجود ذهنى در ذهن موجود شوند و هم با وجود خارجى در خارج ، مانند ماهيات . ماهيت انسان نه حيوان ناطق مترتب عليه آلاثار است و نه حيوان ناطق غيرمترتب عليه آلاثار ، بلكه تنها حيوان ناطق است و بس . پس ماهيت انسان مىتواند در حالىكه انسان است با وجودى كه آثار انسان را بروز نمىدهد - در ظرف ذهن - موجود شود و نيز مىتواند در حالىكه انسان است با وجودى كه تمام آثار انسان را از خود بروز مىدهد - درظرف خارج - موجود شود ؛ در هيچ حالى به انسانيت انسان خللى وارد نمىآيد . به عبارت ديگر ، ماهيت انسان مىتواند در ذهن به صورت مفهوم ظاهر شود و نيز همو مىتواند در خارج به صورت فرد انسان موجود شود ، در هردو حال انسان است . در بند ج خواهيم ديد كه عكس اين مطلب نيز\r\n\r\n","description":"","footnote":"","page_name":" 144 ","page_number":144},
  {"content":"\r\n\r\nصادق است ؛ يعنى ، تنها ماهيت است كه چنين ويژگيى دارد ، پس مىتوان گفت كه هرگاه مفهومى چنين رابطه‌اى با مصداق خود داشت ، ماهيت است و مصداقش فرد اوست :\r\nانّ المفهوم انّما تكون ماهيّة اذا كان لها فرد خارجىّ تقوّمه و تترتّب عليه آثارها .\r\nج ) علم حصولى ، كه همان موجود شدن اشياست با وجود ذهنى ، تنها در مورد اشيايى متصور است كه حقيقت آنها عين حيثيت ترتب آثار نباشد و همان‌طور كه از بند الف و ب به دست مىآيد ، تنها ماهيات واجد اين خصوصيت‌اند ؛ زيرا در 2 - 2 - 5 گذشت كه شىء ممكن موجود تنها به دو حيثيت ماهيت و وجود در ذهن تحليل مىشود و لا غير . اما بنابر بند الف ، محال است حقيقت وجود در ذهن موجود شود ، باقى مىماند ماهيت كه بنابر بند ب مىتواند در ذهن حلول كند . پس تنها ماهيات قابل معلوم شدن به علوم حصولى هستند ولى غيرماهيت - كه جز حقيقت وجود نيست - محال است با علم حصولى معلوم گردد . على هذا علم حصولى منحصر است در ماهيات و به همين دليل در تعريف آن گفته‌اند : « علم حصولى عبارت است از حضور ماهيت شىء نزد عقل » :\r\nفقد بان انّ حقيقة الوجود لا صورة عقليّة لها ، كالماهيّات الموجودة فى الخارج التى لها صورة عقليّة .\r\nد ) از آنچه در بند ج گفته شد ، روشن مىشود كه نسبت مفهوم وجود به حقيقت وجود مانند نسبت مفاهيم ماهوى به ماهيات خارجى نيست ، زيرا چنان كه گفته شد ، ماهيات مىتوانند خودشان هم در ذهن با وجود ذهنى موجود شوند و هم در خارج با وجود خارجى ، پس ماهيت با تمام ذاتياتش و همان‌طور كه هست به ذهن مىآيد و تنها تفاوت آن در ذهن و خارج به‌وجود ذهنى و وجود خارجى است كه اين هردو خارج از حقيقت ماهيت‌اند ولى حقيقت وجود ، چنان كه گذشت ، محال است خودش به ذهن آيد ، زيرا عين خارجيت است ، پس مفهوم وجود عينا همان حقيقت وجود نيست كه به ذهن آمده است ، بلكه حقيقت ديگرى است كه تنها به نحوى حاكى از حقيقت وجود است . على هذا نسبت مفهوم وجود به حقيقت وجود مانند نسبت مفاهيم ماهوى به ماهيات خارجى نيست . به دليل اين تفاوت اصطلاحا ، به ماهيات خارجى « افراد ماهيت » مىگويند ولى به‌وجود خارجى « فرد وجود » گفته نمىشود ، بلكه « حقيقت وجود » گفته مىشود در قبال مفهوم وجود :\r\n\r\n","description":"","footnote":"","page_name":" 145 ","page_number":145},
  {"content":"\r\n\r\nو بان ايضا انّ نسبة مفهوم الوجود الى الوجودات الخارجيّة ليست نسبة الماهيّة الكليّة الى افرادها الخارجيّة .\r\n\r\n1 - 10 - 6 : اشكال و جواب\r\nاشكال : بنابر آنچه گفته شد ، حقيقت وجود عين حيثيت ترتب آثار است ؛ يعنى ، عين خارجيت است و محال است ذهنى باشد ، با اينكه يكى از تقسيماتى كه براى حقيقت وجود در فلسفه صورت مىگيرد تقسيم آن به ذهنى و خارجى است ؛ براساس اين تقسيم پاره‌اى از وجودها ذهنى هستند و اين يك تناقض آشكار است .\r\nجواب : جواب اين اشكال را بايد در تقسيمات قياسى جستجو كرد كه قبلا وعدهء بيان آن را داده‌ايم و اكنون نيز مىدهيم . باجمال متذكر مىشويم كه هر وجودى - بىاستثنا - اگر به خودى خود و بدون قياس و سنجش با ساير وجودات لحاظ شود ، و به تعبير حكما اگر فى نفسه لحاظ شود ، بدون شك طرد عدم از خود مىنمايد و گفته شد كه حيثيتى كه طرد عدم مىكند خود همان حيثيت منشأ آثار است ، پس هر وجودى فى نفسه عين حيثيت ترتب آثار ، يعنى عين خارجيت ، است و با چنين لحاظى در عالم هستى به‌وجود ذهنى بر نمىخوريم .\r\nآرى ، اگر پاى ذهن و سنجش و قياس را به ميان آوريم و پاره‌اى از وجودها را - كه به آنها « وجود ذهنى » مىگوييم - با پاره‌اى ديگر - يعنى مصاديق آنها - بسنجيم ، مىبينيم اين دسته واجد آثار آنها نيستند ولى در عين‌حال يك نحو اين همانى بين آن دو وجود دارد كه به اعتبار همين اين همانى مىگوييم كه اين وجود اوست ولى آثار او را ندارد پس وجود ذهنى اوست ؛ ولى واضح است كه اين ناشى از اعتبارات ذهنى ماست ، اگر از اعتبار و قياس ذهن صرف‌نظر كنيم و واقع را آن‌گونه كه هست ببينيم ، به اين نتيجه مىرسيم كه هر وجودى منشأ اثر است و خارجى است . ما در مرحلهء سوم / فصل اول / 2 - 7 - 2 مفصل و دقيق به اين مسئله خواهيم پرداخت . پس لبّ كلام اينكه اين دو مطلب مناقض يكديگر نيستند ، بلكه يكى در حالى صادق است كه به اشيا فى نفسها نظر كنيم و ديگرى در حالى صادق است كه به آنها بالقياس الى الغير نظر نماييم :\r\nو امّا الوجود الذهنىّ الذى سيأتى اثباته - ان شاء اللّه - فهو من حيث كونه يطرد عن نفسه العدم\r\n\r\n","description":"","footnote":"","page_name":" 146 ","page_number":146},
  {"content":"\r\n\r\nوجود خارجىّ مترتّب عليه الآثار و انّما يعدّ ذهنيّا لا تترتّب عليه الآثار بقياسه الى المصداق الخارجىّ الذى بحذائه .\r\n* * *\r\n\r\n","description":"","footnote":"","page_name":" 147 ","page_number":147},
  {"content":"\r\n . \r\n","description":"","footnote":"","page_name":" 148 ","page_number":148},
  {"content":"\r\n\r\n\r\nفصل سوم تشكيك وجود\r\n\r\n","description":"","footnote":"","page_name":" 149 ","page_number":149},
  {"content":"\r\n . \r\n","description":"","footnote":"","page_name":" 150 ","page_number":150},
  {"content":"\r\n\r\nدر اين فصل ، به دومين مسئله كليدى در حكمت متعاليه مىپردازند . مىتوان گفت كه مسائل خاص حكمت متعاليه مبتنى بر دو پايه است : اصالت وجود و تشكيك وجود . اگر اين دو از حكمت متعاليه حذف گردند ، چيزى از آن باقى نمىماند .\r\n\r\n1 : مقدمات طرح مسئله\r\nقبل از ورود در بحث ، از ذكر مقدمه‌اى ناگزيريم : همچنانكه واقعيت خارجى امرى بديهى و انكارناپذير است ، كثرت آن نيز بديهى و انكارناپذير است . چنين نيست كه در خارج يك واقعيت شخصى داشته باشيم و هيچ نوع كثرتى وجود نداشته باشد . در خارج واقعيتهاى كثير داريم . اكنون اين كثرت چند قسم است ؟ بنابر آنچه در كتاب آمده ، دو قسم : 1 - كثرت ماهوى ؛ 2 - كثرت وجودى .\r\n\r\n1 - 1 : كثرت ماهوى\r\nكثرت ماهوى مانند اينكه دسته‌اى از اشيا را به انسانيت ، دستهء ديگر را به فرسيّت و دستهء سوم را به شجريت متصف مىكنيم و مىگوييم : « اينها انسان‌اند ، آنها اسب‌اند و آنها درخت . » پس كثرت ماهوى ناشى از ماهيات است ، حقيقتا و بالذات مربوط به ماهيت است و مجازا و بالعرض به‌وجود نيز نسبت داده مىشود . اگر وجود را تقسيم كنيم به‌وجود انسان ، وجود درخت و وجود اسب و بگوييم : « وجود انسان غير از وجود درخت است و وجود اين هردو غير از وجود اسب است » و نتيجه بگيريم كه اينها سه وجودند نه يك وجود ، در حقيقت اين تقسيم ، اين اسناد كثرت به‌وجود ، مجازى و به عرض ماهيات است ، اگر پاى ماهيات و كثرت آنها در ميان نبود ، وجود متّصف به چنين كثرتى نمىشد :\r\nلا ريب انّ الهويّات العينيّة الخارجيّة تتّصف بالكثرة تارة من جهة انّ هذا انسان و ذاك فرس و ذلك شجر و نحو ذلك .\r\n\r\n","description":"","footnote":"","page_name":" 151 ","page_number":151},
  {"content":"\r\n\r\n\r\n1 - 1 - 1 : اشكال و جواب\r\nاشكال : در فصل اول / 1 - 1 - 6 ، گفتيم كه حمل هر وصفى بر ماهيت به عرض وجود است ؛ وجود واسطهء در عروض و حيثيت تقييديه براى حمل تمام محمولاتى است كه بر ماهيت حمل مىشوند ، حتى ذات و ذاتيات ماهيت . لازمهء اين سخن اين است كه كثرت ماهوى نيز به عرض وجود باشد ، با آنكه طبق مطلب فوق حمل آن بر وجود به عرض ماهيت است ، ماهيت واسطهء در عروض و حيثيت تقييديه در حمل كثرت ماهوى بر وجود است ، نه بالعكس و اين يك تناقض است .\r\nجواب : بايد بين « اتصاف كثرت ماهوى به‌وجود » و « اتصاف ماهيت به كثرت ماهوى » فرق نهاد . اتصاف كثرت ماهوى به‌وجود و به عبارت روشنتر « موجود بودن كثرت ماهوى در خارج » به عرض وجود است نه بالذات ولى اتصاف ماهيت به كثرت ماهوى به عرض وجود نيست ، بلكه بالذات است و حقيقت وجود نيز به عرض ماهيت به اين كثرت متصف مىشود .\r\nوقتى مىگوييم كثرت ماهوى وجود دارد يعنى ماهيات متعدد وجود دارند و بنابر اصالت وجود معناى اينكه مىگوييم ماهيات متعدد وجود دارند اين است كه وجود اين ماهيات متعدد موجودند نه خود آنها و يا كثرتشان . پس هم موجود بودن ماهيات و هم موجود بودن كثرت آنها به عرض وجود است ، در خارج وجودى محقق است كه ابتدا از آن ماهيات انتزاع مىشوند و سپس به تبع ماهيات كثرت ماهوى انتزاع مىشود ، نه اينكه خود اين ماهيات يا كثرت آنها موجودند . اما معناى اينكه مىگوييم ماهيت بالذات متصف به كثرت ماهوى است اين است كه ماهيات فى نفسها و بدون لحاظ وجود از يكديگر متباين‌اند و طبعا كثيرند و وجود به عرض ماهيات متصف به اين كثرت مىشود . پس فرق است بين اتصاف به كثرت و موجود بودن كثرت . موجود بودن كثرت صفت حقيقى وجود است و به ماهيات مجازا نسبت داده مىشود ولى كثرت ماهوى حكم حقيقى ماهيات است و اگر به‌وجود نسبت داده مىشود مجازى است .\r\nو قد ثبت بما اوردناه فى الفصل السابق انّ الكثرة من الجهة الاولى ، و هى الكثرة الماهويّة ، موجودة فى الخارج بعرض الوجود و انّ الوجود متّصف بها بعرض الماهيّة ، لمكان اصالة الوجود و اعتباريّة الماهيّة .\r\n\r\n","description":"","footnote":"","page_name":" 152 ","page_number":152},
  {"content":"\r\n\r\nنكتهء قابل توجه اينكه جملهء « لمكان اصالة الوجود و اعتبارية الماهية » در پايان مطلب آمده و طبعا مقصود از آن تعليل هردو مطلب است ؛ يعنى ، اصالت وجود و اعتباريت ماهيت هم علت اين است كه كثرت ماهوى به عرض وجود موجود است و هم علت اينكه اتصاف ماهيت به كثرت ماهوى بالذات است ؛ ولى اين مطلب صحيح نيست و همان‌طور كه در تقرير ذكر شد ، اصالت وجود و اعتباريت ماهيت تنها علت مطلب اول است نه دوم . پس مطلب دوم ، يعنى اينكه اتصاف ماهيت به كثرت ماهوى بالذات است ، بدون دليل است و نتيجتا تناقض مذكور لا ينحل باقى مىماند .\r\nالبته ممكن است براى مطلب دوم دليل ديگرى ذكر كرده بگوييم كه مفهوم وجود مفهوم واحدى است و هيچ‌گونه كثرتى در آن نيست و همين مفهوم مرآت است براى حقيقت وجود ، پس حقيقت وجود نيز واحد است و كثرت ماهوى ندارد و اگر كثرت ماهوى در آن مىبينيم از ماهيت و به عرض ماهيت است ولى خواهيم گفت كه اين دليل نيز درست نيست .\r\n\r\n2 - 1 : كثرت وجودى\r\nكثرت وجودى مانند اينكه پاره‌اى از اشيا بالفعل‌اند و پاره‌اى بالقوه ، دسته‌اى علت‌اند و دستهء ديگر معلول ، گروهى مجردند و گروهى مادى و هكذا . اين نوع كثرت از انقسامات و تمايزات وجود اشيا حاصل مىشود ، مانند انقسام وجود به بالقوه و بالفعل ، به علت و معلول ، به مجردى و مادى ، به واجب و ممكن ، به ذهنى و خارجى و امثال ذلك . مشاهده مىشود كه اين نوع كثرت در اشيا به هيچ نحو به ماهيت آنها مربوط نيست . ما بدون اينكه هيچ ماهيتى را لحاظ كنيم موجودات را به علت و معلول يا واجب و ممكن و غير ذلك تقسيم مىكنيم ، بر خلاف كثرت ماهوى كه تنها با لحاظ ماهيات اشيا حاصل مىآمد :\r\nلا ريب انّ الهويّات العينيّة الخارجيّة تتّصف بالكثرة تارة من جهة انّ هذا انسان و ذاك فرس و ذاك شجر و نحو ذاك و تارة بانّ هذا بالفعل و ذاك بالقوّة و هذا واحد و ذاك كثير و هذا حادث و ذاك قديم و هذا ممكن و ذاك واجب و هكذا .\r\nو امّا الكثرة من الجهة الثانية فهى التى تعرض الوجود من جهة الانقسامات الطارئة عليه نفسه ، كانقسامه الى الواجب و الممكن و الى الواحد و الكثير و الى ما بالفعل و ما بالقوّة و نحو ذلك .\r\n\r\n","description":"","footnote":"","page_name":" 153 ","page_number":153},
  {"content":"\r\n\r\n\r\n3 - 1 : كثرت وجود عين وجود است\r\nحاصل آنچه در 2 - 1 گفته شد اينكه كثرت وجودى صفت حقيقى و بالذات وجود است و در فصل دوم / 1 - 4 - 6 نيز گذشت كه صفات حقيقى وجود خارج از وجود نيستند ؛ مصداق و واقعيتى غير از مصداق و واقعيت وجود ندارند . از منضم كردن اين دو مطلب يك قياس شكل اول به‌دست مىآيد كه نتيجهء آن اين است كه كثرت وجودى واقعيتى جز واقعيت وجود ندارد ؛ يعنى حقيقت خارجى وجود عين كثرت است ؛ فى حد ذاته كثير است ؛ كثرت مقوم آن است .\r\nدليل كبراى قياس فوق در فصل اول / 2 - 4 - 6 بيان شد و نياز به تكرار نيست ، ولى چون در كتاب مجددا ذكرشده ، دوباره باختصار به آن اشاره مىكنيم . خلاصه دليل اينكه اولا ، حقيقت وجود بسيط است و جزء ندارد ، بنابراين نمىتوان گفت كه كثرت وجودى واقعيتى جداى از حقيقت وجود دارد كه به آن منضم مىشود ، زيرا هرچه غير از حقيقت وجود باطل و معدوم است و حال آنكه فرض اين است كه كثرت وجودى حقيقتا در خارج موجود است . پس كثرت خارجى حقيقت وجود موجود است در حالىكه نه جزء وجود است و نه صفتى است خارج از وجود و جداى از آن‌كه به آن ضميمه شده باشد ، بنابراين جز اين نيست كه عين خود حقيقت وجود است :\r\nو قد تقدّم فى الفصل السابق انّ الوجود بسيط و انّه لا غير له . و يستنتج من ذلك انّ هذه الكثرة مقوّمة للوجود بمعنى انّها فيه غير خارجة منه و الّا كانت جزء منه و لا جزء للوجود او حقيقة خارجة منه و لا خارج من الوجود ، فللوجود كثرة فى نفسه .\r\n\r\n2 : توضيح مدّعا\r\nكثرت ماهوى و وجودى توضيح داده شد و معلوم شد كه اوّلى حقيقتا مربوط به ماهيات است و مجازا به‌وجود نسبت داده مىشود ولى دومى وصف حقيقى وجود است و همچنين در 3 - 1 بيان شد كه كثرت وجودى در خارج عين حقيقت وجود است . اكنون اين سؤال مطرح است كه « آيا حقيقت وجود هيچ نحو وحدتى هم دارد يا كثرت محض است ؟ » به عبارت ديگر ، « آيا همان‌طور كه وجود كثرتى دارد كه عين حقيقت آن است نيز وحدتى هم دارد ؛ وحدتى كه صفت حقيقى آن و طبعا عين حقيقت آن باشد يا نه ، حقيقت وجود در خارج كثرت محض است ؟ »\r\n\r\n","description":"","footnote":"","page_name":" 154 ","page_number":154},
  {"content":"\r\n\r\nاگر شق دوم را بپذيريم به اين معناست كه وجود هر شيئى به تمام ذات متباين از ساير وجودهاست ، در عالم هستى هر شيئى وجودى دارد كه با وجود ديگر اشيا هيچ نحو سنخيت و اشتراكى ندارد ؛ و اگر شق اول را قبول كنيم ، به اين معناست كه وجود حقيقتى است واحد كه مراتب كثير دارد و ما به الامتياز اين مراتب عين ما به الاشتراك آنهاست ؛ يعنى ، اين مراتب در همان حقيقت وجود كه جهت مشترك آنهاست تفاوت دارند - و در آينده خواهيم گفت كه برگشت اين نوع تفاوت به كمال و نقص و شدت و ضعف مراتب است - كه اين نوع كثرت را باصطلاح « كثرت تشكيكى » مىگويند .\r\nبه تعبير ديگر ، تمايز دو شىء از يكديگر يا به تمام ذات است يا به جزء ذات يا به خارج از ذات و يا به شدت و ضعف و كمال و نقص است كه به آن « تمايز به تشكيك » مىگويند . فرض اين است كه وجود بسيط است ، پس جزء ندارد و طبعا تمايز به جزء ذات در آن متصور نيست ؛ و على الفرض كثرت و تمايز حقيقت وجود عين ذات آن است ، پس تمايز به خارج از ذات نيز در مورد آن بىمعناست ، لذا تمايز حقيقت خارجى وجود يا به تمام ذات است كه همان تباين محض است و يا تمايز به شدت و ضعف و كمال و نقص است كه همان كثرت تشكيكى است :\r\nفللوجود كثرة فى نفسه ، فهل هناك جهة وحدة ترجع اليها هذه الكثرة من غير ان تبطل بالرجوع ، فتكون حقيقة الوجود كثيرة فى عين انّها واحدة و واحدة فى عين انها كثيرة و بتعبير آخر حقيقة مشكّكة ذات مراتب مختلفة يعود ما به الامتياز فى كلّ مرتبة الى ما به الاشتراك ، كما نسب الى الفهلويّين ، او لا جهة وحدة فيها ، فيعود الوجود حقائق متباينة به تمام الذات يتميّز كلّ منها من غيره به تمام ذاته البسيطة لا بالجزء و لا بامر خارجىّ كما نسب الى المشّائين ؟\r\n\r\n3 : اقوال مختلف\r\nدر جواب سؤال فوق چهار نظريهء مختلف ابراز شده است :\r\n1 . وحدت شخصى حقيقت وجود يا نظريهء وحدت وجود و موجود كه مشرب عرفاست .\r\n2 . كثرت تباينى حقيقت وجود يا نظريهء كثرت وجود و موجود كه مشرب منسوب به مشائيان است .\r\n\r\n","description":"","footnote":"","page_name":" 155 ","page_number":155},
  {"content":"\r\n\r\n3 . وحدت شخصى حقيقت وجود و كثرت موجود يا نظريهء وحدت وجود و كثرت موجود كه مشرت محقق دوانى است .\r\n4 . وحدت حقيقت وجود در عين كثرت حقيقت آن يا نظريهء كثرت تشكيكى حقيقت وجود كه مشرب حكمت متعاليه است .\r\nاكنون به توضيح يك‌يك اقوال فوق بپردازيم :\r\n\r\n1 - 3 : مشرب عرفا\r\nدر مقدمات طرح مسئله - در 1 - كثرت موجودات خارجى را امرى بديهى و غير قابل ترديد دانستيم ولى برخى از عرفا اين مقدمه را باطل دانسته به هيچ نوع كثرتى در حقيقت وجود قائل نيستند . به عقيدهء ايشان ، حقيقت وجود يك شخص واحد است كه به هيچ حدى محدود نيست ؛ بسيط محض است و هيچ نحو كثرتى در آن راه ندارد ، پس در عالم هستى بيش از يك شخص وجود و نيز بيش از يك موجود نيست و آن همانا وجود خداوند متعال است . اگر كثرتى هست ، در مظاهر و مجالى آن وجود است . در حقيقت ، عرفا كثرت خارجى را منكر نيستند ؛ از اين جهت با حكما همرأىاند ، منتها حكما موجودات را كثير مىدانند ولى عرفا موجود را واحد و مجالى و مظاهر آن را كثير مىدانند ؛ يعنى ، كثرت را از وجود و موجود به مجالى و مظاهر باز مىگردانند .\r\nاز نظر حكما ، كثرت موجودات خارجى بديهى و انكارناپذير است ، پس رأى عرفا خلاف حكم بديهى عقل است و در فلسفه قابل طرح نيست ، ازاين‌رو در اين كتاب نيز مطرح نشده است . حداكثر توجيهى كه براى اين قول وجود دارد ، و شايد بهترين توجيه باشد ، بازگرداندن آن است به سخن صدر المتألهين در مراتب علّى و معلولى وجود .\r\nبه عقيدهء صدر المتألهين وجود معلول عين ربط به‌وجود علت است ، حيثيتى جز حيثيت ربط ندارد و از هيچ جهت و به هيچ نحوى استقلال ندارد . پس تمام اشياى عالم عين ارتباط و فقر به‌وجود خداوند تعالى هستند و تنها وجود مستقل در دار هستى وجود خداوند متعال است و بس . پس عالم هستى را وجود خداوند و روابط آن تشكيل داده است كه به منزلهء اظلال و پرتوهاى او هستند . به عبارت ديگر ، مىتوان « وجود حقيقتى » در سخنان عرفا را به « وجود مستقل » در حكمت متعاليه تفسير كرد . البته با چنين تفسيرى برگشت آن به مشرب چهارم است و خود مشربى مستقل نيست .\r\n\r\n","description":"","footnote":"","page_name":" 156 ","page_number":156},
  {"content":"\r\n\r\n\r\n2 - 3 : مشرب محقق دوانى\r\nنظريهء محقق دوانى ، كه در فصل اول / 1 - 2 - 5 بيان شد ، نيز از جهتى شبيه مشرب عرفاست ، زيرا به نظر وى وجود شخصى است واحد بدون هيچ كثرتى . البته وى از اين جهت كه موجودات را كثير مىداند همرأى عرفا نيست . از نظر عرفا ، يك شخص وجود هست و همو موجود است و لا غير ولى در نظر محقق دوانى ، علاوه بر او ، موجودات ديگرى نيز هستند .\r\nتوضيح اينكه بنابراين نظريه در عالم وجود جز يك وجود واحد شخصى نداريم و آن وجود بارى تعالى است كه هيچ نحو كثرتى ندارد ولى علىرغم اينكه وجود واحد محض است موجودات كثيرند نه واحد ؛ هم واجب تعالى موجود است هم ممكنات . واجب موجود است به اين معنا كه عين وجود است و ممكنات موجودند به اين معنا كه منسوب به‌وجودند ، اضافه و ارتباط دارند با چيزى كه آن چيز وجود است ، نه اينكه واقعا داراى وجودند . به عبارت ديگر ، « موجود » همان‌طور كه بر واجب اطلاق مىشود بر ممكنات نيز اطلاق مىگردد ولى به اين معنى نيست كه داراى وجودند - چنان كه بر واجب به اين معنا اطلاق مىشود - بلكه به اين معنى است كه منسوب به‌وجودند ، مانند « تامر » كه به خرمافروش اطلاق مىشود - با اينكه وجود وى واجد خرما نيست - صرفا به اين جهت كه با خرما اضافه و ارتباطى دارد . اين قول در اين فصل از كتاب مطرح نشده است و ما نيز بيش از اين بدان نمىپردازيم .\r\n\r\n3 - 3 : مشرب منسوب به مشائيان\r\nاين مشرب بر خلاف دو مشرب پيشين ، وحدت را منكر است . در مشرب عرفا هم وجود شخص واحدى بود هم موجود ؛ در مشرب محقق دوانى وجود شخص واحدى بود ولى موجودات كثير بودند ؛ در اين مشرب هم وجودات كثيرند هم موجودات ، نه وجود شخص واحد است نه موجود . طبق اين نظر ، واقعيات خارجى ، كه بنابر اصالت وجود همان وجودهاى اشيا هستند ، به تمام ذات از يكديگر متمايزند ، پس به تعداد واقعيات و موجودات عالم وجود داريم ( كثرت وجود و موجود ) ؛ به عبارت ديگر ، وجود اشيا تنها در مفهوم وجود مشترك‌اند و صرف‌نظر از اين مفهوم اشتراك و وحدتى در كار نيست . پس همان‌طور كه موجودات كثيرند وجودهاى آنها نيز متباين و كثيرند و كثرتشان به تعداد كثرت موجودات است . به اين مشرب در 2 نيز اشاره كرديم بدون اينكه نامى از مشائيان ببريم .\r\n\r\n","description":"","footnote":"","page_name":" 157 ","page_number":157},
  {"content":"\r\n\r\n\r\n4 - 3 : مشرب حكمت متعاليه\r\nدر اين كتاب ، همين مشرب پذيرفته شده است . در اين مشرب نيز كثرت پذيرفته شده است ، هم وجودها كثيرند هم موجودات ، ولى نه كثرت و تمايز محض ، بلكه كثرتى سازگار با وحدت و وحدتى سازگار با كثرت ، دقيقتر بگوييم ، كثرتى كه عين حقيقت وجود است و وحدتى كه آن نيز عين حقيقت وجود است ، يعنى وحدتى كه عين كثرت است و كثرتى كه عين وحدت است . پس در حكمت متعاليه ، حقيقت وجود واحدى است عين كثير و كثيرى است عين واحد .\r\nتوضيح : همان‌طور كه زيد و عمرو و بكر ، در عين اينكه سه فردند ، حقيقتشان يكى است ؛ يعنى در حقيقت انسانيت شريك‌اند ، هم زيد انسان است هم عمرو و هم بكر و انسانيت زيد و عمرو و بكر يك حقيقت و يك نوع واحد است نه آنكه انسانيت زيد حقيقتى است غير از انسانيت عمرو و انسانيت عمرو حقيقتى است غير از انسانيت بكر ، « 1 » به همين نحو نيز وجود معلول و وجود علت ، هرچند دوتا هستند ، حقيقتشان يكى است : هردو از سنخ حقيقت وجودند كه سنخ واحدى است .\r\nبه بيان روشنتر ، هم واقعيت معلول از سنخ حقيقت وجود است هم واقعيت علت ولى وجود معلول ضعيف و ناقص است و وجود علت شديد و كامل و شدت و ضعف و كمال و نقص جز در حقيقت واحد متصور نيست . كامل همان ناقص است به علاوهء چيزى افزون كه آن نيز از همان جنس « 2 » است نه غير آن .\r\nبه تعبير ديگر : ناقص و كامل يا ضعيف و شديد همواره ما به الاشتراكى دارند ، زيرا در دو امر متباين محض كه هيچ ما به الاشتراكى نداشته باشند كمال و نقص و شدت و ضعف متصور نيست . از سوى ديگر ، كامل و ناقص ، چون دو واقعيت‌اند : يكى كامل و ديگرى ناقص ، ناچار ما به الامتيازى نيز دارند ، زيرا دو واقعيتى كه هيچ ما به الامتيازى نداشته باشند و از همه جهت مشترك باشند و خلاصه هيچ ميز و فرقى بين آنها نباشد در حقيقت يك واقعيت است كه دوبار تصورش كرده‌ايم نه دو واقعيت ؛ پس ناگزير بين ناقص و كامل ما به الامتيازى وجود دارد ولى\r\n\r\n\r\n","description":"","footnote":"\r\n( 1 ) - البته اين مثال از يك جهت مشابه ممثّل است ولى از اين جهت كه وحدت انسانيت نوعى است و به ذهن برمىگردد و وحدت حقيقت وجود نوعى نيست و مربوط به عالم خارج است مشابه نيست .\r\n( 2 و 3 ) . مقصود از جنس جنس عرفى است نه جنس منطقى ، به عبارت ديگر مقصود همان سنخ است .\r\n","page_name":" 158 ","page_number":158},
  {"content":"\r\n\r\nفرق ناقص و كامل يا ضعيف و شديد با غير آنها در اين است كه در اينها ما به الامتياز از همان جنس ما به الاشتراك است . مثلا سياهى ضعيف و سياهى شديد را در نظر مىگيريم . ما به الاشتراك اين دو سياهى است ، هردو سياه‌اند ، ما به الامتيازشان نيز همان سياهى است ، در سياهى اختلاف دارند نه چيز ديگر ؛ سياهى شديد سياهيى است كه سياهيش افزون بر سياهى ناقص است ، آنچه افزون دارد - ما به الامتياز - همان سياهى است ، فرقش با سياهى ناقص در خود سياهى است نه غير سياهى . پس هم اشتراكشان و هم اختلافشان در سياهى است . در همان چيزى كه مشترك‌اند در همان‌چيز نيز فرق دارند . كامل از آن جهت كه كامل است همان ناقص است به علاوهء زياديى از همان جنس ناقص نه غير آن .\r\nپس در حكمت متعاليه ، حقيقت وجود حقيقتى است واحد و تمام وجودها از يك سنخ‌اند ، در عين‌حال در همين حقيقت واحد يك نحو ميز و كثرتى هست كه از ناحيهء كمال و نقص و شدت و ضعف حاصل شده است . حقيقتى است داراى مراتب مختلف : مرتبهء اضعف ، مرتبهء ضعيف ، مرتبهء متوسط ، مرتبهء شديد ، مرتبهء اشدّ و هكذا و همين كمال و نقصها و شدت و ضعفها موجب كثرت اين حقيقت واحد است . البته كثرت حاصل از اينها ، نه‌تنها با وحدت سازگار نيست ، بلكه به نحوى مستلزم وحدت ، بل عين وحدت است ، اصلا چنين كثرتى بدون وحدت قابل تصور نيست .\r\n\r\n4 : برهان\r\nگفته شد كه در اين كتاب مشرب حكمت متعاليه پذيرفته شده است ؛ يعنى ، حقيقت وجود ، واحدى است عين كثير و كثيرى است عين واحد . چنان كه پيداست ، اين قول حاوى چهار مدّعاست :\r\n1 . در خارج كثرتى هست ؛\r\n2 . اين كثرت عين حقيقت وجود است ؛\r\n3 . در خارج وحدتى هست ؛\r\n4 . اين وحدت نيز عين حقيقت وجود است .\r\nواضح است كه با اثبات مطالب فوق ثابت مىشود كه حقيقت وجود عين وحدت و نيز عين كثرت است ، پس واحدى است عين كثير و كثيرى است عين واحد .\r\n\r\n","description":"","footnote":"","page_name":" 159 ","page_number":159},
  {"content":"\r\n\r\nدر 1 ، گذشت كه مدّعاى اول بديهى و بىنياز از برهان است . مدعاى دوم نيز در 3 - 1 ثابت شد . باقى مىماند مدّعاى سوم و چهارم . ابتدا به اثبات مدّعاى سوم مىپردازيم .\r\n\r\n1 - 4 : اثبات جهت وحدت در حقيقت وجود\r\nمقدمهء اول : مفهوم وجود مفهوم واحدى است .\r\nاين مقدمه بديهى است ، شكى نيست كه مفهوم وجود واحد است و بر تمام اشيا به يك معنا صادق است . دربارهء اين مقدمه در فصل اول از همين مرحله به تفصيل سخن گفتيم .\r\nمقدمهء دوم : مصاديق مفهوم واحد داراى جهت اشتراك واحدى هستند .\r\nدليل درستى اين مقدمه اين است كه اگر مفهوم واحد از حقايق متباين بما أنّها متباين قابل انتزاع باشد ، هيچ ملاكى براى انتزاع و صدق مفاهيم وجود نخواهد داشت . به عبارت ديگر ، اگر از چند چيز كه هيچ جهتى اشتراكى ندارند مفهوم واحدى قابل انتزاع باشد يا بر آنها مفهوم واحدى قابل صدق باشد ، بايد بتوان هر مفهومى را از هر مصداقى انتزاع و نيز بر هر مصداقى حمل نمود و اين بديهى البطلان است - ملازمهء بين مقدم و تالى در شرطيهء فوق نيز بديهى است و نياز به برهان ندارد - پس انتزاع و صدق مفهوم واحد از مصاديق كثير مستلزم جهت وحدتى است در مصاديق كه همو ملاك انتزاع و صدق آن مفهوم است .\r\nنتيجه : مصاديق مفهوم وجود - يعنى حقايق وجودى - نيز جهت وحدت دارند .\r\n\r\n2 - 4 : وحدت حقيقت وجود عين حقيقت وجود است\r\nما در 1 - 4 وحدت حقيقت وجود را به منزلهء صفتى حقيقى و بالذات براى وجود ثابت كرديم .\r\nاز طرف ديگر ، در فصل دوم / 1 - 4 - 6 ، گفتيم كه همهء صفات حقيقى وجود عين وجودند ، پس وحدت حقيقت وجود عين حقيقت وجود است .\r\nاكنون با اثبات چهار مدعاى ذكرشده وحدت حقيقت وجود در عين كثرت آن و كثرت آن در عين وحدتش ، يعنى تشكيك وجود ، ثابت مىشود :\r\nالحقّ انّها حقيقة واحدة فى عين انّها كثيرة ، لانّا ننتزع من جميع مراتبها و مصاديقها مفهوم الوجود العامّ البديهىّ و من الممتنع انتزاع مفهوم واحد من مصاديق كثيرة بما هى كثيرة غير راجعة الى وحدة مّا . و يتبيّن به انّ الوجود حقيقة مشكّكة ذات مراتب مختلفة .\r\n\r\n","description":"","footnote":"","page_name":" 160 ","page_number":160},
  {"content":"\r\n\r\nتذكر : مدّعاى چهارم هم خود روشن است هم دليلش ، لذا در كتاب ذكرى از آن به ميان نيامده است ولى ما ، جهت زدودن ابهام و تشريح مطلب ، آن را اضافه كرديم .\r\n\r\n5 : ذكر مثال\r\nما در ضمن بيان مطلب از مثال سياهى استفاده كرديم ولى در كتاب مراتب مختلف وجود به مراتب مختلف نور تشبيه شده است . خواصى كه امروزه براى نور در فيزيك بيان مىشود با جوهر بودن نور سازگار است ولى در گذشته نور را عرض مىدانستند . به عقيدهء آنان ، نور عرض است و انتقال‌ناپذير . بنابراين ، اگر مىبينيم با تابش نور به چيزى آن‌چيز نورانى و نمايان مىشود ، نه به اين علت است كه نور از منبع نورانى به آن شىء منتقل‌شده ، بلكه به اين علت است كه روبرو شدن آن شىء با منبع نورانى آن را مستعد ساخته تا عرضى به نام « نور » در آن موجود شود . فهم ساده عرفى از نور نيز امرى بسيط و عرض مانند است . در هرحال ، مشابهت اين مثال با ممثّل خود در صورتى است كه نور را عرض تصور كنيم نه ذرّات جوهرى .\r\nبر خلاف جواهر ، كه هم مىتوانند بسيط باشند هم مركب ، اعراض همگى بسيطاند ؛ پس نور به منزله يك عرض امرى بسيط است و از اين جهت مانند حقيقت وجود است . اكنون مىدانيم كه نورها مختلف‌اند . نور يك شعى ، نور صد شمعى ، نور هزار شمعى و نور خورشيد همه نورند و ما به الاشتراك همگى نور بودن آنهاست . از طرف ديگر ، چون نورهاى مختلفى هستند ، باهم تفاوت دارند ولى تفاوت هريك از آنها با ديگرى نيز در همان نور بودن آنهاست .\r\nچنين نيست كه نور واقعى مثلا نور صد شمعى باشد و نور يك شمعى مركب باشد از نور و ظلمت . زيرا اولا ، ظلمت عدم نور است و خود چيزى نيست تا جزء يك مركّب واقع شود و ثانيا ، بنابر فرض نور بسيط است ، پس نور يك شمعى نمىتواند مركب از نور صد شمعى و امر ديگرى غير از نور باشد و همچنين نور هزار شمعى نيز فقط نور است ، نه اينكه نور است به علاوهء امرى غيرنور ، و هكذا نور خورشيد . بنابراين ، هم نور يك شمعى نور بسيط است و واجد چيزى غير از نور نيست هم نور صد شمعى هم هزار شمعى و هم نور خورشيد . پس تفاوت نور يك شمعى و صد شمعى تنها در خود نورانيت است ؛ نور صد شمعى همان نور است كه نورانيت بيشترى دارد و همچنين نور هزار شمعى همان نور است كه نورانيت بيشترى دارد و هكذا نور خورشيد . على هذا ما به الامتياز يك‌مرتبه از نور با مرتبهء ديگر آن در همان نورانيت\r\n\r\n","description":"","footnote":"","page_name":" 161 ","page_number":161},
  {"content":"\r\n\r\nاست ، همچنانكه ما به الاشتراك آن دو نيز همان نورانيت بود . پس همانند نور ، وجود نيز يك حقيقت بسيط ذو مراتب است كه تفاوت مراتب مختلف آن به كمال و نقص و شدت و ضعف است كه در آنها ما به الامتياز از سنخ ما به الاشتراك است :\r\nكما مثلّوا له بحقيقة النور ، على ما يتلقّاه الفهم الساذج ، انّه حقيقة واحدة ذات مراتب مختلفة فى الشدّة و الضعف ، فهناك نور قوىّ و متوسط و ضعيف مثلا و ليست المرتبة القويّة نورا و شيئا زائدا على النوريّة و لا المرتبة الضعيفة تفقد من حقيقة النور شيئا او تخلط بالظلمة التى هى عدم النور ، بل لا تزيد كلّ واحدة من مراتبه المختلفة على حقيقة النور المشتركة شيئا و لا تفقد منها شيئا و انّما هى النور فى مرتبة خاصّة بسيطة لم تتألّف من اجزاء و لم ينضمّ اليها ضميمة و تمتاز من غيرها بنفس ذاتها التى هى النوريّة المشتركة .\r\nفالنور حقيقة واحدة بسيطة متكثّرة فى عين وحدتها و متوحدّة فى عين كثرتها ، كذلك الوجود حقيقة واحدة ذات مراتب مختلفة بالشدّة و الضعف و التّقدّم و التأخّر و العلوّ و الدنوّ و غيرها .\r\n\r\n6 : اشكالات\r\nقبل از پرداختن به فروع اين فصل ، مناسب است به اشكالاتى كه در زمينهء مطالب گفته شده وجود دارد بپردازيم . سه اشكال مربوط به مقدمات مسئله است و يك اشكال مربوط به برهان .\r\n\r\n1 - 6 : اشكال اول\r\nدر مقدمات طرح مسئله ، كه در 1 بيان شد ، كثرت موجودات منحصر در دو قسم دانسته شد :\r\nكثرت ماهوى و كثرت وجودى ، كه اولى از ناحيهء تمايز ماهيات و دومى از انقسامات وجود حاصل شده است . اشكال مطلب اين است كه كثرت موجودات منحصر در اين دو قسم نيست ، يك نحو كثرت ديگر نيز وجود دارد كه نه به ماهيات برمىگردد و نه به انقسامات وجود ، مانند كثرتى كه در افراد يك ماهيت نوعى وجود دارد ؛ مثلا ، انسان ماهيت واحدى است كه داراى افراد كثيرى است ، مثل زيد و عمرو و بكر و خالد . بيشك ، افراد انسان و نيز بسيارى از ديگر ماهيات در خارج كثيرند ولى منشأ اين كثرت ( كثرت افرادى يك ماهيت نوعى ) نه تمايز ماهيات از يكديگر است و نه انقسامات وجود . اينكه منشأ اين نوع كثرت ماهيت افراد نيست امرى است واضح ، زيرا على الفرض ماهيت همهء آنها يكى است . اما اينكه\r\n\r\n","description":"","footnote":"","page_name":" 162 ","page_number":162},
  {"content":"\r\n\r\nمنشئش انقسامات وجود نيست ، زيرا در انقسامات وجود همواره نحوهء وجود دو قسم متفاوت است ، در حالىكه افراد ماهيت نوعيهء واحد همه از نظر نحوهء وجود يكسان‌اند . مثلا مىگوئيم :\r\n« وجود يا ذهنى است يا خارجى ؛ وجود يا بالقوه است يا بالفعل ؛ وجود يا علت است يا معلول ؛ وجود يا ممكن است يا واجب ؛ وجود يا سيّال است يا ثابت ؛ وجود يا مادّى است يا مجرد » و غيرذلك . ديده مىشود كه در اين نوع انقسام اگر قسمى ذهنى باشد ، ضرورتا قسم ديگر خارجى است ؛ اگر بالقوه باشد حتما ديگرى بالفعل است ؛ اگر علت باشد ، ناگزير ديگرى معلول است و هكذا ؛ پس در اين نوع كثرت هميشه نحوهء وجود يك قسم با نحوهء وجود قسم ديگر متفاوت است ، هر قسمى داراى يك نحو وجود است . به عبارت ديگر ، در اين نوع كثرت ، افراد و يا اقسام مختلفى كه كثير را به‌وجود مىآورند از نظر نحوهء وجود در عرض هم نيستند و حال آنكه افراد مختلف يك ماهيت نوعى يك نحو وجود دارند : همه يا خارجىاند يا ذهنى ، نه اينكه يكى خارجى باشد و ديگرى ذهنى ؛ همه ممكن‌اند نه يكى ممكن و ديگرى واجب باشد ؛ همه بالفعل‌اند ، همه معلولند و هكذا ، لذا اين نوع كثرت ناشى از انقسامات وجود نيز نيست ، بلكه نوعى ديگر از كثرت است كه برگشت آن به هيچيك از دو نوع كثرت قبلى نيست و به همان اندازه كه اصل كثرت يقينى و محرز است اين نوع كثرت نيز يقينى و محرز است ، لذا بايد آن را به شكل ديگرى تبيين كرد .\r\n\r\n2 - 6 : اشكال دوم\r\nاشكال دوم ، كه قبلا در ذيل جوابى كه در 1 - 1 - 1 گذشت نيز بدان اشاره شد ، در اين مورد است كه گفته شد كه كثرت ماهوى ذاتا از آن ماهيت است و اگر آن را به‌وجود نسبت دهيم ، به عرض ماهيت است . اين سخن جاى بحث و گفتگو دارد ، زيرا در فصل اول / 1 - 1 - 6 گذشت كه بنابر اصالت وجود و اعتباريّت ماهيت تمام احكام و محمولاتى كه بر ماهيت حمل مىشوند بالعرض‌اند ؛ يعنى ، تنها مفهوم « موجود » نيست كه بر ماهيت بالعرض و المجاز حمل مىشود ، بلكه بنابر آنچه گفته شد ، هر حكمى و هر محمولى غير از محمول « موجود » نيز اگر بر ماهيت حمل شود ، بالذات حكم وجود است و به عرض وجود بر ماهيت حمل مىگردد . پس وجود واسطهء در عروض و حيثيت تقييديه است براى تمام احكامى كه بر ماهيات حمل مىشوند ، حتى ذات و ذاتيات ماهيت . بنابراين ، هيچ حكم و محمولى كه بدون واسطه در عروض بر\r\n\r\n","description":"","footnote":"","page_name":" 163 ","page_number":163},
  {"content":"\r\n\r\nماهيت حمل شود باقى نمىماند و به عبارت روشنتر ماهيت حقيقتا و بالذات به هيچ وصف و صفتى متصف نمىشود . با توجه به اين مطلب ، چگونه مىتوان بين « اتصاف كثرت ماهوى به وجود » و « اتصاف ماهيت به كثرت ماهوى » فرق نهاد ؟ « 1 »\r\nبنابر توضيحات فوق ، اين هردو يك حكم دارند ، همان‌طور كه اتصاف كثرت ماهوى به وجود ، يعنى موجود بودن كثرت ماهوى ، بالعرض است ، اتصاف ماهيت به كثرت ماهوى نيز بالعرض مىباشد ؛ زيرا گفته شد كه تمام اوصاف ماهيت بالعرض است . در هرحال ، جواب مذكور با مطلبى كه در فصل اول / 1 - 6 بيان شد سازگار نيست و قهرا با اين جواب مشكلى حل نمىگردد .\r\n\r\n3 - 6 : اشكال سوم\r\nملاحظه شد كه لبّ مدعاى كتاب اين است كه تمام تقسيمات وجود به اختلاف و كثرت تشكيكى وجود برمىگردد . معناى اين سخن اين است كه در هريك از تقسيمات وجود فرق بين دو قسم فرق تشكيكى است . پس تفاوت وجود ذهنى و خارجى به تشكيك است ، يكى مرتبهء كامل وجود است و ديگرى مرتبهء ناقص آن . نيز بين وجود بالقوه و وجود بالفعل ، بين وجود سيّال و وجود ثابت ، بين وجود ممكن و وجود واجب ، بين وجود علت و وجود معلول ، بين وجود مادى و وجود مجرد و همچنين در ساير تقسيمات وجود تفاوت دو قسم به نقص و كمال و شدت و ضعف است . اين مطلب نيز قابل قبول نيست ، در پاره‌اى از تقسيمات وجود اين سخن صادق است ، مثل تقسيم وجود به ممكن و واجب ، به مادى و مجرد ، به معلول و علت ، زيرا چنان كه خواهيم ديد ، وجود معلول مرتبهء ضعيف وجود و وجود علت مرتبهء قوى آن است و همچنين است وجود ممكن و واجب و . . . در اين موارد ، اختلاف بين دو قسم اختلاف تشكيكى است اما پاره‌اى از انقسامات وجود ، مانند انقسام به واحد و كثير ، را نمىتوان به اين‌گونه تشكيك - تشكيك به معناى كمال و نقص و شدت و ضعف يك حقيقت واحد - برگرداند ، مگر اينكه مقصود تشكيك به معناى عام باشد كه عبارت است از صرف اينكه ما به الامتياز به ما به الاشتراك برگردد ، نه تشكيك به معناى خاص كه مستلزم كمال و نقص و شدت و ضعف مراتب حقيقت واحد است . استاد علامه ( ره ) در حواشى خود بر اسفار به\r\n\r\n\r\n","description":"","footnote":"\r\n( 1 ) - ر . ك . 1 - 1 - 1 .\r\n","page_name":" 164 ","page_number":164},
  {"content":"\r\n\r\nچنين امرى ملتزم شده‌اند « 1 » ولى ارادهء چنين معنايى با وصفى كه در اين كتاب براى تشكيك آمده است سازگار نيست ، زيرا در اين كتاب حقايق تشكيكى به منزلهء مراتب يك حقيقت واحد كه اختلاف آنها به كمال و نقص و شدت و ضعف است معرفى شده‌اند .\r\n\r\n4 - 6 : اشكال بر برهان\r\nدر برهان مذكور در 1 - 4 ، دو مقدمه ذكر شد كه مقدّمهء اول اين بود كه « مفهوم وجود مفهومى واحد است » و مقدمهء دوم اينكه « مصاديق مفهوم واحد داراى جهت اشتراك واحدى هستند » .\r\nبه نظر مىرسد كه مقدمه دوم اين قياس نيز مخدوش است . ما ابتدا آن را نقض و سپس اشكالش را بيان مىكنيم .\r\n\r\n1 - 4 - 6 : نقض\r\nموارد متعددى در فلسفه وجود دارد كه به اقرار خود حكما مصاديق مفهوم واحد واجد هيچ جهت اشتراكى نيستند و متباين به تمام ذات هستند ولى ذهن از آنها مفهومى واحد انتزاع و بر آنها حمل مىكند . مثلا اجناس عاليه يا مقولات عشر متباين به تمام ذات هستند ، هيچ مقوله‌اى با مقولهء ديگر در هيچ جهتى اشتراك ندارد ولى ذهن انسان مفهوم « ماهيت » را از آنها انتزاع و بر آنها حمل مىكند و نيز مفهوم « عرض » را از نه مقولهء عرضى انتزاع نموده بر آنها حمل مىكند .\r\n\r\n2 - 4 - 6 : اشكال\r\nمقدمهء مزبور تنها در مورد معقولات اولى صحيح است . در مرحلهء چهارم / فصل اول / 2 - 1 - 3 - 7 و 1 - 3 - 7 ، خواهيم گفت كه معقولات اولى مفاهيمى هستند كه عروض و اتّصافشان هردو در خارج است ؛ يعنى ، مفاهيمى هستند كه هريك ما بازاء دارند و با وجودى مخصوص به خود موجود مىشوند و ممكن نيست دو معقول اولى با يك وجود موجود شوند ، بر خلاف معقولات ثانيهء فلسفى كه ما بازاء ندارند و بر هر موضوعى حمل شوند با وجود آن موضوع موجود مىشوند و بنابراين ممكن است تعداد زيادى از آنها با يك وجود موجود شوند . به تعبير روشنتر ، كثرت معقولات اولى دالّ بر كثرت موجودات خارجى است ولى كثرت معقولات ثانيهء فلسفى دالّ بر كثرت موجودات خارجى نيست .\r\n\r\n\r\n","description":"","footnote":"\r\n( 1 ) - الاسفار الاربعه ، ج 1 ، ص 433 - 431 ، حواشى علامهء طباطبائى .\r\n","page_name":" 165 ","page_number":165},
  {"content":"\r\n\r\nهمان‌طور كه كثرت معقولات اولى ، دليل بر كثرت موجودات خارجى است ، وحدت آنها نيز مىتواند دالّ بر نوعى وحدت در مصاديق خارجى آنها باشد . پس اگر از تعدادى از اشيا يك معقول اوّل انتزاع كرديم يا يك معقول اول را بر آنها حمل كرديم ، مىتوان استدلال كرد كه در اين اشيا يك جهت عينى وجود دارد كه همو منشأ انتزاع و ملاك صدق اين معقول اول بر آن اشيا و مصاديق كثير است ؛ اما در مورد معقولات ثانيه اين سخن درست نيست ؛ يعنى ، همان‌طور كه كثرت آنها دالّ بر كثرت موجودات جهان خارج نيست ، وحدت آنها نيز دال بر وحدت مصاديق خارجى آنها نيست و لهذا ممكن است كه ذهن انسان از تعدادى از اشيا كه هيچ جهت وحدت عينى و خارجى ندارند يك معقول ثانى فلسفى انتزاع و بر آنها حمل نمايد ؛ مثلا ، ذهن تعدادى از اشيا را در قياس با امر ثالثى لحاظ كند و چون همهء آنها در قياس با آن امر نسبت واحدى دارند ، يك مفهوم از آنها انتزاع كند .\r\nبهتر است مطلب را چنين بيان كنيم : ما نيز اين مقدمه كلى را كه « از مصاديق متعدّد نمىتوان مفهومى واحد انتزاع كرد يا مفهومى واحد را بر آنها حمل كرد ، مگر جهت واحدى داشته باشند » مىپذيريم و الا لازم مىآيد هر مفهومى از هر مصداق دلخواهى انتزاع شود و بر هر مصداق دلخواهى نيز حمل گردد ، منتها سخن در اين است كه اين جهت واحد لزوما عينى خارجى نيست و ممكن است جهتى عقلى باشد ، به اين معنا كه در مواردى كه آن مفهوم واحد معقول اول و منتزع از جهت عينى است آن جهت وحدت هم جهتى عينى خواهد بود كه در مصاديق خارجى حقيقتا ما بازاى آن وجود دارد ولى در مواردى كه آن مفهوم انتزاع شده يك معقول ثانى فلسفى است آن جهت واحد ممكن است جهتى عينى نباشد ، بلكه عقل در آن مصاديق جهت مشتركى لحاظ كند و بدان لحاظ اين مفهوم را انتزاع كرده بر آنها حمل كند .\r\nمثلا ، عقل انسان اجناس عاليه را از آن حيث كه در جواب سؤال از « ما هو ؟ » واقع مىشوند ملاحظه مىكند و به اعتبار اين جهت عقلى واحد مفهوم « ماهيت » را از آنها انتزاع مىكند و به اعتبار همين جهت عقلى واحد نيز اين مفهوم را بر آنها حمل مىنمايد . واضح است كه جواب سؤال « ما هو ؟ » بودن يك جهت عينى در مقولات نيست و الا لازم مىآيد كه مفهوم « ماهيت » جنس عالى براى هر ده مقوله باشد و طبعا هيچيك از آن ده مقوله جنس عالى نخواهند بود ، پس اين جهت حيثيت واحدى است كه عقل در آنها لحاظ مىكند .\r\nبنابراين ، در مورد حقايق وجودى نيز همين مطلب صادق است ، زيرا مفهوم وجود نيز يك\r\n\r\n","description":"","footnote":"","page_name":" 166 ","page_number":166},
  {"content":"\r\n\r\nمعقول ثانى فلسفى است نه يك معقول اول . بنابراين ، وحدت آن دالّ بر وجود يك جهت عينى در مصاديق آن ، يعنى در حقيقت وجود ، نيست . پس ممكن است حقايق وجودى متباينى در خارج وجود داشته باشند ولى عقل انسان جهتى واحد در قياس با عدم براى همهء آنها لحاظ كند ؛ يعنى ، همهء آنها را از آن حيث كه طارد عدم‌اند ملاحظه نمايد و با لحاظ اين جهت عقلى واحد مفهوم وجود را ، كه مفهومى است واحد ، از آنها انتزاع و بر آنها حمل كند . پس از طريق وحدت مفهوم وجود ، به وحدت عينى حقيقت وجود نمىتوان پى برد . بنابراين ، مدعاى سوم از چهار مدعاى ذكرشده اثبات نشده باقى مىماند و در نتيجه مشرب حكمت متعاليه ، مبنى بر وحدت حقيقت وجود در عين كثرت و كثرت آن در عين وحدت ، با اين برهان ثابت نمىشود .\r\n\r\n7 : مشرب پنجم\r\nبا توجه به اشكالات وارد بر مقدمات طرح مسئله و نيز مخدوش بودن برهان آن ، به اين نتيجه مىرسيم كه مشرب حكمت متعاليه نيز صحيح نيست ، بنابراين بايد به راه‌حل قابل قبولى دست يافت ، اين راه‌حل را مىتوان مشربى در قبال مشارب چهارگانهء گذشته دانست كه مبتنى بر مقدمات زير است :\r\n1 . در جهان سلسله يا سلسله‌هاى علّى و معلولى وجود دارد .\r\n2 . وجود هر معلولى عين ربط به علت خود است و باصطلاح وجود رابط است و وجود علت آن نسبت به‌وجود معلول مستقل است . توضيح اين مقدمه در 1 - 3 باختصار گذشت و در مرحلهء دوم / فصل اول / 1 نيز خواهد آمد .\r\n3 . هر وجود رابط نسبت به‌وجود مستقلى كه مربوط به آن است ضعيف و ناقص است و آن وجود مستقل نسبت به اين وجود رابط شديد و كامل است .\r\n4 . علة العلل همهء اشيا خداوند تعالى است ، پس سلسله يا سلسله‌هاى علّى و معلولى همه به خداوند ختم مىشود .\r\nبراساس چهار مقدمهء فوق ، كليهء موجودات يك حقيقت واحد ذو مراتب را تشكيل مىدهند كه بعضى از مراتب آن ( وجود معلولات ) متقوّم به بعض ديگر ( وجود علل ) هستند و كلّ آنها به‌وجود واجب تعالى متقوّم‌اند . در اين تصوير از جهان خارج ، مراتبى از وجود كه معلول و عين الربطاند نسبت به مراتب ديگر كه علت و مربوط به‌اند ضعيف و ناقص‌اند و\r\n\r\n","description":"","footnote":"","page_name":" 167 ","page_number":167},
  {"content":"\r\n\r\nبالعكس : وجود علل نسبت به معلولات شديد و كامل‌اند . پس در هر سلسلهء علّى و معلولى ، بين علل و معلولاتشان ، تشكيك به معناى خاص آن وجود دارد ، در عين‌حال بين دو معلول از علت واحد يا دو موجودى كه در دو سلسله از علل واقع شده‌اند و يا بين افراد حقيقت نوعيهء واحد نه عليت و معلوليتى در كار است و نه تشكيكى ، چنين موجوداتى نسبت به هم تباين دارند .\r\nاشكالاتى كه بر ساير اقوال وارد بود بر اين قول وارد نيست ، زيرا اولا ، در اين قول كثرت پذيرفته شده است و ثانيا ، كثرت در آن منحصر در كثرت ماهوى و كثرت ناشى از انقسام وجود نيست ، علاوه بر كثرت ماهوى و وجودى مزبور ، كثرت افراد مختلف ماهيت نوعى واحد نيز مورد قبول است و ثالثا ، تشكيك به‌طور مطلق ، يعنى بين تمام حقايق وجودى ، پذيرفته نشده است ، تنها بين علل و معلولات آنها پذيرفته شده است و رابعا ، بين موجودات تباين محض - آنچنانكه به فيلسوفان مشائى نسبت داده شده است - حكمفرما نيست ، بلكه خداوند تنها وجود مستقل محض و كامل على الاطلاق است و هرچيزى عين الربط به او و از شئون و مجالى فيض اوست ، پس جهان خارج به صورت يك وجود كامل على الاطلاق همراه با جلوه‌ها و رابطهاى او تصوير مىگردد .\r\n\r\n8 : فروع\r\nو يتفرع على ما تقدّم امور :\r\n\r\n1 - 8 : فرع اول\r\nدر 4 - 3 ، كه مشرب حكمت متعاليه را بيان كرديم در اين مورد توضيح داديم كه ما به الامتياز حقايق وجودى به ما به الاشتراك آنها برمىگردد و در اينجا باختصار دوباره به آن اشاره مىكنيم .\r\nاگر مىبينيم وجودى از وجود ديگر متمايز است ، اين تمايز به‌واسطهء نفس حقيقت اين دو وجود است ؛ حقيقت اين دو وجود عين تمايز از يكديگر است ، نه اينكه چيزى غير از وجود با يكى از اين دو وجود تركيب يا مخلوط شده و موجب امتياز آنها از يكديگر شده است ؛ زيرا اولا ، على الفرض هر وجودى بسيط است ، پس نمىتواند مركب باشد و ثانيا ، در دار هستى غير\r\n\r\n","description":"","footnote":"","page_name":" 168 ","page_number":168},
  {"content":"\r\n\r\nاز وجود چيزى يافت نمىشود ، هرچه هست حقيقت وجود است ، غير از وجود بطلان و عدم محض است ، پس چيز ديگرى نيست تا با يك وجود تركيب شود و آن را از ديگرى ممتاز سازد . لهذا تمايز هر وجودى عين ذات اوست ، همان‌طور كه وحدت و جهت اشتراك آن با ساير وجودات نيز عين ذات اوست ؛ يعنى ، وحدتش عين كثرت اوست و كثرتش عين وحدت اوست و هردو عين ذات او هستند ، پس وحدت و كثرت اين حقيقت يك چيزند و از هم جدا نيستند . تا اينجا مطلب تازه‌اى نيست ، آنچه تازه است اين است كه هرچند اين وحدت و كثرت عين يكديگر و هردو عين حقيقت و ذات وجودند و هر خاصيتى هست ، اعم از تمايز يا سنخيت ، نيز خاصيت همين حقيقت بسيط واحد است ، منافاتى ندارد كه عقل انسان تمايز اشيا را به جهت كثرت اين حقيقت نسبت دهد نه به جهت وحدتش و سنخيت و اشتراك اشيا را به جهت وحدت آن نسبت دهد نه به جهت كثرتش ؛ زيرا گرچه اين دو جهت در خارج عين يكديگرند و تمايزى ندارند و خواص آنها - اعم از تمايز و سنخيت - نيز همه خواص يك حقيقت‌اند ، عقل قادر است كه در ظرف تحليل خود آنها را از يكديگر متمايز ساخته به يكى از آنها يك خاصيت نسبت دهد و به ديگرى خاصيتى ديگر . اين نوع تحليل‌ها تا زمانى كه خود عقل توجه دارد كه مصداق امور تحليل‌شده در خارج يك چيز است بلا اشكال است . اساسا كار عقل همين نوع تحليل‌هاست :\r\nالامر الاوّل ، انّ التمايز بين مرتبة من مراتب الوجود و مرتبة اخرى انّما هو بنفس ذاتها البسيطة التى ما به الاشتراك فيها عين ما به الامتياز و لا ينافيه مع ذلك ان ينسب العقل التمايز الوجودىّ الى جهة الكثرة فى الوجود دون جهة الوحدة و لا ان ينسب الاشتراك و السنخيّة الى جهة الوحدة .\r\n\r\n2 - 8 : فرع دوم\r\nبراى فهم مطالب اين فرع ، بايد توجه داشت كه ما دو نوع اطلاق و تقييد داريم : يكى اطلاق و تقييد در مفاهيم و ديگرى اطلاق و تقييد در حقيقت خارجى وجود .\r\nاطلاق و تقييد در مفاهيم در جايى است كه مفهوم عامى داريم و مفهوم ديگرى به آن ضميمه مىكنيم به‌طورى كه موجب شود دايرهء مفهوم اول ضيق شود ؛ مثلا ، مفهوم اسب\r\n\r\n","description":"","footnote":"","page_name":" 169 ","page_number":169},
  {"content":"\r\n\r\nمفهومى عام است كه شامل همهء اسبها مىشود ولى با ضميمه كردن مفهوم سفيد به آن و به‌وجود آمدن تركيب تقييدى « اسب سفيد » دايرهء مفهوم اول ضيق شده تنها شامل پاره‌اى از اسبها مىشود .\r\nاين اطلاق و تقييد در باب مفاهيم است . در اين فرع ، با اين نوع اطلاق و تقييد سروكار نداريم ، بلكه نوع ديگرى از آن در اينجا مورد توجه است : اطلاق و تقييد در حقيقت خارجى وجود .\r\nمقصود از اين نوع اطلاق و تقييد اين است كه ما دو مرتبه از مراتب وجود را در نظر گيريم كه يكى ضعيف است و ديگرى شديد و آنها را باهم مقايسه كنيم . در اين مقايسه ، مىبينيم كه مرتبهء ضعيف طبعا پاره‌اى از كمالات مرتبهء شديد را ندارد ولى مرتبهء شديد واجد همهء كمالات مرتبهء ضعيف است به علاوهء كمالات بيشترى كه مرتبهء ضعيف واجد آنها نيست . به عبارت ديگر ، وجود مرتبهء شديد نسبت به‌وجود مرتبهء ضعيف از وسعت بيشترى برخوردار است .\r\nمرتبهء ضعيف در حد خاصى تمام مىشود و در ماوراى آن حدّ تحقق ندارد ولى مرتبهء شديد بعد از آن حدّ نيز محقق است . براى روشنتر شدن مطلب ، لازم است به طرز كار ذهن در اين مورد اشاره كنيم . ذهن در اين مورد ابتدا بين دو مرتبهء ضعيف و قوى مقايسه به عمل مىآورد .\r\nسپس در اثر مقايسهء مزبور ، براى مرتبهء ضعيف ، دايره‌اى وسيعتر از حد آن - در حدّ وسعت وجود شديد - اعتبار مىكند و در نهايت در درون اين دايرهء اعتبارشده محدوده‌اى در حد مرتبهء ضعيف فرض مىكند كه داخل آن محدوده را وجود مرتبهء ضعيف پر كرده است و خارج آن را عدم آن . در حقيقت ، خود « نبودن وجود ضعيف در خارج از حدش » را چيزى مىداند كه حقيقتا موجود است ؛ يعنى ، عدم و نيستى را چيزى فرض مىكند كه جاى هستى را در خارج از حدّ آن پر كرده است . سپس بعد از تمام اين اعتبارات حكم مىكند كه مرتبهء ضعيف داراى چيزى به نام « عدم » است كه وجود آن را مقيّد و محدود كرده و آن را در بر گرفته است ، بر خلاف مرتبهء شديد كه وقتى با مرتبهء ضعيف سنجيده مىشود عدمى كه دربرگيرنده و محدود كنندهء آن باشد ندارد . پس به اين ترتيب ، در متن خارج و در حقيقت وجود ، به يك وجود مقيّد و يك وجود مطلق مىرسد . مقصود از اطلاق و تقييد حقيقت وجود همين است .\r\nهمان‌طور كه پيداست اولا ، اين اطلاق و تقييد نسبى است ؛ يعنى ، عقل انسان با مقايسهء مرتبهء ضعيف وجود نسبت به مرتبهء شديد آن چنين اطلاق و تقييدى را اعتبار مىكند ، پس اطلاق مرتبهء شديد تنها نسبت به مرتبهء ضعيف است ، نه اينكه فى حد نفسه يا با مقايسه با\r\n\r\n","description":"","footnote":"","page_name":" 170 ","page_number":170},
  {"content":"\r\n\r\nمراتب اشدّ نيز مطلق باشد ، همچنين تقييد مرتبهء ضعيف نيز نسبى است و ثانيا ، بايد كمال دقت را داشت كه در جهان خارج جز وجود چيزى نيست ، پس اين تنها در ظرف اعتبار ذهن است كه با مقايسهء اين دو مرتبه براى مرتبهء ضعيف وسعت بيشترى فرض‌شده كه قسمتى از آن را وجود پر كرده است ؛ كأنه خلئى « 1 » است كه تنها بخشى از آن را وجود مرتبهء ضعيف پر نموده است . همه اينها ناشى از مقايسات و اعتبارات ذهن است . در هرحال ، چه بخواهيم و چه نخواهيم ، ذهن ما اين‌گونه عمل مىكند ، پس گزيرى از آن نيست ، نهايت اين است كه با آگاهى از آن مراقب باشيم به اشتباه دچار نگرديم .\r\nبار ديگر ، عين همين مقايسه را بين مرتبهء شديد و مرتبهء اشدّ ، كه فوق آن است ، انجام مىدهد و مرتبهء شديد را نسبت به مرتبهء اشد مقيد و مرتبهء اشدّ را نسبت به شديد مطلق مىخواند و به همين ترتيب اين مقايسات ادامه دارد تا برسد به مرتبه‌اى كه هيچ حدى ندارد ، فعليت محض و وجود صرف است و هيچ عدمى آن را در بر نگرفته است . كأنّه وجودى است كه تمام خلأ نامتناهى را پر كرده است ، نظر به اينكه اين مرتبه حدى ندارد ، گاه در مورد آن مجازا مىگويند : « حد آن لا حدّى است . » تا اينجا ، سير ما از ضعيف به شديد بود ؛ يعنى ، در هر مقايسه ، وجودى را با وجود ديگرى اشدّ از آن مىسنجيديم و در هر سنجشى به‌وجودى مطلقتر از قبلى دست مىيافتيم ، پس سير ما از مقيد به مطلق بود و در نهايت منتهى مىشديم به وجودى كه مطلقا مطلق است ؛ يعنى ، مطلق نسبى نيست و هيچ عدمى آن را مقيّد نساخته است . اكنون ممكن است عكس اين سير را در پيش گيريم ، يعنى از وجود شديد به سوى ضعيف و از مطلق به مقيّد سير كنيم . در اين صورت ، در هر مقايسه‌اى ، به‌وجودى مقيد نسبت به‌وجود قبلى برمىخوريم و بالاخره در انتها به مرتبه‌اى از وجود مىرسيم كه در مرز عدم واقع شده و قدم بعدى آن عدم صرف است و آن وجودى است كه از وجود و فعليت تنها وجود و فعليت قوه را داراست و لا غير ؛ يعنى ، قوهء محض است و هيچ فعليتى ندارد ، مگر فعليت قوه را ؛ يعنى ، در بالقوه بودن بالقوه نيست ، بلكه بالفعل است :\r\nالامر الثانى ، انّ بين مراتب الوجود اطلاقا و تقييدا بقياس بعضها الى بعض ، لمكان ما فيها من\r\n\r\n\r\n","description":"","footnote":"\r\n( 1 ) - مقصود خلأ مكانى نيست و اين صرفا يك تشبيه است ، هرچند در خلأ مكانى نيز ذهن همين‌گونه عمل مىكند ، يعنى يك فضاى لا يتناهى خالى فرض مىكند كه قسمتى از آن را عالم اجسام پر كرده است در حالىكه چنين فضايى وجود ندارد و صرفا ساختهء ذهن است .\r\n","page_name":" 171 ","page_number":171},
  {"content":"\r\n\r\nالاختلاف بالشدّة و الضعف و نحو ذلك . و ذلك انّا اذا فرضنا مرتبتين من الوجود ، ضعيفة و شديدة ، وقع بينهما قياس بالضرورة و كان من شأن المرتبة الضعيفة انّها لا تشتمل على بعض ما للمرتبة الشديدة من الكمال لكن ليس شىء من الكمال الذى فى المرتبة الضعيفة الّا و المرتبة الشديدة واجدة له ، فالمرتبة كالمؤلفة من وجدان و فقدان ، فذاتها مقيّدة بعدم بعض ما فى المرتبة الشديدة من الكمال و ان شئت فقل : « محدودة » ؛ و اما المرتبة الشديدة فذاتها مطللقة غير محدودة بالنسبة الى المرتبة الضعيفة . و اذا فرضنا مرتبة اخرى فوق الشديدة ، كانت نسبة الشديدة الى هذا التى فرضنا فوقها كنسبة التى دونها اليها و صارت الشديدة محدودة بالنسبة الى ما فوقها ، كما كانت مطلقة بالنسبة الى ما دونها . و على هذا القياس فى المراتب الذاهبة الى فوق حتّى تقف فى مرتبة ليست فوقها مرتبة ، فهى المطلقة من غير ان تكون محدودة الّا بأنّها لا حدّلها و الامر بالعكس مما ذكر اذا اخذنا مرتبة ضعيفة و اعتبرناها مقيسة الى مرتبة من الكمال و الفعليّة ليس لها من الفعليّة الّا فعليّة ان لا فعليّة لها .\r\n\r\n3 - 8 : فرع سوم\r\nحاصل فرع دوم اين شد كه جميع مراتب وجود بجز مرتبه اعلاى آن محدودند و به تعبيرى كه قبلا گفتيم بجز مرتبهء اعلاى وجود ، كه هيچ نحو عدمى او را احاطه نكرده است ، تمام مراتب ديگر را نحوى عدم دربر گرفته است . اين مطلب را به اين نحو نيز مىتوان گفت كه عدم با وجود توأم شده و لابلاى آن جايگزين گرديده و موجب به‌وجود آمدن مراتب مختلف وجود شده است . هر مرتبه‌اى كه توأم با عدم بيشترى است محدودهء آن ضيقتر و سعهء آن كمتر است و هر مرتبه‌اى كه توأم با عدم كمترى است محدودهء آن بازتر و سعهء آن بيشتر است ، تا برسد به مرتبهء اعلاى وجود كه توأم با هيچ نحو عدمى نيست و وجود خالص و صرف است . پس بدين ترتيب ، به نوعى تركيب جديد مىرسيم : تركيب از وجود و عدم . مراتب مختلف وجود از تركيب وجود و عدم حاصل شده‌اند ، بجز مرتبهء اعلاى آن‌كه عارى از اين نوع تركيب و بسيط است . واضح است كه اين نوع بساطت و تركيب غير از ساير بساطت و تركيبهايى است كه تاكنون با آن آشنا شده‌ايم . تركيباتى كه تاكنون با آنها آشنا شده‌ايم عبارت‌اند از تركيب از اجزاء خارجى كه همان تركيب از ماده و صورت خارجى است ، تركيب از اجزاء عقلى كه همان تركيب از ماده و صورت عقلى است ، تركيب از جنس و فصل كه آن نيز به‌وسيلهء عقل لحاظ\r\n\r\n","description":"","footnote":"","page_name":" 172 ","page_number":172},
  {"content":"\r\n\r\nمىشود و تركيب از اجزاء وهمى كه همان تركيب از اجزاء مقدارى است و در مقابل هريك از اين تركيبها نيز يك نوع بساطت وجود دارد ولى تركيب از وجود و عدم و بساطت مقابل آن به هيچيك از اين اقسام بساطت و تركيب باز نمىگردد :\r\nالامر الثالث ، تبيّن من جميع ما مرّ انّ للمراتب المترتّبة من الوجود حدودا غير اعلى المراتب ، فانّها محدودة بانّها لا حدّ لها . و هذا المعنى ، اعنى دخول الاعدام فى مراتب الوجود المحدودة و عدم دخولها المؤدّى الى الصرافة ، نوع من البساطة و التركيب فى الوجود غير البساطة و التركيب المصطلح عليها فى موارد اخرى و هو البساطة و التركيب من جهة الاجزاء الخارجيّة او العقليّة او الوهميّة .\r\nمجدّدا هشدار مىدهيم كه تمام تعبيرات فوق تعبيراتى است مجازى كه ناشى از اعتبارات ذهن است و مفرّى از آن نيست . در فرع قبل ، بتفصيل گذشت كه ذهن ما خودبخود در ظرف اعتبار خود سلب تحصيلى را به ايجاب عدولى برمىگرداند و به اين ترتيب ، در مقايسهء يك مرتبهء وجود با مرتبهء قويتر آن ، عدم را چيزى فرض مىكند كه در خارج از مرتبهء وجود ضعيف جاى خالى آن را پر كرده است و به اين شكل ذهن انسان عدم را با وجود توأم و تركيب مىكند ؛ ولى عدم واقعى همان سلب تحصيلى است ، نه ايجاب عدولى ، پس عدم واقعى شيئيتى ندارد ، چيزى نيست تا لابلاى وجود جايگزين گشته با آن تركيب شود و از تركيب آنها مراتب وجود حاصل شود . عدم واقعى نقيض وجود است و محال است دو نقيض باهم تركيب شوند و از تركيب آنها شيئى فراهم آيد . گذشته از اينكه كرارا گفته‌ايم كه وجود حقيقتى است بسيط ، نه جزء دارد و نه جزء چيزى است ، پس ممكن نيست از تركيب وجود و عدم مرتبه‌اى از وجود تحقق يابد و الّا مستلزم مركب بودن حقيقت وجود است در آن مرتبه .\r\nو ظاهر انّ هذه الحدود الملازمة للسلوب و الاعدام و الفقدانات التى نثبتها فى مراتب الوجود ، و هى اصيلة و بسيطة ، انّما هى من ضيق التعبير و الّا فالعدم نقيض الوجود و من المستحيل ان يتخلّل فى مراتب نقيضه .\r\n\r\n4 - 8 : فرع چهارم\r\nدر خلال مطالب دو فرع قبلى ، معلوم شد كه مرتبهء وجود هرچه قويتر و شديدتر باشد ، سلبها و\r\n\r\n","description":"","footnote":"","page_name":" 173 ","page_number":173},
  {"content":"\r\n\r\nمحدوديتهاى آن كمتر است و وسعت و اطلاقش بيشتر و بالعكس : هرچه ضعيفتر باشد ، سلبها و محدوديتهاى آن بيشتر است و وسعت و اطلاق آن كمتر . پس با توجه به اينكه مراتب وجود با تنزل يافتن از مرتبهء اعلى ضعيف مىشوند و با ترقّى و بالا رفتن به سوى مرتبهء اعلى شديد مىگردند ، مىتوان گفت كه مراتب وجود ، هرچه تنزل يابند ، سعهء آنها كمتر و محدوديت آنها بيشتر مىشود و هرچه ترقى نمايند ، سعهء آنها بيشتر و محدوديت آنها كمتر مىشود تا برسيم به مرتبهء اعلاى وجود كه هيچ محدوديتى ندارد و داراى سعهء بىنهايت است ، هيچ عدم و سلبى در اين مرتبه نيست و وجود خالص صرف و بسيط من جميع الجهات است :\r\nالامر الرابع ، انّ المرتبة ، كلّما تنزّلت ، زادت حدودها و ضاق وجودها و كلّما عرجت و زادت قربا من اعلى المراتب ، قلّت حدودها و اتّسع وجودها ، حتى يبلغ اعلى المراتب ، فهى مشتملة على كلّ كمال وجودىّ من غير تحديد و مطلقة من غير نهاية .\r\n\r\n5 - 8 : فرع پنجم\r\nمطلب اين فرع نيز در ضمن فروع گذشته بيان شد و باختصار اينكه ما وقتى از مراتب ضعيف به سوى مراتب شديد سير مىكنيم در نهايت منتهى مىشويم به مرتبهء اعلاى وجود كه حدّ و نهايتى ندارد و فوق آن مرتبهء ديگرى متصور نيست ؛ و وقتى از مراتب شديد به سوى مراتب ضعيف سير مىكنيم منتهى مىشويم به ضعيفترين مرتبهء وجود كه بعد از آن مرتبهء ديگرى از وجود متصوّر نيست ، بلكه پس از آن عدم صرف است و اين همان مرتبهء قوّهء صرف است كه فعليتى جز بالقوه بودن ندارد . پس براى سلسله مراتب وجود دو طرف و به تعبير كتاب دو « حاشيه » وجود دارد : حاشيه‌اى در جانب شدت آن و حاشيه‌اى در جانب ضعف آن :\r\nالامر الخامس ، انّ للوجود حاشيتين من حيث الشدّة و الضعف و هذا ما يقتضى به القول بكون الوجود حقيقة مشكّكة .\r\n\r\n6 - 8 : فرع ششم\r\nدر اين فرع ، درصدد پاسخ به اين سؤال هستيم كه « تخصص وجود به چيست ؟ » اين فرع در اسفار « 1 » ، به صورت يك فصل مستقل تحت عنوان « تخصص الوجود بماذا ؟ » مطرح شده است .\r\nبراى روشن شدن سؤال فوق ، نخست بايد تاريخچهء اين بحث را مطرح كرد .\r\n\r\n\r\n","description":"","footnote":"\r\n( 1 ) - الاسفار الاربعه ، ج 1 ، ص 44 .\r\n","page_name":" 174 ","page_number":174},
  {"content":"\r\n\r\n\r\n1 - 6 - 8 : تاريخچهء بحث\r\nاين سؤال كه « تخصص وجود به چيست ؟ » ابتدا در كتب متكلمين مطرح‌شده . براى فهم مقصود آنها ، لازم است بدانيم كه قبل از صدر المتألهين مباحث فلسفى ناخودآگاه براساس اصالت ماهيت طرح و بررسى مىشده است و كمتر بحثى يافت مىشود كه از آن بوى اصالت وجود به مشام برسد . در بيشتر مباحث ، اثرى نامرئى از اصالت ماهيت وجود دارد . اين اثر حتى در پاره‌اى از مباحثى كه خود صدر المتألهين ( ره ) مطرح كرده است به چشم مىخورد . اگر ذهن انسان به اصالت ماهيت خو گرفته باشد ، طبعا با شنيدن لفظ « وجود » مفهوم وجود به ذهن متبادر مىشود و از گفتن آن نيز مفهوم وجود اراده مىشود . پس در مباحث كلامى - كه همه متعلق به حوزه‌هاى فلسفى كلامى قبل از صدر المتألهين است - هنگامى كه لفظ وجود به‌كار برده مىشود جز مفهوم عامّ وجود اراده نمىشود . با توجه به اين مطلب ، معناى سؤال فوق در نظر متكلمين اين است كه « مفهوم عام وجود به چه چيزى تخصّص پيدا مىكند ؟ » ؛ يعنى ، مفهوم عامّ وجود چگونه خاص و مقيّد مىشود . گاه صريحا به‌جاى واژهء « تخصص » از واژهء « تقيّد » استفاده شده است و سؤال اينچنين مطرح شده است كه « مفهوم وجود با چه چيزى مقيّد مىشود ؟ » . در هرحال ، معناى اين سؤال در مباحث كلامى روشن است . سؤالى است دربارهء مفهوم وجود كه مفهومى است عام و اينكه اين مفهوم عام چگونه مقيد و خاص مىگردد . جواب آن نيز روشن است ، بايد مفهوم ديگرى به آن ضميمه گردد تا خاص و مقيد شود كه آن مفهوم نيز معمولا جز مفهوم ماهوى نيست ، مثل وجود انسان ، وجود درخت ، وجود سنگ كه هر سه خاص و مقيدند . پس با اين توضيح ، وقتى در عرف متكلمين گفته مىشود :\r\n« وجود عام يا مطلق و وجود خاص يا مقيد » جز مفهوم عام وجود و مفهوم خاص و مقيد آن چيز ديگرى در نظر نيست . البته در عرف ايشان ، وجود عام و مطلق و نيز وجود خاص و مقيد گاهى به معناى مفاد كان تامّه و مفاد كان ناقصه نيز به‌كار رفته است ، يعنى به ثبوت الشىء يا محمول هلّيهء بسيطه « وجود عام و مطلق » گفته‌اند و به ثبوت شىء لشىء يا محمولات هليات مركبه « وجود مقيد و خاص » كه اصطلاح دوم - محمول هليهء بسيطه و محمول هليهء مركبه - به فلسفه نيز سرايت كرده است و در كتب فعلى حكمت نيز گاهى وجود مطلق و مقيد به همين معنا به‌كار مىروند . در هرحال ، فعلا با اصطلاح دوم كارى نداريم ، آنچه مربوط به بحث ماست همان اصطلاح اول است كه براساس آن ، وجود عام و مطلق عبارت است از مفهوم عام\r\n\r\n","description":"","footnote":"","page_name":" 175 ","page_number":175},
  {"content":"\r\n\r\nوجود و وجود خاص و مقيد عبارت است از مفهوم وجود كه به‌وسيلهء يك مفهوم ماهوى قيد خورده باشد . به‌وجود خاص يا مقيد « حصهء وجود » نيز مىگويند ، پس وجود انسان حصه‌اى از وجود است ؛ يعنى ، اين مفهوم مقيد شدهء آن مفهوم عام است و همچنين وجود درخت و وجود سنگ حصّه‌هاى ديگرى از وجود هستند . تا اينجا معناى اين سؤال و جواب آن بود در كلمات متكلمين كه طبعا براساس مباحث اصالت ماهوى است كه قبل از صدر المتألهين مطرح است .\r\nصدر المتألهين پس از مطرح كردن اصالت وجود و اعتباريت ماهيت عين سؤال فوق را دربارهء حقيقت وجود مطرح ساخته است . پس تفاوت اين سؤال در مباحث مطرح‌شده از زمان صدرالمتألهين به بعد و در مباحث قبل از ايشان در اين است كه قبل از ايشان اين سؤال دربارهء مفهوم عامّ وجود مطرح بوده است ولى در كلمات ايشان و پيروان ايشان اين سؤال دربارهء حقيقت خارجى وجود مطرح شده است نه مفهوم آن ، كما اينكه در اين كتاب نيز به همين نحو مطرح است .\r\n\r\n2 - 6 - 8 : توضيح سؤال\r\nاكنون بايد ديد مقصود از « تخصص حقيقت وجود » چيست . همان‌طور كه از تاريخچهء بحث روشن است واژهء « تخصص » به معناى « خاص شدن ، متمايز شدن ، مقيد شدن » به‌كار رفته است ، پس ابتدا بايد امر عامى را در نظر گرفت تا سپس دربارهء تخصص آن بحث كرد . در كلمات متكلمين ، اين امر عام همان مفهوم عام وجود است . در كلمات صدر المتألهين ( ره ) و پيروان حكمت متعاليه ، مقصود از اين امر عام چيست ؟\r\nدر جواب ، بايد گفت كه همان‌طور كه وجود در ذهن مفهومى عام دارد كه قابل صدق بر تمام وجودهاى خارجى است ، به عقيدهء صدر المتألهين وجود در خارج نيز حقيقتى كلى « 1 » دارد كه گاهى از آن به « طبيعت مرسله يا سريانى وجود » و گاهى به « حقيقة الوجود بما انها حقيقة الوجود » تعبير مىكنند و براى آن نيز خواصى ذكر مىنمايند : يكى از خواص آن اين است كه بسيط است ، نه جزء دارد و نه جزء چيزى است ؛ « 2 » خاصيت ديگر آن اين است كه\r\n\r\n\r\n","description":"","footnote":"\r\n( 1 ) - كلى در اينجا به معناى وسعت وجود است نه وسعت مفهوم .\r\n( 2 ) - قبلا در اين‌باره بحث شده است . رجوع شود به فصل دوم / 2 - 3 - 6 ، بحث اول .\r\n","page_name":" 176 ","page_number":176},
  {"content":"\r\n\r\nواحد است و از جمله خواص آن اين است كه مطلق است ، تقييد و تخصصى ندارد . تأكيد مىكنيم كه منظور از اين اطلاق و تقيد و تخصص ، اطلاق و تقيد و تخصص مفهومى نيست ، مقصود از آن سعه و شمول خارجى است ؛ يعنى ، حيطهء اين حقيقت كلى چنان وسيع است كه هر وجود خارجيى حصّه‌اى از آن است . پس بدين‌وسيله به ازاى مفهوم عام و مطلق وجود يك حقيقت خارجى مطلق و كلى نيز هست .\r\nاكنون همان‌گونه كه دربارهء مفهوم عام وجود سؤال مىشد كه به چه وسيله‌اى خاص و مقيد مىشود ، دربارهء اين حقيقت خارجى مطلق نيز اين سؤال مطرح مىشود كه به چه وسيله‌اى خاص و مقيد و ممتاز و حصّه حصّه مىشود . در مفهوم وجود ، جواب اين بود كه با ضميمه شدن يك مفهوم ماهوى به آن خاص مىشود ، واضح است كه در حقيقت خارجى وجود چنين جوابى صحيح نيست . محال است مفهومى موجب تقييد و تخصص حقيقت خارجى بشود .\r\n\r\n3 - 6 - 8 : جواب سؤال ( توضيح مدعا )\r\nدر جواب سؤال مذكور - تخصص حقيقت مطلق وجود به چيست ؟ - سه چيز ذكر شده است كه عبارت‌اند از :\r\nالف : خود ذات حقيقت مطلق وجود ؛\r\nب : مراتب وجود ؛\r\nج : ماهيات .\r\n\r\n[ تخصص حقيقت مطلق وجود به چيست ؟ 
  ]\r\n\r\nالف ) تخصص به ذات\r\nبراى روشن شدن اين بحث ، من باب مثال ، اجناس عاليه را در نظر مىگيريم . بر خلاف حصه‌هاى يك مفهوم جنسى واحد كه هريك با انضمام يك فصل از ساير حصص جدا مىشوند ، اجناس عاليه هريك به‌خودىخود و به تمام ذات از ديگرى ممتاز و متباين‌اند و براى جدا شدن از ديگرى به غير - يعنى به فصل - نياز ندارند . اگر بخواهيم اين مطلب را به زبان فلسفى بيان كنيم ، مىگوييم كه تخصص حصه‌هاى يك جنس به‌وسيلهء فصول است ولى تخصص اجناس عاليه به ذات خودشان است . ماهياتى كه به تمام ذات از يكديگر متباين‌اند و\r\n\r\n","description":"","footnote":"","page_name":" 177 ","page_number":177},
  {"content":"\r\n\r\nهيچ جنس مشتركى ندارند نيز تخصصشان به نفس ذات خودشان است . اكنون در اينجا نيز ، وقتى گفته مىشود تخصص حقيقت مطلق وجود به نفس ذات اوست به همين معناست ؛ يعنى ، وقتى ما حقيقت مطلق وجود را از يك‌سو و ماهيات را از سوى ديگر لحاظ مىكنيم ، مىبينيم جد شدن و ممتاز شدن اين حقيقت از ماهيات احتياج به غير ندارد ، بلكه خود آن بالذات و خودبخود از ماهيات جدا و ممتاز است . به عبارت ديگر ، حقيقت ديگرى بين حقيقت كلى وجود و ماهيات مشترك نيست تا محتاج باشد به مخصّص و مقيدى كه آن دو را از يكديگر ممتاز سازد . ذات وجود به‌خودىخود ممتاز و متخصّص است ، بويژه كه وجود عينى عين تعيّن است و به قول معروف : « وجود مساوق با تعيّن است . »\r\nواضح است كه حقيقت وجود بالحقيقة و بالذات متصف به اين نوع تخصص مىشود نه بالعرض و المجاز . اين تخصص حقيقتا صفت خود حقيقت مطلق وجود است .\r\n\r\nب ) تخصص به مراتب\r\nدر تشكيك وجود گفته شد كه حقيقت مطلق وجود خود در خارج داراى مراتب طولى است كه تمايز آنها به كمال و نقص و شدت و ضعف است و ما به الامتياز آنها به ما به الاشتراكشان برمىگردد ؛ مثل مرتبهء واجب ، مرتبهء عقل اول ، مرتبهء عقل ثانى تا مرتبهء عقل فعال ، مرتبهء عالم مثال ، مرتبهء عالم اجسام . ممكن است پاره‌اى از اين مراتب خود داراى مراتب طولى ديگرى باشند . هر مرتبه‌اى در واقع حصه‌اى از حقيقت مطلق وجود است ؛ يعنى ، تمام حصص و مراتب در حقيقت مطلق وجود مشترك‌اند . مقصود اشتراك مفهومى نيست ، مقصود اين است كه حقيقت وجود با سعهء وجودى خود شامل تمام اين مراتب و حصص است . واضح است كه ممتاز شدن يك حصه و مرتبهء خاص از خود حقيقت كلى و مطلق ، كه شامل تمام حصص و مراتب است ، و نيز جدا شدن يك حصه و مرتبه از حصه و مرتبهء ديگر احتياج به مقيد و مخصص دارد و خود ذات حقيقت مطلق وجود براى اين تخصص كافى نيست . در اينجا ، مخصص هر مرتبه‌اى خصوصيت آن مرتبه است . شدت مرتبهء شديد ، كه عين ذات آن مرتبه است ، موجب امتياز و تخصص اين مرتبهء وجود است از خود حقيقت مطلق وجود و نيز از ساير مراتب .\r\nاين نوع تخصص نيز حقيقتا و بالذات صفت مرتبهء وجود است و چون مرتبهء وجود به\r\n\r\n","description":"","footnote":"","page_name":" 178 ","page_number":178},
  {"content":"\r\n\r\nنحوى عين حقيقت مطلق وجود است ، اين نوع تخصص نيز حقيقتا و بالذات صفت حقيقت وجود است نه مجازا و بالعرض .\r\n\r\nج ) تخصص به ماهيات\r\nدر « ب » بحث در تخصص مراتب طولى وجود بود . در اينجا ، بحث در مراتب عرضى وجود است . وجود انسان ، وجود اسب ، وجود گاو و وجود پلنگ تشكيل مراتب طولى نمىدهند ، بلكه همه در عرض يكديگرند و نيز وجود درخت خرما ، وجود درخت انار و وجود گندم و هكذا وجود سنگ مرمر ، وجود ياقوت ، وجود نقره و امثالها . پس در اين قسمت ، بحث در اين است كه مراتب عرضى وجود ، كه باز همه در حقيقت مطلق وجود مشترك‌اند - اشتراك به معنايى كه در بند ( ب ) گفته شد - به چه وسيله‌اى از خود حقيقت وجود و نيز چگونه از يكديگر ممتاز مىشوند . جواب اين است كه ماهيات موجب اين امتيازند . ماهيت انسان و اسب و گاو و پلنگ بالذات از يكديگر متباين‌اند و وجود آنها نيز به عرض ماهيات آنها از حقيقت مطلق وجود و نيز از يكديگر متمايز و متخصص مىشوند . پس ماهياتى كه خود منبعث از وجودند و منشأ انتزاعشان همان حقيقت وجود است موجب نوعى تخصص و محدوديت براى آن حقيقت مىشوند . بايد توجه كرد كه مقصود از « ماهيت » مفهوم ماهيت در ذهن نيست ، زيرا هيچ مفهومى ممكن نيست حقيقت خارجى را مقيد كند ، مفهوم فقط مفهوم ديگر را مىتواند مقيد كند ، پس مصداق خارجى ماهيت است كه به عرض وجود موجود است .\r\nپيداست كه اين نوع تخصص صفت حقيقى وجود نيست ، بلكه در واقع در اينجا اين ماهيت‌اند كه حقيقتا از حقيقت مطلق وجود و نيز از يكديگر متمايز و متخصص‌اند و حقيقت وجود به عرض ماهيت متصف به اين نوع تخصص مىشود . پس اين تخصص حقيقتا و بالذات از ماهيات است و بالعرض و المجاز به حقيقت وجود نسبت داده مىشود . « 1 »\r\nالامر السادس ، انّ للوجود بما لحقيقته من السعة و الانبساط تخصّصا بحقيقته العينيّة البسيطة\r\n\r\n\r\n","description":"","footnote":"\r\n( 1 ) - اگر خواننده عزيز به ياد داشته باشد ما در سه جاى ديگر نيز دربارهء تخصص وجود به‌وسيلهء ماهيات صحبت كردايم : يكى در فصل دوم / 3 - 6 - 6 ، ديگرى در جوابى كه در ذيل 3 - 1 ذكر شد و سومى در 2 - 6 . در دو قسمت اخير ، اشاره كرديم كه اين مطلب با آنچه در فصل دوم / 1 - 1 - 6 گفت شد سازگار نيست . رجوع به آنها براى فهم مطالب بعدى مفيد است .\r\n","page_name":" 179 ","page_number":179},
  {"content":"\r\n\r\nو تخصّصا بمرتبة من مراتبه المختلفة البسيطة التى رجع ما به الامتياز فيها الى ما به الاشتراك و تخصّصا بالماهيّات المنبعثة عنه المحددة له . و من المعلوم ان التخصّص باحد الوجهين الاوّلين مما يلحقه بالذات و بالوجه الثالث يعرضه بعرض الماهيّات .\r\n\r\n4 - 6 - 8 : سخن حق در تخصص وجود به ماهيت\r\nچنان كه در فصل دوم / 1 - 1 - 6 گذشت ، به عقيده استاد علامه ، محمولاتى كه بر ماهيت حمل مىشوند - اعم از ذات و ذاتيات كه به حمل اولى بر آن حمل مىشوند و عرضيات كه به حمل شايع بر آن حمل مىشوند - تماما به عرض وجود حمل مىشوند . پس ماهيت از خود واجد هيچ حكم و وصف و محمولى نيست ، حتى واجد ذات و ذاتيات خود نيست . اين نظر با چنين اطلاقى صحيح نيست و بايد بين محمولاتى كه به حمل اولى حمل مىشوند و محمولاتى كه به حمل شايع حمل مىشوند تفصيل قائل شد . محمولات دستهء اول بالذات بر ماهيات حمل مىشوند ، پس وجود واسطه در عروض ذات و ذاتيات نيست ولى محمولات دستهء دوم ، يعنى عرضيات ، تماما به عرض وجود بر ماهيت حمل مىگردند . اكنون چون كثرت ماهوى از عوارض ماهيات است نه از ذاتيات - زيرا هيچ ماهيتى نيست كه كثرت داخل در ذات آن باشد - حمل آن بر ماهيات بالعرض و المجاز است و بر وجود بالحقيقة و بالذات . پس وجود بالذات متصف به اين نوع كثرت مىشود و ماهيات بالعرض . معناى اين سخن آن است كه كثرت مراتب عرضى وجود سبب تكثر ماهيات شده است نه تكثر ماهيات سبب كثرت عرضى وجود ، به عكس آنچه در 3 - 6 - 8 ، ج گفته شد . پس اين حقيقت وجود است كه فى حد نفسه در عرض عريض خود داراى نوعى كثرت و تباين است . اين سخن دقيقا به اين معناست كه تخصص وجود به ماهيت نيز به عرض ماهيت نيست ، بلكه مانند دو نوع تخصص اول حقيقتا صفت خود وجود است و اين مطلب لازمهء همان مشرب پنجم است .\r\n* * *\r\n\r\n","description":"","footnote":"","page_name":" 180 ","page_number":180},
  {"content":"\r\n\r\n\r\nفصل چهارم پاره‌اى از ويژگىهاى عدم\r\n\r\n","description":"","footnote":"","page_name":" 181 ","page_number":181},
  {"content":"\r\n . \r\n","description":"","footnote":"","page_name":" 182 ","page_number":182},
  {"content":"\r\n\r\nدر اين فصل ، دربارهء عدم و احكام مربوط به آن بحث مىشود . موضوع فلسفه موجود است و رابطهء موضوع يك علم با موضوع مسائل آن علم رابطهء كل و جزء يا رابطهء كلى و جزئى است .\r\nپس مسائلى مىتوانند در فلسفه مطرح شوند كه موضوع آنها موجود يا مصاديق موجود باشد و عدم و معدوم نه عين موجودند و نه مصداق آن ، بنابراين مسائل مربوط به عدم و احكام آن از مسائل فلسفى به‌شمار نمىآيند ، لهذا اگر در فلسفه از آنها بحث مىشود ، از باب استطراد است و جهت آن اين است كه گهگاه در طرح و فهم مسائل وجود به آنها نياز هست .\r\nما دو قسم عدم داريم : 1 - عدم مطلق ؛ 2 - عدم اضافى كه هريك نيز احكام ويژه‌اى دارند و در اينجا دربارهء هردو قسم بحث مىشود . عدم مطلق عدمى است كه آن را به هيچ چيزى نسبت ندهيم و عدم اضافى عدمى است كه آن را به چيز ديگرى نسبت دهيم ، مثل عدم بينايى و عدم زيد . به عبارت ديگر ، مقصود از عدم اضافى عدم شىء خاصى است و مقصود از عدم مطلق عدم است مطلقا .\r\n\r\n1 : پيدايش مفهوم عدم در ذهن\r\nقبل از هرچيز ، لازم است به پيدايش مفهوم عدم اشاره كنيم . در اين مورد در فصل سوم / 3 - 8 و 2 - 8 نيز باختصار توضيح داده شد . همان‌طور كه گفته شد ، ذهن انسان ابتدا با يك سلب تحصيلى مواجه است و سپس با تبديل كردن آن به ايجاب عدولى به مفهوم عدم دست مىيابد .\r\nبراى روشن شدن مطلب ، مفهوم كورى را در نظر مىگيريم . ذهن ابتدا زيد و عمرو و بكر و غير ايشان را كه داراى بينايى هستند درك مىكند و به دنبال آن اين قضيه در ذهن نقش مىبندد كه « زيد بيناست » ، « عمرو بيناست » و . . . سپس انسان با خالد كه كور است برمىخورد ، در اين برخورد ذهن ضرورتا مقايسه‌اى بين خالد و زيد به عمل مىآورد . در اين مقايسه ، ذهن آنچه را در زيد به نام « بينايى » يافته بود در خالد نمىيابد ، اين نيافتن همان مفاد سلب تحصيلى است كه در ذهن به شكل اين قضيه نقش مىبندد كه « نه چنين است كه خالد بيناست » يا « خالد بينا\r\n\r\n","description":"","footnote":"","page_name":" 183 ","page_number":183},
  {"content":"\r\n\r\nنيست » يا « خالد بينايى ندارد » . با توجه به اينكه ايجاب و سلب هردو از معانى حرفىاند ، بايد بگوييم كه عدم واقعى در ذهن ابتدا به صورت معناى حرفى منعكس مىشود . در اين مرحله ، همان‌طور كه عدم واقعى در خارج چيزى نيست و شيئيت و موجوديتى ندارد ، ذهن نيز براى آن شيئيت و موجوديتى اعتبار نمىكند ؛ يعنى ، در مرحلهء سلب تحصيلى عدم واقعى همان‌طور كه هست درك مىشود . در اين مرحله ، عدم تقسيم به نسبى و مطلق نمىشود و هيچ نحو ميزى در عدم نيست .\r\nپس از اين مرحله ، ذهن از اين مفهوم حرفى مفهومى اسمى مىسازد و به تعبير منطقى سلب تحصيلى را در ظرف اعتبار خود تبديل به ايجاب عدولى مىكند . « نه چنين است » را به صورت « چنين است نه » و « نيست » را به صورت « نه هست » و « ندارد » را به صورت « دارد نه » اعتبار مىكند و قضيهء « چنين است كه خالد نه بينا ( - نابينا ) است » يا قضيهء « خالد نه بينا است » يا قضيهء « خالد نه بينايى دارد » جايگزين قضيهء « نه چنين است كه خالد بيناست » يا قضيهء « خالد بينا نيست » يا قضيهء « خالد بينائى ندارد » مىگردد . معناى اين اعتبار اين است كه ذهن فرض كرده است كه نبودن بينايى خود چيزى است در قبال بينايى و خالد ، به‌جاى بينايى ، واجد اين چيز است ؛ پس به اين ترتيب ذهن از سلب تحصيلى بينايى به مفهوم نابينا يا كور ، كه ايجاب عدولى است ، مىرسد . در اينجا ، ما طرز عملكرد ذهن را مورد يك هليّهء مركّبه بررسى كرديم و از سلب تحصيلى آن به ايجاب عدولى و در نهايت به عدم اضافى رسيديم .\r\nعملكرد ذهن در مورد هليات بسيطه نيز به همين شكل است . مثلا ، ذهن از قضيهء « زيد وجود دارد » به « زيد وجود ندارد » مىرسد كه سالبهء محصله است و از قضيهء « زيد وجود ندارد » به قضيهء « زيد نه وجود دارد » مىرسد كه موجبهء معدوله است كه در آن « نه وجود » همان « عدم » است . پس به اين روش ، از طريق سلب تحصيلى يك هليهء بسيطه و تبديل آن به ايجاب عدولى به عدم مطلق دست مىيابد . واضح است كه ذهن با اين اعتبار براى عدم مطلق نوعى شيئيت فرض مىكند ؛ يعنى ، عدم را چيزى فرض مىكند كه جاى خالى وجود را پر مىكند و به تعبيرى كه در فصل سوم / 2 - 8 و 3 - 8 داشتيم ذهن با مقايسهء مرتبهء ضعيفتر وجود با مرتبهء قويتر آن ابتدا ظرفى وسيعتر از محدودهء وجود ضعيف فرض مىكند ، به‌طورى كه قسمتى از اين ظرف را وجود ضعيف پر كرده و مابقى آن را عدم و بلكه با درك مرتبهء بىنهايت وجود و مقايسهء ساير مراتب با آن به‌طور كلى يك خلأ وجودى بىنهايت اعتبار مىكند و داخل اين\r\n\r\n","description":"","footnote":"","page_name":" 184 ","page_number":184},
  {"content":"\r\n\r\nخلأ محدوده‌اى را كه وجود ضعيف پر كرده تعيين مىكند به‌طورىكه داخل اين محدوده از وجود ضعيف پر شده است و خارج آن را عدم پر كرده است و براى مرتبهء شديد وجود در همين خلأ محدوده‌اى فرض مىكند وسيعتر از محدودهء قبلى به‌گونه‌اى كه داخل اين محدوده از وجود اين مرتبه پر شده است و خارج آن از عدمش و همچنين است براى ساير مراتب . از آنچه گفته شد ، اين نتيجه به‌دست مىآيد كه انسان ناخودآگاه براى عدم شيئيت فرض مىكند ، اصلا همان اسمى كردن سلب تحصيلى در ذهن همراه است با شيئيت دادن به عدم در خارج و پس از شيئيت دادن به مصداق عدم در خارج احكام وجودى را نيز بر آن بار مىكند ، مانند تمايز اعدام از يكديگر و عليت آنها براى يكديگر و قس على ذلك . بنابراين ، بايد توجه داشت كه اينها همه اعتبارات ذهن است ، عدم واقعى هيچ نوع شيئيت و موجوديت و حكمى ندارد :\r\nقد تقدّم انّ العدم لا شيئيّة له ، فهو محض الهلاك و البطلان .\r\nدر اينجا اشاره به دو نكته ضرورى است :\r\nنكتهء اول : در طريق فوق از هليهء مركّبه و سلب تحصيلى آن و سپس تبديل اين سلب تحصيلى به ايجاب عدولى به عدم اضافى رسيديم و از طريق هليهء بسيطه و سلب تحصيلى آن و سپس تبديل اين سلب تحصيلى به ايجاب عدولى به عدم مطلق رسيديم ولى در پاره‌اى از موارد ذهن از طريق ديگرى نيز به عدم اضافى دست مىيابد . به اين شكل كه ابتدا مفهوم عدم مطلق را به طريقى كه ذكر شد به‌دست مىآورد و همان‌طور كه گذشت به‌دست آوردن اين مفهوم همراه است با اعتبار و فرض مصداق براى آن . پس از به‌دست آوردن اين مفهوم و فرض مصداق براى آن ، اين مفهوم را مقيّد مىكند و با تقييد آن يك عدم اضافى به‌دست مىآورد و با تقييد ديگرى عدم اضافى ديگرى و به اين ترتيب به اعدام اضافى فراوانى كه از يكديگر متمايزند نائل مىشود . در مورد عدم زيد و عدم عمرو ، ذهن از اين طريق سير مىكند ، بر خلاف كورى ( عدم بينايى ) و كرى ( عدم شنوايى ) و امثالهما . شايد دليل اينكه به ازاى عدم بينايى و عدم شنوايى واژهء « كورى » و « كرى » وجود دارد ولى به ازاى عدم زيد و عدم عمرو و امثالهما واژهء خاصى وجود ندارد همين نكته است كه در مورد كورى و كرى و امثال آنها ذهن مستقيما از طريق سير از قضيهء موجبه به سلب تحصيلى و سپس به ايجاب عدولى به اين مفاهيم رسيده است و لذا با آنها مانند يك مفهوم بسيط عمل كرده و يك واژه خاص براى آنها\r\n\r\n","description":"","footnote":"","page_name":" 185 ","page_number":185},
  {"content":"\r\n\r\nوضع نموده است ولى در ساير موارد ، مثل عدم زيد و عدم عمرو ، از طريق تركيب تقييدى عمل كرده است و لذا جز واژهء مركّب چيزى براى آنها ندارد .\r\nنكتهء دوم : در اكثر مثالهايى كه تاكنون آورديم ، براى به‌دست آوردن عدم اضافى ، مفهوم عدم به يك ذات وجودى اضافه شده بود : عدم زيد ، عدم عمرو ، عدم آسمان ، عدم زمين ، ولى مىتوان براى به‌دست آوردن عدم اضافى مفهوم عدم را ، به‌جاى ذات ، به يك وصف ، مانند « زمانى » ، « دهرى » ، « ازلى » و « ذاتى » متصف كرد و گفت : « عدم زمانى ، عدم دهرى ، عدم ازلى و عدم ذاتى » و نيز مىتوان آن را به‌جاى ذات وجودى ، به يك ذات عدمى يا خود عدم اضافه كرد و گفت : عدم شريك بارى ، عدم اجتماع نقيضين ، عدم عدم .\r\nدر هرحال ، پس از اينكه عدم اضافى به‌دست آمد ، با توجه به مصداقى كه ذهن براى آن اعتبار كرده است ، مىتوان در همان ظرف اعتبار نيز احكامى متناسب با آن اعتبار و به عبارت ديگر احكامى كه مقتضاى آن مصداق اعتبارى و ثبوت فرضى است بر آن بار كرد :\r\nو نظير العدم المضاف ، العدم المقيّد باىّ قيد يقيّده ، كالعدم الذاتى و العدم الزمانى و العدم الازلى ، ففى جميع ذلك يتصوّر مفهوم العدم و يفرض له مصداق على حدّ ساير المفاهيم ، ثمّ يقيّد المفهوم فيتميّز المصداق ، ثمّ يحكم على المصداق على ما له من الثبوت المفروض بما يقتضيه من الحكم ، كاعتبار عدم العدم قبال العدم ، نظير اعتبار العدم المقابل للوجود قبال الوجود .\r\n\r\n2 : وجوه مشترك عدم مطلق و عدم اضافى و فرق آنها\r\nاز آنچه گفته شد ، روشن مىشود كه عدم مطلق و عدم اضافى در وجوه ذيل باهم مشترك‌اند :\r\n1 - هردو ابتدا در ذهن به صورت سلب تحصيلى ، يعنى به نحو معناى حرفى ، درك مىشوند .\r\n2 - هردو در ظرف اعتبار ذهن به صورت ايجاب عدولى درمىآيند و بدين‌ترتيب مفاهيم عدم كورى ، عدم كرى و امثال آنها به‌وجود مىآيد .\r\n3 - هرچند هيچيك از اين دو واقعا مصداق و شيئيت ندارند ، ذهن براى آنها نوعى مصداق اعتبار مىكند كه اين مصداق همه‌جا جاى خالى وجود را پر مىكند . اين مصداق مصداق مجازى و بالعرض است و الّا مصداق حقيقى و بالذات عدم مصداق نداشتن است و هم اوست كه ابتدا به صورت سلب تحصيلى در ذهن منعكس مىگردد .\r\n\r\n","description":"","footnote":"","page_name":" 186 ","page_number":186},
  {"content":"\r\n\r\nتا اينجا ، بين عدم مطلق و عدم اضافى تفاوتى نيست ، تفاوت آنها تنها در اين جهت است كه ذهن در ظرف اعتبار خود مصداق بالعرض عدم اضافى را بر وجود ساير اشيا منطبق مىسازد و در نتيجه وجود ساير اشيا را مصداق عدم يك شىء مىپندارد ، بر خلاف عدم مطلق كه مصداق اعتبارى آن بر هيچ شيئى منطبق نمىگردد ؛ مثلا ، ذهن وجود خالد و عمرو و درخت و سنگ و غيره را مصداق عدم زيد اعتبار مىكند و با توجه به همين اعتبار است كه حكم مىكند كه غيرزيد همان خالد و عمرو درخت و سنگ و ساير اشيايند . به تعبير ديگر ، اينكه مىگوييم كه دو مفهوم « زيد » و « غير زيد يا لا زيد » - كه نقيض‌اند - شامل تمام اشياى عالم مىشوند ، هرچيزى يا زيد است يا غير زيد ، ناشى از همين اعتبار است . پس اگر از اعتبار ذهن صرف‌نظر كنيم و تنها به واقع توجه كنيم ، نه براى عدم مطلق مصداقى هست و نه براى عدم اضافى ؛ ولى با توجه به اعتبار ذهن براى عدم مطلق تنها يك مصداق اعتبارى هست - و آن همان چيزى است كه اگر فرض كنيم كل عالم وجود معدوم شود جاى آن را پر مىكند - ولى براى عدم اضافى دو مصداق اعتبارى وجود دارد كه يكى در طول ديگرى بوده منطبق عليه اوست .\r\n\r\n3 : در عدم تمايزى نيست\r\n\r\n1 - 3 : توضيح مدعا\r\nاز مسائل مشهور در باب عدم اين است كه در عدم تمايز نيست . چنين نيست كه عدمى غير از عدم ديگر باشد . دربارهء عدم مطلق ، اين مدعا مطلقا صادق است ؛ يعنى ، در عدم مطلق - چه قبل از اينكه ذهن براى آن مصداقى اعتبار كند و چه پس از اعتبار مصداق ، ميزى نيست ؛ اما دربارهء عدم اضافى بايد تفصيل قائل شد ، عدم اضافى قبل از اينكه ذهن براى آن مصداقى اعتبار كند مشمول اين حكم است ، زيرا در اين مرحله هيچ شيئيتى براى آن اعتبار نشده است ولى پس از اعتبار مصداق نوعى تمايز حاصل مىشود و طبعا هر عدمى غير از عدم ديگر خواهد بود ، چنان كه در سطور آينده توضيح خواهيم داد .\r\n\r\n2 - 3 : برهان\r\nاگر مدعاى فوق بدقت تصوّر شود ، به برهان نياز ندارد ، زيرا ميز داشتن فرع شيئيت است ؛ بايد\r\n\r\n","description":"","footnote":"","page_name":" 187 ","page_number":187},
  {"content":"\r\n\r\nچيزى باشد ، تا ميزى داشته باشد و گفته شد كه عدم واقعى چيزى نيست ، پس ميزى هم ندارد .\r\nدر هرحال ، در اين مورد ، برهانى ذكر شده است كه بيان مىداريم :\r\nمقدمهء اول : تمايز همواره به شيئى و ذاتى نسبت داده مىشود .\r\nتوضيح : براى تمايز سه قسم ذكر شده است : تمايز به تمام ذات ، تمايز به جزء ذات و تمايز به خارج از ذات . « 1 »\r\nالف ) تمايز به تمام ذات : تمايز به تمام ذات اين است كه شىء مفروض هيچ وجه مشترك ذاتى با شىء ديگرى نداشته باشد ، مثل تمايز اجناس عاليه از يكديگر يا تمايز دو نوع از دو مقوله ، مثل كميت و كيفيت يا رنگ سبز و عدد پنج . رنگ سبز و عدد پنج از يكديگر متمايزند و هيچ وجه مشتركى كه ذاتى هردو باشد ندارند ، نه جنس قريب نه متوسط و نه بعيدشان مشترك نيست . تنها وجه مشترك آنها امورى عرضى است ؛ مثلا ، هردو ماهيت‌اند ، پس مفهوم « ماهيت » بر هردو حمل مىشود ولى مىدانيم كه اين محمول از ذاتيات هيچيك از اين دو نيست ، پس محمول مشترك عرضى است .\r\nب ) تمايز به جزء ذات : تمايز به جزء ذات اين است كه دو امر متمايز در جزئى از ذات با يكديگر تفاوت داشته باشند ؛ يعنى ، دو شىء در جنس قريب يا متوسط يا بعيد يا لااقل در مقوله مشترك باشند و در فصل غيرمشترك ، مثل انسان و اسب كه وجه مشتركشان حيوان است ، كه جنس هردو است ، و وجه تمايزشان ناطق و صاهل ، كه اولى فصل انسان است و دومى فصل اسب . ديده مىشود كه وجه مشترك جزئى از ذات آن دو است و جزء ديگر را فصل هريك ، كه همان وجه امتياز است ، تشكيل مىدهد .\r\nج ) تمايز به خارج از ذات : تمايز به خارج از ذات اين است كه ذاتيات دو شىء تماما مشترك باشند ؛ يعنى ، هردو شىء داراى ماهيت نوعى واحد باشند و تفاوت و تمايز آنها تنها در عرضيّات باشد . روشن است كه اين نوع تمايز تنها بين افراد يك ماهيت نوعى تام متصوّر است ، مثل زيد و عمرو كه وجه مشتركشان انسان است و انسان تمام ذات آنها است و امتياز آنها به چيزى خارج از ذات انسان است ، مثل رنگ و قد و مكان و غيره كه همه عرضى و خارج\r\n\r\n\r\n","description":"","footnote":"\r\n( 1 ) - شيخ اشراق بر اين سه تمايز ديگرى نيز افزوده است كه همان تمايز به تشكيك است كه در اينجا ذكر نشده است .\r\n","page_name":" 188 ","page_number":188},
  {"content":"\r\n\r\nاز ماهيت نوعى زيد و عمرو هستند . همان‌طور كه ديده مىشود ، هر سه قسم تمايز فوق متفرع بر اين است كه شىء داراى ذات باشد .\r\nمقدمهء دوم : عدم ذات ندارد ، زيرا عدم نفى و سلب واقعيت است و تنها در ظرف اعتبار عقل است كه واقعيتى براى آن فرض مىشود .\r\nنتيجه در عدم تمايز نيست :\r\nو ممّا يتفرّع عليه ان لا تمايز فى العدم ، اذ التمايز بين شيئين إمّا به تمام الذات ، كالنوعين تحت مقولتين ، او ببعض الذات ، كالنوعين تحت مقولة واحدة ، او بما يعرض الذات ، كالفردين من نوع ؛ و لا ذات للعدم .\r\n\r\n3 - 3 : اشكال و جواب\r\nاشكال : ممكن است گفته شود كه مدعاى فوق دربارهء عدم اضافى صادق نيست ، زيرا بوضوح در مىيابيم كه كورى غير از كرى است و نمىتوان پذيرفت كه بين كورى و كرى ميزى نيست و روشن است كه كورى جز عدم بينايى و كرى نيز جز عدم شنوايى نيست ، پس بين عدم بينائى و عدم شنوائى - كه هردو عدم اضافىاند - ميز هست .\r\nجواب : اگر مقصود از عدم عدم واقعى است صرف‌نظر از اعتبار و فرض ذهن - يعنى ، عدم قبل از اينكه ذهن براى آن مصداقى اعتبار كند - در اين صورت هيچ ميزى نيست ، در اين مرحله حتى تقسيم به عدم مطلق و عدم اضافى و ميز بين آن دو نيز بىمعناست ؛ اين تقسيم نيز پس از به‌وجود آمدن مفهوم اسمى و اعتبار مصداق براى عدم است . و اگر مقصود از عدم عدم است هنگامى كه مفهوم اسمى و مصداق براى آن اعتبار كرديم ، در اين صورت به لحاظ مصداقهاى مفروض مىتوان تمايز در عدم قائل شد و درست در همين مرحله است كه عدم تقسيم مىشود به عدم مطلق و عدم اضافى ، خود تقسيم به معناى تمايز قائل شدن بين اقسام است . البته در خود مصداق عدم مطلق ميزى وجود ندارد ، در حالىكه در مصداق عدم اضافى ميز هست ، اعدام اضافى فراوانى داريم كه هريك غير از ديگرى است ، اين ميز از آن‌روست كه ذهن در اين مرحله براى عدم در خارج شيئيت و ثبوتى اعتبار مىكند و همين شيئيت و ثبوت اعتبارى مصحّح ميز است در همان ظرف اعتبار .\r\n\r\n","description":"","footnote":"","page_name":" 189 ","page_number":189},
  {"content":"\r\n\r\nبه تعبير ديگر ، عدم اضافى نيز از آن جهت كه عدم است از عدم ديگر متمايز نيست ، حتى اين تعبير كه « عدمى از عدم ديگر متمايز نيست » نيز تعبير دقيقى نيست ، زيرا خود مفيد نوعى ميز است ، بلكه بايد گفت عدم اضافى از آن جهت كه عدم است ميزى ندارد ، اگر ميزى هست از ناحيهء مضاف اليه آن است ؛ يعنى ، تمايز مضاف اليه را ذهن مجازا به مضاف - كه همان عدم است - سرايت مىدهد و حكم به تمايز اعدام مىكند :\r\nنعم ربما يضاف العدم الى الوجود ، فيحصل له حظّ من الوجود و يتبعه نوع من التمايز ، كعدم البصر الذى هو العمى المتميّز من عدم السمع الذى هو الصمم و كعدم زيد و عدم عمرو المتميّز من الاخر .\r\n\r\n4 - 3 : اشكالى ديگر و جواب آن\r\nدر اين مرحله از بحث ، به قضيهء « عدم العلّة علة لعدم المعلول » پرداخته شده است . ما در فصل دوم / 3 - 7 - 6 نيز به اشكال موجود در اين قضيه و حلّ آن پرداختيم . در اينجا با توجه به نكاتى كه دربارهء طرز انديشه‌سازى ذهن در مفهوم عدم آورديم ، مناسب است دوباره به اشكال اين قضيه و جواب آن بپردازيم .\r\nاين قضيه از دو جهت مورد اشكال است :\r\n1 - براساس اين قضيه ، عدم علت غير از عدم معلول است ، پس از يكديگر متمايزند و حال آنكه گفته شد در عدم ميزى نيست ؛ 2 - اين قضيه مطابق و محكى ندارد ، تا با رجوع به آن بتوان صدق و كذب آن را مشخص ساخت ، زيرا عدم واقعى چيزى نيست .\r\nجواب : اگر مقصود از عدم در اين قضيه عدم واقعى است قبل از اعتبار مصداق براى آن - يعنى همان سلب تحصيلى - در اين صورت در اين مرحله هيچ ميزى نيست ، پس نه عدم علتى هست نه عدم معلولى و نه حكمى و نه قضيه‌اى . بنابراين ، اشكال از ريشه منتفى است و باصطلاح مسئله سالبهء به انتفاى موضوع است ، اصلا قضيه‌اى در كار نيست تا مورد اشكال واقع شود ؛ و اگر مقصود از عدم مصاديق مفروض آن است ، در اين صورت ، هرچند هم عدم علت داريم هم عدم معلول و هم از يكديگر متمايزند و هم عليتى بين آنها محقق است و قضيه « عدم علت علة عدم معلول است » صادق است و طبعا دو اشكال مزبور موجّه جلوه مىكنند ، مع ذلك با توجه به اعتبارات ذهن مىتوان هردو را به نحو زير حل كرد :\r\n\r\n","description":"","footnote":"","page_name":" 190 ","page_number":190},
  {"content":"\r\n\r\nاشكال اول ، يعنى ميز بين عدم علت و عدم معلول ، همان اشكال مذكور در 3 - 3 است و جواب نيز همان جواب ، پس نيازى به تكرار نيست .\r\nاشكال دوم ، يعنى تعيين مطابق و محكىّ قضيه ، به اين نحو قابل حل است كه همان‌طور كه گفته شد ، پس از مرحله سلب تحصيلى ، كه همان مرحلهء حقيقى تصور عدم است ، ساير مراحل اعتبارات ذهن است و ظرف اعتبار همان ظرف فرض و مجاز عقلى است و چنان كه قبلا نيز گفته شد ، مجاز عقلى مجاز صرف نيست ، بلكه ريشه در حقيقت دارد ، به اين معنا كه حقيقتى وجود دارد و ذهن اين حقيقت را مىيابد و آن را در قالب اين مجاز مىريزد . قضيهء مورد بحث نيز همين‌گونه است ؛ يعنى ، در واقع دو مفهوم عدم علت و عدم معلول و اين قضيه كه « عدم علت علت عدم معلول است » به قضيهء ديگرى بازمىگردند كه آن قضيه حقيقى است و حاوى هيچ مجازى نيست ، آن قضيه حقيقى قضيه‌اى است كه مفاد آن همان وابستگى شديد بين وجود علت و وجود معلول است .\r\nتوضيح : وابستگى بين اشيا متفاوت است : ساختمان به سازنده وابسته است ، گل به نور خوشيد وابسته است ، روشنى چراغ به جريان برق وابسته است و وجود معلول نيز به‌وجود علت وابسته است . وابستگى ساختمان به سازنده تنها در حدوث است . پس از حدوث ساختمان ، هرچند سازندهء آن معدوم شود ، ساختمان پابرجاست . پس با معدوم شدن سازنده ، ساختمان معدوم نمىگردد ، اين يك نوع وابستگى است . گل نيز به نور خورشيد وابسته است .\r\nاگر مدتى از نور خورشيد جلوگيرى شود ، پژمرده مىشود ، پس گل در بقا نيز به نور خورشيد وابسته است ولى اين وابستگى به حدى نيست كه با قطع نور فورا گل از بين برود ، مدتى طول مىكشد ، اين نيز يك نوع وابستگى است كه از وابستگى قبلى شديدتر است . روشنى لامپ نيز هم در حدوث و هم در بقا به جريان برق وابسته است ولى اين وابستگى طورى است كه به محض قطع جريان روشنى از بين مىرود ، پس اين وابستگى از دو قسم قبلى شديدتر است .\r\nديده مىشود كه در اين هرسه مثال وابستگى هست اما شدت و ضعف دارد . وابستگى وجود معلول به‌وجود علت از قبيل نوع سوم است . معلول هم در حدوث و هم در بقا نيازمند و وابسته به‌وجود علت هستىبخش است ، پس عدم علت قطعا همراه است با عدم معلول . دقيقتر بگوييم ، آنچه در خارج محقق است وجود علت است و وجود معلول و وابستگى وجود معلول به علت ، كه عين وجود معلول است ، و نيز شدت اين وابستگى ، كه اين نيز عين وجود معلول\r\n\r\n","description":"","footnote":"","page_name":" 191 ","page_number":191},
  {"content":"\r\n\r\nاست ، ولى ذهن براى بيان شدت اين وابستگى به‌جاى اينكه از قضيهء وجودى استفاده كند آن را با اعتبارات خاصى كه دارد در قالب يك قضيهء عدمى ريخته چنين تعبير مىكند : « عدم علت نيز علت عدم معلول است » پس حاصل اينكه قضيهء مزبور قضيه‌اى مجازى است ، ما در خارج عدم علت و عدم معلول نداريم و طبعا نيز عليتى بين اين دو برقرار نيست ولى اين قضيهء مجازى حاكى از امرى وجودى حقيقى است كه با قضيهء « وجود علت علت است براى وجود معلول و وابستگى آنها نيز بسيار شديد است به نحوى كه بيان شد » ، از آن حكايت مىكنيم پس حقيقت محكىّ و مطابق اين قضيهء مجازى همان محكىّ و مطابق قضيه حقيقى فوق است . از اين‌رو ، صحت اين قضيهء مجازى منوط به صحت آن قضيه وجودى حقيقى است و كذب آن نيز منوط به كذب آن . اگر قضيهء حقيقيى كه اين قضيهء مجازى اشاره به آن دارد صادق باشد ، اين قضيه نيز صادق است و اگر نه كاذب است :\r\nو بهذا الطريق ينسب العقل الى العدم العلّيّة و المعلوليّة حذاء ما للوجود من ذلك ، فيقال : عدم العلّة علّة لعدم المعلول حيث يضيف العدم الى العلّة و المعلول فيتميّز العدمان ، ثمّ يبنى عدم المعلول على عدم العلّة ، كما كان يتوقّف وجود المعلول على وجود العلّة و ذلك نوع من التجوّز حقيقته الاشارة الى ما بين الوجودين من التوقّف .\r\nبراى تقريب به ذهن ، قضاياى مجازى از نوع فوق مانند زبان رمزى هستند . براى فهم صحت و سقم مطالب رمز ، بايد ابتدا آنها را با توجه به جدول رمز به زبان عادى برگرداند و سپس با توجه به آن صحت و سقم آن را ارزيابى كرد . در اينجا نيز ، بايد قضيّهء مجازى را با توجه به اعتبارات ذهن به قضيهء حقيقى برگرداند و صدق و كذب آن را معلوم كرد .\r\n\r\n4 : پارادوكس‌هاى عدم و حلّ آنها\r\nمنظور از پارادوكس دو قضيه صادق است كه متناقض به نظر مىرسند يا قضيهء صادق واحدى است كه به نظر مىرسد خود را نقض مىكند . در مورد عدم ، تعدادى پارادوكس وجود دارد كه با دقت و موشكافى مىتوان آنها را حل كرد . اين پارادوكسها عبارت‌اند از :\r\n1 - پارادوكس « عدم العدم عدم » ؛\r\n2 - پارادوكس « المعدوم المطلق لا يخبر عنه » ؛\r\n3 - پارادوكس « اللاثابت فى الذهن ثابت فيه » ؛\r\n\r\n","description":"","footnote":"","page_name":" 192 ","page_number":192},
  {"content":"\r\n\r\n4 - پارادوكس « اجتماع النقيضين محال » ؛\r\n5 - پارادوكس « الجزئى كلى . »\r\nكه پارادوكس اخير مربوط به عدم نيست ولى ، چون راه‌حل آن شبيه راه‌حل پارادوكسهاى عدم است ، در زمرهء آنها ذكر شده است .\r\n\r\n1 - 4 : موارد كاربرد دو اصطلاح « حمل اوّلى » و « حمل شايع »\r\nقبل از پرداختن به توضيح و حل پارادوكسهاى فوق ، لازم است كاربردهاى دو اصطلاح « حمل اوّلى » و « حمل شايع » را شرح دهيم . اين دو اصطلاح در دو مورد به‌كار مىروند :\r\nالف ) گاهى قيد موضوع يا مفرد ديگرى غير از موضوع قضيه‌اند ، مثل « انسان به حمل اولى » و « انسان به حمل شايع » . در اين كاربرد ، معناى حمل اولى اين است كه مفهوم موضوع يا آن مفرد بايد لحاظ شود و معناى حمل شايع اين است كه مصداق موضوع يا آن مفرد بايد لحاظ گردد . پس انسان به حمل اوّلى يعنى مفهوم انسان و انسان به حمل شايع يعنى مصداق يا مصاديق انسان . در اين حالت ، بايد اين دو بلافاصله پس از موضوع يا مفرد موردنظر ذكر گردند .\r\nب ) گاهى دو اصطلاح فوق به منزلهء قيدى براى خود قضيه‌اند و به عبارت ديگر وصف حمل قضيه‌اند نه وصف موضوع آن ؛ در اين صورت ، بايد پس از اتمام قضيه ذكر شوند نه در خلال آن ، مثل « انسان انسان است به حمل اولى » و « انسان سفيد است به حمل شايع . »\r\nمفاد قضيهء به حمل اولى اين است كه موضوع همان خود مفهوم محمول است . واضح است كه چيزى مىتواند عين يك مفهوم باشد كه خود از سنخ مفهوم باشد ، پس در قضيهء به حمل اولى در ناحيهء موضوع نيز هميشه مفهوم آن مورد توجه است و مفاد آن اين است كه مفهوم موضوع همان خود مفهوم محمول است ، حكم به « اين همانى » و اتحاد بين دو مفهوم است .\r\n« انسان حيوان ناطق است به حمل اولى » يعنى مفهوم انسان همان مفهوم حيوان ناطق است .\r\nمفاد قضيهء حمل شايع اين است كه موضوع مصداق مفهوم محمول است ، نه همان خود مفهوم محمول . پس در حمل شايع در ناحيهء محمول هميشه پاى مصداق در كار است اما در ناحيهء موضوع شرط خاصى وجود ندارد ، ممكن است مفهوم آن مراد باشد و ممكن است مصداقش . در صورت اول ، مفاد حمل شايع اين است كه مفهوم موضوع مصداق مفهوم\r\n\r\n","description":"","footnote":"","page_name":" 193 ","page_number":193},
  {"content":"\r\n\r\nمحمول است ، مثل « انسان كلى است » كه در آن مقصود از انسان مفهوم انسان است نه مصاديق آن ، زيرا مفهوم انسان مصداق مفهوم كلى است نه مصاديق آن ؛ و در صورت دوم ، مفاد حمل شايع اين است كه مصداق موضوع مصداق مفهوم محمول است ، مثل « انسان سفيد است » كه معناى آن اين است كه مصاديق انسان ، مانند زيد و عمرو و بكر ، مصداق مفهوم سفيدى نيز هستند . در اين حالت ، اصطلاحا مفهوم موضوع را « عنوان » و مصاديق آن را « معنون » مىگويند .\r\nاگر بخواهيم از اصطلاحى كه در بند الف ذكر شد در بيان مطلب فوق استفاده كنيم ، بايد بگوييم كه در قضيهء به حمل اوّلى هم موضوع به حمل اولى است و هم محمول ؛ و در قضيه به حمل شايع ، گاهى موضوع به حمل اولى است و گاهى به حمل شايع . ما براى اينكه از اين پس بتوانيم براحتى ارجاع دهيم قضيه به حمل شايعى را كه در آن مفهوم موضوع مراد است - يعنى موضوع به حمل اولى موضوع است - « قضيه به حمل شايع نوع اول » مىناميم و نوع ديگر آن را كه مصاديق موضوع مرادند - يعنى موضوع به حمل شايع موضوع است - « قضيه به حمل شايع نوع دوم » اسم مىگذاريم .\r\n\r\n2 - 4 : پارادوكس « عدم العدم عدم » و حلّ آن\r\nمقصود از عدم العدم اين است كه مصداق عدم را سلب كنيم . مفهوم عدم را كه حاكى از مصداق خود در خارج است تصور كنيم و سپس فرض كنيم آن مصداق ، يعنى عدم خارجى ، رفع شود ؛ واضح است كه رفع آن جز به اين معنا نيست كه در خارج به‌جاى عدم وجود محقق شود . در هرحال ، تناقضى كه در مورد عدم العدم وجود دارد به اين شكل قابل تصوير است كه از يك‌سو مىدانيم كه عدم هرچيزى نقيض آن چيز است ، عدم انسان نقيض انسان است ، عدم آسمان نقيض آسمان است ، عدم وجود نقيض وجود است ، عدم عدم نيز نقيض عدم است و پيداست كه نقيض يك شىء مصداق خود آن شىء نيست ؛ مثلا ، لا انسان يا عدم الانسان ، كه نقيض انسان است ، مصداق انسان نيست ، نقيض وجود ، يعنى عدم نيز مصداق وجود نيست ، پس نقيض عدم ، يعنى عدم العدم ، هم مصداق عدم نيست ، پس عدم العدم عدم نيست . از سوى ديگر ، همان‌طور كه عدم زيد ، عدم عمرو ، عدم بينايى ، عدم شنوايى ، عدم زمانى همه عدم مضاف‌اند ؛ عدم العدم نيز عدم مضاف است و عدم مضاف خود قسمى از عدم است ، پس عدم العدم نوعى عدم است ، بنابراين عدم العدم عدم است - زيرا مفهوم مقسم به حمل هو هو بر\r\n\r\n","description":"","footnote":"","page_name":" 194 ","page_number":194},
  {"content":"\r\n\r\nاقسام حمل مىشود ، پس مفهوم عدم كه مقسم است بر قسم خود ، كه عدم العدم است ، به حمل هو هو حمل مىشود - و اين قضيه با قضيه اولى متناقض است ، پس به دو قضيهء متناقض رسيده‌ايم كه هردو صادق‌اند . به عبارت ديگر ، ممكن نيست نقيض شىء نوع و قسمى از آن شىء باشد .\r\nحلّ : لبّ كلام اينكه ما در پارادوكس فوق به دو قضيهء متناقض زير منتهى مىشويم :\r\nعدم العدم عدم نيست .\r\nعدم العدم عدم است .\r\nقبل از هرچيز ، بايد توجه داشت كه دو قضيه وقتى متناقض‌اند كه يكى ديگرى را با تمام خصوصيات سلب كند . پس اگر قضيهء موجبه به حمل اولى است قضيهء سالبهء نقيض آن نيز سلب اين حمل اولى است و اگر قضيهء موجبه به حمل شايع است قضيهء سالبهء نقيض آن نيز سلب اين حمل شايع خواهد بود . به همين دليل گفته شده است كه وحدت حمل شرط تناقض است . عين همين مطلب در ناحيهء موضوع نيز صادق است ؛ يعنى ، علاوه بر وحدت حمل دو قضيه ، موضوع دو قضيه نيز بايد عين هم باشند ، اگر اوّلى قيد به حمل اوّلى يا قيد به حمل شايع دارد دومى نيز عينا بايد واجد همان قيد باشد . در اكثر پارادوكسها اين دو شرط فراموش شده‌اند ؛ يعنى ، يا خود دو قضيهء موجبه و سالبه وحدت حمل ندارند ، يا اگر وحدت حمل هست ، موضوع در يكى به حمل اولى ملحوظ است و در ديگرى به حمل شايع ولى به اين تفاوت توجه نشده است و تصور شده است كه دو قضيه نقيض يكديگرند .\r\nدر دو قضيه فوق ، وحدت حمل نيست ، حمل در قضيهء اوّل حمل شايع است و در قضيه دوم حمل اوّلى است ؛ يعنى ، چهرهء واقعى دو قضيه به شكل زيرند كه همان‌طور كه ديده مىشود متناقض نيستند :\r\nعدم العدم عدم نيست به حمل شايع ( حمل شايع از نوع دوم ) .\r\nعدم العدم عدم است به حمل اوّلى .\r\nمفاد قضيهء اول اين است كه مصداق « عدم العدم » عدم نيست كه صادق است ، زيرا چنان كه در اوّل پارادوكس توضيح داده شد ، مصداق « عدم العدم » وجود است و وجود عدم نيست ، پس قضيهء اول ناظر به مصداق عدم العدم است و به هيچ‌وجه نظر به مفهوم آن ندارد . اما در قضيهء دوم ، بالعكس : ما هيچ سروكارى با مصداق « عدم العدم » نداريم ، بلكه نظر ما صرفا به عالم مفاهيم است ، مىخواهيم بدانيم مفهوم « عدم العدم » عين چه مفهومى است ؟ آيا عين مفهوم\r\n\r\n","description":"","footnote":"","page_name":" 195 ","page_number":195},
  {"content":"\r\n\r\nوجود است يا عين مفهوم مثلا انسان يا عين مفهوم عدم ؟ واضح است كه عين مفهوم عدم است و عين هيچ مفهوم ديگرى نيست ، پس هيچ‌گونه تناقضى در كار نيست . اگر تناقضى به نظر مىرسد ناشى از اين است كه قيود قضيه ذكر نشده‌اند .\r\nپارادوكس فوق را به اين شكل نيز مىتوان مطرح كرد كه در قضيهء « عدم العدم عدم » موضوع با محمول در تناقض‌اند ، زيرا همانطور كه گذشت ، « عدم العدم » ، يعنى موضوع قضيه ، همان وجود است در حالىكه محمول آن عدم است ، پس در اين قضيه حكم شده است به اينكه « وجود عدم است » .\r\nجواب اينكه در قضيهء فوق مقصود از عدم العدم مفهوم عدم است ، نه مصداق عدم ؛ پس اگر نظر به مصداق عدم العدم كرديم ، به هيچ‌وجه نمىتوانيم محمول عدم را بر آن حمل كنيم ؛ تنها در صورتى مىتوانيم مفهوم عدم را بر عدم العدم حمل كنيم و بگوييم : « عدم العدم عدم » كه مقصود از « عدم العدم » مفهوم آن باشد . بنابراين ، مغالطه در اين است كه در حالىكه مصداق « عدم العدم » قصد شده است - زيرا وجود مصداق عدم العدم است نه مفهوم آن - باز مفهوم عدم بر آن حمل شده است . به عبارت ديگر ، اگر مصداق « عدم العدم » را اراده كرديم ، بايد بگوييم :\r\n« عدم العدم ليس بعدم بل وجود » و اگر مفهوم آن را اراده كرديم ، بايد بگوييم « عدم العدم عدم ليس بوجود » و خلط مستشكل در اين است كه از يك طرف مصداق « عدم العدم » را اراده مىكند و از طرف ديگر حكم مفهوم را بر آن بار مىكند و به تناقض بين محمول و موضوع مىرسد . اگر در موردى كه مصداق را اراده مىكند حكم مصداق را بار كند و در موردى كه مفهوم را اراده مىكند حكم مفهوم را ، با هيچ تناقضى مواجه نمىشود :\r\nو بذلك يندفع الاشكال فى اعتبار « عدم العدم » بانّ العدم المضاف الى العدم نوع من العدم و هو بما انّه رافع للعدم المضاف اليه يقابله تقابل التناقض ، و النوعيّه و التقابل لا يجتمعان البتة .\r\nوجه الاندفاع - كما افاده صدر المتألهين ( ره ) - انّ الجهة مختلف ، فعدم العدم بما انّه مفهوم اخصّ من مطلق العدم مأخوذ فيه العدم نوع من العدم و بما انّ للعدم المضاف اليه ثبوتا مفروضا يرفعه العدم المضاف رفع النقيض للنقيض يقابله العدم المضاف .\r\n\r\n3 - 4 : پارادوكس « المعدوم المطلق لا يخبر عنه » و حل آن\r\nمقصود از معدوم مطلق چيزى است كه نه در خارج موجود است نه در ذهن ؛ در ذهن هم نه به\r\n\r\n","description":"","footnote":"","page_name":" 196 ","page_number":196},
  {"content":"\r\n\r\nنحو حسى نه خيالى و نه كلى ، نه اجمالى و نه تفصيلى ؛ چيزى كه اصلا به ذهنى خطور نكرده است ؛ در مقابل معدوم مطلق معدوم در خارج و موجود در ذهن يا بالعكس : معدوم در ذهن و موجود در خارج قرار دارد كه ربطى به بحث فعلى ما ندارد . مقصود از خبر نيز چيزى جز حمل محمول بر يك موضوع نيست . زيرا در عرف ادبا ، به محمول به اعتبار لفظى كه دالّ بر آن است « خبر » مىگويند و به حمل « اسناد » . در هرحال ، مقصود از اينكه گفته مىشود : « المعدوم المطلق لا يخبر عنه » اين است كه بر معدوم مطلق هيچ محمولى حمل نمىشود و اين از بديهيات است . زيرا چيزى كه به هيچ نحوى از انحا در ذهن شخص خطور نكرده است نمىتواند در ذهن آن شخص موضوع براى محمولى واقع شود ، زيرا ظرف موضوع و محمول و حمل و قضيه فقط ذهن است . از سوى ديگر ، همان‌طور كه واضح است خود همين يك قضيه است كه موضوع آن المعدوم المطلق است و محمول آن لا يخبر عنه ، پس خود « لا يخبر عنه » خبر و محمولى است براى معدوم مطلق ، بنابراين با همين قضيه از معدوم مطلق خبر داده‌ايم به اينكه « نمىتوان از آن خبر داد » ، يعنى « المعدوم المطلق يخبر عنه بانه لا يخبر عنه بانه لا يخبر عنه » و اين قضيه با قضيهء اصلى در تناقض است ، لذا ما با دو قضيهء متناقض زير مواجهيم :\r\nالمعدوم المطلق لا يخبر عنه .\r\nالمعدوم المطلق يخبر عنه ( بانه لا يخبر عنه ) .\r\nحل : در اينجا نيز ، اگر به قيود قضيه توجه شود ، تناقضى در كار نيست . اين دو قضيه هر دو به حمل شايع هستند ولى قضيهء اولى قضيه حمل شايع از نوع دوم است و قضيهء دوم قضيه حمل شايع از نوع اوّل ؛ يعنى ، موضوع قضيهء اوّل به حمل شايع ملحوظ است و موضوع قضيهء دوم به حمل اوّلى . پس چهرهء واقعى دو قضيه به شكل زير است :\r\nالمعدوم المطلق بالحمل الشايع لا يخبر عنه .\r\nالمعدوم المطلق بالحمل الاوّلى يخبر عنه ( بانه لا يخبر عنه . )\r\nمفاد قضيهء اول اين است كه مصداق معدوم مطلق ، يعنى آنچه نه در خارج موجود است و نه به ذهن شخص خطور كرده است ، موضوع براى هيچ محمولى واقع نمىشود كه حكمى است بديهى و مفاد قضيهء دوم اين است كه مفهوم « معدوم مطلق موضوع است و مىتوان\r\n\r\n","description":"","footnote":"","page_name":" 197 ","page_number":197},
  {"content":"\r\n\r\nمحمول مناسب آن - مثل محمول لا يخبر عنه - را بر آن حمل كرد كه اين نيز بديهى الصدق است . پس دو قضيه فوق هيچ تناقضى با يكديگر ندارد « 1 » :\r\nو به مثل ذلك يندفع ما اورد على قولهم : « المعدوم المطلق لا يخبر عنه » ، بانّ القضيّة تناقض نفسها ، فانّها تدلّ على عدم الاخبار عن المعدوم المطلق و هذا بعينه خبر عنه . و يندفع بانّ المعدوم بما انّه بطلان محض فى الواقع لا خبر عنه و بما انّ لمفهومه ثبوتا مّا ذهنيّا يخبر عنه بانّه لا يخبر عنه ، فالجهتان مختلفتان و بتعبير آخر المعدوم المطلق بالحمل الشايع لا يخبر عنه و بالحمل الاوّلى يخبر عنه بانّه لا يخبر عنه .\r\n\r\n\r\n","description":"","footnote":"\r\n( 1 ) - حل مشكل در قضيهء « المعدوم المطلق لا يخبر عنه » دقيق است و ممكن است توضيحات اندك فوق كافى نباشد ، بويژه استفاده از دو اصطلاح حمل اول و حمل شايع مطلب را مشكلتر مىكند . ما در اينجا ، بدون استفاده از اين دو اصطلاح هم مشكل و هم راه‌حلّ را بيان مىكنيم ، شايد درك آن آسانتر باشد .\r\nمشكل اين است كه مقصود از « معدوم مطلق » چيزى است كه نه در خارج وجود دارد و نه در ذهن شخص به نحوى از انحا موجود است ، يعنى شخص هيچ نوع دركى از آن ندارد ، هيچ نوع مفهومى از آن در ذهن او نيست ، نه مفهوم جزئى نه كلّى ، نه اجمالى نه تفصيلى ، نه ذات آن تصور شده است و نه با عنوانى درك شده است . واضح است كه به هيچ نحو بر چنين چيزى نمىتوان حكم كرد ، نه حكم سلبى و نه ايجابى . هر نوع وصفى ، هر نوع خبرى ، هر نوع محمولى و خلاصه هر نوع حكمى ، اعم از سلبى و ايجابى ، متوقف است بر اينكه شخص ابتدا موضوع و مخبر عنه و موصوف و محكوم عليه را تصور كرده باشد . حتى سلب حكم از معدوم مطلق در قالب قضيهء سالبه محصله نيز محال است ، چون سلب تحصيلى نيز متوقف بر تصور موضوع است و فرض اين است كه موضوع به هيچ نحوى به ذهن شخص نيامده است ، لهذا بديهى است كه بر معدوم مطلق به هيچ نحو نمىتوان حكمى كرد . از طرف ديگر ، خود اينكه مىگوئيم : « بر معدوم مطلق به هيچ نحو نمىتوان حكمى كرد » حكمى است بر آن ؛ بر آن حكم كرده‌ايم به اينكه « نمىتوان بر آن حكم كرد . »\r\nدر راه‌حلّى كه در متن ذكر شد تكيه بر آن است كه اين حكم در واقع حكم مفهوم معدوم مطلق است نه حكم مصداق آن ، در حالىكه قضيهء « المعدوم المطلق لا يخبر عنه » ناظر به مصداق معدوم مطلق است نه مفهوم آن . اين سخن هرچند درست است ، بيان آن مشكل است . نشان دادن اينكه اين حكم حكم مفهوم است نه مصداق احتياج به دقت زياد و تفكيك جهاتى دارد كه بيان فوق از آن قاصر است .\r\nجواب روشنتر آن است كه بگوئيم كه اينكه بر معدوم مطلق حكم كرده‌ايم به اينكه « نمىتوان بر آن حكم كرد » از آن جهت است كه معدوم مطلق را با همين عنوان - عنوان « معدوم مطلق » - تصور كرده‌ايم . اگر فرض كنيم حتى اين عنوان نيز در ذهن شخص وجود نداشته باشد ، در آن صورت حتى شخص همين حكم - حكم به اينكه نمىتوان بر معدوم مطلق حكم كرد - را هم نخواهد داشت . زيرا با تصور همين عنوان معدوم مطلق به نحو اجمال و با عنوان تصور شده است و چنين چيزى ديگر معدوم مطلق نيست ، چون گفتيم كه معدوم مطلق چيزى است كه حتى با عنوان هم تصور نشده است . پس معدوم مطلقى كه با عنوان « معدوم مطلق » آن را تصور كرده‌ايم در حقيقت معدوم مطلق نيست و از همين رو مىتوان بر آن حكم كرد به اينكه نمىتوان بر آن حكم كرد . معدوم مطلق واقعى آن است كه حتى با عنوان « معدوم مطلق » نيز تصور نشود ، در اين صورت حتى حكم به اينكه « لا يخبر عنه » يا حكم به اينكه « حكم بر آن نمىشود » نيز بر آن محال است . ع .\r\n","page_name":" 198 ","page_number":198},
  {"content":"\r\n\r\n\r\n4 - 4 : پارادوكس « اللاثابت فى الذهن ثابت فى الذهن » و حل آن\r\nصورت اين پارادوكس به اين شكل است كه ما در يك تقسيم مىتوانيم اشيا را دو قسم كنيم :\r\nالشىء إمّا ثابت في الذهن و إمّا لا ثابت فيه و به تعبير راحتتر الشىء إمّا موجود في الذهن و إمّا غيرموجود فيه ولى از سوى ديگر ما با همين تقسيم شىء غيرموجود در ذهن را تصور كرده‌ايم و تصور شدن يعنى موجود شدن در ذهن ، پس همان شيئى كه غيرموجود در ذهن است خود در همان حين در ذهن موجود است . زيرا تصور شده است . به عبارت ديگر ، بديهى است كه شىء غيرموجود در ذهن در ذهن موجود نيست . از طرف ديگر ، نفس تصور و تصديق اين قضيه مستلزم تصور كردن « شىء غيرموجود در ذهن » است و تصور كردن آن عين موجود شدن آن در ذهن است ، پس در حين تصديق به اين قضيه كه « شىء غيرموجود در ذهن در ذهن موجود نيست » موضوع آن در ذهن موجود است ؛ يعنى ، « شىء غيرموجود در ذهن » در ذهن موجود است و اين درست نقيض قضيهء فوق است . پس دو قضيهء متناقض اين پارادوكس عبارت‌اند از :\r\nغيرموجود در ذهن ، در ذهن غيرموجود است .\r\nغيرموجود در ذهن ، در ذهن موجود است .\r\nحل : در اينجا ، قضيهء اوّل يك قضيهء حمل شايع از نوع دوم است و قضيهء دوم يك قضيهء حمل شايع از نوع اوّل ، پس چهرهء دو قضيهء فوق به شكل زير است :\r\nغيرموجود در ذهن به حمل شايع ، در ذهن غيرموجود است .\r\nغيرموجود در ذهن به حمل اوّلى ، در ذهن موجود است .\r\nمفاد قضيهء اول اين است كه آنچه حقيقتا در ذهن موجود نيست مصداق مفهوم « غير موجود در ذهن » است و مفاد قضيهء دوم اين است كه خود مفهوم « غيرموجود در ذهن » مفهومى است از مفاهيم و در ذهن موجود است ، پس تناقضى در كار نيست ، زيرا موضوع در قضيهء اوّل مصاديق اين مفهوم است و در قضيهء دوم خود آن مفهوم نه مصاديقش .\r\nاين دو قضيه را ممكن است به شكل زير نيز رفع تناقض كرد :\r\nغيرموجود در ذهن غيرموجود در ذهن است به حمل اوّلى .\r\nغيرموجود در ذهن در ذهن موجود است به حمل شايع ( حمل شايع از نوع اوّل ) .\r\n\r\n","description":"","footnote":"","page_name":" 199 ","page_number":199},
  {"content":"\r\n\r\nمفاد قضيهء دوم اين است كه مفهوم « غيرموجود در ذهن » از موجودات ذهنى است و مفاد قضيهء اوّل اين است كه اين مفهوم هرچند از موجودات ذهنى است ولى از نظر مفهوم همان خود مفهوم « غيرموجود در ذهن » است . در كتاب به راه‌حل دوّم اشاره شده است .\r\nاين پارادوكس را به اين شكل نيز مىتوان مطرح كرد : در قضيهء دوم ، يعنى قضيهء « غير موجود در ذهن ، در ذهن موجود است » ، موضوع و محمول باهم در تناقض‌اند ، همانطور كه پارادوكس اوّل را نيز در تقرير دوم به همين شكل مطرح ساختيم .\r\nحل آن اين است كه تنها در يك صورت موضوع و محمول اين قضيه باهم در تناقض‌اند و آن صورتى است كه مقصود از موضوع مصاديق آن باشد ؛ يعنى ، قضيه به اين شكل باشد « غير موجود در ذهن به حمل شايع موجود است در ذهن » كه مفاد آن اين است كه آنچه حقيقتا در ذهن موجود نيست در ذهن موجود است و اين تناقض روشنى است ولى واضح است كه مقصود از اين قضيه اين نيست . در اين قضيه بدون شك موضوع به حمل اوّلى موضوع است ؛ يعنى ، غيرموجود در ذهن به حمل اوّلى موجود است در ذهن كه مفاد آن اين است كه مفهوم « غيرموجود در ذهن » مفهومى از مفاهيم است و در ذهن موجود است . به عبارت ديگر ، حكم مصاديق « غيرموجود در ذهن » اين است كه در ذهن موجود نيستند و حكم مفهوم « غيرموجود در ذهن » اين است كه در ذهن است و مستشكل بين اين دو خلط كرده است ، حكم مفهوم را بر مصاديق بار كرده و به تناقض رسيده است ، در حالىكه اگر حكم مصداق را بر خود مصداق بار مىكرد و حكم مفهوم را نيز بر خودش ، مشكلى به‌وجود نمىآمد .\r\n\r\n5 - 4 : پارادوكس « اجتماع نقيضين محال است » و حل آن\r\nصورت اين پارادوكس به اين شكل است كه ما قضيه « اجتماع نقيضين محال است » را تصور كرده حكم به صدق آن مىكنيم و واضح است كه تصور آن مستلزم تصوّر موضوع آن ؛ يعنى ، مستلزم تصور اجتماع نقيضين است و تصور يعنى موجود شدن در ذهن ، پس تصور اجتماع نقيضين يعنى موجود شدن آن در ذهن و شيئى كه موجود شود ممكن است نه ممتنع ، پس اجتماع نقيضين ممكن است و محال نيست با اينكه در قضيهء فوق حكم به محال بودن آن كرديم ؛ پس دو قضيهء متناقض اين پارادوكس عبارت‌اند از :\r\n\r\n","description":"","footnote":"","page_name":" 200 ","page_number":200},
  {"content":"\r\n\r\nاجتماع نقيضين محال است .\r\nاجتماع نقيضين محال نيست .\r\nدر اينجا نيز ، توهّم تناقض ناشى از ذكر نشدن قيود قضاياست ، زيرا قضيهء اوّل قضيهء حمل شايع از نوع دوم است و قضيهء دوم قضيهء حمل شايع از نوع اول . پس چهرهء واقعى دو قضيه به شكل زير است :\r\nاجتماع نقيضين به حمل شايع محال است .\r\nاجتماع نقيضين به حمل اوّلى محال نيست ( بلكه ممكن است ) .\r\nمفاد قضيهء اوّل اين است كه حقيقت و واقعيت اجتماع نقيضين محال است ؛ يعنى ، مصداق اجتماع نقيضين ممكن نيست در خارج تحقق يابد و مفاد قضيهء دوم اين است كه مفهوم اجتماع نقيضين كه يكى از مفاهيم ذهنى است ، ممتنع الوجود نيست ، پس در قضيهء اوّل حكم روى مصاديق موضوع رفته است و در قضيهء دوم روى خود مفهوم موضوع ، بنابراين موضوع دو قضيه يكى نيست و در نتيجه تناقضى هم نيست .\r\n\r\n6 - 4 : پارادوكس « جزئى كلى است » و حل آن\r\nمىدانيم كه جزئى مفهومى است كه فرض صدق آن بر بيش از يك مصداق محال است . از سوى ديگر ، مىدانيم صورت ذهنيى كه از پدر خود ، مادر خود ، برادر خود ، مدرسه خود و . . .\r\nداريم همه جزئىاند ، زيرا فرض صدق آنها بر بيش از يكى محال است . پس براى مفهوم جزئى مصاديق زيادى وجود دارد ؛ يعنى ، خود مفهوم جزئى كلّى است و جزئى نيست . پس در اينجا نيز با دو قضيهء متناقض زير مواجهيم :\r\nجزئى جزئى است .\r\nجزئى جزئى نيست .\r\nدر اين پارادوكس نيز قيود دو قضيه مغفول عنه واقع شده است . حمل در قضيهء اوّل حمل اوّلى است و در قضيهء دوم حمل شايع از نوع اوّل . پس چهرهء واقعى دو قضيهء به شكل زير است :\r\nجزئى جزئى است به حمل اولى .\r\nجزئى جزئى نيست به حمل شايع .\r\n\r\n","description":"","footnote":"","page_name":" 201 ","page_number":201},
  {"content":"\r\n\r\nمفاد قضيهء دوم اين است كه مفهوم جزئى داراى مصاديق فراوان است ، پس خود اين مفهوم جزئى نيست ، بلكه مصداق مفهوم كلّى است و مفاد قضيهء اول اين است كه مفهوم جزئى خودش خودش است . اين پارادوكس را به اين شكل نيز مىتوان حل كرد كه قضيهء اوّل را يك قضيه به حمل شايع از نوع دوم به حساب آوريم و قضيهء دوم را به همان شكل كه در راه حل اوّل گفتيم تصور كنيم كه در نتيجه دو قضيهء زيرا را خواهيم داشت :\r\nجزئى به حمل شايع جزئى است .\r\nجزئى به حمل اوّلى جزئى نيست .\r\nمفاد قضيهء اوّل اين است كه مصاديق جزئى ، يعنى مفهوم زيد و عمرو و بكر و . . . ، جزئى هستند و مفاد قضيهء دوم اين است كه خود مفهوم جزئى مصداق كلى است ، زيرا مصاديق فراوان دارد .\r\nاين پارادوكس را نيز مىتوان به اين شكل مطرح ساخت كه در قضيهء « جزئى كلى است » موضوع و محمول متناقض‌اند و راه‌حل آن نيز اين است كه موضوع و محمول اين قضيه در يكى از دو صورت زير متناقض هستند :\r\n1 - در صورتى كه هم موضوع و هم محمول به حمل اوّلى باشند ؛ به عبارت ديگر ، در صورتى كه حمل قضيه حمل اولى باشد . چون در اين صورت است كه موضوع و محمول هر دو به حمل اوّلى ملحوظ مىشوند و مفاد قضيه اين خواهد بود كه مفهوم جزئى ، يعنى مفهوم « ما يمتنع فرض صدقه على كثيرين » ، عين مفهوم كلى ، يعنى عين مفهوم « ما لا يمتنع فرض صدقه على كثيرين » است . معناى اين سخن اين است كه دو لفظ « جزئى » و « كلى » مترادف و دال بر يك مفهوم‌اند و اين بديهّى البطلان است .\r\n2 - در صورتى كه قضيهء حمل شايع از نوع دوم باشد كه مفاد آن اين است كه مصاديق مفهوم جزئى همان مصاديق مفهوم كلى هستند ؛ يعنى ، مفاهيمى كه قابل صدق بر بيش از يكى نيستند عينا همان مفاهيمى هستند كه قابل صدق بر بيش از يكى هستند ، معناى اين گفته اين است كه يك مفهوم هم قابل صدق بر بيش از يكى نباشد و هم قابل صدق بر بيش از يكى باشد و اين محال است .\r\nحال وقتى مىگوييم : « كلى جزئى است » ، هيچيك از دو صورت فوق منظور نيست ، بلكه\r\n\r\n","description":"","footnote":"","page_name":" 202 ","page_number":202},
  {"content":"\r\n\r\nمقصود از موضوع مفهوم موضوع است و از محمول مصداق آن ، يعنى قضيهء حمل شايع از نوع اوّل است كه مفاد آن اين است كه خود مفهوم جزئى - نه مصاديق آن ، مانند مفهوم زيد و عمرو و بكر - مصداق مفهوم كلى است ؛ يعنى ، مفهوم جزئى خود داراى مصاديقى متعدد است :\r\nو به مثل ما تقدّم ايضا يندفع الشبهة عن عدّة من القضايا توهم التناقض ، كقولنا : الجزئىّ جزئىّ و هو بعينه كلّىّ يصدق على كثيرين و قولنا اجتماع النقيضين ممتنع و هو بعينه ممكن موجود فى الذهن و قولنا الشىء إمّا ثابت فى الذهن او لا ثابت فيه و اللاثابت فى الذهن ثابت فيه ، لأنّه معقول موجود بوجود ذهنىّ .\r\nفالجزئىّ جزئىّ بالحمل الأوّلىّ ، كلّىّ صادق على كثيرين بالحمل الشايع و اجتماع النقيضين ممكن بالحمل الأوّلىّ « 1 » ، ممتنع بالحمل الشايع « 2 » و اللاثابت فى الذهن لا ثابت فيه بالحمل الأوّلىّ ، ثابت فيه بالحمل الشايع .\r\n* * *\r\n\r\n\r\n","description":"","footnote":"\r\n( 1 و 2 ) . اين دو قيد مربوط به موضوع‌اند و نوشتن آنها به صورت قيد قضيه درست نيست .\r\n","page_name":" 203 ","page_number":203},
  {"content":"\r\n . \r\n","description":"","footnote":"","page_name":" 204 ","page_number":204},
  {"content":"\r\n\r\n\r\nفصل پنجم وجود تكرارشدنى نيست\r\n\r\n","description":"","footnote":"","page_name":" 205 ","page_number":205},
  {"content":"\r\n . \r\n","description":"","footnote":"","page_name":" 206 ","page_number":206},
  {"content":"\r\n\r\nدر كتب فلسفى گذشته معمولا ، فصلى تحت عنوان « فى أنّ المعدوم لا يعاد » يا « فى امتناع اعادة المعدوم » مطرح گرديده كه خود از احكام عدم به حساب مىآمده است ، در اين كتاب بحث جامعترى تحت عنوان « فى أنّه لا تكرّر فى الوجود » مطرح شده است كه از احكام وجود است و يكى از شقوق آن ، مسئلهء « امتناع اعادهء معدوم » است .\r\n\r\n1 : طرح مدعا\r\nآنچه در اين فصل مورد ادعاست اين است كه ممكن نيست موجود واحد - و به تعبير ديگر شىء واحد ، شخص واحد ، هويت واحد - با بيش از يك وجود موجود گردد . تحقق موجود واحد با بيش از يك وجود به دو شكل متصوّر است :\r\n1 . موجود واحد در زمان واحد با دو وجود موجود گردد .\r\n2 . موجود واحد در دو زمان با دو وجود موجود گردد ، به اين ترتيب كه ابتدا با يك وجود موجود باشد ، سپس به كلى معدوم گردد و پس از مدتى دوباره خود همان موجود باوجود ديگرى موجود شود و باصطلاح حكما عدم بين وجود شىء متخلل گردد . مدعا اين است كه هردو محال است . قسمت دوم اين بحث ؛ يعنى ، استحالهء تحقق موجود واحد در دو زمان با يك وجود و به عبارت ديگر استحالهء تخلل عدم بين وجود شى ، همان مسئله مشهور « استحالهء اعادهء معدوم » است .\r\n\r\n2 : انگيزهء طرح بحث\r\nبراى دستيابى به انگيزهء اين بحث بايد در كتب كلامى جستجو كرد . به عقيدهء برخى از متكلمين ، موت نوعى انعدام است . انسان با مردن معدوم مىشود و بنابراين زنده شدن انسان در قيامت اعادهء معدوم است ، پس اعتقاد به معاد و زنده شدن دوبارهء انسان در قيامت مستلزم اعتقاد به امكان اعادهء معدوم است .\r\nاز نظر فلاسفه ، موت انعدام نيست ، زيرا روح انسان كه همانا شخصيت و هويت انسان به\r\n\r\n","description":"","footnote":"","page_name":" 207 ","page_number":207},
  {"content":"\r\n\r\nاوست ، پس از موت در جهانى ديگر باقى است و موت تنها مفارقت و جدايى روح است از بدن و انتقال آن از نشئه‌اى به نشئهء ديگر . طبعا معاد نيز وجود جديد نفس و اعادهء معدوم نيست ، بلكه تنها برگشتن روح است به بدن و زنده شدن دوبارهء بدن ، پس اعتقاد به معاد مستلزم اعتقاد به امكان اعادهء معدوم نيست . از حضرت امير المؤمنين على - صلوات اللّه عليه - چنين نقل شده است : « انما تنتقلون من دار الى دار » . آرى ، اگر با مردن روح انسان نابود مىگشت و در قيامت مجددا خلق مىشد ، معاد همان اعاده معدوم بود . در هرحال ، انگيزهء طرح اين بحث در كتب كلامى مسئلهء معاد است و در كتب فلسفى ابطال اعتقاد متكلمين به امكان اعادهء معدوم .\r\n\r\n3 : براهين حكما\r\nمدّعاى اين فصل بديهى است . تصوّر مسئله موجب اذعان و تصديق به صحّت آن است ، از اين‌رو ، به تصريح پاره‌اى از حكما ادله و براهينى كه براى استحالهء اعادهء معدوم اقامه شده است در حقيقت برهان نيستند ، بلكه تنبيه بر امر بديهىاند . شيخ در الهيات شفا « 1 » فرموده است : « ان العقل يدفع هذا دفعا لا يحتاج فيه الى بيان و كلّ ما يقال فيه فهو خروج عن طريق التعليم . » مقصود از اين جمله اين است كه تمام بياناتى كه در اين زمينه وجود دارد تنبيه است نه برهان . امام رازى ، كه در هر مسأله‌اى تشكيك مىكند و آن را به نقد مىكشد ، نيز اين مسئله را بديهى دانسته و نظر شيخ را تأييد كرده است . وى در كتاب المباحث المشرقيه « 2 » گفته است :\r\n« نعم ما قال الشيخ من أنّ كلّ من رجع الى فطرته السليمه و رفض عن نفسه الميل و العصبيّة شهد عقله الصريح بأنّ اعادة المعدوم ممتنع قطعا و كما أنّه قد يتوهّم فى غير البديهىّ أنه بديهى لاسباب خارجة ، فكذلك قد يتوهّم فى البديهى أنه غير بديهىّ لموانع من خارج . » در هرحال ، در اين كتاب ابتدا ، برهانى كلى جهت ابطال تكرّر وجود ذكر شده است و سپس بمناسبت برهانى بر امتناع تحقق مثلين من جميع الجهات اقامه گرديده و در نهايت به براهين خاصى كه در باب امتناع اعادهء معدوم اقامه شده پرداخته شده است .\r\n\r\n1 - 3 : برهان ابطال تكرّر در وجود\r\nاين برهان از مقدمات زير تشكيل شده است :\r\n\r\n\r\n","description":"","footnote":"\r\n( 1 ) - ص 36 .\r\n( 2 ) - ج 1 ، ص 48 .\r\n","page_name":" 208 ","page_number":208},
  {"content":"\r\n\r\nمقدمه اول : اگر موجودى با دو وجود - ولو در دو زمان - موجود شود ، مستلزم اين است كه در عين اينكه يك موجود است دو موجود باشد و به عبارت ديگر مستلزم اين است كه واحد بالعدد كثير بالعدد شود .\r\nمقدمهء دوم : تالى باطل است ، زيرا محال است واحد بالعدد كثير بالعدد گردد .\r\nنتيجه : مقدّم نيز باطل است ؛ يعنى ، محال است موجودى با دو وجود - ولو در دو زمان - موجود گردد ، پس محال است شيئى كه معدوم‌شده دوباره موجود گردد .\r\nدر قياس فوق ، بطلان تالى بديهى است ، زيرا تنها وحدتى كه با كثرت سازگار است و اصلا عين كثرت است وحدت تشكيكى است كه عين كثرت تشكيكى است ولى ساير وحدتها با كثرت سازگار نيستند ؛ وحدت عددى با كثرت عددى متناقض و غيرقابل جمع است و همچنين است ساير وحدتها با كثرت مقابل خود ، پس براى بطلان تالى احتياج به دليل نيست .\r\nولى ملازمهء بين مقدم و تالى بديهى نيست و نيازمند برهان است .\r\nبرهان ملازمه : اين برهان از دو مقدمه زير تشكيل شده است :\r\nالف ) وجود عين خارجيت است .\r\nبه عبارت ديگر ، وجود عين موجوديت و واقعيت خارجى است ، واقعيت خارجى همان وجود شىء است نه ماهيت آن . اين مقدمه همان مدّعاى اصالت وجود و اعتباريت ماهيت است كه در فصل دوم اين مرحله ثابت شد .\r\nب ) خارجيت عين تشخص است .\r\nبه عبارت ديگر ، خارج و واقعيت خارجى عين تشخص است . اين مقدمه در فصل دوم / 3 - 2 - 6 ثابت شد ولى براى روشن شدن مطلب دوباره به آن اشاره مىكنيم .\r\nتشخص يعنى اينكه شىء ذاتا از صدق بر بيش از يكى ابا داشته باشد و به تعبيرى كه قبلا نيز ذكر كرده‌ايم تشخص يعنى اينكه حيثيت شىء ذاتا اباى از شركت داشته باشد . ولى هرچيزى كه بتواند در ذهن حلول كند ذاتا اباى از شركت و قابليت صدق بر كثيرين ندارد ، حتى مفاهيم جزئى نيز از اين قاعده مستثنى نيستند ، اين مفاهيم نيز ذاتا قابليت صدق بر كثيرين دارند ، زيرا هرچند مفاهيم را به دو دستهء كلى و جزئى تقسيم مىكنيم و مىگوييم مفهوم كلى مفهومى است كه قابل صدق بر كثيرين است و مفهوم جزئى مفهومى است كه قابل صدق بر كثيرين نيست ، با اينهمه اين عدم قابليت صدق بر كثيرين در مفاهيم جزئى ناشى از خود\r\n\r\n","description":"","footnote":"","page_name":" 209 ","page_number":209},
  {"content":"\r\n\r\nذات مفهوم نيست ، بلكه ناشى از مصداق آنهاست ؛ يعنى ، مصداق مفهوم محال است بيش از يكى باشد و الّا اگر ممكن بود مصداق متعدد باشد ، خود اين مفهوم از صدق بر تمام آنها ابا نداشت . مثلا صورت حسى يك شخص خاص ، مثل زيد ، را در نظر مىگيريم . اين صورت حاكى از شخصى است با رنگ مخصوص ، شكل مخصوص ، قد و وزن خاص ، پدر و مادر خاص و زمان و مكان و وضع خاص . واضح است كه شخصى ديگرى كه واجد تمام اين خصوصيات باشد وجود ندارد ولى اگر فرض كنيم شخص ديگرى با تمام اين خصوصيات موجود شود به‌طورى كه حتى زمان و مكان و وضع او نيز همان زمان و مكان و وضع زيد باشد ، در آن صورت صورت حسى زيد بر اين هردو شخص منطبق خواهد بود ، پس خود صورت حسى زيد قابل صدق بر بيش از يكى است . بنابراين ، هرچيزى كه بتواند در ذهن حلول كند ذاتا از صدق بر بيش از يكى ابا ندارد . اساسا حيثيت ذهنيت حيثيتى است شركت‌پذير . پس تنها حيثيت خارجيت است كه حيثيت اباى از شركت است ، يعنى چيزى ذاتا اباى از شركت دارد كه عين خارجيت باشد و محال باشد در ذهن حلول كند . نتيجه اينكه خارجيت عين تشخص است .\r\nاكنون با انضمام دو مقدمهء فوق - مقدمهء الف و ب - يك قياس شكل اول تشكيل مىشود كه نتيجهء آن اين است كه وجود عين تشخص است . معناى اينكه وجود عين تشخص است اين است كه با عوض شدن وجود تشخص نيز عوض مىشود و با تكرار و تعدد آن شخص نيز تكرار شده متعدد مىگردد . وحدت و كثرت و تكرار و عدم تكرار يك موجود دائرمدار وحدت و كثرت و تكرار و عدم تكرار وجود آن موجود است . پس اگر موجودى وجود دارد و فرض كرديم اين وجود را از دست داد و معدوم شد و سپس باوجود ديگرى موجود شد ، دقيقا به اين معناست كه موجود اول شخص ديگرى بود و موجود فعلى شخص ديگرى است ، اين دو يك موجود و يك شخص نيستند ، بلكه دو شخص و دو موجودند . بنابراين ، اگر يك موجود - ولو در دو زمان - با دو وجود موجود شود ، مستلزم اين است كه يك موجود در عين اينكه يك موجود است دو موجود باشد :\r\nكلّ موجود فى الاعيان فانّ هويّته العينيّة وجوده ، على ما تقدّم من اصالة الوجود ، و الهويّة العينيّة تأبى بذاته الصدق على كثيرين ، و هو التشخّص ، فالشخصيّة للوجود بذاته ؛ فلو فرض لموجود وجودان ، كانت هويّته العينيّة الواحدة كثيرة و هى واحدة ، هذا محال .\r\n\r\n","description":"","footnote":"","page_name":" 210 ","page_number":210},
  {"content":"\r\n\r\n\r\n1 - 1 - 3 : اشكال اول بر مدعاى حكما و جواب آن\r\nاشكال : مخالفين حكما درصدد جواب به برهان مذكور برآمده‌اند . تكيه‌گاه اين برهان بر اين بود كه تشخص ذاتى وجود است ، پس وحدت و تعدد ، تكرار و عدم تكرار همه دائرمدار وجودند و ممكن نيست وجود شىء متعدد باشد ولى خود شىء شخص واحدى باشد ، اگر وجود متعدد شد ، شىء نيز متعدد مىشود . دو وجود يعنى دو شخص و دو شخص يعنى دو موجود .\r\nمخالفين حكما نيز اين تكيه‌گاه را پذيرفته‌اند ، آنها نيز تعدد و وحدت موجود را دائرمدار تعدّد و وحدت وجود مىدانند ، مع ذلك پذيرش اين مطلب را منافى مدعاى خويش نمىبينند ، زيرا دو وجودى كه آنها قائل‌اند دو وجودى هستند كه حقيقتا و بالذات عينيت دارند و اگر دوئى و اثنينيتى بين آنها هست ، بالعرض و المجاز است ؛ در نتيجه تحقق موجود واحد با چنين دو وجودى كه ذاتا عينيت دارند مستلزم تحقق دو شخص و دو موجود نيست و لهذا مستلزم اين نيست كه موجود واحد در عين‌حال كثير باشد . آرى ، در صورتى اين محذور لازم مىآيد كه دو وجود عينيت نداشته باشند و دوئى و اثنينيت آنها بالذات باشد ، نه بالعرض و المجاز ؛ يعنى ، دو وجود حقيقتا و بالذات از يكديگر متمايز بوده دوتا باشند . پس ايشان با اذعان به صحت برهان مذكور باز مدّعاى خود را باطل نمىدانند .\r\nبراى توضيح سخن ايشان ، ما موجودى را در نظر مىگيريم كه با وجودى موجود است ، سپس معدوم مىشود و پس از مدتى با وجود ديگرى عين وجود اول موجود مىگردد . به نظر ايشان ، اين دو وجود از همه جهت عين هم هستند ، هيچ تفاوتى ندارند ، مثلين من جميع الجهات‌اند و تنها تفاوتى كه دارند - كه همين تفاوت موجب دوئى آنهاست - سابقهء آنهاست .\r\nوجود اوّل مسبوق به عدم زمانى صرف است امّا وجود دوم مسبوق به عدم زمانيى است كه خود آن عدم مسبوق به‌وجود ديگرى است . پس تفاوت وجود اوّل و وجود دوم تنها بر مىگردد به تفاوت دو عدمى كه قبل از اينهاست . اين تفاوت ، هرچند نسبت به دو عدم تفاوتى بالذات است ، نسبت به دو وجود تفاوتى مجازى و بالعرض به‌شمار مىرود . در حقيقت دو عدم‌اند كه متفاوت‌اند و مجازا تفاوت آنها را به دو وجودى كه بعد از آنها قرار دارند نسبت مىدهيم . پس دو وجود مورد بحث عين هم‌اند ، هيچ ميز و تفاوتى از هيچ جهتى ندارند و اگر\r\n\r\n","description":"","footnote":"","page_name":" 211 ","page_number":211},
  {"content":"\r\n\r\nمىگوييم : « دو وجود » ، اين دوئى و ميزشان مجازى است نه حقيقى و براى تحقق دوئى و اثنينت همين تفاوت و ميز مجازى كافى است ، در عين اينكه براى عينيت نيز مضر نيست :\r\nانّ الوجود الثانى متميّز من الاوّل بانّه مسبوق بالعدم بعد الوجود ، بخلاف الاوّل و هذا كاف فى تصحيح الاثنينيّة و غير مضرّ بالعينيّة ، لانّه تميّز بعدم .\r\nجواب : به نظر معتقدين به اين قول ، وجودها فى حد نفسه تفاوت و ميزى ندارند و عين هم‌اند ؛ اگر تفاوتى هست در عدمهاست و مجازا اين تفاوت به‌وجودها نيز نسبت داده مىشود ، با اينكه در فصل چهارم / 3 ثابت شد كه عدم فى حد ذاته ميز ندارد ، اگر ميزى در عدم هست ، تنها در اعدام اضافى است ، آن‌هم به عرض وجودى است كه مضاف اليه آنهاست . اگر مىگوييم : « عدم زيد غير از عدم عمرو است يا عدم بينايى غير از عدم شنوايى است » ، به اين معنا نيست كه خود اين اعدام صرف‌نظر از زيد و عمرو و بينايى و شنوايى - كه امورى وجودىاند - متمايزند . صرف‌نظر از اين امور وجودى اصلا عدمها نداريم ، يك عدم بدون ميز داريم و بس . اگر مىبينيم اين عدم عدمها مىشود و اين عدمها از يكديگر متمايزند ، به اين علت است كه مصداق فرضى آن عدم واحد مطلق به‌وسيلهء اين امور وجودى متمايز مىشود .\r\nپس لبّ كلام اينكه تفاوت اعدام به تفاوت وجودها برمىگردد ، نه اينكه تفاوت صفت دو وجود است و مجازا به دو عدم نسبت داده مىشود . بنابراين ، نبايد پاى عدم را به ميان آورد ، بايد نظر را تنها متوجهء وجود كرد ، در اين صورت يكى از سه حالت زير را بايد پذيرفت :\r\n1 . اين دو وجود عين هم هستند و از هيچ جهتى هيچ تفاوتى بين آن دو نيست ، در عين حال حقيقتا دو وجودند . اين حالت دقيقا همان تحقق مثلين من جميع الجهات است كه بطلان آن در 2 - 3 خواهد آمد .\r\n2 . اين دو وجود حقيقتا عين هم هستند و اگر تمايز دارند وهمى و پندارى صرف است و تميز وهمى سبب تميز حقيقى آن دو نيست . اين حالت ، هرچند صحيح است ، به نفع حكماست ، زيرا براساس آن در خارج يك موجود است با يك وجود نه يك موجود و دو وجود و ما صرفا در ظرف پندار خود فرض كرده‌ايم يك موجود است با دو وجود .\r\n3 . اين دو وجود حقيقتا عين هم هستند و تمايز آنها نيز وهمى و پندارى است ولى تمايز پندارى خود سبب تمايز حقيقى اين دو از يكديگر است . اين حالت ، گذشته از اينكه فى\r\n\r\n","description":"","footnote":"","page_name":" 212 ","page_number":212},
  {"content":"\r\n\r\nحد نفسه باطل است ، كمكى به قائل آن نمىكند ، زيرا همين تمايز حقيقى كه در اثر تمايز وهمى حاصل‌شده موجب بينونت حقيقى دو وجود مىگردد و عينيت آنها را باطل مىسازد و در نتيجه ما مىمانيم و دو وجود متمايز متباين و طبعا دو شخص و دو موجود متمايز نه يك موجود و يك شخص با دو وجود :\r\nو القول بانّ الوجود الثانى متميّز من الاول بانّه مسبوق بالعدم بعد الوجود ، بخلاف الاوّل ، و هذا كاف فى تصحيح الاثنينيّة و غير مضر بالعينيّة ، لانّه تميّز بعدم ؛ مردود بانّ العدم بطلان محض لا كثرة فيه و لا تميّز و ليس فيه ذات متّصفة بالعدم يلحقها وجود بعد ارتفاع وصفه ؛ فقد تقدّم انّ ذلك كلّه اعتبار عقلىّ بمعونة الوهم الذى يضيف العدم الى الملكة ، فيتعدّد العدم و يتكثّر بتكثّر الملكات . . . . و الحاصل انّ تميّز الوجود الثانى تميّز وهمىّ لا يوجب تميّزا حقيقيّا و لو اوجب ذلك اوجب البينونه بين الوجودين و بطلت العينيّة .\r\n\r\n1 - 1 - 1 - 3 : حقيقت عدم سلب تحصيلى وجود محدود است\r\nدر اين قسمت ، به مناسبت اينكه مستشكل مدعى است كه عدم سابق موجب تميز وجود لاحق است ، دوباره به عملكرد ذهن در ساختن مفهوم عدم اشاره شده است . قبلا مكرّرا گفته شد كه يكى از كارهاى ذهن اين است كه با مقايسهء وجود محدود با وجود نامحدود ابتدا ظرفى بىنهايت و به تعبيرى كه قبلا داشتيم خلئى بىنهايت فرض مىكند ؛ سپس براى عدم در خارج مصداقى فرض مىكند ، مصداقى كه على الفرض شيئيت و ثبوت دارد و جاى خالى وجود را پر مىسازد و در نهايت در خلأ ذكرشده محدودهء وجود شىء را مشخص ساخته آن را از وجود پر مىسازد و بقيهء آن را از عدم و گاهى كه عمر موجودى به سر مىرسد و معدوم مىشود ذهن چنين اعتبار مىكند كه عدم وجود اين شىء را برداشته و خود به‌جاى آن نشسته است . اين طرز كار ذهن است در مورد عدم ولى در جاىجاى اين نوشته تذكر داده‌ايم كه عدم نه شيئيتى دارد نه ثبوتى و نه ظرفى ، نه وجودى را دربر گرفته و احاطه كرده است و نه مىتواند وجودى را از جايش بردارد و خود به‌جاى آن بنشيند . اگر چنين باشد عدم خود واقعيتى است در خارج ، ما بازاى بالذات دارد و در نتيجه خود امرى است اصيل در مقابل وجود و معناى اين سخن اين است كه عدم هم وجود است ، نه نقيض آن و اگر قائل شويم كه در عين‌حال نقيض وجود هم هست لازمهء آن اجتماع نقيضين است ، زيرا در عين‌حال كه عدم ( نقيض و سلب وجود )\r\n\r\n","description":"","footnote":"","page_name":" 213 ","page_number":213},
  {"content":"\r\n\r\nاست وجود دارد . حقيقت امر در مورد يك وجود محدود كه عمر مشخصى دارد و قبل و بعد از آن معدوم است اين است كه اين وجود به ظرف خاصى از ظروف و مرتبهء خاصى از مراتب اختصاص دارد . احاطه و دربر گرفتن عدم يك وجود را به اين معناست كه اين وجود نامحدود نيست به‌طورى كه بر همهء ظروف متصور هستى منبسط و گسترده باشد و به عبارتى كه تاكنون بارها تكرار كرده‌ايم حقيقت عدم برمىگردد به سلب تحصيلى وجود محدود و نيز احكام ثبوتيى كه براى آن ذكر مىگردد به احكامى برمىگردد كه سلب تحصيلى وجود محدودند ، منتها ذهن اين سلوب تحصيلى را به ايجاب عدولى برمىگرداند و همين ايجاب عدولى است كه شيئيت و ثبوت عدم و نيز احكام ثبوتى عدم را توجيه مىكند :\r\nو حقيقة كون الشىء مسبوق الوجود بعدم و ملحوق الوجود به ، و بالجملة احاطة العدم به من قبل و من بعد ، اختصاص وجوده بظرف من ظروف الواقع و قصوره عن الانبساط على ساير الظروف من الاعيان ، لا انّ للشيء وجودا واقعيّا فى ظرف من ظروف الواقع و للعدم تقرّر واقع منبسط على ساير الظروف ربما ورد على الوجود ، فدفعه عن مستقرّه و استقرّ هو فيه ، فانّ فيه اعطاء الاصالة للعدم و اجتماع النقيضين .\r\n\r\n2 - 1 - 3 : اشكال دوم بر مدّعاى حكما و جواب آن\r\nاشكال : در 1 - 1 - 3 ، گفتيم كه مخالفين حكما درصدد جواب به حكما برآمده‌اند و نيز گفتيم كه تكيه‌گاه برهان حكما اين است كه وحدت و تعدد موجود دائر مدار وحدت و تعدد وجود است ، پس وجود واحد يعنى شخص واحد و موجود واحد و وجودهاى متعدد يعنى اشخاص متعدد و موجودات متعدد . چنان كه ديديم ، مخالفين حكما نيز اين تكيه‌گاه را پذيرفتند و تمام سعى آنها بر اين بود كه مدعاى خود را نيز مصداق آن قرار دهند . يعنى بين دو وجود به نحوى عينيت برقرار سازند ، به اين ترتيب كه اين دو وجود از يك نظر يك وجودند و يك وجود مستلزم يك شخص و يك موجود است ؛ پس در عين اينكه موجود يكى است و وجود دو تا ، محذورى هم لازم نمىآيد و ديديم كه راه‌حل قبلى آنها ، جهت عينيت بخشيدن به دو وجود ، درست نبود ، اكنون از طريق ديگرى به اين مطلب پرداخته‌اند .\r\nبه عقيدهء ايشان ، شيئى كه خلق مىشود صورتى جزئى از شخص او در نزد خداوند يا مبادى عاليه هست . حال اگر خداوند اين شىء را معدوم كند و پس از مدّتى شىء ديگرى خلق\r\n\r\n","description":"","footnote":"","page_name":" 214 ","page_number":214},
  {"content":"\r\n\r\nنمايد عينا مطابق همان صورتى كه از قبل نزد اوست ، وجود اين دو شىء عينيت خواهند داشت ، زيرا هم وجود اوّلى مصداق اين صورت است هم وجود دومى ، پس هردو مصداق آن صورت‌اند و از طرفى اين صورت جزئى است و براى آن بيش از يك مصداق متصور نيست ، پس اين دو وجود يك مصداق‌اند براى يك صورت جزئى و اين مستلزم آن است كه وجود اوّلى عين وجود دومى باشد ؛ يعنى ، دو وجود عينيت داشته باشند . به اين ترتيب ، اين دو وجود در عين دو تا بودن عينيت داشته يكى هستند و از همين‌رو تحقق آنها مستلزم تحقق يك شخص و يك موجود است ، پس يك شخص و يك موجود با دو وجود محقق شده است و محذورى نيز لازم نيامده است :\r\nو القول بانّه لم لا يجوز ان يوجد الموجد شيئا ثمّ يعدم و له بشخصه صورة علميّة عنده او عند بعض المبادى العالية ثمّ يوجد ثانيا على ما علم ، فيستحفظ الوحدة و العينيّة بين الوجودين بالصورة العلميّة .\r\nجواب : لبّ جواب اينكه بالضروره اين دو وجود غير از يكديگرند ، زيرا وجود دوم داراى اين ويژگى است كه وجود بعد از وجود اوّل است ولى وجود اوّل داراى اين خصوصيت نيست ، پس اين دو وجود ضرورتا غير از يكديگرند و غيريت و عينيت باهم سازگار نيستند .\r\nپس ضرورتا اين دو وجود عين هم نيستند :\r\nيدفعه انّ الوجود الثانى كيفما فرض وجود بعد وجود و غيريّته و بينونته للوجود الاوّل بما انّه بعده ضرورىّ و لا تجتمع العينيّة و الغيريّة البتة .\r\nاما راجع به مطلبى كه در مورد وحدت صورت جزئى بيان داشتند بايد گفت كه اگر اين صورت صورت جزئى وجود اوّل است ، ممكن نيست بر وجود دوم تطبيق كند ، چون ولو تمام خصوصيات اين دو وجود مثل هم‌اند ، دست‌كم از اين جهت متفاوت‌اند كه بنابر فرض وجود دومى وجود بعد از وجود اوّلى است ولى وجود اوّلى چنين نيست . حال اگر اين صورت جزئى واقعا به تمام جوانب شخص اوّل منطبق است ، ناچار حاكى از اين خصوصيت وجود او نيز مىباشد ، معناى اين سخن اين است كه اين صورت صورتى است كه تنها بر وجودى كه بعد از وجود اوّل نيست و واجد ساير مشخصات است منطبق مىگردد و واضح است كه وجود دوم ، هرچند واجد تمام مشخصات وجود اوّل است ، وجود بعد از وجود اوّل است . لهذا اين\r\n\r\n","description":"","footnote":"","page_name":" 215 ","page_number":215},
  {"content":"\r\n\r\nصورت بر وجود دوم منطبق نمىگردد ، پس وجود دوم مصداق آن نيست و درنتيجه اين همانى و عينيتى بين دو وجود نيز در كار نيست .\r\n\r\n2 - 3 : برهان ابطال مثلين من جميع الجهات\r\nمسئله مورد بحث از جهتى مصداق « مثلين من جميع الجهات » است . توضيح اينكه بحث در اين بود كه « آيا ممكن است يك موجود با دو وجود موجود شود يا نه ؟ » براى ابطال اين مطلب ، از اين طريق سير كرديم كه وجود متشخص بذاته است ، پس تحقق دو وجود به معناى تحقق دو شخص و دو موجود است ، در حالىكه فرض كرده بوديم كه يك موجود است كه دو وجود دارد و اين مستلزم كثرت واحد است كه تناقض است و محال . مخالفين حكما در جواب اين برهان قائل شده‌اند كه اين دو وجود از جميع جهات مثل يكديگرند ، ذاتا هيچ ميزى با يكديگر ندارند ، اگر ميزى بين آنها هست عرضى است ، پس تحقق يك موجود با اين دو وجود مستلزم تحقق دو شخص و دو موجود نيست و لذا تناقضى لازم نمىآيد . پس ايشان ، براى انكار امتناع تكرر وجود و ردّ برهان آن ، دست به دامن مسئله « مثلين من جميع الجهات » شده‌اند ، ازاين‌رو در همين‌جا به ابطال اين مسئله نيز مىپردازند . علاوه‌بر اين ، ملاك امتناع هردو امتناع عينيّت در حال اثنينيت است .\r\nاين برهان مبتنى بر دو مقدمهء زير است :\r\nمقدمهء اول : تحقق مثلين من جميع الجهات مستلزم تحقق تمايز و عدم تحقق تمايز است و به عبارت ديگر مستلزم عينيت در حال اثنينيت است .\r\nمقدمهء دوم : تالى بداهتا باطل است .\r\nنتيجه : مقدم نيز باطل است ، يعنى ، تحقق مثلين من جميع الجهات محال است .\r\nدر قياس فوق بطلان تالى ، چنان كه در 1 - 3 گذشت ، بديهى است اما دليل ملازمه بين مقدم و تالى اينكه مقصود از مثلين من جميع الجهات دو موجودى است كه از هيچ جهتى هيچ تفاوتى نكنند و از هر جهتى مثل هم باشند . واضح است كه تحقق چنين دو چيزى مستلزم اين است كه هيچ ميزى بين آن دو موجود نباشد و الّا اگر از جهتى از جهات ميزى وجود داشته باشد ، از آن جهت مثل يكديگر نيستند و در نتيجه مثلين من جميع الجهات نخواهند بود . از سوى ديگر ، دو موجودند نه يك موجود و دو تا بودن يعنى از يكديگر متمايز بودن ، دوئى\r\n\r\n","description":"","footnote":"","page_name":" 216 ","page_number":216},
  {"content":"\r\n\r\nمستلزم ميز است . بنابراين ، مثلين من جميع الجهات از آن حيث كه از جميع جهات مثل يكديگرند مستلزم عدم مىزند و از آن حيث كه دو موجودند مستلزم مىزند . پس تحقق مثلين من جميع الجهات مستلزم تحقق ميز و عدم تحقق ميز است و اين تناقض است و محال :\r\nو به مثل البيان يتبيّن استحالة وجود مثلين من جميع الجهات ، لانّ لازم فرض مثلين اثنين التمايز بينهما بالضرورة و لازم فرض التماثل من كلّ جهة عدم التمايز بينهما و فى ذلك اجتماع النقيضين ؛ هذا محال .\r\nهمان‌طور كه مشاهده گرديد ، دليلى كه جهت امتناع تكرّر وجود اقامه شد دليلى است كلى كه تحقق موجود واحد با دو وجود را مطلقا ابطال مىكند ، چه اين دو وجود همزمان باشند و چه غير همزمان . پس به‌طور كلى ، محال است موجودى با بيش از يك وجود تحقق يابد ، خواه دو وجود و خواه سه تا و خواه بيشتر ، خواه اين وجودها همزمان باشند و بين آنها عدم زمانى فاصله نشود و خواه غيرهمزمان باشند و بين هردو وجودى عدمى زمانى فاصله شود و به زبان فلسفى خواه عدم بين اين وجودها متخلل شود و خواه نشود . در هرحال ، مطلقا محال است موجودى با بيش از يك وجود موجود گردد ، زيرا محذور عينيت در حال اثنينيت در تمام فروض مذكور لازم مىآيد :\r\nو بالجملة ، من الممتنع ان يوجد موجود واحد باكثر من وجود واحد ، سواء كان الوجودان مثلا واقعين فى زمان واحد من غير تخلّل العدم بينهما او منفصلين يتخلّل العدم بينهما ؛ فالمحذور ، و هو لزوم العينيّة مع فرض الاثنينيّة ، فى الصورتين سواء .\r\n\r\n3 - 3 : براهين استحالهء اعادهء معدوم\r\nچنان كه گفته شد مدعاى اين فصل شامل دو بخش است :\r\n1 - تكرر وجود در يك زمان محال است .\r\n2 - تكرر وجود در دو زمان محال است ، به اين معنا كه محال است موجودى با وجودى محقق شود ، سپس معدوم گردد و پس از مدتى خودش باوجود ديگرى موجود شود كه در اصطلاح به آن « استحالهء تخلّل عدم بين شىء و خودش يا « استحاله اعادهء معدوم » نيز مىگويند .\r\n\r\n","description":"","footnote":"","page_name":" 217 ","page_number":217},
  {"content":"\r\n\r\nهرچند برهانى كه در 1 - 3 بيان شد شامل اثبات هردو مدعا بود ، نظر به اينكه براى بخش دوم مدعا ، يعنى استحالهء اعادهء معدوم ، براهين خاصى در كتب فلسفى ذكر شده است ، در اينجا جداگانه به اثبات اين بخش از مدعا پرداخته براهين خاص آن را ذكر مىكنند :\r\nو هذا الذى تقرّر ، من استحالة تكرّر الوجود لشيء مع تخلّل العدم ، هو المراد بقولهم : « انّ اعادة المعدوم بعينه ممتنع » و قد عدّ الشيخ امتناع اعادة المعدوم بعينه ضروريّا و قد اقاموا على ذلك حججا هى تنبيهات بناء على ضروريّة المسألة .\r\n\r\n1 - 3 - 3 : برهان اوّل\r\nاين برهان مبتنى بر دو مقدمهء زير است :\r\nمقدمهء اوّل : اگر جايز باشد موجود در زمانى معدوم شود و سپس بعينه خود شخص او دوباره موجود گردد - اگر اعاده معدوم جايز باشد - لازم مىآيد بين شىء و خودش عدم متخلّل گردد .\r\nمقدمهء دوم : تالى باطل است .\r\nنتيجه : مقدم نيز باطل است ؛ يعنى ، اعادهء معدوم محال است .\r\nملازمهء بين مقدم و تالى روشن است ، زيرا على الفرض موجودى كه قبل از عدم محقق است همان شخص موجودى است كه بعد از عدم محقق است ، شخص واحدند ، هم موجود قبل از عدم خود شىء است و هم موجود بعد از عدم ، هردو خود شىءاند ، پس بين شىء و خودش عدم فاصله شده است .\r\nبطلان تالى نيز روشن است ، زيرا تخلل و فاصله موجب غيريت است ، خواه تخلل عدم خواه غيرعدم ، پس تخلل و فاصله شدن عدم بين شىء و خودش نيز موجب اين است كه شىء خودش غير خودش باشد ، خودش خودش نباشد و به عبارت ديگر مستلزم سلب شىء از خودش است كه بطلان آن از بديهيات است :\r\nمنها انّه لوجاز للموجود فى زمان ان ينعدم زمانا ، ثم يوجد بعينه فى زمان آخر ، لزم تخلّل العدم بين الشىء و نفسه و هو محال ، لاستلزامه وجود الشىء فى زمانين بينهما عدم متخلّل .\r\n\r\n","description":"","footnote":"","page_name":" 218 ","page_number":218},
  {"content":"\r\n\r\n\r\n2 - 3 - 3 : برهان دوم\r\nاين برهان مبتنى بر دو مقدمه زير است :\r\nمقدمهء اوّل : اگر اعاده معدوم جايز باشد - به عبارت ديگر بر فرض اينكه معاد ( امر اعاده شده ) ممكن الوجود باشد - ايجاد مثلين من جميع الجهات از ابتدا نيز جايز و ممكن است .\r\nمقدمهء دوم : تالى باطل است .\r\nنتيجه : اعادهء معدوم محال است .\r\nاثبات ملازمه : اثبات ملازمهء بين مقدم و تالى در مقدمهء اوّل خود متوقف بر مقدمات زير است :\r\nالف ) معاد يك شىء و مبتدئى كه از جميع جهات مثل آن شىء است مثلان هستند .\r\nبهتر است ابتدا با دو اصطلاح « معاد » و « مبتدأ » آشنا شويم . مقصود از « مبتدأ » موجودى است كه براى اولين‌بار ايجاد شده است ، نه اينكه معدوم شده باشد و دوباره بعينه ايجاد شده باشد ، بر خلاف « معاد » كه موجودى است كه معدوم‌شده و على الفرض براى دومين يا سومين بار ، . . . بعينه ايجاد مىشود ، به اين موجود از آن جهت كه پس از انعدام دوباره بعينه ايجاد شده است « معاد » مىگويند . درواقع ، معاد بودنش همان موجوديت دوباره اوست . به عبارت ديگر ، معاد همان معدوم اعاده شده است از آن جهت كه اعاده شده است . پس اگر موجودى معدوم شد و دوباره بعينه موجود شد ، قبل از انعدام مبتدأ است و بعد از انعدام معاد . اكنون فرض مىكنيم شىء الف موجود شد و سپس معدوم شد و بعد بعينه دوباره موجود شد و نيز فرض مىكنيم شىء ب شيئى مبتدأ است ولى با شىء الف مثلان من جميع الجهات‌اند . حال واضح است كه شىء ب با معاد الف مثلان هستند ، زيرا معاد الف با خود الف - مبتدأ الف - مثلان من جميع الجهات‌اند ، چون معاد الف بعينه خود الف است كه در زمان ديگرى دوباره موجود شده است ، پس مثل الف است و نيز ب مثل الف است . پس ب و معاد الف مثلان هستند .\r\nب ) مثلان داراى حكم واحدند .\r\nقاعده‌اى كلى در فلسفه وجود دارد كه معمولا با اين تعبير بيان مىشود كه « حكم الامثال فى ما يجوز و ما لا يجوز واحد » ؛ يعنى ، اشياء مثل هم در احكام ايجابى و سلبى مشترك‌اند ، پس اشيائى كه از جهتى مثل هم‌اند هر حكم ايجابى يا سلبى كه بر يكى از آنها از آن جهت كه مثل است بار شود بر تمام آنها بار مىشود . زيد و عمرو در انسانيت مانند هم هستند ، هردو\r\n\r\n","description":"","footnote":"","page_name":" 219 ","page_number":219},
  {"content":"\r\n\r\nانسان‌اند ، طبق قاعدهء فوق هر حكمى كه بر زيد بار مىشود از آن جهت كه انسان است بر عمرو نيز بار مىشود و نيز هرچه از زيد سلب مىشود از آن جهت كه انسان است از عمرو نيز سلب مىشود .\r\nاز ضميمه كردن اين دو مقدمه اين نتيجه به‌دست مىآيد كه هر حكمى كه معاد يك شىء دارد مبتدئى كه از جميع جهات مثل آن شىء است نيز همان حكم را دارد . اكنون اگر فرض كنيم معاد الف ممكن الوجود است ( حكم آن امكان است ) پس « ب » كه هم مثل مبتدأ « الف » و هم مثل معاد « الف » است امكان خواهد داشت و لازمهء آن امكان اجتماع مثلين من جميع الجهات - يعنى ب و مبتدأ الف - در زمان واحد است . پس اگر ايجاد معاد ممكن باشد ، ايجاد مماثل من جميع الجهات از ابتدا نيز ممكن است .\r\nامّا بطلان تالى روشن است و در برهانى كه در 2 - 3 ذكر شد بطلان آن به اثبات رسيد و نيازى به تكرار نيست :\r\nو منها انّه لوجاز اعادة الشيء بعينه بعد انعدامه ، جاز ايجاد ما يماثله من جميع الوجوه ابتداء و هو محال . امّا الملازمة ، فلأنّ الشىء المعاد بعينه و ما يماثله من جميع الوجوه مثلان و حكم الامثال فى ما يجوز و فى ما لا يجوز واحد ؛ فلو جاز ايجاده بعينه ثانيا بنحو الاعادة ، جاز ايجاد مثله ابتداء . و امّا استحالة اللازم ، فلاستلزام اجتماع المثلين فى الوجود عدم التميّز بينهما و هما اثنان متمايزان .\r\n\r\n3 - 3 - 3 : برهان سوم\r\nگفتيم كه مقصود از اعادهء معدوم اين است كه شيئى كه موجود بوده و سپس معدوم شده است ، شخص خودش بعينه با تمام خصوصيات دوباره موجود شود ؛ يعنى ، معاد بايد عينا همان خود مبتدأ باشد . و فرض عينيت مستلزم اين است كه اولا ، ذات معاد همان ذات مبتدأ باشد و ثانيا ، تمام خصوصيات معاد بعينه همان خصوصيت مبتدأ باشد ، حال يكى از خصوصيات مبتدأ همان مبتدأ بودن آن است و يكى از خصوصيات معاد نيز همان معاد بودن آن است . پس معاد و مبتدأ در اين خصوصيت نيز بايد عين هم باشند ، يعنى بايد معاد بودن عين مبتدأ بودن باشد و به زبان فلسفى بايد حيثيت اعاده عين حيثيت ابتدا باشد و اين محال است ، زيرا اين دو نقيض يكديگرند . معاد بودن يعنى مبتدأ نبودن :\r\n\r\n","description":"","footnote":"","page_name":" 220 ","page_number":220},
  {"content":"\r\n\r\nو منها انّ اعادة المعدوم بعينه توجب كون المعاد هو المبتدأ ، لانّ فرض العينيّة يوجب كون المعاد هو المبتدأ ذاتا و فى جميع الخصوصيّات المشخّصة حتّى الزمان ، فيعود المعاد مبتدء و حيثيّة الاعادة عين حيثيّة الابتداء .\r\n\r\n4 - 3 - 3 : برهان چهارم\r\nاين برهان بر دو مقدمهء زير استوار است :\r\nمقدمهء اوّل : اگر اعادهء معدوم جايز باشد ، عدد خاصى به معاد نمىتوان نسبت داد .\r\nمقدمهء دوم : تالى باطل است و لازمه موجود بودن معاد اين است كه عدد خاصى داشته باشد .\r\nنتيجه : مقدم نيز باطل است ؛ يعنى ، اعادهء معدوم محال است .\r\nدليل تلازم : اگر شيئى معدوم شود و جايز باشد براى بار دوم خودش بعينه موجود شود ، مىتوان مجدّدا آن را معدوم كرد و براى بار سوم موجود كرد و به همين قياس است بار چهارم و پنجم الى غير النهايه . از نظر عقل ، همهء اين عودها مثل هم‌اند ، پس اگر اوّلى ممكن باشد ، دومى نيز ممكن است و هكذا سومى و چهارمى الى غير النهايه ، همه ممكن‌اند و محال نيست كه همهء اين عودها محقق بشوند ، بنابراين بىنهايت عود محقق خواهد شد . از طرف ديگر .\r\nفرض اين است كه معاد بعينه همان مبتدأ است ، پس همهء بىنهايت معادها عين هم و عين مبتدأ مىباشند و هيچ تفاوتى در هيچ جهتى ندارند . لازمهء اين نحو عينيت اين است كه نتوان عود اول را از عود دوم جدا كرد به‌طورى كه بگوييم اين عود اول است و آن يكى عود دوم ، زيرا در اين صورت معادها در عدد متفاوت مىشوند و اين خلاف مقتضاى عينيت كامل است . به همين ترتيب اين دو از عود سوم متمايز نيستند و بالأخره هيچ عودى ممكن نيست از عود ديگر با عددى خاص به خود ممتاز گردد ؛ پس به هيچ معادى نمىتوان عدد مشخصى نسبت داد ، زيرا به‌محض اينكه به يكى عددى مشخص نسبت دهيم با همين عدد از سايرين متمايز مىگردد و اين خلاف فرض عينيت است .\r\nدليل بطلان تالى : دليل بطلان تالى اين است كه موجود بودن عين متشخص بودن است .\r\nشيئى كه موجود است متشخص است و هيچ ابهامى در آن نيست و از جمله عدد آن نيز مشخص است . پس اگر معاد موجود باشد ، بايد عدد آن نيز مشخص باشد ؛ يعنى ، مشخص باشد كه اين معاد اول است يا دوم يا سوم يا غيره :\r\n\r\n","description":"","footnote":"","page_name":" 221 ","page_number":221},
  {"content":"\r\n\r\nو منها انّه لو جازت الاعادة ، لم يكن العود بالغا حدا معينا يقف عليه ، اذ لا فرق بين العودة الاولى و الثانية و الثالثة و هكذا الى ما لا نهاية له ، كما لم يكن فرق بين المعاد و المبتدأ و تعيّن العدد من لوازم وجود الشىء المتشخّص .\r\n\r\n4 : برهان مخالفين حكما و جواب آن\r\nتا اينجا ، برهانى اقامه شد بر نفى تكرر وجود و براهين خاص امتناع اعاده معدوم نيز بيان شد و اشكالات مخالفين نيز مطرح و جواب داده شد . اكنون بايد به بررسى دليل مخالفين حكما بر امكان اعادهء معدوم بپردازيم .\r\n\r\n1 - 4 : دليل امكان اعادهء معدوم\r\nاعاده معدوم موجود شدن دوبارهء شىء است بعينه و امتناع آن بدين معنى است كه يك شىء محال است بعد از انعدام بعينه موجود شود . به عبارت ديگر ، معناى آن ممتنع الوجود بودن شىء است بعد از عدم . اكنون اين سؤال مطرح است كه منشأ اين امتناع چيست ؟ منشأ امتناع يا ماهيت آن است يا غير ماهيت . غير ماهيت هم از دو حال خارج نيست : يا امر عرضى لازم ماهيت است يا عرضى مفارق ، پس امتناع وجود يا ناشى از ماهيت است يا لازم ماهيت يا امر مفارق .\r\nاگر منشأ آن ماهيت يا امر لازم ماهيت باشد ، بايد اين شىء از ابتداء موجود نشود ، نه اينكه يك بار موجود شود و پس از انعدام دوباره نتواند موجود شود ؛ زيرا ماهيت معاد و مبتدأ و طبعا لوازم ماهيت اين دو يكى است . پس اگر ماهيت يا ملازم ماهيت سبب امتناع وجود معاد باشند ، بايد سبب امتناع وجود مبتدأ نيز باشند ، با اينكه فرض اين است كه مبتدأ موجود شده است ، لذا منشأ امتناع هيچيك از اين دو نيستند .\r\nو اگر منشأ اين امتناع امر عرضى مفارق باشد ، با مفارقت و زوال آن اين امتناع از بين مىرود و در نتيجه موجود شدن دوبارهء شىء ، مانند مرتبهء اوّل ، ممكن مىگردد . به عبارت ديگر ، معناى اين فرض اين است كه اعادهء معدوم فى حد ذاته محال نيست و در صورتى كه مانعى براى موجود شدن آن باشد با رفع مانع امكان وجود خواهد داشت ؛ يعنى ، اعادهء معدوم ممكن است و هو المطلوب :\r\n\r\n","description":"","footnote":"","page_name":" 222 ","page_number":222},
  {"content":"\r\n\r\nو ذهب جمع من المتكلّمين ، نظرا الى انّ المعاد الذى نطقت به الشرايع الحقّة اعادة المعدوم ، الى جواز الاعادة و استدلّوا عليه بانّه لو امتنعت اعادة المعدوم بعينه ، لكان ذلك امّا لماهيّته او لأمر لازم ولو كان كذلك ، لم يوجد ابتداء ، او لأمر مفارق ، فيزول الامتناع بزواله .\r\n\r\n2 - 4 : ردّ دليل فوق\r\nدر جواب اين استدلال ، گفته‌اند كه منشأ اين امتناع نه ماهيت است نه لازم ماهيت و نه امر عرضى مفارق ، بلكه منشأ آن امر لازم وجود است ، البته مقصود وجود ثانى است ؛ يعنى ، تحقق وجود ثانى مستلزم تحقق تناقض است در خارج ، وجود ثانى با اين تناقض لازم و ملزوم‌اند و چون تحقق تناقض محال است ، پس ملزوم آن ، يعنى تحقق وجود ثانى ، نيز محال است .\r\nمنظور از اين تناقض اين است كه موجود ثانى بايد هم عين موجود اوّل باشد هم نباشد ، چنان كه گذشت . امّا معاد درواقع انتقال از يك نشئه ( دنيا ) به نشئه‌اى ديگر ( آخرت ) است نه اعادهء معدوم :\r\nو ردّ بانّ الامتناع لأمر لازم لوجوده لا لماهيّته . و امّا ما نطقت به الشرايع الحقّة فالحشر و المعاد انتقال من نشأة الى نشأة اخرى و ليس ايجادا بعد الاعدام .\r\n* * *\r\n\r\n","description":"","footnote":"","page_name":" 223 ","page_number":223},
  {"content":"\r\n . \r\n","description":"","footnote":"","page_name":" 224 ","page_number":224},
  {"content":"\r\n\r\n\r\nمرحلهء دوم وجود مستقل و رابط\r\nانقسام وجود به مستقل و رابط\r\nچگونگى اختلاف وجود رابط و مستقل\r\nوجود لنفسه و وجود لغيره\r\n\r\n","description":"","footnote":"","page_name":" 225 ","page_number":225},
  {"content":"\r\n . \r\n","description":"","footnote":"","page_name":" 226 ","page_number":226},
  {"content":"\r\n\r\n\r\nفصل اوّل انقسام وجود به مستقل و رابط\r\n\r\n","description":"","footnote":"","page_name":" 227 ","page_number":227},
  {"content":"\r\n . \r\n","description":"","footnote":"","page_name":" 228 ","page_number":228},
  {"content":"\r\n\r\nاز اين بخش تقسيمات وجود شروع مىشود : تقسيم وجود به مستقل و رابط ، خارجى و ذهنى ، واجب و ممكن ، بالفعل و بالقوه و غيره . اين مرحله اختصاص به‌وجود مستقل و رابط دارد .\r\n\r\n1 : توضيح مدعا\r\nبه عقيدهء حكماى قبل از صدر المتألهين ، در هر معلولى دو حيثيت قابل شناسايى است :\r\nحيثيت ذات معلول يا وجود فى نفسه وى كه از اين حيث معلول مرتبط با علت نيست و حيثيت ارتباط و اضافهء معلول به علت يا وجود للغير آن‌كه از اين حيث معلول با علت مرتبط است . البته مقصود اين نيست كه وجود معلول در خارج مركب از دو جهت و دو حيثيت است : يكى وجود فى نفسه وى و ديگرى انتسابش به علت ؛ هرگز ، در خارج اين دو حيثيت عين يكديگرند ، وجود فى نفسه معلول عين اضافه و انتساب آن به علت است و به تعبير حكما « وجوده فى نفسه بعينه وجوده للعلّة . » پس وجود معلول در خارج بسيط است ولى نحوهء ارتباط آن با علت طورى است كه ذهن انسان مىتواند در ظرف خود آن را به دو حيثيت تحليل كند :\r\nيكى حيثيتى كه بىارتباط با علت است كه همان حيثيت ذات يا وجود فى نفسه آن است و ديگرى چيزى كه همانا حيثيت ارتباط با علت است . به تعبير صدر المتألهين ، در اين بينش ، وجود معلول مغاير و مستقل از وجود علت است ، الّا اينكه اين وجود مستقل مرتبط با علت است و اين ارتباط طورى است كه انفكاك‌پذير از وجود معلول نيست . پس بنابراين نظر ، هرچند وجود معلول ارتباطى جدايىناپذير با علت دارد ، مستقل از اوست ، وجودى است داراى ارتباط ( ذات ثبت له الربط ) و باصطلاح حكما طبق اين نظر وجود معلول نسبت به علت وجود رابطى « 1 » است .\r\nاين عقيده مورد قبول صدر المتألهين واقع نشد . وى در بحث علت و معلول ، با تحقيقات عميقى كه در نحوهء وجود معلول و ارتباط آن با علتش به عمل آورد ، ثابت كرد كه وجود معلول\r\n\r\n\r\n","description":"","footnote":"\r\n( 1 ) - ر . ك . الاسفار الاربعه ، ج 1 ، ص 329 و 330 .\r\n","page_name":" 229 ","page_number":229},
  {"content":"\r\n\r\nهيچ نحو استقلالى از علت ندارد . وجود معلول بتمامه مرتبط با علت است . چنين نيست كه ذهن بتواند براى آن حيثيتى در نظر گيرد كه مستقل و بىارتباط با علت است و حيثيت ديگرى كه حيثيت ارتباط آن با علت است ، معلول از تمام حيثيات با علت مرتبط است ، اصلا تمام حيثيت و وجود معلول همان حيثيت ارتباط با علت است ، معلول بودن يعنى انتساب و اضافه و ربط به علت بودن و معلول از آن جهت كه معلول است نمىتواند منشأ انتزاع وجود فى نفسه و مستقل باشد . طبق اين نظر ، نمىتوان گفت معلول ذاتى است كه با علت ارتباط دارد ، بلكه بايد گفت ذات معلول همان ربط به علت است ( المعلول ذات هو الربط الى العلّة لا ذات ثبت له الربط الى العلّة ) ، معلول مرتبط نيست ، ربط است ، مضاف به علت نيست ، اضافه به علت است .\r\nصدر المتألهين اين نحو وجود را « وجود رابط » يا « اضافهء اشراقى » يا « وجود فقرى » نام نهاد و در مقابل وجود علت را كه حيثيت آن حيثيت ربط به غير نيست « وجود مستقل » ناميد . بدين ترتيب ، تقسيم جديدى در وجود به ظهور پيوست : وجود يا رابط است ( و آن وجودى است كه حيثيت آن حيثيت ربط به ديگرى است ) يا مستقل ( و آن وجودى است كه حيثيت آن حيثيت ربط به ديگرى نيست ) . پس بنابر اين نظر ، وجود معلول نسبت به علت رابطى نيست ، بلكه رابط است . حال آنچه در اين فصل مورد ادعاست اثبات تقسيم وجود خارجى است به رابط و مستقل .\r\nشايان ذكر است كه اولا ، همان‌طور كه از توضيحات فوق پيداست ، در تقسيم وجود به مستقل و رابط نظر به مفهوم وجود نيست ، نظر به حقيقت خارجى وجود است . حقيقت وجود در خارج يا مستقل است يا رابط ، بر خلاف تقسيم وجود به محمولى و رابط كه به زودى ذكر خواهيم كرد و در آن نظر به مفهوم وجود است نه حقيقت خارجى وجود و ثانيا ، گاهى به وجود مستقل « وجود محمولى » نيز مىگويند - چنان كه در اين كتاب نيز گفته شده است - و نتيجتا با چنين اطلاقى وجود محمولى مشترك لفظى بين دو معنا مىشود : يكى وجود محمولى به معناى وجود خارجى مستقل و ديگرى وجود محمولى به معنايى كه در مفهوم وجود گفته مىشود كه به زودى توضيح آن خواهد آمد . بايد توجه داشت كه اين اشتراك لفظى سبب اشتباه نگردد :\r\nينقسم الموجود الى ما وجوده فى نفسه و نسمّيه « الوجود المستقلّ و المحمولى او النفسى » و ما وجوده فى غيره و نسمّيه « الوجود الرابط » .\r\n\r\n","description":"","footnote":"","page_name":" 230 ","page_number":230},
  {"content":"\r\n\r\n\r\n2 : روش اثبات وجود رابط در اين كتاب\r\nچنان كه اشاره شد ، صدر المتألهين براى اثبات وجود رابط در خارج و تقسيم وجود به مستقل و رابط از طريق تحقيق در نحوهء وجود معلول سير كرده است ولى در اين كتاب ابتدا وجود رابط در قضيه ( در مقابل وجود محمولى ) ثابت شده است و سپس با استفاده از آن ، وجود رابط در خارج ثابت شده است كه توضيح بيشتر آن خواهد آمد .\r\nبايد توجه داشت كه برهانى كه در كتاب آمده است صريح نيست در اينكه اثبات وجود رابط در قضيه وسيله‌اى است براى اثبات وجود رابط در خارج ولى در لابلاى كلام شواهدى وجود دارد كه گواه بر اين مطلب است و در جاى خود بدان اشاره خواهيم كرد .\r\n\r\n3 : وجود محمولى و رابط\r\nبا توجه به اينكه وجود رابط در قضيه همان مفهوم حرفى وجود است و وجود محمولى نيز همان مفهوم اسمى وجود ، لازم است مقدمتا دربارهء مفاهيم اسمى و حرفى توضيح دهيم و سپس به اصل مطلب بپردازيم .\r\n\r\n1 - 3 : مفاهيم اسمى و حرفى\r\nاز تقسيماتى كه در مفاهيم شده است تقسيم آنهاست به مفاهيم حرفى و اسمى كه به آنها « معانى حرفيه و اسميه » يا « مفاهيم رابط و مستقل » نيز مىگويند .\r\nمفاهيم اسمى يا مستقل مفاهيمى هستند كه به‌خودىخود و بدون احتياج به مفاهيم ديگر ، و خلاصه به‌طور مستقل و تنها ، قابل تصورند ، مانند مفهوم انسان كه ما مىتوانيم آن را بتنهايى و بدون هيچ مفهوم ديگرى تصور كنيم . البته ناگفته نماند كه در صورتى كه مفهومى مركب از جنس و فصل باشد درضمن تصور آن جنس و فصلش را نيز تصور مىكنيم ؛ مثلا ، اگر حيوان و ناطق جنس و فصل انسان باشند ، تصور انسان مستلزم تصور حيوان و ناطق نيز هست و اصلا تصور انسان يعنى تصور حيوان ناطق ، پس مقصود از استقلال در تصور استقلال از مفاهيم غيرداخل در ذات است و الّا مفاهيم داخل در ذات مثل اجناس و فصول به اعتبارى عين خود ذات هستند و درواقع غير نيستند تا گفته شود هر مفهومى كه داراى جنس و فصل است تصورش محتاج به تصور غير ( جنس و فصل ) است و نتيجه بگيريم كه اين‌گونه مفاهيم\r\n\r\n","description":"","footnote":"","page_name":" 231 ","page_number":231},
  {"content":"\r\n\r\nاسمى نبوده غيرمستقل‌اند ، انسان از آن جهت كه حيوان ناطق است عين حيوان و عين ناطق است و از اين جهت حيوان و ناطق مفهوم ديگرى در قبال مفهوم انسان به حساب نمىآيند .\r\nمثال روشنتر براى مفاهيم مستقل كه از ابهام فوق نيز خالى است مفاهيم بسيط هستند ، مانند مفهوم وجود ، عدم ، احتياج ، عليت ، معلوليت ، ضرورت ، امكان و مانند آنها . در مقابل ، مفاهيم حرفى مفاهيمى هستند كه نمىتوان آنها را بتنهايى تصور كرد و دقيقتر بگوييم مفاهيمى هستند كه در مفهوميت مستقل نيستند ، مانند مفهومى كه از لفظ « از » و « بر » ، « براى » هنگام به‌كار رفتن در يك جمله به ذهن خطور مىكند .\r\nبراى روشنتر شدن مطلب ، مىگوييم همان‌طور كه به نظر صدر المتألهين وجود خارجى معلول چيزى جز ارتباط و اضافهء به‌وجود علت نيست ، در مفاهيم حرفى نيز مفهوميت و حاكويت اين مفاهيم عين ارتباط و اضافه به مفهوميت و حاكويت مفاهيم اسمى است . مفهوم اسمى خودبخود و بتنهايى حاكى از خارج از خود است ولى مفهوم حرفى بدون معناى اسمى حاكى از چيزى نيست . در مرحلهء وجود ذهنى خواهيم گفت كه حيثيت وجود ذهنى همان حيثيت حاكويت از خارج است ؛ بنابراين مىتوان گفت كه مفاهيم حرفى بدون مفاهيم اسمى وجود ذهنى ندارند ، پس اين مفاهيم بتنهايى قابل ترسيم شدن و متصور شدن در ذهن و خلاصه قابل موجود شدن با وجود ذهنى نيستند ، نه اينكه در ذهن و با وجود ذهنى مستقل موجود مىشوند و تصورشان در ذهن بتنهايى موجود است ولى از محكى خود حكايت نمىكنند و با كمك معانى اسمى حكايت مىكنند ، چنين گمانى باطل است . تحقق اين مفاهيم در ذهن بدون تحقق معانى اسميه محال است . ازاين‌رو ، براى الفاظ حروف ، مثل لفظ « از » و « به » و « براى » ، در خارج از جمله معنا و مفهومى قابل تصور نيست ، معنا و مفهوم اين الفاظ تنها در ظرف جمله قابل تصورند .\r\nويژگى مفاهيم مستقل اين است كه هيچ نحو ارتباطى با يكديگر ندارند ، از هم بريده و جدا هستند و ويژگى مفاهيم حرفى اين است كه بين مفاهيم اسمى ارتباط و اتحاد به‌وجود مىآورند ، به عبارت دقيقتر ، اصلا حيثيت اكثر مفاهيم حرفى همان حيثيت اتحاد و ارتباط بين مفاهيم اسمى است . اگر در ذهن انسان مفاهيم حرفى تحقق نمىيافت ، به هيچ وجه انسان قادر به تشكيل قضيه و قياس و پى بردن از معلوم به مجهول نبود . اگر هزاران مفهوم اسمى در كنار\r\n\r\n","description":"","footnote":"","page_name":" 232 ","page_number":232},
  {"content":"\r\n\r\nهم قرار گيرند ، تا پاى مفاهيم حرفى به ميان نيايد ، قضيه و جمله‌اى ساخته نمىشود . مفاهيم جسم و سفيد دو مفهوم مستقل اسمى هستند كه باهم بىارتباطاند اما هنگامى كه مفهوم « است » ، كه از مفاهيم حرفى است ، بين آنها قرار مىگيرد به يكديگر مرتبط مىشوند و به صورت جملهء « جسم سفيد است » درمىآيند « 1 » .\r\n\r\n2 - 3 : مقصود از وجود محمولى و رابط\r\nبه عقيدهء حكما ، براى لفظ « وجود » در ذهن انسان ، دو معنا و مفهوم وجود دارد كه يكى از آنها مفهوم اسمى و مستقل است و ديگرى حرفى و غيرمستقل . مقصود از وجود محمولى همان مفهوم اسمى و مستقل وجود است و مقصود از وجود رابط ( در مقابل وجود محمولى نه در مقابل وجود مستقل ) همان مفهوم حرفى و غيرمستقل وجود است .\r\nوجود رابط ، نظر به اينكه مفهومى است حرفى كه حيثيت آن حيثيت ربط بين موضوع و محمول است ، مستقلا قابل تصور نيست و لهذا نمىتوان آن را بر چيزى حمل كرد ، ( زيرا مفهومى كه محمول واقع مىشود بايد خود مستقلا قابل تصور باشد ) اما وجود محمولى ، چون بتنهايى قابل تصور است ، مىتوان آن را محمول قرار داد و بر موضوع حمل كرد و به همين دليل است كه نام آن را وجود محمولى نهاده‌اند . قضايايى كه محمولشان وجود محمولى است به هليات بسيطه مشهورند و ساير قضايا به هليات مركبه . وجود محمولى همان مفهومى است كه در ادبيات عرب با لفظ « كان » تامّه و در ادبيات فارسى با لفظ « هست » از آن تعبير مىكنند و وجود رابط همان مفهومى است كه در ادبيات عرب با لفظ « كان » ناقصه و در ادبيات فارسى با لفظ « است » بر آن دلالت مىشود . در عرف حكما ، از وجود محمولى با تعبير « وجود ، ثبوت ، وجود مطلق ، وجود فى نفسه » و گاهى « وجود الشىء ، ثبوت الشىء » ياد مىكنند و از وجود رابط با تعبير « وجود مقيّد ، وجود فى غيره ، وجود لا فى نفسه ، وجود شىء لشىء و ثبوت شىء لشىء . »\r\n\r\n3 - 3 : وجود رابط و محمولى مشترك لفظىاند يا معنوى ؟\r\nصدر المتألهين در بحث وجود رابطى قائل است كه اطلاق لفظ « وجود » بر وجود محمولى و\r\n\r\n\r\n","description":"","footnote":"\r\n( 1 ) - ر . ك . شرح مبسوط منظومه ، جلد سوم ، قسمت شناخت .\r\n","page_name":" 233 ","page_number":233},
  {"content":"\r\n\r\nوجود رابط به‌نحو اشتراك لفظى است نه معنوى . وى مىگويد : « الحقّ ان الاتفاق بينهما فى مجرد اللفظ . » « 1 » مقصود او اين است كه مفهوم حرفى وجود و مفهوم اسمى آن هيچ نحو اشتراك مفهومى با يكديگر ندارند و اشتراك آنها تنها در لفظ « وجود » است كه هم اسم براى مفهوم حرفى قرار داده شده است و هم اسم براى مفهوم اسمى . پس صرف‌نظر از لفظ « وجود » ، هيچ اشتراكى بين اين دو مفهوم وجود ندارد ، اينها دو سنخ مفهوم‌اند .\r\nشارحين كلام صدر المتألهين در اينجا در حيص و بيص عجيبى گرفتار شده‌اند ، زيرا وى از يك‌سو بر اشتراك معنوى وجود تأكيد دارد و فصلى مستقل در ابتداى اسفار بدين مسئله اختصاص داده است « 2 » و از سوى ديگر در اينجا به اشتراك لفظى وجود و نفى اشتراك معنوى آن تصريح مىكند ، توجيه اين دو قول براى شارحان كلام وى دشوارى به‌بار آورده است .\r\nبه‌نظر مىرسد اين دو گفته با يكديگر منافى نيستند ، زيرا در جايى كه قائل به اشتراك معنوى وجود شده مقصود وى وجود محمولى است و اصلا محل بحث در آنجا اين است كه آيا مفهوم وجود كه بر موضوعات مختلف حمل مىشود در همهء موارد به يك مفهوم و معنا حمل مىشود يا نه ، بلكه در هر موردى كه حمل مىشود معنا و مفهومى دارد غير از مورد ديگر و روشن است كه وجودى كه محمول واقع مىشود همان وجود محمولى است نه وجود رابط .\r\nپس وجود رابط باصطلاح تخصّصا از اين بحث خارج است و كلام وى در فصل اشتراك معنوى وجود اصلا ناظر به‌وجود رابط نيست . اما در جايى كه اشتراك معنوى را نفى مىكند و تنها قائل به اشتراك لفظى است ، كلامش ناظر به مقايسهء مفهوم اسمى وجود ، يعنى وجود محمولى ، با مفهوم حرفى وجود ، يعنى وجود رابط ، است . پس در جايى كه اشتراك معنوى را نفى مىنمايد مقصودش نفى اشتراك معنوى بين وجود رابط و وجود محمولى است و در جايى كه اشتراك معنوى را اثبات مىنمايد مقصودش اشتراك معنوى وجود محمولى است بين موارد مختلفى كه وجود محمولى بر آنها حمل مىشود و منافاتى بين اين نفى و اثبات نيست . درست مانند اينكه معناى « ابتدا » در تمام مواردى كه به‌كار مىرود يكى است و باصطلاح در آن موارد مشترك معنوى است و در عين‌حال بين معناى « ابتدا » ، كه معناى اسمى است ، و معناى « از » ، كه\r\n\r\n\r\n","description":"","footnote":"\r\n( 1 ) - اسفار الاربعه ، ج 1 ، ص 79 .\r\n( 2 ) - ج 1 ، ص 35 ، فصل 2 .\r\n","page_name":" 234 ","page_number":234},
  {"content":"\r\n\r\nمعناى حرفى است ، هيچ اشتراك معنويى وجود ندارد . اكنون اگر لفظ « ابتدا » را هم بر ابتداى اسمى و هم بر ابتداى حرفى اطلاق كنيم ، مانند لفظ « وجود » كه در مورد وجود محمولى و وجود رابط به‌كار مىرود ، مشترك لفظى بين آن دو خواهد بود .\r\n\r\n4 - 3 : اثبات وجود رابط در قضيه\r\nقبل از پرداختن به اثبات وجود رابط در قضايا ، بايد انواع قضايا را توضيح دهيم ، تا روشن شود در كدام دسته از قضايا درصدد اثبات وجود رابط هستيم .\r\n\r\n1 - 4 - 3 : اقسام قضايا\r\nدر يك تقسيم‌بندى اوّلى ، قضايا به دو دستهء شرطيه و حمليه و هر دسته نيز به موجبه و سالبه تقسيم مىشوند . قضاياى حمليه ، چه موجبه و چه سالبه ، خود به هليهء بسيطه و هليهء مركبه تقسيم مىگردند . منظور از هليات بسيطه قضايايى است كه مفاد آنها ثبوت الشىء يا نفى الشىء است ، مثل « انسان هست » و « سيمرغ نيست » ، و مقصود از هليات مركبه قضايايى است كه مفادشان ثبوت شىء لشىء يا نفى شىء عن شىء است ، مانند « انسان كاتب است » و « سنگ ناطق نيست » .\r\nهليات مركبه نيز به دو دسته منقسم مىشوند : دستهء اول هليات مركبه‌اى هستند كه وجود محمول در خارج عين وجود موضوع است ؛ يعنى ، يك واقعيت خارجى است كه بعينه هم مصداق موضوع است و هم مصداق محمول ، پس در خارج بيش از يك واقعيت متحقق نيست ولى انسان همان واقعيت واحد را به دو مفهوم تحليل مىكند و يكى را موضوع قرار مىدهد و ديگرى را محمول ، مانند قضيه « انسان واحد است . » وحدت انسان در خارج واقعيتى غير از واقعيت انسان ندارد ، در خارج دو واقعيت نيست ، يكى واقعيت انسان و ديگرى واقعيت وحدت ، كه به نحوى باهم متحد شده باشند ، بلكه يك موجود و واقعيت واحد است كه به اعتبارى مصداق انسان است و به اعتبارى مفهوم وحدت از آن انتزاع شده است . اما دستهء دوم هليات مركبه‌اى هستند كه وجود محمول در خارج غير از وجود موضوع است ، پس بر خلاف دستهء اول در اين دسته هريك از موضوع و محمول وجود و واقعيتى خاص به خود دارد ، مانند « جسم سفيد است » . در خارج ، واقعيت سفيدى غير از واقعيت جسم است ، هريك وجودى\r\n\r\n","description":"","footnote":"","page_name":" 235 ","page_number":235},
  {"content":"\r\n\r\nمخصوص به خود دارند ، نهايت امر اين است كه نوعى اتحاد بين اين دو وجود برقرار است و به لحاظ همين اتحاد است كه ما سفيدى را بر جسم حمل مىكنيم و يك قضيهء هليه مركبه در ذهنمان تشكيل مىشود .\r\nقضايايى كه در اين فصل مورد بحث هستند همين دستهء اخيرند ، آن‌هم نوع موجبهء آنها نه سالبه‌شان ؛ يعنى ، در اين فصل ابتدا درصدد اثبات وجود رابط هستند بين موضوع و محمول هليات مركبه موجبه‌اى كه هريك از موضوع و محمول آنها در خارج وجود خاص به خود دارد . بنابراين ، هرچند ما در عنوان 2 - 4 - 3 به‌صورت مطلق گفته‌ايم « اثبات وجود رابط در قضيه » ولى مقصود تنها همين دسته از قضاياست نه همهء آنها « 1 » . در كتاب ، از اين نوع قضايا با نام « قضاياى خارجيه‌اى كه با موضوع و محمولشان منطبق بر خارج هستند » ياد شده است :\r\nو ذلك انّ هناك قضايا خارجيّة تنطبق بموضوعاتها و محمولاتها على الخارج ، كقولنا : « زيد قائم و الانسان ضاحك . »\r\nمركب تقييدى : پس از اينكه قضيه‌اى در ذهن انسان متحقق شد ، ذهن قادر است موضوع و محمول و نسبت موجود در آن قضيه را اخذ كرده و حكم آن را حذف كند و بدين‌ترتيب يك تصور مركب تقييدى بسازد . اين تصور مركب تقييدى نيز صورت همان واقعيتى است كه قضيه از آن حكايت مىكرد ، مانند « وحدت انسان » ، « سفيدى جسم » و « قيام زيد » . فرق اين تصور مركب تقييدى با قضيه‌اى كه اين تصور از آن اخذ شده است در اين جهت است كه در قضيه نفس خودبخود معترف و مذعن به تحقق نسبت بين موضوع و محمول در خارج است ولى در تصور مركب تقييدى اذعان و اعتراف به ثبوت نسبت در خارج وجود ندارد ، بلكه اين تصور تنها حاكى از نسبت بين موضوع و محمول است . پس تصور هرچند ذاتا كاشف و حاكى از خارج است ولى خودبخود مستلزم اذعان و اعتراف به‌وجود مطابق نيست ، بر خلاف قضيه . على هذا ، همان‌طور كه هليات مركبه موجبه‌اى كه موضوع و محمولشان وجود خاص به خود دارند مورد بحث اين فصل هستند ، مركبات تقييدى اخذشده از اين هليات مركبه ، يعنى تصورات مركب تقييديى كه حاكى از اتحاد و واقعيت خارجىاند ، نيز مورد بحث‌اند . پس\r\n\r\n\r\n","description":"","footnote":"\r\n( 1 ) - اينكه آيا همهء قضايا داراى وجود رابطاند يا تنها اين دسته بحثى است كه در فروع فصل به آن اشاره خواهد شد . در اينجا فى الجمله ، درصدد اثبات رابط در اين دسته از قضايا هستند و فعلا در مقام نفى وجود رابط از ساير اقسام قضايا نيستند .\r\n","page_name":" 236 ","page_number":236},
  {"content":"\r\n\r\nبراى اثبات مدعاى اين فصل از اين جهت فرقى نيست كه ما هليات مركبه فوق را مورد بحث قرار دهيم يا مركبات تقيدى اخذشده از آنها را .\r\nو ايضا مركّبات تقييديّة مأخوذة من هذه القضايا ، كقيام زيد و ضحك الانسان .\r\n\r\n2 - 4 - 3 : برهان\r\nبا توجه به توضيحاتى كه 2 - 3 و 3 - 3 و 1 - 4 - 3 داديم ، روشن شد كه آنچه در اين قسمت مورد ادعاست اين است كه در هليات مركبه موجبه‌اى كه طرفين آنها در خارج واقعيت على حده دارند و نيز در مركبات تقييديى كه از اين قضايا اخذ مىشوند چيزى وجود دارد به‌نام « نسبت » كه از سنخ معانى حرفيه است و رابط بين موضوع و محمول است در ذهن . به اين نسبت « وجود رابط » ، « ثبوت المحمول للموضوع » ، « كان ناقصه » و يا « نسبت حكميه » نيز مىگويند .\r\nاين ادعا درواقع خود به دو ادّعا منحلّ مىشود كه هريك جداگانه بايد اثبات شود :\r\n1 - در قضاياى فوق ، علاوه‌بر مفهوم موضوع و مفهوم محمول ، شىء ديگرى به‌نام « نسبت و ربط » وجود دارد ؛\r\n2 - اين نسبت و ربط مفهومى است حرفى نه اسمى .\r\n\r\n1 - 2 - 4 - 3 : اثبات رابط در هليهء مركبهء خارجيهء\r\nبراى اثبات اين مدعا ، در كتاب به وجدان و علم حضورى ارجاع داده شده است .\r\nتوضيح : ما يك هليه مركب مانند « زيد قائم است » را مورد توجه قرار داده موضوع و محمول آن را در نظر مىگيريم . مقصود از در نظر گرفتن موضوع و محمول اين است كه زيد را در حالىكه موضوع قضيه است و نيز قيام را در حالىكه محمول قضيه است لحاظ مىكنيم .\r\nحال يك بار اين دو را باهم مىسنجيم و بار ديگر هريك از اين دو را - به همان صورت كه در نظر گرفتيم - با ساير مفاهيم مىسنجيم ، در اين صورت حضورا و وجدانا در خود مىيابيم كه در سنجش اول بين اين دو مفهوم چيزى وجود دارد كه از آن با نام « ربط » يا « نسبت » ياد مىكنيم كه در سنجش دوم ، كه هريك از اين دو را با ساير مفاهيم مىسنجيم ، وجود ندارد .\r\nعلاوه‌براين ، اگر بين موضوع و محمول ربط و نسبت وجود نداشت ، بايد مفهوم زيد وقتى كه موضوع قضيه است همان حالى را داشته باشد كه وقتى تنهاست و موضوع قضيه نيست ؛\r\n\r\n","description":"","footnote":"","page_name":" 237 ","page_number":237},
  {"content":"\r\n\r\nهمچنين بايد مفهوم قيام در حالىكه محمول است و در حالىكه محمول نيست هيچ تفاوتى نكند و حال آنكه وجدانا مىيابيم كه هريك از اين دو هنگامى كه بتنهايى لحاظ شوند حالشان متفاوت است از هنگامى كه در قضيه و به‌صورت موضوع يا محمول ملاحظه شوند . در حالت دوم ، هريك از آنها را مرتبط باهم مىيابيم ، بر خلاف حالت اوّل .\r\nبه تعبير ساده‌تر ، ما وجدانا درك مىكنيم كه بين مجموعهء « زيد ، ايستاده » و قضيه « زيد ايستاده است » تفاوتى آشكار وجود دارد . در حالت دوم ، اين مفاهيم مرتبط و پيوسته بهم هستند و مجموع آنها يك واحد به‌نام « قضيه » به‌وجود آورده است اما در حالت اول چند مفهوم گسسته و بىارتباط وجود دارند و مجموع آنها يك كل واحد را تشكيل نداده است . از اينجا ، معلوم مىشود كه شيئى غير از خود اين مفاهيم در ميانشان محقق شده است و آنها را منسجم كرده و يك كل واحد را به‌وجود آورده است ؛ اين شىء همانا مفهوم « است » مىباشد و چنين شيئى در مجموعهء اول مفقود است .\r\nاين استدلال دربارهء هليه مركبه بود ، عين همين استدلال دربارهء مركب تقييدى « قيام زيد » نيز جارى است :\r\nنجد فيها [ اى فى هذه القضايا و المركبات التقييديّة 
  ] بين اطرافها [ اى بين الموضوع و المحمول فى القضايا المذكورة و بين المضاف و المضاف اليه فى المركبات التقييديّة المذكورة 
  ] من الامر الذى نسميّه نسبة و ربطا ما لا نجده فى الموضوع وحده و لا فى المحمول وحده و لا بين الموضوع و غير المحمول و لا بين المحمول و غير الموضوع ، فهناك امر موجود وراء الموضوع و المحمول .\r\n\r\n2 - 2 - 4 - 3 : رابط در قضيه مفهوم حرفى است\r\nاگر رابط بين موضوع و محمول مفهومى اسمى و مستقل باشد ، مستلزم اين است كه رابط نباشد ، زيرا فرض مفهوم مستقل فرض مفهوم بىارتباط با ساير مفاهيم است ، پس فرض رابط مستقل فرض رابطى است بىارتباط با ساير مفاهيم ؛ يعنى ، فرض رابطى است كه رابط نيست و اين تناقض است و محال . به عبارت ديگر ، چون هر مفهوم اسمى و مستقلى بىارتباط با ساير مفاهيم است ، اگر اين رابط هم از سنخ مفاهيم اسمى باشد ، مستقل از موضوع و محمول و با آنها بىارتباط خواهد بود و نتيجتا به‌جاى اينكه قضيه شامل دو مفهوم مستقل باشد كه به\r\n\r\n","description":"","footnote":"","page_name":" 238 ","page_number":238},
  {"content":"\r\n\r\nوسيله رابط به هم مرتبط شده‌اند ، شامل سه مفهوم مستقل بدون ارتباط و بريده از هم خواهد بود و چون فرض قضيه يا مركب تقييدى فرض مفاهيم به هم پيوسته و مرتبط است ، براى ارتباط اين سه مفهوم مستقل ، يعنى موضوع و محمول و رابط ، احتياج به دو رابط ديگر داريم .\r\nنقل كلام در اين دو رابط مىكنيم ، اين دو رابط نيز اگر مفاهيم اسمى و مستقل باشند ، موجب پيوند سه مفهوم مذكور نيستند و مجددا به‌جاى يك قضيه پنج مفهوم مستقل و بىارتباط خواهيم داشت كه براى ارتباط آنها به چهار رابط ديگر نيازمنديم . باز نقل كلام در اين چهار رابط مىكنيم و مىبينيم با نه مفهوم مستقل روبرو خواهيم بود و به همين ترتيب ادامه مىدهيم ، درنتيجه مىبينيم اگر روابط مفاهيمى اسمى و مستقل باشند ، براى ارتباط بين مفهوم موضوع و مفهوم محمول و تشكيل يك قضيه يا مركب تقييدى بىنهايت مفهوم ديگر لازم است و اين محال است ، زيرا به اين معنى است كه وقتى ما يك قضيه يا مركب تقييدى را تصور مىكنيم ، درواقع موضوع و محمول را همراه با بىنهايت مفهوم ديگر - كه بين آن دو هستند - يك‌جا و بالفعل تصور مىكنيم و اين تحقق بىنهايت اشياى ذهنى بالفعل است در حالىكه از دو طرف به‌وسيله دو شىء ذهنى ديگر ( موضوع و محمول ) محدود شده‌اند و فرض اشياى بالفعل بىنهايت محدود به دو حد ( خواه آن اشيا ذهنى باشند و خواه عينى ) در حقيقت فرض نامحدود محدود است ، زيرا از آن جهت كه بىنهايت است نامحدود است و از آن جهت كه محصور بين دو حد است محدود است و فرض نامحدود محدود ، فرض تناقض است و محال . از اين مطلب ، در كتب فلسفى ، با تعبير « استحالهء غيرمتناهى محصور بين حاصرين » ياد مىكنند .\r\nعلاوه‌براين ، به فرض اينكه بىنهايت محصور بين حاصرين محال نباشد و قبول كنيم كه محال نيست كه قضيه يا مركب تقييدى از بىنهايت مفهوم تشكيل شود ، باز مشكل بىارتباطى مفهوم موضوع و محمول بر جاى خود باقى است ، زيرا طبق فرض اين بىنهايت مفهوم محصور همه اسمى و مستقل‌اند ؛ يعنى ، بىنهايت مفهومى هستند كه هيچ ارتباط و وحدتى ندارند ، و حال آنكه در قضيه يا مركب تقييدى با مجموعه‌اى از مفاهيم مرتبط بهم كه تشكيل يك كل واحد به‌نام « قضيه » يا « مركب تقييدى » مىدهند روبرو هستيم . پس هرچند على الفرض بىنهايت مفاهيم مزبور به‌نحوى كه گذشت تحقق پذيرند ، چون بىارتباط هستند ، باز يك قضيه و يا يك مركب تقييدى به‌وجود نمىآورند بنابراين ، فرض اينكه رابط بين طرفين\r\n\r\n","description":"","footnote":"","page_name":" 239 ","page_number":239},
  {"content":"\r\n\r\nقضيه يا مركب تقييدى مفهوم اسمى مستقل باشد مستلزم اين است كه ما هيچگاه در ذهن خود قضيه يا مركب تقييدى نداشته باشيم ، با اينكه در ذهن انسان هم قضيه وجود دارد هم مركب تقييدى ، از اينجا معلوم مىشود كه رابط بين موضوع و محمول يا بين مضاف و مضاف اليه از مفاهيم اسمى نيست و از مفاهيم حرفى است :\r\nو ليس منفصل الذات عن الطرفين بحيث يكون ثالثهما و مفارقا لهما كمفارقة احدهما الاخر و الّا احتاج الى رابط يربطه بالموضوع و رابط اخر يربطه بالمحمول ، فكان المفروض ثلاثة خمسة و احتاج الخمسة الى اربعة روابط اخر و صارت تسعة و هلّم جرا فتسلسل اجزاء القضية او المركّب الى غير النهاية و هى محصورة بين حاصرين ، هذا محال .\r\nوجود رابط را ، از اين نظر كه هيچ نحو استقلالى در مقابل طرفين خود ندارد ، نمىتوان موجودى ثالث در عرض دو طرف آن به حساب آورد و به تعبيرى كه در كتاب آمده است وجود رابط خارج از طرفين خود نيست . البته بايد توجه داشت كه خارج نبودن از طرفين نه به اين معناست كه عين دو طرف يا عين يكى از دو طرف است و نه به اين معناست كه جزء دو طرف يا جزء يكى از دو طرف است ، فقط به اين معناست كه آن دوئى و اثنينيّتى كه هريك از موضوع و محمول با همديگر دارند وجود رابط با هيچيك از آنها ندارد :\r\nفهو اذن موجود فى الطرفين قائم بهما بمعنى ما ليس بخارج منهما من غير ان يكون عينهما او جزء هما او غير احدهما او جزءه و لا ان ينفصل منهما و الطرفان اللّذان وجوده فيهما بخلافه .\r\n\r\n4 : اثبات وجود مستقل و رابط\r\nآنچه تاكنون گفته شد دربارهء وجود رابط در ظرف قضيه ؛ يعنى ، دربارهء وجود رابط در ظرف ذهن بود ، اكنون بايد به اثبات وجود رابط در خارج بپردازيم ، حاصل آنچه گفته شد :\r\nالف ) هليات مركبه خارجيه صادقى داريم كه هريك از موضوع و محمول آنها منطبق بر خارج‌اند و مصداق و وجودى خاص به خود دارد .\r\nب ) در هليات مركبه مذكور چيزى هست به‌نام « وجود رابط » يا « نسبت » كه از سنخ معانى حرفيه است ؛ يعنى ، مفهومى است كه حيثيتى جز حيثيت ربط بين مفهوم موضوع و مفهوم محمول ندارد .\r\n\r\n","description":"","footnote":"","page_name":" 240 ","page_number":240},
  {"content":"\r\n\r\nدو مطلب فوق در حكم مقدمهء اول و دوم برهان اثبات وجود رابط در خارج است . مقدمهء ديگرى به دو مقدمهء فوق اضافه مىكنيم :\r\nج ) هليات مركبهء خارجيهء صادق با تمام اجزا منطبق بر خارج هستند ؛ يعنى ، در اين قضايا همان‌طور كه هريك از موضوع و محمول منطبق بر خارج‌اند و مصداقى خاص به خود دارند ، نسبت بين موضوع و محمول ( كه جزء ديگر قضيه است ) نيز منطبق بر خارج است و مصداقى خاص به خود دارد . پس همان‌طور كه در ظرف قضيه و ذهن وجود رابط و نسبتى هست كه حيثيت آن جز حيثيت ربط بين وجود ذهنى موضوع و محمول نيست ، در مطابق قضيه ، يعنى در ظرف خارج ، نيز وجود رابط و نسبتى هست كه حيثيت آن جز حيثيت ربط بين وجود خارجى موضوع و محمول نيست . به عبارت ديگر ، همان‌طور كه خارجى بودن و منطبق بودن قضيه بر خارج اقتضا مىكند كه هريك از موضوع و محمول ، كه مفهومى اسمى و مستقل‌اند ، در خارج مصداق و وجودى مستقل داشته باشند ، نيز اقتضا مىكند كه نسبت حكميه ، كه مفهومى است حرفى و عين الربط به مفهوم موضوع و محمول ، در خارج مصداق و وجودى عين الربط به‌وجود موضوع و محمول داشته باشد .\r\nاكنون مىگوييم كه بنابر مقدمهء اوّل هليات مركبهء خارجيهء صادق داريم و بنابر مقدمهء دوم اين هليات ، همان‌طور كه شامل دو مفهوم اسمى موضوع و محمول‌اند ، شامل مفهومى حرفى ، كه رابط بين موضوع و محمول است ، نيز هستند و بنابر مقدمهء سوم اين هليات ، چون خارجيه‌اند ، تمام اجزايشان منطبق بر خارج است و هريك از آنها در خارج وجود خاص به خود دارد .\r\nپس چنان كه موضوع و محمولشان در خارج وجود خاص به خود دارند ، مفهوم حرفى موجود بين آن دو ، يعنى نسبت بين موضوع و محمول ، نيز در خارج مصداقى دارد كه وجودش عين الربط به‌وجود خارجى موضوع و محمول است . بنابراين ، در خارج وجودى داريم كه حيثيتى جز حيثيت ربط بين دو وجود ديگر ندارد و مقصود از وجود رابط در خارج ( در مقابل وجود مستقل ) جز اين نيست .\r\nتا اينجا ، وجود رابط در خارج ثابت شد ولى براى اثبات وجود مستقل در خارج احتياج به برهان و دليل نيست ، بلكه امرى است بديهى . زيرا اگر كسى منكر وجود مستقل در خارج باشد ، بايد يكى از دو شق را بپذيرد : يا به كلى منكر وجود خارج بشود و قائل به هيچ وجودى نباشد ، يا اگر قائل بشود كه در خارج وجودهائى داريم ، بايد همه آنها را از سنخ وجود رابط\r\n\r\n","description":"","footnote":"","page_name":" 241 ","page_number":241},
  {"content":"\r\n\r\nبداند و لا غير . پذيرفتن شق اول ، سقوط در گرداب سفسطه است و ، چنان كه قبلا اشاره كرده‌ايم ، يكى از اولين و بديهىترين اصول متعارف فلسفه اسلامى قبول اين مطلب است كه فى الجمله واقعيتى هست و جهان هيچ‌وپوچ نيست ؛ پذيرفتن شق دوم نيز مستلزم محال است ، زيرا مستلزم تحقق وجودى است كه عين الربط به ديگرى است بدون اينكه آن ديگرى موجود باشد و بطلان اين امر بديهى است . بعلاوه ، فرض اينكه وجود رابط بدون طرف يا طرفين مربوطش محقق شود فرض استقلال وجود رابط است . پس بر فرض اينكه از امتناع تحقق وجود رابط بدون طرف مربوط بگذريم و قبول كنيم كه وجودات رابطى بدون طرف مربوط تحقق يافته‌اند ، باز به مطلوب خود كه نفى وجود مستقل است دست نيافته‌ايم ، زيرا چنين وجودهائى اسما رابطاند اما حقيقتا مستقل‌اند ؛ چون ربط بودن يعنى ربط به ديگرى بودن ، پس اگر فرض كنيم ربط تحقق دارد و ديگرى موجود نيست درواقع آنچه را ربط فرض كرده‌ايم مستقل است نه ربط . بنابراين ، ناگزير بايد پذيرفت كه در خارج وجود مستقل داريم :\r\nفثبت انّ من الموجود ما وجوده فى نفسه و هو المستقلّ و منه ما وجوده فى غيره و هو الرابط .\r\nو قد ظهر مما تقدّم انّ معنى توسّط النسبة بين الطرفين كون وجودها قائما بالطرفين رابطا بينهما .\r\n\r\n1 - 4 : ابهامات برهان موجود در كتاب و شواهدى بر تقرير فوق\r\nما در 4 در تقرير برهان سه مقدمهء ( الف ، ب ، ج ) ذكر كرديم ولى در كتاب تنها به ذكر دو مقدمهء اول ( مقدمه الف و ب ) اكتفا شده است و به مقدمهء سوم ( مقدمهء ج ) اشاره‌اى نشده است ؛ يعنى ، ابتدا وجود هليات مركبه خارجيه پذيرفته شده است و سپس به اثبات وجود رابط بين موضوع و محمول در اين قضايا پرداخته شده است و بدون ذكر مقدمهء ديگرى چنين نتيجه گرفته شده است :\r\nفثبت انّ من الموجود ما وجود فى نفسه و هو المستقلّ و منه ما وجوده فى غيره و هو الرابط .\r\nنخستين ابهام اين برهان همين مذكور نبودن مقدمهء سوم است .\r\nتوضيح : اگر از مقدمهء سوم صرف‌نظر كنيم و فقط به دو مقدمهء اول اكتفا كنيم ، تنها نتيجه‌اى كه مىتوان گرفت اين است كه در ذهن انسان ، در بين موضوع و محمول هليات مركبه خارجيه ،\r\n\r\n","description":"","footnote":"","page_name":" 242 ","page_number":242},
  {"content":"\r\n\r\nمفهومى حرفى محقق است كه رابط بين مفهوم موضوع و مفهوم محمول است و به عبارت ديگر دو مقدمهء فوق جز وجود رابط در ذهن را اثبات نمىكنند اما اينكه در خارج نيز وجود رابط داريم از اثبات آن عاجزند . بنابراين ، بايد يكى از دو شق را پذيرفت : يا بايد پذيرفت كه مقصود از اين فصل اثبات وجود رابط در خارج ( در مقابل وجود مستقل ) است ، كه در اين صورت برهان ناتمام است و براى تمام شدن آن بايد مقدمهء سوم را نيز اضافه كرد تا به‌وسيله آن از تحقق وجود رابط در ذهن به تحقق وجود رابط در خارج برسيم و يا بايد پذيرفت كه مقصود از اين فصل اثبات وجود رابط در ذهن است ( در مقابل وجود محمولى ) ؛ يعنى ، اثبات مفهوم حرفى رابط بين موضوع و محمول در قضيه ، كه در اين صورت برهان تمام است و احتياج به مقدمهء سوم نيست .\r\nبه‌نظر مىرسد ترجيح با شق اول است ، زيرا اولا ، در ابتداى فصل در طرح ادعا گفته شد :\r\n« ينقسم الموجود الى ما وجوده فى نفسه و ما وجوده فى غيره » . ظاهر اين عبارت اين است كه منظور از « موجود » و « وجود » موجود و وجود خارجى است ؛ يعنى ، مدعا اثبات وجود رابط در خارج و تقسيم موجود خارجى به مستقل و رابط است نه موجود ذهنى . دليل اين ظهور اين است كه معمولا در كتب فلسفى هرگاه مقصود از وجود يا موجود وجود يا موجود ذهنى باشد ، قيد ذهنى را به دنبال آن ذكر مىكنند ولى اگر مقصود وجود يا موجود خارجى باشد ، گاه قيد خارجى را به دنبال آن مىآورند و گاه به‌صورت مطلق مىگويند : « وجود » يا « موجود » ، پس هرگاه قيد ذهنى به دنبال كلمهء « وجود » يا « موجود » ذكر نگردد ، اين دو لفظ ظهور در وجود يا موجود خارجى دارند و در عبارت فوق نيز قيد ذهنى آورده نشده است . افزون بر اين ، در صورتى كه منظور تقسيم موجود ذهنى به مستقل و رابط بود ، مناسب اين بود كه مقسم را مفهوم قرار دهند نه وجود .\r\nثانيا ، اگر منظور اثبات وجود رابط در قضاياست ، تكيه بر خارجى بودن قضيه بىمورد است ، زيرا وجود رابط يا نسبت حكميه اختصاص به قضاياى خارجيه ندارد ، بلكه به عقيدهء بسيارى از حكما تمام اقسام قضايا داراى نسبت و وجود رابطاند و به عقيدهء برخى فقط هليات مركبهء موجبه ( چه خارجيه چه غير خارجيه ) داراى نسبت‌اند . پس حداقل ، اين مطلب مورد قبول تمام حكما - و از جمله حضرت استاد علامه رحمه اللّه - است كه هليات مركبه غير خارجيه نيز داراى نسبت‌اند . بنابراين ، اينكه در برهان تنها بر نوع خارجى اين قضايا تكيه\r\n\r\n","description":"","footnote":"","page_name":" 243 ","page_number":243},
  {"content":"\r\n\r\nشده است بىمورد است . با توجه به اين مطلب ، مىتوان گفت كه تأكيد بر خارجى بودن قضيه در برهان مزبور بدين منظور است كه از خاصيت انطباق اين قضايا بر خارج استفاده كرده نتيجه بگيرند كه نسبت موجود در اين قضايا نيز منطبق است بر نسبتى موجود در خارج و به اين وسيله نسبت و وجود رابط در خارج را اثبات كنند .\r\nثالثا ، همين مدعا با همين برهان با اندك تفاوتى در الفاظ در بداية الحكمه « 1 » نيز آمده است و در آن ، پس از اثبات وجود رابط ، در فرع سوم از فروع فصل چنين گفته شده است :\r\nثالثا ، انّ الرابط انّما يتحقّق فى مطابق الهليات المركّبة التى تتضمّن ثبوت شىء لشىء و امّا الهليات البسيطة التى لا تتضمّن الّا ثبوت الشىء و هو ثبوت موضوعها فلا رابط فى مطابقها ، اذ لا معنى لإرتباط الشىء بنفسه و نسبته اليها\r\nاين عبارت صريح است در اينكه مقصود از وجود رابط وجود رابط در ظرف خارج و مطابق قضيه است نه در ظرف قضيه و ذهن . زيرا دربارهء همان وجود رابط كه اثبات شده است صريحا گفته شده است كه اين وجود رابط در مطابق هليه مركبه هست و در مطابق هليه بسيطه نيست ، پس ظرف اين وجود رابط كه اثبات شده است مطابق قضيه ، يعنى خارج ، است نه ظرف خود قضيه ، يعنى ذهن .\r\n\r\n2 - 4 : اشكال بر برهان فوق\r\nاشكال اين برهان در مقدمهء سوم است و آن اين بود كه قضيهء خارجيه با تمام اجزائش منطبق بر خارج است . هم موضوع آن ، كه مفهومى است مستقل ، منطبق بر يك وجود خارجى مستقل است هم محمول آن و هم نسبتش ، كه مفهومى است حرفى و رابط ، منطبق است بر وجود خارجى غيرمستقل و رابط . در اين مقدمه ، چنين فرض‌شده كه ملاك انطباق قضيه بر خارج اين است كه تمام اجزاء قضيه در خارج مطابقى خاص به خود داشته باشند ولى چنين نيست .\r\nانطباق قضيه‌اى بر خارج مستلزم اين نيست كه هريك از اجزاء آن ، اعم از موضوع و محمول و نسبت ، در خارج بر وجودى خاص به خود منطبق باشند ، بلكه در خارجى بودن قضيه همان انطباق موضوع و محمول بر خارج و اتحاد آنها در خارج كافى است ، خواه اين اتحاد عين\r\n\r\n\r\n","description":"","footnote":"\r\n( 1 ) - ص 40 .\r\n","page_name":" 244 ","page_number":244},
  {"content":"\r\n\r\nوجود فى نفسه يك طرف باشد ، به اين صورت كه وجود فى نفسه محمول عين وجودش براى موضوع باشد و خواه اين اتحاد خود وجودى خاص به خود داشته باشد غير از وجود موضوع و محمول كه از سنخ وجود رابط است . پس اين مقدمه وقتى به شكل صحيحش در نظر گرفته شود نتيجهء برهان بيش از اين نيست كه ما در خارج دو وجود مستقل داريم كه به‌نحوى باهم متحدند : يا به اين نحو كه وجود فى نفسه يكى خود عين اضافه و ارتباط به ديگرى است و يا به اين نحو كه دو وجود فى نفسه‌اند كه به‌وسيلهء يك وجود رابط باهم متحد شده‌اند . بنابراين ، اين برهان خصوص شق دوم ؛ يعنى ، اتحاد دو وجود مستقل به‌وسيله يك وجود رابط را كه عين وجود هيچيك از دو طرف نيست ، اثبات نمىكند و باصطلاح دليل اعم از مدعاست .\r\nعلاوه بر اينكه دربارهء هر جوهر و عرضى كه حالّ در آن جوهر است مىتوان يك قضيهء خارجيه تشكيل داد و مثلا گفت : « جسم داراى سفيدى است » يا « جسم سفيد است » ، « انسان داراى علم است » يا « انسان عالم است » و امثال ذلك . اگر برهان فوق تمام باشد ، بايد بين وجود خارجى جسم و بياض يا انسان و علم و به‌طوركلى بين وجود هر جوهر و عرضى كه حالّ در آن است يك وجود رابط واسطه باشد كه همو سبب اتحاد اين جوهر و عرض شده است ، با اينكه خود استاد علامه رحمه اللّه بين وجود خارجى جوهر و عرض قائل به‌واسطه‌اى به‌نام « وجود رابط » كه سبب اتحاد آن دو باشد نيستند ؛ بلكه چنان كه در فصل سوم همين مرحله خواهد آمد ، معتقدند كه همان نحوهء وجود فى نفسه و مستقل عرض خود طورى است كه قائم به جوهر است و به تعبير فلسفى وجود فى نفسه عرض عين وجودش براى جوهر است ، اضافه و ارتباط عرض به جوهر عين وجود عرض است ، نه اينكه وجود فى نفسه عرض چيزى است و اضافه و ارتباط آن به جوهر چيز ديگرى است كه عين وجود او نيست .\r\n\r\n5 : گذرى بر اصطلاحات مطرح در اين فصل\r\nما در اين فصل اصطلاحات مختلفى به‌كار برديم كه پاره‌اى از آنها بين چند معنا مشترك بود و احيانا ممكن است موجب گمراهى خواننده بشود . بنابراين ، بهتر است قبل از پرداختن به فروع فصل ، مرورى بر اصطلاحات كرده و مجموعهء آنها را يك جا يادآور شويم ، تا از هرگونه اشتباهى پرهيز گردد . آنچه در ميان اين اصطلاحات بيش از همه منشأ اشتباه است اصطلاح « وجود رابط » است كه با ذكر معانى مختلف آن و يادآورى معانى متقابل آن در هر مورد\r\n\r\n","description":"","footnote":"","page_name":" 245 ","page_number":245},
  {"content":"\r\n\r\nمجموعهء اصطلاحات روشن مىشود . ما تا اينجا دو معنا براى واژهء وجود رابط ذكر كرديم و با توجه به معناى ديگرى كه قبل از ميرداماد رحمه اللّه براى اين واژه رايج بوده است مجموعا سه معنا براى اين لفظ وجود دارد :\r\n\r\n1 - 5 : وجود رابط به معناى وجود خارجى عين الربط به‌وجود ديگر\r\nصدر المتألهين واژهء « وجود رابط » را براى اين معنا وضع كرد و از آن پس رايج گرديد ، به چنين وجودى « وجود فقرى » نيز مىگويند و در اين كتاب به آن « وجود فى غيره » هم گفته شده است .\r\nدر مقابل وجود رابط به اين معنا وجود مستقل قرار دارد كه آن نيز وجودى است خارجى ، در اين كتاب به‌وجود مستقل « وجود فى نفسه » و « وجود محمولى » هم اطلاق شده است .\r\n\r\n2 - 5 : وجود رابط به معناى مفهوم حرفى وجود\r\nوجود رابط به اين معنا مفهومى است عين الربط به مفهوم موضوع و محمول ( در قضيه ) يا به مفهوم مضاف و مضاف اليه ( در مركب تقييدى ) ، به‌وجود رابط به اين معنا « كان ناقصه ، ثبوت شىء لشىء ، وجود شىء لشىء ، وجود مقيد ، نسبت حكميه ، وجود فى غيره و وجود لا فى نفسه » نيز مىگويند ، در فارسى از آن با لفظ « است » تعبير مىكنند . در مقابل اين معنا از وجود رابط ، وجود محمولى قرار دارد كه همان مفهوم اسمى و مستقل وجود است كه در هليات بسيطه محمول واقع مىشود و به آن « كان تامه ، ثبوت الشىء ، وجود الشىء ، وجود ، ثبوت ، وجود مطلق و وجود فى نفسه » نيز مىگويند و در فارسى از آن با لفظ « هستى » ياد مىكنند .\r\n\r\n3 - 5 : وجود رابط به معناى وجود خارجى مستقل ناعت\r\nوجود رابط به اين معنا حالّ در وجود ديگر و ناعت آن است ، البته اين تعبير نارساست ؛ دقيقتر بگوييم ، وجود مستقلى است كه اضافه و ارتباط به غير دارد و اين اضافه و ارتباط به غير عين خود همين وجود مستقل است و به زبان فلسفى وجود فى نفسه‌اى است كه عين وجود للغير نيز هست ، مانند وجود عرض ، وجود صورت و وجود معلول ( به نظر قدما ) . اين معنا براى وجود رابط قبل از ميرداماد رحمه اللّه رواج داشته است ولى وى ، براى جلوگيرى از اشتباه آن با معناى دوم ، براى اين معنا اصطلاح « وجود رابطى » را وضع كرد و صدر المتألهين رحمه اللّه نيز\r\n\r\n","description":"","footnote":"","page_name":" 246 ","page_number":246},
  {"content":"\r\n\r\nآن را پذيرفت و پس از ايشان اين اصطلاح رايج گرديد و اصطلاح « وجود رابط » براى چنين معنايى متروك شد . به اين وجود « وجود لغيره يا ناعتى » نيز مىگويند . بحث مربوط به آن در فصل سوم همين مرحله خواهد آمد .\r\n\r\n6 : فروع\r\nو يتفرّع عليه فروع :\r\n\r\n1 - 6 : فرع اول - ظرف وجود رابط\r\nظرف وجود رابط ظرف طرفين آن است . اگر طرفين وجود رابط دو وجود خارجى باشند ، وجود رابط نيز وجودى است خارجى و اگر طرفين آن دو وجود ذهنى ، يعنى دو مفهوم باشند ، وجود رابط نيز خود امرى ذهنى ، يعنى از سنخ مفاهيم حرفى ، است . برهان اين مطلب مبتنى بر دو مقدمهء زير است :\r\nمقدمهء اوّل : تحقق وجود رابط در ظرفى غير از ظرف طرفين خود مستلزم انفكاك رابط است از طرفينش . اين مقدمه بديهى است و احتياج به توضيح ندارد .\r\nمقدمهء دوم : انفكاك رابط از طرفين خود محال است .\r\nگفته شد كه رابط عين قيام و ارتباط و اتصال به طرفين است . پس فرض وجود رابط منفك از طرفين فرض رابطى است كه ارتباط و اتصال و قيام به طرفين ندارد ؛ يعنى ، فرض رابطى است كه رابط نيست كه تناقض است و محال . پس نسبت و ربط خارجى بين دو امر خارجى و نسبت و ربط ذهنى بين دو امر ذهنى محقق مىشود و در يك‌كلام وجود رابط با طرفين خود از جهت ذهنى و خارجى بودن سنخيت دارد :\r\nالاوّل ، انّ الوعاء الذى يتحقّق فيه الوجود الرابط هو الوعاء الذى يتحقّق فيه وجود طرفيه ، سواء كان الوعاء المذكور هو الخارج او الذهن . و ذلك لما فى طباع الوجود الرابط من كونه غير خارج من وجود طرفيه . فوعاء وجود كلّ منها هو بعينه وعاء وجوده ، فالنسبة الخارجيّة انّما تحقّق بين طرفين خارجيّين و النسبة الذهنيّة انّما بين طرفين ذهنيّين . و الضابط انّ وجود الطرفين مسانخ لوجود النسبة الدائرة بينهما و بالعكس .\r\nالبته در اينكه چيزى به‌نام « نسبت » يا « وجود رابط در ذهن » ، يعنى مفهوم حرفى وجود ،\r\n\r\n","description":"","footnote":"","page_name":" 247 ","page_number":247},
  {"content":"\r\n\r\nمحقق است و نيز در اينكه اين وجود رابط و نسبت ذهنى محال است بين دو وجود خارجى موجود شود شكى نيست اما اينكه وجود رابط در خارج محقق باشد و اين وجود رابط خارجى هميشه بين دو وجود خارجى موجود شود امرى است كه با برهان اقامه شده در اين فصل قابل اثبات نيست و موقوف بر اين است كه بتوانيم در ديگر مباحث فلسفى برهانى بر آن اقامه كنيم . بنابراين ، در اينجا ، فقط به نحو مشروط مىتوان آن را پذيرفت ؛ يعنى ، مىتوان پذيرفت كه اگر وجود رابط در خارج محقق باشد ، محال است چنين رابطى بين دو وجود ذهنى محقق شود ، چنين رابطى همواره در خارج تحقق مىيابد .\r\n\r\n2 - 6 : فرع دوم - وجود رابط سبب اتحاد طرفين است\r\nبراى اثبات مطلب فوق از دو مقدمهء زير استفاده شده است :\r\nمقدمهء اوّل : وجود رابط خارج از وجود طرفين خود نيست .\r\nمقدمهء دوم : وجود رابط يك وجود واحد شخصى است .\r\nنتيجه : با تحقق وجود رابط بين دو شىء آن دو متحد مىشوند .\r\nبنابر مقدمهء اول ، ما وجود رابط را با هريك از طرفين آن لحاظ كنيم مىبينيم امرى مستقل از آن نيست ، عين ارتباط به آن است و به تعبير كتاب ، در عين اينكه جزء آن طرف يا عين آن نيست ، خارج از آن هم نيست و اين جز به اين معنا نيست كه وجود رابط با آن طرف متحد است .\r\nنكته‌اى كه بايد توجه داشت اين است كه وقتى مىگوييم وجود رابط با هريك از طرفين متحد است به اين معنا نيست كه وجود رابط چيزى است و اتحاد با هريك از طرفين چيز ديگرى است كه عارض بر آن شده است به‌طورى كه قبل از عروض اتحاد رابط متحقق بود اما با هيچيك از دو طرف متحد نبود و بعد از عروض اتحاد با هريك از آنها متحد شده است ؛ چنين نيست ، در خارج عارض و معروضى در كار نيست ، يك واقعيت است كه به اعتبارى ربط است و به اعتبارى اتحاد . به عبارت ديگر ، يك واقعيت است كه هم حيثيت ربط است و هم حيثيت اتحاد . پس حيثيت ربط همان حيثيت اتحاد است و بنابراين وجود رابط را با هر يك از دو طرفش كه لحاظ كنيم همان‌طور كه عين ربط به آن طرف است عين اتحاد با آن طرف نيز هست ، پس اگر بخواهيم دقيق سخن گوييم ، بايد بگوئيم كه وجود رابط عين اتحاد با هر\r\n\r\n","description":"","footnote":"","page_name":" 248 ","page_number":248},
  {"content":"\r\n\r\nيك از طرفين است نه اينكه متحد با آن است . درست همان‌طور كه وقتى مىگفتيم كه وجود رابط با هريك از طرفين مربوط است و ربط دارد به معناى اين بود كه عين ربط به هريك از آنهاست نه چيزى كه داراى ربط است ( ذات هى الربط لا ذات ثبت لها الربط ) ؛ در اينجا نيز وقتى مىگوييم كه وجود رابط متحد با هريك از طرفين است به معناى اين است كه عين اتحاد با هريك از آنهاست ، نه چيزى است كه داراى اتحاد است ( ذات هى الاتحاد لا ذات ثبت لها الاتحاد ) . پس هنگامى كه وجود رابط را با طرف اوّل آن مىسنجيم مىبينيم خود عينا همان حيثيت اتحاد با طرف اوّل است و هنگامى كه آن را با طرف ديگر آن مىسنجيم باز مىبينيم خود عينا همان حيثيت اتحاد با طرف دوم است .\r\nبنابر مقدمهء دوم ، وجود رابط وحدت شخصى دارد ؛ يعنى ، يك شخص رابط واحد است كه بين طرفين محقق است نه اشخاص متعددى از روابط به‌طورى كه هر طرف رابطى داشته باشد غير از رابط طرف ديگر و بنابراين حيثيت اتحاد با طرف اوّل نيز همان حيثيت اتحاد با طرف دوم است نه غير آن ؛ يعنى ، يك شخص واحد اتحاد است كه بين طرف اوّل و دوم محقق شده است ، پس تحقق وجود رابط بين دو طرف يعنى تحقق نوعى اتحاد بين آنها .\r\nپس باختصار ، براساس مقدمهء اول ، وجود رابط خود همان حيثيت اتحاد با هريك از طرفين است و براساس مقدمهء دوم دو شخص اتحاد محقق نشده است : يكى اتحاد با طرف اول و ديگرى اتحاد با طرف دوم ، بلكه يك شخص اتحاد بين طرفين محقق شده است و نتيجه اينكه با تحقق وجود رابط بين دو شىء ضرورتا نوعى اتحاد نيز بين آن دو به‌وجود مىآيد :\r\nالثانى ، انّ تحقّق الوجود الرابط بين طرفين يوجب نحوا من الاتّحاد الوجوديّ بينهما و ذلك لما انّه متحقّق فيهما غير متميّز الذات منهما و لا خارج منهما ، فوحدته الشخصيّة تقضي بنحو من الاتّحاد بينهما ؛ سواء كان هناك حمل ، كما فى القضايا ، او لم يكن ، كغيرها من المركبات ؛ فجميع هذه الموارد لا يخلو من ضرب من الاتّحاد .\r\nچنان كه ديده مىشود ، تعبيرى كه در كتاب آمده است اين است كه وجود رابط موجب اتحاد است و ما نيز در عنوان مطلب گفته‌ايم كه وجود رابط سبب اتحاد است ولى مجددا يادآور مىشويم كه اين تعبيرات نبايد سبب اين گمان بشود كه وجود رابط امرى است مغاير با\r\n\r\n","description":"","footnote":"","page_name":" 249 ","page_number":249},
  {"content":"\r\n\r\nاتحاد كه موجب و سبب آن است ، هرگز ، همان واقعيتى كه ربط و رابط بين طرفين است همو اتحاد بين طرفين نيز هست و در حقيقت سببيّت مذكور بين معانى عقلى است نه بين واقعيات خارجى .\r\nنكته‌اى كه در پايان فرع فوق به آن اشاره شده است اين است كه نبايد گمان شود كه اتحاد دو مفهوم هميشه به‌صورت حمل است ، بلكه ممكن است بين دو مفهوم حملى صورت نگيرد و در عين‌حال با يكديگر متحد باشند ، مانند دو مفهومى كه يكى به ديگرى اضافه شده است ( مركب تقييدى ) . پس هرچند در هرحملى نوعى اتحاد بين دو مفهوم به‌وجود مىآيد ولى هر اتحاد بين دو مفهوم مستلزم حمل آن دو بر يكديگر نيست .\r\n\r\n1 - 2 - 6 : يك اشكال نقضى\r\nحاصل فرع دوم اينكه تحقق وجود رابط و نسبت بين دو شىء مستلزم تحقق نوعى اتحاد بين آن دو است ؛ با توجه به آنچه در فرع اوّل گفته شد ، مبنى بر اينكه ظرف وجود رابط ظرف طرفين آن است و بالعكس : ظرف طرفين وجود رابط ظرف خود وجود رابط است ، اين نتيجه به‌دست مىآيد كه در هر ظرفى بين دو شىء وجود رابط يا نسبت محقق شود در همان ظرف نوعى اتحاد بين آن دو شىء به‌وجود مىآيد . پس اگر نسبت و وجود رابط در خارج بين دو وجود خارجى باشد ، آن دو وجود در خارج نوعى اتحاد پيدا مىكنند . اكنون مورد نقض اين است كه طبق مبانى بسيارى از حكما و از جمله حضرت استاد علامه رحمه اللّه ما به اشيائى خارجى برمىخوريم كه بين آنها نوعى نسبت و وجود رابط محقق است با اينكه هيچ نحو اتحادى با يكديگر ندارند كه از جملهء اين موارد اضافه ابوّت و بنوّت است . به عقيدهء حضرت استاد علامه رحمه اللّه ، اضافه از مقولات است و نتيجتا در خارج با وجودى خاص به خود محقق است ، پس اضافهء ابوّت و بنوّت بين دو انسان نيز دو اضافه و نسبت خارجى هستند كه بين دو نفر انسان در خارج محقق مىشوند ، مانند پدر و فرزند ، با اينكه هيچ نحو اتحاد خارجى بين پدر و فرزند وجود ندارد ، همچنين است اضافهء اخوّت و به‌طور كلى به بسيارى از اضافات خارجى برمىخوريم كه از همين قبيل‌اند . با توجه به اين نقض مىتوان گفت كه اگر مقصود از اتحاد همان ارتباط و پيوند است ، هرچند صحيح است ، مطلب جديدى كه نتيجهء مطالب قبلى باشد نيست ، بلكه عينا همان مطالب قبل است و اگر مقصود از اتحاد پيوند و ارتباط نيست ، بلكه\r\n\r\n","description":"","footnote":"","page_name":" 250 ","page_number":250},
  {"content":"\r\n\r\nيك نحو يگانگى طرفين است به‌طورى كه در اثر آن شىء جديد ثالثى غير از طرفين حاصل مىشود ، چنان كه در قضيه چنين است ، در اين صورت هرچند مطلب جديدى است ، مسلّم نيست ، چون مورد نقض دارد .\r\n\r\n3 - 6 : فرع سوم - تعداد اجزاء قضيه\r\nدربارهء تعداد اجزاء قضيه اقوال مختلفى وجود دارد :\r\n1 - تمام قضايا مشتمل بر چهار جزءاند : موضوع ، محمول ، نسبت حكميه و حكم .\r\n2 - قضاياى موجبه مشتمل بر چهار جزءاند : موضوع ، محمول ، نسبت حكميه و حكم و قضاياى سالبه مشتمل بر سه جزءاند : موضوع ، محمول و نسبت حكميه . بنابر اين قول در قضاياى سالبه حكم وجود ندارد .\r\n3 - قضاياى هليهء مركبهء موجبه داراى چهار جزءاند : موضوع ، محمول ، نسبت حكميه و حكم ؛ قضاياى هليهء بسيطهء موجبه داراى سه جزءاند : موضوع ، محمول و نسبت حكميه و قضاياى هليهء بسيطهء سالبه داراى دو جزءاند : موضوع و محمول .\r\nطبق اين قول ، وجود و عدم حكم دائر مدار ايجاب و سلب است . قضيهء موجبه واجد حكم است ، خواه مركب باشد خواه بسيط ، و قضيه سالبه فاقد حكم است ، چه مركب باشد چه بسيط . و وجود و عدم نسبت حكميه دائر مدار مركب يا بسيط بودن قضيه است . هليهء مركبه ، چه موجبه و چه سالبه ، داراى نسبت حكميه است و هليه بسيطه ، موجبه باشد يا سالبه ، فاقد نسبت حكميه است . پس اگر قضيه‌اى هم موجبه باشد و هم مركب ( هليات مركبهء موجبه ) ، هم واجد حكم است و هم واجد نسبت حكميه و اگرنه موجبه باشد و نه مركب ( هليات بسيطه سالبه ) ، هم فاقد حكم است و هم فاقد نسبت حكميه و اگر موجبه باشد ولى مركب نباشد ( هليات بسيطه موجبه ) ، واجد حكم است و فاقد نسبت حكميه و اگر سالبه باشد و مركب ( هليات مركبه سالبه ) ، واجد نسبت است و فاقد حكم . از پاره‌اى از سخنان صدر المتألهين رحمه اللّه اين نظر به‌دست مىآيد .\r\n4 - قضاياى موجبه ، بسيطه باشند يا مركبه ، داراى سه جزءاند : موضوع ، محمول و حكم و قضاياى سالبه ، بسيطه باشند يا مركبه ، داراى دو جزءاند : موضوع و محمول .\r\nطبق اين قول ، نسبت حكميه از اجزاء هيچ نوع قضيه‌اى نيست و تنها نقش نسبت حكميه\r\n\r\n","description":"","footnote":"","page_name":" 251 ","page_number":251},
  {"content":"\r\n\r\nاين است كه در هليات مركبه موجبه حكم به ثبوت محمول براى موضوع مشروط است به تصور نسبت حكميه . بنابراين ، نسبت حكميه تنها در هليات مركبهء موجبه دخالت دارد ولى در اينها نيز يكى از اجزاء قضيه نيست ، بلكه تنها شرط تحقق حكم است و روشن است كه شرط تحقق يك شىء يا شرط تحقق جزئى از يك شىء خود از اجزاء آن شىء نيست . اين قول قول استاد علامه رحمه اللّه است در حواشى اسفار . « 1 »\r\nدر اين كتاب هرچند به اين قول اشاره نشده است ، مخالفتى هم با آن نشده است و بنابراين مىتوان گفت در اين كتاب نيز به همان عقيدهء خود در حواشى اسفار معتقدند ، با اين تفاوت كه در آنجا دربارهء قضاياى حمليهء اوّليه و قضاياى معدوله بحث نشده است ولى در اين كتاب اين قضايا نيز مورد توجه واقع شده‌اند ، در اين فرع حمليات اوّليه را مانند هليات بسيطهء موجبه داراى سه جزء دانسته‌اند و در فرع چهارم قضاياى موجبه معدوله را مانند سوالب داراى دو جزء دانسته‌اند .\r\nبرهانى كه بر مطلب فوق اقامه شده است اين است كه در حمليات اوّليه موضوع و محمول مفهوما يكى هستند ، پس يك مفهوم را بر خودش حمل مىكنيم و نيز در هليات بسيطه وجود الشىء و ثبوت الشىء را بر آن حمل مىكنيم و ثبوت الشىء امرى غير از خود شىء نيست ؛ پس ، چه در حمليات اوليه و چه در هليات بسيطه ، خود شىء بر خودش حمل مىشود و بنابراين در اين قضايا پاى يك شىء در كار است نه دو شىء ، همان شيئى كه موضوع است نيز همو محمول واقع شده است و درنتيجه تحقق وجود رابط بين موضوع و محمول اين قضايا به معناى تحقق رابط بين يك شىء و خودش مىباشد و روشن است كه تحقق رابط بين شىء و خودش بىمعناست :\r\nالثالث ، انّ القضايا المشتملة على الحمل الاوّلى ، كقولنا : « الانسان انسان » ، لا رابط فيها الّا بحسب الاعتبار الذهنّى فقط . كذا الهليات البسيطة ، كقولنا : « الانسان موجود » ، اذ لا معنى لتحقّق النسبة الرابطه بين الشىء و نفسه .\r\n\r\n1 - 3 - 6 : اشكال و تفصيل\r\nعبارت كتاب ظهور در اين دارد كه مقصود از نفى وجود رابط در هليه بسيطه و حمليهء اوليه نفى\r\n\r\n\r\n","description":"","footnote":"\r\n( 1 ) - ج 1 ، ص 365 و 366 ، تعليقهء علامه طباطبائى .\r\n","page_name":" 252 ","page_number":252},
  {"content":"\r\n\r\nنسبت حكميه است در اين قضايا ولى احتمال معناى ديگرى نيز هست كه با معناى اول كه ظاهر عبارت بود مجموعا دو احتمال مىشوند كه ذيلا به هردو اشاره مىكنيم تا محل اشكال كاملا روشن شود .\r\nاحتمال اوّل : مقصود از « وجود رابط » همان معناى حرفى وجود ، يعنى نسبت حكميه ، است . بنابراين احتمال ، حاصل فرع اين است كه هليات بسيطه و حمليات اوليه در ظرف ذهن فاقد نسبت حكميه‌اند .\r\nاحتمال دوم : مقصود از « وجود رابط » وجود رابط است در خارج ( در مقابل وجود مستقل ) .\r\nبنابراين احتمال ، حاصل فرع اين است كه در محكىّ و مطابق اين قضايا وجود رابط محقق نيست .\r\nاكنون اشكال در اين است كه اگر مقصود احتمال اول است ؛ يعنى ، اگر در اين فرع درصدد نفى نسبت حكميه‌اند در قضاياى فوق در ذهن ، دليل اقامه‌شده براى اثبات اين مدّعا كافى نيست . آرى ، اگر مقصود احتمال دوم است ، بدين معنى كه درصدد نفى وجود رابطاند در محكىّ و مطابق اين قضايا ، مطلبى است صحيح ولى در ساير قضايا هم وجود رابط خارجى بين موضوع و محمول خارجى قابل اثبات نيست .\r\nتوضيح اينكه دليلى كه بر نفى وجود رابط در هليهء بسيطه و حمليهء اوّليه اقامه‌شده بود مبتنى بر دو مقدمهء زير بود :\r\nمقدمهء اوّل : در هليهء بسيطهء و حمليهء اوّليه ، محمول همان خود موضوع است ، پس موضوع و محمول يك چيزند نه دو چيز ، بنابراين اگر بين موضوع اين قضايا وجود رابط محقق باشد ، بدين معناست كه بين يك شىء و خودش وجود رابط محقق است .\r\nمقدمهء دوم : تحقق نسبت حكميه بين يك شىء و خودش بىمعنا و باطل است .\r\nالبته در كتاب فقط به مقدمهء دوم ، كه به منزلهء كبراست ، اشاره شده است و از مقدمهء اول ، كه به منزلهء صغراست ، ذكرى به ميان نيامده است ولى واضح است كه اين مقدمه نيز مطوى است و بدون آن برهان ناتمام است . از دو مقدمهء فوق ، مقدمهء دوم ، يعنى كبرى ، بدون شك صحيح است و بحثى در آن نيست ولى مقدمهء اوّل بايد تفصيل داده شود بدين ترتيب :\r\nاگر منظور از قضيهء هليهء بسيطه و حمليهء اوّليه خود قضيه است در ظرف ذهن نه مطابق آن ، اين صغرا ناتمام است ، زيرا در ظرف ذهن محمول هليهء بسيطه مفهوم وجود است و موضوع آن يك مفهوم ماهوى است و مفهوم وجود غير از مفاهيم ماهوى است ، نه عين هيچ مفهوم\r\n\r\n","description":"","footnote":"","page_name":" 253 ","page_number":253},
  {"content":"\r\n\r\nماهوى است و نه جزء آن ، چنان كه در مبحث زيادت وجود بر ماهيت دربارهء آن بحث شده است « 1 » ؛ پس در ظرف ذهن موضوع و محمول هليات بسيطه يك‌چيز نيستند ، بلكه دو چيزند .\r\nاين دربارهء موضوع و محمول هليهء بسيطه ، امّا در حمليهء اوّليه نيز ، هرچند موضوع و محمول مفهوما يكى هستند ، از نظر وجود ذهنى متعدد و متغايرند ؛ يعنى ، يك مفهوم است كه با يك وجود ذهنى در موضوع موجود شده است و با وجود ذهنى ديگر در محمول . پس در اين قضايا نيز ، موضوع و محمول دو واقعيت ذهنى و دو شىءاند نه يك شىء ، نتيجه اينكه چه در قضاياى هليهء بسيطه و چه در قضاياى حمليه اوليه ، اگر ظرف ذهن و خود قضيه موردنظر است ، نه ظرف خارج و مطابق قضيه ، در اين صورت موضوع و محمول دو شىءاند و بنابراين تحقق وجود رابط بين آنها تحقق رابط است بين دو شىء متغاير نه تحقق رابط بين شىء و خودش ، پس تحقق نسبت حكميه در اين قضايا مستلزم محذورى نيست .\r\nاما اگر مقصود از قضيهء هليهء بسيطه و حمليهء اوليه مطابق اين قضاياست در خارج نه خود آنها در ذهن ، در اين صورت صغراى فوق صحيح است و با انضمام كبرا اين نتيجه به‌دست مىآيد كه در مطابق هليهء بسيطه ، يعنى در خارج ، ماهيت يك شىء ( كه همان موضوع قضيه است ) و وجود آن شىء ( كه همان محمول قضيه است ) دو واقعيت نيستند ، بلكه هردو در خارج يك مصداق و يك واقعيت دارند و باصطلاح حكما ماهيت در خارج عين وجود و متحد با آن است « 2 » ؛ پس در مطابق هليهء بسيطه موضوع و محمول يك واقعيت‌اند و تعدد و تغايرى در كار نيست و فرض تحقق وجود رابط بين آنها فرض تحقق رابط است بين يك شىء و خودش ، اما حميله اوليه اصلا داراى مطابقى وراى مفهوم موضوع و محمول نيست تا نوبت به تحقق يا عدم تحقق وجود رابط در مطابق آن برسد . پس وجود رابط در مطابق اين قضايا منتفى است به انتفاء موضوع . دليل اين مطلب اين است كه اصلا مقصود از حمل اوّلى اتحاد دو مفهوم است در مفهوميت نه در وجود ، دو مفهومى كه موضوع و محمول اين قضايا واقع مىشوند از آن جهت كه حاكى از خارج‌اند موضوع و محمول نيستند ، بلكه بدون توجه به محكىّ آنها و صرفا از آن جهت كه دو مفهوم‌اند موضوع و محمول واقع‌شده حكم به اتحاد آنها شده است . به عبارت ديگر ، هرچند همه مفاهيم داراى محكىّ و مطابق‌اند و نتيجتا در هردو\r\n\r\n\r\n","description":"","footnote":"\r\n( 1 ) - الاسفار الاربعه ، ج 1 ، ص 37 ، فصل 13 .\r\n( 2 ) - الاسفار الاربعه ، ج 1 ، ص 245 ، فصل 22 .\r\n","page_name":" 254 ","page_number":254},
  {"content":"\r\n\r\nمفهومى كه موضوع و محمول‌اند هم مىتوان اتحاد آن دو را به لحاظ محكىّ و مطابقشان در نظر گرفت و هم اتحاد آن دو را به لحاظ خودشان بدون توجه به محكيّشان ، ولى اصطلاح حمل اوّلى صرفا در قضيه‌اى به‌كار مىرود كه اتحاد دو مفهوم نه به لحاظ مطابقشان بلكه به لحاظ خودشان مدّنظر باشد . آرى ، اگر اصطلاح حمل اوّلى تعميم داده شود به‌طورى كه ثبوت شىء خارجى لنفسه را نيز شامل گردد ، بدين معنى كه مقصود از حمل اوّلى همان ثبوت شىء لنفسه باشد ، خواه اين شىء خارجى باشد و خواه ذهنى ، در اين صورت قسم اول ، يعنى حمل شىء خارجى بر خودش ، قضيهء حمليهء اوليه‌اى است كه واجد مطابقى وراى موضوع و محمول است ولى در مطابق اين قضيه نيز وجود رابط محقق نيست ، چون موضوع و محمول در خارج يك چيزند و تحقق وجود رابط بين آنها مستلزم تحقق رابط است بين شىء و خودش .\r\n\r\n4 - 6 : فرع چهارم - نفى عدم رابط و برهان آن\r\nتا اينجا ، گفته شد كه وجود يا مستقل است يا رابط ، اكنون سؤال اين است : « آيا عدم را نيز مانند وجود مىتوان به دو قسم مستقل و رابط تقسيم كرد يا خير ؟ » جواب منفى است . عدم قابل انقسام به مستقل و رابط نيست ، زيرا رابط چيزى است قائم به طرفين ، طبعا تحقق عدم رابط ( يا رابط عدمى ، يعنى رابطى كه از سنخ عدم است ) مستلزم اين است كه عدم شيئيت و وجود داشته باشد و ليكن در مرحلهء اوّل گفته شد كه عدم چيزى نيست ، شيئيتى ندارد ، وجود براى آن متصور نيست تا قائم به طرفين باشد يا نباشد . گذشته از اين ، اگر عدم تقسيم به رابط و مستقل بشود ، مستلزم اين است كه عدم مستقل غير از عدم رابط و از يكديگر متمايز باشند و اين به معناى تمايز در اعدام است و حال آنكه در اعدام تمايزى نيست :\r\nالرابع ، انّ العدم لا يتحقّق منه رابط ، اذ لا شيئيّة له و لا تمايز فيه .\r\n\r\n1 - 4 - 6 : تفصيلى در نفى عدم رابط\r\nدليلى كه بر نفى عدم رابط اقامه شد باختصار مبتنى بر دو مقدمهء زير بود :\r\nمقدمهء اوّل : هر رابطى مستلزم وجود و شيئيت و تمايز است .\r\nمقدمهء دوم : هيچ عدمى وجود و شيئيت و تمايز ندارد .\r\nنتيجه : هيچ رابطى از سنخ عدم نيست و به عبارت ديگر عدم رابط يا رابط عدمى نداريم .\r\n\r\n","description":"","footnote":"","page_name":" 255 ","page_number":255},
  {"content":"\r\n\r\nمقدمهء اول اين قياس درست است ولى كليت مقدمهء دوم آن جاى تأمّل دارد و بايد تفصيل داده شود . توضيح اينكه ، هرچند عدم حقيقى چيزى نيست و وجود و تمايزى ندارد تا نوبت به مستقل يا رابط بودن آن برسد ، ذهن انسان قادر است به تبع وجودى كه اين عدم عدم آن است وجود و شيئيت و تمايز براى آن فرض كند و بعد از اين فرض به تبع همين وجود آن را رابط يا مستقل اعتبار نمايد ، اگر آن وجود رابط است ، عدم آن نيز رابط است و اگر آن وجود مستقل است ، عدم آن نيز مستقل است . براى روشن شدن مقصود ، علت و معلول را در نظر مىگيريم . آنچه در خارج محقق است تنها وجود علت و وجود معلول است و اگر رابطهء عليت و معلوليتى وجود داشته باشد ، حقيقتا بين همين دو وجود است و لا غير ولى ذهن انسان عدم علت را نيز شيئى فرض مىكند كه جاى خالى وجود علت را پر كرده است و همچنين است در عدم معلول . با چنين فرضى عدم علت غير از عدم معلول و متمايز از آن است و نيز هركدام از اين دو داراى شيئيت و وجود هستند . پس ذهن انسان با اين فرض براى عدم علت و عدم معلول وجود و شيئيت و تمايزى به تبع وجود علت و وجود معلول فرض كرده است و پس از اين فرض ، به دليل مقارنت ضرورى بين اين دو عدم در خارج ، يكى را علّت و ديگرى را معلول اعتبار مىكند ، بدين‌ترتيب ، علىرغم اينكه در خارج نه عدم علت هست نه عدم معلول و نه تأثير و تأثرى بين اين دو ، حكم مىكند به اينكه عدم علت علت عدم معلول است و ما نيز اين حكم را صادق مىدانيم . اكنون عدم مستقل و عدم رابط نيز به همين صورت قابل تصويرند . مثلا ، براى اعتبار وجود رابط عملكرد ذهن به اين شكل است كه ذهن قضيهء سالبه را كه بين موضوع و محمول آن در خارج ارتباطى نيست در نظر مىگيرد . ابتدا در مطابق اين قضيه ، يعنى بين موضوع و محمول آن در خارج ، وجود رابط نيافته جاى آن را خالى مىبيند و درنتيجه حكم مىكند به اينكه در خارج بين اين موضوع و محمول وجود رابط نيست يا وجود رابط معدوم است . تا اينجا براى عدم شيئيت و وجودى فرض نكرده است ولى سپس فرض مىكند كه اين عدم چيزى است كه جاى خالى آن وجود را پر كرده است ، با چنين فرضى به تبع وجود رابط براى عدم آن نيز شيئيت و وجود و تمايز اعتبار مىكند . اكنون براى اين عدم كه با اعتبار فوق شيئيت و وجود پيدا كرده است اعتبار ديگرى مىكند به اين صورت كه همان‌طور كه خود وجود رابط يك رابط وجودى بين وجود خارجى موضوع و محمول است هنگامى كه باهم مرتبطاند ، عدم آن نيز يك رابطهء عدمى بين وجود خارجى موضوع و محمول\r\n\r\n","description":"","footnote":"","page_name":" 256 ","page_number":256},
  {"content":"\r\n\r\nاست هنگامى كه باهم مرتبط نيستند ؛ و به اين ترتيب از عدم وجود رابط بين وجود خارجى موضوع و محمول به يك « رابط عدمى » و باصطلاح كتاب به يك « عدم رابط » بين اين دو مىرسد و همان‌طور كه وجود رابط سبب ارتباط و اتحاد موضوع و محمول است ، رابط عدمى نيز با چنين اعتبارى سبب بىارتباطى و انفكاك آن دو است و همان‌گونه كه تصور عدم علت و عدم معلول و شيئيت و تمايز آن دو در خارج ( با توجه به اعتبارات ذهن ) معقول است ، تصور عدم رابط و شيئيت و تمايز آن از عدم مستقل در خارج نيز با توجه به اعتبارات ذهن معقول است ، و باز همان‌سان كه قضيهء « عدم العلّه علّة لعدم المعلول » با توجه به اعتبارات گوناگونى كه ذهن براى تشكيل آن مىكند قضيه‌اى است با معنا و صادق ، و صدق آن به سبب مطابقت آن با نفس الأمر است ، اين قضيه كه « عدم رابط ( رابطه عدمى ) سبب گسستگى و انفكاك وجود موضوع و محمول است در خارج » نيز با توجه به اعتبارات ذهن قضيه‌اى است با معنا و صادق ، و صدق آن به مطابقت با نفس الأمر است . اعتبار عدم مستقل نيز به همين شكل قابل تصوير است .\r\nبا توجه به توضيحات فوق ، مقدمهء دوم قياس مزبور اين‌گونه بايد تفصيل داده شود كه اگر ما از تمام اعتبارات ذهن چشم‌پوشى كنيم و به خود واقع و حقيقت آن‌طور كه هست و بدون اينكه هيچ اعتبارى براى آن بشود توجه كنيم ، اين مقدمه صحيح است و قياس مذكور منتج و عدم رابط بىمعناست ولى اگر از اعتبارات گوناگون ذهن در امور عدمى صرف‌نظر نكنيم ، اين مقدمه درست نيست ، زيرا با توجه به اين اعتبارات ، عدم نيز شيئيت و وجود و تمايز و عليّت و غيرها دارد و بالتبع مىتوان به همان صورت كه فوقا توضيح داده شد عدم رابط و عدم مستقل تصور كرد و تقسيم عدم خارجى به مستقل و رابط را توجيه نمود و چه‌بسا مقصود از استثنايى كه در دو جاى فرع با عبارت : « الّا بحسب الاعتبار الذهنى » آمده است اشاره به تفصيل فوق باشد .\r\n\r\n2 - 4 - 6 : قضيهء موجبهء معدوله فاقد نسبت حكميه است\r\nيكى از نتايجى كه از بطلان عدم رابط گرفته شده است اين است كه در قضاياى موجبه معدوله ، كه موضوع يا محمول يا هر دوى آنها امور عدمى است ، نسبت حكميه و رابطى وجود ندارد ، زيرا نسبت حكميه يا وجود رابط است يا عدم رابط و لاغير و تحقق اين هردو در موجبهء معدوله محال است .\r\n\r\n","description":"","footnote":"","page_name":" 257 ","page_number":257},
  {"content":"\r\n\r\nبرهان امتناع وجود رابط در موجبهء معدوله\r\nاين برهان مبتنى بر سه مقدمهء زير است :\r\nمقدمهء اوّل : وجود رابط از سنخ وجود بوده قائم به طرفين است و دقيقتر بگوييم وجود رابط وجودى است كه عين قيام به طرفين است .\r\nمقدمهء دوم : طرفين قضيهء موجبهء معدوله ، يعنى موضوع و محمول آن ، هردو يا يكى از آن عدم‌اند .\r\nنتيجه دو مقدمهء فوق اينكه تحقق وجود رابط بين موضوع و محمول در موجبهء معدوله به معناى تحقق وجودى است قائم به دو عدم يا وجودى قائم به يك عدم و يك وجود ، پس در هرحال مستلزم قيام وجود به عدم است .\r\nمقدمهء سوم : قيام وجود به عدم محال است .\r\nنتيجه : تحقق وجود رابط در موجبهء معدوله محال است .\r\nبراهين امتناع عدم رابط در موجبهء معدوله\r\nبرهان اول : در ابتداى فرع گفته شد كه عدم رابط امرى است كه فى نفسه محال است ، خواه طرفينش دو وجود باشند يا دو عدم يا يك وجود و يك عدم . به‌طور كلى ، رابط از سنخ عدم بىمعنا و باطل است . بنابراين ، تحقق آن در موجبهء معدوله نيز محال است .\r\nبرهان دوم : به‌فرض اينكه از برهان اوّل چشم بپوشيم و بپذيريم كه تحقق عدم رابط فى نفسه محال نيست ، باز تحقق آن در خصوص موجبهء معدوله به موجب برهان ديگرى محال است . اين برهان مبتنى بر دو مقدمهء زير است :\r\nمقدمهء اوّل : عدم رابط ( به فرض اينكه محال نباشد ) امرى است عدمى و قائم به طرفين و دقيقتر بگوييم عدمى است عين قيام به طرفين .\r\nمقدمهء دوم : طرفين قضيهء موجبهء معدوله ( موضوع و محمول ) يا هردو عدم‌اند يا يكى از آنها .\r\nنتيجهء دو مقدمهء فوق اينكه تحقق عدم رابط بين موضوع و محمول موجبهء معدوله به معناى عدمى است قائم به يك عدم و يك وجود يا قائم به دو عدم .\r\nمقدمهء سوم : قيام عدم به عدم يا قيام عدم به‌وجود ، هردو ، محال است ، زيرا اولا ، مستلزم\r\n\r\n","description":"","footnote":"","page_name":" 258 ","page_number":258},
  {"content":"\r\n\r\nشيئيت عدم است ، چون « قائم » يعنى چيزى و شيئى كه قائم است ، پس تا چيزى نباشد و شيئيتى نداشته باشد ، قيامش به چيز ديگر بىمعناست ، با اينكه عدم شيئت ندارد و ثانيا ، فرض دو عدم كه يكى قائم به ديگرى است فرض اين است كه عدم قائم غير از عدم مقوّم است و متمايز از آن است و گفته شد كه در اعدام تمايزى نيست .\r\nنتيجه : تحقق عدم رابط در موجبهء معدوله محال است .\r\nحاصل كلام اينكه تحقق نسبت حكميه - چه وجود رابط و چه عدم رابط - در موجبهء معدوله محال است . زيرا مستلزم قيام وجود به عدم يا قيام عدم به‌وجود يا قيام عدم به عدم است كه همگى محال‌اند . در كتاب ، از امتناع وجود رابط در موجبهء معدوله ذكرى به ميان نيامده است و تنها به امتناع عدم رابط اشاره شده است . شايد دليل اين تبعيض اين است كه اوّلى بديهى البطلان است و مورد توهّم واقع نمىشود :\r\nو لازمه انّ القضايا الموجبة التى احد طرفيها او كلاهما العدم ، كقولنا : « زيد معدوم و شريك البارى معدوم » ، لا عدم رابطا فيهما ، اذ لا معنى لقيام عدم بعدمين او بوجود و عدم و لا شيئيّة له و لا تميّز .\r\nالبته هرچند به دلائل فوق محال است كه رابط بين موضوع و محمول موجبهء معدوله عدم واقعى باشد ، همان‌طور كه در 1 - 4 - 6 بيان شد ، اين مطلب منافات ندارد با اينكه ذهن انسان در ظرف فرض و اعتبار خود به‌جاى موضوع و محمول در موجبهء معدوله كه تحقق ندارند عدم مستقل و به‌جاى وجود رابط بين آن دو ( كه آن نيز محقق نيست ) عدم رابط اعتبار كند و به اين ترتيب براى اين اعدام شيئيت و وجود و تمايز در نظر گرفته عدم رابط را قائم به دو عدم مستقل يا يك وجود و يك عدم مستقل بداند ، زيرا چنين اعدامى هيچيك عدم حقيقى نيستند ، بلكه عدمهايى هستند كه با اعتبار ذهن به تبع وجود نحوى شيئيت و وجود اعتبارى پيدا كرده‌اند و سخن ما در عدم حقيقى است :\r\nالّلهمّ الّا بحسب الاعتبار الذهنىّ .\r\n\r\n1 - 2 - 4 - 6 : تفصيل و اشكال\r\nاز توضيحاتى كه در 1 - 3 - 6 مبنى بر عدم استحالهء نسبت حكميه در حمليهء اوّليه و هليهء بسيطه\r\n\r\n","description":"","footnote":"","page_name":" 259 ","page_number":259},
  {"content":"\r\n\r\nداده شد ، تكليف قضاياى موجبهء معدوله نيز روشن مىشود . در مطالبى كه جهت نفى رابط در موجبهء معدوله بيان شد نيز همان دو احتمال مذكور در فرع سوم و همان تفصيل و اشكال وجود دارد . يعنى اگر مقصود از نفى رابط در موجبهء معدوله نفى نسبت حكميه است در خود قضيه در ظرف ذهن ( چنان كه عبارت كتاب ظهور در همين معنا دارد ) ، در اين صورت اين اشكال وجود دارد كه ادلّهء اقامه شده وافى به اين مقصود نيستند و اگر منظور نفى رابط است در مطابق اين قضايا در خارج ، سخنى است صواب ولى چنان كه گفته شد نفى وجود رابط حقيقى در خارج اختصاص به اين قضايا ندارد .\r\nتوضيح اينكه ادلّه‌اى كه جهت امتناع رابط در موجبهء معدوله ذكر شد باجمال در دو مقدمهء زير خلاصه مىشوند :\r\nمقدمهء اوّل : در قضاياى موجبهء معدوله موضوع يا محمول يا هردو آنها عدم هستند و تحقق وجود رابط بين آنها مستلزم قيام وجود به عدم است و تحقق عدم رابط بين آنها مستلزم قيام عدم به‌وجود يا عدم به عدم است .\r\nمقدمهء دوم : قيام وجود به عدم و نيز قيام عدم به‌وجود يا عدم به عدم محال است .\r\nاز دو مقدمهء فوق ، مقدمهء دوم صحيح است و بحثى در آن نيست ولى در مقدمهء اوّل بايد تفصيل داده شود ، بدين ترتيب كه اگر مقصود از قضيهء موجبهء معدوله مطابق اين قضيه است در خارج ، اين مقدمه درست است ، زيرا در مطابق موجبهء معدوله موضوع و محمول يا يكى از آنها عدم هستند ؛ به عبارت رساتر ، در موجبهء معدوله مصداق موضوع و محمول يا مصداق يكى از آن دو در خارج حقيقتا عدم هستند و درنتيجه تحقق وجود رابط يا عدم رابط بين آنها مستلزم قيام وجود به عدم يا عدم به‌وجود يا عدم به عدم است كه بنابر مقدمهء دوم امرى است محال ، مگر اينكه به همان نحوى كه در عدم رابط گفته شد ذهن يك عدم خارجى رابط بين آن دو اعتبار كند ، چنين اعتبارى محال نيست . اما اگر منظور از قضيهء موجبهء معدوله مطابق و محكى آن در خارج نيست ، بلكه خود قضيه است در ظرف ذهن ، اين مقدمه درست نيست ، در ظرف ذهن هيچيك از موضوع و محمول موجبهء معدوله عدم نيستند ، زيرا بدون شك موضوع و محمول آن در ذهن دو مفهوم‌اند و هر مفهومى در ذهن موجود است و اساسا مفهوم بودن يعنى موجود بودن در ذهن . آرى تنها فرق اين دو مفهوم با مفاهيمى كه موضوع و محمول موجبهء محصله واقع مىشوند در اين است كه اين دو ( يا يكى از آنها ) حاكى از عدم خارجى\r\n\r\n","description":"","footnote":"","page_name":" 260 ","page_number":260},
  {"content":"\r\n\r\nحقيقى هستند ولى مفاهيمى كه در موجبهء محصّله به‌كار مىروند حاكى از عدم نيستند . پس اگر مفاهيمى كه در موجبهء معدوله به‌كار مىروند با مفاهيمى كه در موجبهء محصّله به‌كار مىروند تفاوتى داشته باشند ، تنها در ناحيهء مصداق و خارج و مطابق اين مفاهيم است نه در ناحيهء ذهن و خود اين مفاهيم . در ناحيهء ذهن همه يك حكم دارند ، همه مفهوم‌اند و همه موجودند به وجود ذهنى ، هيچيك عدم نيستند و درنتيجه تحقق وجود رابط بين موضوع و محمول معدوله در ظرف ذهن - يعنى تحقق مفهوم حرفى وجود بين مفهوم موضوع و مفهوم محمول در موجبه معدوله - مستلزم هيچ محذورى نيست . پس ادلّه مذكور قادر به اثبات امتناع نسبت حكميه در موجبه معدوله نيست .\r\n\r\n3 - 4 - 6 : قضيهء سالبه فاقد نسبت حكميه است\r\nنتيجهء ديگرى كه از بطلان عدم رابط گرفته شده است اين است كه در قضاياى سالبه نسبت حكميه وجود ندارد . زيرا نسبت حكميه يا وجود رابط است يا عدم رابط و لاغير و تحقق اين هردو در سالبه محال است .\r\nامتناع تحقق وجود رابط به اين دليل است كه تحقق وجود رابط در يك قضيه موجب ربط موضوع و محمول و حمل آن دو بر يكديگر است ، در حالىكه مفاد قضيهء سالبه قطع ربط بين موضوع و محمول و سلب حمل آن دو بر يكديگر است پس در اين قضايا وجود رابط محقق نيست .\r\nامتناع عدم رابط به اين دليل است كه اولا ، همان‌طور كه در ابتداى فرع گفته شد ، عدم رابط امرى است كه فى نفسه محال است ، خواه در موجبه باشد خواه در سالبه و خواه در قضيه باشد يا غير قضيه . اساسا رابط از سنخ عدم بىمعنا و باطل است و بنابراين تحقق آن در قضيّهء سالبه نيز محال است و ثانيا ، به فرض چشم‌پوشى از اين مطلب ، به‌حسب اينكه قضيّهء سالبه محصّله باشد يا معدوله ، قيام عدم به‌وجود يا عدم به عدم لازم مىآيد ، شبيه آنچه در موجبهء معدوله گذشت ، و قيام عدم به‌وجود يا عدم به عدم هردو محال است ، به دليلى كه قبلا گفته شد . آرى ، ممكن است ذهن از نبودن وجود رابط عدم رابط ، كه سبب قطع ربط بين موضوع و محمول سالبه در خارج است ، اعتبار كند ، چنين عدم رابطى محال نيست و منافاتى با امتناع عدم رابط كه فوقا گفته شد ندارد ، چنان كه توضيح آن در ابتداى فرع و در موجبهء معدوله نيز گذشت :\r\n\r\n","description":"","footnote":"","page_name":" 261 ","page_number":261},
  {"content":"\r\n\r\nو نظيرتها القضايا السالبة ، كقولنا : « ليس الانسان بحجر » ، فلا عدم رابط فيها الّا بحسب الاعتبار الذهنىّ .\r\n\r\n1 - 3 - 4 - 6 : تفصيل و اشكال\r\nعين همان تفصيل و اشكالى كه در فرع سوم و موجبهء معدوله گذشت در اينجا نيز وجود دارد ؛ يعنى ، ادلهء فوق در مورد مطابق قضيه در خارج تمام است ولى دربارهء خود قضيه در ذهن تمام نيست ، پس اين ادلّه اثبات‌كنندهء عدم وجود رابط بين موضوع و محمول سالبه در ظرف خارج هستند اما قادر به اثبات امتناع نسبت حكميه بين مفهوم موضوع و مفهوم محمول در سالبه نيستند . زيرا مفاد سالبه قطع ربط و سلب حمل بين وجود خارجى موضوع و محمول است نه بين وجود ذهنى و مفهوم آنها . بنابراين ، تحقق نسبت حكميه بين موضوع و محمول يك قضيه در ذهن مستلزم موجبه بودن آن قضيه نيست ، ممكن است قضيه‌اى سالبه باشد و در عين‌حال بين مفهوم موضوع و محمول آن در ذهن وجود رابط محقق باشد ، بدين‌معنا كه ذهن ابتدا مفهوم موضوع و مفهوم محمول و سپس ثبوت المحمول للموضوع را ، كه همان وجود رابط است ، در نظر گيرد و سپس حكم كند به عدم تحقق اين نسبت در مطابق و خارج قضيه .\r\n\r\n5 - 6 : تمام قضايا واجد نسبت حكميه‌اند\r\nدر كتاب در دو فرع اخير ، ادلّه‌اى بر امتناع نسبت حكميه در پاره‌اى از قضايا اقامه شد و ما در آنها مناقشه كرديم و به اين نتيجه رسيديم كه تحقق نسبت حكميه در همهء قضايا بلامانع است و مستلزم محذورى نيست ولى اثبات بلامانع بودن به معناى اثبات تحقق آن نيست . به عبارت ديگر ، در كتاب ، سعى بر اثبات امتناع نسبت حكميه شده بود و در صورت ناتمام بودن ادلهء كتاب حداكثر امكان آن قابل قبول است ولى اثبات امكان چيزى غير از اثبات وجود آن چيز است . اكنون درصدد اثبات وجود نسبت حكميه در تمام قضايا هستيم .\r\nدليل آن همان مطلبى است كه در 2 - 4 - 3 مبسوطا گذشت . برهانى كه در آنجا اقامه شد مختص به قضيهء خاصى نيست و شامل تمام قضايا مىشود . زيرا هر قضيه‌اى در ظرف ذهن بالضروره واجد دو مفهوم است : مفهوم موضوع و مفهوم محمول و اين دو مفهوم ضرورتا اسمى و مستقل‌اند و نتيجتا از هم بريده و جداى از يكديگرند ، هيچ ارتباط و پيوند و وحدتى\r\n\r\n","description":"","footnote":"","page_name":" 262 ","page_number":262},
  {"content":"\r\n\r\nبين آن دو نيست و تنها با تحقق يك معناى حرفى ميان آن دو است كه آن دو به هم پيوند خورده به‌نحوى اتحاد پيدا كرده امر واحد جديدى غير از دو مفهوم گذشته به‌نام « قضيّه » در ذهن ايجاد مىشود . بنابراين ، بدون نسبت حكميه ، ما تنها با دو تصوّر جدا از هم روبرو هستيم نه با يك امر واحد جديد به‌نام « قضيّه » . به عبارت ديگر ، قوام قضيه به نسبت حكميه ( و نيز حكم ) است ، ممكن نيست چيزى قضيه باشد و نسبت حكميه يا حكم نداشته باشد . پس نمىتوان تصور كرد كه قضيهء حمليهء اوّليه ، هليهء بسيطه ، موجبهء معدوله و سالبه قضيه باشند و در عين‌حال فاقد نسبت حكميه . اگر قضيه‌اند ضرورتا واجد نسبت حكميه‌اند و اگر واجد نسبت حكميه نيستند ، اصلا قضيه نيستند ، بلكه صرفا دو تصور جدا و مستقل از هم هستند كه نام « قضيه » بر آن نهاده شده است .\r\nنكته‌اى كه در متن برهان و دو فرع اخير بايد ملاحظه شود خلط بين مفهوم و مصداق و اعطاى حكم يكى به ديگرى است . تمام ادلهء مذكور در اين دو فرع دربارهء مصداق و مطابق قضيه تمام است . به‌وسيله آنها امتناع وجود رابط در مطابق حمليهء اوّليه ، هليهء بسيطه ، موجبهء معدوله و قضيهء سالبه اثبات مىگردد ولى هيچيك از اين ادله در خود قضيه در ظرف ذهن جارى نبوده قادر به نفى نسبت حكميهء در اين قضايا نيستند . ظاهرا در كتاب اين ادله به‌جاى اينكه در مصداق و مطابق قضيه به‌كار گرفته شوند ، در خود قضيه در ذهن به‌كار رفته‌اند و اين توهم را به وجود آورده‌اند كه قضاياى فوق فاقد نسبت حكميه‌اند و اين همان خلط بين مفهوم و مصداق است . پس به‌طوركلى بايد حساب مفهوم و مصداق ، حساب قضيه و مطابق آن و حساب ذهن و خارج را از هم جدا كرد . مفهوم با مصداق خود ، قضيه با مطابق خود و ذهن با خارج ، هرچند متطابق‌اند ، اين تطابق همه‌جانبه و از تمام جهات نيست ، بلكه از جهاتى نيز مختلف‌اند . پس لازمهء اين تطابق اين نيست كه مطابق و مطابق از هر حيث يكسان و شبيه به هم باشند ، تا به موجب آن از وجود نسبت حكميه در هليهء مركبه به سراغ وجود نسبت و رابط در مطابقش برويم ، يا بالعكس :\r\nفقدان وجود رابط در مطابق قضاياى فوق را همان فقدان نسبت حكميه در خود قضيه بشماريم .\r\n\r\n6 - 6 : فرع پنجم - وجود رابط ماهيت ندارد\r\nمنظور از « وجود رابط » در عنوان فوق وجود رابط خارجى است نه وجود رابط در ذهن . اثبات ماهيت نداشتن وجود رابط مبتنى بر دو مقدمهء زير است :\r\n\r\n","description":"","footnote":"","page_name":" 263 ","page_number":263},
  {"content":"\r\n\r\nمقدمهء اوّل : وجود رابط داراى مفهوم حرفى است .\r\nطبق اين مقدمه ، انعكاس اشيائى كه در خارج داراى وجود مستقل و فى نفسه هستند در ذهن به‌صورت مفهومى اسمى و مستقل است و اشيائى كه در خارج داراى وجود رابط و فى غيره هستند انعكاس آنها به‌صورت مفهومى حرفى و غيرمستقل است . پس وجود رابط ، همان‌طور كه خودش در خارج غيرمستقل و عين قيام به‌وجود ديگر است ، مفهومى كه ذهن از آن دارد نيز مفهومى حرفى است كه عين قيام به دو مفهوم ديگر است . توضيح بيشتر دربارهء اين مطلب در فصل آينده خواهد آمد .\r\nمقدمهء دوم : هيچ مفهوم حرفيى ماهيت نيست .\r\nنتيجه : وجود رابط داراى ماهيت نيست .\r\nدليل مقدمهء دوم خود مبتنى بر دو مقدمهء ديگر است :\r\nالف ) ماهيت مفهومى است كه در جواب « چيست آن ؟ » واقع مىشود .\r\nاين مقدمه دقيقا از تعريف ماهيّت اخذ شده است . در تعريف ماهيت گفته‌اند : « الماهية ما يقال فى جواب ما هو » ؛ يعنى ، مفهوم ماهوى مفهومى است كه در جواب « چيست آن ؟ » واقع مىشود . مثلا هنگامى كه زيد را مشاهده مىكنيم در مقام جستجو از حقيقت آن مىپرسيم : « زيد چيست ؟ » در جواب گفته مىشود : « زيد انسان است » ، يا « زيد حيوان ناطق است » و يا وقتى اسبى را مىبينيم سؤال مىكنيم : « اين چيست ؟ » در جواب گفته مىشود « اسب است » يا « حيوان صاهل است » . مفهوم انسان ، حيوان ناطق ، اسب ، حيوان صاهل و نيز مفاهيم حيوان ، ناطق و صاهل همه مفاهيم ماهوى هستند ، زيرا همه در جواب سؤال از چيستى اشيا واقع شده‌اند و به عبارت دقيقتر همهء اين مفاهيم محمول قضيه‌اى واقع شده‌اند كه در مقام جواب از سؤال « چيست آن ؟ » گفته شده است و مفهومى كه محمول چنين قضيه‌اى واقع شود ، بنابر تعريف ، مفهوم ماهوى است .\r\nب ) هر مفهومى كه در جواب « چيست آن ؟ » گفته شود مفهومى است اسمى و مستقل . اين مطلب امرى است روشن ؛ زيرا همان‌طور كه در توضيح مقدمهء الف گذشت ، جواب از سؤال « چيست آن ؟ » بالضروره يك قضيه است كه مفهوم ماهوى هميشه محمول آن واقع مىشود و چنان كه كررا در توضيحات اين فصل گفته شد ، مفاهيمى كه موضوع و محمول يك قضيه واقع مىشوند مفاهيمى اسمى هستند و مفهوم حرفى محال است موضوع يا محمول واقع شود ، زيرا\r\n\r\n","description":"","footnote":"","page_name":" 264 ","page_number":264},
  {"content":"\r\n\r\nمفهوم حرفى هميشه رابط بين موضوع و محمول يا مضاف و مضاف‌اليه است ، پس واسطه و رابط بين طرفين است و خودش نمىتواند طرف واقع شود . به عبارت ديگر ، مفهوم حرفى هميشه در حالىكه واسطه و رابط بين دو مفهوم اسمى است قابل تصور است ، زيرا حيثيتى جز واسطه و رابط بودن ندارد ، پس هيچگاه بتنهايى قابل تصور نيست ، با اينكه مفهومى كه محمول واقع مىشود بتنهايى و مستقلا قابل تصور است .\r\nنتيجه دو مقدمهء الف و ب : هر مفهوم ماهوى اسمى و مستقل است و عكس نقيض اين قضيه است كه هيچ مفهوم حرفى و غيرمستقلى ماهوى نيست .\r\nالخامس ، انّ الوجودات الرابطة لا ماهيّة لها ، لانّ الماهيّات هى المقولة فى جواب « ما هو ؟ » ، فهى مستقلّة بالمفهوميّة و الوجودات الرابطة لا مفهوم لها مستقّلا بالمفهوميّة .\r\n* * *\r\n\r\n","description":"","footnote":"","page_name":" 265 ","page_number":265},
  {"content":"\r\n . \r\n","description":"","footnote":"","page_name":" 266 ","page_number":266},
  {"content":"\r\n\r\n\r\nفصل دوم چگونگى اختلاف وجود رابط و مستقل\r\n\r\n","description":"","footnote":"","page_name":" 267 ","page_number":267},
  {"content":"\r\n . \r\n","description":"","footnote":"","page_name":" 268 ","page_number":268},
  {"content":"\r\n\r\nدر فصل گذشته گفته شد كه حقيقت وجود در خارج دو قسم است : وجود مستقل و وجود رابط . اكنون بحث دربارهء نحوهء اختلاف اين دو قسم وجود است . آيا اين اختلاف نوعى است يا غيرنوعى ؟ در اين كتاب ، اختلاف غيرنوعى پذيرفته شده است . ماقبل از پرداختن به توضيح مدّعا و روشن ساختن اين مطلب كه مقصود از اختلاف نوعى و غيرنوعى چيست ، به ذكر سه مقدمه كه در فهم مطلب دخيل‌اند مىپردازيم و پس از آن مرورى خواهيم داشت بر طرح اين بحث در كتب فلسفى گذشته و سپس به بحث اصلى بازمىگرديم ، به اين ترتيب هم فهم مطالب آسانتر مىشود و هم از اشتباهاتى كه ممكن است پيش آيد جلوگيرى مىشود .\r\n\r\n1 : مقدمات\r\n\r\n1 - 1 : نظر آلى و استقلالى به مفاهيم\r\nدرضمن مباحث گذشته ، دربارهء جهات گوناگونى كه مىتوان به يك مفهوم نظر كرد توضيحات كافى داده شد و از جمله ، مقصود از نظر آلى و استقلالى بيان گرديد ولى جهت يادآورى باختصار مىگوييم كه به يك مفهوم از دو جهت مختلف مىتوان نظر كرد : گاهى مفهوم حاكى از خارج از خود و مرآت براى آن قرار مىگيرد ، به‌طورى كه وقتى نفس به آن توجه مىكند خارج آن را مىبيند نه خودش را ؛ در چنين نظرى خود مفهوم مستقلا مورد توجه نيست ، بلكه مصداق و خارج آن مورد توجه استقلالى است و به مفهوم تنها از آن جهت كه وسيله و راهى است براى خارج از خود التفات شده است ، به چنين نظرى « نظر آلى » مىگويند . در اين نظر ، اگر مفهوم موضوع واقع شود و محمولى بر آن حمل گردد ، اين محمول در واقع بيان‌كنندهء حكم و خاصيت مصداق آن مفهوم است نه خود آن . در محاورات عرفى و روزمره ، تمام مفاهيم همين‌گونه استعمال مىشوند ، مثل ديوار سفيد است ، جسم وزن دارد و غير ذلك . در مقابل اين نظر ، نظر استقلالى قرار دارد . در نظر استقلالى به مفهوم ، هيچ توجهى به مصداق و خارج و\r\n\r\n","description":"","footnote":"","page_name":" 269 ","page_number":269},
  {"content":"\r\n\r\nمحكىّ مفهوم نيست ، بلكه تمام توجه انسان به خود مفهوم است ، به آن مستقلا نظر شده است ، نه اينكه مفهوم وسيله‌اى براى كشف خارج قرار گرفته باشد . به چنين نظرى ، « نظر استقلالى » مىگويند . با چنين نگرشى اگر مفهوم موضوع واقع شود و محمولى بر آن حمل شود ، اين محمول بيان‌كنندهء حكم و خاصيت خود اين مفهوم است ، نه مصداق و محكىّ آن ، مثل « انسان كلى است » و « انسان نوع است » ، كلى بودن و نوع بودن ويژگى مفهوم انسان است ، نه مصاديق و افراد خارجى آن . پس در اين دو مثال مفهوم انسان از آن جهت كه حاكى از مصاديق و افراد خارجى است موضوع واقع نشده است ، بلكه خود مفهوم از آن جهت كه مفهوم است موضوع قضيه مىباشد .\r\nگاهى به‌جاى اصطلاح « نظر آلى » از اصطلاح « مفهوم از آن جهت كه حاكى از خارج است » يا « مفهوم هنگامى كه ما ينظر به است » استفاده مىشود و به‌جاى واژهء « نظر استقلالى » اصطلاح « مفهوم از آن جهت كه مفهوم است » يا « مفهوم هنگامى كه ما ينظر فيه است » به‌كار مىرود .\r\n\r\n2 - 1 : اشتراك و تباين مفاهيم\r\nمقصود از اشتراك دو مفهوم اين است كه مفهوم ديگرى وجود داشته باشد كه بر اين دو مفهوم از آن جهت كه مفهوم‌اند قابل حمل باشد و منظور از تباين دو مفهوم اين است كه مفهومى وجود نداشته باشد كه بر اين دو مفهوم از آن جهت كه مفهوم‌اند قابل حمل باشد . به تعبير ديگر ، براى اينكه معلوم شود كه دو مفهوم متباين‌اند يا مشترك ، بايد اين دو را در ذهن خود با نظر استقلالى و از آن جهت كه مفهوم‌اند موضوع قرار دهيم ، در اين حال اگر بتوان مفهوم ديگرى پيدا كرد كه مشتركا بر اين دو موضوع قابل حمل باشد ، دو مفهومى كه موضوع واقع شده‌اند مشترك‌اند و ما به الاشتراك آنها همان مفهومى است كه بر هردو قابل حمل است و اگر نتوان به چنين مفهومى دست يافت ، آن دو مفهوم متباين‌اند و هيچ ما به الاشتراكى ندارند .\r\nحالت اوّل ( كه دو مفهوم مشترك‌اند ) نيز خود از يكى از دو حال خارج نيست : يا اين محمول مشترك ( ما به الاشتراك ) ذاتى هردو موضوع است يا ذاتى نيست . در صورتى كه ذاتى هردو موضوع باشد ، به آن « ما به الاشتراك ذاتى » آن مفهوم مىگويند و در غير اين صورت به آن دو « ما به الاشتراك عرضى » مىگويند . ملاك اشتراك و تباين مفاهيم ، ولو تعداد آنها بيش از دو تا\r\n\r\n","description":"","footnote":"","page_name":" 270 ","page_number":270},
  {"content":"\r\n\r\nباشد ، همين است . پس به‌طور كلى ، در يك تقسيم‌بندى عقلى ، مىتوان گفت : هرگاه چند مفهوم باهم مقايسه شوند ، يكى از دو حالت زير را دارند :\r\nحالت اول : ما به الاشتراك دارند .\r\nحالت دوم : ما به الاشتراك ندارند .\r\nدر حالت اول ( كه ما به الاشتراك دارند ) يا ما به الاشتراك ذاتى دارند و يا ما به الاشتراك ذاتى ندارند كه طبعا ما به الاشتراك آنها منحصر مىشود در غيرذاتى كه به آن « عرضى » مىگويند .\r\nحالت دوم ، كه دو يا چند مفهوم هيچ ما به الاشتراكى ندارند ، نه ذاتى و نه عرضى ، هرچند در تقسيم عقلى فوق قابل فرض است ، در واقع تحقق ندارد ، زيرا تمام مفاهيم و تصوّرات موجود در ذهن - اعمّ از حرفى و اسمى ، جزئى و كلى - مفهوم‌اند ؛ يعنى ، دست‌كم محمول مفهوم بر همهء آنها قابل حمل است ، ماهيات اشيا در ذهن ( معقولات اوّليه ) مفهوم‌اند ، معقولات ثانيهء فلسفى مفهوم‌اند ، معقولات ثانيهء منطقى مفهوم‌اند ، تصوّرات حسّى و خيالى مفهوم‌اند ، معانى حرفيه مفهوم‌اند ، همه‌وهمه مفهوم‌اند . مفهوم بودن خاصيت تمام موجودات ذهنى است ، محال است چيزى در ذهن باشد و مفهوم نباشد ، در ذهن بودن يعنى مفهوم بودن و مفهوم بودن يعنى در ذهن بودن ، پس محمول مفهوم بر تمام تصوّرات ذهنى از آن جهت كه مفهوم‌اند قابل حمل است ، بنابراين ، تمام مفاهيم در محمول مفهوم مشترك‌اند . پس مفهوم بودن ما به الاشتراك همهء آنهاست . على هذا نمىتوان به دو يا چند مفهوم دست يافت كه هيچ ما به الاشتراك ذاتى يا عرضى نداشته باشند و مطلقا متباين باشند . پس تباين مطلق امرى است فرضى و آنچه واقع است تباين نسبى است ، بدين‌معنى كه دو مفهوم نسبت به محمول يا محمولات خاصى متباين‌اند ولى همين دو نسبت به محمول يا محمولات ديگرى ممكن است مشترك باشند و اين نكته‌اى است كه در اشتراك لفظى و معنوى به‌كار مىآيد . در هرحال ، حالت دوم از بحث خارج است ، زيرا صرفا يك فرض عقلى و بىمصداق است و بالتبع در هنگام مقايسهء دو مفهوم با يكديگر به يكى از دو حالت زير بر مىخوريم :\r\nحالت الف : دو مفهوم تنها داراى ما به الاشتراك عرضى هتسند .\r\nحالت ب : دو مفهوم ، علاوه‌بر ما به الاشتراك عرضى ، داراى ما به الاشتراك ذاتى نيز هستند .\r\nتصور ما به الاشتراك عرضى مشكل نيست ، زيرا هرگاه دو يا چند مفهوم با نظر استقلالى و\r\n\r\n","description":"","footnote":"","page_name":" 271 ","page_number":271},
  {"content":"\r\n\r\nاز آن جهت كه مفهوم‌اند مصداق مفهوم ديگرى باشند و به عبارت ديگر هرگاه دو مفهوم از آن جهت كه مفهوم‌اند موضوع واقع شوند و مفهوم سومى به حمل شايع بر آنها حمل گردد ، اين محمول ( مفهوم سوم ) ما به الاشتراك يا جامع عرضى براى دو مفهومى است كه موضوع واقع شده‌اند . براى رفع هرگونه ابهام ، يادآور مىشويم كه ، چنان كه در توضيح مراتب ذهن گذشت ، ذهن انسان در تماس با خارج از طريق حواس ابتدا مفاهيمى ( جزئى و كلى ) كسب مىكند ، اين مفاهيم حاكى از خارج از ذهن‌اند ولى ذهن قادر است كه به همين مفاهيم اوّلى به منزلهء شيئى خارجى نگريسته با مفاهيم ديگرى از آنها حكايت كند و بدين‌وسيله آنها را مورد شناسايى قرار داده احكام و خواصشان را به‌دست آورد . پس مفاهيم اوّليه ناظر به خارج‌اند و اين مفاهيم جديد ناظر به مفاهيم اوّليه و باز در توان ذهن است كه دستهء دوم از مفاهيم را مورد بازنگرى قرار داده به‌وسيلهء دسته سومى آنها را شناسايى كند كه در اين صورت مفاهيم دستهء سوم ناظر به مفاهيم دستهء دوم بوده حاكى از آنها هستند و هكذا . اين نگرش طولى در هيچ حدى متوقف نمىشود . اصطلاحا به هر دسته از اين مفاهيم « مرتبه‌اى از ذهن » مىگويند .\r\nپس مفاهيم اوّليه ، كه ناظر به خارج از ذهن‌اند ، پايينترين مرتبهء ذهن هستند و مفاهيم دستهء دوم ، كه ناظر به مفاهيم دستهء اوّل هستند ، مرتبهء دوم ذهن و مفاهيم دستهء سوم مرتبهء سوم ذهن‌اند و به همين ترتيب الى آخر . پس مىتوان گفت كه هر مرتبهء پايينتر ذهن نسبت به مرتبهء بالاتر حكم عين و خارج را دارد و مصداقى براى مفهوم يا مفاهيمى از دسته بالاتر است از آن جهت كه مفهوم‌اند و درنتيجه هر مفهومى از مفاهيم مرتبهء بالاتر يك جامع و ما به الاشتراك عرضى است براى مفاهيمى از مرتبهء پايينتر . ضمنا روشن شد كه ظرف صدق جامع عرضى بين چند مفهوم ذهن است نه خارج ، يعنى جامع عرضى بين چند مفهوم از معقولات ثانيه منطقى است .\r\nامّا تصور ما به الاشتراك يا جامع ذاتى مشكلتر است . ما به الاشتراك ذاتى دو مفهوم محمولى است كه بر آن دو مفهوم از آن جهت كه مفهوم‌اند به حمل اوّلى حمل شود . به عبارت ديگر ، هرگاه دو يا چند مفهوم با نظر استقلالى و از آن جهت كه مفهوم‌اند موضوع واقع شوند و مفهوم ديگرى به حمل اوّلى بر اين موضوعات حمل شود ، اين محمول جامع و ما به الاشتراك ذاتى مفاهيمى است كه موضوع واقع شده‌اند . جامع ذاتى مفهومى است مبهم كه تصور آن ، آنچنانكه هست ، به تنهائى ميسور نيست و تصور صحيح آن تنها در ضمن يكى از مفاهيمى كه اين مفهوم\r\n\r\n","description":"","footnote":"","page_name":" 272 ","page_number":272},
  {"content":"\r\n\r\nجامع ذاتى آنهاست ميسور است ؛ به عبارت ديگر ، اصلا در ذهن وجودى منحاز و مستقل براى خود ندارد ، بلكه وجود ذهنى آن عينا همان وجود ذهنى مفاهيمى است كه اين مفهوم جامع ذاتى آنهاست ؛ مثلا ، تصور صحيح حيوان جنسى كه جامع ذاتى انواع حيوان است به اين صورت است كه بگوييم همان مفهوم عامّى كه وقتى مفهوم انسان تصور شود آن نيز تصور مىشود و وقتى مفهوم اسب تصور شود آن نيز تصور مىشود و وقتى مفهوم گاو تصور شود آن نيز تصوّر مىشود . در اينجا به همين اندازه اكتفاء مىكنيم و در 2 - 2 بحث مفصلترى در اين مورد خواهيم داشت و بحث كامل آن در مباحث ماهيّت خواهد آمد .\r\n\r\n3 - 1 : اشتراك معنوى و لفظى\r\nبه‌طور خلاصه ، هرگاه لفظى كه دالّ بر جامع و ما به الاشتراك چند مفهوم است بر آن مفاهيم اطلاق شود ، چنين اطلاقى اطلاق به نحو مشترك معنوى است . پس در اطلاق يك لفظ بر چند مفهوم به نحو مشترك معنوى ، هميشه پاى يك مفهوم كلى كه جامع و ما به الاشتراك آن مفاهيم است در كار است ، به‌طورى كه اين لفظ در حقيقت اسم آن مفهوم كلى بوده دالّ بر آن است و اگر بر آن مفاهيمى كه مصداق « 1 » اين مفهوم كلىاند نيز اطلاق مىشود ، از آن روست كه مفهوم كليى كه مدلول و مسماى لفظ است بر آنها صدق مىكند . پس در واقع اين مفهوم كلى ، كه جامع و ما به الاشتراك آن مفاهيم است ، واسطه است در اطلاق آن لفظ بر آن مفاهيم ؛ يعنى ، لفظ اوّلا و بالذات بر آن جامع اطلاق مىشود و چون جامع بر آن مفاهيم صادق است ، به تبع صدق جامع بر آن مفاهيم بر آنها نيز ثانيا و بالعرض اطلاق مىشود . مثلا لفظ « نوع » بر مفهوم انسان ، مفهوم درخت ، مفهوم سنگ اطلاق مىشود ولى اين اطلاق به اين علت است كه اين لفظ در حقيقت اسم مفهوم نوع است و دالّ بر آن است و چون مفهوم نوع يك مفهوم كلى است كه بر مفهوم انسان و درخت و سنگ صدق مىكند ، لفظ « نوع » نيز به تبع مفهوم نوع بر مفاهيم ذكر شده اطلاق مىگردد . بنابراين ، مفهوم كلّى نوع واسطه است در اطلاق لفظ « نوع » بر آن مفاهيم ، لهذا اين اطلاق به نحو اشتراك معنوى است . حال اگر لفظى بر تعدادى از مفاهيم به اين نحو اطلاق نشد ، يعنى يك مفهوم كليى كه مدلول و مسمّاى آن لفظ و جامع و ما به الاشتراك آن مفاهيم است\r\n\r\n\r\n","description":"","footnote":"\r\n( 1 ) - لفظ مصداق و صدق در اين عبارت به‌طور مسامحه‌آميز به كار رفته است و مقصود اين است كه آن مفهوم كلى قابل حمل بر آن مفاهيم باشد ، خواه به حمل شايع و خواه به حمل اوّلى .\r\n","page_name":" 273 ","page_number":273},
  {"content":"\r\n\r\nواسطهء اطلاق آن لفظ بر آن مفاهيم نبود ، چنين اطلاقى به نحو اشتراك لفظى است . پس حاصل مطلب اينكه لفظى كه دالّ بر جامع و ما به الاشتراك چند مفهوم است هميشه بر آن مفاهيم به نحو مشترك معنوى اطلاق مىشود و بالعكس : براى تشخيص اينكه آيا يك لفظ بر چند مفهوم به نحو اشتراك معنوى اطلاق مىشود يا به نحو اشتراك لفظى ، بايد ديد به‌ازاى اين لفظ يك مفهوم كليى وجود دارد كه جامع و ما به الاشتراك آن مفاهيم و واسطه در اطلاق اين لفظ بر آن مفاهيم باشد يا نه ؛ اگر وجود داشته باشد ، اطلاق به نحو مشترك معنوى است و الّا به نحو مشترك لفظى است .\r\nعين همين مطلب در اطلاق لفظ بر غير مفاهيم ، يعنى بر اشياى خارجى ، نيز صادق است .\r\nدر اطلاق يك لفظ بر تعدادى از اشياى خارجى ، نيز اگر يك مفهوم كلى قابل صدق بر آن اشيا واسطه در اطلاق باشد ، اطلاق به نحو اشتراك معنوى است و الّا به نحو اشتراك لفظى است .\r\n\r\n2 : اختلاف نوعى و غيرنوعى وجود مستقل و رابط\r\n\r\n1 - 2 : اختلاف نوعى و غيرنوعى وجود مستقل و رابط در اسفار\r\nما در اينجا تنها گذرى بر سخنان صدر المتألهين در اين باب خواهيم داشت . وى در بحث وجود رابطى در اسفار « 1 » ، ابتدا به معرّفى وجود محمولى و رابط پرداخته و سپس اين سؤال را مطرح فرموده است كه آيا اختلاف اين دو قسم وجود نوعى است يا غيرنوعى . او در جواب شق اول را اختيار كرده و معتقد به اختلاف نوعى وجود محمولى و رابط شده است ولى بايد توجّه داشت كه اوّلا ، مقصود صدر المتألهين از وجود محمولى و رابط وجود مستقل و رابط خارجى نيست ، بلكه معناى اسمى و معناى حرفى وجود است و ثانيا ، منظور وى از اختلاف نوعى و غيرنوعى وجود يا عدم يك ما به الاشتراك و جامع مفهومى است .\r\nبا توجه به دو نكته فوق ، بازگشت سؤال وى به اين است : « آيا مفهوم اسمى وجود با مفهوم حرفى آن داراى جامع و ما به الاشتراك هستند يا نه ؟ » البته اين عبارت دقيقا مبيّن سؤال وى نيست ، زيرا ممكن است گفته شود : آرى ، محمول مفهوم ( چنان كه گذشت ) بر اين هردو معنا قابل حمل است ، پس داراى جامع و ما به الاشتراك‌اند ، بنابراين ، به عبارت دقيقتر ، ( با توجه به\r\n\r\n\r\n","description":"","footnote":"\r\n( 1 ) - ج 1 ، ص 79 و 80 .\r\n","page_name":" 274 ","page_number":274},
  {"content":"\r\n\r\nمطالبى كه در 2 - 1 و 3 - 1 گذشت ) مقصود وى اين است كه ما لفظ وجود را هم بر معناى حرفى وجود اطلاق كرده مىگوييم : « مفهومى حرفى وجود » هم بر معناى اسمى آن اطلاق كرده مىگوييم : « مفهوم اسمى وجود » ، اكنون آيا به ازاى اين لفظ ، مفهوم واحدى هست كه جامع مفهوم حرفى و اسمى و واسطه در اطلاق لفظ « وجود » بر اين دو مفهوم باشد يا نه ؟ به تعبير ديگر ، ما هم مفهوم حرفى وجود و هم مفهوم اسمى آن ، هردو را ، مفهوم وجود مىدانيم ؛ حال آيا اين مفهوم وجود مفهوم واحدى است كه در اين هردو مشترك است و در يك‌جا به حالت حرفى در ذهن موجودشده و در جاى ديگر به حالت اسمى يا نه ، مفهوم واحد مشتركى در كار نيست ، بلكه اين دو مفهوم از اين جهت متباين‌اند و تنها در لفظ « وجود » مشترك‌اند و در يك كلام آيا اطلاق لفظ « وجود » بر اين دو معنا به نحوى اشتراك معنوى است يا لفظى ؟ از نظر صدر المتألهين ، اطلاق لفظ وجود بر اين دو معنا به نحو اشتراك لفظى است نه معنوى ، پس مفهوم جامعى بين آنها در كار نيست .\r\nبا توجه به مقدماتى كه ذكر شد ، توضيحات فوق جهت فهم مدّعاى صدر المتألهين ، مبنى بر اشتراك لفظى وجود محمولى و رابط ، كافى است و با همين مختصر نظر او به خوبى روشن مىشود ولى نظر به اينكه مختار استاد علامه رحمه اللّه در اين مسئله طورى است كه مآلا به انكار اشتراك لفظى مفهوم اسمى و حرفى وجود مىانجامد ، ما در همين‌جا ، كه ذهن خوانندهء عزيز آماده است ، به شقّ ديگر مسئله ، يعنى به توضيح اشتراك معنوى مفهوم اسمى و حرفى وجود ، نيز پرداخته سعى مىكنيم تصويرى از ما به الاشتراك و جامع بين يك مفهوم حرفى و اسمى به دست دهيم .\r\n\r\n2 - 2 : تصوير جامع مفهومى بين معناى اسمى و حرفى\r\nمشاهده شد كه فهم سؤال صدر المتألهين و جواب وى ، مبنى بر اشتراك لفظى مفهوم اسمى و حرفى وجود ، آسان است ولى اگر كسى ، بر خلاف صدر المتألهين ، منكر اشتراك لفظى و قائل به اشتراك معنوى بين معناى اسمى و حرفى وجود باشد ، طبعا اين مشكل براى وى وجود دارد كه بايد به‌ازاى لفظ وجود مفهوم واحدى كه جامع و ما به الاشتراك مفهوم اسمى و حرفى وجود است تصوير كند .\r\nبا اندك دقّتى ، روشن مىشود كه اين جامع عرضى نيست ، زيرا چنان كه گفته شد ، جامع\r\n\r\n","description":"","footnote":"","page_name":" 275 ","page_number":275},
  {"content":"\r\n\r\nعرضى بين چند مفهوم حتما از معقولات ثانيهء منطقى است كه ظرف صدق و اتّصاف آنها ذهن است و ما با مراجعه به ذهن خود وجدانا براى لفظ وجود در ميان مفاهيم و معقولات ثانيهء منطقى ما بازائى نمىيابيم ، علاوه‌بر اينكه اگر چنين جامعى وجود داشته باشد ، حمل آن بر مفهوم اسمى وجود قطعا حمل اوّلى است نه شايع و ، چنان كه در مقدمهء دوم گذشت ، هر جامعى كه به حمل اوّلى حمل شود جامع ذاتى است نه عرضى ؛ نتيجه اينكه اگر چنين جامعى وجود داشته باشد ، قطعا ذاتى است نه عرضى ، بنابراين بهتر است بحث را منحصر در مفهوم اسمى و حرفى وجود نكنيم ، بلكه به‌طور كلى درصدد تصوير جامع ذاتى بين معناى حرفى و معناى اسمى برآييم .\r\nتصوير جامعى ذاتى بين مفهوم اسمى و مفهوم حرفى تنها به اين معناست كه مفهومى واحد داشته باشيم كه به‌خودىخود و صرف‌نظر از هر غيرى مبهم باشد ، نه حالت اسمى داشته باشد و نه حالت حرفى ، فقط مفهوميت داشته باشد و بس و با توجه به اينكه هر مفهومى كه در ذهن مستقلا قابل تصور است و وجود ذهنى خاص به خود دارد حتما حالت متعين و خاصى دارد ، يا اسمى يا حرفى ، و مفهوم مبهم و غيرمتعين مستقلا و باوجود ذهنى خاصّ به خود در ذهن قابل موجود شدن نيست ، معلوم مىشود كه اين جامع ذاتى نمىتواند در ذهن به تنهائى موجود شود ، بلكه هميشه يا باوجود مفاهيم حرفى و به نحو حرفى در ذهن موجود است و يا باوجود مفاهيم اسمى و به نحو اسمى و به تعبير فلسفى چنين مفهومى غيرمتحصّل است و تحصّل آن به حرفيّت و اسميّت است . اگر وصف و حالت حرفيت عارض آن بشود ، اين مفهوم ( جامع ذاتى ) وجودش همان وجود مفهوم حرفى است ؛ يعنى ، با يك وجود ذهنى و با يك تصور در ذهن موجود مىشوند و اگر وصف و حالت اسميّت عارض آن گردد ، نيز وجودش همان وجود مفهوم اسمى است و با يك وجود ذهنى و با يك تصور در ذهن موجود مىشوند . به عبارت ديگر ، چنين مفهومى ، هرچند مفهومى ماهوى نيست و نمىتوان آن را « جنس » ناميد ، بسيارى از ويژگيهاى آن دقيقا همانند ويژگيهاى مفهوم جنسى است ، با اين تفاوت كه مفهوم جنسى جامع ذاتى بين مفاهيم اسمى است و مفهوم مورد بحث جامع ذاتى بين مفهوم اسمى و حرفى .\r\nلهذا ما براى تصور بهتر آن ، من‌باب مثال ، همان دو مفهوم اسمى و حرفى وجود را در نظر گرفته با جنس و فصل مقايسه مىكنيم . اگر خوانندهء عزيز درك درستى از مفهوم جنسى و ارتباط آن با مفاهيم فصلى و نوعى داشته باشد ، به خوبى قادر به فهم مطلب كتاب و تصور مفهوم مبهم جامع بين مفهوم حرفى و اسمى خواهد بود .\r\n\r\n","description":"","footnote":"","page_name":" 276 ","page_number":276},
  {"content":"\r\n\r\nدر اين مثال ، مفهوم مبهم وجود كه ما بازاى لفظ « وجود » و جامع ذاتى بين مفهوم اسمى و حرفى وجود است به‌منزلهء مفهوم جنسى است و دو وصف حرفيّت و اسميّت به‌منزلهء فصول آن . همان‌طور كه مفهوم جنس درضمن مفاهيم انواع وجود دارد و همان‌گونه كه مفهوم جنسى مبهم و غيرمتحصّل است و با انضمام مفهوم فصلى متحصل گشته از تركيب آنها در ذهن مفهوم جديدى ، كه همان مفهوم نوعى است ، به‌وجود مىآيد ، مفهوم وجود نيز مفهومى است مبهم و غيرمتحصل كه با انضمام دو وصف حرفيّت و اسميّت متحصّل گشته از تركيب آنها در ذهن دو مفهوم جديد ( مفهوم اسمى وجود و مفهوم حرفى آن ) كه به‌منزلهء دو نوع هستند به وجود مىآيد ؛ و به همان نحو كه انضمام فصل به جنس در نوع انضمام امر خارجى نيست ، يعنى نه وجود خارجى جنس غير از وجود خارجى فصل و نوع است و نه وجود ذهنى آن غير از وجود ذهنى فصل و نوع ، هر سه ، چه در خارج و چه در ذهن ، با يك وجود موجودند ، انضمام وصف حرفيت يا اسميت به مفهوم مبهم وجود نيز انضمام امر خارجى نيست ؛ يعنى ، در ذهن مفهوم مبهم وجود نيز واقعيت ذهنى منحاز و مستقل از واقعيت حرفيت يا اسميت ندارد ؛ و همان‌طور كه ماهيتى واحد وقتى به‌خودىخود ملاحظه شود مفهوم نوعى است و همين مفهوم وقتى به‌صورت مبهم و از آن جهت كه مبهم است لحاظ شود مفهوم جنسى است و باز همين مفهوم وقتى به‌صورت متحصل و از آن حيث كه متحصل است لحاظ شود مفهوم فصلى است ، در مسئله مورد بحث نيز مفهومى واحد است ( مثلا مفهوم اسمى وجود را در نظر بگيريد ) كه وقتى به‌خودىخود ملاحظه گردد مفهوم اسمى وجود است و همين مفهوم وقتى به صورت مبهم و از آن جهت كه مبهم است لحاظ شود همان جامع ذاتى است كه نه اسمى است و نه حرفى و باز همين مفهوم وقتى به‌صورت متحصل و از آن جهت كه متحصل است لحاظ شود وصف اسميّت مفهوم وجود است ؛ به عبارت ديگر ، همان‌گونه كه مفهوم جنسى و نوعى و فصلى در حقيقت يك مفهوم‌اند و تفاوت آنها تنها به ابهام و تحصّل است به‌طورى كه مفهوم جنسى همان نوع مبهم است و مفهوم فصلى همان حيثيّت تحصّل نوع است ، در اينجا نيز مفهوم مبهم وجود كه جامع ذاتى است با خود مفهوم اسمى ( يا حرفى هركدام كه در نظر گرفته شود ) و با وصف اسميّت ( يا حرفيت ) آن يكى است ؛ همه يك مفهوم‌اند ولى اين مفهوم واحد به سه اعتبار مختلف لحاظ شده است : اعتبار فى نفسه ، اعتبار ابهامى و اعتبار تحصّلى . وقتى فى نفسه به آن نظر شود ، مىگوييم مفهوم اسمى يا حرفى و وقتى با لحاظ ابهامى بدان نگريسته\r\n\r\n","description":"","footnote":"","page_name":" 277 ","page_number":277},
  {"content":"\r\n\r\nشود ، مىگوييم مفهوم مبهم وجود و وقتى با لحاظ تحصّلى بدان نظر شود ، مىگوييم وصف اسميّت يا حرفيت ، در اينجا نيز مفهوم مبهم وجود همان مفهوم اسمى يا حرفى مبهم است و وصف اسميت يا حرفيت همان حيثيت تحصل مفهوم اسمى يا حرفى است ؛ و همان‌طور كه وحدت مفهوم جنسى در ذهن وحدت شخصى نيست ( يعنى چنين نيست كه اين مفهوم در ذهن يك شخص واحد باشد كه وجود خاص به خود داشته باشد و با انضمام يك فصل به آن يك نوع شود به‌طورى كه براى انضمام فصل ديگر و تشكيل نوع ديگر بايد فصل اوّل از آن زائل گردد تا بتواند فصل دوم به آن ملحق شود ) بلكه وحدت آن جنسى است ( بدين معنى كه يك جنس واحد درضمن يك‌نوع با شخص وجود ذهنى آن نوع موجود است و درضمن نوع ديگر با شخص وجود ذهنى نوع ديگر ) ، در اينجا نيز وحدت مفهوم مبهم وجود در ذهن وحدت شخصى نيست ، بلكه وحدت جنسى است .\r\nبا تمام وجوه تشابه فوق يك تفاوت اساسى بين فصل و وصف اسميّت يا حرفيّت را نبايد فراموش كرد و آن اينكه مفهوم فصلى خود مفهومى از مفاهيم است ، حيثيت آن حيثيت مفهومى است ولى وصف اسميّت يا حرفيت از سنخ مفاهيم نيستند ، بلكه دو نحو ادراك‌اند كه ناشى از دو نحو نظر كردن عقل در وجود رابط خارجى هستند . توضيح اينكه در تركيب بين جنس و فصل و تشكيل نوع با سه مفهوم زير روبرو هستيم :\r\n1 - مفهوم مبهم و غيرمتحصل جنسى ، مانند حيوان .\r\n2 - مفهوم متحصل فصلى كه تحصل بخش مفهوم جنسى نيز هست ، مانند ناطق .\r\n3 - مفهوم نوعى كه از تركيب دو مفهوم فوق به‌وجود مىآيد ، مانند انسان .\r\nدر اينجا ، هم‌فصل ، كه تحصل‌بخش است ، مفهومى است از مفاهيم هم‌جنس ، كه تحصّل گيرنده است ، هردو مفهوم‌اند ؛ يعنى ، مفهومى مفهوم ديگر را متحصل كرده است ولى در مسئلهء مورد بحث اين‌گونه نيست ، در اين مسئله ما با دو مفهوم و يك امر غيرمفهومى به ترتيب زير روبرو هستيم :\r\n1 - مفهوم مبهم جامع كه به منزلهء جنس است ، مانند مفهوم مبهم وجود .\r\n2 - امر غيرمفهومى كه به‌منزله فصل بوده تحصّل‌بخش مفهوم مبهم جامع است و عبارت است از نحوهء نظر كردن عقل به‌وجود رابط خارجى ، مانند نظر استقلالى كردن به‌وجود رابط خارجى و نظر كردن به آن همان‌طور كه هست .\r\n\r\n","description":"","footnote":"","page_name":" 278 ","page_number":278},
  {"content":"\r\n\r\n3 - مفهوم اسمى يا حرفى كه به‌منزلهء نوع است ، مانند مفهوم اسمى وجود يا مفهوم حرفى آن .\r\nدر اين مسئله ، اگر عقل به روابط خارجى به‌منزله امرى مستقل و غير رابط بنگرد ، اين نحوهء نگرش و نظر كردن عقل موجب مىشود كه مفهوم مبهم وجود تعين و تحصّل اسمى به خود گيرد و به شكل اسمى و مستقل در ذهن موجود شود و به زبان ديگر اين نحوهء نگرش موجب مىشود كه مفهوم مبهم وجود درضمن مفهوم اسمى آن و باوجود ذهنى آن موجود شود و اگر به روابط خارجى همان‌گونه كه فى الواقع هستند بنگرد ، اين نحوهء نگرش موجب مىشود كه مفهوم مبهم وجود درضمن مفهوم حرفى آن و باوجود ذهنى آن موجودشده تحصّل حرفى پيدا كند . پس بر خلاف جنس و فصل كه هم تحصل بخش و هم تحصل گيرنده هردو مفهوم‌اند ، در مسئله مورد بحث تحصل گيرنده مفهوم است ولى تحصل بخش مفهوم نيست . توضيح بيشتر دربارهء نحوهء نگرش عقل به رابط خارجى در مباحث آتى خواهد آمد .\r\nاجمالا از تفاوت فوق اين نتيجه به‌دست مىآيد كه ، هرچند تعبير تركيب يا انضمام يالحوق در جنس و فصل تعبير نسبتا درست و دقيقى است ، در مسئله مورد بحث نارساست . كوتاه سخن آنكه حقيقت حرفيت و اسميّت چيزى جز نحوهء وجود ذهنى نيستند و تركيب و لحوق و انضمام بين يك وجود و نحوهء آن بىمعناست ، پس اگر بخواهيم به‌جاى استفاده از اين واژه‌ها از تعابير درستتر و دقيقترى استفاده كنيم ، بايد بگوييم كه همان‌طور كه يك معنا و ماهيت در حالىكه معنا و ماهيت واحدى است ممكن است دو نحو وجود متفاوت داشته باشد : وجود خارجى و وجود ذهنى ، در ذهن نيز همان معنا و ماهيت واحد ممكن است با دو نحو وجود ذهنى مختلف موجود شود ، وجود ذهنى مستقل ( اگر نحوهء نگرش استقلالى باشد ) و وجود ذهنى تعلقى ( اگر نحوه نگرش غيراستقلالى باشد ) . پس همان معنا و مفهومى كه در حالت نگرش استقلالى به نحو اسمى و مستقل موجود است هم اوست كه در حالت نگرش غيراستقلالى به نحو حرفى و غيرمستقل موجود است . پس يك مفهوم است كه در حالى اسمى و در حالى ديگر حرفى است و فى حد نفسه ( و صرف‌نظر از نحوهء نگرش عقل به خارج ) نه اسمى است و نه حرفى و مقصود از جامع و ما به الاشتراك ذاتى بين مفهوم اسمى و حرفى نيز بيش از اين نيست .\r\n\r\n3 - 2 : مقصود از اختلاف نوعى و غيرنوعى در اين كتاب\r\nگفته شد كه در كتب فلسفى گذشته در بحث اختلاف نوعى و غيرنوعى وجود مستقل و رابط ،\r\n\r\n","description":"","footnote":"","page_name":" 279 ","page_number":279},
  {"content":"\r\n\r\nمقصود از وجود مستقل و رابط مفهوم اسمى و حرفى وجود و منظور از اختلاف نوعى و غير نوعى آن دو ، وجود يا عدم جامع مفهومى بين دو مفهوم مذكور است . در اين كتاب ، مقصود از وجود مستقّل و رابط ، وجود مستقل و رابط در خارج است نه مفهوم اسمى و حرفى وجود در ذهن و منظور از اختلاف نوعى اين است كه هر معنايى ، به‌تبع وجود آن در خارج ، اقتضاى وجود ذهنى خاصى دارد كه جز با همان نحوهء وجود در ذهن موجود نمىشود ، اگر آن معنا در خارج وجود مستقل داشته باشد ، در ذهن نيز وجود ذهنى مستقل دارد و به نحو اسمى تحقق مىيابد و اگر در خارج وجود رابط داشته باشد ، در ذهن نيز وجود ذهنى تعلقى دارد و به نحو مفهوم حرفى موجود مىشود . پس بنابر اختلاف نوعى ، وجود رابط خارجى اقتضا دارد كه مفهوم آن در ذهن ضرورتا به‌صورت حرفى موجود شود به‌طورى كه امتناع داشته باشد كه با نظر عقلى ديگرى به‌صورت استقلالى موجود شود و در مقابل مقصود از اختلاف غيرنوعى اين است كه وجود خارجى يك مفهوم موجب نمىشود كه آن مفهوم به‌خودىخود اقتضاى وجود ذهنى خاصى داشته باشد به‌طورى كه همين مفهوم نتواند با نظر عقلى ديگرى با نحو وجود ذهنى ديگر موجود شود . پس بنابر اختلاف غيرنوعى ، وجود رابط خارجى اقتضا ندارد كه مفهوم آن در ذهن ضرورتا به‌صورت حرفى موجود شود ، بلكه نحوهء وجود ذهنى مفهومى كه از آن در ذهن منعكس مىشود بستگى به نحوهء نظر عقل به آن وجود رابط دارد ، اگر عقل به وجود رابط همان‌طور كه هست نظر كند ، مفهوم آن در ذهن باوجود ذهنى تعلقى ، يعنى به صورت حرفى ، موجود مىشود و اگر به آن با نظر استقلالى و به‌منزلهء موجودى مستقل بنگرد ، همان مفهومى كه در نظر قبلى به‌صورت حرفى در ذهن موجود شده بود ، در اين نظر باوجود ذهنى مستقل ، يعنى به‌صورت اسمى ، موجود مىشود . مدّعاى اين كتاب اين است كه اختلاف وجود مستقل و رابط غيرنوعى است .\r\nبه بيانى روشنتر ، در حقيقت ، مدعا در اينجا دو چيز است . توضيح اينكه شكى نيست كه در علم حضورى انسان به اشياء خارجى بالضروره وجود رابط به نحو رابط و وجود مستقل به نحو مستقل ادراك مىشود و نيز شكى نيست كه در علم حصولى انسان به اشيا اگر به اشيا به همان‌نحو كه هستند نظر شود ، وجود رابط به‌صورت رابط و وجود مستقل به‌صورت مستقل درك مىشود ، به اين معنى كه از وجود رابط معنايى حرفى در ذهن منعكس مىشود و از وجود مستقل معنايى اسمى . پس در علم حصولى ، اگر انسان به‌وجود رابط از آن نظر كه رابط است\r\n\r\n","description":"","footnote":"","page_name":" 280 ","page_number":280},
  {"content":"\r\n\r\nنظر كند ، بدون ترديد صورت ادراكى آن در ذهن مفهومى حرفى است نه اسمى ، اگر شك و ترديدى هست و بحث و گفتگويى مىطلبد در جواب دادن به دو سؤال زير است :\r\n1 - آيا در علم حصولى به اشيا انسان مىتواند به‌وجود رابط از آن حيث كه رابط است نظر نكند ، بلكه به آن به‌منزلهء وجودى مستقل بنگرد و نتيجتا آن را به‌صورت مستقل درك كند و مفهومى اسمى از آن در ذهن منعكس شود نه مفهوم حرفى ؟ و به عبارت ديگر ، آيا تنها مفاهيم حرفى مىتوانند حاكى از وجود رابط خارجى باشند يا با نظر خاصى مفاهيم اسمى نيز مىتوانند حاكى از اين وجودها باشند ؟\r\n2 - اگر جواب سؤال اوّل مثبت است ، يعنى با نظر استقلالى به‌وجود رابط خارجى مفهوم اسمى از آن در ذهن منعكس مىشود و با نظر غيراستقلالى مفهوم حرفى ، در اين صورت رابطه اين دو مفهوم كه هردو از يك وجود خارجى اخذ شده‌اند چگونه است ؟ آيا همان‌طور كه يك مفهوم اسمى كه از يك وجود مستقل خارجى اخذ شده و يك مفهوم حرفى كه از يك وجود رابط خارجى اخذ شده باهم متباين‌اند ( مثل مفهوم دو لفظ « درخت » و « از » ) ، اين دو مفهوم نيز به همان نحو باهم تباين دارند ؟ يا نه ، اين دو مفهوم نظر به اينكه از يك وجود خارجى ، منتها با دو لحاظ مختلف ، اخذ شده‌اند داراى ما به الاشتراك و جامع‌اند ؟\r\nدر اين فصل ، اين هردو سؤال مطرح است و از نظر استاد علامه رحمه اللّه جواب هردو سؤال مثبت است . پس مدعاى ايشان در واقع دو مطلب است :\r\nاوّل : انسان مىتواند به‌وجود رابط خارجى به‌منزلهء وجودى مستقل بنگرد ، در اين صورت مفهومى كه از اين وجود در ذهن منعكس مىشود مفهومى است اسمى و مىتواند به آن همان‌گونه كه هست بنگرد ، در اين صورت مفهومى كه از آن در ذهن منعكس مىشود حرفى است .\r\nدوم : رابطهء اين دو مفهوم اين همانى است ؛ يعنى ، اين مفهوم اسمى كه با نظر استقلالى به وجود رابط حاصل‌شده ، همان مفهوم حرفى است كه با نظر غيراستقلالى به آن حاصل‌شده بود . هردو يك مفهوم‌اند منتها با دو نحو وجود ذهنى مختلف : نحو وجود ذهنى استقلالى كه به آن « اسمى » مىگويند و نحو وجود ذهنى تعلقى كه به آن « حرفى » مىگويند . پس خود آن معنا و مفهوم ، همان‌طور كه اگر من حيث هو و قطع‌نظر از هر غيرى لحاظ شود نه خارجى است نه ذهنى ، همچنين اگر فى نفسه و قطع‌نظر از وجود خارجى و نيز قطع‌نظر از نظر عقلى به‌وجود\r\n\r\n","description":"","footnote":"","page_name":" 281 ","page_number":281},
  {"content":"\r\n\r\nخارجى لحاظ شود ، نه نحو وجود ذهنى استقلالى دارد و نه نحو وجود ذهنى تعلقى ، نه اسمى است و نه حرفى و با توجه به آنچه در 2 - 2 گذشت و با تعبيرى كه در آنجا داشتيم ، بايد بگوييم كه ذات آن معنا و مفهوم ، كه فى حد نفسه نه اسمى است نه حرفى ، در حقيقت ما به الاشتراك و جامع ذاتى بين مفهوم اسمى و حرفى است ( كه هردو از يك وجود رابط خارجى گرفته شده‌اند ) .\r\nاز دو سؤال فوق تصور سؤال و جواب اوّل صعوبتى ندارد ؛ و اگر مشكلى هست ، تنها در تصور سؤال دوم و جواب آن است و تمام مطالب مفصلى كه در 2 - 2 گذشت تنها بدين‌منظور بود كه زمينهء ذهنى تصور اين سؤال و جواب از قبل فراهم آمده باشد . در هرحال ، جواب سؤال دوم عينا قبول همان جامع ذاتى بين مفهوم اسمى و حرفى است كه در 2 - 2 گذشت :\r\nهل الاختلاف بين الوجود المستقّل و الرابط اختلاف نوعىّ او لا ؟ بمعنى انّ الوجود الرابط ، و هو ذو معنى تعلّقى ، هل يجوز ان ينسلخ عن هذا الشأن فيعود معنى مستقّلا بتوجيه الالتفات اليه مستقّلا بعد ما كان ذا معنى حرفىّ او لا يجوز ؟ الحقّ هو الثانى .\r\n\r\n1 - 3 - 2 : اشكال و جواب\r\nاشكال : عبارت مذكور در انتهاى 3 - 2 ( هل الاختلاف . . . ) ، كه بيان‌كنندهء مدعاى كتاب است ، صريح نيست در اينكه دو سؤال مذكور در 3 - 2 هردو مورد ادّعا هستند و لهذا ممكن است گفته شود كه اين عبارت تنها بر سؤال اوّل منطبق است و طبعا سؤال دوم مورد ادعا نيست .\r\nجواب : اين سخن به دو دليل مردود است :\r\nدليل اوّل : دقت در الفاظ عبارات كتاب روشن مىسازد كه سؤال دوم نيز جزء مدعاست ، زيرا در ذيل عبارت تعبير « فيعود معنى مستقلا » به‌كار رفته است ، نه تعبير « فيعود ذا معنى استقلالى » . اگر تعبير « فيعود ذا معنى استقلالى » به‌كار رفته بود ، ضمير مستتر در « فيعود » مانند ساير ضماير عبارت ، به « الوجود الرابط » برمىگشت و با توجه به اينكه مقصود از معناى تعلقى و استقلالى مفهوم حرفى و اسمى است ، معناى عبارت اين سؤال بود كه « آيا وجود رابط كه ( در ذهن ) داراى معناى حرفى است ممكن است با نظر استقلالى به آن اين صفت خود ( يعنى داراى معناى حرفى بودن ) را از دست بدهد و داراى معناى اسمى بشود يا نه ؟ » كه سؤال\r\n\r\n","description":"","footnote":"","page_name":" 282 ","page_number":282},
  {"content":"\r\n\r\nدرستى است و مستلزم هيچ محذورى نيست و تنها منطبق بر سؤال اول از دو سؤال مذكور در 3 - 2 است ولى اكنون تعبير « فيعود معنى مستقلا » به‌كار رفته است با چنين تعبيرى باز اگر ضمير مستتر در « فيعود » به همان « الوجود الرابط » برگردد ، معناى عبارت اين سؤال مىشود كه « آيا وجود رابط ، كه ( در ذهن ) داراى معناى حرفى است ، ممكن است با نظر استقلالى اين صفت خود را از دست بدهد و آن وجود رابط مفهوم اسمى بشود يا نه ؟ » كه سؤال نادرستى است ، زيرا وجود رابط امرى خارجى است و مفهوم اسمى امرى ذهنى و بديهى است كه هيچ امر خارجيى قابل تبديل شدن به امرى ذهنى نيست . سؤال از چنين مطلبى سؤال از امرى بديهى البطلان است و نادرست مىباشد . بنابراين ، وجود چنين تعبيرى قرينه است بر اينكه ضمير مستتر در « فيعود » ، بر خلاف ساير ضماير قبل و بعد عبارت ، به « معنى تعلّقى » بر مىگردد ، نه به « الوجود الرابط » و در اين صورت معناى عبارت اين سؤال است : « آيا وجود رابط ، كه در ذهن داراى معناى حرفى است ، ممكن است با نظر استقلالى به آن اين صفت خود ، يعنى داراى معناى حرفى بودن ، را از دست بدهد و آن معناى حرفى ( كه در لحاظ قبلى از آن گرفته شده بود ) معناى اسمى بشود ؟ يا نه » و اين سؤال هم درست است و هم حاوى هردو سؤال مذكور .\r\nدليل دوم : به فرض اينكه قرينه‌اى كه در دليل اوّل گفته شد پذيرفته نشود و از آن صرف‌نظر گردد و نتيجتا عبارت مذكور در بوتهء اجمال باقى بماند ، باز مدعاى اين فصل ، بعد از اتمام استدلال و قبل از بيان متفرعات ، در قالب ديگرى كه صراحت تام در سؤال دوم نيز دارد تكرار شده است : « فتقرر انّ اختلاف الوجود الرابط و المستقل ليس اختلافا نوعيّا بان لا يقبل المفهوم غير المستقّل الذى ينتزع من الرابط التبدّل الى المفهوم المستقلّ المنتزع من المستقلّ . » در اين عبارت ، اختلاف نوعى بصراحت به قابل تبديل نبودن مفهوم حرفى به اسمى تفسير شده است و نتيجه منطقى اين تفسير اين است كه متقابلا اختلاف غيرنوعى ، كه مدعاى اين فصل است ، همان قابل تبديل بودن معناى حرفى به اسمى باشد و ، چنان كه به زودى در اشكال دوم توضيح خواهيم داد ، تبديل شيئى به شىء ديگر مستلزم نحوى « اين همانى » بين آن دو شىء است . پس در اينجا نيز ، ادعاى اينكه مفهوم حرفى قابل تبديل به مفهوم اسمى است مستلزم ادعاى اين مطلب است كه بين اين دو مفهوم نحوى اين همانى وجود دارد : اين مفهوم اسمى كه با نظر استقلالى به‌دست آمده است همان مفهوم حرفى است كه با نظر غيراستقلالى به‌دست آمده بود و آن مفهوم حرفى همين مفهوم اسمى است . پس اين عبارت صريحا\r\n\r\n","description":"","footnote":"","page_name":" 283 ","page_number":283},
  {"content":"\r\n\r\nنشاندهندهء رابطهء بين مفهوم اسمى و حرفى است و اين رابطه را رابطه اين همانى معرفى مىكند و در سؤال دوم نيز پرسش از اين بود كه رابطهء بين مفهوم حرفى و اسمى كه از يك وجود رابط با دو نظر مختلف اخذ شده‌اند چگونه است ، آيا رابطهء اين همانى است يا نه ، پس اين سؤال در متن ادعا و جزئى از آن است .\r\n\r\n2 - 3 - 2 : اشكال ديگرى و جواب آن\r\nاشكال : تبديل و تبدل بين مفاهيم به چه معناست ؟ مگر نه اين است كه به عقيدهء صدر المتألهين و اتباع وى - و از جمله استاد علامه رحمه اللّه - ادراكات انسان قابل تغيير و تحول نيستند - نه ادراكات تصديقى و نه تصورى ، نه حرفى و نه اسمى ، نه جزئى و نه كلى ؟ و مگر نه اين است كه لازمهء تبديل و تبدّل تغيير و عدم ثبات است ؟ پس ممكن نيست مفهومى تبديل به مفهوم ديگر بشود ، بنابراين معناى اين سخن كه « مفهوم حرفى كه از وجود رابط با نظر استقلالى به آن گرفته شده قابل تبديل به مفهوم اسمى است » چيست ؟\r\nجواب : نخست لازم است باختصار حقيقت تبديل و تبدل را تحليل كرده مقوّمات آن را به دست آوريم تا روشن شود كه آيا تبديل و تبدل بالضروره مستلزم تغيير و استحاله و عدم ثبات هست يا نه ، بلكه ممكن است تبديل و تبدل بدون هيچ‌گونه تغيير و استحاله‌اى نيز محقق شود .\r\nدر هرحال ، با داشتن مقوّمات تبديل و تبدل هم حقيقت معناى آن معلوم مىگردد و هم اين مقومات ملاكى هستند براى فهميدن اينكه آيا در مسئلهء مورد بحث حقيقت تبديل و تبدل وجود دارد يا نه .\r\nبه‌طور كلى ، در هرجايى كه شيئى به شىء ديگر تبديل شود ، بين آن دو شىء يك اين همانى و يك اين غيرآنى وجود دارد ؛ مثلا ، در تبديل يخ به آب ، به لحاظى كه اين آب همان يخ قبلى است كه ذوب شده و يا آن يخ قبلى كه ذوب شده همين آب است ولى به لحاظ ديگر آن يخ غير از اين آب است و اين آب غير از آن يخ .\r\nلازمهء اين همانى بين دو شىء وجود يك امر واحد مشترك است كه هم در اوّلى موجود بوده هم در دومى موجود است و على هذا اين امر در ضمن تغيير و تحول بايد ثابت باشد و لازمهء اين غيرآنى اين است كه در شىء اوّل چيزى باشد كه در دومى نيست يا در شىء دوم چيزى باشد كه در اوّلى نيست و يا هم در شىء اوّل چيزى باشد كه دومى فاقد آن است و هم در شىء دوم چيزى باشد كه اوّلى واجد آن نيست . پس هريك از دو شيئى كه تبديل و تبدل بين\r\n\r\n","description":"","footnote":"","page_name":" 284 ","page_number":284},
  {"content":"\r\n\r\nآنها صورت مىگيرد مركب از دو جزءاند : جزء مشترك و جزء مختص . اكنون اگر در يك تبديل و تبدل اين همانى نباشد ، يعنى يك امر واحد مشترك بين دو شىء موجود نباشد و تنها اين غيرآنى تحقق داشته باشد ، بدين‌معناست كه شىء اوّل با شىء دوم هيچ ارتباطى ندارد ، دو شىء كاملا مجزّا و بىارتباطاند ، مانند هردو شىء مجزّا و بىارتباطى كه در عالم وجود دارند .\r\nواضح است كه بين دو شيئى كه هيچ ارتباطى باهم نداشته و ندارند و نخواهند داشت گفتن اينكه يكى تبدّل يافته از ديگرى است بىمعناست و نيز اگر در يك تبديل و تبدّل اين غيرآنى نباشد و تنها اين‌همانى محقق شود ، بدين‌معناست كه اصلا پاى دو شىء در كار نيست ، بلكه يك شىء است ، زيرا دوئى و تعدّد فرع بر غيريّت است ، پس مستلزم نحوى اين غيرآنى است و روشن است تبديل و تبدل بين يك شىء و خودش بىمعناست . پس لب كلام اينكه قوام هر تبديل و تبدلى به دو چيز است : 1 - يك امر واحد مشترك كه ملاك اين همانى است ؛ 2 - يك يا دو امر مختص كه ملاك اين غيرآنى هستند .\r\nاكنون پذيرفتن اينكه بين مفهوم اسمى و حرفى مورد بحث اين همانى وجود دارد به معناى پذيرفتن تبديل و تبدل بين آن دو مفهوم است ، زيرا وجود اين غيرآنى بين مفهوم اسمى و حرفى امرى است بديهى ، پس با قبول اين همانى بين آنها ملاك تبديل و تبدل فراهم است ، توضيح اينكه با توجه به مطالبى كه در دربارهء جامع ذاتى بيان شد و همچنين توضيحاتى كه دربارهء سؤال دوم مدّعا ارائه گرديد ، خود مفهوم كه فى نفسه نه اسمى است و نه حرفى مشترك بين مفهوم اسمى و حرفى است ، پس آن امر واحد مشتركى كه مناط اين همانى است همان ذات خود مفهوم است لا به شرط از اسميّت و حرفيّت امّا دو امر مختصى كه ملاك اين غيرآنى هستند عبارت‌اند از اسميّت و حرفيّت ، يعنى نحوه وجود ذهنى استقلالى و نحوهء وجود تعلقى .\r\nبه لحاظ ذات مفهوم لا به شرط ( جامع ذاتى ) كه مشترك است اين مفهوم اسمى همان مفهوم حرفى است و به لحاظ نحوهء وجود ذهنى كه در يكى تعلقى و حرفى است و در ديگرى استقلالى و اسمى اين مفهوم غير از آن است ، پس بين اين دو مفهوم هم اين همانى برقرار است و هم اين غيرآنى ، پس مقوّمات تبديل و تبدل موجودند و طبعا حقيقت تبديل و تبدل بين آنها صادق است . درنتيجه ، آن مفهوم حرفى ، كه با نظر غيراستقلالى به‌وجود رابط حاصل‌شده بود ، تبديل شده است به اين معناى اسمى ، كه با نظر استقلالى به آن حاصل گرديده است .\r\nالبته غفلت از اين نكته جايز نيست كه در تبديل و تبدلات خارجى آن امر مشترك ، كه\r\n\r\n","description":"","footnote":"","page_name":" 285 ","page_number":285},
  {"content":"\r\n\r\nملاك اين همانى است ، واحد شخصى است ؛ يعنى ، يك شخص است كه بعينه هم در شىء اوّل موجود است و هم در شىء دوم ولى در تبديل مفهوم حرفى به اسمى آن امر مشترك واحد شخصى نيست ، واحد جنسى است ( چنان كه توضيح آن در تصوير جامع ذاتى گذشت ) و لذا در ضمن مفهوم اسمى با همان شخص وجود ذهنيى كه در ضمن مفهوم حرفى دارد موجود نيست ، بلكه در ضمن هركدام با يك شخص وجود ذهنى غير از ديگرى موجود است . چنان كه در جاى خود توضيح داده خواهد شد ، اگر در تبديل و تبدلى امر مشترك واحد شخصى باشد ، در اين صورت تبديل و تبدل مستلزم تغييروتحول و انعدام و ايجاد دو امر مختص است ولى اگر امر مشترك واحد غيرشخصى باشد ، مستلزم چنين لوازمى نيست . پس نتيجهء اين تفاوت اين است كه تبديل و تبدل اشياء خارجى مستلزم تغيير و استحاله و عدم ثبات است به‌طورى كه تا يكى از دو شىء معدوم نشود ، ديگرى موجود نمىشود ولى تبديل و تبدل مفهوم حرفى به اسمى مستلزم تغيير و استحاله و عدم ثبات نيست ، بلكه در حالىكه مفهوم حرفى به‌جاى خود باقى است و هيچ‌گونه تغييرى نكرده است ، با نظر استقلالى به‌وجود رابط مفهوم اسمى ديگرى نيز در كنار آن تحقق مىيابد و هردو باهم در آن‌واحد موجودند و پس از آن نيز ثابت باقى خواهند ماند و در عين‌حال صدق مىكند كه اين معناى اسمى تبديل شدهء آن معناى حرفى است . پس اگر براى تحقق تبديل و تبدل مطلق اين همانى و اين غيرآنى كافى باشد در بين اشياء ثابت ، و از آن جمله مفاهيم ، نيز مىتوان تبديل و تبدل تصوير نمود اما اگر مطلق اين غيرآنى را كافى ندانستيم و گفتيم اين غيرآنى ، كه مقوم حقيقت تبديل و تبدل است ، همان است كه با تغيير و استحاله و مانند آن حاصل مىشود يا مطلق اين همانى را مقّوم ندانستيم و وجود امر مشترك شخصى را لازم دانستيم ، در اين صورت تصوير تبديل و تبدل بين امور ثابت ، و از جمله مفاهيم ، ممكن نيست و به‌كار بردن آن در چنين مواردى از باب مجاز است .\r\nدر هرحال ، هرچند استعمال واژهء تبديل و تبدّل در مسئله مورد بحث به‌صورت مجازى هم باشد بايد نوعى اين همانى در محل بحث منظور شود و بدين‌ترتيب روشن مىشود كه مدّعاى كتاب شامل سؤال دوم نيز هست .\r\n\r\n3 : برهان بر اختلاف غيرنوعى وجود مستقل و رابط\r\nاثبات مدّعاى فوق مبتنى بر مقدمات زير است :\r\n\r\n","description":"","footnote":"","page_name":" 286 ","page_number":286},
  {"content":"\r\n\r\nمقدمه اول : هر معلولى ماهيت دارد .\r\nاثبات اين مقدمه در مباحث آتى خواهد آمد . اجمالا بايد دانست كه هر ممكنى معلول است و نيز هر معلولى ممكن است و همچنين هر ممكنى ماهيت دارد و لهذا هر معلولى ماهيت دارد .\r\nمقدمه دوم : هر ماهيتى مفهومى است مستقل و اسمى . اثبات اين مقدمه در فصل اول / 6 - 6 گذشت\r\nنتيجهء دو مقدمه فوق اينكه هر معلولى داراى مفهوم اسمى و مستقل است .\r\nمقدمه سوم : هر معلولى وجود رابط است .\r\nدربارهء اين مقدمه ، در فصل اول / 1 ، توضيح كافى داده‌شده و نياز به بيان مجدّد نيست . تنها مطلب اضافيى كه دربارهء اين مقدمه در كتاب ذكرشده و ما در آنجا سخنى از آن به ميان نياورديم اشاره‌اى است كه به حدّوسط برهان صدر المتألهين جهت اثبات رابط بودن وجود معلول شده است . آنچه ركن اساسى اين برهان است اين است كه معلول حقيقى همان معلول بالذات است ، صدر المتألهين با تكيه بر اين ركن و تحليل در معناى آن به اين نتيجه مىرسد كه هر معلولى نسبت به علّت حقيقى خود وجود رابط است . توضيح بيشتر دربارهء برهان مزبور موكول است به مباحث علت و معلول :\r\nو سيأتى فى ابحاث العلّة و المعلول ، انّ حاجة المعلول الى العلّة مستقرّة فى ذاته و لازم ذلك ان يكون عين الحاجة و قائم الذات بوجود العلّة لا استقلال له دونها بوجه و تقتضى ذلك ان يكون وجود كلّ معلول ، سواء كان جوهرا او عرضا ، موجودا فى نفسه رابطا بالنظر الى علّته .\r\nمقدمهء سوم ، در حقيقت ، صغراى يك قياس شكل سوم است كه كبراى آن همان نتيجه‌اى است كه از دو مقدمهء اول گرفته شد كه عبارت بود از اينكه هر معلولى داراى مفهوم اسمى و مستقل است .\r\nنتيجهء اين قياس اين است كه بعضى از وجودات رابط داراى مفهوم اسمى و مستقل‌اند و به عبارت ديگر وجودات رابطى هستند كه ما از آنها مفهوم اسمى و مستقل داريم .\r\nمقدمهء چهارم : مطلبى است كه در 3 - 2 و نيز در فصل اول / 6 - 6 گفته شد مبنى بر اينكه به هر وجود رابطى ، اگر فى نفسه و آنچنانكه هست نظر شود ، بدون ترديد ، مفهومى حرفى از آن در ذهن منعكس مىشود نه اسمى . اين مقدمه در واقع خود در حكم دو مقدمهء زير است :\r\n\r\n","description":"","footnote":"","page_name":" 287 ","page_number":287},
  {"content":"\r\n\r\nمقدمهء چهارم / 1 : ما قطعا مىتوانيم از هر وجود رابط مفهومى حرفى داشته باشيم به شرط آنكه آنچنانكه هست به آن نظر شود و به عبارت ديگر به شرط آنكه غيرمستقل به آن نظر شود .\r\nمقدمهء چهارم / 2 : ما با نظر غيراستقلالى به‌وجود رابط قطعا معنايى اسمى از آن نخواهيم داشت ، پس اگر امكان اخذ معناى اسمى وجود داشته باشد ، حتما با نظرى ديگر است كه همانا جز نظر استقلالى نمىتواند باشد .\r\nاكنون بنابر نتيجهء سه مقدمهء اول ، وجودهاى رابطى هستند كه ما از آنها مفهوم اسمى و مستقل داريم و بنابر مقدمهء چهارم / 1 ما از همين وجودهاى رابط مىتوانيم مفهوم حرفى نيز داشته باشيم ، به شرط آنكه غيرمستقل به آنها نظر شود و بنابر مقدمهء چهارم / 2 معناى اسميى كه از اين وجودهاى رابط گرفته شده است با نظر استقلالى بوده نه با نظر غيراستقلالى .\r\nنتيجه : وجودهاى رابطى هستند كه ما با نظر استقلالى به آنها مفهوم اسمى از آنها اخذ مىكنيم و با نظر غيراستقلالى به آنها مىتوانيم از آنها مفهوم حرفى اخذ كنيم و به تعبيرى كه در كتاب آمده است تبديل مفهوم حرفى وجود رابط به مفهوم اسمى آن با تغيير وجههء نظر به آن وجود رابط در مورد پاره‌اى از وجودات رابط تحقق يافته است و همين مقدار براى ابطال اختلاف نوعى كافى است . زيرا براساس اختلاف نوعى ، چنين تبديلى محال است و حتّى در مورد يك وجود رابط هم امكان تحقق ندارد ، بنابراين تحقق اين تبديل در مواردى كه فوقا ثابت شد دليل بر بطلان اختلاف نوعى وجود مستقل و رابط است و با بطلان آن تنها يك شق باقى مىماند كه همان اختلاف غيرنوعى آن دو است كه همان مطلوب ماست :\r\nفتقرّر انّ اختلاف الوجود الرابط و المستقلّ ليس اختلافا نوعيّا بان لا يقبل المفهوم غير المستقلّ الذى ينتزع من الرابط التبدّل الى المفهوم المنتزع من المستقلّ .\r\nاز مقدمات ذكرشده ، به مقدمه اول و دوم در كتاب با عبارت مجمل زير اشاره شده است :\r\nو ان كان [ وجود كلّ معلول 
  ] بالنظر الى نفسه و بمقايسة بعضه الى بعض جوهرا او عرضا موجودا فى نفسه .\r\nاز مقدّمهء سوم نيز با صراحت ياد شده است كه عبارت مربوط به آن در ذيل مقدمه ذكر شد أمّا از مقدمهء چهارم در متن برهان ذكرى به ميان نيامده است و طبعا مطوىّ است .\r\n\r\n","description":"","footnote":"","page_name":" 288 ","page_number":288},
  {"content":"\r\n\r\n\r\n4 : فروع\r\nو يتفرّع على ما تقدّم امور :\r\n\r\n1 - 4 : فرع اول - هر مفهومى فى حد نفسه مبهم است\r\nاين فرع دراين‌باره است كه هر مفهومى ، قطع‌نظر از وجود خارجى آن و قطع‌نظر از نحوهء نگرش عقل به آن وجود خارجى ، نه اسمى است و نه حرفى ، بلكه مبهم است و آنچه تعيين‌كنندهء نحوهء وجود ذهنى مفهوم است نحوهء نگرش عقل به‌وجود خارجى مفهوم است . ما در طول اين فصل ، و بويژه در 2 - 2 ، دراين‌باره توضيحات مفصّل و كافى داديم و احتياج به بيان مجدّد نيست .\r\nدر اينجا ، تنها ذكر يك نكته لازم است و آن اينكه در اين فرع تكيه بر اين است كه مفهوم ماهوى فى حد نفسه مبهم است ، نه اسمى است و نه حرفى ، به‌طورى كه اگر با نظر مستقل به وجود خارجى آن نظر شود ، اين مفهوم مبهم به‌صورت اسمى و مستقل در ذهن ظاهر مىشود ، كه همان ماهيّت است ، و اگر به همان وجود از آن جهت كه نسبت به علت خود رابط است نظر شود ، اين مفهوم ماهيت نيست ، بلكه مفهومى حرفى است اما اينكه آيا بين مفهوم اسمى و حرفى وجود و امثال آن ، مانند مفهوم اسمى و حرفى « ابتدا » يا « انتها » ، مفهوم مبهم مشتركى وجود دارد يا نه موردنظر اين فرع نيست . به عبارت ديگر ، بر وجود مفهوم مبهم مشترك بين يك معقول ثانى فلسفى و يك مفهوم حرفى تكيه نيست ، بلكه تكيه بر يك مفهوم مبهم مشترك بين يك ماهيت و يك معناى حرفى است . اين تكيه در پاره‌اى از نوشته‌هاى استاد علامه رحمه اللّه روشنتر و صريحتر است ، مانند تعليقهء ايشان بر اسفار « 1 » كه عبارت آن چنين است :\r\n. . . إنّ الماهيّة من حيث هى لا حكم لها بوجه من الوجوه ، لا الاستقلال و لا عدمه ، و إنّما الأمر يدور مدار النظر في الوجود المقارن لها ، فالماهيّة الواحدة بعينها ربما صارت به نظر ماهيّة تامّة و معنى اسميّا و ربما صارت به نظر آخر غير تامّة و معنى حرفيّا .\r\nهمان‌طور كه در عبارت فوق ديده مىشود ، سخن در اين است كه يك مفهوم ماهوى واحد گاهى تام و اسمى است و گاهى غيرتام و حرفى ، در بيان اشكالات مجدّدا به اين مطلب اشاره خواهيم كرد :\r\n\r\n\r\n","description":"","footnote":"\r\n( 1 ) - ج 1 ، ص 327 ، تعليقهء شمارهء 1 .\r\n","page_name":" 289 ","page_number":289},
  {"content":"\r\n\r\nالاوّل ، انّ المفهوم فى استقلاله بالمفهوميّة و عدم استقلاله تابعة لوجوده الذى ينتزع منه و ليس له من نفسه الّا الابهام ، فحدود الجواهر و الاعراض ماهيّات جوهريّة و عرضيّة بقياس بعضها الى بعض و بالنظر الى انفسها و روابط وجوديّة بقياسها الى المبدء الاوّل - تبارك و تعالى - و هى فى انفسها مع قطع النظر عن وجودها لا مستقلّة و لا رابطة .\r\nدر عبارت فوق ، ضمير در « بعضها » و « إلى نفسها » به « حدود الجواهر و الأعراض » برمىگردد و معناى عبارت چنين است : « اگر نظر به خود حدود جواهر و اعراض بشود يا بعضى از حدود با بعضى ديگر مقايسه شوند ، مفاهيم اسمى و ماهيات جوهرى و عرضى هستند و اگر اين حدود نسبت به مبدء اول - تبارك و تعالى - در نظر گرفته شوند ، روابط وجودىاند » ، در حالىكه همين مطلب در متن برهان با اين تعبير آمده بود : « و مقتضى ذلك ان يكون وجود كلّ معلول رابطا بالنظر الى علّته و ان كان بالنظر الى نفسه و بمقايسة بعضه الى بعض جوهرا او عرضا موجودا فى نفسه . » در اين عبارت ، ضمير مستتر در « كان » به « وجود كلّ معلول » برمىگردد و معناى عبارت اين است كه اگر نظر به خود وجود هر معلولى بشود ، يعنى اگر نظر به‌وجود جواهر و اعراض بشود يا بعضى از اين وجودها با بعضى ديگر مقايسه شوند ، اينها جوهر و عرض‌اند ، يعنى ، داراى مفهوم اسمى و ماهيت جوهرى و عرضىاند ، و در صورتى كه اين وجودها در مقايسه با علتشان ملاحظه شوند ، معناى حرفى و وجود رابطاند .\r\nپس در عبارت اول ، مقصود از منظور اليه خود حدود جوهرى و عرضى است و در عبارت دوم وجود خارجى محدود به حدود جوهرى و عرضى ، نه خود آن حدود . بنابراين ، در يكى از اين دو عبارت مسامحه وجود دارد كه ، با توجه به توضيحات داده‌شده دربارهء مدّعا ، مىتوان پى برد كه عبارت دوم دقيق است و عبارت اول مسامحه‌آميز .\r\n\r\n2 - 4 : فرع دوم - اقسام وجود رابط\r\nدر مقدمه سوم در 3 ، اشاره شد كه وجود معلول نسبت به علّت خويش وجود رابط است و نيز در فصل گذشته ثابت شد كه بين وجود خارجى موضوع و محمول وجود رابط محقق است ، پس هم وجود معلول وجود رابط است و هم رابط بين وجود خارجى موضوع و محمول در هليهء مركبهء خارجيه . ولى بين اين دو تفاوتى مهم وجود دارد و آن اينكه وجود معلول رابط بين علت و امر ديگرى نيست به‌طورى كه موجب پيوند و اتّحاد علت خويش با شىء ثالثى بشود ،\r\n\r\n","description":"","footnote":"","page_name":" 290 ","page_number":290},
  {"content":"\r\n\r\nبلكه رابط است به اين معنا كه عين تعلق به‌وجود علت است و به تعبير مجازى رابط است بين خودش و علت ، پس خود اين وجود هم رابط است هم مربوط ، بر خلاف وجود رابط بين موضوع و محمول كه رابط بين دو شىء ديگر است و عين تعلق به آن دو چيز است . به زبان ديگر ، چنين وجود رابطى هم ربط است هم وسط ، در حالىكه وجود معلول تنها ربط است ولى وسط « 1 » نيست . نتيجه اينكه وجود رابط دو قسم است : وجود رابطى كه قائم به يك طرف است و وجود رابطى كه قائم به طرفين است :\r\nالثانى ، انّ من الوجودات الرابطة ما يقوم به طرف واحد ، كوجود المعلول بالقياس الى علّته ، كما انّ منها ما يقوم به طرفين ، كوجودات ساير النسب و الاضافات .\r\n\r\n3 - 4 : فرع سوم - در نشئهء وجود تنها يك وجود مستقل هست\r\nدر فصول ديگر اين كتاب ، ثابت خواهد شد كه تمام اشيا معلول واجب تعالى هستند ، واجب تعالى علت همهء اشياست و در اين فصل نيز ثابت شد كه هر معلولى وجود رابط است . نتيجهء اين دو مطلب اينكه تمام اشيا غير از واجب تعالى وجود رابطاند و تنها وجودى كه معلول نبوده نتيجتا رابط هم نيست وجود خداوند است . پس در نشئهء وجود فقط يك وجود مستقل هست و او همان واجب تعالى است و ساير موجودات همه نسبت به‌وجود واجب تعالى ربط و اضافه‌اند :\r\nالثالث ، انّ نشئة الوجود لا تضمّن الّا وجودا واحدا مستقلّا هو الواجب - عزّ اسمه - و الباقى روابط و نسب و اضافات .\r\nاكنون كه تقرير مطالب فصل به پايان رسيد ، مناسب است به اشكالاتى كه در مورد مطالب اين فصل به‌نظر مىرسد نيز اشاره شود .\r\n\r\n5 : اشكالات\r\n\r\n1 - 5 : دليل اخصّ از مدّعاست\r\nاولين اشكال اين است كه برهان ذكرشده در اين فصل تنها جزيى از مدعاى اين فصل را ثابت مىكند نه تمام آن را و باصطلاح دليل اخصّ از مدعاست . در 3 - 2 ، توضيح داده شد كه مدعاى\r\n\r\n\r\n","description":"","footnote":"\r\n( 1 ) - وسط نيست يعنى « عين قيام به طرفين » نيست و الّا وسط بودن آن به معانى ديگرى اشكالى ندارد .\r\n","page_name":" 291 ","page_number":291},
  {"content":"\r\n\r\nاين فصل ، كه همانا اختلاف غيرنوعى بين وجود مستقل و رابط است ، مشتمل بر دو جزء است :\r\n1 - از وجود رابط ، كه فى نفسه داراى معناى حرفى است ، با نظر استقلالى به آن مىتوان مفهوم اسمى اخذ نمود .\r\n2 - نسبت اين مفهوم حرفى و مفهوم اسميى كه از اين وجود رابط اخذ شده‌اند اين همانى است ؛ به اين معنا كه مفهوم اخذشده از وجود رابط فى نفسه و قطع‌نظر از نحوهء نظر به آن وجود رابط مبهم است ، نه اسمى است و نه حرفى . اين مفهوم با نظر مستقل به‌صورت اسمى در ذهن موجود مىشود و با نظر غيرمستقل به‌صورت حرفى .\r\nبرهانى كه در اين فصل ذكر شد تنها قادر به اثبات قسمت اوّل اين مدعاست و به هيچ‌وجه قادر به اثبات جزء دوم نيست ، زيرا ماحصل آنچه سه مقدمهء اول اين برهان اثبات كرد اين بود كه وجودهاى رابطى در خارج هستند كه با نظر استقلالى به آنها مىتوان از آنها مفهوم ماهوى اخذ كرد و با توجه به مقدمهء چهارم آن ، مبنى بر اينكه از هر وجود رابطى با نظر غيراستقلالى به آن مىتوان مفهوم حرفى اخذ كرد ، حداكثر چيزى كه نتيجه مىشود اين است كه وجودهاى رابطى هستند كه با نظر غيراستقلالى به آنها مفهوم حرفى از آنها در ذهن منعكس مىشود و با نظر استقلالى مفهوم اسمى و ماهوى و همان‌طور كه مشاهده مىشود ، اين نتيجه تنها منطبق بر جزء اوّل مدعاست و هرگز ناظر به جزء دوم آن نيست ، پس جزء دوم آن اثبات نشده باقى مىماند .\r\nبه بيان ديگر ، در انتهاى برهان يادشده با حصول نتيجه‌اى كه فوقا ذكر گرديد مبادرت به ابطال اختلاف نوعى شده و با ابطال آن صحت شق ديگر ، يعنى صحت اختلاف غيرنوعى ، نتيجه گرفته شده است و اشكال برهان درست در همين نقطه است كه حصول نتيجهء مزبور در حكم ابطال اختلاف نوعى تلقى شده است ، با اينكه چنين نيست . زيرا اگر پذيرفته شد كه اختلاف غيرنوعى ، كه همان مدعاست ، مشتمل بر دو جزء يادشده بوده واجد اين هردو خصيصه « 1 » است ، در اين صورت بايد پذيرفت كه مقابل آن ، كه همان اختلاف نوعى است ، به اين معناست كه وجود رابط و مستقل واجد مجموع اين هردو خصيصه نيستند ، حال خواه به\r\n\r\n\r\n","description":"","footnote":"\r\n( 1 ) - مقصود از خصيصه هريك از دو مطلبى است كه در دو جزء مدعا گفته شد .\r\n","page_name":" 292 ","page_number":292},
  {"content":"\r\n\r\nطور كلى فاقد هردو خصيصه باشند يا تنها فاقد يكى و واجد ديگرى باشند ، فرقى نمىكند ، همين‌كه در رابطه بين وجود مستقل و رابط هردو خصيصه باهم تحقق نداشت اختلاف نوعى است . پس بر اين اساس ، اثبات يكى از اين دو خصيصه بتنهايى ، در حكم ابطال اختلاف نوعى و اثبات مقابل آن ، كه همان اختلاف غيرنوعى است ، نمىباشد و فقط هنگامى مىتون دم از نفى اختلاف نوعى زد كه خصيصه‌هايى كه در مدّعا ذكر گرديد ، هردو ، ثابت شوند .\r\n\r\n2 - 5 : متمم برهان\r\nدر اينجا ممكن است جهت تتميم مطلب و اثبات جزء دوم مدعا ؛ يعنى ، اثبات مفهوم مبهم واحدى كه مشترك بين مفهوم حرفى و اسمى باشد ، برهان ديگرى كه در واقع متمم برهان اصلى است اقامه شود كه شامل دو مقدمهء زير است :\r\nمقدمهء اوّل : مفهوم وجود تقسيم مىشود به مفهوم حرفى وجود و مفهوم اسمى آن و نيز مفهوم ابتدا تقسيم مىشود به مفهوم حرفى ابتدا و مفهوم اسمى آن و بر همين قياس است مفهوم انتها ، بالا ، پايين و . . .\r\nمقدمهء دوم : در هر تقسيمى مقسم واحد است ، بدين‌معنا كه مقسم بين تمام اقسام مشترك و بر تمام آنها به يك معنا قابل حمل است .\r\nدو مقدمهء فوق تشكيل يك قياس شكل اول مىدهند به اين ترتيب : « مفهوم وجود مقسم مفهوم حرفى و اسمى وجود است » و « هر مقسمى بين تمام اقسام مشترك است و بر همهء آنها به يك معنا حمل مىشود » ، نتيجه اينكه « مفهوم وجود مشترك بين معناى حرفى و اسمى وجود است و بر هردو به يك معنا قابل حمل است » . با اضافه كردن اين مطلب كه حمل مفهوم وجودى كه مقسم است بر مفهوم اسمى وجود كه قسم است حمل اوّلى است ، اين نتيجه حاصل مىشود كه مفهوم وجود مشترك ذاتى است و لازمهء آن ابهام و وحدت جنسى است و ساير لوازمى كه در 2 - 2 جهت تصوير جامع ذاتى بيان گرديد . مقدمهء دوم را مىتوان به شكل ديگرى نيز آورد ، مانند اينكه « هر مقسمى نسبت به اقسام لا به شرط است » ولى بازگشت اين نيز به همان وحدت و اشتراك مقسم است و در نهايت در سهولت استدلال تفاوتى حاصل نمىشود . در هرحال ، ما فعلا با همان دو مقدمهء ذكرشده مطلب را پى مىگيريم . عين اين استدلال در مورد ابتدا و انتها و امثال آنها جارى است و براى اين مفاهيم نيز مىتوان همان\r\n\r\n","description":"","footnote":"","page_name":" 293 ","page_number":293},
  {"content":"\r\n\r\nنتيجه‌اى را گرفت كه براى مفهوم وجود گرفتيم . پس به‌طور كلى با اين استدلال به دسته‌اى از مفاهيم مبهم مىرسيم .\r\nبايد دانست كه برهان متمم فوق نيز خود مواجه با مشكلاتى است و قادر به تتميم برهان اصلى و حلّ مشكل مورد بحث نيست .\r\n\r\n1 - 2 - 5 : اشكالات وارد بر برهان متمم\r\n1 - كسى كه قائل به اشتراك لفظى مفهوم اسمى و حرفى وجود است و منكر هرگونه اشتراك مفهوم بين اين دو است ممكن است مقدمهء اول اين برهان را ، مبنى بر اينكه مفهوم وجود مقسم مفهوم اسمى و حرفى وجود است ، منع كند . از نظر چنين كسى مقسم حقيقى اين تقسيم مفهوم « المسمّى بالوجود » است نه مفهوم وجود . نظير اينكه گفته شود : شير دو قسم است ، قسم اول شيرى كه مايع نوشيدنى است ، قسم دوم شيرى كه حيوان درنده است و در جنگل است . در اين تقسيم ، مقسم حقيقى عبارت است از مفهوم « آنچه شير ناميده مىشود » كه به اتكاى فهم مخاطب مسامحتا فقط با لفظ شير از آن تعبير شده است . از نظر قائل به اشتراك لفظى وجود در اينجا نيز در برابر لفظ وجود ، مفهومى واحد كه مشترك بين اين دو مفهوم باشد و بتواند مقسم واقع شود وجود ندارد ، بلكه مقسم آن مفهوم « آنچه وجود ناميده مىشود - المسمّى بالوجود » است و اين مفهوم بر هيچيك از دو قسم مفهوم وجود به حمل اوّلى حمل نمىشود و لذا با هيچيك از دو مفهوم حرفى و اسمى عينيت ندارد ، پس نمىتواند با تعيّن اسمى عين مفهوم اسمى گردد و با تعيّن حرفى عين مفهوم حرفى ، در حالىكه ما دنبال چنين مفهومى هستيم و به تعبيرى كه در تصوير جامع ذاتى گفتيم ، اين مفهوم جامعى عرضى براى مفهوم اسمى و حرفى وجود است ، مثل خود مفهوم و چنان كه بيان شد ، جامع عرضى مشكل اين همانى و تبديل و تبدل بين مفهوم اسمى و حرفى را حلّ نمىكند . پس حاصل اينكه جهت دفع اين منع بايد براى مقدمهء اول دليل اقامه كرد .\r\n2 - بر فرض چشم‌پوشى از اشكال فوق بر مقدمهء اوّل و پذيرفتن اينكه مفهوم وجود مقسم است ، باز ممكن است از جهتى ديگر بر اين مقدمه اشكال كرد ؛ يعنى قسم بودن مفهوم حرفى وجود مورد خدشه واقع شود ، زيرا چنان كه در فصل اول / 1 - 3 گذشت ، مفهوم حرفى به‌طور مستقل قابل تصور نيست و درست به همين دليل است كه گفته مىشود مفاهيم حرفى نه\r\n\r\n","description":"","footnote":"","page_name":" 294 ","page_number":294},
  {"content":"\r\n\r\nموضوع واقع مىشوند نه محمول ، نه جزئىاند نه كلى ، نه نه . . . ، چنان كه در فصل اول / 6 - 6 از همين ويژگى مفهوم حرفى براى نفى ماهيت بودن آن استفاده شد . اكنون مىگوييم كه به همان دليل نيز مفهوم حرفى نه قسم واقع مىشود نه مقسم . آنچه در اين تقسيم قسم است در حقيقت خود مفهوم حرفى وجود ( يا ابتدا و انتها و . . . ) نيست ، بلكه عنوان آن است ؛ يعنى ، مفهوم « المفهوم الحرفى للوجود » كه مفهومى است اسمى و تنها به حمل اوّلى مفهوم حرفى وجود است نه به حمل شايع و ما تنها در صورتى مىتوانيم بگوييم كه مفهوم وجود به دو قسم حرفى و اسمى تقسيم شده است كه همان‌طور كه در قسم اسمى خود مفهوم اسمى را در حالىكه قسم است تصور مىكنيم در قسم حرفى آن نيز خود مفهوم حرفى را ، يعنى آنچه حقيقتا و به حمل شايع مفهوم حرفى وجود است ، در حالىكه قسم است تصور كنيم ، نه عنوان آن را كه مفهومى است اسمى و اين به دليلى كه ذكر شد محال است . به تعبير ديگر ، ممكن نيست بتوان آنچه را حقيقتا و به حمل شايع مفهوم حرفى وجود يا ابتدا و يا هر مفهوم حرفى ديگرى است در ضمن يك تقسيم و در حالتى كه قسم يك مقسم است تصور كرد تا سپس نوبت به اين برسد كه گفته شود كه مفهومى كه در مقسم واقع‌شده مشترك بين اين قسم و قسم ديگر است .\r\n* * *\r\n\r\n","description":"","footnote":"","page_name":" 295 ","page_number":295},
  {"content":"\r\n . \r\n","description":"","footnote":"","page_name":" 296 ","page_number":296},
  {"content":"\r\n\r\n\r\nفصل سوم وجود لنفسه و وجود لغيره\r\n\r\n","description":"","footnote":"","page_name":" 297 ","page_number":297},
  {"content":"\r\n . \r\n","description":"","footnote":"","page_name":" 298 ","page_number":298},
  {"content":"\r\n\r\nدر فصل اول اين مرحله ، وجود به دو قسم منقسم شد : وجود فى نفسه و وجود فى غيره . در اين فصل ، قسم اول ، يعنى وجود فى نفسه ، خود به دو قسم ديگر تقسيم مىشود : وجود لنفسه و وجود لغيره . پس اين دو تقسيم در طول هم هستند و حاصل آن دو را مىتوان به اين شكل بيان نمود : وجود يا فى نفسه لنفسه است يا فى نفسه لغيره و يا فى غيره كه معمولا آنها را باختصار « وجود لنفسه » و « لغيره » و « فى غيره » مىگويند . به‌وجود لغيره « وجود رابطى » نيز مىگويند . ما براى روشن كردن مدعا ابتدا تصويرى از اين دو به‌دست مىدهيم و سپس با مقايسه بين وجود رابطى و غيررابطى با ذكر مثال سعى مىكنيم تصوير روشنترى ارائه كنيم و آخر الأمر به تطبيق مطالب گفته‌شده با عبارات كتاب مىپردازيم ، پس از آن نوبت به ساير مطالب مىرسد .\r\n\r\n1 : توضيح مدعا\r\n\r\n1 - 1 : تصويرى از وجود لغيره و وجود لنفسه\r\nوجود لغيره يا وجود رابطى وجودى است كه هيچگاه تنها موجود نمىشود ، هميشه همراه و مقارن با وجود ديگرى به‌نام « محلّ » تحقق مىيابد ولى اين مقارنت و همراهى مقارنت و همراهى عرفى نيست .\r\nمقارنتهاى عرفى از حدّ مجاورت مكانى يا معيّت زمانى و يا وقوع چيزى در مكان خودش تجاوز نمىكند . اين مقارنتها موجب وابستگى و ارتباط حقيقى نمىشود . هريك از دو مقارن از ديگرى مستقل است و به همين سبب چنين مقارنتهايى موجب رفع نقص و تحقق كمال براى هيچيك از دو شىء مقارن نمىشود . هريك از آن دو بعد از مقارنت همان حالى را دارند كه قبل از مقارنت داشتند ، نه به‌واسطهء مقارنت يكى واجد كمالى مىشود كه قبلا نداشت و نه قبل از مقارنت داراى نقصى است كه با اين مقارنت قابل جبران باشد . اين وضع مقارنتهاى عرفى است ، بر خلاف مقارنت بين وجود رابطى و محلّ آن .\r\n\r\n","description":"","footnote":"","page_name":" 299 ","page_number":299},
  {"content":"\r\n\r\nمقارنت وجود رابطى با محلّ آن موجب يك نوع وابستگى و ارتباط و به زبان فلسفى موجب يك نوع اضافهء وجودى بين آن دو است به‌طورى كه تحقق وجود رابطى خود بعينه همان كمال محلّ است . فرق است بين اينكه گفته شود : « تحقق وجود رابطى موجب رفع نقص و پيدايش نوعى كمال براى محلّ است » و اينكه گفته شود : « تحقق وجود رابطى خود بعينه همان كمال محلّ است . » مفاد تعبير اوّل اين است كه وجود رابطى غير از كمال محلّ است ، دو واقعيت‌اند ، نهايت اين است كه بين اين دو واقعيت رابطهء عليت برقرار است و اوّلى علت و سبب دومى است ، بر خلاف تعبير دوم كه مفاد آن اين است كه وجود رابطى و كمال محلّ يك واقعيت‌اند ، پاى دو واقعيت كه يكى علت ديگرى است در كار نيست ، يك واقعيت است كه همان واقعيت وجود رابطى است ، منتها اين واقعيت واحد به اعتبارى وجود رابطى است و به اعتبار ديگر كمال محلّ . مسئله مورد بحث به شكل دوم است ؛ يعنى ، اضافه و ارتباط بين واقعيت وجود رابطى و محلّ آن به نحوى است كه خود واقعيت وجود رابطى عينا همان كمال محلّ است .\r\nبا توجه به اين تمايز ، طبعا اين سؤال بجاست كه هم مقارنت و ارتباط بين وجود رابطى و محلّ آن يك نوع اضافه است و هم مقارنتهاى عرفى ، از نظر فلسفى هردو اضافه‌اند ، پس چگونه است كه اوّلى موجب مىشود واقعيت وجود رابطى خود عينا كمال محلّ نيز باشد ولى دومى نه ؟ چه فرقى بين اين دو اضافه است ؟ در اوّلى چه خصوصيت و امتيازى هست كه در دومى نيست ؟\r\nجواب اين است كه اضافه‌اى كه در مقارنتهاى عرفى است عين واقعيت هيچيك از دو شىء مقارن نيست ، اين دو شىء دو موجود مستقل از يكديگرند و فقط بين آنها نسبت و اضافه‌اى زائد بر وجود هر دوى آنها پيدا شده است و از اين‌رو هريك از آن دو پس از پيدايش اضافه نيز مانند قبل در تحقق و تشخّص بىنياز و مستقل از يكديگرند ، بر خلاف اضافه‌اى كه بين وجود رابطى و محل آن است ، اين اضافه و نسبت زائد بر وجود اين هردو نيست ، بلكه عين واقعيت وجود رابطى است ، مقوم آن است ، در خارج يك واقعيت است كه به اعتبارى وجود فى نفسه است و داراى ماهيت خاصى است و به اعتبار ديگر اضافه به محلّ است و به حكم همين عينيت است كه وجود رابطى خود عينا كمال محل است و بودنى جز بودن در محلّ ندارد و به زبان فلسفى وجود لغيره دارد : وجوده فى نفسه هو بعينه وجوده لغيره . بالاتر\r\n\r\n","description":"","footnote":"","page_name":" 300 ","page_number":300},
  {"content":"\r\n\r\nآنكه خصوصيت لغيره ، يعنى اين خصوصيت كه اضافهء به محلّ عين واقعيت وجود رابطى است نه زائد و عارض بر آن ، نه‌تنها موجب مىشود كه وجود رابطى بعينه كمال محلّ باشد ، بلكه موجب مىشود كه خود كمالى براى خود نباشد ؛ يعنى ، هرچند وجود رابطى تحقق يافته است ، نحوهء تحقق آن طورى است كه خودش واجد خود نيست ، ديگرى واجد آن است ، بودن او يعنى بودن براى ديگرى نه براى خود ؛ به تعبير فلسفى ، وجود رابطى وجود لنفسه ندارد .\r\nالبته وقتى گفته مىشود وجود رابطى وجود فى نفسه لغيره است خود متضمن اين است كه لنفسه نيست و نيازى نيست كه لنفسه نبودن آن جداگانه مورد تأكيد قرار گيرد ، در عين‌حال ما آن را مورد تأكيد قرار داديم ، زيرا نكته‌اى است دقيق كه ذهن انسان ناخودآگاه از آن غافل مىماند و موجب مىشود پاره‌اى از مباحث فلسفى كه متكى به اين نكته‌اند بدرستى درك نشده با اشكالات ناوارد مورد حمله واقع شوند . مثلا در مبحث علم و عالم و معلوم ، براى اثبات عدم آگاهى وجود رابط از خودش ( نفى خودآگاهى فلسفى ) و نيز در باب جعل براى اثبات جعل تأليفى و همچنين در بحث حركت جوهرى براى اثبات اينكه متحرك ذاتى منحصر در جوهر است و در اعراض نمىتوان به يك متحرك ذاتى دست يافت از اين ويژگى وجود رابطى استفاده شده است .\r\nاز آنچه گفته شد مىتوان منظور از وجود لنفسه را نيز دريافت ، وجود فى نفسه‌اى است كه هويت و وجود آن عين اضافه و ارتباط به شيئى ديگر نيست ، مستقل از ساير اشياست و لهذا نه عدمش نقصان شىء ديگر به حساب مىآيد و نه وجود و كمالات وجوديش كمالات شىء ديگر محسوب مىشوند . نبودنش نقصان خود آن و وجود و كمالات وجوديش تنها كمالات خود آن هستند\r\n\r\n2 - 1 : ذكر يك مثال و مقايسه\r\nبراى روشن شدن مطالب گفته‌شده ، با ذكر يك مثال ، وجود رابطى را كه عين اضافه به محلّ است با اضافه‌هاى عرفى ، مثل اضافهء شىء به مكانش ، مقايسه مىكنيم .\r\nدو مثال سفيدى و جسم و آب و حوض را درنظر مىگيريم . سفيدى و جسم از باب وجود رابطى و محل آن هستند و آب و حوض از باب شىء و مكان شىء ، هم از اضافهء سفيدى با جسم با واژه « در » يا « فى » تعبير مىكنيم و هم از اضافهء آب به حوض : سفيدى در جسم است و آب در حوض است .\r\nدر مثال آب و حوض ، پيش از اينكه آب در حوض ريخته شود هريك از آن دو مستقل از\r\n\r\n","description":"","footnote":"","page_name":" 301 ","page_number":301},
  {"content":"\r\n\r\nديگرى موجود است و سپس با ريخته شدن آب در حوض اضافه و ارتباطى بين آن دو برقرار مىشود ولى پس از اين اضافه باز آب همان آب است كه قبلا بود و نيز حوض هم همان حوض و مجددا مىتوان با خارج ساختن آب از حوض اين اضافه را از بين برد بدون وارد آمدن هيچ خللى به هيچيك از آن دو . پس در هرحال ، چه قبل و چه بعد از اضافه ، هريك از اين دو واقعيت مستقل از ديگرى است ، منتها با ريخته شدن آب در حوض اين اضافه عارض بر وجود آنها گشته و با خارج شدن آن زائل مىشود .\r\nآيا اضافهء سفيدى به جسم هم اين‌گونه است ؟ آيا سفيدى وجودى جدا و مستقل از جسم دارد به‌طورى كه قبلا سفيدى در جايى موجود است و سپس آن را به جسم منتقل كرده در آن قرار مىدهند و با اين انتقال اضافه‌اى بين آن‌دو حاصل مىشود ؟ به عبارت ديگر ، آيا سفيدى اول موجود است و اضافه به جسم ندارد و سپس با انتقال به جسم با آن اضافه پيدا مىكند ؟ يا نه ، اصلا اضافهء به جسم عين وجود سفيدى است ؛ يعنى ، اصلا سفيدى جز در جسم قابل تحقق نيست ؟ بدون شك ، شق دوم صحيح است ، اضافه به جسم مقوّم وجود سفيدى است ، اين سفيدى بدون اين اضافه قابل تحقق نيست و پس از تحقق نيز نمىتوان اين اضافه را قطع و زائل كرد . زائل كردن اين اضافه به معناى نابودى سفيدى است . با قطع اين اضافه ديگر اين سفيدى اين سفيدى نيست ، نه اينكه هست ولى بدون اضافه است . سفيدى بودنى جز بودن در جسم ندارد ، هويت و خوديى جز براى جسم بودن ندارد .\r\nمثال ديگرى كه روشنتر از مثال فوق است علم است ، علم ، طبق اين نظر كه كيفى است نفسانى ، وجود رابطى است و از همين‌رو تحقق علم در انسان عين عالم شدن انسان است . علم محقق شد يعنى انسان عالم شد . چنين نيست كه علم ابتدا مستقلا محقق شود سپس رابطه‌اى بين آن و انسان برقرار شود و به اين وسيله انسان نيز عالم شود . اضافهء علم به محلّ خود عين وجود علم است ، ازاين‌رو قطع اين اضافه مساوى است با انعدام علم ؛ پس علم وجود لغيره دارد ، از سوى ديگر علم خود متصف نمىشود به اينكه عالم است ، با تحقق علم انسان عالم مىشود نه خود علم ، پس علم وجود لنفسه ندارد .\r\n\r\n3 - 1 : تطبيق تصوير فوق با كتاب\r\nآنچه راجع به‌وجود رابطى و وجود لنفسه گفته شد باختصار عبارت است از اينكه وجودى\r\n\r\n","description":"","footnote":"","page_name":" 302 ","page_number":302},
  {"content":"\r\n\r\nاست در قبال وجود محلّ ، ثانى اوست و به اين اعتبار وجود فى نفسه است و داراى ذات و ماهيتى است مخصوص به خود ، چنان كه محلّ آن نيز داراى ذات و ماهيتى است مخصوص به خود ، و همين وجود عينا خود ربط و اضافه به محل است ، به اين اعتبار وجود رابطى براى خودش نيست ، كمالات آن كمالات خود نيست ، متصف نمىشود به اينكه داراى خود و كمالات خود است و به تعبير فلسفى وجود لنفسه ندارد ، بلكه به اين اعتبار وجود رابطى عينا كمال محلّ خود است و نيز كمالاتش همه كمالات محل است ، حالتى از حالات محل و شأن و صفتى از شئون و صفات آن است ، محل آن متصف مىشود به اينكه داراى او و كمالات اوست و نبودنش عينا نقصان و كمبودى است براى محلّ و به تعبير فلسفى وجود للغير دارد . در مقابل ، وجود لنفسه وجود فى نفسه‌اى است كه هويت و وجود آن عين اضافه و ارتباط به شىء ديگر نيست ، مستقل از ساير اشياست و لهذا نه عدمش نقصان شىء ديگرى است و نه وجود و كمالات وجوديش كمالات شىء ديگرى . نبودنش نقصان خود او وجود و كمال وجوديش تنها كمالات خود اوست .\r\nاين مطلب را به اين عبارت نيز مىتوان گفت كه وقتى وجود رابطى ، مثلا علم ، در خارج محقق شود ، هم ماهيت علم ، كه تاكنون معدوم بود ، موجود مىشود و هم وصف عالميت انسان ولى وقتى وجود لنفسه - مثلا انسان - در خارج محقق شود ، فقط ماهيت انسان در خارج موجود مىشود و لاغير . به تعبير كتاب ، وقتى وجود رابطى در خارج محقق شود ، هم طرد عدم از ماهيت خود مىكند ، هم طرد عدم از شىء ديگرى ، البته نه طرد عدم از ماهيت آن شىء ، بلكه طرد عدمى زائد بر ماهيت آن شىء كه نقصان آن شىء به حساب مىآيد ولى وقتى وجود لنفسه موجود شود ، فقط طرد عدم از ماهيت خود مىكند و نه طرد عدم از شىء ديگرى .\r\nبه تعبير ديگر ، اصلا حيثيت وجود حيثيت طرد عدم است . حقيقت وجود يعنى چيزى كه طرد عدم مىكند . پس هر وجودى طارد عدمى است ؛ چه وجود فى غيره ، چه وجود فى نفسه لنفسه ، چه وجود فى نفسه لغيره ؛ ولى فرق وجود فى غيره با وجود فى نفسه اين است كه وجود فى غيره ، هرچند طرد عدم مىكند ، اين طرد طرد عدم يك ماهيت نيست ، بر خلاف وجود فى نفسه كه طرد آن حتمّا طرد عدم ماهيتى است و با تحقق آن ماهيتى از ماهيات كه تاكنون معدوم بود متصف به موجود بودن مىشود . پس ملاك بازشناسى وجود فى نفسه از وجود فى غيره اين است كه ببينيم آيا اين وجود طرد عدم از ماهيتى از ماهيات مىكند يا نه ، اگر جواب مثبت\r\n\r\n","description":"","footnote":"","page_name":" 303 ","page_number":303},
  {"content":"\r\n\r\nاست اين وجود فى نفسه است و الّا فى غيره و فرق وجود لغيره و لنفسه و ملاك بازشناسى آن دو از يكديگر اين است كه وجود لنفسه فقط طرد عدم از ماهيت خود مىكند و لا غير ولى وجود لغيره ، علاوه‌بر طرد عدم از ماهيت خود ، عدم ديگرى را كه مقارن شىء ديگرى است - و آن شىء در مرتبهء صفات خود متصف به اين عدم مىشود نه در مرتبه ذات و اين عدم نوعى نقصان براى او به حساب مىآيد - نيز طرد مىكند :\r\nينقسم الموجود فى نفسه الى ما وجوده لنفسه و ما وجوده لغيره و المراد بكون وجود الشىء لغيره ان يكون وجوده فى نفسه - و هو الوجود الذى يطرد عن ماهيّته العدم - هو بعينه طاردا للعدم عن شىء آخر ، لا لعدم ماهيّة ذلك الشىء الآخر و ذاته و الّا كانت لموجود واحد ماهيّتان و هو محال ، بل لعدم زائد على ماهيّته و ذاته له نوع من المقارنة له ، كالعلم الذى يطرد بوجوده العدم عن ماهيّة نفسه و هو بعينه يطرد الجهل الذى هو عدم مّا عن موضوعه .\r\n\r\n2 : اثبات وجود لنفسه و لغيره در خارج\r\nآنچه تاكنون گفتيم صرف تقسيم وجود فى نفسه به لنفسه و لغيره و به‌دست دادن تصور آنها بود و به اصطلاح منطقدانان سخن تا اينجا در « مطلب ما » بود ، از اينكه آيا اين دو نوع وجود در خارج محقق‌اند يا نه سخنى به ميان نيامد . در اينجا درصدد اثبات همين مطلب هستيم ؛ يعنى ، سخن در « مطلب هل بسيطه » است .\r\nتحقق وجود فى نفسه لنفسه در خارج از بديهيات است و احتياج به توضيح چندانى ندارد . وجود جسم ، وجود اقسام جمادات ، اقسام نباتات و اقسام حيوانات و به عبارت ديگر وجود انواع جسمانى همه از سنخ وجود فى نفسه لنفسه است ، زيرا همه طرد عدم از ماهيت خود مىكنند ، پس وجود فى نفسه‌اند و طرد عدمى ديگر از ماهيتى ديگر نمىكنند ، پس لغيره نيستند ، بلكه لنفسه‌اند ؛ مثلا ، وجود انسان - مركب از تن و روح - فقط طرد عدم از ماهيت انسان مىكند . با تحقق اين وجود ، ماهيت معدوم انسان موجود مىشود ؛ يعنى ، طرد عدم از آن مىشود و نيز وجود درخت - مركب از جسم درخت و نفس نباتى - طرد عدم از ماهيت درخت مىكند و هكذا .\r\nامّا اثبات تحقق وجود رابطى در خارج از طريق وجود اعراض و صور نوعيه جسمانى\r\n\r\n","description":"","footnote":"","page_name":" 304 ","page_number":304},
  {"content":"\r\n\r\nاست . مقصود اين نيست كه در اينجا به اثبات وجود اعراض و صور جسمانى بپردازيم ؛ اين كار را در مبحث مقولات انجام خواهيم داد ، پس در اينجا تحقق اعراض و صور جسمانى در خارج را مفروع عنه فرض مىكنيم . مقصود اين است كه نشان دهيم كه اعراض و صور جسمانى - كه وجودشان مفروض است - مصداق وجود لغيره هستند و چون فرض اين است كه اينها در خارج وجود دارند ، نتيجه مىگيريم كه وجود فى نفسه لغيره در خارج تحقق دارد و به عبارت ديگر فرض وجود اعراض و صور جسمانى فرض وجود فى نفسه لغيره است .\r\nما در خارج اعراض فراوانى داريم : علم ، قدرت ، اراده ، لذّت ، درد كه اعراض نفسانىاند و سياهى ، سفيدى و به‌طور كلى رنگها ، بوها و طعمها كه از اعراض غير نفسانىاند و همچنين صورت جسميه ، صور عنصورى ، صور معدنى ، صور نباتى ، صور حيوانى مانند صورت انسان ، اسب ، و صورت درخت ، خرما ، گندم ، و جو و صورت طلا ، نقره و آهن در خارج هستند . اكنون با دقت در هريك از آنها ، متوجه مىشويم كه از سنخ وجود فى نفسه لغيره هستند . فى نفسه بودن آنها بديهى است ، زيرا هريك از اينها طرد عدم از ماهيتى از ماهيات مىكند ، اراده طرد عدم از ماهيت اراده مىكند ، با تحقق اراده ماهيت معدوم اراده موجود مىشود ؛ علم طرد عدم از ماهيت علم مىنمايد ، وجود سياهى نيز طارد عدم از ماهيت سياهى است و با تحقق صورت انسانى نيز ماهيت آن ، كه معدوم است ، موجود مىشود و هكذا در بقيه ، پس همه وجود فى نفسه‌اند . در عين‌حال هريك از اينها طرد عدم از شىء ديگرى نيز مىكنند . مثلا عجز ، از اوصاف عدمى است ( عدم قدرت ) و انسان متصف به آن مىشود ( زيد عاجز است ) و با تحقق يافتن قدرت اين عدم نيز از انسان طرد مىشود . طرد عدم از ماهيت قدرت عين طرد عجز از انسان است و به عبارت ديگر تحقق قدرت عين قادر شدن انسان است . همچنين با تحقق علم هم طرد عدم از ماهيت علم مىشود و هم طرد جهل از انسان ، پس طرد عدمى از اعدامى كه با انسان مقارن‌اند شده است و اين دو طرد عين يكديگرند : طرد عدم از ماهيت علم عين طرد جهل از انسان است ؛ موجود شدن علم همان عالم شدن انسان است و همچنين است در ساير اعراض .\r\nدر صور جسمانى نيز ، با تحقق صورت انسان مثلا - روح انسان - هم طرد عدم از ماهيت انسان مىشود هم طرد عدم انسانيت از مادهء انسان ، كه همان بدن است . بدن انسان قبل از به وجود آمدن روح انسانى موجود است ولى انسان نيست و با تحقق صورت انسانى در بدن اين\r\n\r\n","description":"","footnote":"","page_name":" 305 ","page_number":305},
  {"content":"\r\n\r\nعدم نيز از بدن طرد مىشود . پس هم ماهيت صورت نوعيهء انسان موجود شده است و هم جسمى انسان شده است و همچنين است در ساير صور .\r\nبايد توجه داشت كه هرچند قبلا از جسم و انسان به منزلهء وجود فى نفسه لنفسه ياد كرديم و در اينجا به‌منزله وجود فى نفسه لغيره ، اما اين دو به هم منافات ندارند . در اينجا ، مقصود از انسان و جسم صورت انسانى و صورت جسميه است و در آنجا مقصود خود انسان است كه مركب از روح و بدن است و خود جسم است كه مركب از صورت جسميه و هيولاى اولى است . پس مركّب از سنخ وجود فى نفسه لنفسه است و صورت آن از سنخ وجود فى نفسه لغيره .\r\nعلى هذا هم اعراض و هم صور جسمانى همه از مصاديق وجود فى نفسه لغيره‌اند و چون على الفرض اعراض و صور جسمانى در خارج موجودند ، وجود فى نفسه لغيره در خارج موجود است :\r\nو الحجّة على تحقّق هذا القسم ، اعنى الوجود لغيره ، وجودات الاعراض ، فانّ كلّا منها كما يطرد عن ماهيّة نفسه العدم ، يطرد عن موضوعه عدما مّا زائدا على ذاته و كذلك الصور النوعيّة المنطبعة ، فانّ لها نوع حصول لموادّها تطرد به عن موادّها لا عدم ذاتها بل نقصا جوهريّا تكمل بطرده و هو المراد بكون وجود الشيء لغيره و ناعتا و يقابله ما كان وجوده طاردا للعدم عن ماهيّة نفسه فحسب و هو الموجود لنفسه ، كالانواع التامّة الجوهريّة ، كالانسان و الفرس و غيرهما . فتقرّر انّ الوجود فى نفسه ينقسم الى ما وجوده لنفسه و ما وجوده لغيره و ذلك هو المطلوب .\r\n\r\n3 : فروع\r\n\r\n1 - 3 : فرع اول\r\nگفته شد كه وجود فى نفسه لغيره وجودى است كه عين اضافه و ارتباط به محلّ خود است .\r\nاضافهء آن به محلّ زائد و عارض بر آن نيست ، بلكه داخل در آن بوده خود عين اضافه است و به زبان كتاب طرد كردن اين وجود عدم را از ماهيت خود عين طرد كردن آن است عدمى زائد را از محلّ خود . در اينجا ، از اين عينيت دو نتيجه گرفته شده است كه ما به بيان هريك از آنها جداگانه مىپردازيم .\r\n\r\n","description":"","footnote":"","page_name":" 306 ","page_number":306},
  {"content":"\r\n\r\n\r\n1 - 1 - 3 : نتيجهء اول - عرض مرتبه‌اى از وجود جوهر است\r\nدر باب اعراض دو نظريّه وجود دارد : به عقيده حكماى قبل از صدر المتألهين رحمه اللّه ، اعراض وجودى جداى از وجود موضوع خود دارند ، نهايت امر اين است كه اضافه و ارتباطى ميان آنها و موضوعشان برقرار است و اين اضافه و ارتباط عين وجود عرض است نه زائد بر آن .\r\nپس بنابراين نظر ، به ازاى عرض وجودى در خارج موجود است و به ازاى جوهرى كه موضوع آن است وجودى ديگر . پس مجموع جوهر و عرض ، همان‌طور كه از نظر مفهومى دو مفهوم‌اند ، از لحاظ مصداق و وجود نيز دو مصداق و دو وجودند . صدر المتألهين با اين نظر مخالفت ورزيد . او قائل شد كه در خارج بيش از يك وجود موجود نيست ، منتها اين وجود طورى است كه به اعتبارى مفهوم جوهر - مانند جسم مثلا - از آن انتزاع مىشود و به اعتبارى ديگر مفهوم عرض - مانند سفيدى مثلا . به تعبير ديگر ، از نظر حكماى قبل از صدر المتأليهن ، عروض عرض بر جوهر عروضى خارجى است ولى از نظر صدر المتألهين ذهنى است ؛ يعنى ، ذهن انسان در ظرف تحليل خود يك وجود خارجى را به دو مفهوم تحليل مىكند : يكى جوهر و ديگرى عرض - مثل جسم و سفيدى - و سپس يكى را بر ديگر عارض و حمل مىكند و به تعبير سوم از نظر حكماى قبل از صدر المتألهين همهء اعراض خارجىاند ولى از نظر صدر المتألهين اعراض همه تحليلىاند . از اين نظريه اصطلاحا ، با اين تعبير ياد مىكنند كه « اعراض از مراتب وجود جواهرند » يا « از شؤون وجود جواهرند . » در اين كتاب ، از اينكه اضافهء عرض به جوهر عين وجود عرض است اين نتيجه گرفته شده است كه عرض از مراتب وجود جوهر است .\r\n\r\n2 - 1 - 3 : نتيجهء دوم - تركيب صورت و ماده اتحادى است\r\nدربارهء رابطه بين صورت و مادّه نيز بين صدر المتألهين و فلاسفهء پيش از وى اختلاف است . از نظر حكماى پيشين ، تركيب صورت و مادّه تركيب انضمامى است مانند تركيب عرض و جوهر ؛ يعنى ، صورت وجودى خاص به خود دارد و مادّه هم وجودى خاص به خود ولى صورت در مادّه حلول مىكند و اضافهء صورت به مادّه عين وجود صورت است . نهايت فرقى كه بين تركيب جوهر و عرض و تركيب صورت و ماده هست اين است كه جوهر از عرض بىنياز است ولى ماده نيازمند به صورت است . صدر المتألهين ، بر خلاف حكماى قبل ، معتقد\r\n\r\n","description":"","footnote":"","page_name":" 307 ","page_number":307},
  {"content":"\r\n\r\nاست كه تركيب صورت و ماده اتحادى است ؛ يعنى ، در خارج يك وجود بسيط است ، نه دو وجود - يكى به ازاى صورت و ديگرى به ازاى مادّه - منتها ذهن در ظرف تحليل خود از اين وجود واحد دو مفهوم اخذ مىكند : يكى صورت - مانند صورت جسميه - و ديگرى مادّه - مانند هيولاى اولى . در اينجا ، از اينكه اضافهء صورت به ماده عين وجود صورت است اين نتيجه گرفته شده است كه تركيب صورت و مادّه اتحادى است .\r\nپس در يك كلام ، مىتوان گفت كه به نظر حكماى قبل از صدر المتألهين چه تركيب جوهر و عرض و چه تركيب صورت و ماده هر دو انضمامى است ؛ يعنى ، به ازاى هركدام يك وجود در خارج است : وجود عرض و وجود جوهر ، وجود صورت و وجود مادّه ، منتها يكى در ديگرى حلول كرده و اضافه حالّ به محلّ عين وجود حالّ است ولى از نظر صدر المتألهين هيچيك از دو تركيب انضمامى نيست ، بلكه به ازاى جوهر و عرض يك وجود در خارج هست و نيز به ازاى صورت و ماده هم يك وجود ، يعنى صورت با ماده متحد است و عرض هم با جوهرى كه موضوع آن است .\r\nحكماى قبل از صدر المتألهين با اينكه اضافهء عرض به جوهر را عين وجود عرض و نيز اضافه صورت به محلّ را عين وجود صورت مىدانسته‌اند و به عبارت جامع با اينكه اضافهء حالّ به محلّ را عين وجود حالّ مىدانسته‌اند ، بين حالّ و محلّ اتحاد قائل نبوده‌اند و تركيب آنها را انضمامى مىدانسته‌اند ولى در اين كتاب به اين نتيجه رسيده‌اند كه هرگاه عارض و معروضى وجود داشتند هرگاه حالّ و محلّى تحقق داشتند و اضافهء حالّ به محلّ عين وجود حالّ بود با دوئى وجود حالّ و محلّ و با تركيب انضمامى آنها سازگار نيست ، بلكه مستلزم يگانگى وجود آنها و تركيب اتحادى بين آنهاست ؛ يعنى ، باصطلاح حالّ و محلّ متحدند .\r\nهرچند نحوهء اتحاد جوهر و عرض با اتحاد ماده و صورت تفاوت دارد ، يعنى عرض از مراتب وجود جوهر است ، بر خلاف صورت كه از مراتب وجود مادّه نيست .\r\nو يتبيّن بما مرّ انّ وجود الاعراض من شؤون وجود الجواهر التى هى موضوعاتها و كذالك وجود الصور المنطبعة غير مباينة لوجود موادّها .\r\n\r\n3 - 1 - 3 : مناقشه\r\nبه‌نظر مىرسد كه اتحاد حالّ و محلّ به اين معنى كه تحقق حال بدون محلّ و مستقل از آن\r\n\r\n","description":"","footnote":"","page_name":" 308 ","page_number":308},
  {"content":"\r\n\r\nممكن نباشد - خواه محلّ هم محتاج به حالّ باشد ، چنان كه در مورد احتياج مادّه به صورت گفته‌شده ، و خواه نباشد ، چنان كه در مورد بىنيازى جوهر از عرض گفته‌اند - امرى نيست كه ساير حكما هم از آن ابائى داشته باشند اما بيش از اين را ، صرفا به استناد رابطى بودن وجود عرض و صورت ، نمىتوان اثبات كرد ؛ چنان كه نمىتوان آن را دليلى بر اين مطلب قرار داد كه عرض از مراتب و شئون وجود جوهر است و گرنه مىبايست در مورد صورت هم قائل شد كه از مراتب وجود مادّه است ، زيرا در اين جهت كه وجودش لغيره است با عرض شريك است .\r\n\r\n2 - 3 : فرع دوم\r\nگفته شد كه وجود رابطى كمال محلّ خود است و به تعبير كتاب وجود ناعتى ، علاوه‌بر اينكه طرد عدم از ماهيت خود مىكند ، عدمى را كه مقارن شيئى ديگر است نيز طرد مىكند و گذشت كه اين عدم مقارن عدم زائد است ، يعنى عدم ماهيت آن شىء نيست . اين مطلب دقيقا به اين معناست كه غير از ماهيت وجود ناعتى و ماهيت آن شىء ديگرى كه عدم مقارن اوست مفهوم ديگرى در كار است كه اين عدم عدم اوست ، و تحقق وجود ناعتى همان‌طور كه وجود ماهيت خود به حساب مىآيد وجود اين مفهوم نيز به حساب مىآيد ، زيرا با تحقق آن طرد اين عدم نيز مىشود . اكنون بحث اين است كه اين مفهوم مفهومى ماهوى نيست ، زيرا در اينجا دو مفهوم ماهوى و دو وجود كه هريك به ازاى يكى از اين دو مفهوم است داريم :\r\n1 - ماهيت وجود ناعتى و حقيقت وجود رابطى در خارج ؛\r\n2 - ماهيت شىء ديگرى و وجود آن شىء در خارج .\r\nحال اگر مفهوم مورد بحث نيز ماهوى باشد ، يا بايد پاى وجود سومى به ازاى اين مفهوم در كار باشد كه وجود خاص اين مفهوم به حساب آيد كه بنابر فرض چنين وجودى نداريم و يا بايد يكى از همان دو وجود مذكور در فوق علاوه‌بر اينكه وجود ماهيت خود است وجود اين ماهيت نيز باشد كه مستلزم اين است كه يك وجود داراى دو ماهيت باشد كه در جاى خود بطلان آن به اثبات رسيده است . بنابراين ، تنها اين راه باقى است كه اين مفهوم مفهومى انتزاعى باشد .\r\nبراى روشن شدن مسئله ، سياهى و جسم را در نظر مىگيريم . مفهوم سياهى ماهيت است و به ازاى آن وجود سياهى قرار دارد كه وجودى ناعتى است و مفهوم جسم نيز ماهيت است و\r\n\r\n","description":"","footnote":"","page_name":" 309 ","page_number":309},
  {"content":"\r\n\r\nبه ازاى آن وجود جسم قرار دارد . در خارج ، بجز اين دو وجود ، وجود ديگرى در كار نيست .\r\nتحقق وجود جسم طرد عدم از ماهيت جسم مىكند و چون وجود جسم لنفسه است نه رابطى ، طرد عدم از چيز ديگرى نمىكند . اما تحقق وجود سياهى ، علاوه‌بر اينكه طرد عدم از ماهيت سياهى مىكند ، طرد عدم از مفهوم سياه نيز مىنمايد . قبل از تحقق وجود سياهى ، همان‌طور كه سياهى معدوم است نيز ، جسم سياه نيست ؛ يعنى ، سياه هم معدوم است و پس از تحقق آن ، همان‌طور كه سياهى محقق مىشود ، سياه نيز محقق مىشود ؛ يعنى ، جسم نيز سياه مىشود ؛ تحقق سياهى عينا همان سياه شدن جسم است . سياه مفهومى ماهوى نيست ، بلكه مفهومى انتزاعى است كه وصف جسم واقع مىشود و جسم موضوع آن است .\r\nو يتبيّن به ايضا انّ المفاهيم المنتزعة عن الوجودات الناعتة التى هى اوصاف لموضوعاتها ليست بماهيّات لها و لا لموضوعاتها . و ذلك لأنّ المفهوم المنتزع عن وجود انّما يكون ماهيّة له ، اذا كان الوجود المنتزع عنه يطرد عن نفسه العدم و الوجود الناعت يطرد العدم لا عن نفس المفهوم المنتزع عنه . مثلا ، وجود السواد فى نفسه يطرد العدم عن نفس السواد ، فالسواد ماهيّته ، و امّا هذا الوجود من حيث جعله الجسم اسود فليس يطرد عدما ، لا عن السواد فى نفسه و لا عن ماهيّة الجسم المنعوت به ، بل عن صفة يتّصف بها الجسم خارجة عن ذاته .\r\n* * *\r\n\r\n","description":"","footnote":"","page_name":" 310 ","page_number":310},
  {"content":"\r\n\r\nكتابنامه\r\n1 - ابن سينا . التعليقات ، قم ، مركز النشر - مكتب الاعلام الاسلامى ، 1404 .\r\n2 - ابن سينا ، الشفا ، الالهيات ، قم / منشورات مكتبة آية الله العظمى المرعشى النجفى ، 1404 ، 1 ج .\r\n3 - ابن سينا ، الشفا ، المنطق ، قم ، منشورات مكتبة آية الله العظمى المرعشى النجفى ، 1405 ، 4 ج .\r\n4 - خواجه نصير الدين طوسى . اساس الاقتباس ، ج 3 ، تهران ، انتشارات دانشگاه تهران ، 1361 .\r\n5 - رازى ، فخرالدين ، المباحث المشرقيه ، ج 3 ، قم ، انتشارات بيدار ، 1411 ، 2 ج .\r\n6 - صدرالمتألهين شيرازى ، الاسفار الاربعه ، قم ، مكتبة المصطفوى ، 9 ج .\r\n7 - علامه طباطبائى ، سيد محمدحسين . بداية الحكمة ، ج 12 ، قم ، مؤسسة النشر الاسلامى ، 1415 .\r\n8 . علامه طباطبائى ، سيد محمدحسين ومرتضى مطهرى . اصول فلسفه و روش رئاليسم ، ج 1 ، قم ، مطبوعات دارالعلم ، 5 ج .\r\n9 - لاهيجى ، عبدالرزاق ، شوارق الالهام فى شرح تجريد الكلام ، اصفهان ، انتشارات مهدوى ، 2 ج .\r\n10 - مطهرى ، مرتضى . شرح مبسوط منطومه ، تهران ، انتشارات حكمت ، 1407 ، 4 ج .\r\n\r\n","description":"","footnote":"","page_name":" 311 ","page_number":311},
  {"content":"\r\n . \r\n\r\n","description":"","footnote":"","page_name":" 312 ","page_number":312}
  ]